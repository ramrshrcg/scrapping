शीर्षक,विवरण
पाल्पामा २ ट्रकसहित ४३ गोरु नियन्त्रणमा,तानसेन : पाल्पा रामपुर नगरपालिका२ भलायटारमा २ वटा ट्रकसहित ४३ वटा बेवारिसे अवस्था भेटिएका छन्। गोरु तस्करहरूले विभिन्न क्षेत्रबाट ल्याएको गोरुहरूको अवैधरूपमा ओसारपसारको यातयात सवारीसाधन कम चल्ने सडकको प्रयोग गरेर लैजाँदै गर्दा इलाका प्रहरी कार्यालय रामपुरले गस्ती गर्ने क्रममा बेवारिसे अवस्थामा नियन्त्रणमा लिएको हो। इलाका प्रहरी कार्यालय रामपुरबाट प्रहरी निरीक्षकको कमाण्डमा खटिएको प्रहरी टोलीले क्रममा ना६ख ५८० नम्बरको ट्रकमा २२ वटा र ना६ख ४७५८ नम्बरको ट्रकमा २१ वटा गोरु बेवारिसे अवस्थामा नियन्त्रणमा लिएको जिल्ला प्रहरी कार्यालयका प्रहरी नायव उपरीक्षक सुगन्ध श्रेष्ठले जानकारी दिए। पाल्पा प्रहरीले नियन्त्रणमा लिएको दुई ट्रक र ४३ वटा गोरु आवश्यक कारबाहीका लागि भैरहवा भन्सार कार्यालय रुपन्देहीमा पठाइएको छ। गोरु ओसार पसारमा संलग्न ट्रक चालक भने पक्राउ परेका छैनन्। गोरु ओसार पसारमा संगलग्न ट्रक धनी र चालक खोजबिन गर्ने काम भैरहवा भन्सार कार्यालयले गर्ने पाल्पा प्रहरीले जनाएको छ।
नारायणी अस्पतालको एमआरआई सेवा सञ्चालनमा आएको ६ महिनामै अवरुद्ध,वीरगन्ज : वीरगन्जको नारायणी अस्पतालले ३० करोड रुपैयाँमा खरिद गरेको एमआरई मेसिन सञ्चालनमा आएको ६ महिना नबित्दै बिग्रिएको छ। जसका कारण दुई हप्तादेखि अस्पतालमा एमआरआई सेवा अवरुद्घ हुदाँ बिरामीहरू बजारका निजी अस्पतालमा दोब्बर शुल्क तिरेर एमआरआई सेवा लिन बाध्य छन्। नारायणी अस्पतालमा ८ हजार रूपैयाँमा उपलब्ध एमआरआई सेवाका लागि बिरामीले निजी अस्पतालमा १५ देखि १६ हजार रूपैयाँ तिर्न बाध्य छन्। गत असोज २३ गते संघीय सरकार तत्कालीन स्वास्थ्य तथा जनसंख्या मन्त्री मोहन बस्नेतले नारायणी अस्पतालको एमआरआई कक्षको उद्घाटन गरेपनि गत कात्तिक १४ गतेदेखि एमआरआई सेवा सञ्चालनमा आएको थियो। नारायणी अस्पतालका मेडिकल सुपरिटेन्डेन्ट डाक्टर चित्तरञ्जन साहले भने एमआरआई मेसिनको सफ्टवेयरमा समस्या देखिएपछि दुई हप्तादेखि सेवा अवरुद्घ भएको बताए। मेसिनको सफ्टवेयर अपडेट (अद्यावधिक) हुन नसकेका कारण सेवा अवरुद्घ भएको उनले बताए। मेसिनको आपूर्तिकर्ता कम्पनी लुम्बिनी हेल्थ केयर प्रालिले मेसिनको बाँकी रहेको २० प्रतिशत रकम भुक्तानी नपाएका कारण सफ्टवेयर अपडेट नगरिदिदाँ एमआरआई मेसिनमा समस्या देखिएको साहले बताए। अस्पतालका अनुसार एमआरआई मेसिन वारेन्टी पिरियडमै रहेकाले त्यसको सम्पूर्ण जिम्मेवारी आपूर्तिकर्ता कम्पनीकै रहेको भए पनि २० प्रतिशत रकम भुक्तानी नपाएको कारण उसले सफ्टवेयर अपडेट नगरिदिएको उनले जनाएर साहले आपूर्तिकर्ता कम्पनीलाई भुक्तानी गर्न बाँकी रहेको २० प्रतिशत रकम अमेरिकी डलरको भाउ बढेका कारण भुक्तानी गर्न नसकिएको भन्दै अपुग रकमका लागि मन्त्रालयसँग आग्रह गरिसकिएको बताए । उक्त एमआरआई मेसिन खरदि गरि ल्याए पनि हिलियम ग्याँसको अभावका कारण अस्पताल परिसरमा करिब तीन महिना जति खुल्ला आकाशमुनि राखिएको थियो । मेसिन आपूर्तिकर्ता लुम्बिनी हेल्थ केयर प्रालिले त्यसबेला मेसिनमा प्रयोग हुने हिलियम ग्याँस बजारमा नपाइएको कारण देखाउँदै अस्पतालमा मेसिन जडानमा ढिलाई गरेको थियो ।आपूर्तिकर्ताले अस्पतालमा मेसिन जडान गरेपछिपनि जेनेरेटरको अभाव र प्राविधिक कारणले उक्त मेसिन ६ महिनासम्म प्रयोविहिन अवस्थामा थन्क्याएर राखिएको थियो।पछि दैनिक १५ हजार रुपैयाँ भाडा तिर्ने गरी ५०० केभिएको जेनेरेटर अस्पतालले ल्याएर एमआरआई मेसिन सञ्चालनमा ल्याइएको थियो।
पर्सालाई पूर्ण खोप जिल्ला घोषणा गर्न घरघरमा अनुगमन,"वीरगन्ज : पर्सालाई औपचारिक रुपमा पूर्ण खोप जिल्ला घोषणा गर्ने तयारी अन्तिम चरणमा पुगेको छ । जिल्लालाई आगामी जेष्ठ ३ गते पूर्ण खोप जिल्ला घोषणा गरिँदैछ । त्यसका लागि यस वर्ष नै पूर्ण खोप घोषणा भइसकेका १० वटा पालिकामा स्वास्थ्य कार्यालय पर्साले आइतबारदेखि मंगलबारसम्म स्थलगत अनुगमन गरेको छ । अनुगमनका क्रममा हरेक ती पालिकाका विभिन्न वडाका घरधुरीमा पुगेर लक्षित उमेर समूहका बालबालिकाले नियमित खोप लगाए नलगाएको बारेमा अनुगमन गरिएको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए । अनुगमनको अन्तिम दिन मंगलबार स्वास्थ्य अधिकृत मल्लिका श्रेष्ठको नेतृत्वमा स्वास्थ्य कार्यालयबाट खटिएको दुई छुट्ट छुट्टै टोलीले छिपहरमाई ,विन्दवासिनी ,पटेर्वासुगौली र सखुवा प्रसौनी गाउँपालिकाका विभिन्न वडामा पुगेर अनुगमन गरेको उनले बताए । यसअघि आइतबार र सोमबार पनि अन्य ६ पालिकामा श्रेष्ठ नेतृत्वको टोलीले अनुगमन गरेको थियो । ठाकुरका अनुसार,जिल्लाका वीरगन्ज महानगरबाहेक अन्य चार पालिकामा भने गत वर्ष नै पूर्ण खोप पालिका घोषणा भइसकेका थिए । ठाकुरले भने,पालिकाहरुले यसअघि नै पालिकास्तरबाट आफनो अनुगमन सकिसकेका थिए । अब जिल्लालाई नै पूर्ण खोप जिल्ला घोषणा गर्नको लागि अन्तिम तयारी स्वरुप स्वास्थ्य कार्यालयले अनुगमन गरेको हो ।कहि कतै कुनै कारणवस कोहिपनि बालबालिका खोपबाट बञ्चित त छैनन्र भनेर हामीले यो अन्तिम अनुगमन गरिरहेका हौं ।चार पालिकामा गरिएको अनुगमनमा लक्षित उमेर समूहका एकजना पनि बालबालिका पूर्णखोपबाट बञ्चित भएको पाइएन । ' जेठ ३ गते वीरगन्जको कन्ट्री इन पार्टी प्यालेसमा प्रदेश सरकारका स्वास्थ्यमन्त्रीको प्रमुख आतिथ्यतामा एक भव्य कार्यक्रम आयोजना गरेर पर्सा जिल्ललाई पूर्ण खोप जिल्ला घोषणा गरिने जानकारी ठाकुरले जानकारीले दिए। मधेस प्रदेशका आठ मध्ये पर्सासहित चार जिल्ला पूर्ण खोप जिल्ला घोषणा हुन बाँकी छन् । पर्सा, रौतहट,धनुषा र महोत्तरी जिल्ला मात्र पूर्ण खोप जिल्ला घोषणा हुन बाँकी रहेका हुन् । पर्सामा पूर्ण खोप कार्यक्रम २०७३ वैशाखबाट थालिएको थियो । लक्ष्य अनुसार सन् २०१७ भित्रै पर्सा जिल्लालाई पूर्ण खोप घोषणा गरी सक्नु पथ्र्यो । तर त्यस अवधिमा पनि हुन नसकेपछि पटक पटक म्याद थप्दै काम हुँदै आएको छ । पछिल्लो ५ बर्ष यता कोरोनाकाल तथा अन्य कारण देखाएर काममा ढिलाई भइरहेको थियो । पूर्ण खोप युक्त जिल्ला घोषणा गर्न जिल्लाका २३ महिना मुनिका करिब २५ हजार बालबालिकाले सबै खोप लगाइसकेको हुनुपर्छ । तीमध्ये १ वर्षमुनिका १५ हजार बालबालिकालाई दादुराको दोस्रो खोप लगाइसकेको हुनुपर्छ । १५ महिनादेखि २३ महिना उमेर समूहका सम्पूर्ण बालबालिकाले एउटा पनि खोप नछुटाई सबै खोप लगाएको अवस्थामा पालिका वा जिल्लालाई पूर्ण खोप घोषणा गरिन्छ । २३ महिना मुनिका बालबालिकाले बीसीजी १ मात्रा,डिपिटीएचइपीबीएचआइबीको ३,ओपीभीको ३,पीसीभीको ३,दादुराको २,जेइको १ डोज खोप लिएको हुनुपर्छ । यी मध्ये एउटा पनि बालबालिका कुनै एक खोपबाट बञ्चित हुनुहुँदैन ।"
सुत्केरी महिलालाई सुत्केरी कोशेली वितरण,"वीरगन्ज : पर्साको पटेर्वासुगौली गाँउपालिकाले सुत्केरी महिलालाई पोषणयुक्त खाद्य सामग्री 'सुत्केरी कोशेली' वितरण गरेको छ। पालिकामा रहेका बर्थिङ सेन्टरमा सुत्केरी गराएका महिलाहरूलाई गाँउपालिकाको कार्यालयले घीउ, मसुरोको दाल, चना, बोडीको गेडालगायतका सामग्री वितरण गरेको हो। गाँउपालिकाले उपाध्यक्ष सुत्केरी कोशेली वितरण कार्यक्रम बुधबारदेखि सुरु गरेको र पहिलो दिन वडा नम्बर ४ का ३१ जना सुत्केरी महिलालाई उक्त कोसेली वितरण गरिएको गाँउपालिका अध्यक्ष दिनेश चौधरीले बताए। घ्यु आधा केजी, मसुरोको दाल २ केजी, चना १ केजी र बोडीको गेडा १ केजीको प्याकेट बनाएर सुत्केरी महिलालाई सुत्केरी कोशेलीका रूपमा वितरण गर्न थालिएको उनले बताए। पटेर्वासुगौली गाँउपालिकामा वडा नम्बर २, ४ र ५ मा गरी कूल तीन वटा बर्थिङ सेन्टर छन्। ती बर्थिङ सेन्टरमा चालु आर्थिक वर्षमा पालिकाका पाँचवटै वडाका गरी ३ सय ३० जनाले सुत्केरी गराएको र उनीहरू सबैलाई सुत्केरी कोशेली वितरण गरिने गाँउपालिकाकी उपाध्यक्ष ममता महतोले बताइन्।"
चुरे संरक्षणका लागि सप्तरीदेखि काठमाडौंको पदयात्रा,"ढल्केवर (धनुषा) : चुरे संरक्षणलगायत माग राख्दै सप्तरीदेखि काठमाडौंका लागि सुरु भएको पदयात्रा १०औं दिन धनुषाको ढल्केवर आइपुगेका छन्। गएको वैशाख १७ गतेदेखि सप्तरीको भारदहबाट सुरु भएको २० जना बढी सहभागीहरूको पद यात्रा बुधबार ढल्केवर आइपुगेको हो। चुरे तथा वन जंगल संरक्षण अभियानका संयोजक सुनिल यादवको नेतृत्वमा सप्तरीबाट १० दिन पैदल हिँडेर बुधबार धनुषाको ढल्केवर आइपुगेका उनीहरू सिंघदरबार पुग्दासम्म न्याय पाउनेमा विश्वस्त छन्। पदयात्रामा सहभागीहरूको पीडा कोहीभन्दा कसैको कम छैन। उनीहरू भूमिहीनसँगै खानेपानीको लागि लडिरहेका छन्। सहभागीहरूले माटो र प्लाष्टिकको भाँडोमा पानी दे सरकार, चुरे र वनको संरक्षण गरलगायतका नाराहरू लेखेर सरकारमाथि दबाब बढाउँदै राजधानीतिर पाइला सारिरहेका छन्। पदयात्रामा सहभागी सिरहाको लहान नगरपालिका२ मटिहर्वाका ५३ वर्षीया गेनादेवी सदा आफ्नो दाइको मृत्युले शोकमग्न छन्। सुरुकै दिन घरबाट दाजुको अवस्था खराब भयो भनेर खबर आएपछि घर फर्के। दाइलाई पानी खुवाउन पाएँ। बचाउन सकिएन। काजक्रिया बाँकी नै छ। शुक्रबार काम सुरु हुन्छ। अनि दुई तीन दिनका लागि घर जान्छु, भावह्लिल भएकी गेनाले भनिन्, हामी पनि लासजस्तै बाँचिरहेका छौं। पीडा भनिसाध्य छैन। सरकार गुहार्नुको विकल्प भेटिएन। अहिले नेताहरू घर पुगेरै धम्की दिन थालेपछि न्यायको खोजीमा घर छोडेको उनले सुनाइन्। सप्तरीको भारदहबाट सुरु गरिएको पदयात्रा बर्दिबास, पथलैया, चितवन हुँदै काठमाडौंसम्म पुग्ने चुरे तथा वनजंगल संरक्षण अभियानका संयोजक सुनिल यादवले बताए। उनले चुरे तथा वनजंगल संरक्षण अभियान र भूमिहीन सुकुम्बासीको मुद्दामा तीनै तहको सरकार बहिरो बनेको टिप्पणी गरे। चुरे क्षेत्रको अतिक्रमित जग्गा खाली गराएर वन क्षेत्रमा फर्काउनुपर्ने, संघीय सरकारले ल्याइएको ढुंगा, गिट्टी र बालुवा निकासी गर्ने विधेयक तत्काल खारेज गर्नुपर्ने, भूमि आयोग गठन गरी भूमिहीन तथा अव्यवस्थित बसोबासीहरूका लागि भूमिको व्यवस्था गर्नुपर्ने तथा मधेस प्रदेश वन प्रशासनलाई प्रभावकारी काम गर्ने योग्य बनाउनुपर्नेजस्ता मागहरू अघि सारिएको उनको भनाइ छ। मधेस प्रदेशको सप्तरीदेखि पर्सा जिल्लामा पर्ने नदीनालाई प्रदूषण, अतिक्रमण र अवैध उत्खननमुक्त बनाउनुपर्ने, ओमप्रकाश महतो भन्ने दिलीप महतोलाई पर्यावरण सहिद घोषणा गरी घरका सदस्यलाई रोजगार दिनुपर्ने, विभिन्न परियोजना तथा विकासका नाममा चुरे तथा वनजंगल मास्ने कार्य बन्द हुनुपर्ने, मधेस प्रदेश वन तथा वातावरण मन्त्रालयको विभिन्न योजनामा भएको भ्रष्टाचारको छानबिन हुनुपर्नेलगायतका ११ बुँदे पुरानै मागलाई लिएर पदयात्रामा उत्रिएको संयोजक यादवले बताए। करिब एक दसकदेखि आन्दोलन गर्दै आएको स्मरण गर्दै संयोजक यादवले विगतमा मधेस सरकारले सम्झौता गरेको सात बुँदे सहमति कार्यान्वयनमा बेइमानी गरेको आरोप लगाए। यसपटकको आन्दोलन शसक्त हुन्छ। सरकार नबिउझिएसम्म हाम्रो संघर्ष चलिरहन्छ। आधार र विश्वासको वातावरण नबनाएसम्म फर्किदैनौं, संयोजक यादवले भने। यो अभियानी समूहले यसअघि पनि वीरगञ्जदेखि काठमाडौंसम्मको पैदल यात्रा तय गरी सिर्सिया नदी निर्मलीकरणको सबाल उजागर गरेको थियो।"
दाँत उपचार गराउन प्रधानमन्त्री वीर अस्पतालमा,काठमाडौं : प्रधानमन्त्री पुष्पकमल दाहाल वीर अस्पताल पुगेका छन्। दाँतमा समस्या आएपछि उपचारका लागि उनी वीर अस्पताल गएको प्रधानमन्त्री सचिवालयले जानकारी दिएको छ। सचिवालयका अनुसार बुधबार विहानदेखि लगातार दाँत दुखेपछि प्रधानमन्त्री दाहाल दिउँसो वीर अस्पताल पुगेका हुन्। डा ऋतु श्रेष्ठ नेतृत्वको टोलीले प्रधानमन्त्रीको उपचार गरिरहेको सचिवालयले जनाएको छ।
५ लाख बढी रकम ओसार्दा सुरक्षाकर्मीसहित चार पाङ्ग्रे गाडी अनिवार्य,"जनकपुरधाम : बैंक तथा वित्तीय संस्थाले ५ लाखभन्दा बढी रकम ओसारपोसार गर्न सुरक्षाकर्मी र बैंक गार्डका साथै चार पाङ्ग्रे गाडी र बाकसमा ताल्चा लगाएर ल्याउनुपर्ने भएको छ। जिल्ला प्रहरी कार्यालय धनुषाले बैंक तथा वित्तीय संस्थाका प्रमुखसँग गरेको अन्तरक्रिया कार्यक्रममा चार पाङ्ग्रे गाडीमा सुरक्षाकर्मी र बैंकको सुरक्षागार्ड ल्याएरमात्र ओसार पोसार गर्न पाउनुपर्ने अनिवार्य गरेको हो। जिल्ला प्रहरी कार्यालयबाट वितरण गरिएको सेफ्टी एण्ड सेक्युरीटी प्रोटोक्लस फर बैंक एण्ड फाइनान्सीयल इन्सटिच्युशन अनुसारको सुरक्षा मापदण्ड प्रत्येक बैंक तथा वित्तीय संस्थाहरूले क्रमशः पूरा गर्दै जानेलगायतको निर्णय भएको प्रहरी प्रवक्ता एवंम प्रहरी नायव उपरीक्षक रञ्जन अवाले जानकारी दिए। प्रत्येक बैंक तथा वित्तीय संस्थाले एक्सेस कन्ट्रोल सीसी क्यामेराको अनिवार्यरूपले व्यवस्था गर्नुपर्ने, स्थानीय सुरक्षाकर्मीले सुरक्षा अवलम्बनका लागि तोकिएका कमी कमजोरी प्रत्येक बैंक तथा वित्तीय संस्थाले सुधार गर्नुपर्ने, सुरक्षा सम्बन्धमा समन्वय गर्नुपर्ने निर्णय भएको धनुषा प्रहरीका प्रवक्ता अवाले जानकारी दिए। बैठकले नेपाल प्रहरी, सशत्र प्रहरी र राष्ट्र बैंक समेतको ३ सदस्यीय अनुगमन टोलीले सम्पूर्ण बैंक, वित्तीय संस्थाको अनुगमन गरी प्रतिवेदन पेस गर्नेसमेत निर्णय गरेको छ। गत सोमबार जनकपुरधाम उपमहानगरपालिका १९ बेङ्गाशिवपुर थुमौना पोखरीबाट हतियार सहित आएका तीन जनाले श्रीशुभ ऋण तथा सहकारी संस्थाका कर्मचारीबाट ८० लाख रूपैयाँ लुटेर गलेपछि जिल्ला प्रहरी कार्यालय धनुषाले बैंक तथा वित्तीय संस्थाका प्रमुखसँग अन्तरक्रिया गरेको प्रहरी उपरीक्षक भुवनेश्वर तिवारीले जानकारी दिए।"
रारामा कबड्डी प्रतियोगिता,"मुगु : राष्ट्रिय खेलकुद प्रतियोगिताको तयारीका लागि रारामा कबड्डी प्रतियोगिता सुरु भएको छ। कर्णाली प्रदेश खेलकुद विकास परिषदको आर्थिक सहयोग तथा जिल्ला खेलकुद विकास समितिको आयोजनामा कर्णाली प्रदेशको हुम्लाबाहेक ९ जिल्लाका महिला तथा पुरुष खेलाडीहरूको सहभागितामा बुधबारदेखि कबड्डी प्रतियोगिता आयोजना गरिएको हो। प्रतियोगितामा १६० खेलाडीले भाग लिएका छन्। राराको पर्यटन प्रवर्द्धनलाई खेलकुदसँग जोड्नका लागि रारामा उक्त प्रतियोगिता आयोजना गरिएको खेलकुद विकास समिति मुगुका अध्यक्ष वीरेन्द्रबहादुर मल्लले बताए। आगामी मंसिर २ गतेबाट कर्णाली प्रदेशको सुर्खेतमा १०औं राष्ट्रिय खेलकुद प्रतियोगिता आयोजना हुँदैछ। मुगुमा कुनै पनि खेलकुद कार्यक्रम गर्ने मैदान छैन। खेल मैदान अभावका कारण प्रतियोगिता सञ्चालन गर्न ठूलो समस्या भइरहेका बेला कबड्डी प्रतियोगिताले राराको संरक्षण र प्रवर्द्धनमा ठूलो सहयोग मिल्ने कर्णाली प्रदेश सभा सदस्य जीतबहादुर मल्लले बताए। 'राराजस्तो ठाउँमा प्रतियोगितामा हुनु गर्वको कुरा हो। रारा पुग्न सडकमार्फत आउँदा साह्रै गाह्रो भएको खेलाडीहरूले बताउनुभएको छ। थकानले हैरान भएका खेलाडीहरू रारा पुग्दा सबै दुःख बिर्सेको बताउनुभएको छ। सरकारले अन्य खेलकुद पनि सञ्चालन गर्न सके राराको पर्यटन विकासमा सहयोग पुग्थ्यो,' मल्लले भने।"
अब जुनसुकै चल सम्पत्ति धितो राखेर ऋण लिन पाइने,"काठमाडौं : सुरक्षित कारोबार पहिलो संशोधन विधेयक२०८० सम्बन्धी विधेयक राष्ट्रिय सभाको विधायन व्यवस्थापन समितिले पारित गरेको छ। दफाबार छलफलपछि समितिको सिंहदरबारस्थित आफ्नै सभाहलमा बुधबार बसेको बैठकले प्रतिवेदनसहितको विधेयक पारित गरेको हो। विधेयक अब राष्ट्रियसभामा पेस हुनेछ। बैठकमा अर्थमन्त्री वर्षमान पुन सहभागी थिए। समिति सभापति जयन्ती राईले प्रतिवेदन चाँडै राष्ट्रियसभा बैठकमा प्रस्तुत गरिने जानकारी दिइन्। पहिलोपटक ०६३ सालमा सुरक्षित कारोबार ऐन आएको थियो। तर, ऐनको प्रभावकारी कार्यान्वयन नभएपछि सरकारले गत ४ चैतमा अर्थ मन्त्रालयमार्फत राष्ट्रियसभामा ऐनको पहिलो संशोधन विधेयकसम्बन्धी प्रस्ताव दर्ता गराएको हो। अब पशु, कृषि बाली तथा कृषिजन्य उत्पादन, उक्त उत्पादनबाट तयार पारिएको खाद्यवस्तु र उत्खनन्का लागि अनुमति लिइएको खनिज पदार्थसमेत धितो राखेर ऋण लिन सकिने छ। राष्ट्रियसभाले पारित गरेपछि प्रतिनिधिसभामा पठाइन्छ। प्रतिनिधिसभाले प्रक्रिया पूरा गरेर पुनः राष्ट्रियसभामा पठाएपछि विधेयक पारित हुन्छ। विधेयक राष्ट्रपतिले प्रमाणीकरण गरेपछि ऐनको रूपमा लागू हुन्छ। ऐन कार्यान्यवनमा आएसँगै घर, जग्गाबाहेक चल सम्पत्ति पनि धितो राखेर बैंक तथा वित्तीय संस्थाबाट ऋण लिन पाइन्छ। अचल सम्पत्तिबाहेकको जडित सम्पत्ति, उत्खनन्का लागि अनुमतिप्राप्त खनिज पदार्थ, व्यक्तिको कुनै पनि प्रकारको मूर्त वा अमूर्त सम्पत्तिलाई विधेयकमा चल सम्पत्तिको परिभाषाभित्र राखिएको छ। यसअघि बैंक तथा वित्तीय संस्थाले अचल सम्पत्ति मात्र धितो राखेर ऋण दिने गरेकामा यो ऐन लागू भएपछि चल सम्पत्ति पनि धितो राख्न सकिन्छ, अर्थमन्त्री पुनले भने। अब पशु, कृषि बाली तथा कृषिजन्य उत्पादन, उक्त उत्पादनबाट तयार पारिएको खाद्यवस्तु र उत्खनन्का लागि अनुमति लिइएको खनिज पदार्थसमेत धितो राखेर ऋण लिन सकिने छ। सभापति राईले सरलीकृतरूपमा कर्जा लिएर साना तथा घरेलु उद्योग सञ्चालन गर्ने व्यवसायीलाई सहज होस् भन्ने उद्देश्यका साथ विधेयक आएको बताइन्।"
चौरपाटी गाउँपालिकाको नीति तथा कार्यक्रममा कृषिलाई प्राथमिकता,"अछाम : चौरपाटी गाउँपालिकाले आगामी आर्थिक वर्ष २०८१०८२ को नीति तथा कार्यक्रम सार्वजनिक गरेको छ। मंगलबार बसेको दोस्रो गाउँसभाको पाँचौं अधिवेशनमा कृषिलाई उच्च प्राथमिकतामा राखेर गाउँपालिकाले निति तथा कार्यक्रम प्रस्तुत गरेको गरेको हो। गाउँपालिकाले विगत वर्षझैँ यस वर्ष पनि कृषिलाई प्रमुख प्राथमिकतामा राखेको छ। नीति तथा कार्यक्रममा कृषितर्फ एक वडा एक नमुना फलफुल तथा तरकारी पकेट क्षेत्र बिस्तार, जमिन बाँझो नराखौ सक्नेलाइै खेति गर्न दिउ अभियान सञ्चालन गरी अभियालाई कार्यान्वयन गर्न अनुदानमा आधारित कार्यक्रम सञ्चालन गरिने, कृषि उपज संकलन केन्द्र स्थापना गरी कृषि तथा पशुजन्य उपजको बजारीकरणमा सहयोग गर्ने, कृषि एम्बुलेन्सको उपलब्धता, स्थानीय रैथाने बालीहरूको बिउ संरक्षण खेती विस्तारसँगै बजारीकरण, जलवायु परिवर्तनले गर्दा किसानको बालीमा देखिएका रोग तथा किरा नियन्त्रण गर्न बाली उपचार शिविर कार्यक्रम सञ्चालन, कृषकहरूलाई प्रोत्साहन तथा उत्पादनलाई निरन्तरता दिन आगामी आर्थिक वर्षदेखि गाउँपालिका अध्यक्ष उत्कृष्ट कृषक पुरस्कार कार्यक्रम सञ्चालन गरिने लगायतका विषय उल्लेख गरिएको छ। त्यस्तै पशु, पर्यटन उधोग,शिक्षा, स्वाथ्य, खानेपानी तथा सरसफाई, पूर्वाधार, वन तथा वातावरण, सुशासन तथा संस्थागत क्षमता अभिबृद्धि लगायतका विषयलाई प्राथमिकतामा पारेको छ। गाउँपालिकाले पशु पालक कृषकहरू जोखिम कम गर्नका लागी पशु बीमाको कार्यक्रम सञ्चालन गरिने, पशुमा लाग्ने रोगहरू न्युनीकरण गर्न दक्ष जनशक्ति परिचालन गर्ने, गर्भवती र सुत्केरीलाई निशुल्क एम्बुलेन्स सेवा, पालिकाभित्रका धार्मिक एवं पर्यटकीय क्षेत्रको प्रसारप्रचार र संरक्षण गर्ने, पालिकाभित्र स्नातक तहसम्म अध्ययन गर्नका लागी चौरपाटी बहुमुखी क्याम्पस सञ्चालन गरिने, विद्यालय बाहिर रहेका र बीचमै विद्यालय छोड्ने विद्यार्थीहरूलाई विषेश प्याकेज सञ्चालन गर्ने उल्लेख गरेको छ। गाउँपालिका अध्यक्ष भीमबहादुर साउदको अध्यक्षतामा सम्पन्न भएको गाउँसभामा नीति तथा कार्यक्रम वडा नम्बर ५ का वडाध्यक्ष हिमकर्ण खड्काले प्रस्तुत गरेका थिए।"
मनास्लु क्षेत्रमा १५ वटा हिमचितुवा,"गोरखा : मनास्लु क्षेत्रमा १५ वटा हिमचितुवा रहेको पाइएको छ । विगत तीन वर्षदेखि गरेको गणनाबाट सानो ठूलो गरी १५ वटा हिमचितुवा रहेको खुलेको हो । ग्लोबल चेन्ज रिसर्च इन्स्टिच्यूट अफ चेक एकेडेमी साइन्स र त्रिभुवन विश्वविद्यालय वन विज्ञान अध्ययन संस्थान(हेटौडा क्याम्पस)को समन्वयमा डाक्टर विक्रम श्रेष्ठ र सचित तिमिल्सिनाको टोली सो क्षेत्र पुगेर चितुवाको गणना गरेको हो। सन् २०२१ बाट सुरु भएको गणना हालै सकिएको श्रेष्ठले जानकारी दिए । उनकाअनुसार चुम र नुव्री भ्यालीमा १३ वटा वयस्क र २ वटा बच्चा गणना भएको छ । अति लोपोन्मुख रहेको हिमचितुवा मनास्लुलगायत एसियाको १२ वटा देशमा मात्र पाइन्छ । नुव्री भ्यालीमा सन् २०२० नोभेम्बरदेखि २०२१ जनवरीसम्म हिमचितुवाको गणना गरिएको थियो । चुमभ्यालीमा भने २०२१ डिसेम्बरदेखि २०२२ फेव्रेअरीसम्म गणना भएको थियो । गणनाका लागी उनीहरुले चुम र नुव्री दुवैतर्फ ६०६० वटा क्यामेरा जडान गरेका थिए । कुल ६ सय वर्ग किलोमिटर क्षेत्रको तस्बिर खिच्ने गरी क्यामेरा जडान भएको श्रेष्ठले जानकारी दिए । २५ सय देखि ५ हजारसम्म को हाइट भएको ठाउँमा क्यामेरा जडान गरेका थियौ,उनले भने । उनका अनुसार चुमभ्याली तर्फ चुम्लिङदेखि मु गुम्वाकालुङ र नुव्रीतर्फ बिहीदेखि साम्दोसम्म क्यामेरा जडान भएको थियो । उनका अनुसार यसभन्दा अघि सो क्षेत्रमा हिमचितुवाको गणना भएको थिएन । १५ वटा चितुवाको संख्यालाई उनले सन्तोषजनक मानेका छन् । अन्नपूर्ण र लाङटाङको करिडोर क्षेत्र मनास्लु भएकाले पनि यहाँ हिमचितुवाको गणना हुनु आवश्यक थियो,उनले भने,त्यसैले हामीले यो काम गरेका हौँ । उनका अनुसार अनुसन्धान गरेर डाटा संकलनको काम सकिएको छ । विश्लेषण गरेर प्रतिवेदन तयार गर्ने काम भने बाँकी छ । दुई महिनाभित्र प्रतिवेदन तयार हुने उनले जानकारी दिए । हिमचितुवाको बासस्थान र आहार प्रजातिलाई जोगाउनुपर्ने देखियो,नत्र यो प्रजातिको चितुवा लोप भएर जान्छ,उनले भने । हिमाली क्षेत्रको जैविक विविधतालाई सन्तुलित राख्न हिमचितुवाले महत्वपूर्ण भूमिका खेल्ने विश्वास गरिन्छ । मान्छेलाई हैरान पर्ने जंगली कुकुर, फ्याउरोहरुलाई यसले शिकार बनाउने हुँदा मानव जनजीवनलाई सहयोगीको भूमिका निर्वाह गर्ने मानिन्छ । हिमचितुवा नेपालको अपिनप्पा, हुम्ला, सेफोक्सुण्डो, अन्नपूर्ण संरक्षण क्षेत्र, मनास्लु संरक्षण क्षेत्र, लाङ्टाङ राष्ट्रिय निकुञ्ज, सगरमाथा राष्ट्रिय निकुञ्ज र कञ्चनजंघा क्षेत्रमा हिमचितुवा पाइने अध्ययनले देखाएको छ । यो सबैभन्दा धेरै सेफोक्सुण्डो र अन्नपूर्ण संरक्षण क्षेत्रमा पाइन्छ । यसको सङ्ख्या सगरमाथामा सन् २००६ मा जम्मा ६ वटा रहेकामा २०१५ मा घटेर जम्मा तीनवटा फेला परेको छ । हिमचितुवाको अध्ययन, अनुसन्धान र गणनाले संरक्षित क्षेत्रलाई कहाँसम्म विस्तार गर्ने वा कति साँगुरो बनाउने भन्ने सम्मको आधार तयार पारिन्छ ।"
औद्योगिक प्रदर्शनीलाई राज्यका तर्फबाट गर्नुपर्ने सहयोगमा कमी हुन दिदैनौं : मन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले लघु,घरेलु तथा साना र महिलाले सञ्चालन गरेका उद्योगलाई प्रवद्र्धन गर्न आगामी बजेटमा लक्षित कार्यक्रम ल्याइने बताएका छन्। बुधबार काठमाडौंको भृकुटिमण्डपमा १७ औँ अन्तर्राष्ट्रिय औद्योगिक व्यापार मेला तथा घरेलु उद्योग महोत्सव उद्घाटन समारोहलाई सम्बोधन गर्दै मन्त्री भण्डारीले लघु, घरेलु तथा साना र महिलाले सञ्चालन गरेका उद्योगले ठूलो सङ्ख्यामा रोजगारी सिर्जना गरेको उल्लेख गर्दै यस्ता उद्योगलाई प्रवर्द्धन गर्न बजेटमा लक्षित कार्यक्रम ल्याइने बताएका हुन्। उनले स्वदेशी वस्तुको उत्पादन र उपभोग अभिवृद्धिका लागि सरकारद्वारा सञ्चालित प्रधानमन्त्री स्वदेशी वस्तु उत्पादन तथा उपभोग अभिवृद्धि कार्यक्रमलगायत उद्योग प्रवद्र्धनका विभिन्न कार्यक्रम र सोसँग विभिन्न कोषको द्रुततर कार्यान्वयनका लागि पहल गर्ने पनि जानकारी दिए। मन्त्री भण्डारीले लघु,घरेलु तथा साना उद्योगद्वारा उत्पादित वस्तुको प्रवद्र्धन गर्न केन्द्रमा अन्तर्राष्ट्रियस्तरको बिक्री कक्ष स्थापना जरुरी रहेको बताए। नेपाल घरेलु तथा साना उद्योग महासङ्घले लघु, घरेलु तथा साना र महिला उद्यमीद्वारा उत्पादित औद्योगिक उत्पादनको राष्ट्रिय तथा अन्तर्राष्ट्रिय स्तरमा बजार प्रवद्र्धनका लागि हरेक वर्ष आयोजना गर्दै आएको औद्योगिक प्रदर्शनीलाई राज्यका तर्फबाट गर्नुपर्ने सहयोगमा कमी नहुने मन्त्री भण्डारीको भनाइ छ। उनले स्वदेशी वस्तुको राष्ट्रिय तथा अन्तर्राष्ट्रिय बजार प्रवद्र्धनका लागि महासङ्घले पहल गर्दै आएको बिक्री कक्ष स्थापना, स्वदेशी वस्तु बिक्री बजार, सार्वजनिक निकायमा स्वदेशी वस्तुको उपयोगजस्ता अभियान सकारात्मक रहेको उल्लेख गर्दै उहाँले यसको कार्यान्वयनमा सरकारको सहयोग रहनेमा जोड दिए। 'स्वदेशी वस्तुको उत्पादन र उपभोग अभिवृद्धिका लागि सरकारद्वारा सञ्चालित प्रधानमन्त्री स्वदेशी वस्तु उत्पादन तथा उपभोग अभिवृद्धि कार्यक्रमलगायत उद्योग प्रवद्र्धनका विभिन्न कार्यक्रम र सोसँग विभिन्न कोषको द्रुततर कार्यान्वयनका लागि पहल गरिनेछ,'मन्त्री भण्डारीले भने। पाल घरेलु तथा साना उद्योग महासंघको आयोजनामा सुरु महोत्सव बैशाख ३० गते सम्म चल्नेछ । महोत्सवमा नेपालमा सञ्चालित लघु, घरेलु तथा साना उद्योग लगायत सबै खाले उद्योगको उत्पादनलाई समावेश गरी बीटुबी , बीटुसी ,बीटुजी जस्ता अन्तरक्रिया, छलफल, र खाद्य महोत्सव आदि कार्यक्रम हुने आयोजकले जनाएको छ ।"
ग्लोबल आइएमई बैंकद्वारा वित्तीय साक्षरता कार्यक्रम आयोजना,"काठमाडौं : ग्लोबल आइएमई बैंक लिमिटेडले बैंकका १६९ वटा शाखा कार्यालयमार्फत एकसाथ वित्तीय साक्षरता कार्यक्रम सञ्चालन गरेको छ। बैंकको संस्थागत सामाजिक उत्तरदायित्वअन्तर्गत वित्तीय पहुँचबाट बाहिर रहेका विभिन्न लक्षित वर्गहरु पहिचान गरी वित्तीय साक्षरता कार्यक्रम आयोजना गरिएको हो। बैंकले सातवटै प्रदेशअन्तर्गत आयोजना गरेका कार्यक्रमहरूमा २० हजार भन्दा बढी कृषक, लघु, साना तथा मझौला उद्यमीहरू, मजदुर, वैदेशिक रोजगारमा जाने सम्भावित व्यक्तिहरु, विद्यार्थी, महिला, विप्रेषण प्रापक तथा स्थानीय युवायुवतीहरुको सहभागिता रहेको थियो। बैंकले कोशी प्रदेशमा आयोजना गरेको कार्यक्रममा २५००, मधेश प्रदेशमा २०००, बागमती प्रदेशमा ५०००, गण्डकी प्रदेशमा ४५००, लुम्बिनी प्रदेशमा ३५००, कर्णाली प्रदेशमा ५०० र सूदुरपश्चिम प्रदेशमा २५०० भन्दा बढि लक्षित वर्गको सहभागिता रहेको थियो। ग्लोबल आइएमई बैंकले चालु आर्थिक वर्ष २०८०र८१ मा मुलुकका ७७ जिल्लामा रहेका आफ्ना ३५४ शाखामार्फत वित्तीय साक्षरता तथा डिजिटल बैंकिङ्ग प्रवद्र्धन कार्यक्रमहरु सञ्चालन गर्न गइरहेको छ। कार्यक्रममा बचत, कर्जा, रेमिट्यान्स, डिजिटल बैंकिङ्ग, बीमा, लगानी, अतिरिक्त बैंकिङ्ग सेवाहरु, वित्तीय ठगी र वित्तीय अनुशासनसम्बन्धी विषयवस्तुमा जानकारी गराइएको छ। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढि सेवा केन्द्र रहेका छन्। ग्लोबल आइएमई बैंकलाई सबैंका लागि बैंक बनाउँदै बैंकले विभिन्न सेवा तथा सुविधा सहितका योजना मार्फत आफ्ना ४६ लाख भन्दा बढी ग्राहकलाई उत्कृष्ट सेवा प्रदान गरी लावान्भित गरिरहेको छ। त्यसैगरी बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरेबिया, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
"लघुवित्त कम्पनीमा लगानीकर्ताको आकर्षण, २ अर्ब ५४ करोडको सेयर कारोबार","काठमाडौं : सेयर बजार सामान्य अंकले घटेपनि कारोबार रकममा भने वृद्धि भएको छ। मंगलबारको तुलनामा कारोबार रकम करिब ४० करोडले बढी हो। ०२१ अंकले घटेको सेयर बजारमा ३०५ स्क्रिप्सको ५८ लाख ७४ हजार ९६७ कित्ता सेयर २ अर्ब ५४ करोड ७० लाख ३० हजार ८२५ रुपैयाँमा खरिदबिक्री भए। अघिल्लो कारोबार दिन मंगलबार २ अर्ब १४ करोड मूल्य बराबरको सेयर कारोबार भएको थियो। सेन्सेटिभ इण्डेक्स ००४ प्रतिशतले घटेर ३४९४० विन्दुमा अडिएको छ। यसदिन एउटा मात्रै कम्पनीको सेयर ९९९ प्रतिशतले बढ्यो। इनफिनिटी लघुवित्त वित्तीयको सेयर सकारात्मक सर्किट लेभलमा कारोबार भयो।यसैगरी दोल्टी पावर कम्पनीको सेयर ९७४,समता घरेलु लघुवित्त वित्तीयको ९६७,ग्रामीण विकास लघुवित्त संस्थाको ८२१ र सिर्जनशील लघुवित्त वित्तीयको ७४५ प्रतिशतले मूल्य बढेको हो। यसदिन कुमारी सबल योजनाका लगानीकर्ताले भने गुमाए। सो कम्पनीको सेयर १० प्रतिशतले घट्यो। कारोबार रकमका आधारमा फस्ट माइक्रो फाइनान्स लघुवित्त वित्तीय संस्था शीर्षस्थानमा रह्यो। सो फाइनान्सको १० करोड ६० लाख मूल्य बराबरको सेयर कारोबार भयो। आज ४ समूहको उपसूचक बढ्दा अन्य समूहको उपसूचक नकारात्मक देखिएका छन्। फाइनान्स समूहको उपसूचक सर्वाधिक ३११ प्रतिशतले बढ्यो।कारोबारमा आएका १२४ स्टकको मूल्य बढ्दा १०७ वटाको घट्यो भने १२ वटाको मूल्य स्थिर रह्यो।"
लक्ष्मी सनराइज बैंक काठमाडौंका २ शाखा स्थानान्तरण,"काठमाडौं : लक्ष्मी सनराइज बैंकले काठमाडौं उपत्यकाका २ वटा शाखा स्थानान्तरण गरेको छ। काठमाडौं महानगरपालिका१७, खुसिबु अवस्थित २ शाखामध्ये १ शाखा अब काठमाडौंको नागार्जुन नगरपालिका१६ स्थित खरिबोट, बनस्थलीमा स्थानान्तरण गरिएको छ। त्यस्तै काठमाडौं महानगरपालिका२६ स्थित गोंगबु शाखा सोही नगरपालिकाको नयाँ बसपार्क नजिकै ल्होत्से मलमा स्थानान्तरण भएको छ। स्थानान्तरण गरिएका साविकका खुसिबु र गोंगबु शाखाका ग्राहकहरूले सोही क्षेत्रमा रहेको अर्को शाखामार्फत सेवा लिन सक्नेछन्। स्थानान्तरण भएसँगै लक्ष्मी सनराइज बैंकले आफ्नो सेवा विस्तार गर्दै ग्राहकमाझ बैंकिङ सेवाको पहुँच अझ सहज अनि व्यापक बनाउने विश्वास राखेको छ। हालः लक्ष्मी सनराइज बैंकको सञ्जालमा ५९ जिल्लामा २५८ शाखा, ३२१ एटिएम, २८ एक्स्टेन्सन काउन्टर र १३१ शाखारहित बैँकिङ एजेन्ट रहेका छन्।"
वर्तमान सरकार निरन्तर अगाडि बढ्छ : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले प्रधानमन्त्री पुष्पकमल दाहाल नेतृत्वको सरकार निरन्तर अगाडि बढ्ने बताएका छन्। बुधबार काठमाडौंमा आयोजित एक कार्यक्रममा अध्यक्ष नेपालले सरकार अहिलेजस्तै निरन्तर चलिरहने दाबी गरे। उनले पार्टीले सरकारलाई आगामी नीति तथा कार्यक्रमका साथै बजेटका बारेमा सुझाव दिन लागेको बताए। रोजगारी सिर्जना गर्ने र मुलुकलाई आर्थिकरूपमा सबल गर्ने क्षेत्रलाई प्राथमिकतामा राख्ने गरी सरकारले कार्यक्रम ल्याउनुपर्ने उनको जोड थियो।
"रुसी सेनामा कार्यरत भोजपुरका प्रितम राईको मृत्यु, सिंगो गाउँ शोकमा","भोजपुर : कतिपय नसोचिएका अप्रिय घटनाहरूले जिन्दगीभरका लागि चोट दिइरहने गर्छ। यस्तै कहालीलाग्दो भयो पौवादुङमा गाउँपालिका३, च्याङ्ग्रे औलियाका ६९ वर्षीय काजी राईलाई पनि। केही महिनाअघि मात्र रुसी सेनामा भर्ती भएका माइलो छोरो प्रितम राई निरनको गत शनिबार एकाएक मृत्युको खबरले परिवारमा ठूलो बज्रपात हुन पुग्यो। गत भदौ अन्तिमतिर घरबाट विदेश लागेका प्रितम करिब ६ महिनाअघि रुसी सेनामा भर्ती भए। तर, गत मार्च महिनामै सैनिक हमलामा परी उनको मृत्यु भएको खबर झण्डै डेढ महिनापछि अर्थात् गत वैशाख २२ गते पाएपछि सिंगो परिवारमा अन्धकार छाएको छ। उनको मृत्युले यतिबेला सिंगो औलिया गाउँ नै शोकमा डुबेको छ। छिटै फर्की आउँछु भन्थ्यो, परिवारको केही सपना पूरा गर्छु भन्थ्यो, तर अब कहिल्यै नफर्किने भयो मेरो माइला, बाबुकाजीले विलौना गर्दै भने, उमेर त मेरो जानुपर्ने, भगवानले छोरो लग्यो। छोराको मृत्युको पीडाले उनी बेलाबेला भक्कानिने र मुर्छित हुने गर्छन्। २०४४ साल वैशाख १ गते माइलो छोरोको रूपमा जन्मिएका प्रितम राई सानैदेखि मिलनसार र सहयोगी थिए। ३ भाइ छोरा र ५ बहिनी छोरी गरी ८ जना सन्तानमध्ये प्रितम घरमा सबैको प्रिय थिए। मिठो बोलचालले बाबा, आमा, दाजु दिदीहरूको मन जितेका थिए। घरका जेठा छोरा किरण राई सोही पौवादुङमा गाउँपालिकाका अध्यक्ष पनि हुन्। भाइको मृत्युको खबर पाएपछि जेठा दाइ किरण पनि मर्माहत छन्। माइला तँ जीवितै छस् भनेर केही दिन र रातसम्म आशा थियो। तर, त्यो मेरो अनि परिवारको आशा आजबाट सधैंका लागि सकियो, विह्वल मुद्रामा किरणले भने।"
क्यानडा र बेलायत पठाइदिन्छु भन्दै साढे ४५ लाख ठगी गर्ने दुई जना पक्राउ,काठमाडौं : क्यानडा र बेलायत पठाइन्छु भन्दै साढे ४५ लाख ठगी गर्ने दुई जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले गोरखाका ३८ वर्षीय वकिलबहादुर आले र तनहुँका ३४ वर्षीय धर्मेन्द्र श्रेष्ठलाई पक्राउ गरेको हो। आलेले बेरोजगार नेपालीलाई आकर्षक तलबको प्रलोभन देखाएर ३६ लाख ठगी गरेको प्रहरीले जानकारी दिएको छ। उनले प्रतिव्यक्ति १७ लाख खर्च लाग्ने र मासिक १ लाख ८० हजार तलब पाउने प्रलोभन देखाएका थिए। आलेविरुद्ध ६ जनाले जाहेरी दिएपछि प्रहरीले गोरखाबाट पक्राउ गरेको थियो। त्यस्तै श्रेष्ठले बेलायत पठाइदिन्छु भन्दै २ जनासँग ९ लाख ५० हजार ठगी गरेका थिए। श्रेष्ठले पनि आकर्षक तलबको प्रलोभन देखाएर पैसा लिई फरार बनेका थिए। उनलाई काठमाडौंको गोंगबुबाट पक्राउ गरिएको प्रहरी उपरीक्षक रविन्द्र रेग्मीले बताए।
गृहमन्त्रीमाथि छानबिन माग गर्दा प्रतिपक्षीलाई बेवास्ता गर्न खोजियो : रमेश लेखक,"काठमाडौं : नेपाली कांग्रेसका प्रमुख सचेतक रमेश लेखकले सहकारी प्रकरणमा गृहमन्त्री रवि लामिछानेमात्रै नभएर समग्र सहकारी क्षेत्रमा देखिएको समस्या समाधानका लागि छानविन आयोग गठन गर्नुपर्ने बताएका छन्। उनले गृहमन्त्रीमाथि मात्रै संसदीय छानबिन गर्नुपर्छ भन्ने भाष्य निर्माण गर्न खोजिएको आरोप लगाए। 'लाखौं मान्छेको अर्बौं रुपैयाँ रकम सहकारीमा जम्मा भएको छ। त्यो रकम अपचलन भयो। दुरुपयोग भयो। जसका कारण बचतकर्ताको रकम जोखिममा परेको छ। बचतकर्ताको रकम सुरक्षा गर्नका लागि दुरुपयोग गर्ने मानिसहरूलाई कारबाही गर्नुपर्यो भनेका हौं। तर, गृहमन्त्रीमाथि मात्रै छानबिन गर्न माग गर्यो भनेर गलत भाष्य निर्माण गर्न खोजिएको छ। त्यस्तो होइन,' उनले भने। उनले संसदको आगामी अधिवेशनमा पार्टीको रणनीतिका विषयमा बिहीबार बस्ने संसदीय दलको बैठकले आवश्यक निर्णय गर्ने बताए। लेखकले अहिले सदनमा सत्तापक्षले प्रतिपक्षीलाई वेवास्ता गर्न खोजेको र सरकारले पनि प्रतिपक्षीले उठाएका विषयलाई गम्भीरता नदेखाएको बताए। 'देशको उपप्रधानमन्त्री व्यक्ति मात्र होइन। देशको गृहमन्त्री व्यक्तिमात्रै होइन। उहाँको प्रत्यक्ष संलग्नता देखिएकाले छानबिन माग गरेका हौं। बरु एउटा समग्रतामा र उहाँमाथि प्रश्न उठेकाले अर्को त्यसमा छानबिन गरौं भनेका हौं,' उनले भने।"
"कांग्रेसएमाले नेतृत्वको सरकार बन्नुपर्ने आम धारणा छ, तर त्यसका लागि ठोस सम्बाद भएको छैन : रमेश लेखक","काठमाडौं : नेपाली कांग्रेसका मुख्य सचेतक रमेश लेखकले नयाँ सरकार गठनका बारेमा एमालेसँग कुनै ठोस छलफल नभएको बताएका छन्। बुधबार सिंहदरबारस्थित संसदीय दलको कार्यालयमा सञ्चारकर्मीसँग उनले वर्तमान सरकारको विकल्पमा नयाँ सरकार गठन गर्ने विषयमा एमालेसँग कुनै सम्बाद नभएको स्पष्ट पारेका हुन्। 'आज वा भोलि नै समीकरण भत्काउन हामी हतारिएका छैनौं। नेपाली कांग्रेस संघमा मात्रै होइन, सातवटै प्रदेशमा ठूलो दल भएका नाताले अरु पार्टीसँग छलफल गर्नु, सम्बाद गर्नु स्वभाविक कुरा हो,' उनले भने, 'अर्को कुरा एमालेसँग मिलेर सरकार बन्छ कि भन्ने कुरा छ, त्यसका बारेमा कुनै ठोस सम्बाद भएको छैन। एमालेका नेताहरूसँग पनि औपचारिकअनौपचारिक सम्बाद भएको छैन।' उनले साना दलहरू मिलेर सरकार बनाउँदा पटकपटक परिवर्तन भइरहने अवस्थामा ठूला दलहरू मिलेर सरकार बनाउनु उपयुक्त हुने जनमानसमा धारणा उव्जिएको बताए। 'सानासाना दल मिलेर बनेको सरकारले अस्थिरता निम्त्यायो। यसलाई रोक्न ठूला दल मिलेर सरकार बनाउने हो कि भन्ने आम धारणा रहेको छ। यो धारणा कांग्रेसमा मात्रै होइन, एमालेमा पनि छ। त्यसैले होला कहिलेकाहीँ अब सरकारै पो बनिहाल्छ कि भन्ने हुन्छ। तर सरकार बनाइहाल्ने तहमा वार्ता सम्बाद भएको छैन,' उनले भने।"
साना उद्योगलाई सरकारले प्राथमिकतामा राख्नुपर्छ : राष्ट्रपति,"काठमाडौं : राष्ट्रपति रामचन्द्र पौडेलले मुलुकको अर्थतन्त्रको जगका रुपमा रहेको लघु,घरेलु तथा साना उद्योगलाई सरकारले प्राथमिकतामा राख्नुपर्ने बताएका छन्। बुधबार काठमाडौंको भृकुटिमण्डपमा १७ औँ अन्तर्राष्ट्रिय औद्योगिक व्यापार मेला तथा घरेलु उद्योग महोत्सव उद्घाटन गर्दै राष्ट्रपति पौडेलले गरिबी न्यूनीकरण,रोजगारी अभिवृद्धि गरी आत्मनिर्भर बनाउन योगदान दिने अर्थतन्त्रको जगका रुपमा रहेको लघु, घरेलु तथा साना उद्योगलाई प्राथमिकतामा राख्नुपर्ने बताएका हुन्। यस क्षेत्रमा विद्यमान पूँजी,कच्चा पदार्थ, प्रतिस्पर्धात्मक क्षमता, बजारीकरण, दक्ष जनशक्तिलगायतका समस्या समाधानमा सरकार र व्यवसायीले हातेमालो गरेर अघि बढ्नुपर्ने उनले बताए। उनले स्थानीय श्रम, सीप, प्रविधि, कच्चा पदार्थ, जनशक्ति प्रयोग गरी थोरै लगानीमा गर्न सकिने उद्योगबाट उत्पादन र उत्पादकत्व बढाउँदै आयआर्जनका माध्यमबाट स्थानीयस्तरमा नै आत्मनिर्भर हुन सकिने धारणा राखे। उनले पूँजी पहुँचमा लघु, घरेलु तथा साना उद्योगी मारमा परेकाले राज्यले सहुलियतपूर्ण कर्जाको व्यवस्था तथा साना उद्योगमैत्री नीति तथा कार्यक्रम ल्याउनुपर्नेमा जोड दिए। नेपाल घरेलु तथा साना उद्योग महासंघको आयोजनामा सुरु महोत्सव बैशाख ३० गते सम्म चल्नेछ । महोत्सवमा नेपालमा सञ्चालित लघु, घरेलु तथा साना उद्योग लगायत सबै खाले उद्योगको उत्पादनलाई समावेश गरी बीटुबी , बीटुसी , बीटुजी जस्ता अन्तरक्रिया, छलफल, र खाद्य महोत्सव आदि कार्यक्रम हुने आयोजकले जनाएको छ ।"
सिप्तुङखा माङखिम ललितपुरमा,"काठमाडौं : किरावा सिप्तुङखा वंश उत्थान समाजले ललितपुर२७ सुनाकोठीमा सामूहिक चुलासहित माङखिम (पितृघर) बनाउने भएको छ। पहिलो चरणमा तीन महिना अभियान चलाई रकम जुटाएर सात आना एक पैसा जग्गा खरिद गरिएको समाजको यलेखोम (उपत्यका) समन्वय समितिका अध्यक्ष काजी सिप्तुङखाले बताएका छन्। हामीले जग्गा त खरिद गर्न सक्यौं। यतिले मात्र हुँदैन। अब माङखिम बनाउनु छ, उनले हालै काठमाडौंमा आयोजित बृहत् वार्षिक भेलामा भने, लक्ष्यअनुसार माङखिम बनाउनुपर्छ। सबैले छाती चौडा बनाऔं। जुटौं। हातेमालो गरौं। कोषाध्यक्ष अरुण सिप्तुङखाका अनुसार जग्गा किन्दा ८२ लाख रुपैयाँभन्दा बढी खर्च भएको छ। ७२ लाख ५६ हजार अभियान चलाएर जम्मा भएको छ। केही जिल्लाबाट प्रतिबद्धता आएको छ, उनले भने। उपाध्यक्ष मित्रकुमार सिप्तुङखाले दाजुभाइ मात्र होइन, गैरदाजुभाइलाई पनि सोचेर पनि सोचेर माङखिम बनाउन लागेको बताए। हाम्रो उद्देश्य सेवा गर्ने हो, उनले भने। यस अभियानमा अपेक्षाभन्दा धेरै आर्थिक सहयोग प्राप्त गरेको उनले सुनाए। समाजका केन्द्रीय सदस्य अग्नि सिप्तुङखाले तीन वर्षदेखिको सोचअनुरूप तीन महिनामा जग्गा खरिद सम्पन्न भएको सुनाए। केन्द्रीय अध्यक्ष राजबहादुर सिप्तुङखाले संस्थाको उपत्यका समितिले ऐतिहासिक कार्य गरेको भन्दै प्रशंसा गरेका थिए। हामी इतिहास हराएको मान्छे। पहिचान हराएको मान्छे। इतिहास, पहिचान खोज्दै छौं, उनले भने। त्यसकारण माङखिम निर्माणका लागि जग्गा खरिद कार्य ऐतिहासिक कदम भएको उनको भनाइ थियो। केन्द्रीय कोषाध्यक्ष बेनु सिप्तुङखा, सदस्य अजय सिप्तुङखा, उपत्यकाका सल्लाहकार बसन्त सिप्तुङखा र सचित सिप्तुङखाले राई जातिमा तीन चुला (सुप्तुलुङ) र माङखिमको महत्वबारे प्रकाश पारेका थिए। उक्त कार्यक्रममा नेपाल सरकारका पूर्वसहसचिव अरुणकुमार राई (सिप्तुङखा), संस्थाको अभियानमा अभिभावकीय भूमिका निर्वाह गर्ने कलावती सिप्तुङखा, निवर्तमान अध्यक्ष नारायणप्रसाद सिप्तुङखा, अग्रज आइतमान सिप्तुङखालाई सम्मान गरिएको थियो। केन्द्रीय अध्यक्ष राजबहादुरले सम्मानित व्यक्तित्वलाई सम्मानपत्र प्रदान गरेका थिए भने उपत्यका अध्यक्षले फेटा गुँथाएका थिए।"
पाँच दिनभित्र रंगशाला सुधार नभए कारबाही गर्छु,"काठमाडौं : युवा तथा खेलकुदमन्त्री विराजभक्त श्रेष्ठले पाँच दिनभित्र दशरथ रंगशालाको मैदानलगायतका संरचना सुधार नभए कारबाही गर्ने बताएका छन्। मंगलबार त्रिपुरेश्वरस्थित दशरथ रंगशालाको आकस्मिक निरीक्षण गर्दै मन्त्री श्रेष्ठले जिम्मेवार निकायलाई जिम्मेवार बनाउन र दण्डहीनता अन्त्य गर्न कारबाहीको विकल्प नरहेको बताएका हुन्। पटकपटक एउटै समस्या दोहोरिरहने र जिम्मेवार निकाय जिम्मेवार नहुने हो भने दण्डहीनताको अन्त्य कसरी हुन्छ, युवा तथा खेलकुदमन्त्री श्रेष्ठले भने, जिम्मेवार ठाउँमा बसेपछि सबै जिम्मेवार हुनैपर्छ र दण्डहीनताको अन्त्य गर्नै पर्छ। मन्त्री श्रेष्ठले मंगलबार साँझ राष्ट्रिय खेलकुद परिषद् (राखेप) का सदस्यसचिव टंकलाल घिसिङ, राखेप पदाधिकारी, अखिल नेपाल फुटबल संघ (एन्फा) का अध्यक्ष पंकजविक्रम नेम्वाङ, प्रमुख कार्यकारी अधिकृत इन्द्रमान तुलाधरलगायतका पदाधिकारीसँग छलफल गर्दै पाँच दिनभित्र दशरथ रंगशालाको स्तर सुधारमा गरिएको प्रगति विवरण पेस गर्न निर्देशन दिएका हुन्। उनले दशरथ रंगशालाको भौतिक पूर्वाधार र संरचनाभन्दा राखेप र एन्फाबीचको समन्वय अभावका कारण फिफा विश्वकप र एएफसी एसिया कप छनोटअन्तर्गत संयुक्त अरब इमिरेट्स (यूएई) सँगको दोस्रो चरणको खेल नेपालमा हुने कि नहुने भन्ने आशंका उब्जिएको बताए। यहाँ मुख्य समस्या समन्वयको देखियो। अन्तर्राष्ट्रिय मापदण्ड र स्तरका विषयमा बुझाइमा पनि फरक परेको रहेछ। रंगशालाको अनुगमन गर्दा बाहिर आएजस्तो धेरै बिग्रिएको होइन रहेछ, मन्त्री श्रेष्ठले भने, फ्लड लाइट, मैदानलगायतका पूर्वाधारका विषय केही छन् भने धेरैजसो चाहिँ कागजी विषय छन्। त्यसलाई पूरा गर्न सकिन्छ। केही दिनअघि एसियाली फुटबल महासंघ (एएफसी) का प्राविधिक टोलीले दशरथ रंगशालाको अनुगमनमा गरेको थियो। एफसीले प्रारम्भिक चरणमा मैदानको पिच, फ्लड लाइट र सुरक्षाको विषयमा प्रश्न उठाएको थियो। एएफसीको रिपोर्ट आएलगत्तै एन्फाले राखेपलाई अवगत गराएको थियो। दण्डहीनता अन्त्य गर्न कारबाहीको विकल्प छैन यूएईसँगको खेल नेपालमा हुनेमा आशंका यथावत राखेप सदस्यसचिव घिसिङले पनि सोमबार साँझ रंगशालाको निरीक्षण गरेका थिए। सदस्यसचिव घिसिङले एएफसीले राखेपसँग कुनै पनि समन्वय नगरी एकलौटी ढंगबाट रिपोर्ट तयार पारेको आरोप लगाएका थिए। पहिलो कुरा त एएफसी र राखेपबीच कुनै सम्वाद भएको छैन। उहाँहरू कहिले नेपाल आउनु भयो र कहिले रंगशालाको निरीक्षण गर्नुभयो भन्ने कुरा नै हामीलाई थाहा भएन, सदस्यसचिव घिसिङले भने, मैदान अहिले स्तरीय बनिसकेको छ। खेल हुने दिनसम्म अझै सुधार हुन्छ। फिफा विश्वकप र एएफसी एसिया कप छनोटअन्तर्गत दोस्रो चरणको खेल नेपालले जेठ २४ गते घरेलु मैदानमा यूएईसँग खेल्ने तय भएको छ। एएफसीले रंगशालाको अवस्थालाई लिएर प्रश्न उठाएपछि नेपालले घरेलु मैदानमा खेल्न नपाउने कि नपाउने भन्ने आशंका बढेको हो। मन्त्री श्रेष्ठ दशरथ रंगशालामा खेल हुन्छ कि हुँदैन भनेर पाँच दिनपछि मात्रै भन्न सकिने बताउँछन्। नेपालमा खेल हुन्छ कि हुँदैन भनेर अहिले नै भन्न सक्ने स्थिति छैन। अब पाँच दिन कुर्नै पर्छ। त्यसपछि मात्रै भन्न सकिन्छ, मन्त्री श्रेष्ठले भने। नेपालले गत महिना बहराइनविरुद्धको खेल पनि रंगशालाकै कारण घरेलु मैदानमा खेल्न पाएन। त्यसबेला बहराइनले दशरथ रंगशालाको अवस्थाका कारण खेल्न नमानेपछि दुवै खेल नेपाल बाहिर भएको थियो। त्यसपछि राष्ट्रिय खेलकुद परिषदले एन्फाबाट मैदान हेरचाहको जिम्मेवारी खोसेको थियो। दशरथ रंगशाला नेपालको एक मात्र अन्तर्राष्ट्रिय रंगशाला हो। फुटबलका विभिन्न राष्ट्रिय तथा अन्तर्राष्ट्रिय प्रतियोगिता यही रंगशालामा आयोजना हुँदै आएका छन्। पछिल्लो समय विश्व फुटबलको सर्वोच्च निकाय फिफा र एएफसीले रंगशालाको स्तर सुधार गर्न एन्फालाई सुझाव दिँदै आएको छ। फिफा र एएफसीले रंगशाला निकै पुरानो भएकाले खेलका क्रममा दर्शकको सुरक्षाको विषयलाई लिएर प्रश्न उठाएको हो। यसैगरी फ्लड लाइटको प्रकाश पनि पर्याप्त नभएकाले मर्मतसम्भार गर्न निर्देशन दिँदै आएको छ। सन् १९९९ मा नेपालमा आयोजित आठौं दक्षिण एसियाली खेलकुदका क्रममा चीन सरकारले दशरथ रंगशालामा फ्लड लाइट जडान गरिदिएको थियो। त्यसपछि सन् २०१९ मा आयोजना भएको १३औं दक्षिण एसियाली खेलकुदमा पनि चीन सरकारले फ्लड लाइटको मर्मतसम्भार गरेको थियो। त्यसपछि टेक्निसियनको अभावमा मर्मतसम्भार हुन सकेको छैन।"
निर्वाचन र राजनीतिक दलसम्बन्धि ऐन विपरित गैह्रकानुनी रुपमा रातारात दल दर्ताको घोषणा भयो : यादव,"काठमाडौं : जनता समाजवादी पार्टी, नेपालका अध्यक्ष उपेन्द्र यादवले संसदमा निर्वाचन ऐन विचाराधीन रहेको अवस्थामा गैह्रकानुनी तरिकाबाट नयाँ पार्टी दर्ता भएको दाबी गरेका छन्। अशोक राई नेतृत्वमा जसपा गठन भएपछि बुधबार पत्रकार सम्मेलनमा बोल्दै यादवले निर्वाचन र राजनीतिक दलसम्बन्धि ऐन विपरित असंवैधानिक तरिकाबाट रातारात नयाँ दल दर्ताको घोषणा भएको बताएका हुन्। उनले भने,म विदेशमा सम्मेलनमा गएको मौका छोपेर जसपा, एकीकृत समाजवादी र कांग्रेससँग मिलेर सरकार ढाल्ने भयो भनेर हल्ला फैलाइयो। यो हल्ला अत्यन्तै निराधार र अत्यन्तै कपोलकल्पित हो। यो अपवाहलाई कसैकसैले मौका छोपेर पार्टीभित्र फुटाइयो। यादवले पार्टीभित्र संस्थागत,सैद्धान्तिक र वैचारिक विवाद नहुँदै केही व्यक्ति स्वार्थप्रेरित बनेर हल्ला चलेको मौकामा फाइदा उठाएको बताए। नितान्त व्यक्तिगत स्वार्थमा राखेर संघीयता, पहिचान र मधेशको मुद्दा धरापमा पार्ने काम भएको उल्लेख गरे। उनले आफूलाई एक वर्ष प्रधानमन्त्री बनाउने हल्ला प्रायोजित मात्र भएको स्पष्ट पारे। उनले आफ्नो कारणले सरकार र राजनीतिमा अस्थिरता नआउने धारणा राखे। पार्टीको केन्द्रिय समितिमा दुई तिहाई बहुमत आफ्नो पक्षमा रहेको दाबी गरे। उनले निर्वाचन आयोगविरुद्ध आफूहरु अदालतमा जाने समेत बताए। जसपा नेपालबाट १२ जना सांसदमध्ये नवगठित दल जसपामा ७ जना गएका छन्।"
हावाहुरीले विद्यालयको छानो उडाउँदा पठनपाठन प्रभावित,"दैलेख : मंगलबार राति असिनापानीसँगै आएको हावाहुरीले यहाँको एक विद्यालय भवनको छानो उडाएको छ । जिल्लाको डुङ्गेश्वर गाउँपालिका२ स्थित जनकल्याण मावी सेर्माकोटको तीन कोठे भवनको छानो उडाएको हो । विद्यालयका प्रधानाध्यापक खगेन्द्रबहादुर शाहीका अनुसार तीन कोठे भवनको जस्ता पाताले छाएको छानो उडाएको हो । भवनको छानो हावाहुरीले उडाउँदा पठनपाठन प्रभावित बनेको प्रधानाध्यापक शाहीको भनाइ छ । हावाहुरीका कारण क्षतिग्रस्त भवनमा कक्षा ४ र ५ को पठनपाठन हुँदै आएको थियो, एउटा कोठामा दिवा खाजा कार्यक्रम अन्र्तगत प्रयोगमा ल्याइएको थियो,प्रधानाध्यापक शाहीले भने, हावाहुरीले छानो उडाउँदा पठनपाठन र दिवा खाजा कार्यक्रम प्रभावित बनेको छ । विद्यार्थीलाई बस्नको लागि कोठाको अभाव हुन पुगेको प्रधानाध्यापक शाहीले बताए । जस्तापाताले छाएको छाना हावाहुरीले उडाउँदा कोठाभित्र राखिएका बेन्च,डेक्सलगायत अन्य शैक्षिक सामग्रीहरूमा क्षति पुगेको छ । विस २०१८ मा स्थापना भएको उक्त विद्यालयका सबैजसो भवनहरू जस्तापाताको छानो भएका पुराना मात्रै छन् । विद्यालयमा रहेका अन्य सातवटा भवनहरू २५ देखि ३० वर्ष पुराना छन्,ती भवन जस्तापाताले छाएका छन्,पुराना र जस्तापाताले छाएको भवनमा पठनपाठन नै प्रभावित हुने गरेको छ,प्रधानाध्यापक शाहीले भने । जस्तापाताको छानोमा पानी पर्दा गड्याङगुडुङ आवाजले पढाइ प्रभावित हुन्छ, हावाहुरी चल्दा छानो नै उडाउने हो की भन्ने डरले पिरोल्छ,प्रधानाध्यापक शाहीले भने, विद्यालयका पुराना र जस्तापाताले छाएका भवनहरु बालबालिकाहरूका लागि निकै असुरक्षित छ । उक्त विद्यालयमा ६ कोठे र ४ कोठे गरि दुई वटा मात्रै पक्की भवन छन् । ६ कोठे भवनको तीन वटा कोठा कार्यालय सञ्चालनका लागि प्रयोगमा छ । चार कोठे पक्की भवन पनि जीर्ण बन्दै गइरहेको छ । विद्यालयका वर्षौ पुराना र जस्तापाताले छाएका भवनहरू विस्थापित गरि पक्की भवन निर्माणमा कुनै पनि निकायले चासो भने दिएका छैनन् । उक्त विद्यालयमा हाल बाल विकास केन्द्रदेखि कक्षा १२ सम्म पढाइ हुने गरेको छ । हाल झण्डै ६ सय विद्यार्थीहरू विद्यालयमा अध्ययनरत छन् । भौतिक पूर्वाधारमा कमजोर रहेपनि यो विद्यालय शैक्षिक गुणस्तरका हिसावले भने जिल्लाकै उत्कृष्ठ मध्येको एक मानिन्छ ।"
माओवादी नेतृत्वको सरकारले थालेका सुधारका काम एकथरीलाई मन परेको छैन : प्रचण्ड,"सिन्धुली : नेकपा माओवादी केन्द्रका अध्यक्ष पुष्पकमल दाहाल प्रचण्डले माओवादी नेतृत्वको सरकारले थालेका सुधारका काम एकाथरी व्यक्तिलाई मन नपरेको बताएका छन्। माओवादी केन्द्र सुनकोशी गाउँसमितिद्वारा आज मुलकोटमा आयोजित कार्यकर्ता भेटमा पार्टी अध्यक्ष प्रचण्डले जनपक्षीय कामलाई सरकारले निरन्तर अघि बढाउने स्पष्ट पारेका हुन् । वर्तमान सरकारले नेपालको अन्तर्राष्ट्रिय सम्बन्धलाई सन्तुलित ढङ्गबाट अघि बढाएको उल्लेख गर्दै उनले पछिल्ला समय भएका उच्चस्तरीय भ्रमणको आदानप्रदानबाट कूटनीतिक सम्बन्ध प्रगाढ बन्दै गएको बताए। सरकारले सुशासन, सामाजिक न्याय र समृद्धिको अभियानलाई दृढताका साथ अघि बढाएको उल्लेख गर्दै अध्यक्ष प्रचण्डले सुशासनको अभियानमा सरकारले नयाँ कीर्तिमान कायम गरेको बताए । वर्तमान सरकारले ललितानिवास जग्गा प्रकरण, अवैध सुन तस्करी नियन्त्रण, मिटरब्याज पीडितलाई न्याय दिने प्रक्रियामा ठूलो मेहनत गरेको उनको भनाइ छ । उनले आगामी आर्थिक वर्षको नीति तथा कार्यक्रम र बजेट नयाँ ढङ्गले ल्याइने बताए। उनले भने, म प्रधानमन्त्री भएपछि ठूलो मेहनतले अर्थतन्त्रमा सुधार भएको छ। राष्ट्रिय आर्थिक सूचकाङ्कमा पछि परेका क्षेत्र र वर्गलाई लक्षित गरेर नीति कार्यक्रम र बजेट निर्माण गरिने जानकारी गराउँदै उले समाजवादको आधार तयार गर्ने नीति लिइने बताए । उनले नीति कार्यक्रम र बजेटले समाजवादको आधार तयार गर्ने विश्वास दिलाए ।"
सुरूङ मार्गको 'ब्रेकथ्रुु' सँगै नयाँ ऊर्जा र प्रेरणा मिलेको छ : प्रधानमन्त्री,"सिन्धुली : राष्ट्रिय गौरवको आयोजना सुनकोसीमरिण डाइभर्सन सुरुङ मार्गको ब्रेक थ्रु भएको छ। १३ दशमलव ३ किलोमिटर लामो सुरुङको बुधबार प्रधानमन्त्री पुष्पकमल दाहाल 'प्रचण्ड' ले एक समारोहका बीच स्वीच अन गरेर टीबीएम मेसिन चलेपछि सुरूङ ब्रेक थ्रु भएको हो। प्रधानमन्त्री प्रचण्डले सुनकोशी मरिण डाइभर्सन बहुउद्देश्यीय आयोजना कार्यान्वयनमा आएपछि राष्ट्रिय अर्थतन्त्रमा गुणात्मक योगदान पुग्ने बताए। उनले आयोजना सम्पन्न भएपछि सिँचाइ प्रणालीमा सुधार भएर कृषि उत्पादन वृद्धि हुने विश्वास व्यक्त गरे। 'बागमती प्रदेशको सिन्धुली जिल्लास्थित यस आयोजनाले मधेस प्रदेशको ५ जिल्लाका उर्वरभूमिमा वर्षैभरि सिँचाइ सुविधा पुग्नेछ,राष्ट्रिय अर्थतन्त्रमा गुणात्मक योगदान एवं जलविद्युत् उत्पादन हुनेछ,'प्रधानमन्त्री प्रचण्डले भने,'आज सुरूङको ब्रेकथ्रु भएको छ, यस आयोजनाको बाँकी कामसमेत निर्धारित समयमा नै सम्पन्न हुनेछ ।' सुनकोशी मरिन डाईभर्सन बहुउद्देश्यीय आयोजना रूपान्तरणकारी राष्ट्रिय गौरवको आयोजना भएको उल्लेख गर्दै प्रधानमन्त्री प्रचण्डले आयोजनाहरू सम्पन्न हुँदा उत्पादकत्व अभिवृद्धि र समृद्धिको लक्ष्यमा महत्त्वपूर्ण योगदान पुग्ने विश्वास व्यक्त गरे । उनले भने,'सुरूङमार्गको ब्रेकथ्रु सम्पन्न हुँदा हामी सबैमा नयाँ ऊर्जा र प्रेरणा मिलेको छ । ठूला पूर्वाधार निर्माणमा उत्साह थपेको छ ।' आयोजनाबाट तराईका बारा, रौतहट, सर्लाही, महोत्तरी र धनुषाका १ लाख २२ हजार हेक्टर क्षेत्रमा सिँचाइ सुविधा र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको थियो । आयोजनाको प्रवेशद्वार कमलामाई नगरपालिका २ कुसुमटारबाट १९ महिना अघि टीबीएम प्रविधिको मेसिनको प्रयोग गरेर सुरुङ निर्माण थालिएको थियो । राष्ट्रिय गौरवको बहुउद्देशीय आयोजना सुनकोसीमरिण डाइभर्सन अन्तर्गत सुरुङ निर्माणको काम कमलामाई नगरपालिका २ को कुसुमटारबाट ०७९ असोज २८ देखि सुरु भएको थियो । आयोजनाको २०७७ साल फागुन २० गते कमलामाइ नगरपालिका २ को कुसुमटारमा तत्कालीन प्रधानमन्त्री केपी शर्मा ओलीले एक भव्य समारोहका बीच शिलान्यास भएको थियो । सुरुङ निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको थियो । सुनकोशी मरिणमा सुरुङ खन्न मात्र कोभेकले १० अर्ब ५ करोड ६८ लाखमा ठेक्का सकारेको थियो । कोभेकले यसअघि भेरी बबई डाइभर्सनको समेत टिविएम मेसिन प्रयोग गरेर सुरुङ निर्माण सम्पन्न गरेको थियो । यहाँको १३ दशमलव तीन किलोमिटर सुरुङ खन्न २२ महिनाको लक्ष्य लिइएकोमा ३ महिना २ दिन अगावै ब्रेक थ्रु गर्न लागिएको आयोजनाका प्रमुख बरालको भनाई छ । एकै दिनमा ७२ मिटरसम्म खनिएको सुरुङभित्र सुक्खा पहिरो र लेदो सहित पाखै खस्दा यस अघी ६ पटक सम्म अवरोध भएको थियो। आयोजनामा उच्च प्रविधिबाट ५५ डायमिटरको सुरुङ मार्गमा गुणस्तरीय सेगमेन्ट प्रयोग गरिएको छ । आयोजना अन्तरगत कानढुंग्रीस्थित सुनकोसी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी सुरुङ मार्फत प्रतिसेकेन्ड ६७ क्यूमेस पानी कुसुमटारस्थित मरिण खोलामा खसालिनेछ । त्यहाँ ६६ मिटर उचाइबाट पानी झारेर ३१ दशमलव ७ मेगावाट विद्युत उत्पादन गरिनेछ। सुनकोसी नदीमा बाँध बाँध्ने ठेक्का पटेलरमण जेभीले लिएको पाएको छ । पटेल भारतीय कम्पनी भए पनि काम नेपाली कम्पनी रमण कन्स्ट्रक्सनले गरिरहेको छ। सुनकोशी र तामाकोशीको संगमस्थल बाट सय मिटर तल सुनकोसी गाउँपालिका ७ कानढुंग्रीमा सुनकोशी नदीमा बाँध निर्माणको काम सुरु भएको छ। बाँध निर्माण थालिएको १६ महिनाअघि हो । ०८४ असोजमा सम्पन्न गर्ने गरी सुनकोसीमा बाँध निर्माणलगायत काम गर्न पटेलरमण जेभीले १२ अर्व रुपैयाँमा ठेक्का लिएको हो। आयोजनाले सुरुङबाट पानी मरिण खोलामा खसालेपछि कुसुमटारदेखि वाग्मतीसम्मको ४४ किलोमिटर क्षेत्रलाई ७ वटा प्याकेज बनाएर नदी नियन्त्रणको काम सुरु गरिएको छ । तराई मधेशको लाफलाइन तथा इकोनोमिक गेम चेन्जरको रुपमा लिइएको आयोजनाकोे इलेक्ट्रो मेकानिकलको खरिद प्रक्रिया सुरु भएको छ भने ट्रान्समिसन लाइनको आईई अन्तिम चरणमा रहेको प्रमुख बरालले बताए। ४९ अर्ब ४२ करोड कुल लागत रहेको आयोजना निर्माणमा हालसम्म आयोजना निर्माणमा ११ अर्ब ९१ करोड १९ लाख खर्च भएको छ।"
सांसद सुहाङ नेम्बाङले लिए शपथ,"काठमाडौं : इलाम क्षेत्र नम्बर २ बाट नवनिर्वाचित सांसद सुहाङ नेम्बाङले पद तथा गोपनीयताको शपथ ग्रहण गरेका छन्। सिंहदरबारस्थित कृषि समितिको हलमा आयोजित कार्यक्रममा प्रतिनिधिसभाका सभामुख देवराज घिमिरेसमक्ष नेम्बाङले शपथ लिएका हुन्। शपथपछि सभामुख घिमिरेले नेम्बाङलाई सांसदको लोगो लगाइदिएका थिए। कार्यक्रममा उपसभामुख इन्दिरा राना, कानुन, न्याय तथा संसदीय मामिलामन्त्री पदम गिरी, रक्षामन्त्री हरिप्रसाद उप्रेती, विभिन्न राजनीतिक दलका प्रमुख सचेतक, संसद् सचिवालयका महासचिव पदमप्रसाद पाण्डेयलगायत उपस्थित थिए। गत बैशाख १५ गते सम्पन्न उपनिर्वाचनबाट एमालेबाट उम्मेदवार नेम्वाङ शानदार विजयी भएका थिए। नेपाली कांग्रेसका उम्मेदवार डम्बर खड्कालाई ५ हजार ८३० मतान्तरले पराजित गर्दै नेम्वाङ निर्वाचित भएका हुन्। नेम्वाङले २७ हजार ७७२ मत ल्याउँदा उनका निकटतम् प्रतिद्वन्द्वी खड्काले २१ हजार ९४२ मत प्राप्त गरेका थिए। सुहाङका बुबा एवम् एमाले उपाध्यक्ष सुवास नेम्वाङको निधन भएपछि इलाम२ मा उपनिर्वाचन भएको थियो।"
कोशीमा किचलो : प्रदेश सभा बैठक आव्हान गर्न प्रदेश प्रमुखकहाँ पुगे मन्त्री,"कोशी : कोशी प्रदेश सरकारले जेठ ११ गतेका लागि प्रदेश सभा बैठक आव्हान गर्न प्रदेश प्रमुख परशुराम खापुङलाई अनुरोध गरेको छ । बुधबार विराटनगरस्थित मुख्यमन्त्री तथा मन्त्रिपरिषद् कार्यालयमा सम्पन्न मन्त्रिपरिषद् बैठकपछि जानकारी दिँदै आन्तरिक मामिला तथा कानुन मन्त्री शमशेर राईले प्रदेश प्रमुखलाई प्रदेश सभा बैठक आह्वानका लागि पुनः स्मरण गराएको जानकारी दिए । मन्त्री राईले भने,प्रिबजेट छलफलका लागि चैत्र २६ गतेको मन्त्रिपरिषद् बैठकबाट प्रदेश प्रमुखलाई संसद आव्हान गराएको थियो । सोही अनुरुप आजपनि मन्त्रिपरिषद् बैठकले जेठ ११ गते सभा सञ्चालनका लागि अनुरोध गरेको हो।' यससँगै बुधबार बिहान एक होटलमा गठबन्धन दलतर्फबाट नेकपा एमाले र नेकपा माओवादीका प्रदेशका उच्च नेताहरूको छलफल भएको छ । मुख्यमन्त्रीका दाबेदार एमाले कोशी प्रदेश संसदीय दलका नेता हिक्मतकुमार कार्की, प्रमुख सचेतक रेवतीरमण भण्डारी,लीलाबल्लभ अधिकारी,नेकपा माओवादी कोशी प्रदेश संसदीय दलका नेता इन्द्र आङग्बो, जीवन आचार्यलगायत छलफलमा थिए । छलफलपछि उनीहरु प्रदेश प्रमुखको कार्यालयमा नयाँ सरकार गठनका लागि परामर्श गर्न पुगेका थिए ।"
चुनौतीपूर्ण बन्दै वृद्धावस्था,"अरूप्रति आश्रित हुनुपर्ने जनसंख्या बढ्दै जाने परिस्थितिले भविष्यमा वृद्धवस्थाका नागरिकको व्यवस्थापन चुनौतीपूर्ण हुने प्रस्ट छ । वृद्धावस्था मानव जीवनको सामान्य तर अवश्यंभावी अवस्था हो । जुन उमेरको सर्वमान्य मापदण्ड बनेको छैन । नेपालमा ६० वर्ष उमेर पूरा भएका तर कतिपय मुलुकमा ६५ वर्ष पूरा भएका नागरिकलाई वृद्धको रूपमा परिभाषित गरेको पाइन्छ । वृद्धावस्थालाई निश्चित उमेर पार भएको अवस्थाका आधारमा भन्दा आर्थिक रूपले निष्क्रिय, शारीरिक तथा मानसिक रूपले कमजोर एवं आफ्नो दैनिक क्रियाकलापका अरूको सहयोग र आश्रयको आवश्यक पर्ने अवस्थालाई बुझ्नु उपयुक्त हुन्छ । बुढ्यौलीको अवस्था सिर्जना हुने उमेर व्यक्तिको शारीरिक तथा मानसिक अवस्थाअनुसार फरक हुन्छ । कसैको बुढ्यौलीको अवस्था चाँडै सुरु हुन्छ र लामो एवं पट्यारलाग्दो हुन्छ त कसैको अत्यन्तै छोटो । बुढ्यौली लागेपछि मानिस शारीरिक रूपमा शिथिल, मानसिक रूपमा कमजोर, आर्थिक रूपमा निष्क्रिय एवं अनेकन प्रकारका स्वास्थ्य समस्याबाट ग्रसित हुन्छन् । अर्काेतर्फ पारिवारिक बिछोडको सम्भावना र त्यसले दिने पीडा, सन्तानबाट टाढा रहनुपर्ने र एक्लो जीवन जिउनुपर्ने बाध्यता एवं कतिपय अवस्थामा समाज तथा परिवारबाट अपहेलित हुनुपर्ने अवस्था सिर्जना हुन सक्छ । सबै प्रकारले अरूप्रति आश्रित हुनुपर्ने अवस्थामा उपयुक्त आश्रय नपाउँदा वृद्धावस्थाको बाँकी जीवन अधिकांशका लागि निकै कष्टकर हुने गरेको देखिन्छ । तसर्थ, सम्मानपूर्वक बाँच्न पाउने नागरिकको मौलिक अधिकारको प्रत्याभूति गर्न तथा वृद्धावस्थाको दिनचर्यालाई सहज बनाउन त्यस्ता नागरिकलाई सामाजिक, आर्थिक, शारीरिक तथा मनोवैज्ञानिक पक्षबाट संरक्षण र व्यवस्थापन गर्न आवश्यक हुन्छ । यसका लागि सरकार, समाज, सामाजिक संघसंस्था तथा परिवारको भूमिका महŒवपूर्ण हुन्छ । साथै, व्यक्ति स्वयम्ले पनि समयमा नै आफ्नो वृद्धावस्थाको उपयुक्त योजना तयार गर्नुपर्छ । सन् १९५० मा विश्वमा २० वर्षभन्दा कम उमेरसमूहको जनसंख्या कुल जनसंख्याको ४४ प्रतिशत रहेकोमा सन् २०२० मा आइपुग्दा ३३२ प्रतिशतमा झरेको थियो । सो मितिमा १३७ प्रतिशत ६० वर्ष वा सोभन्दा माथिको उमेरसमूहका थिए । सन् २०५० र सन् २१०० मा ६० वर्ष वा सोभन्दा माथिको जनसंख्यामा क्रमशः २२ प्रतिशत र ३० प्रतिशत एवं १४ वर्षभन्दा कम उमेरसमूहको जनसंख्या क्रमशः २०७० प्रतिशत र १६५ प्रतिशत हुने अनुमान छ । अध्ययनअनुसार हाल करिब २५ करोड जनता मातृभूमिभन्दा अन्य देशमा स्थायी बसोबास गर्छन् । नेपालमा सन् २०१२ मा कुल जनसंख्याको ५०२ प्रतिशत ६५ वर्ष वा सोभन्दा माथिका र ३४९८ प्रतिशत १४ वर्षभन्दा कम उमेरसमूहको जनसंख्या रहेकोमा सन् २०२२ मा आइपुग्दा सो अनुपात क्रमशः ६०९ प्रतिशत र २८८८ प्रतिशत पुगेको छ । करिब २२ लाख नेपाली युवा श्रमशक्ति रोजगारीको खोजीमा बिदेसिएका छन् । २०७८ सालको जनगणनाअनुसार नेपालको जनसंख्या वृद्धिदर घट्दो क्रममा छ । पहाडी तथा हिमाली भेगका ४१ जिल्लाको जनसंख्या वृद्धिदर ऋणात्मक छ भने काठमाडांै उपत्यकालगायतका प्रमुख सहरी क्षेत्र र तराई जिल्लाको जनसंख्या वृद्धिदर औसतभन्दा बढी छ । उल्लेखित तथ्यांकले केही दशकयता जनसंख्याको स्वरूपमा विश्वव्यापी रूपमा व्यापक परिवर्तन हुँदै गएको र यसले भविष्यमा जनसंख्याको संरचनामा असन्तुलन कायम हुने संकेत गर्छ । युवा जनशक्ति राम्रो अवसर र सुविधाको खोजीमा गाउँबाट सहर र सहरबाट विदेश पलायन हुने प्रवृत्ति बढ्दो छ । विश्वव्यापीकरणका कारण भविष्यमा बसाइँसराइको प्रवृत्ति अझै बढ्ने संकेत गर्छ । औषधि विज्ञान तथा स्वास्थ्य सचेतनामा आएको परिवर्तनका कारण मानिसको औसत आयुमा क्रमशः वृद्धि हुँदै गएको छ । यसले भविष्यमा कुल जनसंख्यामा वृद्धको अनुपात बढ्दै जाने संकेत गर्छ । व्यस्त एवं महँगो जीवनशैली, पारिवारिक संरचनामा भएको परिवर्तन, ढिला विवाह गर्ने प्रचलन आदिका कारण एक दम्पतीले एकमात्र सन्तान जन्माउने प्रवृत्ति बढ्दै गएको छ । घट्दो जन्मदर र बढ्दो बसाइँसराइका कारण युवा जनसंख्याको अनुपात घट्दै जाने प्रस्ट हुन्छ । अरूप्रति आश्रित हुनुपर्ने जनसंख्या बढ्दै जाने र आर्थिक रूपले सक्रिय एवं अरूलाई आश्रय दिनुपर्ने जनसंख्या घट्दै जाने परिस्थितिले भविष्यमा वृद्धवस्थाका नागरिकको व्यवस्थापन चुनौतीपूर्ण हुने प्रस्ट छ । संविधानले ज्येष्ठ नागरिकलाई राज्यबाट विशेष संरक्षण र सामाजिक सुरक्षाको हकको प्रत्याभूति गरेको छ । १५औं पञ्चवर्षीय योजनामा ज्येष्ठ नागरिकको सामाजिक सुरक्षा विकास कार्यक्रमअन्तर्गत ज्येष्ठ नागरिकको संरक्षण र सम्मानित जीवनको प्रत्याभूति गर्ने सोच राखिएको छ । त्यस्तै, ज्येष्ठ नागरिकको जीवन सम्मानित, सुरक्षित र व्यवस्थित बनाई उनीहरूको ज्ञान, सीप र अनुभवलाई राष्ट्रले समृद्धिका लागि उपयोग गर्ने लक्ष्य राखिएको पाइन्छ । नागरिकलाई वृद्धावस्था निवृत्तभरण योजना, नागरिक पेन्सन योजना, सामाजिक सुरक्षा भत्ता, स्वास्थ्य बिमा, निःशुल्क स्वास्थ्योपचार गर्ने उदाहरण विश्वव्यापी छन् । वृद्धावस्थामा आर्थिकभन्दा शारीरिक सुरक्षाको सबाल पेचिलो बन्दै गएको छ । खासगरी मध्यमस्तरीय परिवारमा यो समस्या बढी छ । राम्रो आर्थिक हैसियत र पर्याप्त चलअचल सम्पत्ति भएका तर शारीरिक तथा मानसिक रूपमा कमजोर ज्येष्ठ नागरिक पनि रेखदेख तथा व्यवस्थापनको उपयुक्त व्यवस्था नहँुदा बिचल्लीमा पर्ने जोखिम बढ्दै गएको छ । बालबच्चालाई उनीहरूका अभिभावकले रेखदेख गर्ने तथा वृद्ध बाबुआमालाई तिनका सन्ततिले आश्रय दिने हाम्रो परम्परागत दर्शन हो । तर सामाजिक तथा पारिवारिक संरचनामा आएको परिवर्तनले यो पूर्वीया दर्शन खण्डित हुँदै गएको छ । पछिल्लो समय कल्याणकारी प्रकृतिको सेवा प्रदान गर्ने उद्देश्यले स्थापित सामाजिक संस्थाहरूले वृद्धाश्रम, ज्येष्ठ नागरिक संरक्षण केन्द्र, मानव सेवा आश्रम आदिजस्ता कल्याणकारी कार्यक्रम सञ्चालन गर्ने गरेको पाइन्छ । समाजको आवश्यकताअनुसार कार्यक्रमलाई व्यापक बनाउन, तिनलाई अर्थिकरूपले दिगो बनाउन तथा प्रदान गरिने सेवासुविधालाई गुणस्तरीय बनाउन कठिन हुन्छ । वृद्धवृद्धामैत्री आवासीय भवनलगायत संरचनासहितको ज्येष्ठ नागरिक ग्रामको निर्माण गर्नुपर्ने हुन्छ। जुन प्रमुख सडक तथा अस्पतालको पहुँच, स्वच्छ वातावरण भएको क्षेत्रमा निर्माण गरिन्छ। जहाँ आवश्यक सबै सेवासुविधाको व्यवस्था हुन्छ। खासगरी मध्यमवर्गीय परिवारलाई लक्षित गरी वृद्धवृद्धा हेरचाहको सेवा प्रदान गर्ने उद्देश्यले व्यावसायिक प्रकृतिका संस्था स्थापना गर्ने प्रचलन बढ्दो छ । वृद्धवृद्धाको घरमै गएर उनीहरूको आवश्यकताअनुसार पनि यस्तो सेवा प्रदान गरिन्छ । यो सेवा पश्चिमा देशहरूमा निकै लोकप्रिय बन्दै गएको छ । नेपालमा पनि यो पेसाले प्रवेश पाइसकेको छ । भविष्यमा यसको आवश्यकता र सम्भावना बढ्दै जाने अवस्था छ । तर यसका आफ्नै सीमितता छन् । यो सेवामा सबैको पहुँच कायम गर्न तथा सेवामा विशेषज्ञता र गुणस्तरीयता कायम गर्न कठिन हुन्छ । वृद्धवृद्धालाई सामाजिक तथा मनोवैज्ञानिक पक्षबाट सम्बोधन गर्न यस विधिबाट कठिन हुन्छ । हाम्रो जस्तो आर्थिक रूपमा कमजोर देशमा सरकार तथा केही सामाजिक संस्थाले गरेका कार्यक्रमबाट सबै वृद्धवृद्धाको व्यवस्थापन सम्भव हँुदैन । तसर्थ व्यक्ति आफंैले पनि वृद्धावस्थाको उपयुक्त योजना बनाउन आवश्यक छ । प्रस्तुत लेखमा वृद्धावस्थाको व्यवस्थापनको उपयुक्त विकल्पको रूपमा ज्येष्ठ नागरिक ग्रामको अवधारणा प्रस्तुत गरिएको छ । आर्थिक रूपले सक्षम तर शारीरिक तथा मानसिक रूपले कमजोर, अरूबाट हेरचाह र संरक्षणको आवश्यक पर्ने, सन्तान नभएका वा भए पनि आफ्नो साथमा नभएका, स्वतन्त्र जीवनयापन गर्न चाहने वृद्ध दम्पती वा एकल महिला वा पुरुष वा निश्चित उमेरसमूह पार गरेका नागरिकलाई लक्षित गरी सोही समूहका नागरिकको सक्रियतामा ज्येष्ठ नागरिक ग्रामको अवधारणा कार्यान्वयन गर्न सकिन्छ । प्रबन्धपत्र तथा नियमावली, कम्पनीका आन्तरिक कार्यविधि तथा निर्देशिकाहरू एवं प्रचलित कानुनबमोजिम कम्पनीको सञ्चालन तथा व्यवस्थापन गर्नुपर्ने हुन्छ । सदस्यहरूको आर्थिक योगदानको रकमबाट सिर्जना गरिएको कोषको वित्तीय स्रोतबाट ग्रामको सञ्चालन तथा व्यवस्थापन हुन्छ । जुन आर्थिक अवस्थाअनुसार एकमुष्ट वा आवधिक रूपमा गर्न सक्छन् । यसबाहेक दाता एवं शुभेच्छुक व्यक्ति वा संघसंस्थाले समेत यस कोषमा योगदान गर्न सक्छन् । ग्रामबाट सदस्यलाई निजको आवश्यकताअनुसार आजीवन सेवासुविधा प्रदान गरिन्छ । वृद्धवृद्धा तथा अपांगमैत्री आवासीय भवनलगायत संरचनासहितको ज्येष्ठ नागरिक ग्रामको निर्माण गरिन्छ । यस्तो ग्राम प्रमुख सडक तथा अस्पतालको पहुँच भएको, राम्रो हावापानी र स्वच्छ वातावरण भएको क्षेत्रमा निर्माण गरिन्छ । ज्येष्ठ नागरिक ग्राममा प्रत्येक व्यक्ति वा दम्पतीका लागि अलगअलग न्यूनतम सुविधासहितको वातानुकूलित आवास कक्षको व्यवस्था हुनेछ । ग्राममा सामूहिक स्वस्थकर एवं सन्तुलित खाना तथा खाजाको व्यवस्था, नियमित योगाभ्यास, प्रवचन वा सत्सगको व्यवस्था एवं अध्ययन कक्ष तथा पुस्तकालयको व्यवस्था हुनेछ । न्यूनतम उपकरण, पूर्वाधार, औषधि र जनशक्तिसहितको प्राथमिक स्वास्थ्यसुविधा व्यवस्था गरी सदस्यहरूको नियमित स्वास्थ्य परीक्षणको व्यवस्था हुनेछ । औषधोपचारका अन्य व्यवस्था हुनेछन् । यस अवधारणाको कार्यान्वयनबाट आर्थिक रूपले सूक्ष्म तर शारीरिक तथा मानसिक रूपले कमजोर भई अरूको आश्रयको अवश्यकता पर्ने ज्येष्ठ नागरिक लाभान्वित हुन्छन् । ज्येष्ठ नागरिकहरूले स्वयोगदान र सहभागितामा उच्चस्तरीय, सहज र सम्मानित जीवनयापन गर्ने सम्भावना रहन्छ । गुरागाईं, नेपाल सरकारका पूर्वसचिव हुन् ।"
अभिलाषाको खेल यात्रामा सदस्यसचिव चासो,"काठमाडौं : राष्ट्रिय खेलकुद परिषद् (राखेप) का सदस्यसचिव टंकलाल घिसिङले नेपाली नम्बर एक टेनिस खेलाडी अभिलाषा विष्टसँग मंगलबार भेट गरी उनको खेल यात्राबारे जानकारी लिएका छन्। सदस्यसचिव घिसिङले अभिलाषा विष्टको खेल करियरको सुरुवात, भावी योजना, विभिन्न अन्तर्राष्ट्रिय प्रतियोगितामा हासिल गरेको उपलब्धि र अनुभव, अन्तर्राष्ट्रिय प्रतियोगितामा सहभागी हुँदाको समस्या, गर्न सक्ने सहयोग, प्रशिक्षणका विषयमा जानकारी लिएका थिए। अभिलाषा डब्लूटीएफमा १३७० वरीयता तथा आईटीएफ महिलातर्फ ९६ वरीयता प्राप्त खेलाडी हुन्। सात वर्षको कलिलो उमेरदेखि टेनिसमा करियर सुरु गरेकी अभिलाषा बुरुन्डीमा २०७९ सालमा भएको डब्लूटीए २५के टेनिस प्रतियोगिताको ३२ खेलाडी हुने मेन ड्र मा प्रवेश गरेकी थिइन्। नेपाली टेनिसको इतिहासमा डब्लूटीए २५के टेनिसमा कुनै पनि नेपाली खेलाडी मेन ड्र मा प्रवेश गरेको त्यो नै पहिलोपटक हो। ३२ को मेन ड्र मा २० खेलाडी सोझै तथा चार खेलाडी वाइल्ड कार्डमार्फत छनोट भएका थिए। बाँकी आठ खेलाडी ३२ खेलाडी सहभागी क्वालिफाइङ राउन्डमा जित हात पार्दै मेन ड्र मा प्रवेश गरेका थिए। तिनै आठ खेलाडीमध्ये अभिलाषा पनि हुन्। उनले अभिलाषाको अन्तर्राष्ट्रिय प्रतियोगिताको सहभागितामा राखेपले सक्दो सहयोग गर्ने प्रतिबद्धता पनि जनाएका थिए।"
गृहसचिवसहित ३ सुरक्षा प्रमुखले गरे अनुगमन भ्रमण,"दार्चुला : दार्चुलाको त्रिदेशीय सीमाक्षेत्रमा मंगलबार गृहसचिवसहित तीन सुरक्षा अंगका प्रमुखहरूले अनुगमन भ्रमण गरेका छन्। नेपाली सेनाको हेलिकप्टरमार्फत गृहसचिव एकनारायण अर्याल नेतृत्वको टोली खलंगास्थित सेनाको ब्यारेकमा पुगेको हो। सोमबार नै गृहसचिवसहितको टोली काठमाडौंबाट सुदूरपश्चिमका हिमाली जिल्लाहरू भ्रमणका लागि धनगढी पुगेको थियो। धनगढीबाट सेनाको हेलिकप्टरमा उच्च सुरक्षा अधिकारीहरूले दार्चुलासँगै बझाङ, बाजुरा र अछामको भ्रमण गरिरहेका छन्। नीतिकुण्डामा ओर्लिएका गृहसचिव र राष्ट्रिय अनुसन्धान प्रमुखले त्यहाँ गतवर्ष मात्रै निर्माण सम्पन्न गरिएको प्रहरी चौकी भवनको निरीक्षण गरे। नीतिकुण्डामा कार्यरत सुरक्षाकर्मीसँग कुराकानी गरेर करिब १ किलोमिटर दूरीमा रहेको सशस्त्र प्रहरीको ५० नम्बर गुल्मतर्फ उनीहरूले पैदल यात्रा गरे। सशस्त्र प्रहरीको गुल्ममा निर्माण अन्तिम चरणमा पुगेको भवनको अवलोकनका साथै सुरक्षाकर्मीसँग कुराकानी गरेका गृहसचिव र राष्ट्रिय अनुसन्धान प्रमुखले व्यासका स्थानीयसँग पनि त्यहाँको अवस्था र आवश्यकताबारे कुराकानी गरे। २०२५ मिनेटसम्मको कुराकानीमा छाङरुका स्थानीयले आफ्नो समस्या, पीडा, आवश्यकता र अपेक्षाहरू खुलेर राखेको व्यासका स्थानीय अशोक बोहराले बताए। हेलिकप्टरमार्फत तिंकरको छियालेक पुगेका आईजीपीद्वयले बीओपी भवन र इलाका प्रहरी चौकीको निरीक्षण गरे। दुई दिनअघि मात्रै छाङरुबाट नेपाल प्रहरी र सशस्त्र प्रहरीको टोली तिंकरको छियालेक सरेको थियो। उच्च अधिकारीहरूको भ्रमण तय भएपछि तिंकरको छियालेकमा सुरक्षाकर्मीको टोलीले आवश्यक तयारी गरेको थियो। सीमाक्षेत्रमा उच्च सुरक्षा अधिकारीहरूको भ्रमणले स्थानीयवासीमा हौसला मिलेको व्यास गाउँपालिका१ का वडाअध्यक्ष अशोक सिंह बोहराले बताए। अनुगमन भ्रमण गर्न पुगेका गृहसचिवसहित सुरक्षा निकायका प्रमुखहरूसँग व्यासका स्थानीयवासीले पैदलबाटो सञ्चालनमा ल्याउन माग गरेका छन्। सुरक्षाकर्मीले समेत भारतीय भूमि र बाटो प्रयोग गर्नुपरिरहेको अवस्थाको अन्त्य गर्न स्थानीयले माग गरेका छन्। हाम्रा सुरक्षाकर्मीले स्वदेशकै पैदलबाटो हिँड्ने व्यवस्था गर्न माग हामीले गरेका छौं छाङरुका स्थानीय योगेश सिंह बोहराले बताए।व्यास गाउँपालिका २ दुम्लिङदेखि दोपाखेसम्मको करिब १५ किलोमिटर लामो क्षेत्रमा तत्कालै सडक निर्माण कार्य सुरु गरी पैदलबाटो खोल्नुपर्ने व्यासका स्थानीयको माग छ। व्यासवासीका तर्फबाट १ नम्बर वडाअध्यक्ष बोहराले गृहसचिव अर्यालसँग कौवाक्षेत्र र बुँदीक्षेत्रमा सशस्त्र प्रहरीको बीओपी स्थापना गर्न माग गरेका छन्। सीमा प्रशासन कार्यालय व्यासमै सञ्चालन गर्न, सीमा प्रशासन कार्यालयलाई अध्यागमन कार्यालयमा रूपान्तरण गर्न, बुँदी र दुम्लिङमा नेपालभारत जोड्ने झोलुंगे पुल निर्माण गर्न र इलाका प्रहरी कार्यालय तिंकरको भवन पुननिर्माण गर्न पनि माग गरिएको छ।"
लक्ष्मी सनराई बैंकको उपत्यकाभित्र दुईवटा शाखा स्थानान्तरण,"काठमाडौं : लक्ष्मी सनराइज बैंकले काठमाडौं उपत्यका भित्रका आफ्ना दुईवटा शाखाहरू स्थानान्तरण गरेको छ । काठमाडौं महानगरपालिकाको १७, खुसिबुमा रहेका दुई शाखामध्ये १ शाखा अब काठमाडौंको नागार्जुन नगरपालिका १६ को खरिबोट, वनस्थलीमा स्थानान्तरण गरिएको छ । त्यसैगरी, काठमाडौं महानगरपालिका २६ स्थित गोंगबु शाखा सोही नगरपालिकाको नयाँ बस पार्कनजिकै ल्होत्से मलमा स्थानान्तरण भएको सो बैंकले जनाएको छ। स्थानान्तरण गरिएका साविकका खुसिबु र गोंगबु शाखाका ग्राहकहरूले सोही क्षेत्रमा रहेको अर्को शाखामार्फत सेवा लिन सक्नेछन्। स्थानान्तरण भएसँगै लक्ष्मी सनराइज बैंकले आफ्नो सेवा विस्तार गर्दै ग्राहकमाझ बैंकिङ्ग सेवाको पहुँच अझ सहज बनाउने विश्वास लिएको छ। हाल लक्ष्मी सनराईज बैंकको सञ्जालमा ५९ जिल्लामा २५८ शाखा, ३२१ एटीएम, २८ एक्स्टेन्सन काउन्टर र १३१ शाखारहित बैँकिङ्ग एजेन्ट रहेका छन् ।"
न्यायपालिकाको सुधारको विषय सबैको चासो र साझा सरोकारको विषय हो : प्रधानन्यायाधीश,"काठमाडौं : सर्वोच्च अदालतका प्रधानन्यायाधीश विश्वम्भरप्रसाद श्रेष्ठले न्यायपालिकाको सुधारको विषय न्यायपालिका मात्रको विषय नभई सबैको साझा सरोकारको विषय भएको बताएका छन्। कानून दिवस, २०८१ को अवसरमा शुभकामना व्यक्त गर्दै न्याय सम्पादनको कार्यलाई प्रभावकारी बनाउन सबैको समन्वय र सहकार्य आवश्यक रहने बताएका हुन् न्यायपालिकाको क्रमिक र समयसापेक्ष सुधारको विषय न्यायपालिका मात्रको विषय नभई यसका सबै सरोकारवालाहरूको साझा चासो र सरोकारको विषय हो भन्ने कुरामा म विश्वस्त छु। शुभकामना सन्देशमा भनिएको छ, न्याय सम्पादनको कार्यलाई प्रभावकारी बनाउनको लागि यसका सरोकारवाला निकायहरू महान्यायाधिवक्ताको कार्यालय एवं नेपाल बार एशोसिएशनलगायतका अन्य निकायहरूको समन्वय र सहकार्य सदैव आवश्यक र अपेक्षित रहन्छ। उनले आगामी वर्षहरूमा पुराना मुद्दाहरूको फछ्यौट हुन गई सर्वसाधारणले छिटो छरितो रूपमा न्याय प्राप्त गर्न सकून् भन्ने कामना गरेका छन्। शुभकामना सन्देशमा भनिएको छ, सरोकारवाला निकायहरूबाट प्राप्त हुँदै आएको सकारात्मक सहयोग र समन्वयको कारणले सबै तहका अदालतहरूमा विगतका वर्षहरूमा भन्दा यस वर्ष विशेषतः पुराना मुद्दाको फछ्यौट बढी भएको तथ्याङ्कबाट देखिन्छ। आगामी वर्षहरूमा समेत यस किसिमको समन्वय र सहयोगले पुराना मुद्दाहरूको फछ्यौट हुन गई सर्वसाधारणले छिटो छरितो रूपमा न्याय प्राप्त गर्न सकून् भन्ने कामना गर्दछु। न्याय सम्पादनको गहन र महत्त्वपूर्ण जिम्मेवारी प्रभावकारी रूपमा सम्पादन गर्नको लागि पञ्चवर्षीय रणनीतिक योजनामार्फत न्यायिक सुधारका विभिन्न कार्यहरू अगाडि बढाइरहेको उनको दाबी छ। नेपालको संविधानले परिकल्पना गरेको स्वतन्त्र, निष्पक्ष र सक्षम न्यायपालिकाको माध्यमबाट पहुँचयोग्य तथा जनआस्थामा आधारित न्यायिक पद्धतिको विकास गरी कानूनको शासनको प्रवर्धन गर्न आजको यस विशेष दिनले हामी सबैलाई थप हौसला र प्रेरणा प्रदान गर्ने विश्वास मैले लिएको छु। प्रधानन्यायाधीश श्रेष्ठले भनेका छन्,नेपालको संविधानले न्यायपालिकालाई सुम्पिएको न्याय सम्पादनको गहन र महत्त्वपूर्ण जिम्मेवारी प्रभावकारी रूपमा सम्पादन गर्नको लागि पञ्चवर्षीय रणनीतिक योजनामार्फत न्यायिक सुधारका विभिन्न कार्यहरू अगाडि बढाइरहेको छ। न्यायमा सबैको सहज पहुँच पुयाउन सूचना प्रविधिको प्रयोगलाई अझ बढाइँदै जाने कुरा आजको यस महत्त्वपूर्ण दिनमा म सबैमा जानकारी गराउन पनि चाहन्छु। उनले नेपालको संविधानले परिकल्पना गरेको संवैधानिक सर्वोच्चता, विधिको शासन, मौलिक अधिकार तथा मानव अधिकारको पूर्णरूपमा प्रत्याभूत गरी न्यायपूर्ण समाजको स्थापना गर्न कानून दिवसले सबैमा सकारात्मक सोच र भावना प्रदान गर्न सकोस् भन्ने कामनासमेत व्यक्त गरेका छन्। प्रधान न्यायालय ऐन, २००८ लागू भएको दिनको सम्झनामा प्रत्येक वर्ष वैशाख २६ गतेलाई कानून दिवसको रूपमा मनाउनले गरिएको छ। विधिको शासन, स्वतन्त्र न्यायपालिका तथा शक्ति पृथकीकरणको मूल्य मान्यताप्रति पूर्ण प्रतिबद्ध हुँदै न्यायिक पद्धति र न्यायपालिकाको संस्थागत सुधारमार्फत नागरिकका हक अधिकारको संरक्षण गर्ने सन्दर्भमा कोसेढुङ्गाको रूपमा रहेको उक्त दिनकोमहत्त्व रहेको उनको भनाई छ।"
सुनकोशी मरिन डाइभर्सन बहुउद्देश्यीय आयोजनाको सुरूङ ब्रेकथ्रु,"सिन्धुली : प्रधानमन्त्री पुष्पकमल दाहाल प्रचण्ड सुनकोशी मरिन डाइभर्सन बहुउद्देश्यीय आयोजना कार्यान्वयनमा आएपछि राष्ट्रिय अर्थतन्त्रमा गुणात्मक योगदान पुग्ने बताएका छन्। सुनकोशी मरिन डाइभर्सन बहुउद्देश्यीय आयोजनाको सुरूङ ब्रेकथ्रु कार्यक्रममा प्रधानमन्त्री प्रचण्डले आयोजना सम्पन्न भएपछि सिँचाइ प्रणालीमा सुधार भएर कृषि उत्पादन वृद्धि हुने विश्वास व्यक्त गरे। 'बागमती प्रदेशको सिन्धुली जिल्लास्थित यस आयोजनाले मधेस प्रदेशको ५ जिल्लाका उर्वरभूमिमा वर्षैभरि सिँचाइ सुविधा पुग्नेछ,राष्ट्रिय अर्थतन्त्रमा गुणात्मक योगदान एवं जलविद्युत् उत्पादन हुनेछ,'प्रधानमन्त्री प्रचण्डले भने,'आज सुरूङको ब्रेकथ्रु भएको छ, यस आयोजनाको बाँकी कामसमेत निर्धारित समयमा नै सम्पन्न हुनेछ ।' सुनकोशी मरिन डाईभर्सन बहुउद्देश्यीय आयोजना रूपान्तरणकारी राष्ट्रिय गौरवको आयोजना भएको उल्लेख गर्दै प्रधानमन्त्री प्रचण्डले आयोजनाहरू सम्पन्न हुँदा उत्पादकत्व अभिवृद्धि र समृद्धिको लक्ष्यमा महत्त्वपूर्ण योगदान पुग्ने विश्वास व्यक्त गरे । उनले भने, 'सुरूङमार्गको ब्रेकथ्रु सम्पन्न हुँदा हामी सबैमा नयाँ ऊर्जा र प्रेरणा मिलेको छ । ठूला पूर्वाधार निर्माणमा उत्साह थपेको छ ।' कृषि क्षेत्र नेपालको आर्थिक विकासको मुख्य मेरूदण्ड हुनुका साथै कुल ग्राहस्थ उत्पादनमा झन्डै एकतिहाइ योगदान रहेको उल्लेख गर्दै प्रधानमन्त्री प्रचण्डले देशका लागि आवश्यकपर्ने खाद्यान्न आपूर्तिमा आत्मनिर्भर हुन,खाद्य सुरक्षाको सुनिश्चित गर्न, जनताको आर्थिक उत्थान र समृद्धिका साथै गरिवी न्यूनीकरण गर्न कृषि उत्पादन र उत्पादकत्व वृद्धि अपरिहार्य रहेको बताए। नेपालको ६० प्रतिशत कृषियोग्य भूमि तराई मधेश तथा भित्री मधेशभित्र नै पर्ने उल्लेख गर्दै प्रधानमन्त्री प्रचण्डले तराईमधेश क्षेत्रमा विकास भई सञ्चालन भइरहेका सिँचाइ आयोजनाहरू नदी बहाव प्रणालीमा आधारित रहेको बताए। हिमनदीहरूको पानी कृषि उत्पादनका लागि प्रयोग गरिनुपर्ने बताउँदै उनले सोही पानीको स्रोतलाई जलविद्युत् उत्पादन, खानेपानी लगायत अन्य प्रयोजनमा प्रयोगगरी राष्ट्रको समग्र विकास गरिने बताए। प्रधानमन्त्री प्रचण्डले ठूला पूर्वाधारहरूको सफल निर्माणबाट नै नेपालमा सुशासन, सामाजिक न्याय र समृद्धिको लक्ष्य हासिल हुने भएकाले आयोजना समयमै सम्पन्न गर्न निर्देशन दिए । उनले देशको रूपान्तरणकारी राष्ट्रिय गौरवको आयोजनालाई प्रभावकारी रूपमा सम्पन्न गर्ने कार्यमा आआफ्नो ठाउँबाट समन्वय र सहयोग गर्न अपील गरे। यस आयोजनाको सफल कार्यान्वयनबाट जलस्रोत तथा सिँचाइ क्षेत्रमा कार्यरत प्राविधिकहरूको नयाँ प्रविधिको उपयोग गर्दै प्राविधिक दक्षता हासिल गरेको बताउँदै प्रधानमन्त्री प्रचण्डले जलस्रोतको संयोजनात्मक रूपमा उपयोग गरी उर्वर भूमिबाट कृषि उत्पादन तथा उत्पादकत्व वृद्धि गरी आयातको असन्तुलन कम गर्न मद्दत पुग्ने बताए। आयोजना सञ्चालनपश्चात् सुनकोशी र तामाकोशी क्षेत्रमा बसोवास गर्ने जनसङ्ख्याको बहुआयामिक विकास हुने उल्लेख गर्दै प्रधानमन्त्री प्रचण्डले क्षेत्रमा माछापालनदेखि आन्तरिक तथा बाह्य पर्यटनको उल्लेख्य वृद्धि एवं मनोरञ्जन तथा तालरजलासयमा पर्यटन व्यवसाय फस्टाउने उल्लेख गरे। सुनकोशी मरिन डाइभर्सन बहुउद्देश्यीय आयोजना सिन्धुली र रामेछाप जिल्लाको सीमानाबाट सुनकोशी नदीको पानीलाई १३ दशमलव ३ किलोमिटर लामो सुरूङमार्फत मरिन नदीमा खसाली बागमती नदी हुँदै बागमती सिँचाइ आयोजनामा पुर्याउनेछ । हाल सिँचाइ भइरहेको ४५ हजार ६०० हेक्टर जमीनसहित धनुषा, महोत्तरी, सर्लाही, रौतहट र बारामा वर्षैभरि सिँचाइ सुविधा पुर्याउने आयोजनाको प्रमुख उद्देश्य रहेको छ ।"
कर्मचारी बिरामी भएपछि एयर इन्डियाका ७० उडान रद्द,नयाँदिल्ली : बुधबार एयर इन्डिया एक्सप्रेसका ७० वटाभन्दा बढी अन्तर्राष्ट्रिय तथा घरेलु उडानहरू वरिष्ठ चालक दलका सदस्यहरू बिरामी परि बिदामा बसेका कारण रद्द वा ढिलाइ भएका छन्। एयर इन्डिया एक्सप्रेसले बुधबार आफ्नो उडान सञ्चालनमा ठूलो अवरोधको सामना गर्नु परेको जनाएको छ। लगभग ७० वटा रद्द उडानमा प्रायः अन्तर्राष्ट्रियका वरिष्ठ चालक दलका सदस्य बिरामी भएको कारण रद्द वा ढिलाइ भएको थियो। भारतीय नागरिक उड्डयन मन्त्रालय स्रोतका अनुसार मङ्गलबारदेखि सुरु भएको यो समस्या बुधबार बिहानसम्म जारी रहेको थियो। नागरिक उड्डयन अधिकारीहरूले यस विषयमा अनुसन्धान गरिरहेका छन्। स्वास्थ्य समस्यालाई उद्धृत गर्दै उडान अघि केही वरिष्ठ चालक दलका सदस्यहरूले आफ्नो मोबाइल फोन बन्द गरेको स्रोतहरूले बताएका छन्। वैकल्पिक पाइलटहरु उपलब्ध नभएका कारण उडानहरू रद्द गर्नु परेको थियो। एयर इन्डिया एक्सप्रेसले परिस्थितिको मूल्याङ्कन गरिरहेको जनाउँदै प्रभावित यात्रुहरूसँग माफी मागेको छ। एयर इन्डिया एक्सप्रेसका प्रवक्ताले केबिन क्रूको टोलीले मङ्गलबार राति बिरामी भएको रिपोर्ट गरेको परिणामस्वरूप उडानमा ढिलाइ र रद्द भएको बताए। घटनाका कारणहरू बुझ्नका लागि चालक दलका सदस्यहरूसँग एयर इन्डिया एक्सप्रेसको टोलीले छलफल गरिरहेको छ। यस्तै घटना अप्रिल १ मा भिस्तारा एयरले पनि सामना गर्नु परेको थियो। त्यसबखत पाइलटहरू बिरामी भएकाले सयभन्दा बढी उडान प्रभावित भएका थिए। राससएएनआई
मातातीर्थ कुण्डमा आमाको सम्झना (तस्बिरहरू),"काठमाडौं : आज मातातीर्थ औंसी। आमाको मुख हेर्ने पर्वको रुपमा जन्मदिने आमाप्रति श्रद्धा,भक्ति र सम्मानका साथ मनाइँदैछ। वैशाख कृष्ण औंसीका दिन मनाइने यो पर्वमा बिहान स्नान गरी शुद्ध भएर आफ्नी आमालाई सुन्दर वस्त्र लगाइदिने तथा मीठा र तागतिला खानेकुरा ख्वाएर आर्शिवाद लिने चलन छ। आमा नभएकाहरू भने आमाको श्राद्ध गरी उनको स्मरण गर्दछन्। यसो गरेमा मातृऋणबाट मुक्ति मिल्ने शास्त्रीय मान्यता छ। यसै अवसरमा मातातीर्थ काठमाडौंको चन्द्रागिरि नगरपालिका६ स्थित मातातीर्थ कुण्डमा मेला लागेको छ। आमा नहुनेहरू उक्त कुण्डमा स्नान तथा हरिहरको दर्शन र पूजाअर्चना गरिरहेका छन्। आजको दिन मातातीर्थ पोखरीमा आमाको मुखको प्रतिबिम्ब देख्ने जनविश्वास रहेको छ । यहाँ स्नान गरेमा मातृऋणबाट मुक्त हुने जनविश्वास छ।"
"अभिभावक खोज्दै, अस्पतालमा हुर्कंदै","स्याङ्जा : खोलाछेउ भेटिएका नवजात शिशु जिल्ला अस्पताल स्याङ्जामा छन्। वैकल्पिक अभिभावकको खोजीमा उनलाई अस्पतालमा राखिएको हो। अस्पतालका कर्मचारीले नै अहिले उनको खानपान, रेखदेख र स्वास्थ्योपचार गरिरहेका छन्। सालनालसहित बेवारिसे अवस्थामा भेटिएकी नवजात शिशु करिब ५० दिनकी भइन्। चापाकोट नगरपालिका २ पाकरी खोलानजिक चैत ७ गते वेवारिसे अवस्थामा नवजात शिशुुु भेटिएकी थिइन्। उनको अनुहार र शरीरका केही भागमा चोटसहित कमिलाले घेरिएको, टोकेको अवस्थामा भेटिएकी थिइन्। स्थानीय एक व्यक्तिले देखेपछि प्रहरीलाई खबर भए पश्चात नगरपालिकाको पहलमा उनलाई पोखरास्थित एक अस्पतालमा उपचारपछि स्वास्थ्यमा सुधार आएर पुनः गृह जिल्लाको स्याङ्जा अस्पतालमा ल्याइएको हो। नवजात ती शिशु दिन गनेर हुर्किएकी छन्। हाल उनको अवस्था स्वस्थ्य रहेको अस्पतालले जनाएको छ। विशेषगरी, नर्स तथा महिला कर्मचारीले उनको खाना (ल्याक्टोजीन) खुवाउने, कपडा लगाइदिने लगायतका अन्य आवश्यक स्याहार सुसार गर्दै आएका छन्। रातमा पनि डिउटीमा खटिने कर्मचारीले शिशुको आवश्यक रेखदेख गर्दै आएको अस्पताल प्रमुख रुक्बिना अधिकारीले जानकारी दिइन्। डिउटीबाहेकको समयमा काख काखमा राखेर खेलाउने तथा भुलाउने गरेका छन्। नावालिकालाई काखमा च्यापेर खेलाउँदै गरेकी सिनीयर अनमि अप्सरा भण्डारीले भनिन्, यिनी त हाम्रै परिवारका एक सदस्य बनिसकेकी छन्। निकै माया लाग्छ। यहाँका सबैले माया र रेखदेख गर्नुहुन्छ। त्यसो त, चापाकोट नगरपालिकाले शिशुको आमा, बुवा तथा आफन्तलाई नाबालिकाको हकदावी गर्नका लागि आब्हान गर्दा समेत नआएपछि बैकल्पिक हेरचाहका लागि सूचिकृत हुन आब्हान गरेको छ। बिभिन्न ९ बुँदामा समेटिएका प्रमाणसहितका कागजात र निवेदनसहित व्यक्ति, संस्था वा बालगृहले समेत सूचना जारी गरेको ७ दिनभित्र दिन सकिने प्रावधान राखिएको नगरप्रमुख देवबहादुर (ईश्वर) ले बताए। नेपाली नागरिक भएको, शैक्षिक एवं आर्थिक हैसियत खुलेको, फौजदारी अभियोग नलागेको, दम्पतीका हकमा नेपाल मेडिकल बोर्ड, वीर अस्पतालबाट सन्तान प्राप्त हुन नसक्ने भन्ने ब्यहोराको प्रमाणलगायतका अन्य कागजातसमेत पेश गर्नुपर्ने उल्लेख छ। पालिकाले चैत २७ गते जारी गरेको सूचना बमोजिम अहिलेसम्म एक जनाको मात्र निवेदन परेको उपप्रमुख एवं स्थानीय बाल अधिकार समिति संयोजक इशा रानाले जानकारी दिइन्। निवेदन सम्बन्धमा आवश्यक जानकारी लिइरहेको र अबका केही दिनमै बैठक बसेर टुंग्याइने प्रक्रियामा अघि बढेको उपप्रमुख एवं संयोजक रानाको भनाइ छ। उनले भनिन्, शिशुका ४०औं दिन निकै उतारचढावका बीच गुज्रेका छन्। शिशु चापाकोटकी छोरी हुन्। नगरपालिकाभित्र भेटिएका शिशुका अभिभावक पहिचान हुन नसकेपछि चापाकोटले नै बैकल्पिक हेरचाहको अनुगमन र आवश्यक परे उपस्थित गराउने गरी हेरचाहको जिम्मेवारी दिन लागेको जनाएको छ।"
"बिर्तामोडमा घरभित्रै वृद्धा मृत फेला,अनुसन्धानका लागि कुकुरसहितको टोली मगाइयो","झापा : झापाको बिर्तामोडमा एक वृद्धा मृत अवस्थामा फेला परेकी छन् । घटना शङ्कास्पद देखिएकाले सुनसरीको धरानबाट कुकुरसहितको टोली मगाइएको जिल्ला प्रहरी कार्यालय झापाका एसपी मिलन केसीले बताए । बिर्तामोड नगरपालिका४ निवासी ६८ वर्षीया विष्णुमाया विष्ट बुधबार बिहान घरभित्रै मृत फेला परेकी हुन् । एसपी केसी आफै घटनास्थल पुगेका छन् । प्रहरीले घटनास्थललाई सुरक्षित राखेको छ,एसपी केसीले भने, घटना शङ्कास्पद देखिएको हो,अहिले नै हत्या भएको वा नभएको भन्ने अवस्था छैन । कुकुर आएपछि घटना बारेमा पत्ता लाग्ने उनको भनाइ छ । स्थानीयका अनुसार मंगलबार राति गाउँमा चोर आएको थियो । गाउँलेले चोर आएको थाहा पाएपछि लखेटेका थिए । त्यही चोरले एक्लै बस्दै आएकी वृद्धालाई मारेको हो कि भन्ने आशंका स्थानीयको छ।"
जनताको सुविधाका लागि सडक सञ्जालको विकास अपरिहार्य : अध्यक्ष ओली,"चन्द्रौटा : नेपाल कम्युनिष्ट पार्टी (एमाले) का अध्यक्ष केपी शर्मा ओलीले तराई मधेशका जनतालाई स्वास्थ्यलयागतका सेवादिन सडक सञ्जालको विकास अपरिहार्य रहेको बताएका छन्। कपिलवस्तुको विजयनगर गाउँपालिका निर्माण भएको १५ शय्याको अस्पतालको उद्घाटन गर्दै ओलीले सडक नभएमा अन्य संरचना निर्माण गर्नुको कुनै औचित्य नहुने भन्दै सबैभन्दा पहिला सडकसञ्जाल निर्माणमा जोड दिनुपर्ने बताएका हुन्। 'आज अस्पताल उद्घाटन भयो यदि यहाँ सडक नभएमा नागरिक कसरी आउँथे ?,'ओलीले पश्न गर्दै भने,'सडक भएकाले यहाँ बनेको यो अस्पतालबाट जनताले सहजरूपमा स्वास्थ्य सेवा लिन पाउनेछन् ।' तराई मधेशमा पूर्वपश्चिम राजमार्गले नछोएका स्थानमा यातायातका समस्या समाधान गर्ने उद्देश्यले हुलाकी मार्गको सुरुआत गरिएको पनि बताए। पूर्वप्रधानमन्त्री ओलीले कपिलवस्तुमा सिँचाइको समस्या समाधान गर्न नौमुरे सिँचाइ योजनालाई निरन्तरता दिन आवश्यक रहेको बताए । '०६३ सालमा म पराराष्ट्रमन्त्री हुँदा कपिलवस्तुको सिँचाइ समस्या समाधानका लागि नौमुरे योजनाको प्रस्ताव भारतमा लगेको थिएँ । त्यसलाई फेरि अगाडि बढाउन जरूरी छ,'उनले भने । कपिलवस्तु र सिङ्गो नेपालको विकासका लागि कृषिको आधुनिकीकरण र प्रविधिको प्रयोग गरी व्यावसायिक कृषिलाई अघि बढाउनुपर्ने बताएको राससमा समाचार छ। उनले पर्यटन विकासका लागि भैरहवा अन्तर्राष्ट्रिय विमानस्थलको प्रयोगलाई पनि प्राथमिकतामा राखेर योजना बनाउनुपर्ने जोड दिए । देशभरका तीन सय ९६ वटा अस्पताल एकै पटक शिलान्यास गरेको र त्यसमध्येका एउटा अस्पतालको आज उद्घाटन गर्न पाउँदा निकै खुसी लागेको पनि ओलीको भनाइ थियो ।"
शपथ ग्रहणपछि सुहाङ नेम्बाङले भने  संसदमा भइरहेको अवरोध संवादबाटै हटाउनुपर्छ,"काठमाडौं : नेकपा एमालेका नवनिर्वाचित सांसद सुहाङ नेम्बाङले संसदमा भइरहेको अवरोध संवादबाटै समाधान गर्नुपर्ने बताएका छन्। बुधबार सिंहदरबारमा पद तथा गोपनीयताको शपथ ग्रहणपछि सञ्चारकर्मीहरूसँग कुरा गर्दै सांसद नेम्बाङले सबै राजनीतिक दल एकजुट भएर संसदको अवरोध अन्त्य गर्नुपर्ने बताएका हुन्। उनले भने,'हरेक समस्याको समाधान संवादबाट हुन्छ नै। संसदमा देखिएको अवरोध पनि संवादबाटै हटाउनुपर्छ।' उनले इलामको समग्र समस्याहरूको समाधानका लागि आवश्यक कानुन परिमार्जन र सुशासन प्रवर्द्धनमा जोड दिने बताए। एकअर्कासँग सहकार्य गरेर समन्वयकारी भूमिका खेलेर संविधानलाई कार्यान्वयन गर्नुपर्नेमा जोड दिए। उनले बुबा (सुवास नेम्वाङ) ले देखाएको मार्गनिर्देश अनुसार थाँती रहेका जिम्मेवारी पूरा गर्ने जिकिर गरे। उनले इलामेली जनताको अपार मायाबाट आफू निर्वाचित भएको बताउँदै इलामको हरेक समस्या समाधानमा विशेष ध्यान दिने बताए।"
झलनाथ खनाल भन्छन् : ६ जना सांसद लिएर मैले संसदीय दल फुटाउँदै छु भनेर सुनियोजित हल्ला फैलाइयो,"काठमाडौं : पूर्वप्रधानमन्त्री तथा नेकपा (एकीकृत समाजवादी) सम्मानित नेता झलनाथ खनालले आफूले पार्टी फुटाउन लागेको भनेर विरोधी तत्वहरुले सुनियोजित रूपले यस्तो प्रचार गरेको बताएका छन्। उपेन्द्र यादव नेतृत्वको जनता समाजवादी नेपालको विभाजन भएपछि नेकपा एकीकृत समाजवादी पनि विभाजन हुन लागेको चर्चा हुन थालेपछि खनालले पार्टी विरोधी छुद्रतापूर्ण प्रचारबाट होसियार बन्न आग्रह गरेका हुन्। एकीकृत समाजवादीबाट ६ जना सांसद लिएर खनालले संसदीय दल फुटाउँदै छन् भन्ने हल्ला तीब्र रुपले भ्रमको कुहिरो फैलाइएको बताए। यतिबेला मुलुकमा राजनीतिक शक्तिहरू ध्रुवीकरण हुने प्रक्रिया तीव्र रुपले अघि बढ्दै छ। यहि २१ फागुन २०८० बाट मुलुकमा नयाँ राजनीतिक समिकरणले आकार लिएको छ। हाम्रो पार्टी पनि यहि समिकरणमा संलग्न भएको कुरा सर्वविदित नै छ। उनले विज्ञप्ति जारी गर्दै भनेका छन्, केहि दिनअघि मात्र तत्कालिन जनता समाजवादी पार्टी नेपाल समेत विभाजित भएको छ। यहि शिलशिलामा केहि दिन देखि हाम्रो गौरवमय पार्टी नेपाल कम्युनिष्ट पार्टी (एकीकृत समाजवादी) पनि विभाजित हुँदैछ, ६ जना सांसद लिएर झलनाथ खनालले संसदीय दल फुटाउँदै छन् भन्ने हल्ला बडो तीब्र रुपले फैलाईएको छ। केहि अवाञ्छित, स्वार्थी र कम्युनिष्ट विरोधी तत्वहरुले सुनियोजित रूपले यस्तो प्रचार गरेका छन्। त्यसले पार्टी व्यापी रुपमा एउटा भ्रमको कुहिरो फैलाइदियो। देशी विदेशी प्रतिक्रियावादीहरूको भण्डाफोर गर्दै नेपाली जनतालाई समाजवादको समृद्ध भविष्यतिर अघि बढ्ने मार्ग प्रदर्शन गर्न थालेपछि पार्टीभित्र र बाहिरका दक्षिणपन्थी र षड्यन्त्रकारी तत्वहरू आतंकित भएको उनको भनाई छ। हाम्रो पार्टी एउटा नवोदित क्रान्तिकारी पार्टी हो। यति बेला हाम्रो पार्टी आफ्नो पार्टीको १० औँ राष्ट्रिय महाअधिवेशनको सम्मुखमा पुगिरहेको छ। विज्ञप्तिमा भनिएको छ, हाम्रो पार्टी कम्युनिष्ट आन्दोलनको र पार्टी पुनर्गठन पछिका अनुभवहरुका सार संकलन गर्दैछ, हाम्रो देशको प्रधान वर्गीय र राजनीतिक प्रधान अन्तर्विरोधहरू पहिचान गर्दैछ, क्रान्ति र अग्रगतिको प्रमुख बाधा के हो त्यसको पहिचान गर्दैछ, देशको समाजवादी क्रान्तिका कार्यदिशा, नीति र सिद्धान्तहरुलाई परिस्कृत र परिमार्जित गर्दैछ, क्रान्तिकारी कार्यदिशाका आधारमा पार्टी एकता र कम्युनिष्ट एकतालाई विस्तार गर्ने आधार निर्माण गर्दैछ, देशी विदेशी प्रतिक्रियावादीहरूको भण्डाफोर गर्दै नेपाली जनतालाई समाजवादको समृद्ध भविष्यतिर अघि बढ्ने मार्ग प्रदर्शन गर्दैछ। त्यसैकारण पार्टीभित्र र बाहिरका दक्षिणपन्थी र षड्यन्त्रकारी तत्वहरू आतंकित भएका छन्। त्यसैले उनीहरु प्रतिक्रियावादीहरुका मक्किसकेका र थोत्रिसकेका झुटा प्रचारका हतियारहरु लिएर हाम्रो पार्टीका विरुद्ध आइलाग्न कोशिस गर्दैछन्। उनले प्रतिकृयावादीहरू, अवसरवादीहरू र पार्टी विरोधी क्षुद्र तत्वहरूका यस प्रकारका अनर्गल प्रचारबाट होसियार बन्न आग्रह गरेका छन्। वर्तमान नयाँ समिकरणमा हाम्रो समर्थन र सहभागितालाई जारी राख्न आग्रह गरेका छन्। वर्तमान नयाँ समिकरणमा हाम्रो समर्थन र सहभागितालाई जारी राखौं, पार्टी महाअधिवेशनको तयारीमा हरेक प्रकारले एकताबद्ध भएर जुटौं। विज्ञप्तिमा भनिएको छ, क्रान्तिकारी कार्यदिशा, नीति र सिद्धान्तमा आधारित एकतालाई अझ खदिलो र विस्तृत बनाऔँ, पार्टी महाअधिवेशनलाई भव्यताका साथ सफल बनाऔँ, हाम्रो पार्टीलाई एउटा नयाँ, क्रान्तिकारी र समाजवादी पार्टीका रुपमा विकास गरौं र आम जनतालाई गोलबन्द गदै समाजवादको दिशामा दृढतापूर्वक अघि बढौँ।"
मातृदेवो भव :,"भनिन्छ, आमालाई देवता समान मान मातातीर्थ औंसीमा गाँसिएको छ। यसरी आमाको महत्त्व र गरिमालाई प्रकाश पार्दै नेपालमा मातृ दिवस तथा आमाको मुख हेर्ने दिन भनी वैशाख कृष्ण अमावश्याका दिन मातातीर्थ औंसी मनाउने चलन छ। मातातीर्थ औंसीजन्म दिने आमाप्रति आदर व्यक्त गर्न पौराणिक कालदेखि मनाइँदै आएको पर्व हो। आजको दिन आमाले गरेका महान् र कष्टपूर्ण कामहरूको सम्झना गरिन्छ। आजको दिन आमाप्रति सम्मान र आमालाई सम्झने दिन पनि हो। यिनै आमा जसले हामीलाई संसार देखाइन्, पाइँला चाल्न तातेताते गर्दै सिकाइन्, गर्भमा राखेर जन्माइन् अनि काखमा राखेर पालिन्। मूलतः देवीको प्रतिरूप अनि ममता कि खानी अनि बालापनामा हरेक इच्छा, आकांक्षा अनि चाहना पूरा गरिदिने, कल्पवृक्ष सरी, यस पृथ्वी लोकका सम्पूर्ण आमालाई कोटी कोटी नमन। हिन्दु संस्कृतिअनुसार स्त्री जातिमध्ये आमाको स्थान निकै उच्च हुने भएकाले आमालाई आदरणीय एवं पूजनीय मान्छौं। आमाकै विशेष स्नेह र लालनपालनमा हुर्किएका हुन्छौं। आमा हुने वा नहुनेहरूले पनि यस पर्वलाई परम्परागत रूपमा संस्कृतको एक प्रमुख अंगको रूपमा मनाउने प्रचलन छ। वस्तुतः पौराणिककालमा हाम्रो संस्कृतिमा आमालाई पाँच भागमा विभाजित गरेको पाइन्छ। जुन मित्र पत्नी, राजपत्नी, गरिबपत्नी, पत्नीमाता अर्थात् सासू र आमा। यी पाँचलाई पञ्चमाताले पुकारिन्छ। तसर्थ शास्त्रीय वचनअनुरूप यी आमाको आआफ्नो स्थान त्यत्तिकै महत्त्वपूर्ण छ। तिनलाई बढी मायामोहको रूपमा बन्दनीय तथा पूजनीय गर्ने परम्परा अद्यावधिकै छ। अतः संसारको सबैभन्दा पवित्र नाता, आमा संसारको सबैभन्दा पवित्र सम्बोधन पनि हो। सुखदुःखमा झझल्को आउने अनुहार आमा हो। त्यसैले हरेक वर्षको वैशाख कृष्णपक्षको औंसीमा आमाको मुख हेर्ने चलन छ। आमाप्रति विशेष भक्ति र भावयुक्त सम्मान गरिएको हुँदा यस दिनलाई आमाको मुख हेर्ने दिन भनिन्छ। काठमाडौं उपत्यकाका नेवार समुदायले भने भक्तपुरको हनुमानघाट पुगी आमाको सम्झनामा परम्पराअनुसार श्राद्ध तर्पण गर्छन्। हिन्दु संस्कृति या विश्वका जुनसुकै धर्ममा पनि आमाको महत्त्वपूर्ण स्थान छ। यसर्थ हाम्रो देशमा भने आफ्नै मौलिक संस्कृतिका धर्म तथा चाडपर्वको आफ्नै किसिमको गरिमा भएको कुरा स्पष्ट छ। नेपालको ऐतिहासिक, धार्मिक, सांस्कृतिक, सामाजिक आदिको आवश्यक ज्ञान चाडपर्वको अध्ययनबिना अपूरै हुन्छ। हिन्दु धर्ममा त्रिऋण पितृ, ऋषि र देवऋण चुकाउनु नै मानव मात्रको सर्वप्रथम कर्तव्य मानिएको छ। सो आदर्शको परिचालन उपर्युक्त चाडपर्वमा स्पष्ट रूपले देख्न सकिन्छ। वैवाहिक कार्यद्वारा सन्तान उत्पादन गरी वंश परम्परालाई कायम राख्नुको अतिरिक्त मातृ वा पितृ औंसीका दिन मानिस आमा, पिताप्रति अपार श्रद्धा, भक्ति अर्पित गरेर पनि पितृ ऋण चुकाउँछन्। सबैभन्दा महत्त्वपूर्ण कुरा आमा धरती हुन्। जीवनमा भेटिएका वा नभेटिएका, देखिएका वा नदेखिएका सबै नारी आमा हुन्। यस्तो गरिमामय आमा शब्दमाथि कतै खेलवाड त गरिरहेका छैनौं ? मन चसक्क हुन्छ। आज पाँचवर्षीय अबोध आमा बलात्कृत हुन्छिन्। युवती आमाहरू पशुसरह बेचिन्छन्। घरेलु हिंसा, भेदभाव, असमानता, यौनशोषण र श्रमशोषणका उदाहरण त पाइलैपिच्छे छन्। विभिन्न कारणले आमाबुवालाई वास्ता नगर्ने अनि वृद्धाश्रमलगायत आगन्तुक ठाउँमा लगेर राख्ने चलन बढ्दै गएको छ, जुन मानवताप्रति आक्षेप हो। समय त खोला न हो, आफूले गरेका कुरा आफंैलाई फर्किने समय पनि आउँछ। बगेको समयमा दायित्ववाट बिमुख हुनु मानव चरित्र पक्कै हैन। यिनै महिमा बोकेकी आमाको मुख हेर्ने दिन मातातीर्थ औंसी हो। शास्त्रहरूमा आमालाई पिताभन्दा उच्च स्थानमा राखिएको पाइन्छ। यसरी श्रद्धा, भक्ति, सम्मान र आदर गरिएकी आमालाई मीठो खान तथा राम्रो लगाउन दिई छोराछोरीले आमाबाट शुभ आशीर्वाद ग्रहण गर्ने चलन छ। तसर्थ आमाको मुख हेर्ने औंसीले प्रतीकात्मक रूपमा मातृस्नेह नै दर्शाउँछ। जीवित आमा नहुनेहरूले यस दिन जलदान, पिण्डदान, सिदादान, गर्ने गर्छन्। मृत आमाहरूको सम्झनामा स्नेहभाव प्रकट गर्न अनेक तीर्थ, धाम तथा क्षेत्रमा जाने पनि चलन छ। एकपटक द्वापरयुगमा श्रीकृष्ण आमालाई खोज्दै यहाँ आइपुगेका, श्रीकृष्णले आफ्नी आमा देवकीले त्यहाँ स्नान गरिरहेको दृश्य देखिएका र त्यो दृश्य देखिएको दिन वैशाखकृष्ण औंसी परेकोले त्यसै बेलादेखि मातृऔंसीको रूपमा आमाको नाममा श्रद्धाभाव प्रकट गर्नेहरूको घुइँचो लाग्न थालेका कथाहरू भेटिन्छन्। अतः गुमेकी आमा त्यहाँ भेटिन्छिन् भत्रे पौराणिक मान्यता रहेकाले पनि यसदिन आमाप्रति श्रद्धाभाव देखाइन्छ। विभिन्न शास्त्रमा पनि यस्ता कुरा लेखिएका छन्। आमाप्रति विशेष भक्ति र भावयुक्त सम्मान गरिएको हुँदा यस दिनलाई आमाको मुख हेर्ने दिन भनिन्छ। यस घडीलाई विभिन्न नामले संकेत गरिन्छ, जस्तै मातातीर्थ औंसी, मातृऔंसी एवं मातृ दिवस पनि भत्रे गरिन्छ। आजको दिन आमाप्रति सम्मान र आमालाई सम्झने दिन हो। यसर्थ समष्टिरूपमा अवलोकन गर्दा उल्लेखित पाँच आमामध्ये जन्म भूमिप्रतिको कर्तव्य पूरा गर्नुपर्ने कर्तव्य सबैको हुन्छ। उनीहरूलाई हरहमेशा श्रद्धा, आदर, हमेशा गर्नुपर्ने हुन्छ। तसर्थ वैशाखकृष्ण औंसीका दिन मातृभक्त आआफ्ना छोराछोरीले श्रद्धा र सम्झना गर्ने महत्त्वपूर्ण दिन हो। यसैले होला यो संसारमा जन्म दिने आमा तथा जन्मभूमि स्वर्गभन्दा प्यारो र पवित्र दिन हो।"
सुहाङ नेम्वाङले आज सांसद पदको सपथ ग्रहण गर्दै,"काठमाडौं : प्रतिनिधि सभा सदस्यमा इलाम क्षेत्र नम्बर २ को उपनिर्वाचनबाट निर्वाचित सुहाङ नेम्वाङले आज शपथ ग्रहण गर्ने भएका छन्। संसद सचिवालयका अनुसार आज बिहान ११ बजे नेम्वाङलाई सभामुख देवराज घिमिरेले सपथ ग्रहण गराउने भएका छन्। सिंहदरबारस्थित कृषि, सहकारी तथा प्राकृतिक स्रोत समितिको सभाहल शपथ ग्रहण कार्यक्रम राखिएको छ। शपथ खुवाएर घिमिरेले उनलाई प्रतिनिधि सभा सदस्यको लोगो लगाएपछि सांसदको जिम्मेवारी पाउनेछन्। गत बैशाख १५ गते भएको उपनिर्वाचनबाट एमालेबाट उम्मेदवार नेम्वाङ शानदार विजयी भएका थिए। नेपाली कांग्रेसका उम्मेदवार डम्बर खड्कालाई ५ हजार ८३० मतान्तरले पराजित गर्दै नेम्वाङ निर्वाचित भएका हुन्। नेम्वाङले २७ हजार ७७२ मत ल्याउँदा उनका निकटतम् प्रतिद्वन्द्वी खड्काले २१ हजार ९४२ मत प्राप्त गरेका थिए। सुहाङका बुबा एवम् एमाले उपाध्यक्ष सुवास नेम्वाङको निधन भएपछि इलाममा उपनिर्वाचन भएको थियो।"
"सुनकोसीमरिण डाइभर्सन सुरुङ : ओलीले शिलान्यास गरे, प्रचण्डले आज ब्रेक थ्रु गर्दै","आयोजनाको २०७७ साल फागुन २० गते कमलामाइ नगरपालिका२ को कुसुमटारमा तत्कालीन प्रधानमन्त्री केपी शर्मा ओलीले एक भव्य समारोहकाबीच शिलान्यास गरेका थिए। सिन्धुली : राष्ट्रिय गौरवको आयोजना सुनकोसीमरिण डाइभर्सन सुरुङ मार्गको आज ब्रेक थ्रु गरिँदै छ। मध्य तराईका पाँच जिल्लामा सिँचाई र विद्युत उत्पादन गर्ने लक्ष्यका साथ निर्माण थालिएको १३ दशमलव ३ किलोमिटर लामो सुरुङको ९९ दशमलव ९९ प्रतिशत काम सम्पन्न भएपछि आज ब्रेक थ्रु गर्न लागिएको हो। १३ दशमलव ३ किलोमिटर लामो सुरुङको बुधबार प्रधानमन्त्री पुष्पकमल दाहाल प्रचण्डले ब्रेक थ्रु गर्ने कार्यक्रम तय भएको सुनकोसीमरिण डाइभर्सन आयोजनाका प्रमुख मित्र बरालले अन्नपूर्णलाई जानकारी दिए। सुनकोसी गाउँपालिका ७ कानढुंग्रीस्थित सुनकोसी नदी किनारमा प्रधानमन्त्री प्रचण्डले सुरुङ ब्रेक थ्रु गर्न लागेका हुन्। आयोजनाबाट तराईका बारा, रौतहट, सर्लाही, महोत्तरी र धनुषाका १ लाख २२ हजार हेक्टर क्षेत्रमा सिँचाइ सुविधा र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको थियो। आयोजनाको प्रवेशद्वार कमलामाई नगरपालिका २ कुसुमटारबाट १९ महिना अघि टीबीएम प्रविधिको मेसिनको प्रयोग गरेर सुरुङ निर्माण थालिएको थियो। आयोजनाको २०७७ साल फागुन २० गते कमलामाइ नगरपालिका२ को कुसुमटारमा तत्कालीन प्रधानमन्त्री केपी शर्मा ओलीले एक भव्य समारोहकाबीच शिलान्यास गरेका थिए। राष्ट्रिय गौरवको बहुउद्देशीय आयोजना सुनकोसीमरिण डाइभर्सन अन्तर्गत सुरुङ निर्माणको काम कमलामाई नगरपालिका २ को कुसुमटारबाट ०७९ असोज २८ देखि सुरु भएको थियो। सुरुङ निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक) ले पाएको थियो। सुनकोशी मरिणमा सुरुङ खन्न मात्र कोभेकले १० अर्ब ५ करोड ६८ लाखमा ठेक्का सकारेको थियो। कोभेकले यसअघि भेरी बबई डाइभर्सनको समेत टिविएम मेसिन प्रयोग गरेर सुरुङ निर्माण सम्पन्न गरेको थियो। यहाँको १३ दशमलव तीन किलोमिटर सुरुङ खन्न २२ महिनाको लक्ष्य लिइएकोमा ३ महिना २ दिन अगावै ब्रेक थ्रु गर्न लागिएको आयोजनाका प्रमुख बरालको भनाई छ। एकै दिनमा ७२ मिटरसम्म खनिएको सुरुङभित्र सुक्खा पहिरो र लेदो सहित पाखै खस्दा यस अघि ६ पटकसम्म अवरोध भएको थियो। आयोजनामा उच्च प्रविधिबाट ५५ डायमिटरको सुरुङ मार्गमा गुणस्तरीय सेगमेन्ट प्रयोग गरिएको छ। आयोजना अन्तरगत कानढुंग्रीस्थित सुनकोसी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी सुरुङ मार्फत प्रतिसेकेन्ड ६७ क्यूमेस पानी कुसुमटारस्थित मरिण खोलामा खसालिनेछ। त्यहाँ ६६ मिटर उचाइबाट पानी झारेर ३१ दशमलव ७ मेगावाट विद्युत उत्पादन गरिनेछ। सुनकोसी नदीमा बाँध बाँध्ने ठेक्का पटेलरमण जेभीले लिएको पाएको छ। पटेल भारतीय कम्पनी भए पनि काम नेपाली कम्पनी रमण कन्स्ट्रक्सनले गरिरहेको छ। सुनकोशी र तामाकोशीको संगमस्थल बाट सय मिटर तल सुनकोसी गाउँपालिका ७ कानढुंग्रीमा सुनकोशी नदीमा बाँध निर्माणको काम सुरु भएको छ। बाँध निर्माण थालिएको १६ महिनाअघि हो। ०८४ असोजमा सम्पन्न गर्ने गरी सुनकोसीमा बाँध निर्माणलगायत काम गर्न पटेलरमण जेभीले १२ अर्व रुपैयाँमा ठेक्का लिएको हो। आयोजनाले सुरुङबाट पानी मरिण खोलामा खसालेपछि कुसुमटारदेखि बाग्मतीसम्मको ४४ किलोमिटर क्षेत्रलाई ७ वटा प्याकेज बनाएर नदी नियन्त्रणको काम सुरु गरिएको छ। तराई मधेशको लाफलाइन तथा इकोनोमिक गेम चेन्जरको रुपमा लिइएको आयोजनाको इलेक्ट्रो मेकानिकलको खरिद प्रक्रिया सुरु भएको छ भने ट्रान्समिसन लाइनको आईई अन्तिम चरणमा रहेको प्रमुख बरालले बताए। ४९ अर्ब ४२ करोड कुल लागत रहेको आयोजना निर्माणमा हालसम्म आयोजना निर्माणमा ११ अर्ब ९१ करोड १९ लाख खर्च भएको छ। बुधबार हुने आयोजनाको ब्रेक थ्रुका लागि प्रधानमन्त्री प्रचण्ड, मन्त्रीहरु, बागमती प्रदेशका मुख्यमन्त्री, मधेश प्रदेशका मुख्यमन्त्री, प्रतिनिधि सभाका सदस्यहरु, मन्त्रालयका सचिवहरु सहभागी हुने कार्यक्रम रहेको छ। यो पनि पढ्नुहोस सुनकोशीमरिण डाइभर्सन आयोजनाको सुरुङ खन्न थालियो(फोटो फिचरसहित) सुनकोसीमरिण डाइभर्सनको सुरुङ खन्न सुरु सुनकोशीमरिण डाइभर्सनको सुरुङ खन्ने कार्य सुरु खोलिँदै अबरुद्ध सुनकोसीमरिण डाइभर्सनको सुरुङ सुनकोशीमरिण डाइभर्सनको साँढे १२ किलोमिटर सुरुङ खनियो, एक महिनाभित्र ब्रेकथ्रु सुनकोशीमरिण डाइभर्सन सुरुङको ब्रेक थ्रु वैशाखभित्रै सुनकोशीमरिण डाइभर्सन सुरुङ मार्गको बुधबार ब्रेक थ्रु हुने प्रधानमन्त्री दाहाल सिन्धुलीमा, बुधबार सुनकोसीमरिण डाइभर्सन सुरुङ मार्गको ब्रेक थ्रु गर्ने"
मातातीर्थ औँसी मनाइँदै,"काठमाडौं : आज मातातीर्थ औँसी। आमाको मुख हेर्ने पर्वको रुपमा जन्मदिने आमाप्रति श्रद्धा, भक्ति र सम्मानका साथ देशभर मनाइँदैछ। वैशाख कृष्ण औँसीका दिन मनाइने यो पर्वमा बिहान स्नान गरी शुद्ध भएर आफ्नी आमालाई सुन्दर वस्त्र लगाइदिने तथा मीठा र तागतिला खानेकुरा ख्वाएर आशीर्वाद लिने चलन छ। आमा नभएकाहरु भने आमाको श्राद्ध गरी उहाँको स्मरण गर्दछन्। यसो गरेमा मातृऋणबाट मुक्ति मिल्ने शास्त्रीय मान्यता छ। धर्मशास्त्रमा आमाको स्थान परमात्मा भन्दा उच्च मानिएको छ। आमालाई पण्डित, आचार्य र पिताभन्दा पनि महान् मानिएको छ। पितृऋण तिर्न माता, पितालाई जीवित हुँदा सम्मानपूर्वक खुशी राख्ने तथा मृत्युपछि श्रद्धापूर्वक श्राद्ध गर्नुपर्ने शास्त्रीय विधान छ। आज बिहानैदेखि दिवङ्गत आमाको सम्झनामा चन्द्रागिरि नगरपालिका६ मातातीर्थ कुण्डमा मेला लागेको छ। आमा नहुने नरनारी उक्त कुण्डमा स्नान तथा हरिहर (विष्णु र शिव)को दर्शन र पूजाअर्चना गरिरहेका स्थानीय नवीन न्यौपानेले बताए। मातातीर्थ कुण्डमा स्नान गरेमा मातृऋणबाट मुक्त हुने जनश्रुति छ। मातातीर्थ कुण्ड परिसरमा मङ्गलबार साँझ बत्ती बालेर मातृभक्ति प्रकट गर्दै माताविहीन सन्तान भजनकीर्तन गरेर रातभर जागा रहेका जानकारी दिँदै उनले मातातीर्थ संरक्षण तथा विकास संस्थाले मेला व्यवस्थित गर्न विभिन्न समिति गठन गरेको बताए।  रासस"
"प्रधानमन्त्रीको निर्देशन : सुनकोशीमरिन डाइभर्सनलाई बजेटको अभाव हुन दिन्नँ, आयोजना समयमै सम्पन्न गर्नुस्","काठमाडौं: प्रधानमन्त्री पुष्पकमल दाहाल प्रचण्डले सुनकोशी मरिन डाइभर्सन बहुउद्देश्यीय आयोजनाको बाँकी काम निर्धारित समयमा सम्पन्न गर्न निर्देशन दिएका छन्। आज आयोजनास्थलमा अनुगमनका क्रममा सुनकोसी गाउँपालिकामा ब्रिफिङ लिएपछि प्रधानमन्त्री प्रचण्डले आयोजनाका आउनसक्ने समस्याको पहिचान गरेर त्यसलाई समयमै सल्टाउन निर्देशन दिएका हुन्। बहुउद्देश्यीय आयोजना ठूलो कार्यक्षेत्र भएकाले विभिन्न समस्या आउन सक्छन्, प्रधानमन्त्री प्रचण्डले भने, समयमा नै समस्याको पहिचान गरी समाधान गर्दै जाने सोच, कार्ययोजना र पूर्वतयारीको व्यवस्था गर्नुहोला। उनले आयोजना समयमै सम्पन्न गरी लगानीको प्रतिफल पनि समयमै प्राप्त गर्नेगरी काम गर्न निर्देशन दिए। प्रधानमन्त्री प्रचण्डले आयोजनामा राम्रो काम गर्ने कर्मचारीहरूको अभिलेख व्यवस्थित गरी दण्ड र पुरस्कारको ठोस कार्ययोजना निर्माण गर्नसमेत आयोजना प्रमुखलाई निर्देशन दिए। उनले भने, सुरुङमार्गबाहेक अन्य निर्माण कार्यहरू ब्यारेज, पावर हाउस, इलेक्ट्रोमेकानिकल, ट्रान्समिसन लाइन, नदी नियन्त्रण र सामाजिक विकासको कार्यहरू पनि उच्च प्राथमिकताका साथ समयमै सम्पन्न गर्नुपर्छ। कार्ययोजना एवं खरिद गुरूयोजनाले निर्दिष्ट गरेअनुरूपका सम्पूर्ण कार्यहरू निर्धारित समयभित्रै पूरा गर्नुहोला। मरिन डाइभर्सन राष्ट्रिय गौरवको रूपान्तरणकारी आयोजना भएकाले बजेटको अभाव हुन नदिने विश्वास दिलाउँदै प्रधानमन्त्री प्रचण्डले आयोजनाको निर्माण कार्यका निम्ति सरकारको तर्फबाट सम्पूर्ण रूपले सहजीकरण गर्ने जानकारी गराए।"
सरकारले पूर्वाधारमा लगानी गर्नुपर्छ,"फुटबल खेल गाउँ सहर मात्र नभई विश्वभरि नै लोकप्रिय छ। डेढ दशकअघिसम्म पूर्वीक्षेत्रमा सीमित संख्यामा फुटबल प्रतियोगिता सञ्चालन हुन्थे। तर, आजको दिनसम्म आइपुग्दा सानादेखि ठूला स्तरका सयौं संख्यामा फुटबल प्रतियोगिताहरू सञ्चालन हुँदै आइरहेका छन्। धनकुटामा अहिले सञ्चालन हुँदै आइरहेको सहिद भीमनारायण गोल्डकपको यो १६औं संस्करण हो। १६औं संस्करणसम्म आइपुग्दा गोल्डकपले राष्ट्रिय स्तरका नाम चलेका धेरै खेलाडी उत्पादन गरिसकेको छ। नेपालका नम्बर वान गोलकिपर, राष्ट्रिय टोलीका कप्तान किरण चेम्जोङ भीमनारायण गोल्डकपकै उत्पादन होभन्दा फरक पर्दैन। त्यस्तै राष्ट्रिय टोलीबाट खेलिसकेका सुजल श्रेष्ठ, ए डिभिजन लिगमा विभिन्न क्लबबाट खेलिसकेका बुद्ध चेम्जोङ, राजु नगरकोटी, अहिले नेपाल पुलिस क्लबबाट खेल्ने कप्तानसमेत रहेका राम बाजीलगायत सयौं खेलाडीहरू छन्। जसले धनकुटाबाट राष्ट्रियस्तरसम्म प्रतिनिधित्व गरेका छन्। स्थानीयदेखि राष्ट्रिय स्तरमा हुने फुटबल प्रतियोगिताले बालबालिकालाई खेलकुदप्रति लगाव राख्न प्रोत्साहित गर्छ। नाम चलेका खेलाडीहरूले आँखैअगाडि खेल कौशल देखाउँदा उनीहरूलाई खेल क्षेत्रमा आकर्षित गराउँछ। पछिल्लो समय धेरै प्रतियोगिता सञ्चालन भइरहे पनि पूर्वाधारको विकास हुन सकेको छैन। खेलमैदान स्तर मापदण्डअनुसार छैन। बर्सेनि सहिद भीमनारायण गोल्डकप फुटबल प्रतियोगिता सञ्चालन भइरहे पनि खेल मैदानको स्तरोन्नति राम्रोसँग हुन सकेको छैन। सरकारले पर्याप्त लगानी गर्न नसक्दा खेलमैदानको स्तरोन्नति हुन नसकेको हो। अब सरकार र फुटबलसँग सम्बन्धी निकायले खेलमैदानको स्तरोन्नत्ति गर्नतर्फ ध्यान दिनु आवश्यक देखिन्छ। पछिल्लो समय आयोजना हुँदै आइरहेको विभिन्न फुटबल प्रतियोगिताहरू व्यक्तिगत रूपमा आर्थिक सहयोग संकलनको भरमा हुँदै आइरहेको छ। व्यक्तिगत रूपमा प्रयास भइरहे पनि सरकारी निकायबाट हुन सकेको छैन। त्यसैले सरकारले पूर्वाधारमा लगानी गर्नु अति आवश्यक छ। (प्रधान, सहिद भीमनारायण गोल्डकप प्रतियोगिताका संयोजक हुन्।)"
मिथ्या सूचना नियमनको खाँचो,"सत्यभन्दा झुटो सूचना नै बढी तेजले फैलिन्छ। त्यसैले भनिन्छ सत्यले घरबाट निस्कन जुत्ताको तुना कस्न नपाउँदै झुटले संसारको तीन फन्का मारिसकेको हुन्छ। झुटो र मिथ्या सूचना फैलन र फैलाउने प्रवृत्ति आजको होइन पौराणिककालदेखिकै हो। नरो वा कुञ्जरो वा अश्वत्थामा हतोहत भनेर महाभारतका सत्यवादी युधिष्ठिरले त झुक्याएका थिए भने आजको समयमा त कसरी अरूलाई झुक्याउने र फँसाउने भन्ने नियत भएकाहरू बग्रेल्ती छन्। झन् सामाजिक सञ्जालको विकास र पहुँचले छिनछिनमै मिथ्या सूचनाहरूको बाढी नै लाग्ने गरेको छ। मिथ्या सूचना कतिले जानीजानी फैलाउँछन्, कतिले अञ्जानमा। मानवीय स्वभाव नै छझुटो चाहिँ पत्याइहाल्छ र सत्यचाहिँ मुस्किलले भरोसा गर्छ। सामाजिक सञ्जाल होस् या व्यावसायिक भनिएका कतिपय सञ्चारमाध्यम झुटोको खेती गरिरहेका छन्। त्यसको प्रत्यक्ष मारमा निरपराध सर्वसाधारण र लब्धप्रतिष्ठित व्यक्तिसम्म परेका छन्। सर्वसाधारणमा त ठूलो मानसिक समस्या पनि सिर्जना गरिदिएको छ। चरित्र हत्या र मोलमोलाइको साधन सामाजिक सञ्जाल भइदिँदा कतिपयको ज्यानै पनि गुमेको छ। पछिल्लो समय प्रहरीको तथ्यांक हेर्दा साइबर अपराधसम्बन्धी मुद्दामध्ये ९० प्रतिशतभन्दा ज्यादा सामाजिक सञ्जालमा फैलाइएका मिथ्या अर्थात् झुटोे सूचना र दुष्प्रचारलगायत छन्। अभिव्यक्ति स्वतन्त्रता नेपालीको मौलिक हक हो। संविधानले बाँच्न पाउने हकलाई पहिलो मौलिक हक भनेर दोस्रोमा विचार र अभिव्यक्ति स्वतन्त्रता समेट्दै धारा १७ मा समावेश गरेको छ। तर, त्यही स्वतन्त्रताको दुरुपयोग यति व्यापक भएको छ कि समाजमा सन्त्रासदेखि हिंसालगायत अवाञ्छित गतिविधि बढेका छन्। यस्तोमा सरकारले कहिलेकाहीँ सामाजिक सञ्जाल नियन्त्रण वा प्रतिबन्धको प्रयास पनि गरेको छ, जुन चाहिँ आफैंले सही अभ्यास होइन। गर्नुपर्ने चाहिँ मिथ्या सूचना नियमन हो। त्यसका लागि नागरिक सचेतना फैलाउन जरुरी छ। सम्बन्धित प्रविधिहरूमा त्यस्तो सूचना फैलन रोक्ने प्रबन्धका लागि नीतिको जरुरी छ। आफूलाई पर्दा बेखुसी र अरूलाई पर्दा खुच्चिङको शैलीमा राजनीतिक नेतृत्व पनि मिथ्या सूचनाको हकमा द्वैध चरित्रमा छ, त्यस्तो द्वैधता त्याज्य हो। लोकतान्त्रिक समाजमा सञ्चारमा माध्यम र अभिव्यक्ति स्वतन्त्रता कुनै पनि बहानामा कुण्ठित गर्नु हुँदैन। तर त्यसको नाममा फैलिएको अराजकता नियमन नगर्ने भन्ने होइन। अभिव्यक्ति स्वतन्त्रता र मिथ्या सूचना फैलन रोक्ने सन्तुलनकारी नियमनको बाटो सरकारले अपनाउनु पर्छ।"
कांग्रेस अझै संसदीय छानबिन समितिकै पक्षमा,"काठमाडौं : प्रमुख विपक्षी कांग्रेसले सहकारी अपचलनमा मुछिएका राष्ट्रिय स्वतन्त्र पार्टी (रास्वपा)का सभापति, उपप्रधान एवं गृहमन्त्री रवि लामिछानेमाथि संसदीय छानबिन समितिको मागबाट पछि नहट्ने अडान दोहोर्याएको छ। आफ्नो माग पूरा नगरे संसद्को बजेट अधिवेशनमा पनि विरोध कायमै राख्ने कांग्रेसले स्पष्ट गरेको छ। सभामुख देवराज घिमिरेको पहलमा मंगलबार बसेको सर्वदलीय बैठकमा कांग्रेसले गृहमन्त्री लामिछानेमाथि संसदीय छानबिन समितिको माग दोहोर्याएको हो। उक्त बैठकमा लामिछानेले भने व्यक्ति केन्द्रित संसदीय छानबिन समितिको माग अस्विकार गरेका थिए। तर, कांग्रेसले लामिछाने देशको संविधानभन्दा माथि हो ? भन्दै व्यक्ति नतोकी छानबिन गठन गर्ने प्रस्ताव अस्वीकार गरेको थियो। वैशाख २८ देखि सुरु हुने प्रतिनिधिसभा अधिवेशनको तयारीबारे मंगलबार सभामुख देवराज घिमिरेले सर्वदलीय बैठक बोलाएका थिए। बैठकमा प्रधानमन्त्री पुष्पकमल दाहाल प्रचण्ड, एमाले अध्यक्ष केपी शर्मा ओली, कांग्रेस सभापति शेरबहादुर देउवालगायत नेता सहभागी थिए। बैठकमा सहकारी ठगीमा गृहमन्त्रीको संलग्नताबारे चारैतर्फबाट कुरा उठिरहेकोले आफूहरू संसदीय छानबिनको मागबाट पछि नहट्ने अडान राखिएको कांग्रेसका प्रमुख सचेतक रमेश लेखकले जानकारी दिए। लेखकले भने, रुपन्देही जिल्ला अदालतमा सरकारी वकिल कार्यालयले पेस गरेको अभियोगपत्रमा एक ठाउँमा मात्र होइन, ठाउँठाउँमा माननीय रवि लामिछानेको नाममा ऋण गएको उल्लेख गरिएको छ। कुनै पनि प्रक्रिया नपुगेको, बिना प्रक्रिया ऋण लगानी गरेको अभियोग पत्रमा भनिएको छ। अनि, कुनै पनि पक्रिया नपुर्याएर ऋण गएको सरकारी वकिल कार्यालयले भन्दाभन्दै पनि छानबिन नहुनुपर्ने भन्ने हुन्छ ? उनले प्रश्न गरे। प्रमुख सचेतक लेखकले ऋण प्रवाह हुँदा रवि लामिछाने गोर्खा मिडिया नेटवर्कको सञ्चालक, प्रवन्ध निर्देशक केके पदमा रहेको समेत बताए। उनले सर्वसाधारणको अर्बौं रुपैयाँ अपचलन भएको र सबै कोणबाट त्यसमा गृहमन्त्रीको पनि संलग्नता रहेको देखिएको भन्दै अगाडि भने, हामीले शंकाको सुविधा दिएका छौं। अहिल्यै राजीनामा मागेका छैनौं। उहाँको विषयमा कुरा उठिसकेपछि कमसेकम संसदीय समिति बनाएर छानबिन गर्नुपर्छ। सरकारले पनि संसदीय छानबिन बनाउँछ भन्ने विश्वास लिएका छौं। सरकारले सहकारी पीडितको कुरालाई गम्भीरतापूर्वक नलिएर, सहकारी पीडितको समस्या सम्बोधन नगरेर, राज्यका विभिन्न संयन्त्रहरूलाई दुरुपयोग गर्ने गरेकाले जनता हतोत्साही हुँदै गएको बताए। लेखकले संसदीय छानबिन गर्दा स्वयं गृहमन्त्री लामिछानेकै लागि राम्रो हुने भन्दै अगाडि भने, संसदीय छानबिन त माननीय रविजीका लागि पनि राम्रो कुरा हो जस्तो लाग्छ। पटकपटक यो कुरा उठ्नुभन्दा अहिले छानबिन गरेपछि त दूधको दूध पानीको पानी भइहाल्छ। उनले संविधान र कानुनभन्दा माथि कोही नरहेको बताउँदै देशको गृहमन्त्री भएकै कारण लामिछानेमाथि छानबिन गर्नुहुँदैन भन्ने न्यारेटिभ गलत रहेको बताए। अरू सबै कुराको छानबिन हुने, अनि रवि लामिछानेमाथि छानबिन नहुने भन्ने हुन्छ ? कोही मान्छे यो संविधानभन्दा माथि छ ? उनले प्रश्न गरे। प्रमुख सचेतक लेखकले बैठकमा संसदीय छानबिन समिति बनाउनुपर्ने माग दोहोर्याएको बताए। उनले कांग्रेसको मागप्रति बेवास्ता गरे कांग्रेस पनि त्यहीअनुसार आफूहरू पनि प्रस्तुत हुने बताए। सरकार कसरी प्रस्तुत हुन्छ, हामी त्यसरी अगाडि बढ्छौं। सरकारप्रति अहिल्यै अविश्वास प्रकट नगरौं। एउटा मान्छे संविधान र कानुनभन्दा माथि छ भन्ने कुरा सरकारले सोच्दैनजस्तो लाग्छ, उनले भने। रास्वपा संसदीय दलको मंगलबारै बसेको बैठकले सहकारी ठगी प्रकरणमा व्यक्ति केन्द्रित छानिबन समिति मान्य नहुने निर्णय गरेको थियो। सोही विषयमा लेखकले भने, कोही मानिस संविधान, देशको कानुनभन्दा माथि छ ?"
सत्ताको लोभमा यसरी टुक्रिए मधेसका दलहरू,"सत्तामा जानेबित्तिकै जनताका समस्याहरूलाई बिर्सने र सत्ता लोलुप्तामै रमाउने मधेसी नेताहरूको चरित्रकै कारण पटकपटक पार्टीमा विभाजन आउने गरेको अधिकांश विश्लेषकको बुझाइ छ। पार्टी गठन गर्दा मधेसको मुद्दालाई प्रधान भन्ने तर, सत्तामा पुगेपछि आफूहरू राष्ट्रिय पार्टी रहेको र राष्ट्रको मुद्दा आफ्नो मुद्दा भन्दै पन्छिने प्रवृत्तिले पनि मधेसवादी भनिएका पार्टीहरूको जनआधार कमजोर हुँदै गएको छ। जनकपुरधाम : उपेन्द्र यादव नेतृत्वको जनता समाजवादी पार्टी नेपाल फुटेसँगै मधेसमा पुनः एउटा नयाँ दल जन्मिएको छ। योसँगै चिया पसल र सर्वसाधारणमाझ यस्तो चर्चा पनि चुलिएको छ मधेसीलाई सत्ता पच्दैन। अशोक राईको नेतृत्वमा गठित जनता समाजवादी पार्टीलाई सोमबार निर्वाचन आयोगले दलको मान्यतासमेत दिइसकेको छ। राईले आइतबार ७ सांसदसहित नयाँ दल दर्ताका लागि निवेदन दिएका थिए। यादव नेतृत्वको जसपा नेपालमा भएको फुटले पुनः मधेसी पार्टीहरू चर्चामा आएका छन्। यादव नेतृत्वको पार्टी यसअघि चारपटक फुटिसकेको छ। जसपा, नेपाल फुट्नु पछाडि कारण जेजसो भए पनि मधेसी जनता माझ मधेसको नाम लिएर राजनीति गर्नेहरूको कमजोरीलाई यसले उधांगो पारेको छ। सत्तामा जानेबित्तिकै जनताका समस्याहरूलाई बिर्सने र सत्ता लोलुप्तामै रमाउने मधेसी नेताहरूको चरित्रकै कारण पटकपटक पार्टीमा विभाजन आउने गरेको अधिकांश विश्लेषकको बुझाइ छ। पार्टी गठन गर्दा मधेसको मुद्दालाई प्रधान भन्ने तर, सत्तामा पुगेपछि आफूहरू राष्ट्रिय पार्टी रहेको र राष्ट्रको मुद्दा आफ्नो मुद्दा भन्दै पन्छिने प्रवृत्तिले पनि मधेसवादी भनिएका पार्टीहरूको जनआधार कमजोर हुँदै गएको छ। मधेसमा पार्टी टुटफुटको इतिहास नयाँ भने होइन। मधेसी जनताको नाममा थालिएको राजनीतिक संघर्षको इतिहासमा २००८ सालदेखि २०८१ सालसम्ममा पार्टीहरू १९ पटक फुटिसकेका छन्। यसरी भयो विभाजनको सुरुवात मधेसको एजेन्डा बोकेर राजनीति गरेका पार्टीहरूको विभाजनको सुरुवात २००७ सालको क्रान्तिपछि संगठित रूपमा मधेसको समस्यालाई उठाउने प्रयासदेखि नै भएको इतिहासकारहरू बताउँछन्। २००८ सालमा तराई स्वायत्त राज्य, हिन्दी भाषालाई क्षेत्रीय भाषा बनाउनुपर्ने र सुरक्षा निकायमा मधेसीको पहुँचलाई सुनिश्चितताको एजेन्डा बोकेर कुलानन्द झा, वेदानन्द झा र रामजनम तिवारीको संलग्नतामा तराई कांग्रेस पार्टीको उदय भएको थियो। तर, सो पार्टीभित्रै पनि राजनीतिक मतभिन्नताले २०४१ सालमा गजेन्द्रनारायण सिंह र रामजनम तिवारीको नेतृत्वमा तराईलाई स्वायत्तताको एजेन्डासहित नेपाल सद्भावनापरिषद् नामको पार्टी खोलियो। सद्भावना पार्टीले पहिलो पटक उठाएको संघीयताको एजेन्डा स्थापित त भयो तर, पार्टी आफैं राजनीतिक मैदानबाट बाहिरियो। व्यक्तिगत स्वार्थ र गुटउपगुटले गजेन्द्र बाबुको सद्भावना पार्टीलाई क्षतविक्षत बनायो। सद्भावना स्थापनाको तीन वर्षमै विभाजनको शृंखला सुरु भएको थियो। रामजनम तिवारीले नै पार्टी फुटाएर नेपाल सद्भावना पार्टी (आर) खोले। २०५२ सालमा रामेश्वर राय यादवले विद्रोह गरेर समाजवादी जनता दल गठन गरे। २०५४ मा पार्टी महाधिवेशनबाट एकीकरण भयो र पार्टीको नाम नेपाल सद्भावना पार्टी राखियो। २०५८ सालमा गजेन्द्रनारायण सिंहको निधनपछि सद्भावना क्षतविक्षत भयो। २०५९ चैत ११ गते गजेन्द्रनारायणकी पत्नी आनन्दीदेवी सिंहले पार्टी फुटाइन र नयाँ पार्टीको नाम नेपाल सद्भावना पार्टी (आनन्दीदेवी) राखियो। अर्को कित्तामा नेतृत्व बद्री मण्डलले गरे। मधेस आन्दोलनपछि नेता लक्ष्मणलाल कर्णले सद्भावना पार्टीलाई सम्हालेका थिए। २०६४ जेठ २५ गते पार्टी एकता भयो र फेरि पुरानै नाम राखियो। यसको नेतृत्व भने आनन्दीदेवीले नै गरेकी थिइन् तर, २०६५ मंसिर २४ गते राजेन्द्र महतोले आफ्नो नेतृत्वमा सद्भावना पार्टी गठन गरे। अर्कोतर्फ श्यामसुन्दर गुप्ता, खुसीलाल मण्डल र सरिता गिरीले गुट बनाएर पार्टी फुटाए र उनीहरूले पार्टीको नाम नेपाल सद्भावना पार्टी (आनन्दीदेवी) नै राखे पनि समूह भने फरकफरक बनाए। २०६८ सालमा आनन्दीदेवीको पनि मृत्यु भयो। श्यामसुन्दर गुप्ता जेल गए। सरिता गिरी उपेन्द्र यादव नेतृत्वको समाजवादी पार्टीमा गइन् र उपहारमा सांसद पद पाइन्। यता, महतो नेतृत्वको सद्भावना पनि दुई टुक्रामा विभाजित भयो। अनिलकुमार झा र सरिता गिरिले मिलेर संघीय सद्भावना पार्टी गठन गरे। रामनरेश रायले भने अर्कै पार्टी खोले। पछि महेन्द्रराय यादवले तराई मधेस सद्भावना पार्टी खोले। मधेसवादी पार्टी टुक्राटुक्रामा विभाजित हुनुका पछाडि व्यक्तिगत स्वार्थ मुख्य रहेको देख्छु, राजनीतिक विश्लेषक सुरेन्द्र लाभ भन्छन्, स्वार्थकै लागि पार्टी फुट्नु लोकतन्त्रका लागि राम्रो संकेत भने होइन। मधेसवादी दलका नेताहरूले यस विषयमा मनन नगर्दा मधेसको एजेन्डाहरू समग्र रूपमा स्थापित हुन सकेका छैनन्। फोरम फुटेको फुटै २०५४ सालमा यादव नेतृत्वको मधेसी जनअधिकार फोरमको जन्म गैरसरकारी संस्थाका रूपमा भएको थियो। विराटनगरमा भएको विभिन्न क्षेत्रका व्यक्तिहरूको भेलाले नेपालमा सामाजिक, आर्थिक र राजनीतिक विषय मुख्य समस्याको रूपमा रहेको भन्दै सचेतनामूलक कार्यक्रम गर्नुपर्ने निष्कर्षसहित फोरमको जन्म भएको थियो। भाग्यनाथ गुप्ता, किशोर विश्वास, अमर यादव, विजयकुमार गच्छेदार, जेपी गुप्ता, सरिता गिरी, महन्थ ठाकुर, डा बाबुराम भट्टराई, अशोक राई जस्ता नेता उपेन्द्र यादवको नेतृत्वमा समाहित त भए तर, लामो समय टिक्न सकेनन्। २०६० सालमा विराटनगरमा भएको फोरमको पहिलो महाधिवेशनले नेपालमा राजतन्त्रको विरोधमा आन्दोलन गर्ने निर्णय गर्यो। २०६२ साल चैतमा सुरु भएको आन्दोलनको सफलतापछि २०६३ साल माघ २ गते मधेस आन्दोलनको सुरुवात भएको थियो। आन्दोलनले उठाएको ८ वटा मागमध्ये मधेस स्वायत्त राज्यको मागसहित तत्कालीन प्रधानमन्त्री गिरिजाप्रसाद कोइराला नेतृत्वको सरकारसँग २०६४ साल फागुन १६ गते ८ बुँदे सहमति भयो। मधेस आन्दोलनको मुख्य उपलब्धि भनेकै अन्तरिम संविधानमा संघीयता भन्ने शब्दले प्रवेश पाउनु हो। संविधानसभा चुनावअघि फोरम एउटा राजनीतिक दलको रूपमा निर्वाचन आयोगमा दर्ता भयो। संविधानसभाको चुनावमा प्रत्यक्षतर्फ ३० र समानुपातिकतर्फ २२ गरी जम्मा ५२ सिट जितेर फोरम संविधानसभाको चौथो ठूलो दल बन्यो। तर, चौथो शक्तिका रूपमा यो धेरै समय रहन सकेन। २०६६ सालमा माधव नेपाल नेतृत्वको सरकारमा सहभागी हुने विषयमा पार्टीभित्रै विवाद चर्केर फोरममा फुट आयो। फोरमका अर्का नेता विजयकुमार गच्छदारको नेतृत्वमा मधेसी जनअधिकार फोरम, नेपाल (लोकतान्त्रिक) पार्टी बन्यो। २०६४ सालमा कांग्रेस छाडेर यादव नेतृत्वको फोरममा भित्रिएका गच्छदारले सरकारमा जानकै लागि दल विभाजन गरेका थिए। २०६८ सालमा उपेन्द्रको पार्टीबाट १३ सभासद लिएर जेपी गुप्ताले पार्टी फुटाए र मधेसी जनअधिकार फोरम (गणतान्त्रिक) भयो। यसरी विभाजनको क्रम हालसम्म चल्दै आएको छ। उपेन्द्र यादवको कार्यशैलीकै कारण पार्टी फुट्ने गरेको दाबी मधेसबाट नेतृत्व गर्ने नेताहरू गर्छन्। उनको कार्यशैली ठीक छैन। पटकपटक सच्याउन आग्रह गर्दा पनि अटेर गरेर आफ्नै कुरा लाद्न खोज्छन्, जसपा सांसद प्रदीप यादव भन्छन्, पार्टी व्यक्तिगत अडानले चल्दैन। यसमा सबैको विचारलाई स्थान दिनु आवश्यक हुन्छ। जसपा सांसद सुशीला श्रेष्ठ पार्टीमा आन्तरिक लोकतन्त्र नै नभएको बताउँछिन्। यादवभित्र सत्ता लोलुप्ता अत्यधिक भएका कारणले उनी २०७९ सालको निर्वाचनमा सप्तरीबाट पराजित भए पनि २०८० सालको उपनिर्वाचनमा बाराबाट चुनाव लडेर निर्वाचित भएको आलोचना पार्टीभित्रै हुने गरेको छ। सत्ता लोलुप्ता, आन्दोलनको एजेन्डालाई बेवास्ता, जातिवाद, नातावाद र अन्तर्राष्ट्रिय शक्तिहरूको अत्यधिक हस्तक्षेपले मधेसवादी दलहरूलाई कहिल्यै पनि स्थिर रहन दिएको छैन, मधेस आन्दोलनमा अग्रणी भूमिका निर्वाह गरेका युवा नेता इन्द्रकुमार मधेसानन्द भन्छन्, अहिलेसम्म मधेसको हितका लागि पार्टी फुटेको हामीलाई थाहा छैन, जहिले फुट्यो आफ्नो स्वार्थ र लोभकै कारण फुटेको छ। मधेस मधेसी नेतृत्वका पार्टीहरूबाटै ठगिएको छ। महन्त ठाकुरको नेतृत्वमा पनि फुटैफुट मधेस आन्दोलन उत्कर्षमा पुगेको बेलामा नेपाली कांग्रेस छाडेर महन्थ ठाकुरले आफ्नो नेतृत्वमा तराई मधेस लोकतान्त्रिक पार्टी गठन गरे। २०६४ सालको दोस्रो मधेस आन्दोलनमा तमलोपाले तत्कालीन मधेसी जनअधिकार फोरम र राजेन्द्र महतो नेतृत्वको सद्भावना पार्टीसँगको सहकार्यमा संयुक्त मधेसी मोर्चा गठन गरेको थियो। तर, संविधानसभाको निर्वाचनपछि मोर्चा ओझेलमा पर्यो र दलहरू पुनः आआफ्नो बाटो लागे। सत्ता लोलुप्ता, आन्दोलनको एजेन्डालाई बेवास्ता, जातिवाद, नातावाद र अन्तर्राष्ट्रिय शक्तिहरूको अत्यधिक हस्तक्षेपले मधेसवादी दलहरूलाई कहिल्यै पनि स्थिर रहन दिएको छैन। अहिलेसम्म मधेसको हितका लागि पार्टी फुटेको हामीलाई थाहा छैन। जहिले फुट्यो आफ्नो स्वार्थ र लोभकै कारण फुटेको छ। मधेस मधेसी नेतृत्वका पार्टीहरूबाटै ठगिएको छ। इन्द्रकुमार मधेसानन्द, मधेस आन्दोलनमा अग्रमी भूमिका निर्वाह गरेका युवा नेता मधेसको जनतालाई ठगेर राष्ट्रिय पार्टी बनाउने बहानामा पहाडको जनतालाई ठग्न जाँदा मधेसवादी पार्टीको हैसियत के भएको छ, सजिलै अनुमान गर्न सकिन्छ। अवसरवादी नेतृत्वहरूसँग कुनै परिवर्तनको आश गर्नु नै बेकार हुन्छ। मधेसको नेतृत्व गर्नेहरूले आफ्नो धरातल बिर्सनु भएको छ। त्यसैले उहाँहरूको दुर्दशा भएकोछ। महाशंकर ठाकुर, मधेस आन्दोलनमा सहभागी नेता पार्टी टुटफुटको रोगबाट तमलोपा पनि अछुतो रहन सकेन। पार्टीले सरकारबाट फिर्ता बोलाउने रणनीति बनाएपछि महेन्द्र यादवले २०६७ साल पुस १६ गते तमलोपा विभाजन गर्दै आफ्नै नेतृत्वमा तमलोपा नेपाल गठन गरेका थिए। सडकमा हुँदा संगठित हुने र सत्तामा पुग्नेबित्तिकै विभाजित हुने रोगले मधेसका नाउँमा गठन भएका दल र मोर्चाहरूलाई बिरामी बनाइसकेको छ, मधेस आन्दोलनमा सक्रिय आन्दोलनकारीको भूमिका निर्वाह गरेका युवा नेता शम्भु निर्दोषी भन्छन्, यो टुटफुटले मधेसको नाम लिएर उदाएका नेतालाई मात्रै होइन मधेसको मुद्दालाई नै राष्ट्रिय राजनीतिमा ओझेलमा पारेको छ। तमलोपा पार्टीपछि राष्ट्रिय जनता पार्टी नेपाल, जनता समाजवादी पार्टी नेपाल हुँदै विभाजित भएर अहिले ठाकुरकै नेतृत्वमा लोकतान्त्रिक समाजवादी पार्टी नेपाल भई स्थापित भएको छ। उता तमलोपा र राजपा पार्टीको नाममा केही नेताहरू संगठित छन्। विभिन्न कालखण्डमा सत्ताका लागि टुक्रिएका पार्टीहरू २०७४ सालको निर्वाचन अगाडि जुटे। ६ वटा दल मिलेर राजपा गठन भयो। यसकारण फुटे मधेसवादी दलहरू मधेसी नेतृत्वहरू सत्ता राजनीति, जातिवाद, भ्रष्टाचार र अर्काको भक्तिमै लिप्त रहेका हुनाले उनीहरू मधेसबाट टाढिदै गएको विश्लेषण गरिएको छ। मधेसको जनतालाई ठगेर राष्ट्रिय पार्टी बनाउने बहानामा पहाडको जनतालाई ठग्न जाँदा मधेसवादी पार्टीको हैसियत के भएको छ सजिलै अनुमान गर्न सकिन्छ, मधेस आन्दोलनमा सहभागी नेता महाशंकर ठाकुर भन्छन्, अवसरवादी नेतृत्वहरूसँग कुनै परिवर्तनको आस गर्नु नै बेकार हुन्छ। मधेसको नेतृत्व गर्नेहरूले आफ्नो धरातल बिर्सिनु भएको छ। त्यसैले उहाँहरूको दुर्दशा छ। मधेसका नेतृत्वले सत्तामा गएर बिर्सेका मुद्दाहरू मधेसका विभिन्न एजेन्डाहरू बोकेर सत्तामा पुगे पनि मधेसी नेतृत्वलाई यी मुद्दाहरूसँग सरोकार नै नरहने गरेको आरोप लाग्दै आएको छ। सत्तामा पुगेपछि मधेसवादी दलहरूले मधेसका जनताका मुद्दाहरू बिर्सिने गरेका छन्। यसरी बिस्रिएका मुख्य मुद्दाहरूमा यी हुन्। जसपा फुटको मधेस प्रदेशमा प्रभाव जसपाको पछिल्लो विभाजनको ठूलो प्रभाव मधेस प्रदेशमा देखिने भएको छ। वर्तमान सत्ता गठबन्धनकै निरन्तरता स्वरूप एकीकृत समाजवादी, माओवादी केन्द्र र नेकपा एमालेको सहकार्यमा मधेस प्रदेशमा जसपाले सरकारको नेतृत्व गर्दै छ। केन्द्रीय स्तरमा पार्टी विभाजन भइसकेपछि त्यसको प्रत्यक्ष प्रभाव मधेस प्रदेशको सरकारमा देखिने भएको छ। उपेन्द्र यादव नेतृत्वको गुट केन्द्रीय सरकारबाट बाहिरिए मधेसमा नेपाली कांग्रेस, लोकतान्त्रिक समाजवादी पार्टी र जनमत पार्टीसहितको वैकल्पिक गठबन्धनमा सरकार बन्ने सम्भावना रहेको छ। मधेस प्रदेशका संसदीय दलमा १९ जना सांसद एक ढिक्का छौं। सोमबार बसेको मधेस प्रदेशको संसदीय दलको बैठकमा ३ जना सांसद अनुपस्थित रहे पनि उहाँहरूको समर्थन छ, जसपा सांसद रामअशिष यादव बताउँछन्। उनका अनुसार केन्द्रमा पार्टी विभाजन भए पनि प्रदेशमा भने उपेन्द्र यादवकै पक्षमा नेता कार्यकर्ताको बहुमत समर्थन छ। तर, सांसद यादवको यस तर्कलाई राई पक्षधरका नेताहरू अस्वीकार गर्छन्। राई पक्षका एक नेताका अनुसार दल परिवर्तन गर्ने प्रक्रिया र सांसदहरूले सनाखत गर्ने समयावधि अझै बाँकी रहेकाले अधिकांश सांसदहरू त्यसको प्रतिक्षामा छन्। मधेसको राजनीति बलियो भयो भने मात्रै काठमाडौंको सत्ता र संसदीय गणितको राजनीतिमा त्यसको महत्व रहने राजनीतिक विश्लेषक चन्द्रकिशोर झाको ठम्याइ छ।उपेन्द्र यादवले मधेसको एजेन्डाभन्दा आफ्नो व्यक्तिगत लाभ र हानीलाई सत्ताको भर्याङ बनाएकै कारण आजको अवस्थामा आइपुगेका हुन्, झा भन्छन्, यादवले आफ्नो घरको कमजोरी सच्याउन नसक्दा पार्टी फुट्यो तर, यसले उनको छविलाई कमजोर बनाएको छ। पार्टीहरूमा भएका टुटफुटकै कारण जनतामा पनि मधेसवादी दलहरूप्रतिको छवि नराम्रो बनेको छ। जसको परिणाम गत निर्वाचनको मतपरिणामले देखाइसकेको छ। मधेस केन्द्रित पार्टी केन्द्र र मधेस प्रदेश दुवै तहमा कमजोर भएको संसदीय तथ्यांकले देखाउँछ। मधेस सैद्धान्तिक रूपले नभई व्यक्तिगत कारणले मात्रै विभाजित भएको हो। मधेसवादी दलबीचका यी विभाजन कुनै सिद्धान्त, आस्था र विचारको विभाजन नभई व्यक्तिगत स्वार्थ र अवसरको विभाजन रहेको र यसले मधेसलाई राजनीतिक रूपमै कमजोर बनाउँदै लगेको विश्लेषकहरूको दाबी छ।"
आमा : जगत् जननी,"एकादेशको पहाडी सिमानामा अचानक शत्रुहरूले भीषण आक्रमण गरेको खबर सरकारलाई प्राप्त भयो। खबर पाउनसाथ मन्त्रिपरिषद्को बैठक बस्यो र थप सैनिक सीमातर्फ पठाउने निर्णय भयो। आदेशलगत्तै सैनिक गोलीगठ्ठासहित सीमातर्फ बढे। सेनाहरू जंगल, पहाड, खोलानाला पार गर्दै अगाडि बढे। बाटोमा गहिरो खोला आयो। खोलामा पुल थिएन। पुल बनाउन खडा गरेका निकै पुराना दुइटा पिलर ठिंग थिए। सैनिकलाई हरहालतमा त्यो खोला पार गर्नु थियो। खोलो यति गहिरो र पानीको धार तेज थियो कि पुलबिना खोला पार गर्न सम्भव थिएन। गाउँ पनि धेरै टाढा माथि डाँडामा थियो। खोलाको नजिक रुख पनि थिएनन्। सिर्फ खरको झाडी मात्र थियो। सैनिकले अनेक उपाय लगाए, तर खोला पार गर्न सकेनन्। के गरुँ कसो गरुँ भन्दै रन्थनिएका सेनाका कमान्डरले अलि पर काठको सानो घर देखे। सहयोगका लागि घर पुगे। घरमा को हुनुहुन्छ ? वृद्धा लौरो टेक्दै ढोकामा निस्किइन्। कमान्डरले भने, आमा, देशको सीमामा सूत्रहरूले आक्रमण गरिरहेका छन्, देश बचाउन छिटोभन्दा छिटो त्यहाँ पुग्नुपर्छ। तर जति प्रयास गर्दा पनि खोला पार गर्न सकिएन। त्यसैले दुईचार लामा काठहरू छन् भने दिनुहोस्। पुल बनाएर खोला पार गर्छौं। उनले भनिन्, बाबु, मसँग यो घरबाहेक केही छैन। यहाँ एक्लै बस्छु। गाउँ पनि धेरै माथि छ। तर जसरी पनि देश बचाउनु पर्छ। बरु छिटो गर, यो मेरो घर भत्काएर काठहरू लिएर जाऊ र पुल बनाऊ। वृद्धाको कुरा सुनेर कमान्डरका आँखा रसाए। उनले शिर झुकाएर भने, आमा ! तपाईंं बूढीआमाको ओत लाग्ने घर नै कसरी भत्काउन सक्छु र ? मेरो हात काप्छन् आमा। वृद्धा खोक्दै बोलिन्, बाबु एकपटक सोच त, यो मेरो घर ठूलो कि देश ठूलो ? भनेको मान, छिटो गर। घर भत्काएर जति चाहिन्छ काठहरू लैजाऊ। यो देश नै नरहे हामी कहाँ रहांैला ? कमान्डर ती वृद्धाआमाको देशभक्ति देखेर गद्गद् भए। अनि उनी भुइँमा लम्पसार सुतेर वृद्धालाई साष्टांग दण्डवत् गरे। अनि सैनिक जवानहरूलाई घर भत्काएर काठहरू लगेर पुल बनाउन भने। सैनिकहरू ती वृद्धाआमाको आशीर्वाद लिएर अझ बढी हिम्मत र साहसका साथ सिमानातर्फ अगाडि बढे। सिमानामा पुगेर मोर्चा सम्हाले। थप सैनिक आएपछि सिमानामा पहिलेदेखि लडिरहेका सैनिकको हौसला बुलन्द भयो। अनि सैनिकहरू शत्रु सेनामाथि आक्रमक भए। सिमानामा भीषण लडाइँ भयो। देशको रक्षार्थ सैनिकहरू भोकभोकै हप्तादिनसम्म लडिरहे। लडाइँमा कयौं सैनिकले वीरगति प्राप्त गरे, सयौं सैनिक घाइते भए। तर, घाइते सैनिकहरूले लडाइँको मोर्चा छोडेनन्। गोली लागेर रगत बगेको घाउलाई कपडाले बाँधेर देश जोगाउन लडिरहे। अन्ततः शत्रुहरू नराम्रोसँग पराजित भए। जितको सुखद् समाचार देशभरि फैलियो। खोलामा पुल बनाउने पैसाले आफ्नो महल बनाएको सरकारले जितको खुसीयालीमा पाँचतारे होटलमा रात्रिभोजको आयोजना गयो। विजयको खबरले जनता पनि निकै खुसी थिए। विजयोत्सव मनाउन सडकमा निस्किएका जनताले चर्का नारा लगाए, राष्ट्रवादी सरकार जिन्दावाद। हाम्रा महान् राजनेता अमर रहून्। उता, घाइते सैनिकहरू सिमाना नजिकै लगाइएको अस्थायी क्याम्पमा छट्पटाइरहेका थिए। वृद्धाआमा भत्किएको घरको पिँढीमा टुक्रुक्क बसेर एकटकले सैनिकहरूको बाटो हेरिरहेकी थिइन्। हो, आमा भनेकी आमा हुन्, माया, ममता, करुणा र स्नेहकी खानी। वास्तवमा आमाको माया यति पवित्र र दिव्य हुन्छ कि संसारको कुनै पनि भाषा र शब्दले आमाको मायाको शक्ति, सौन्दर्य, वीरता र महिमा व्यक्त गर्न सक्दैन। आमाको माया निस्वार्थ र अनन्त हुन्छ, यो कहिल्यै रित्तिँदैन। यस संसारमा आमाको माया जति शक्तिशाली चिज अरू केही छैन। यही तथ्यलाई मनन् गरेर नै होला अब्राहम लिंकनले एकपटक भनेका थिए म जे छु, वा हुने आशा गर्छु, म मेरी देवदूत आमाको ऋणी छु। आमाले सन्तान जस्तोसुकै भए पनि उत्तिकै माया गर्छिन्। तिनले गल्ती गरे पनि, आफूले भने जस्तो नगरे पनि, अपेक्षा पूरा नगरे पनि आमाले बालबच्चालाई स्वीकार्छिन्, माया गर्छिन्, स्नेह गर्न कहिल्यै छोड्दिनन्। यो नै निस्वार्थ प्रेम नमुना हो। आमाको प्रेममा कुनै बन्धन छैन। व्यावहारिक रूपमा हेर्ने हो भने पनि आमाको मायामा जबरजस्त ताकत छ। हो, हरेक प्रकारका प्रेममा ताकत हुन्छ। तर आमाको प्रेमबाहेक अन्य प्रेममा अपेक्षा हुन्छ, स्वार्थ हुन्छ। आमा नै हुन्, जो आफ्ना सन्तानको खुसीका लागि जे पनि गर्न तयार हुन्छिन्। भनिन्छ, चराचर जगत्का लागि धर्तीले जति बोझ थामेकी हुन्छिन्, सन्तान र परिवारका लागि आमाले त्यत्तिकै बोझ उठाउँछिन्। त्यसैले मानव समाजमा पिताको भन्दा माताको उच्च स्थान रहेको हुन्छ। शास्त्रहरूमा भनिएको छ, तीर्थहरूमा गंगा, ईश्वरहरूमा विष्णु, पूज्यहरूमा भगवान् शिव र गुरुहरूमा आमाको सर्वोपरि महत्त्व छ। पत्नी समान कुनै मित्र हँुदैन, सन्तति समान प्यारो कुनै प्राणी हुँदैन, दिदीबहिनी समान कुनै मान्यजन हुँदैनन् र आमा समान कुनै गुरु हुँदैनन्। देशहरूमा गंगाको नजिक रहेको देश उत्तम हुन्छ, पत्रहरूमा तुलसीपत्र उत्तम हुन्छ, गुरुहरूमा आमा सर्वोत्तम हुन्छन्। मानिसले माता एवं पिताको सँगै दर्शन गर्दा सर्वप्रथम मातालाई प्रणाम गरेपछि मात्र पितालाई प्रणाम गर्नुपर्छ। हो, मानिसको जीवनमा पिताको भन्दा माताको स्थान उच्च छ। तर, मातासँगै पिताको महत्त्व पनि कम छैन। वास्तवमा हरेक मानिस बाबुआमाका एक नयाँ रूप नै त हुन्। यस संसारमा छोराछोरीको पुरुषार्थ देखेर निःस्वार्थ आनन्द लिने व्यक्ति मात्र बाबुआमा हुन्छन्।"
"बैतडीमा जिप दुर्घटना,७ जना घाइते","बैतडी : बैतडीमा जिप दुर्घटना हुँदा ७ जना घाइते भएका छन्। धनगढीबाट बैतडीको तल्लादेही आइरहेको सुपप्र ०२००१ ज ३८५ नम्बरको जिप सत्बाजगोकुलेश्वर सडकखण्डको सिदुनमा बुधबार बिहान करिब २ बजे दुर्घटना भएको हो। दुर्घटनामा परी जिपमा सवार ७ जना घाइते भएका छन्। घाइते हुनेमा बैतडीको पुर्चौंडी नगरपालिका ९ तल्लादेहीका २७ वर्षीय दिपक पार्की, उनका ८ वर्षीय छोरा छोरा प्रदीप पार्की, सोही ठाउँका ४९ वर्षीय धनजीत पार्की, उनकी १५ वर्षीया छोरी रेखा पार्की र सोही ठाउँकी २२ वर्षीया कृष्णा पार्की, डिलाशैनी गाउँपालिका ४ तडीबटाका ३३ वर्षीय करबीर सार्की र ७४ वर्षीय मनोरी सार्की रहेको जिल्ला प्रहरी कार्यालय बैतडीका प्रवक्ता, प्रहरी निरीक्षक नन्दराज जोशीले जानकारी दिए। घाइतेमध्ये प्रदीप र पार्कीलाई थप उपचारका लागि धनगढी रेफर गरिएको छ भने अन्यको जिल्ला अस्पताल बैतडीमा उपचार भइरहेको छ। जिप अनियन्त्रित भएर सडकबाट अन्दाजी ६५ मिटर तल खसेको छ। जिप चालक पुर्चौंडी नगरपालिका ९ तल्लादेहीका २३ वर्षीय सुरेन्द्र पुजारा फरार रहेका प्रहरी निरीक्षक जोशीले बताए। जिपमा कति जना सवार थिए भन्ने यकिन भएको छैन। घटनाका विषयमा थप अनुसन्धान भइरहेको प्रहरीले जनाएको छ।"
