शीर्षक,विवरण
नुवाकोट क्याम्पसमा तोडफोड,"नुवाकोट : नुवाकोट आदर्श बहुमुखी क्याम्पसमा शनिबार तोडफोड भएको छ। बट्टार बजारमा रहेको सो क्याम्पसमा शनिबार बेलुकी विद्यार्थीहरूको सर्वदलीय बैठक भइरहेका बेला माइन्युट च्यातिएपछि सुरक्षाको विषयलाई लिएर भएको विवादमा तोडफोड भएको हो। आक्रोशित विद्यार्थीहरूले स्ववियु निर्वाचनको अधिकृतको कार्यालयमा तोडफोड गरेका हुन्, कुर्सी, टेबुल र झ्यालका सिसाहरू फुटेका छन्, केही विद्यार्थी घाइते भएका छन्, स्ववियु सभापति रविन दाहालले भने। स्ववियु निर्वाचनका लागि आवश्यक तयारीका लागि भइरहेको सर्वदलीय बैठकमा सहमति हुन नसकेको र माइन्युट च्यातेर निर्वाचन भाँड्ने प्रयास भएको उनले बताए। निर्वाचन अधिकृत पूर्णबहादुर सडौलाको हात मर्केको स्ववियु सभापति दाहालले बताए। घटनापछि जिल्ला प्रहरी कार्यालयबाट प्रहरी टोली क्याम्पस परिसर पुगेको छ। विप्लव नेतृत्वको विद्यार्थी संगठनले माइन्युट च्यातेपछि घटना भएको सुनिएको छ। मैले प्रहरी अधिकृत टोली तोडफोड भएको बट्टार क्याम्पसमा पठाएको छु, जिल्ला प्रहरी कार्यालय नुवाकोटका प्रहरी प्रमुख तथा प्रहरी उपरीक्षक दुर्गाराज रेग्मीले बने। क्याम्पसमा आक्रोशित विद्यार्थीहरूले घटना घटाएको सुनेको छु। कसले घटाएको हो? म अहिले घरमा भएका कारण ठोकुवा गरेर भन्न सक्ने अवस्था छैन, क्याम्पस प्रमुख नारायणमान डंगोलले भने। क्याम्पसमा भएको घटनाका सम्बन्धमा क्याम्पसका अध्यक्ष श्रीराम श्रेष्ठले पनि आफूले घटना विवरण बुझ्ने काम गरिरहेको बताए। आगामी चैत ५ गते तय भएको स्ववियु निर्वाचनमा नुवाकोट आदर्श बहुमुखी क्याम्पसमा ६ वटा विद्यार्थी संगठनले दर्ता गरेका छन्। नेविसंघ, अखिल, अखिल क्रान्तिकारी, नेविसंघ विपी, समाजवादी विद्यार्थी, अखिल समाजवादी लगायतका विद्यार्थी संगठन चुनावी मैदानमा रहेका छन्।"
राइजिङ स्टारलाई मुख्यमन्त्री कोहलपुर गोल्डकप,"बाँके : बाँकेको कोहलपुरमा सञ्चालित तेस्रो मुख्यमन्त्री कोहलपुर गोल्डकप फुटबल प्रतियोगिताको उपाधि राइजिङ स्टार फुटबल क्लबले जितेको छ। शनिबार भएको फाइनल खेलमा राइजिङ स्टारले आयोजक कोहलपुर रेसिङ साहारा क्लबलाई २० गोल अन्तरले हराउँदै उपाधि जितेको हो। कोहलपुर२ स्थित १३ विगाहा खेल मैदानमा सम्पन्न खेलको पहिलो हाफ गोलरहित बराबरीमा सकिएको थियो। दोस्रो हाफमा लगातार दुई गोल गर्दै पाहुना टोलीले पहिलो पटक उपाधि जितेको हो। दोस्रो हाफको पहिलो मिनेटमै राइजिङका कप्तान विनोद केवटले गोल गरेर टोलीलाई अग्रता दिलाएका थिए। लगत्तै दुई मिनेटको अन्तरमा व्यक्तिगत दोस्रो गोल गर्दै उनले राइजिङको उपाधि पक्का गरेका थिए। राइजिङका कप्तान विनोद केवटनै खेलको म्यान अफ द म्याच घोषित भए। उपाधि सहित राइजिङले ट्रफीसहित नगद ८ लाख रुपैयाँ प्राप्त गरेको छ। विजेता टोलीलाई कोहलपुर नगरपालिकाका प्रमुख पूर्ण प्रसाद आचार्यले पुरस्कार प्रदान गरेका थिए। उपविजेता बनेको कोहलपुर रेसिङ साहारा क्लबले भने ४ लाख रूपैयाँ प्राप्त गरेको छ। विधागततर्फ सर्वोत्कृष्ट खेलाडीको अवार्ड आयोजक रेसिङ साहारा क्लबका विनोद केसीले जिते। उनले ट्रफीसहित ५१ हजार प्राप्त गरे। राइजिङ स्टारका चेतन थारू वेष्ट डिफेन्डर, प्रतिक सुनार उत्कृष्ट गोलकिपर, सन्दिप केसी उत्कृष्ट प्रशिक्षकको अवार्ड हात पारे। विधागततर्फ उत्कृष्ट बनेका उनीहरुले नगद १० हजार रुपैयाँ प्राप्त गरे। राइजिङ स्टारका विनोद केवट र काँक्रेविहार फुटबल क्लबका धनसिंह विक सर्वाधिक गोलकर्ता हुँदै नगद पाँचपाँच हजार प्राप्त गरे। कोहलपुर रेसिङ साहारा क्लबको आयोजनामा फागुन १७ गतेदेखि सञ्चालन भएको प्रतियोगितामा घाना र भारतीय क्लब सहित आठ टिमको सहभागिता रहेको प्रतियोगिता संयोजक कर्ण बस्नेतले बताए।"
निःशुल्क स्वास्थ्य परीक्षण,"नुवाकोट : नुवाकोटको ढिकुरेमा बृहत् स्वास्थ्य उपचार शिविर गरिएको छ। इशोदादेवीभगवानसिंह केसी मेमोरियल ट्रस्ट तथा नेपाल रेडक्रस सोसाइटी खानीगाउँ उपशाखा संयुक्त रूपमा लिखु गापा १ ढिकुरेमा शनिबार शिविर तथा रक्तदान कार्यक्रम सम्पन्न गरेको हो। शिविरमा सबैभन्दा बढी महिला तथा वृद्धवृद्धाको उपचार गरिएको छ। निःशुल्क स्वास्थ्य परीक्षण शिविरमा विभिन्न प्रकृतिका नौसय सयले सेवा लिएको इशोदादेवी भगवानसिंह केसी मेमोरियल ट्रस्टका अध्यक्ष डा केदारनरसिंह केसीले बताए। उनका अनुसार साँढे तीन लाख रुपैयाँ बराबरको औषधि निःशुल्क वितरण गरिएको छ। स्वास्थ्य शिविरमा १० जना चिकित्सकसहित २० जना स्वास्थ्य प्राविधिक टोलीले स्त्री रोग तथा प्रसूति सेवा, आँखा तथा दृष्टिरोग सम्बन्धी सेवा, ल्याब, अल्ट्रासाउण्ड, मनोरोग, नशा तथा हाडजोर्नीका बिरामीहरूको निःशुल्क स्वास्थ्य परीक्षण गरी आवश्यक औषधिसमेत वितरण गरिएको छ। शिविरमा ५ सय १० जनाले नाम दर्ता गरे पनि नौसय जनाले स्वास्थ्य परीक्षण गराएको आयोजक ट्रष्टका सहसचिव सरोज केसीले जानकारी दिए। केसीका अनुसार १ सय १० जनाको अल्ट्रासाउण्ड, १ सय ४० को ल्याब परीक्षण, १ सय ५४ जनाको आँखा, एकसय जना महिलाको गाइनो सम्बन्धी विशेष परीक्षण र उपचार गरिएको हो। शिविरमा २२ जनाले रक्तदान समेत गरेको ट्रस्टले जनाएको छ। ट्रस्टले यसअघि पनि विभिन्न गाउँमा स्वास्थ्य शिविर गरिसकेको छ। ट्रस्टले भूकम्प, भिड १९ जस्ता महामारीका बेलामा समेत पीडितहरूलाई विशेष सहयोग गरेको थियो।"
एसियन महिला कबड्डी च्याम्पियनसिपमा नेपाललाई कास्य,काठमाडौं : छैटौं एसियन महिला कबड्डी च्याम्पियनसिपमा नेपालले कास्य जितेको छ। सेमिफाइनलमा भारतसँग पराजित हुँदै नेपाल कास्यमा सीमित बनेको हो। सेमिफाइनलमा भारतसँग ५६१८ ले पराजित हुँदै नेपाल तेस्रो भएको हो। त्यस्तै दोस्रो सेमिफाइनलमा इरानसँग पराजित हुँदै बंगलादेश पनि कास्य विजेता बनेको छ। सेमिफाइनलमा नेपाललाई हराउँदै भारत फाइनल प्रवेश गरेको छ। त्यस्तै बंगलादेशलाई हराउँदै इरानले उपाधिका लागि भारतसँगको भेट पक्का गरेको हो। समूह एमा रहेको नेपालले एक हार र एक जितसहित सेमिफाइनलमा स्थान बनाएको थियो। समूह चरणको खेलमा इराकलाई ६८६ ले हराएको नेपालले इरानसँग ४७१४ हार बेहोरेको थियो।
नेतृत्व र समर्पणको उदाहरण,"ज्योति विकास बैंककी प्रमुख वित्त अधिकृत उमा श्रेष्ठको नेपालको बैंकिङ क्षेत्रमा उल्लेखनीय योगदान छ। सानै उमेरदेखि महिलाका लागि वित्तीय स्वतन्त्रता महŒवपूर्ण हुन्छ भन्ने मान्यताले चार्टर्ड एकाउन्टेन्सी गर्न र पछि बैंकिङ क्षेत्रमा रूपान्तरण गर्न उत्प्रेरित गरेको उनी बताउँछिन्। महिला भएर नै छुट्टै चुनौती सिर्जना भएको मैले कहिल्यै महसुस गरिनँ। म चुनौतीलाई सिक्ने प्रक्रियाको रूपमा हेर्छु, जुन कुनै पनि पेसामा जो कोहीलाई पनि आउन सक्छ। बैंकिङ उद्योग अत्यधिक प्रतिस्पर्धी छ। यस उद्योगले सधैं नै निरन्तरको सिकाइ र फराकिलोपनलाई माग गरिरहेको हुन्छ, श्रेष्ठ सुनाउँछिन्। त्यति भन्दाभन्दै पनि आफ्नो करियरको दौडान विभिन्न चुनौतीहरूको सामना गरेको भोगाइ उनीसँग छ। उनका अनुसार सफलता कडा परि श्रम, दृढ संकल्प र स्थिरताको परिणाम हो। त्यसमा महिला या पुरुष भन्ने हुँदैन। एक दशकभन्दा लामो व्यवस्थापन स्तरको अनुभव बोकेकी उमाले बैंकरको रूपमा मात्र नभई ज्योति क्यापिटल लिमिटेडको बोर्ड सदस्यको रूपमा पनि आफ्नो भूमिकामा नेतृत्व र समर्पणको उदाहरण दिएकी छिन्। पेसाले चार्टर्ड एकाउन्टेन्ट रहेकी उनले निरन्तर रूपमा आफ्नो विशेषज्ञता र वित्तीय उत्कृष्टताको प्रतिबद्धतालाई अघि बढाउँदै आएकी छिन्। बैंकमा उनको भूमिका मुख्यतः नियामकीय मापदण्डको पालना सुनिश्चित गर्दै बैंकको वित्तीय स्वास्थ्य व्यवस्थापनमा केन्द्रित छ। बैंकिङ क्षेत्र अत्यन्त नियमनकारी क्षेत्र भएकाले सबै बैंकरले केन्द्रीय बैंक र अन्य नियमनकारी निकायले निर्धारण गरेको फ्रेमवर्क भित्र रहेर काम गर्नुपर्ने हुन्छ। उनले आफ्नो कार्यस्थलमा नियामक अनुपालन र शासन, राजस्व विविधीकरण कार्यान्वयन, सेवाको गुणस्तरमा सम्झौता नगरी प्रभावकारी रूपमा खर्च व्यवस्थापन गर्ने, पुँजी व्यवस्थापन र योजना बनाउनेसँगै अन्य विभागहरूसँग मिलेर वित्तीय रणनीतिहरूलाई बैंकको दीर्घकालीन दृष्टिकोणसँग समन्वय गरी अघि बढाउने काम गर्दै आएकी छिन्। पछिल्ला वर्षहरूमा बैंकिङ क्षेत्रमा उल्लेखनीय संख्यामा महिला कर्मचारीहरू छन्, तर तिनीहरूमध्ये ठूलो हिस्सा कनिष्ठ वा सहायक भूमिकामा छन्। नेतृत्व तहमा महिलाको प्रतिनिधित्व अझै पनि निकै कम छ। महिलामा हुने मिलनसार स्वभावका कारण सहानुभूति सन्तुलन गर्न सक्छन्, जसले उनीहरूलाई नेतृत्वदायी पदहरूको लागि उपयुक्त बनाउने उनको भनाइ छ। यो कुरालाई बैंक तथा वित्तीय संस्थाले मध्यनजर गर्नुपर्ने हुन्छ। बैंकिङ नेतृत्वमा अधिक महिला प्रतिनिधित्व फाइदाजनक मात्र होइन आवश्यक पनि भएको उनको बुझाइ छ। महिला जहिले पनि सामाजिक अवरोधहरूलाई बहानाको रूपमा हेर्छन्, सधैं पछि पर्ने गर्छन्। यस्ता अवरोधहरूलाई चुनौैतीका रूपमा लिनु भन्दै उमा चुनौतीहरूलाई दृढ संकल्प र रणनीतिक करियर योजनाको साथ पार गर्न सुझाव दिन्छिन्। महिलाले नेतृत्वदायी भूमिकाका लागि सक्रियताका साथ काम गर्नुपर्छ, बलियो व्यावसायिक सञ्जाल निर्माण गर्नुपर्छ र एकअर्काको विकासमा सहयोग गर्नुपर्छ। जब महिला नेतृत्वदायी भूमिकामा कदम राख्छन्, उनीहरूले सामाजिक मुल्य, मान्यताका कारण कार्यस्थलमा महिलाहरूले भोग्ने गरेका अनौठा चुनौतीहरूलाई बुझ्दै फरक दृष्टिकोण दिन सक्ने उनको विश्वास छ। यसले महिला नेतृत्वलाई बढाउन मदत गर्नेछ। बैंकिङ क्षेत्रमा कर्मचारीको अवस्था मुख्य तया लिंगभन्दा क्षमता र उसको कार्यप्रदर्शनमा आधारित हुनुपर्ने हो। तर, नेतृत्व तहमा हेर्ने हो भने लैंगिक प्रतिनिधित्वमा अझै पनि उल्लेखनीय खाडल छ। बैंकहरूलगायत निजी क्षेत्रका व्यवसायहरू नाफा र दक्षतामा केन्द्रित गरेर सञ्चालन हुन्छन्। कहिलेकाहीँ प्रतिफलमा बढी केन्द्रित हुँदा लैंगिक समानताको प्राथमिकतामा नपर्न सक्छ। महिला सहभागितामा प्रगति भइरहे पनि अझै सुधारको ठाउँ बाँकी नै छ। वास्तविक लैंगिक समानता हासिल गर्न सरकार र नियामक निकायहरूबाट कडा नीतिगत हस्तक्षेप हुनु आवश्यक भएको उनको भनाइ छ। नेतृत्वदायी भूमिकाका लागि समान अवसर, उचित क्षतिपूर्ति र कार्यस्थलको व्यवस्थालाई बढावा दिने नीतिहरूले यो खाडललाई कम गर्न मद्दत गर्न सक्छ। यसका अतिरिक्त, संगठनहरूले समावेशी कार्य संस्कृति सिर्जना गरेर महिलालाई नेतृत्वमा सक्रिय रूपमा प्रोत्साहित र समर्थन गर्नुपर्दछ। धेरैकी प्रेरणाकी स्रोत बनेकी उमा आफ्नो व्यावसायिक उपलब्धिहरू हासिलसँगै दुई सन्तानकी आमा हुन्। उनले आफ्नो करियर र पारिवारिक जीवनलाई सन्तुलित रूपमा अघि बढाएकी पनि छिन्। काम र दैनिक जीवनको सन्तुलन व्यक्तिगत धारणा भएको उनी बताउँछिन्। उनका अनुसार यी दुवै कुरालाई कसले कसरी प्राथमिकता निर्धारण गर्छ र आफ्नो जिम्मेवारीलाई कसरी हेर्छ भन्नेमा फरक पर्ने उनको धारणा छ । भनिन्छ, विविधतामा एकता हुन्छ। एक विविध र समावेशी कार्यस्थलले विभिन्न दृष्टिकोणहरू, विचारहरू र अनुभवहरू एकसाथ ल्याउँछ, जसले राम्रो निर्णय लिने र नवीनताको नेतृत्व गर्दछ। विविधता र समावेशीकरणलाई अँगाल्ने संघसंगठनहरूले राम्रो नतिजा दिन सक्छन् भन्ने उनको विचार छ। किनभने उनीहरूले यस्तो वातावरण सिर्जना गर्छन् जहाँ कर्मचारीहरूले पनि आफू मूल्यवान् र उत्प्रेरित भएको महसुस गर्छन्। जब विभिन्न पृष्ठभूमिका व्यक्तिहरूले सहयोग गर्छन्, उनीहरूले चुनौतीहरूको अनौठो समाधान खोज्छन् भने संगठनको समग्र वृद्धिमा योगदान पुयाउँछन्। बैंकिङमा, जहाँ ग्राहकका आवश्यकताहरू विविध छन्, यस विविधतालाई प्रतिविम्बित गर्ने कार्यबल हुनुले ग्राहकहरूलाई अझ राम्रोसँग बुझ्न र सेवा दिन मद्दत गर्ने श्रेष्ठको भनाइ छ। तसर्थ, समावेशी संस्कृतिलाई बढावा दिनु नैतिकताको कुरा मात्र नभई कुनै पनि संगठनको लागि रणनीतिक लाभ भएको उनी स्पष्ट पार्छिन्।"
सपना देख्न स्वीकृति लिन नपरोस् !,"सपनालाई उद्योग बनाउने हो भने सीमित सोचले होईन ठूलो लक्ष्यले जितिन्छ। तर, हाम्रो समाजमा सपना देख्न पनि स्वीकृति लिनुपर्ने कटु यथार्थ कायम नै छ। आज ८ मार्च इन्टरनेसनल वमन डे अर्थात् नारी दिवस। विश्व तथा नेपालभित्रका सीमित परिधिमा बाँधिएका केही वास्तविक यथार्थको चित्रण, अन्तरवेदना र संघर्षका पाइलामध्येको महत्वपूर्ण पक्षमध्ये आर्थिक सवलीकरण र वास्तविक यथार्थताको परिधिको बिर्को उघार्न मन लाग्यो। सायद त्यो यथार्थ चित्रणले भरिएका नारी हैसियतहरू संघर्षका उपज हुन्। अन्तर्राष्ट्रिय महिला दिवस मनाइरहँदा महिलाहरूका अधिकार, सम्मान, समानताको पक्षमा आवाज उठाउने र उपलब्धिहरूको सम्मान गर्ने विशेष अवसरको दिन हो। उक्त अवसर प्रदान गर्न संघर्षको लडाईंमा प्रयासरत भूमिकाको समेत अवगत गराउने दिन हो, महिला दिवस। आज विश्व मानचित्रमा अंकित भएका केही नारी अस्तित्वको यथार्थ चित्रण गर्दै छु। विश्वलाई हाँक्ने देश अमेरिकामा पनि महिला राष्ट्रपतिको लडाइँमा दोस्रो स्थानमा रहेकी कमला ह्यारिसदेखि मित्रराष्ट्र भारतकी राष्ट्रपति द्रौपती मुर्मु र प्रधानमन्त्री बनिसकेकी इन्दिरा गान्धी हुँदै हाम्रो देशको राष्ट्रपति विद्यादेवी भण्डारीले पनि महिलाहरू सफल हुन सक्छन् भन्ने उदाहरणमा आफ्ना नाम समावेश गरी महिलाहरूको बदलिँदो परिवेशको गरिमा राखिसकेका छन्। नेपालको सन्दर्भमा उद्योगपति महिला सिजी ग्रुपका विनोद चौधरीकी बुहारी रञ्जु चौधरी महिला सशक्तीकरण र सामाजिक सेवामा पहिचान बनाएकी महिला हुन्, नेपाल हस्तकला व्यवसायी महासंघकी पूर्वअध्यक्ष संगीता वैद्य हस्तकला व्यवसायलाई अन्तर्राष्ट्रिय स्तरमा चिनाउन सफल व्यक्ति हुन्। मधेस प्रदेशकी साहिना बेगम कृषि र महिला सशक्तीकरणमा योगदान पुर्याउँदै सफल उद्यमी बन्न सफल नाम हो। यसैगरी, उद्योगपति महिलाको रूपमा स्थापित सृजना श्रेष्ठ टुरिजम एण्ड हस्पिटालिटी अन्तर्गत होटल हिमालयकी फाउण्डर हुन्। महिलाको आर्थिक सवलीकरणको लक्ष्यलाई टेवा पुर्याउने उद्देश्यले घरेलु तथा साना उद्योगबाट उत्पादित वस्तुहरूको व्यापार प्रवद्र्धन तथा प्रदर्शन औद्योगिक मेला बेलाबेलामा भइरहन्छ। त्यसै क्रममा उक्त प्रदर्शन स्थल अवलोकनको क्रममा व्यवसायी केही महिला आवाज भद्रा दिदी हेर्नुस् न मेरो मस्यौरा त बिक्दै बिकेन। तपाईं किनिदिनुस् न। छेवैमा गुन्द्रुक लिएर बसेकी बहिनीको अनुरोध पनि समान थियो, दिदी मेरो नि किन्दिनु ल ! यस्ता समस्या बेलाबेलामा आयोजित व्यापार प्रबद्र्धनभित्रका दृश्य हुन्। यी र यस्तै सजीव अवस्थासँग पटक पटकको साक्षात्कारले मभित्रको नारित्वलाई आफ्नै सवालको जवाफ दिन गाह्रो पर्छ के नेपाली नारीको अवस्था त्यति सहज छ जति देखिन्छ ? म आफैं पनि व्यावसायिक पृष्ठभूमिसँग जोडिएको महिला भएकाले आर्थिक सवलताको मार्गमा देखिने समस्या नजिकबाट हेर्ने र महसुस गर्ने मौका पाएको छु। सामाजिक मान्यता र मानसिक अन्तरद्वन्द्वको संघार पार गर्दैगर्दा महिलाका कदम कहाँ रोक्किन्छन्, कहाँ कहाँ ठोक्किन्छन् र कति असन्तुलित रहन्छ स्त्री हृदय भन्ने हिसाब राख्न नसक्ने देशले उचित आर्थिक लगानी गर्ला भन्ने विश्वास माथि नै शंका गर्नुपर्ने अवस्था छ। आर्थिक सवलीकरणका तथ्यांकलाई आधार मानेर हेर्दा संरचनात्मक पक्षहरूको धरातल महिलाका सवालमा साँघुरो देखिन्छ। शाब्दिक संवादमा महिलालाई आधा आकासको उपमा दिए पनि नाप्न नमिल्ने आकाशको संज्ञा धर्तीको यथार्थभन्दा धेरै फरक छ। हाम्रै निम्ति बनेका काव्यिक र तार्किक वाक्याशंले समेत हाम्रो अवस्थालाई व्यंग्य गरे जस्तो लाग्छ। सन् २०२२२३ को ग्लोबल इनरप्रिनरसीप ग्लोबल मोनिटर रिपोर्ट अनुसार विश्वभरिको नयाँ अवसरमा संलग्न युवा तथा वयस्क महिलाको दर जम्मा १२९ प्रतिशत छ। अफ्रिकामा महिला उद्यमशीलता दर २५५ प्रतिशत छ भने युरोप र अमेरिकामा यो दर ९५१ प्रतिशत रहेको छ। सन् २०२० को विश्व बैंकको अध्ययन प्रतिवेदन अनुसार विश्वभरका साना तथा मध्यम आकारका व्यवसायमध्ये जम्मा ३४ प्रतिशत हिस्सामा मात्र महिला व्यावसायिक स्वामित्व छ। सार्वजनिक तथ्यांकहरूले के प्रस्ट पार्छन् भने महिला उद्यमीहरू आर्थिक सशक्तीकरणका खुड्किलाहरू विस्तारै पार गर्दैछन्। सामाजिक संवृद्धितर्फको यात्रामा आफ्ना सपनाहरू दरिलो बनाउँदै अगाडि बढिरहेका छन्। यो सकारात्मक परिवर्तन हो। वास्तवमा महिला पुरुष एउटै रथका दुईपांग्रा हुन् भनिन्छ। यही परिभाषाको माध्यमबाट सिंगो समाजको सिर्जना अगाडि बढेको पाइन्छ। तर दुवै पांग्रा ठीक भएमात्र रथ समान गतिमा चल्न सक्छ र गन्तव्य प्राप्त गर्छ। नत्र दुर्घटनाको खतरा रहन्छ। नेपालमा केही महिला उद्यमशीलतामा सक्रिय देखिए पनि अधिकांश महिला घरेलु तथा साना र मझौला व्यवसायीभन्दा माथि उठ्न सकेका छैनन्। मनिटरकै रिपोर्टलाई नै आधार मान्ने हो भने पनि नेपालमा महिला उद्यमीहरूको औसत वृद्धिदर १०१५ प्रतिशतको अनुमान गरिएको छ। कुल जनसंख्याको आधा भन्दा बढी ५१५० प्रतिशत हिस्सा ओगटेका महिला राज्यको हरेक संरचनामा पछि पर्नुले स्पष्ट पार्छ कि हाम्रा महिलामैत्री नाराहरूको सार्थकता स्तर सम्पूर्ण संरचनामध्ये आर्थिक पक्ष संवेदनशील चुनौती हो। यसैगरी, चुनौतीकै रूपमा उत्पादित सामग्रीको बजार व्यवस्थापन, राष्ट्रिय र अन्तर्राष्ट्रिय प्रतिस्पर्धात्मक पहुँचको अभाव, पर्याप्त पुँजीको कमि, कानुनी, प्रशासनिक, झमेलाहरू, दर्ता, कर, इजाजत पत्र आदिका लागि आवश्यक ज्ञानको कमी, व्यवसाय सञ्चालनका लागि उचित व्यावसायिक योजना र सम्भावित क्षेत्रको चयन, शिक्षा तथा विषयगत दक्षताको कमी, लगायतका कारण अधिकांश महिलाले ठुला सपना देख्नै डराउँछन्। नारी समानतासँग प्रत्यक्ष सरोकार राख्ने यस विषयलाई सामान्य समस्याका रूपमा हेरिनु हुँदैन। सपनालाई उद्योग बनाउने हो भने सीमित सोचले होइन, ठूलो लक्ष्यले जितिन्छ। तर हाम्रो समाजमा सपना देख्न पनि स्वीकृति लिनुपर्ने कटुयथार्थ कायमै छ। परम्परागत सोच, जातीय विभेद, कम उमेरमै विवाह गर्ने सामाजिक संस्कार, घरपरिवारप्रतिको जिम्मेवारी निभाउँदा निभाउँदै ढल्किजाने उमेर र घट्दै जाने आत्मबलले महिला सम्बद्ध क्षेत्रमा हुने अवरोधलाई जित्न सक्दैन। सही सपना र उचित लक्ष्यले मानिसलाई आत्मबल मिल्छ। नेपालको सन्दर्भमा धेरै महिला आफ्नो भाग्य श्रीमान्को आर्थिक स्तरले लेख्न खोज्छन् जुन विवाह पश्चात आफ्नो सपना र अस्तित्व नै भुलेर व्यावहारिक परिवेश र पारिवारिक जिम्मेवारीमा बाँधिनुले न हातमा शैक्षिक योग्यता, न गरिखान सक्ने विश्वास र परिस्थिति सहेरै पनि सामाजिक मान्यता निभाउन चाहन्छे। किनकि कल्पनाभन्दा पहिले नै हरेस खान्छे। प्रगतिको पहिलो खुड्किलोमै अनेकौं अवरोधले ग्रसित आत्मबल कसरी सक्छ, स्वतन्त्र निर्णयले चल्ने पुरुषसँग समान प्रतिस्पर्धा गर्न ? वास्तवमा महिला पुरुष एउटै रथका दुई पांग्रा हुन् भनिन्छ। यही परिभाषाको माध्यमबाट सिंगो समाजको सिर्जना अगाडि बढेको पाइन्छ। तर दुवै पांग्रा ठीक भएमात्र रथ समान गतिमा चल्न सक्छ र गन्तव्य प्राप्त गर्छ। नत्र दुर्घटनाको खतरा रहन्छ। समानताको सिद्धान्त, बराबरी अधिकार र पहुँच, विकासका रेखाहरू कोर्ने हो भने आर्थिक सवलीकरण साथै महिलालाई पुरुष समान अस्तित्वको बोध गराउनु पर्छ। यसरी संवृद्धितर्फका पाइलाहरू उचाल्दै गर्दा अनावश्यक मान्यताका गह्रौं झोलाझाम्टा फ्याँक्नु पर्छ। अनि पुरुषसरह आत्मनिर्भरतामा वृद्धि हुनुका साथै सामाजिक समानता प्रबद्र्धन, भावनात्मक रूपमा कुण्ठित हुनबाट वञ्चित हुँदै सामाजिक रूपमा बलियो महसुस गर्छन्। प्रसस्त समस्याका बावजुद पनि महिलाहरू थाकेको शरीर र मनलाई आत्मबलले जीतेर नाङ्लोमा मस्यौरा र गुन्द्रुक तयार पार्न बस्ने हाम्रा परम्परागत व्यवहार छ। जसलाई आत्मसाथ गर्दै छोरी, बुहारी, आमा हुँदै हजुरआमासम्मको अनुभव यहाँ छ। पुरुष प्राक्टिकल हुन्छन्, महिला इमोसनल हुन्छन् भन्ने व्यवहारले थिचिएका जीवनका भोगाइ र संघर्षको अनुभवबाट समेत केही तथ्यपरक यथार्थको चित्रण गर्दैछु। घरभित्रको सामान्य आर्थिक लेनदेन बाहेक पुरुष सदस्यले महिलासँग उति सल्लाह लिँदैनन् र दिँदैनन् पनि। यी महिलाको बौद्धिक क्षमतामाथिको अनादर संस्कार हुन्। जसले गर्दा ठुला लगानीमा व्यवसाय खोल्न डराउँछन्। व्यवसाय घाटामा गए नोक्सान कारोबारको तनाव र परिवारबाट धेरै कुरा सुन्नुपर्ने अनुमान गर्दैमा उनीहरूको उद्यमशील सपना गायब हुन्छ। आकाशलाई बादलले ढाकेजस्तै परिस्थितिको बादलले ढाकेर अन्धकार बनाइदिन्छ। उक्त अन्धकार चिर्न प्रकाशका किरणहरू पनि फिक्का परिदिन्छन्। निर्णय प्रकृयामा असहजता, क्षमतामा कमी, परनिर्भरता, दीर्घकालीन योजना र दूरदृष्टिकोणमा कमी लगायतका समस्यामा रहेका महिला निर्णायक विन्दुमा पुग्नै सक्दैनन्। पुगिहाले पनि परिवार, समाज र त्यसबाट निर्मित कमजोर मान्यताको असर उनीहरूमा देखिन्छ। नेपालमा मात्र होइन, विदेशी भूमिमा रहेका नेपाली महिलाको आर्थिक चिन्ता र परिस्थितिले सिर्जना गरेको बाध्यतामध्येको एउटा साझा कथा हो, आर्थिक सवलीकरण। अमेरिका बसाइका क्रममा त्यहाँ रहेका दिदीबहिनीको समेत साझा समस्या साटेको थिएँ। जीवनसँग कत्तिको सन्तुष्ट हुनुहुन्छ ? भन्ने प्रश्नको उत्तरमा एउटी दिदीले दिएको जवाफले भावुक बनायो, लगाम लगाएर रेसमा दौडेका घोडा जस्तै दायाँबायाँ नहेरी घडीको सुईसँग दौडिनुपर्ने बाध्यता र समयसँगको सम्झौतासँगै सम्पूर्ण सपना र सिर्जनशीलता नै बन्धक राखेर धन कमाउन हिँड्नुपर्छ। प्रवासी महिलाहरूको सम्पूर्ण जीवन व्याप्त भएको अवस्था देखिन्छ। वर्षौंपछि फर्केर हेर्दा उनीहरू सपनाको देश त भेट्छन् तर उनीहरूसँग सपना देख्नुपूर्व स्वीकृति लिनुपर्ने समान विवशता छ। एक्लो कमाइले परिवार धान्न परदेसिनु पर्ने बाध्यताका कारण पछिल्लो समय हुँदै आएका सम्बन्ध विच्छेद, पारिवारिक विघटन, आमाबुवाको स्नेह वञ्चित बाल मनोदशा लगायतका संवेदनशील घटना न्युनीकरणका लागि पनि देशका महिलाको आर्थिक अवस्था उकास्न जरुरी छ। महिलाका सवालमा जति पनि योजना आउँछन्, त्यो एकै चरणमा सकिने खालका भन्दा दीर्घकालीन हुनु जरुरी छ। कुनै पनि समाज वा संस्था अथवा राज्य सञ्चालनको प्रणलीमा आधारभूत तथा दीर्घकालीन सुधारको आवश्यकतालाई जनाउँछ। यसको मुख्य उद्देश्य असमानता हटाउँदै समान अवसर र पहुँचको विकास गर्नु हो। यदि समृद्धितर्फको यात्रा अगाडि बढाउने हो भने महिलाहरू आर्थिक सशक्तीकरणका लागि संरचनात्मक परिवर्तनका संवाहक सावित हुनसक्छन्। जसका लागि सीपमूलक तालिम र आफू उपयोगी विषयप्रति ध्यान दिन सके, बलियो आत्मबल क्षमता अभिवृद्धिको सहायक बन्न सक्छ। नारी दिवस केवल उत्साह मात्र नभएर महिला हक, अधिकार, जागरणका लागि संघर्ष र प्रेरणा दिने पनि हो। यो दिवसले महिलाहरूको नेतृत्व क्षमता, उद्यमशीलता तथा आत्मनिर्भरता बढाउनुका साथै समान अवसर र न्यायका लागि समाजलाई अग्रसर गराउँदै महत्वपूर्ण अवसरको खोजी र लैंगिक समानता र महिला सशक्तीकरणको प्रेरणा र सशक्त पार्ने अभियान नारी दिवसले गर्छ। फलस्वरूप आज विश्वमा महिला दिवसको रूपमा मनाउने गरिएको पाइन्छ।"
सत्यवतीकी गुरुआमा,"जीवनमा एउटा उद्देश्य लिएर सफा मनले परि श्रम गर्दै अगाडि बढेमा अवश्य सफलता मिल्छ। कहिलेकाहीँ त मानिसले सोचेभन्दा पनि बढी फल प्राप्त गर्न सक्छ। सफलताको लागि फरक सोच, अनवरत चिन्तन, कडा परि श्रम र कामप्रतिको बफादारिता आवश्यक छ। कैलालीको गोदावरी नगरपालिकाको अत्तरियास्थित सत्यवती एकेडेमीकी प्रिन्सिपल यशोदा ध्याडी पनि आफ्नो सफलताको सूत्र कडा मेहेनत नै रहेको बताउँछिन्। एउटा फरक सोच लिएर करिब १२ वर्षअगाडि १ सय १० जना विद्यार्थीबाट सुरु भएको विद्यालयमा अहिले १९ सय ७६ जना विद्यार्थी पढिरहेका छन् भने १ सय २९ जनालाई उनले रोजगारी दिइरहेकी छिन्। २०६९ सालको कुरा हो, धनगढीको ग्ली एकेडेमीमा अध्यापन गराइरहेकी यशोदालाई अत्तरियामा आफ्नै विद्यालय स्थापना गर्न मन लाग्यो। श्रीमान् वीरबहादुर कडायत, जेठाजु गिरिराज कडायत र कर्णबहादुर कडायतको साथ सहयोग मिल्नुका साथै परिवार पनि अत्तरिया क्षेत्रकै चिनिएको शैक्षिक परिवार हुनाले उनलाई आप्नै क्षेत्रमा विद्यालय सुरु गर्न त्यति गाह्रो भएन। ससुरा बाले धनगढीमा घर बनाउन दिनुभएको २० लाख रकमको बिउपुँजीबाट उनले २०६९ सालमा सत्यवती एकेडेमीको जग बसालिन्। मात्र २५ वर्षकै उमेरमा विद्यालय सुरु गरेकी यशोदाले धनगढीबाट विद्यालय रेखदेख गर्न गाह्रो महसुस गरेपछि श्रीमान् र अढाई वर्षकी छोरीसहित आफ्नै घर अत्तरिया बसाइ सरिन्। विद्यालय सुरु गर्दा सरकारले नयाँ विद्यालय खोल्न रोक लगाएकाले कैलालीको बौनिया भन्ने ठाउँबाट पुरानो कक्षा ५ सम्मको विद्यालय किनेर उनले सुरु गरिन्। त्यतिबेला पुराना स्थापित विद्यालयसँग प्रतिस्पर्धा गर्दा यशोदाले धेरै मेहनत गर्नुपरेको थियो। तर अहिले कक्षा नर्सरीदेखि कक्षा १२ सम्म १९ सय ७६ विद्यार्थी अध्यनरत रहेका, करिब १ सय २९ शिक्षक तथा कर्मचारीहरू आबद्ध रहनुका साथै भौतिक सुविधा तथा शैक्षिक गुणस्तरमा सुदूरपश्चिम क्षेत्रकै परिचित भएकोमा उनी दंग छिन्। आफूले यस्तो सफलताको कल्पनासमेत नगरेको उनले सुनाइन्। २०४२ सालमा लक्ष्मीनगर७ जोराएल डोटीमा पाँचौं सन्तानको रूपमा जन्मिएकी यशोदा परिवारमा पढ्नुपर्छ भन्ने मान्यताले धनगढीको स्टेपिङ स्टोनबाट एसएलसी पूरा गरिन्। उनी सुदूरपश्चिमाञ्चल एकेडेमीबाट प्लस टु पास गर्न सफल भइन्। स्नातक पढ्दा पढ्दै विवाहबन्धनमा बाधिएकी यशोदाले एक कुशल शिक्षक, ममतामयी आमा र असल पत्नीको भूमिका निभाइन्। यसका साथै एक असल विद्यार्थी बन्दै उनले काठमाडौं विश्वविद्यालयबाट लिडरसिपमा एमफिल गर्दैछिन्। सुरुका दिनमा आफैं प्रधानअध्यापक भई अभिभावक सम्हालेको, आफैं लेखापाल भई फिस उठाएको, आफैं शिक्षक भई सात पिरियड पढाएको, आफैं पाले भइ विद्यालयको सुरुक्षा गरेको, आफैं परिचर भई झाडु लगाएको र श्रीमान्को तलब ल्याएर शिक्षक कर्मचारीलाई तलब दिएको यशोदा स्मरण गर्छिन्। पहिलो वर्ष १ सय १० जना विद्यार्थीबाट सुरु गरे पनि अर्को वर्ष सय जना विद्यार्थी बढे। पहिलो पाँच वर्षसम्म वर्षमा सय जनाको हाराहारीका दरले विद्यार्थी बढ्न थाले। तर यशोदाको प्रण र पढाइको गुणस्तरका कारण सत्यवतीमा अहिले १९ सय ७६ विद्यार्थी छन्। यसपालि एसईई दिनेमात्रै ८२ जना विद्यार्थी छन्। सत्यवतीमा २०७५ सालबाट एसएलसीको ब्याच सुरु भएको हो। उसको पहिलो वर्षकै रिजल्ट राम्रो आयो। त्यसपछि कहिल्यै पछाडि फर्किनु परेन। गत वर्ष पनि एक जना विद्यार्थीले ४ जीपीए ल्याएको यशोदा बताउँछिन्। विद्यालय व्यवसायमात्र होइन, यो एउटा पवित्र समाजसेवा पनि हो। यसको सही व्यवस्थापन भयो भने एउटा असल व्यक्ति मात्र बन्दैन परिवार समाज हुदै सबल देश पनि बन्न सक्छ भन्ने उनको धारणा छ। यही मान्यताका साथ आफूले स्वास्थ्य, संस्कार र शिक्षा भन्ने मूलमन्त्र लिएर कार्य गरेको उनी बताउँछिन्। यशोदाका बुवा देवसिंह ध्याडी आफ्नो पालाका व्यापारी हुन्। उनको जोरायलको खैरीखोलामा पसल थियो। सामान लिन उनी तराई झरिरहने भएकाले पनि उनले तराईमा यशोदासहितका छोराछोरीलाई पढ्न धनगढी झारेका हुन्। यशोदा तीन वर्षको उमेरमा धनगढी आएकी हुन्। हामी दसैं, तिहारका बेला जोरायल जान्थ्यौं, तर त्यतिबेला पनि बुवाले गाउँबाट शिक्षक खोजेर हामीलाई पढाउन भन्नुहुन्थ्यो, गाउँमा गएका बेला पनि बच्चाहरूलाई व्यस्त राख्नुपर्छ भन्ने भावना बुवाको थियो, उनले भनिन्। जोरायलमा रहेको पसल देवसिंहले पछि भीमदत्त पन्त राजमार्गमा पर्ने फल्टुडे भन्ने स्थानमा सारे। उनले फल्टुडेमा २८ पसल गरेर यशोदासहितका छोराछोरीलाई धनगढी पढाएका हुन्। देवसिंह कांग्रेस निकटका व्यक्ति हुन्। उनी नेता बन्न चाहन्थे तर छोराछोरीको पढाइका कारण उनको इच्छा पूरा हुन सकेन। नेता बनेमा व्यापार चौपट हुने र व्यापार चौपट भए छोराछोरीको पढाइ छुट्ने डरले उनी नेता बनेनन्। उनको इच्छा भने आफ्नो कुनै सन्तान नेता बनोस् भन्ने थियो। बुवाले मलाई नेता बन्नुपर्छ भन्नुहुन्थ्यो। राजनीतिमा आएर देशको सेवा गर्नुपर्छ भन्नुहुन्थ्यो। त्यो भएन भने पनि ल पढेर जबरजस्त वकिल बन्नुपर्छ भन्नुहुन्थ्यो। तर मैले व्यवस्थापन पढें। यस सत्यवतीको व्यवस्थापनतिर लागें, यशोदाले भनिन्, हामी ६ भाइबहिनीमध्ये कोही पनि नेता बनेनौं, बुवाको इच्छा अधुरै रहेजस्तो लागिरहन्छ। अहिले यशोदाको व्यस्ताताको सीमा छैन। नर्सरीदेखि १२ कक्षासम्मको विद्यालय हाकिरहेकी उनलाई दिनमा सयभन्दा बढी अभिभावक, सामाजिक व्यक्तिहरू भेट्न आउँछन्। कहिले त खाना खाने फुर्सदसमेत हुँदैन उनलाई। एक छोरा र एक छोरीकी आमा, १९ सय ७२ विद्यार्थीकी गुरुआमा, सासूससुराकी प्यारी बुहारी र एक श्रीमतीको भूमिकामा पनि यशोदा अब्बल छिन्। परिवारको साथ, अभिभावकको माया र विद्यार्थीको लगन नै मेरो सम्पत्ति हो जस्तो लाग्छ। छोराछोरीको भविष्यका लागि चिन्तित हुँदै आएका सैयौं अभिभावक, मेरो कार्यकक्षमा आएर भेटघाट गर्दा गर्वको महसुस हुन्छ, उनले भनिन्।"
पाल्पाली ढाकाकी पायोनियर,"पाल्पामा बस्ने पूर्णमाया महर्जनसँग टेलिफोनमा कुराकानी गर्न उनलाई तीन दिनसम्म पछ्यायौं। उनी र हामीलाई जोड्ने पुलको काम गरेका थिए उनका कान्छा छोरा सागरमान महर्जनले। हुनत पूर्णमाया आफैं पनि मोबाइल बोक्छिन्, तर नचिनेका नम्बरहरू प्रायः वास्ता गर्दिनन्। तानसेन नगरपालिका ६ का वडाध्यक्षसमेत रहेका सागरमानले आमासँग कुराको तारतम्मे मिलाउन ३ ४ दिनसम्म कोसिस गरे। बिहान आमा नउठ्दै सागरमान काममा निस्कन्थे। दिउँसो घरमा आउँदा आमालाई भेट्दैनथे। आमा खोज्दै कारखाना पुग्थे। त्यहाँ पुग्दा पूर्णमाया निस्किसकेकी हुन्थिन्। अर्को दिन सागरमान दिउँसो ५ बजेतिर घरमा पुगे। तर आमा भेटेनन्। कारखानाबाट निस्केर पाल्पाको टँुडिखेल हुँदै उनी साँझपक वाकमा निस्केकी रहिछन्। तेस्रो दिन साँझतिर सागरमानको फोन आयो। माँ भेटिनुभयो आज। अब कुराकानी गरिहाल्नुहोस्, उनले अत्तालिँदै भने। उमेरले ८७ वर्ष पुगिसकेकी पूर्णमायाको यति धेरै व्यस्तता सुन्दा जो कोहीलाई अनौठो लाग्न सक्छ। नेपाल सरकारले २०७८ सालमा पाल्पालाई ढाकाको राजधानी घोषणा गरेको हो। पाल्पा भन्नासाथ घरबुना ढाका कपडाको झल्को आउँछ। पाल्पा र ढाका उस्तैउस्तै लाग्छन्। जेहोस् पाल्पा ढाकामय छ। यहाँको स्थानीय तानमा बुनेको ढाका देश, विदेशका पाहुनाका लागि उत्कृष्ट कोसेली हो। गीतमा यसै भनिएको हैन, चोली राम्रो पाल्पाली ढाकाको। ढाकाको जन्म कसरी भयो भनेर हेर्दा सबैले जान्नुपर्ने एउटा गर्विलो इतिहास हो पूर्णमाया महर्जन। पाल्पाका ढाका प्रेमी तथा ढाका व्यवसायीहरूले पूर्णमायालाई निकै सम्मान गर्छन्। इज्जत र भरोसासँगै माया बाँड्छन्। उमेरले ८७ पुगे पनि उनी आज पनि ढाका बुन्नमै व्यस्त छन्। ढाकाको व्यवसाय उनी आफैं सम्हाल्ने गर्छिन्। उमेरको उकालो चढ्दै गर्दा उनमा अलिकति पनि उत्साहको कमी देखिन्न। बुढ्यौली उमेरमा पनि उनी आफैंले सुरुवात गरेको ढाका व्यवसाय प्रवद्धन गर्नमै व्यस्त देखिन्छिन्। कामप्रतिको सम्मान, निरन्तरको मेहनत र कठिन प्रतीक्षापछि उनले ढाका व्यवसायमा सफलता पाएकी हुन्। उनी अहिले पनि हरेक दिन ढाका उद्योग जान्छिन्, कामदारहरूलाई अह्राइसिकाइ गर्छिन्, सहर घुम्दै घर फर्कन्छिन्। घरभन्दा अलिकति पर रहेको पाल्पाली स्वदेशी वस्त्रकला पाल्पाली ढाका उद्योगमा बिहान, दिउँसो एक पटक पुग्नु उनको दैनिकी बनेको छ। १९९५ साल भदौ २ गते पाल्पामा जन्मिएकी पूर्णमाया पाल्पामा ढाकाको सुरुवात गर्ने व्यक्ति हुन्। पाल्पा तानसेनकै गणेशमान महर्जनसँग विवाह गरेपछि उनले ढाकाको काम सुरु गरेकी हुन्। उनी भन्छिन्, २०१२ सालदेखि नै सुरु गरेको हो, तर घरेलु उद्योगमा दर्ता भने २०१५ मा मात्रै गरेका थियौं। गणेशमान र पूर्णमायाले नै पाल्पामा पहिलोपटक ढाका बुन्ने तान भिœयाएका हुन्। गणेशमान महर्जनसँग विवाह गरेपछि उनी श्रीमान्सँगै दिल्ली गएकी थिइन्। त्यहाँ जाँदा उनले ढाका बुनाइ सिक्ने मौका पाइन्। ढाका बुन्ने सीप सिकेर उनी नेपाल फर्किइन् र श्रीमान्सँगै मिलेर ढाका बुन्न सुरु गरिन्। २०१५ सालमा उनलाई राजा महेन्द्रले नै व्यवसाय अगाडि बढाउन हुकुम दिए। राजाका सल्लाहमै उनले बैंकबाट चार हजार ऋण लिएर ढाका उद्योग सुरु गरेकी हुन्। युवा उमेरमा सुरु गरेको ढाका व्यवसायले उनलाई अहिलेसम्म पछाडि फर्केर हेर्नु परेको छैन। ढाका कपडा र यसका विविधीकरणले देश र विदेशमा समेत ख्याति कमाइसकेको पाल्पाली ढाका विशेषतः तिहारको बेला अझ बढी चर्चामा आउने गर्छ। विशेषगरी तिहारको अन्तिम दिन भाइटीका लगाएर दिदीबहिनीले दाजुभाइलाई र दाजुभाइले दिदीबहिनीलाई उपहारका रूपमा ढाकाटोपी, ढाका चोली दिने प्रचलन छ। पाल्पाका हातबुना कपडा बंगलादेशको राजधानी ढाकाबाट धागो ल्याएर तयार पारिने भएकाले नै यसलाई पाल्पाली ढाका भन्ने गरिएको हो। कुनै समय ३६ जिल्लाका पाँच सय बढी महिलालाई रोजगारी दिएकी पूर्णमायाको व्यवसाय अहिले भने केही सुस्ताएको छ। उनको उद्योगमा बनेका ढाका नेपालभर बिक्री हुन्थे। विभिन्न देशमा कोसेलीको रूपमा पुग्थे। अहिले पनि उनको कारखानामा २० जना महिलाले ढाका बुन्छन्। महिलालाई काम गरेर खानुपर्छ भनेर हौस्याउने पूर्णमाया महिला सशक्तीकरणको विषयमा जानकारी राख्छिन्। श्रीमान् गुमाएका, परिवार नभएका तथा दःुख पाएका महिलालाई काम गर्ने वातावरण बनाउनु र काम दिनु उनको मुख्य प्राथमिकता हो। उनी भन्छिन्, जति दुःख पाए पनि हरेस खान हुन्न भन्दै महिलालाई सम्झाउने गरेको छु। पञ्चायतकालदेखि नै पाल्पामा ढाका उद्योग फस्टाएको पूर्णमाया बताउँछिन्। उनी भन्छिन्, विशेषतः विदेशी तथा दरबारिया पाहुना आउँदा कोसेली पठाउने चिजको रूपमा पाल्पाली घरबुना ढाका चर्चित हँुदै गयो। २०४०४१ सालदेखि भने ढाका उत्पादन र बिक्री केही कम हुन थालेको पूर्णमाया स्मरण गर्छिन्। पाल्पाली ढाकाका नाममा अन्यन्त्रका ढाका बजारमा बेचिन थाले, सस्तोमा पाइन थाल्यो। यसले गर्दा घरबुना ढाकाहरू कम उत्पादन हुन थाल्यो, उनले भनिन्। पाल्पाली ढाकाको स्थापना गर्ने र प्रसिद्धि फैलाउने पूर्णमाया भन्छिन्, कुनै समय यस्तो पनि भन्ने गरिन्थ्यो कि पैसा कमाउन कामका लागि विदेश होइन बरु पाल्पा पठाउनु। देशमा काम गर्दा स्वदेशी सीप जोगिन्छ, दुईचार पैसा देशमै कमाउन सकिन्छ भन्ने उदाहरण हामीले दिएका थियौं। पूर्णमाया अहिले पनि मासिक एकदेखि डेढ लाख रुपैयाँको घरबुना ढाका बेच्छिन्। व्यवसाय मौलाएको बेला भएको कमाइले उनले पाल्पामा होटल पनि सञ्चालन गरेकी छन्। बाहिरवाट आएको ढाकाले पाल्पाली ढाकालाई विस्थापित गर्ने हो कि भन्ने चिन्ता छ उनलाई। उनी भन्छिन्, ढाकाको जस्तै बुट्टा भएका कपडालाई पनि पाल्पाली ढाका भन्दै बेच्ने प्रवृत्ति अत्यन्तै गलत हो। सीमित नाफाको नाममा व्यापारीहरूले ग्राहकलाई ठग्ने काम गर्नु हुँदैन। पाल्पाबाट उत्पादन हुने ढाका पोखरा, काठमाडौं, बुटवल, नारायणगढ, भैरहवा, दाङ, भक्तपुरलगायतका स्थानमा जाने गरेको छ। कुनैबेला ढाका पाल्पा जिल्लाकै प्रमुख व्यवसाय बनेको थियो। अहिले भने पाल्पामा २४ वटा ढाका उद्योग दर्ता भइसकेका छन्। जसमा करिब एक हजार जनाले रोजगारी पाएका छन्। वर्षमा करिब १० करोडको व्यापार हुने अनुमान छ। ढाका उद्यमी गणेशमान र पूर्णमायाको जोडीले चर्खा र तानबाट तानसेनमा सुरु गरेको स्वदेशी वस्त्रकलाको उत्पादन पाल्पाली ढाकाको पहिचान कायम भएको हो। उनीहरूले नै पाल्पामा ढाकाको बीजारोपण गरेका हुन्। पूर्णमाया जीवनभर ढाका व्यवसायमै रमाइन्। धागोहरूलाई पेसा बनाइन्। धागोका रङहरूमा बुट्टा मिलाउँदै चर्खाले बुनेको तानलाई नै उनले जिन्दगीको लय बनाइन्। पुरानो पाल्पाली ढाका कपडाको तान काठैकाठले बनेको हुन्थ्यो। अहिलेका तानहरू फलामका पनि बनेका छन्। जुन अझ बढी टिकाउ हुने गर्छ। ढाका कपडा प्रायः चारकुने तानमा बुनिन्छ। गोटी राखेर ग्राफिक्स डिजाइनअनुसार यसको उत्पादन हुन्थ्यो। गोटी राख्दा ज्याला महँगो पर्छ। यसमा मिहिनेत पनि बढी लाग्छ। पुरानो डिजाइनमा घरबुना ढाका कपडा तयार गर्न मेहनत र खर्च पनि धेरै लाग्ने पूर्णमायाको अनुभव छ।"
नारी आन्दोलनपछिको प्राप्ति,"अन्तर्राष्ट्रिय महिला दिवस २०२५ को अन्तर्राष्ट्रिय नारा फर अल वुमन एन्ड गल्र्स : राइटस् इक्वालिटी इम्पावरमेन्ट। अर्थात् सबै महिला र किशोरीका लागि अधिकार समानता र सशक्तीकरण भन्ने नारा छ। त्यस्तै, यस दिवसमा प्याजी, हरियो र सेतो रंगको प्रयोग गरिएको छ। यसको अर्थ प्याजी रंगले न्याय र गरिमा, हरियो रंगले आशा र सेतो रंगले पवित्रता जनाउँछ। नारी दिवस त मनाइन्छ हरेक वर्ष तर किन श्रमिक महिलाहरू नै ओझेलमा पर्छन् ? त्यस्तै जनसंख्यामा महिला पुरुषभन्दा अगाडि भए पनि राजनीति र अन्य लाभका पदहरूमा किन पछि पर्छन् ? वा पारिन्छन् ? यी र यस्तै कुरा बहसका रूपमा महिला आन्दोलनका नाममा उठ्ने गर्छ। प्रत्येक वर्ष मार्च ८ अर्थात् फागुन २४ गते अन्तर्राष्ट्रिय महिला दिवस नेपालमा पनि मनाउने गरिन्छ। र यस समयमा महिलाका अधिकारका कुराहरू उठ्ने गर्छन्। नेपालमा महिला अधिकारको आन्दोलन र यसको यात्रा हरेक वर्ष मार्च ८ मा मनाइने अन्तर्राष्ट्रिय महिला दिवस विश्वभर लैंगिक समानता, महिला अधिकार र महिला सशक्तीकरणको प्रतीकका रूपमा छ। सन् २०२५ को महिला दिवसको सन्दर्भमा, हामी नेपालमा महिला अधिकार आन्दोलनको विगत, वर्तमान र भविष्यको समीक्षा गर्दै यसलाई अन्तर्राष्ट्रिय सन्दर्भसँग तुलना गर्ने प्रयास गर्नेछौं। नेपालमा महिला अधिकारका लागि भएको संघर्ष लामो र चुनौतीपूर्ण यात्रा हो, जसले ऐतिहासिक आन्दोलन, कानुनी सुधार तथा सामाजिक परिवर्तनहरू ल्याएको छ। महिला दिवसको ऐतिहासिक पृष्ठभूमि महिला दिवसको सुरुवात २०औं शताब्दीको प्रारम्भमा श्रमिक महिलाहरूको आन्दोलनसँग सम्बन्धित छ। विशेषगरी, सन् १९०८ मा न्यूयोर्कमा करिब १५ हजार महिलाले कामको उचित पारिश्रमिक, छोटो कार्यसमय र मतदानको अधिकारका लागि प्रदर्शन गरेका थिए। त्यसपछि, १९१० मा कोपेनहेगनमा आयोजित समाजवादी महिलाहरूको अन्तर्राष्ट्रिय सम्मेलनमा जर्मनीकी समाजवादी नेत्री क्लारा जेट्किनले मार्च ८ लाई महिला दिवसको रूपमा मनाउने प्रस्ताव गरिन्। जुन पछि आधिकारिक रूपमा स्वीकार गरियो। संयुक्त राष्ट्रसंघले १९७५ मा पहिलोपटक महिला दिवसलाई औपचारिक मान्यता दियो। नेपालमा महिला अधिकार आन्दोलनको ऐतिहासिक परिप्रेक्ष्य नेपालमा महिला अधिकारको आन्दोलन लामो संघर्षको परिणाम हो। नेपालको समाज परम्परागत रूपमा पितृसत्तात्मक रहेको हुँदा महिलालाई धेरै सामाजिक, आर्थिक र राजनीतिक सीमाहरूभित्र राखिएको थियो। नेपाली महिलाले आफ्नो अधिकार प्राप्त गर्न विभिन्न चरणमा संघर्ष गरेका छन्। राणाकाल र महिला अधिकार राणाकाल (१८४६१९५१) मा महिला शिक्षामा ठूलो प्रतिबन्ध थियो। समाजमा महिलाहरूलाई शिक्षाको पहुँचबाट टाढा राखियो, जसले उनीहरूको आत्मनिर्भरता कमजोर बनायो। तर, केही अग्रगामी व्यक्तिहरूले महिला शिक्षाको पक्षमा आवाज उठाए। सन् १९४७ मा स्थापना भएको नेपाली महिला संघ नेपालमा महिला अधिकारको पहिलो संगठित प्रयासमध्ये एक थियो। प्रजातन्त्र प्राप्ति र महिला सहभागिता (१९५११९९०) सन् १९५१ मा राणा शासनको अन्त्य भएपछि नेपाली महिलाहरूले पहिलो पटक राजनीतिक स्वतन्त्रता अनुभव गरे। पहिलो संविधान (१९५९) मा महिलालाई मतदानको अधिकार दिइयो। सन् १९६० को दशकमा पञ्चायती शासन व्यवस्था लागू भए पनि महिला अधिकारको लडाइँ निरन्तर चलिरह्यो। बहुदलीय लोकतन्त्र र कानुनी सुधार (१९९०२००६) सन् १९९० को जनआन्दोलनपछि नेपालले बहुदलीय लोकतन्त्र प्राप्त गर्यो। यसले महिला अधिकारका क्षेत्रमा नयाँ सम्भावना खोल्यो। महिलाहरूले संसद्, नीति निर्माण, र सामाजिक अभियन्तामा उल्लेखनीय भूमिका खेल्न थाले। सन् १९९५ मा नेपाल सरकारले सीड सम्झौतामा हस्ताक्षर गर्यो, जसले लंैगिक भेदभाव अन्त्य गर्न कानुनी प्रतिबद्धता जनायो। गणतन्त्र स्थापनापछि महिला सशक्तीकरण (२००६२०२५) २००६ को जनआन्दोलन र २००८ मा गणतन्त्र स्थापनापछि नेपालले महिला अधिकारका क्षेत्रमा ठूलो परिवर्तन अनुभव गर्यो। संविधानसभाले २०१५ मा जारी गरेको नयाँ संविधानले महिलालाई समान नागरिकता, सम्पत्ति अधिकार, समान पारिश्रमिक र राजनीतिक सहभागिता सुनिश्चित गरेको छ। हाल संसद्मा ३३ प्रतिशत महिला सहभागिता अनिवार्य गरिएको छ, जसले नीतिनिर्माणमा महिलाको भूमिका बलियो बनाएको छ। नेपालमा महिलाका अधिकारका प्रमुख मुद्दाहरू महिला हिंसा र कानुनी चुनौती नेपालमा महिला हिंसा (घरेलु हिंसा, दाइजो प्रथा, बालविवाह, तथा यौन हिंसा) अझै गम्भीर चुनौती बनेको छ। यद्यपि, घरेलु हिंसा (नियन्त्रण तथा सजाय) ऐन २०६६, मानव बेचबिखन तथा ओसारपसार ऐन २०६४ जस्ता कानुनी सुधारले पीडितलाई न्याय दिने प्रयास गरेका छन्। आर्थिक सशक्तीकरण र रोजगारी महिला आर्थिक सशक्तीकरण महिला अधिकारको प्रमुख पक्ष हो। नेपालमा महिलाको श्रम बजारमा सहभागिता अझै कमजोर छ। महिलाहरूको ठूला उद्योग तथा प्रविधिमा पहुँच सीमित छ। महिला उद्यमशीलता प्रबद्र्धन गर्न सहुलियत कर्जा, साना उद्यम कार्यक्रम, तथा सीप विकास तालिमहरूलाई थप प्रभावकारी बनाउन आवश्यक छ। राजनीतिक सहभागिता र नेतृत्व नेपालमा महिला राजनीतिक सहभागिता ३३ प्रतिशतको संवैधानिक ग्यारेन्टीका कारण तुलनात्मक रूपमा राम्रो देखिए पनि महिला अझै महत्वपूर्ण नेतृत्वदायी भूमिकामा कमजोर छन्। ठूला निर्णय प्रक्रियामा महिलाको प्रभावकारी संलग्नता बढाउन आवश्यक छ। शिक्षामा पहुँच र समान अवसर नेपालमा महिलाको शिक्षामा उल्लेखनीय सुधार भएको छ। साक्षरता दरमा वृद्धि भए पनि ग्रामीण क्षेत्रमा अझै धेरै बालिका विद्यालय छोड्ने क्रम उच्च छ। नि: शुल्क तथा अनिवार्य शिक्षाको प्रभावकारी कार्यान्वयनले मात्र लैंगिक समानता सुनिश्चित गर्नसक्छ। महिला आन्दोलन र वर्तमान सन्दर्भ : नेपालमा पछिल्लो समय महिला आन्दोलनहरू डिजिटल प्रविधिसँग जोडिएका छन्। सामाजिक सञ्जालहरूमा मी टु, रेपप्रोटेस्ट तथा वुमनराइटस् जस्ता अभियानहरूले लैंगिक हिंसाविरुद्ध आवाज उठाइरहेका छन्। महिलाहरू न्यायका लागि सडकमा निस्किनुका साथै अनलाइन माध्यमबाट दबाब सिर्जना गर्न सफल भएका छन्। नेपाल सरकारले महिला सशक्तीकरणका लागि लैंगिक समानता नीति, महिला उद्यमशीलता कार्यक्रम तथा सुरक्षित मातृत्व कार्यक्रम जस्ता योजना ल्याएको छ। यद्यपि, नीतिहरू व्यवहारमा कार्यान्वयन गर्न अझ धेरै राजनीतिक इच्छाशक्ति आवश्यक छ। अन्तमा, नेपालमा महिला अधिकारको आन्दोलनले हासिल गरेको प्रगति र बाँकी चुनौतीको पुनरावलोकन गर्न आवश्यक छ। महिलाहरूको समानता सुनिश्चित गर्न कानुनी सुधारमात्र होइन, सामाजिक सोचमा परिवर्तन अपरिहार्य छ। नेपालको महिला आन्दोलनले लामो यात्रा पार गरिसकेको छ, तर अझै धेरै गर्न बाँकी छ। आगामी दिनमा महिलाहरूले आर्थिक, सामाजिक र राजनीतिक क्षेत्रमा अझ बलियो उपस्थित दर्ज गराउन सक्छन्। नारी सशक्तीकरणको यो अभियानलाई निरन्तर अघि बढाउन आवश्यक छ ताकि लंैगिक समानता नारामा मात्र सीमित नरही व्यवहारमा लागू होस्। समाजको समृद्धि तबमात्र सम्भव छ, जब महिला अधिकारको सम्मान हुन्छ।"
मधेश प्रदेशकै सर्वाधिक धनराशीको वीरगन्ज गोल्डकपको उपाधि पुलिसले जित्यो,"वीरगन्ज : मधेश प्रदेशकै सर्वाधिक धनराशीको दोस्रो वीरगन्ज गोल्डकप फुटबल को उपाधि पुन: नेपाल पुलिस क्लबले जितेको छ। वीरगन्जको आदर्शनगर रंगशालामा शनिबार भएको फाइनल खेलमा मच्छिन्द्र फुटबल क्लबलाई ३० ले स्तब्ध पार्दै पुलिस क्लबले लगातार दोस्रो पटक वीरगन्ज गोल्डकपको उपाधि उचालेको हो। यसअघि गत वर्ष आयोजित प्रथम वीरगन्ज गोल्डकप फुटबल को फाइनलमा त्रिभुवन आर्मी क्लबलाई हराउँदै पुलिसले नै उपाधि जितेको थियो। शनिबार भएको निर्धारित ९० मिनेटको खेल ११ को बराबरीमा सकिएपछि खेल टाइब्रेकरमा धकेलिएको थियो। टाइब्रेकरमा पुलिसका ४ मध्ये तीन खेलाडीले गोल गरे भने मच्छिन्द्रका सुरुवाती तीनै जना खेलाडीले गोल गर्न असफल भएपछि उपाधि पुन: पुलिसको पोल्टामा गयो। टाइब्रेकरमा पुलिसका कप्तान रामचन्द्र वाजी, सनिल लामा र गोलरक्षक अमित टमाटाले गोल गरे भने उज्वल राईको प्रहार गोलपोस्टको बारमाथिबाट बाहिर गएको थियो। टाइब्रेकरमा मच्छिन्द्रका विशाल तामाङले गरेको प्रहार गोलपोस्टको बार बाहिर गयो भने दिवकार चौधरीको प्रहार बारमाथिबाट बाहिर गयो। यस्तै समिराज थोकरको प्रहार पुलिसका गोलरक्षक अमित टमाटाले रोकेर असफल पारिदिएका थिए। त्यसअघि निर्धारित समयको खेलमा सुरुदेखि नै मच्छिन्द्र पुलिसमाथि हाबी भएको थियो। खेलको १२ औं मिनेटमै मच्छिन्द्रका समिराज थोकरले गोल गर्दै आफ्नो टिमलाई सुरुवाती अग्रता दिलाएका थिए। तर खेलको ५८ औं मिनेटमै मच्छिन्द्रका उज्वल राईले दिएको सुन्दर पासलाई विकास बिकले हेड गरेर गोलमा परिणत गरेपछि खेल ११ को बराबरीमा पुगेको थियो। उपाधिसँगै पुलिस क्लबले नगद ११ लाख ११ हजार रुपैयाँ र ट्रफी प्राप्त गर्यो भने उपविजेता मच्छिन्द्रले नगद ५ लाख ५५ हजार ५ सय ५५ रुपैयाँमै चित्त बुझाउनु पर्यो। प्रतियोगिताको सर्वोत्कृष्ट खेलाडी पुलिसका कप्तान रामचन्द्र वाजी घोषित भए। उनले इलेक्टीक स्कूट प्राप्त गरे। यस्तै प्रतियोगिताको उत्कृष्ट गोलरक्षक पुलिसकै अमित टमाटा र उत्कृष्ट प्रशिक्षक पुलिसकै चेतन घिमिरे घोषित भए। उनीहरूलाई जनही २०२० हजार रुपैयाँ प्रदान गरियो। प्रतियोगिताको समापन समारोहमा प्रमुख अतिथि वीरगन्ज महानगरपालिकाका प्रमुख प्रशासकीय अधिकृत अरविन्द लाल कर्ण तथा विशिष्ट अतिथि पर्साका प्रमुख जिल्ला अधिकारी गणेश अर्याल र पर्साका प्रहरी उपरीक्षक गौतम मिश्रले उपाधि विजेता र उपविजेता टिमलाई नगदराशीको पुरस्कार सहित ट्रफी र मेडल प्रदान गरे। वीरगन्ज महानगरपालिकाको मुख्य प्रायोजनमा भेट्रान सिटी क्लब वीरगन्जले फागुन १७ देखि २४ गतेसम्म आयोजना गरेको प्रतियोगितामा नेपालका ७ र भारतका १ गरी कूल आठ टिम सहभागी थिए।"
व्यापार विस्तारमा दृढसंकल्प,"युवा उद्यमी सिर्जना शाक्य ज्योतीको विद्यार्थी जीवन विशेषगरी भारतमै बित्यो। स्कुल जीवनमै दार्जलिङ गएकी उनले प्लस टु मसुरीबाट उत्तीर्ण गरिन्। बैंगलोरमा अर्थशास्त्रमा स्नातक सकाउन्जेल उनले भारतको अर्थशास्त्रको बारेमा करिब सबै बुझिसकेकी थिइन्। नेपाल फर्केर काम गर्ने हो भने नेपाली अर्थतन्त्रको बारेमा पनि बुझ्नुपर्छ भन्ने लागेपछि उनी नेपाल फर्किइन्। काठमाडौं विश्वविद्यालयअन्र्तगतको कुसुमबाट एमबीए पूरा गरिन्। त्यतिबेला एमबीए गर्ने विद्यार्थी निकै कम हुन्थे। पास आउट हुनासाथ बजारमा उनीहरूको अत्यधिक माग थियो। त्यसैले एमबीए सकाएर उनी मुस्किलले दुई साता पनि घरमा बस्न पाइनन्। तुरुन्तै थम्पसन नेपाल नामक विज्ञापन एजेन्सीमा अन द जब ट्रेनिङको अवसर जुरिहाल्यो। कसरी विज्ञापन बनाउने, कसरी प्रस्तुत गर्ने, कसरी मिडियासँग सम्झौता गर्नेलगायतका विषय उनले राम्ररी बुझिन्। त्यहाँ उनलाई तलब राम्रै दिइएको थियो। तर, धेरै पेलान भएपछि उनलाई त्यहाँ काम गर्न मन लागेन। यसैबीच उनको विवाहको पनि कुराकानी चल्यो। उनका श्रीमान्को परिवार काठमाडौंको परम्परागत नेवार परिवार थियो। त्यतिबेला परिवारमा बुहारीहरू पारिवारिक व्यापारमा आएर काम गर्ने चलन थिएन। त्यसैले विवाहपछि आफूले काम छाड्नै पर्छ भन्ने उनले मानसिकता बनाइसकेकी थिइन्। विवाहको पहिलो २,३ वर्ष त गृहिणी बनेर परिवारमै उनी रमाइन्। त्यसपछि उनलाई बाहिर काम गर्न मन लाग्यो र युनिलिभर कम्पनीमा जागिर सुरु गरिन्। आफू गर्भवती भए पछि उनले त्यो जागिर छाड्नुपयो। छोरा प्ले स्कुल जान थालेपछि उनले आफ्नै इभेन्ट म्यानेजमेन्ट कम्पनी सुरु गरिन्। मैले कुनै राम्रो कारणका लागि सामाजिक काम गरिरहेका गैरसरकारी संस्थाका लागि मात्र म इभेन्ट म्यानेज गर्छु भन्ने सोचाइले कम्पनी खोलेकी थिएँ। तर, यसै क्रममा छोरी जन्मिएपछि फेरि मेरो काममा ब्रेक लाग्यो उनले भनिन्। कुनै पनि कार्यक्रमको तयारी गर्दा राति अबेरसम्म बस्नुपर्ने भएकाले बच्चा जन्मिएपछि त्यस कामलाई अगाडि बढाउन सम्भव भएन। छोरी स्कुल जान थालेपछि अब आफ्नोे करिअरको बारेमा सोच्नै पर्छ भन्ने उनलाई लाग्यो। मेरो पहिलो प्राथमिकता बाहिर काम गर्छु भन्ने नै थियो। पारिवारिक व्यापारमा धेरै प्रतिबन्धहरू होलान् जस्तो लाग्थ्यो। त्यसमाथि पनि त्यतिबेलासम्म कुनै पनि बुहारीले कामै गरेका थिएनन्, उनी स्मरण गर्छिन्। उनले यसै सन्दर्भमा परिवारसँग सल्लाह गरिन्। बाहिर गरे साना छोराछोरीलाई समय दिन नसक्ने भन्ने भएपछि आफ्नैमा गर्ने निष्कर्षमा उनी पुगिन्। उनले आफ्नो विशेषज्ञताको आधारमा मिडिया र मार्केटिङ विभागको सेट अप गरिन्। गर्दै जाँदा उनी उक्त काममा पनि रमाउन सकिनन्। त्यसपछि उनी भारतको दिल्लीमा ८ महिनाको तालिममा गइन्। तालिममा उनका श्रीमान्, देवर र देउरानी पनि संलग्न थिए। सबैले त्यहाँ पढेर सिस्टम सिक्ने र यहाँ ल्याएर कार्यान्वयनमा ल्याउने भन्ने सोच थियो। हरेक व्यापार एउटा निश्चित सिस्टममा चल्ने भएकाले कुनै पनि व्यापारमा आफूलाई ज्ञान नहुँदा पनि कसरी राम्ररी सञ्चालन गर्न सकिन्छ भन्ने उनले दिल्लीमा सिकिन्। कुनै पनि बिजिनेसलाई सेटअप गर्नु बढी महत्वपूण हो भन्ने मैले त्यहाँ सिकेँ। आफूले बिजिनेसमा कसरी नाफा कमाउने भन्ने पनि बुझेँ, उनले भनिन्। त्यसपछि परिवारको कुनै सदस्यको संलग्नता बिना नै म एउटा युनिट ह्यान्डल गर्न सक्छु भन्ने आत्मविश्वास उनमा पलायो। मलाई जे राम्रो लाग्छ त्यसरी नै चलाउँछु। तर, प्रत्येक वर्षको अन्तमा भने व्यापारको नाफा देखाउँछु भन्ने लाग्यो, उनी स्मरण गर्छिन्, त्यसपछि पूरै होन्डा कार मैले मात्र हेर्न थालेँ। डिजिटल मार्केटिङ पनि पूरै म हेर्छु भन्ने लाग्यो। काम गर्दै जाने क्रममा उनलाई लाग्यो कि ज्योति ग्रुपमा एउटा यस्तो व्यापार हुनुपर्छ जुन उनी स्वयंले सेटअप गरेकी हुन्। त्यसैले आउटसोर्सिङ फर्म सुरु गरिन्। अस्ट्रेलियाको कम्पनीसँग मिलेर उनले काम थालिन्। करिब दुई वर्षदेखि सुरु उक्त काम निरन्तर नाफामै छ। अब गुणस्तरीय घरायसी सरसामानको व्यापार बिस्तार गर्ने उनको चाहाना छ। यसरी अधिकत्तम ३,४ वटा बिजिनेस आफूले सेट गर्ने उनको लक्ष्य छ। सेटअप गरिसकेको बिजिनेस अगाडि बढाउन सजिलो छ तर नयाँ सुरु गरेर स्थापित गर्न गाह्रो र चुनौतीपूर्ण रहेको उनको अनुभव छ। हाल उनी पद्म ज्योति ग्रुपको स्याकार कम्पनीअन्तर्गत होन्डा गाडीको युनिटमा प्रवन्ध निर्देशक, ह्वाइटह्याट अपरेसन निर्देशक र युनिभर्सलमा अध्यक्ष छन्। यसरी उनले हेर्ने हरेक युनिटमा उनी विभिन्न पदमा रहेर काम गर्छिन्। तर काम गर्ने क्रममा उनी विशेषगरी अपरेसनमा रमाउँछिन्। कुनै पनि कामलाई कसरी राम्रोसँग सम्पन्न गराउने भन्नेमा आफू बढी अब्बल रहेको उनी ठान्छिन्। नयाँ पुस्ता आफ्नो व्यवसाय सम्हाल्न आउँदा उनीहरू सिस्टम बनाउने काममा अल्झिनु नपरोस् भन्नेमा उनी सचेत छिन्। त्यसैले कम्तीमा पनि अपरेसनको सिस्टम बसालिदिउँ भन्ने उनको सोचाइ छ। ताकि नयाँ पुस्ताले व्यवसायलाई कसरी बिस्तार गर्ने भन्नेमा मात्र ध्यान केन्द्रित गर्न सकुन् भन्ने उद्देश्यकासाथ उनी कर्मक्षेत्रमा खटिरहेकी छन्। परिवारको साथ पाएर आफूलाई यहाँसम्म आउन निकै सहज भएको उनी स्वीकार्छिन्। हरेक महिना उनको घरमा फ्यामिलि मिटिङ हुन्छ। बैठकमा सबै सदस्यहरूले आफूले गरिरहेको कामको बारेमा जानकारी गराउँछन्। काममा कसैलाई समस्या परे खुलेरै राख्ने गर्छन्। यसले गर्दा सबैलाई स्वतन्त्र रूपमा काम गर्न सहज भएको उनको अनुभव छ। हामी ६ जना नै बस्छौं र सबैलाई आफ्नो कुरा राख्ने अधिकार हुन्छ। मैले ह्यान्डल गरिरहेको युनिटमा यो मिलेन, तिम्रो यस्तो भयो भनेर कसैले इन्टरफेयर गर्दैन। त्यसमा सम्पूर्ण रूपमा मेरो निर्णयमा चल्छ। हामीलाई आफ्नो हिसाबमा काम अगाडि बढाउने स्वतन्त्रता छ, उनले प्रष्ट्याइन्। यो ज्योति ग्रुपको कम्पनीको उत्पादन हो, यसले नचाहीने सामान बेच्दैन यो विश्वास ग्राहकमाझ कमाइसकेको उनी दाबी गर्छिन्। कार्यस्थलमा सबैले एकअर्काको विश्वास र सम्मान गर्नुपर्छ भन्ने मान्यताका साथ उनी अगाडि बढ्छिन्। कुनै पनि महिलालाई एउटा सफल उद्यमी बन्न उनी आत्मविश्वास जरुरी ठान्छिन्। महिलालाई अबसर दिइनुपर्ने र उनीहरूले सानो ठूलो नभनी आफ्नो कामलाई मेहनतका साथ अगाडि बढाए सफलता मिल्ने उनले बताइन्। अहिलेको अत्याधुनिक जमानामा कुनै पनि महिलाले आफ्नो व्यवसायलाई विस्तार गर्न आफू प्रविधि मैत्री हुनैपर्ने उनको धारणा छ। यदि कुनै महिलाले उद्यम गर्न चाहान्छन् भने सबैभन्दा पहिले अन्त कतै गरेर अनुभव बटुल्न र पछि आफ्नो काम सुरु गर्न उनी सुझाव दिन्छिन्।"
सामाजिक सद्भावमा आगो लगाउने तत्त्वदेखि सजक बनौं : वरिष्ठ उपाध्यक्ष पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले सामाजिक सद्भावमा आगो लगाउने तत्वदेखि सजक हुनुपर्ने बताएका छन्। एमाले मधेश प्रदेश सम्पर्क कमिटीले शनिबार एमाले मुख्यालय च्यासलमा आयोजना गरेको होली मिलन कार्यक्रमका बोल्दै पोखरेलले अहिले पनि मुलुकमा मिलेर बसेको समाज र सामाजिक सद्भावमा आगो लगाउने तत्व रहेको भन्दै सजक हुनुपर्ने बताएका हुन्। एउटा जाति, धर्मको विरुद्ध अर्को जाति, धर्मलाई उक्साउनेविरुद्ध एकताबद्ध भएर खबरदारी गर्नुपर्ने उनको भनाइ छ । उनले मुलुकको सामाजिक सद्भाव खलबलिए देश नै नरहने खतरा रहेको धारणा राखे। उनले होली पर्वको सांस्कृतिक र सामाजिक महत्व धेरै भएकाले सामाजिक सद्भाव र भाइचारा कायम गरि मनाउनुपर्ने बताए ।"
चुनौती स्वीकार्दै महिला,"सन् १९१० मा १७ देशका १०० जना समाजवादी महिलाबीच अन्तर्राष्ट्रिय सम्मेलन कोपेनहेगेनमा सम्पन्न भयो। जसमा जर्मन समाजवादी नेतृ क्लारा जेट्किनले महिला अधिकार र राजनीतिक समानताका लागि हरेक वर्ष विश्वभरका महिलाले मार्च ८लाई महिला अधिकार आन्दोलन दिवसका रूपमा मनाउन राखेको प्रस्ताव सर्वसम्मतले पारित भयो। नेपालको सन्दर्भमा ८ मार्च पहिलो पटक २०१७ सालमा धनकुटाका शिक्षिकाले मनाउन थालेका इतिहास छ। जुन दिवस २०३५३६ को विद्यार्थी आन्दोलनपछि मात्र श्रमजीवी महिलाबीच मनाउन थालेको पाइन्छ। २०४७ सालमा बहुदलीय व्यवस्था स्थापना भएपश्चात् महिलाको अधिकारका क्षेत्रमा कार्यरत संघसंस्थाहरू महिला दिवस मनाउँदै आएका छन्। यस वर्ष पनि नेपालमा सरकारी र गैरसरकारी संघसंस्थाहरू यो दिवस अभियानका रूपमा मनाउँदैछन्। यस महिला दिवसको सन्दर्भमा विगतलाई फर्केर हेर्दा संसारभरमा महिलाको समग्र रूपान्तरण र राजनीतिमा सहभागिताकोे पृष्ठभूमि निकै लामो र संघघर्षपूर्ण तर उत्साहजनक छ। पछिल्ला दशकहरूमा नेपालमा महिलाको सशक्तीकरण, सामाजिक र आर्थिक रूपान्तरण तथा राजनीतिमा सहभागिताका लागि आआफ्नो क्षेत्रबाट हजारौं महिलाले अत्यन्त महत्वपूर्ण योगदान पुर्याएको देखिन्छ। परिणामस्वरूप अहिले नेपालको महिलामा राजनीतिक, सामाजिक, आर्थिक र शैक्षिक परिवर्तन आइरहेको छ। संविधानले पुरुषसरह समान नागरिक पहिचान, कामको समान अवसर र सेवासुविधामा समानता, आमाको नाममा नागरिकता, पैतृक सम्पत्तिमा अधिकार, प्रत्येक निकायमा समावेशिता, राष्ट्रपतिदेखि स्थानीय तहको कार्यकारी प्रमुख अध्यक्षउपाध्यक्षसम्म एउटा पदमा महिलाको अनिवार्यताले महिलाको राजनीतिक, आर्थिक र सामाजिक दृष्टिले सबल बनाएको छ। विश्व आर्थिक फोरमको विश्व लैंगिक अन्तर प्रतिवेदन २०२४ का अनुसार विश्व महिला राजनीतिक सशक्तीकरणको सूचीमा नेपाल ५१औं स्थानमा छ। नेपालको संघीय संसद्मा महिलाको प्रतिनिधित्व ३३५, प्रदेश संसद्मा ३४४, स्थानीय तहमा महिलाको सहभागिता ४०८ छ। यस अवस्थाको सन्तोषजनक भन्न सकिन्छ। भखरै सम्पन्न मधेसी पृष्ठभूमिको दलको कार्यक्रममा उपस्थित सबै नेतामध्ये आआफ्ना कार्य रिपोर्ट प्रस्तुत गर्नेमा ९० प्रतिशत महिलानेत्री अगाडि देखिए। उनीहरू निर्भिक भएर मञ्चबाट आफ्नो विचार प्रकट गरिरहेका थिए। महिलानेत्रीहरू आफ्नो कार्य, कार्य गर्ने क्रममा आउने समस्या र उसको समाधानको सँगै राज्य र सरकारको पनि सुझाव दिइरहेका थिए। कार्यक्रममा उपस्थित पुरुष नेताहरू पनि महिलानेत्रीहरूको सक्रियता देखेर दंग थिए। यो दृश्य देशका सबैभन्दा पिछडिएका क्षेत्र मानिएको समुदायका महिलामा राजनीतिक जागरुकता र चेतनाको अनुपम उदाहरण प्रस्तुत गरिरहेको थियो। यसले देखाइरहेको थियो कि राजनीतिक रूपमा महिलाको सक्रियता बढेको छ। अहिले जनसभा, जुलुस र भेलाहरूमा उनीहरूका बाक्लो उपस्थिति देखापरेको छ। उनीहरूमा राजनीतिक चेतना जागृत भइसकेको छभइरहेको छ। यो एउटा ठूलो राजनीतिक परिर्वतनको संकेत हो। भन्न मिल्छ, तराई क्षेत्रको मधेसी समुदायको महिलाहरू पनि घरपरिवारका चार दिवारबाट बाहिर निस्केर देश र समाज बनाउन थालेका छन्। यद्यपि मधेसी दलहरूले विधान अनुसार महिलालाई उचित स्थान दिएका छैनन्। सबैको विधानमा ३३ प्रतिशतको प्रावधान अवश्य छ तर व्यवहारमा लागू छैन। दलमा प्रभावकारी भूमिकामा महिला एक दुई जनामात्र भेटिन्छन्। मधेसी महिलाहरू सांसद र मन्त्री बन्न सफल भएका छन् तर महिला नेता र राजनीतिज्ञ बन्न सकेका छैनन्। किनभने अहिले पनि आममहिलाका लागि राजनीति गर्न गाह्रो छ। दलहरूमा जातिवाद, परिवारवाद र पुरुष प्रधानताको वातावरण हुनुले महिलाका लागिमात्र समावेशीको प्रावधान छ। मधेसी महिलामा साक्षरता दर ४९७२ छ। तर दलहरू कम पढेलेखेका महिलालाई राजनीतिमा ल्याउँछन्। शिक्षित र जानेबुझेका महिलालाई अगाडि लाउन चाहँदैनन्। किनभने तिनले उनीहरूले जे भन्यो त्यही मान्दैनन्। महिलाका लागि शिक्षा र आर्थिक सबलता अत्यत जरुरी छ। शैक्षिक र आर्थिक दृष्टिले सशक्त महिला मानसिक रूपले पनि मजबुत हुन्छिन्। जसले आफैं सही र गलतको पहिचान गरी सही निर्णय लिन सक्छन्। महिलामा राजनीतिक चेतना बढ्नु राम्रो संकेत हो तर पनि महिलाको यस विषयमा सतर्क रहनुपर्छ कि राजनीतिक दलहरूमा उनीहरूलाई उपयोग गर्ने काम त भइरहेको छैन ? यसका लागि सबल र सक्षम महिलाहरू राजनीतिमा आउनुपर्छ। महिलालाई अगाडि ल्याउने राजनीतिक दलहरूको कोसिस प्रशंसनीय छ तर कुनै पनि राजनीतिक दलमा महिलाको निर्णायक तहमा सही स्थान मिलेको छैन। त्यसले आजका महिलाको दलगत राजनीतिबाट माथि उठेर तमाम मुद्दालाई नयाँ किसिमले हेर्नुपर्छ। ताकि महिलाको पुरुष राजनीतिकर्मीको हातको खेलौना बन्न नपरोस्। किनकि प्रत्येक क्षेत्र जस्तै राजनीतिक क्षेत्र पनि विसंगति र कमीकमजोरीबाट मुक्त छैन। महिलाले सामाजिक रूपान्तरण र राजनीतिक सहभागितामा झेल्नु परेका कठिनाइ र अवरोधका प्रमुख कारण पितृसत्तात्मक सामाजिक सोच र मनोविज्ञान, सामाजिक जागरण र कानुनी सचेतचनाको कमी, पुरुषहरूको असहयोगी भावना र व्यवहारको सामना गर्नु परेको छ। पार्टीभित्रको लैंगिक निरपेक्ष सोच, शिक्षा तथा स्वास्थ्यमा पहुँचको कमी, कुप्रथाको निरन्तरता, सुरक्षाको अनुभूति गर्न नपाउने अवस्था पनि छ। खासगरी पुरुषमा महिलाको नेतृत्वलाई सजिलै स्वीकार्न नसक्ने मानसिकता, महिलालाई भौतिक र मानसिकरूपमा प्रताडित गर्ने चिन्तन हावी देखिन्छ। स्पष्ट छ, महिलाका हक र अधिकार तथा सुरक्षाका विषयमा संगठित आवाज उठाउन सबैको साथ र सहयोग चाहिन्छ। महिलाको पूर्ण सहभागिता महिलामात्रको प्रयासबाट सम्भव छैन। पुरुषले पनि महिलाको राजनीतिक सहभागिता बढाउन, सकारात्मक सोचका साथ सक्रिय भूमिका निर्वाह गर्न जरुरी छ। दलहरूको महिला सहभागिता संख्यामा होइन, गुणात्मक प्रभावकारितामा सुनिश्चित गर्नुपर्छ। महिला सशक्तीकरणको अर्को महत्वपूर्ण पक्ष आर्थिक स्वतन्त्रता हो। समाजमा रहेको संस्कार र परम्पराले महिलालाई घरको आँगनभित्र मात्र सीमित गरेको थियो। आर्थिक गतिविधिमा महिलाको सहभागिता न्यून थियो र महिलाहरूलाई आर्थिक दृष्टिले आत्मनिर्भर बनाउन प्रोत्साहन दिइँदैनथ्यो। तथापि, समयसँगै महिलाले आर्थिक स्वतन्त्रता र आत्मनिर्भरता प्राप्त गर्न संघर्ष गर्न थाले। महिलाको यो संघर्षले विभिन्न क्षेत्रमा उनीहरूको उपस्थिति बढाएको छ। आज महिलाले कृषि, स्वास्थ्य, शिक्षा, निर्माण, प्रविधि, सञ्चार र वित्तीय सेवामा महत्वपूर्ण स्थान बनाइसकेका छन्। महिलाको श्रमशक्तिमा सहभागिताको दर २६३, रोजगारीमा महिलाको संख्या ७०३० छ। जुन समाजमा महिला आर्थिकरूपले आत्मनिर्भर, सामाजिकरूपले प्रतिष्ठित र राजनीतिकरूपले निर्णायक हुन्छन्। त्यो समाज र देश समुन्नत, सुखी र समृद्ध हुन्छन्। जसरी महिला र पुरुषको बराबरी सहकार्य बिना सृष्टिको सम्भावना छैन, त्यसरी नै महिला र पुरुषको एकअर्कालाई सम्मान, सहकार्य र सहयोगका बिना समाज समतामूलक र समुन्नत बन्न सम्भव छैन। महिलामा एक दशकमा धेरै सकारात्मक परिवर्तन भएको पाइन्छ। जो कठिन भए पनि चुनौतीहरू स्वीकार्दै अगाडि बढिरहेका छन्। त्यसैले राजनीतिमा महिलाको पूर्ण सहभागिताका लागि राज्य, पार्टी र समाजका लागि सक्रिय भएर लाग्न आवश्यक छ।"
प्रहरीको नाममा रकम ठगी गर्ने व्यक्ति पक्राउ,रौतहट : प्रहरीका नाममा रकम ठगी गर्ने व्यक्ति पक्राउ परेका छन्। रौतहटको गरुडा नगरपालिका८ स्थित बिर्ती चौकमा व्यक्ति आफूलाई प्रहरी बताउँदै स्थानीय व्यापारीसँग विभिन्न बहानामा पैसा माग गरिरहेको सूचनाका आधारमा प्रहरीले पक्राउ गरेको हो। पक्राउ पर्नेमा ४४ वर्षीय शेख सदरे आलम रहेको जिल्ला प्रहरी कार्यालय रौतहटले जनाएको छ। उनले आफूलाई प्रहरी बताउँदै विभिन्न स्थानमा रकम असुल्ने गरेको सूचना पाएपछि प्रहरी चौकी बिर्ताबाट खटिएको प्रहरी टोलीले उनलाई नियन्त्रणमा लिएको हो। पक्राउ परेपछि उनलाई आवश्यक अनुसन्धानका लागि जिल्ला प्रहरी कार्यालय रौतहटमा लगिएको प्रहरी नायब उपरीक्षक (डीएसपी) दीपक कुमार रायले बताए। प्रहरीले घटनाबारे थप अनुसन्धान गरिरहेको छ।
कार्यस्थलमा सलिनाको सान,"सानैदेखि केही गर्नुपर्छ भन्ने एउटा जुनुन् भएकै महिला हुन् सलिना नकर्मी। सलिनाले १२ वर्षीय करियरमा अहिलेसम्म महिला भएकै कारण फरक महसुस गर्नुपरेको छैन। यसमा उनको फरक तर्क छ, पहिले तिमी सक्षम हौं। पुरुषकै तुलनामा हरेक काममा प्रतिस्पर्धामा आउ। त्यसपछि कहीँ पनि कुनै पनि क्षेत्रमा फरक महसुस गर्नुपर्दैन। महिलाले पहिले आफूले आफैँलाई ज्ञानमा सक्षम बनाउनुपर्छ भन्ने सलिनाको धारणा छ। त्यति भएपछि कुनै फरक फिल हुँदैन, उनी भन्छिन्, अरूको अगाडि तिमी आफूले आफैँलाई कसरी प्रस्तुत गर्छौं। कति बलियोसँग खण्डन गर्छौं, त्यो कुराले अर्थ राख्छ। राम्रो पढ्ने विद्यार्थीमध्येमा पर्ने सलिनाले विद्यालय शिक्षा र प्लस टु डिएभी स्कुलबाट गरिन्। स्नातक तह लिटिल एन्जल्सबाट व्यवस्थानमा नै गरिन्। जम्मा ४ वर्षको कोर्षमा उनले मुख्य विषय मार्केर्टिङ रोजिन्। उनलाई सानैदेखि यस विषयमा रुचि थियो। इन्टनसिप पनि उनले विज्ञापन एजेन्सीमै सुरु गरिन्। यसै बीचमा उनले ईसीएस म्यागेजिनमा मार्केटिङकै जिम्मेवारी लिएर काम गरेकी थिइन्। त्यसो त उनलाई सानैदेखि विज्ञापनमा रुचि थियो। सानोमा घरमा टेलिभिजन हेर्दा पनि बीचबीचमा आउने विज्ञापनले उनको ध्यान तान्थ्यो। मिडियामा कन्टेन्ट कसरी बन्छदेखि मिडिया मार्केटिङ कसरी गरिन्छ भन्ने सबै उनले त्यहीँबाट सिकिन्। एक वर्ष ईसीएसमा काम गरेपछि उनले एस कलेजमा स्नातकोत्तर सुरु गरिन्। त्यहाँ उनको ब्रान्डिङ एन्ड प्रोमोसन विशेष विषय थिए। आपू भविष्यमा के बन्ने भन्नेमा उनी सानैदेखि स्पष्ट थिइन्। त्यसैले आफूले समात्नुपर्ने बाटो बेलैमा समातिन्। स्नातकोत्तर सकेपछि उनले प्रिज्मा एड्भरटाइजिङमा दुई वर्ष काम गरिन्। एक वर्ष पिआर मेनेजमेन्टमा गरेको कामको अनुभवले अहिलेसम्म पनि सहयोग भइरहेको उनी बताउँछिन्। त्यतिबेला उनले मार्केटिङको सबै जिम्मेवारी हेर्नुपथ्र्यो। प्रिज्मा पछि उनले हिमालय एयरलायन्समा काम सुरु गरिन्। भर्खर लञ्च गर्न लागेको नेपालको पहिलो इन्टरनेसनल एयरलायन्स हिमालय नै थियो। उनले त्यहाँ ब्रान्डिङको मात्र जिम्मेवारी लिएर काम गरिन्। जहाँ एयर क्राफ्ट, क्याबिन क्रु, सेक्युरिटी उपकरण, विमानभित्र सेवा कसरी ब्रान्डिङ गर्न सकिन्छ भनेर उनले ३ वर्ष काम गरिन्। त्यहाँबाट पनि उनले धेरै अनुभव समेटिन्। मलेसिया क्वालालम्पुर, श्रीलंकालगायतका स्थानमा फ्लाइट लञ्च गर्दा इभेन्ट कसरी गरिने रहेछ भन्ने उनले त्यहीँ सिकिन्। त्यसपछि उनको करियरमा एउटा टर्निङ प्वाइन्ट आयो जब उनी दराजमा गइन्। भर्खर अलिबाबाले लिएपछि मार्केटिङको टिम सेटअप गर्दै थियो, त्यतिबेलै उनी गइन्। आफ्नो करियरमा सबैभन्दा बढी दराजबाटै सिकेको उनी बताउँछिन्। ब्रान्ड मेनेजरका रूपमा त्यहाँ उनलाई मार्केटिङको पनि जिम्मेवारी थियो। दराजमा उनी पुग्दा त्यहाँ बलियो टिम बनिसकेको थिएन। एउटा सोसियल पेज हेर्ने टिम मात्र थियो। मार्केटिङका लागि भनेर उनी मात्रै थिइन्। पछि उनले टिमनै बनाइन्। दराजको ११११ क्याम्पेनलाई ग्रयान्ड सक्सेस गराउन पनि उनको महत्वपूर्ण भूमिका थियो। मार्केटिङको टिम नभए तापनि उनले भित्रैबाट फरकफरक विभागको मान्छे लिएर टिम बनाइन् र काम गरिन्। दराजको सुरुवाती दिनमा राति ९, १० बजेसम्म बसेर अन्य देशहरूमा अलिबाबाका ब्रान्चहरूले कसरी काम गरिरहेका छन् भनेर आइडिया लिने र आपूसँग भएका आइडिया दिने काम गर्थिन्। दराजको कार्यकालभरि ११११ सो नै उनको नेतृत्वमा ५ वटासम्म गरिन्। त्यसपछि उनी एफ वान सफ्टअन्र्तगत रहेको मुख्य कम्पनी फोन पेमा आइन्। अहिले फोन पे आएको २ वर्ष भइसकेको छ। उनी फोन पेमा हेड अफ मार्केटिङ पदमा आइन्। यसअन्तर्गत ब्रान्ड एन्ड मार्केटिङ सबै उनको जिम्मेवारीमा छ। अहिले फोनपेमा १४० जना कर्मचारी छन्। त्यसमा बहुमत महिलाकै छ। उनी अगाडि भन्छिन्, करियरको कुरा गर्दा फरकफरक फिल्डमा गरे पनि म महिला भनेर फरक महसुस भएको छैन। सबै स्थानमा आफ्नो क्षमताले भ्याएको, सकेको र आफू कुन पदको लागि गएको त्यसमै आफ्नो बेष्ट दिने बानीले गर्दा मलाई आपूप्रति गर्व लाग्छ। महिलालाई अगाडि बढाउन हरेक क्षेत्रमा लिड गरेका महिलालाई प्रोत्साहन दिनुपर्ने तर्क सलिना राख्छिन्। उनी भन्छिन्, कर्पोरेट हाउसमा ९ देखि ५ सम्म पर्दा पछाडि काम गरेर योगदान गर्ने महिलालाई पनि प्रोत्साहन गर्नु आवश्यक छ। जसले गर्दा यो फिल्डमा अब आउने नयाँ पुस्तालाई पनि प्रोत्साहन मिल्छ। महिला भएकैले फरक व्यवहार छैन घरकी जेठी छोरी भएको कारणले पनि सलिना सानै उमेरदेखी जिम्मेवार थिइन्। उनलाई उनको बुवाले स्नातकोत्तर अध्ययनका लागि विदेश जान सुझाव पनि दिए तर उनलाई यहीँ पढ्छु भन्ने लाग्यो। परिवारको साथसहयोग, कामको प्रकृति र पद बाहिरभन्दा यहीँ राम्रो छ भने दोस्रो दर्जाको नागरिक हुन किन विदेश जानु भन्ने भाव उनको मनमा पलाउँदै गयो। उनलाई अहिले पनि सायद त्यतिबेला विदेश गएको भए यो लेभलको इज्जत मान सम्मान, पैसा, परिवार हुने थिएन भन्ने लाग्छ। पाएको भए पनि धेरै समय लाग्थ्यो होला, यति सहज हुँदैनथ्यो उनले भनिन्। घुम्न भने उनी हरेक बर्ष योजना बनाएरै विदेश जाने गर्छिन्। विदेश अप्सनका लागि मात्र राखौं अहिले प्सस टु सकाउने बित्तिकै विदेश जाने ट्रेन्डका विषयमा भने उनी विदेशलाई जति सक्दो अप्सनकारुपमा राख्न सकिन्छ उति राम्रो हुने बताउँछिन्। उनी भन्छिन्, अहिलेको जेनेरेशेन परिवारले बढी नै कडाइ गयो। स्वतन्त्रता दिएन भन्ने नाममा फ्रिडम खोज्ने चाहनाले पनि एउटा समूह विदेश पलायन भएको छ। बाहिरै गएर राम्रो हुन्छ भन्ने लाग्छ भने त्यो एकदमै गलत हो। सलिनाका अनुसार नेपालमा यत्रो धेरै मल्टीनेशनल कम्पनीहरू खुल्ने क्रममै छन्। अहिले भएकै पनि धेरै छन्। त्यसोत उनको कार्यालयमै २६ देखि २७ वर्ष उमेरका कर्मचारी एकदमै धेरै छन्। सलिना नेपालमा अवसर अहिले एकदमै धेरै देख्छिन्। उनी विदेश जाने अहिलेका युवा र अभिभावकको एउटै मात्र कुरामा ध्यान रहेको भन्दै अगाडि भन्छिन्, नेपालमा बसेर कामै छैन। काम नभएको हैन आफ्नो स्किल नभएको हो। स्किल भयो भने कम्पनीहरू आपैं खोजीखोजी आउँछन्। कुनै पनि काम सानो ठूलो नहुने बताउँदै उनले भनिन्, विदेशमा बाथरुम सफा गर्न गर्व गर्ने नेपालमा त्यही काम गर्न किन हिच्किचाउनु ? अहिलेको जेनेरेसनमा यही समस्या छ। तल्लो तहबाटै काम सिकेर आउन खोज्दैनन्। एकैपटक ठूलो पद चाहिन्छ।"
करुणा जगाउने करुणा,"राधिका शाक्यद्वारा लिखित करुणा नामक आत्मकथा पुस्तक उनको ३७औं विवाह वर्षगाँठको अवसरमा सार्वजनिक भएको छ। सो क्रममा सम्माननीय प्रधानमन्त्री केपी ओलीले एउटा श्रीमान्को रूपमा उपहार स्वरूप प्राप्त पुस्तक नितान्त सत्यकथामा आधारित हुनाले २४ क्यारेट सुनजस्तै शुद्ध रहेको बताएका थिए। प्रथम महिला तथा नेपाल राष्ट्र बैंकका पूर्वनिर्देशक शाक्यको यो पुस्तकमा रहेका जम्मा ४० वटा शीर्षकमा लेखिएका अनुभव तीन सय पृष्ठमा समावेश छन्। पाणिनि बुक्सले प्रकाशन गरेको यस पुस्तकको अन्त्यमा आभारसहित तस्विर खण्डमा केही पारिवारिक, राजनीतिक तथा सामाजिक फोटा समावेश छन्। उनको यो आत्मकथा विभिन्न शीर्षकमा विभेद, इख, प्रेरणा, संघर्ष, जीवनमृत्यु, त्याग र समर्पण वरिपरि घुमेको पाइन्छ। आत्मकथा आद्योपान्त पढेपछि राधिकाको जीवनलाई न्याय गर्ने शब्द नै करुणा हो जस्तो लाग्छ। आत्मकथामा उनले भामा दिदीको प्रेरणा तथा छिमेकीको छुद्र वचनले शैक्षिक यात्राको सिँढी चढेको वर्णन मर्मस्पर्शी लाग्छन् (पृ ७०)। चुहिने छानाको घरमा गुजारेको अभावले बालापनको वास्तविक चञ्चलता गुमाएको प्रसंगले एक आमनेपाली विपन्न परिवारको यथार्थ प्रतिबिम्बको चित्रण पाइन्छ (पृ २००)। आफ्नो जागिरको तलबले हजुरआमालाई किनिदिएको पहेलो स्वेटर पछिसम्म परमधाम हुँदा पनि उहाँको शरीरमै रहेको संयोगले पुस्तक पढ्ने जो कोहीलाई पनि भावविह्वल बनाउँछ (पृ ३००)। एक युवतीले आफ्नो हुनेवाला श्रीमान् (केपी शर्मा ओली)मा आकर्षण गर्ने जिउ र धन केही नभएको तर इमान्दारिता र आत्मविश्वासले नै वैवाहिक जीवनमा जोडिएको बताएकी छन्। तीन वर्षको उमेरमा आमा बितेको र चौध वर्ष जेल बसेको व्यक्ति आफ्ना श्रीमान् देश, जनता र राजनीतिमा मात्र केन्द्रित हुनाले विवाह पश्चात् आफ्नो रहर र अपेक्षा, राजनीतिक जीवन पतिकै सफलताका निम्ति सुम्पेकी उनी यसलाई कर्तव्यबोध ठान्छिन्। यी कुराले उनीप्रति एउटा फेमिनिष्टको आँखाले हेर्दा अन्याय भएको जस्तो लाग्न सक्छ, तर उनी गर्वसाथ भन्छिन्, केपी सरको उचाइमा मेरो सहकार्य र समर्पणको योगदान छ। हाम्रो उपलब्धिमा गर्व छ (पृ ७८०)। एक सफल पुरुष हुनुको पछाडि एक महिलाको हात हुन्छ भन्ने कुरा उनको आत्मकथामा धेरै ठाउँमा महशुस गर्न पाइन्छ। वैवाहिक जीवनको झन्डै चार दशक लामो सहयात्राका अनुभूतिमा उनले आफ्ना लागि श्रीमान्को जन्मदिन सबैभन्दा ठूलो पर्व लाग्ने बताउँछिन्। आफूले जीवनमा निस्वार्थ भावनाले राखेर मानव सेवामा समर्पित संस्थाहरूलाई सहयोग गरेको कुराले पाठकको मन छुन्छ (पृ १३५)। गायिका आनी छोइङ डोल्माले मन्तव्य क्रममा ममतामयी आमा स्वरूप राधिकाको सालिन व्यवहार र विनम्रता बुद्ध धर्मावलम्बी कूलमा जन्मेकाले पनि आएको हुनसक्ने बताइन्। आमाबाटै करुणा, कोमलता, सहनशिलता र समर्पण सिकेको हुनाले आमालाई उनले आफ्नो जीन्दगीरूपी पाठशालाको शिक्षक भनेकी छन् (पृ १३८)। आफ्नै जैविक सन्तान नभएता पनि आफू दुवैजनालाई बालबालिका असाध्यै मन पर्ने र अधिकांश युवाले आफूहरूलाई बा र आमाको दर्जा दिएकाले पनि आफ्नो परिवार ठूलो भएकोमा सन्तोष गर्छिन् (पृ १५०) । श्रीमान् केपी ओली गृहमन्त्री तथा परराष्ट्रमन्त्री भएपछि पनि टेम्पोमा अफिस जाँदा र श्रीमतीको रूपमा एकपटक पनि विदेश नजाँदा अरूको नजरमा मूर्ख मन्त्राणीको उपाधि पाएको कुराले उनले आफूलाई आफ्नै पसिना र संघर्षमा रमाउने नारीको रूपमा उभ्याएकी छन्। नेपाली राजनीतिमा देखेका विकार र विसंगतीका बारेमा नजिकबाट आफू साक्षीको रूपमा यस्ता सन्दर्भ पाठकसमक्ष उजागर गरेकी छन्। एमालेका उपमहासचिव प्रदिप ज्ञवालीले एक पाठकका रूपमा पुस्तकबारे चर्चा गर्दै बढि मुस्किलले आँधीहुरीबाट बचाएर बलेको दियो जस्तै आफ्ना श्रीमान्लाई निभ्न नदिने भूमिकामा राधिकालाई आफूलाई उभ्याएको बताएका थिए। यस आत्मकथाले हामी सबैलाई बाँच्न प्रेरणा दिएको उनको भनाइ छ। श्रीमान्को पटक पटक प्रतिकूल स्वास्थ्यका कारण भोगेका शारिरीक, मानसिक र भावनात्मक कठिनाइहरूमा ढृढताका साथ उभिँदै राधिका भन्छिन्, पीडा उहाँको ज्यानमा थियो, दुखाइको अनुभव मलाई हुन्थ्यो (पृ १६८)। यस कार्यमा सदा नजिक भएर माहिली बहिनीको छोरा राजेश र आफूले निकै हेरचाह गरेको कुराले पारिवारिक त्याग र समर्पण झल्किन्छ। ओलीको स्वदेशको उपचारप्रतिको भरोसा र डा दिव्या लगायत डाक्टरको टिमले सेकेन्ड सेकेन्डमा लिइएको विवेकपूर्ण निर्णयले नेपाली चिकित्सकहरूको क्षमताको कदर र काममा उत्प्रेरणा भएको पाइन्छ। श्रीमान्को खाने, सुत्ने र आराम गर्ने बेपरवाह दैनिकीलाई सुधार्न सालिन नेता प्रदिप ज्ञवालीलाई अनुरोध गरेको कुराकानीले पाठकलाई रमाइलो तुल्याउँछ (पृ २०३)। समृद्ध नेपाल : सुखी नेपालीको राष्ट्रिय आकांक्षा पूरा गर्न श्रीमान्मा गतिशिलता, आत्मविश्वास र ढृढ दुरदृष्टिजस्ता गुणहरू भएको राधिकाले बताएकी छन्। लोकार्पण समारोहमा चर्चित साहित्यकार अमर न्यौपानेले आत्मविश्वासी प्रधानमन्त्री केपी शर्मा ओलीमा चारवटा मृगौला होइन, चारवटा मुटु भएको व्यक्ति भनेर टिप्पणी गरेका थिए। महिला नेतृत्व स्थापित गर्न उनी श्रीमान्को भूमिका महत्वपूर्ण रहेको भन्दै महिला सशक्तिकरणको पक्षपोषण गरेकी छन् (पृ २०९)। सुख र दु: खलाई जीवनका दुई अभिन्न पाटा मानेकी छन् (पृ २४०)। तेत्तिस बर्ष राष्ट्र बैंकमा बिताएको संस्थाले आफूलाई स्वावलम्बन र स्वाभिमानपूर्वक अनुशासित जीवन जीउन सिकाएको कुराले बैंकिङ क्षेत्रलाई करियर बनाउन चाहने अहिलेका नवपुस्तालाई उनी प्रेरणा बन्न पुगेकी छन् (पृ २५४)। उनलाई सत्ता र शक्तिको रापले कहिल्यै आकर्षित नगर्ने र मरणोपरान्त पनि जीवन अहिलेको जस्तै सार्वजनिक होस् भनेर नै केपी ओली ट्रष्टमा आफ्नो भएको सम्पत्ति समाजसेवामा समर्पण गरेको उल्लेख गरेकी छन् (पृ २७०)। बैतडीको झुलाघाटदेखि पाँचथरको चिवाभन्ज्याङसम्म समृद्धिको संकल्प यात्रामा देशलाई नजिकैबाट चिन्ने अवसर पाएको बताएकी छन् लेखिकाले। जहाँ युवाले गाउँ छाडेपछि अभिभावकहरूको चित्कार सुनेको यथार्थ पस्केकी छन्। विकास हुँदै गरेका गाउँमा निर्माण भएका अवसरको उपयोग गर्न मान्छेहरू नभएकोमा चिन्ता प्रकट गर्छिन् (पृ २८१)। प्रधानमन्त्री निवासमा पीपुल्स लाइब्रेरी स्थापना गर्दै किताबले मानिसलाई सत्मार्गमा डोहोर्याउने काम गर्छ भन्दै हरेक घरमा मदिराका बार होइन, पुस्तकालय बनाउन आह्वान गर्छिन् राधिका (पृ २८७)। जननी जन्मभूमिश्च : स्वर्गादपी गरियसीको भावनाले ओतप्रोत उनी नेपालीहरू रहरले विदेश गए तापनि कहरले जान नपरोस् भन्ने कामना गर्छिन् (पृ २९९)। पुस्तकको अन्त्यमा समस्त जगत्को खुसीका लागि मनमा करुणाभाव रहिरहोस् भन्दै जीवेषु करुणा चापीमैत्री तेषु विधियताम् भन्छिन् (पृ ३०२)। लोका: समस्ता: सुखिनो भवन्तुलाई आत्मसाथ गरेको यो आत्मकथामा हामीभित्र करुणा र मैत्रिय भाव पैदा गर्न सक्षम भएको आभास हुन्छ। यसैकारण करूणामयी राधिका (आमा)ले पनि दु: ख दिनेहरूलाई करुणाभावले यस पुस्तकमा स्थान नदिए पनि हुन्थ्यो जस्तो लाग्छ। आत्मकथामा केपी शर्मा ओलीका कथा र भोगाइ बढी आफ्नो कथाव्यथा कम भएको पाठकले महसुस गर्छन्। पुस्तकको पछिल्ला भागहरूमा जीवनका भोगाइ र घटनाहरूको पुनरावृत्ति पनि भएका छन्। जुन आगामी संस्करणमा सुधार गर्न सकिन्छ। बैंकिङ क्षेत्रमै कर्म बनाएकी उनले हामी जस्ता युवालाई अझ प्रोत्साहन गर्न आफ्नो पढाइ र राष्ट्र बैंकको जागिरको संघर्ष र सफलताका कुराहरू अझ बढी आइदिए हुन्थ्यो भन्ने लागेको छ। अन्त्यमा, उनको यस करुणा आत्मकथाले हाम्रो हृदय र मस्तिष्क अरूका लागि खुला गरिदिन्छ। उनको पहिलो कृति मेरा अनुभूति संस्मरणात्मक सिर्जना हो भने दोस्रो कृति करूणा आत्मकथाका रूपमा यो लोकमा करूणामय भावना छर्न सफल रहोस् भन्ने कामना गर्छु। करुणा आत्मकथाले हाम्रो हृदय र मस्तिष्क अरूका लागि खुला गरिदिन्छ। आत्मकथामा केपी शर्मा ओलीका कथा र भोगाइ बढी आफ्नो कथाव्यथा कम भएको पाठकले महसुस गर्छन्।"
अन्नपूर्णकर्मी कृष्णमणि बराल ५० हजार रुपैयाँसहित पुरस्कृत,"पोखरा : अन्नपूर्ण पोस्ट दैनिकका पोखरा संवाददाता कृष्णमणि बरालले ५० हजार रुपैयाँ राशिको पुरस्कार प्राप्त गरेका छन्। प्रेस क्लब गण्डकीले बराललाई प्रेस क्लब पत्रकारिता पुरस्कार प्रदान गरेको हो। सभामुख देवराज घिमिरेले बराललाई ५० हजार रुपैयाँ नगद, दोसल्ला र प्रमाणपत्रसहित सम्मान गरे। बरालले पत्रकारितामार्फत पर्यापर्यटन, वातावरण संरक्षण र पत्रकारितामा उल्लेखनीय योगदान पुर्याएको भन्दै पुरस्कार प्रदान गरिएको हो। क्लबले व्यावसायिक पत्रकारलाई बर्सेनि पुरस्कृत गर्ने गरी सञ्चालन थालेको पुरस्कार पहिलोपटक बराललाई प्रदान गरिएको हो। पुरस्कारका लागि क्लबको कार्यसमितिले नै प्रतिभा छनोट गरेको थियो। नेपाली पत्रकारितालाई विश्वमञ्चमा पुर्याउन बरालले खेलेको भूमिकालाई मूल्यांकन गरेर आफूहरूले सम्मान गरेको प्रेस क्लब गण्डकीका अध्यक्ष एकराज गिरीले बताए। बरालले यसअघि पनि विभिन्न पुरस्कार पाएका छन्। नेपाल वातावरण पत्रकार समूह (नेवापस)ले वातावरण र दिगो विकासका विषयमा उल्लेखनीय योगदान पुर्याएको भन्दै २०२२ मा वातावरण पत्रकारिता पुरस्कार प्रदान गरेको थियो। त्यसबेला उनलाई २५ हजार रुपैयाँ नगद र प्रमाणपत्र प्रदान गरिएको थियो। जैविक विविधता संरक्षणमा लामो समयदेखि समर्पित रहेको भन्दै प्राणीशास्त्र समाज पोखरा ५ हजार रुपैयाँसहित पुरस्कृत गरेको थियो। पर्यटन प्रवर्द्धनका क्षेत्रमा उल्लेखनीय काम गरेबापत ट्रेकिङ एजेन्सी एसोसिएसन अफ नेपाल (टान) पश्चिमाञ्चल क्षेत्रीय संघले उनलाई उत्कृष्ट टान पत्रकार अवार्ड प्रदान गरेको थियो। त्यसबेला बरालले सम्मानपत्रसहित नगद १० हजार रुपैयाँ पाएका थिए। बरालले लामो समयदेखि पत्रकारिता क्षेत्रमा योगदान दिँदै विभिन्न प्रतिष्ठित पुरस्कार तथा सम्मान प्राप्त गरेका छन्। सन् २०१२ मा उनले विश्व वन्यजन्तु कोष (डब्लुडब्लुएफ) बाट २५ हजार रुपैयाँसहितको पुरस्कार प्राप्त गरेका थिए। त्यसैगरी, २०७३ सालमा रेस्टुरेन्ट एन्ड बार एसोसिएसन नेपाल (रेवान) ले फोटो पत्रकारितामा उत्कृष्टता प्रदर्शन गरेको भन्दै उनलाई रेबान फोटो पत्रकार पुरस्कार प्रदान गरेको थियो। नेपाल पत्रकार महासंघले बराललाई जगन्नाथ स्मृति युवा पुरस्कार प्रदान गरेको छ। सन् २०१७ मा अन्तर्राष्ट्रिय लाटोकोसेरो महोत्सवले संरक्षण क्षेत्रमा उनको महत्वपूर्ण योगदानको कदर गर्दै २५ हजार रुपैयाँसहित सम्मानित गरेको थियो। अन्नपूर्ण संरक्षण क्षेत्र आयोजना (एक्याप)ले पनि बराललाई संरक्षण क्षेत्रमा पुर्याएको योगदानको लागि सम्मानित गरेको छ। बरालले आफ्नो पत्रकारिता यात्रामा नेपालभित्र मात्र नभई अन्तर्राष्ट्रिय रूपमा पनि आफ्नो पहिचान स्थापित गर्न सफल भएका छन्। वातावरण संरक्षण र पर्यटन प्रवर्द्धनसम्बन्धी कार्यपत्र प्रस्तुत गर्न उनी अमेरिकासमेत पुगेका थिए।"
सामुहिक बलात्कारको आरोपमा ७ जना पक्राउ,हेटौंडा : मकवानपुर प्रहरीले जबरजस्ती करणी मुद्दामा ७ जना किशोरहरुलाई पक्राउ गरेको छ ।पक्राउ परेका सातै जना किशारहरु हेटौंडा उपमहानगरपालिका भित्रैकै रहेको जिल्ला प्रहरी कार्यालय मकवानपुरले जनाएको छ । प्रहरीका अनुसार गत माघ ६ गते बिहान करिब ८:३० बजे हेटौडा उपमहानगरपालिका २ स्थित वनस्खण्डी मन्दिरभन्दा माथि जंगलमा जबरजस्ती करणी गरेको उजुरी बुधबार पीडित युवतीले दिएपछि उनीहरूलाई पक्राउ गरिएको प्रहरीले जनाएको छ । बिहीवार हेटौंडा उपमहानगरपालिकाभित्र विभिन्न स्थानमा बस्ने ५ जना आरोपित किशोरहरुलाई नियन्त्रणमा लिई मकवानपुर जिल्ला अदालत हेटौडाबाट जबरजस्ती करणी कसुर मुद्धामा ५ दिनको म्याद अनुमति लिई प्रहरीले अनुसन्धान कार्य गरिरहेको जनाएको छ । यस्तै प्रहरीले सोही मुद्दामा शुक्रबार थप २ जना आरोपित किशोरहरूलाई नियन्त्रणमा लिई थप अनुसन्धान गरिरहेको समेत जनाएको छ । उक्त घटनामा पक्राउ परेका सातैजना आरोपित किशोरहरु १८ वर्षभन्दा मुनिका रहेका छन्।
अटोमोबाइलमा सफल नेतृत्व,"अधिकांश क्षेत्रमा नेतृत्वमा पुग्ने महिलाको संख्या बढ्न थालेको छ। उद्यमशीलताको पाटोमा पनि घरेलु, साना तथा मझौला उद्यमी महिला अगाडि देखिन थालेका छन्। केही समयअघिसम्म महिलाले व्यवसाय सम्हाल्न सक्दैनन् भन्ने एकाथरीको मान्यता थियो। त्यस्तो मानसिकता तोड्दै समग्र महिला व्यवसायीको बीचमा अटोमोबाइल व्यवसायी बन्न सफल महिला नेतृत्व हुन्, यमुना श्रेष्ठ। उनी विश्वमै चर्चित बीवाईडीको नेपालको बिक्रेता साइमेक्स इंक प्रालिको प्रबन्ध निर्देशक हुन्। साधारण परिवारमा जन्मेहुर्केर विश्वकै सबैभन्दा ठूलो बीवाईडी विद्युतीय सवारीको म्यानुफ्याक्चरिङको एक डिलरसिपको नेतृत्व उनले गरिरहेकी छन्। उनको परिचय यत्तिमै सीमित छैन। श्रेष्ठ नाडा स्थापना भएको ४५ वर्षपछि प्रतिस्पर्धाबाट कार्यसमितिमा पहिलो पटक निर्वाचित महिला सदस्य बनेकी हुन्। सफल अटोमोबाइल व्यवसायबाट अलग्गै पहिचान बनाउन सफल श्रेष्ठ नेपालचाइना चेम्बर अफ कमर्सको सचिवसमेत हुन्। काभ्रेपलाञ्चोकको दाप्चा बजारमा जन्मिएकी यमुना मध्यमवर्गीय व्यापारिक परिवारकी हुन्। उनले बीबीएससम्मको अध्ययन गरेकी छन्। दाप्चा श्री कृष्ण माविबाट विद्यालय तह उत्तीर्ण गरेपछि उनी राजधानी झरिन्। कक्षा १२ को अध्ययनको क्रमसँगै खाली समयमा उनले पारिवारिक व्यवसायलाई सघाउँदै आइन्। पारिवारिक पृष्ठभूमि पनि व्यवसाय भएकाले सोहीतर्फ उनी प्रेरित भएकी थिइन्। उनको दाजुले सहकारी, मिनरल वाटर, हाइड्रो र भेजिटेवल मार्केटलगायत व्यवसाय गर्ने भएकाले सघाउनका लागि उनले यसमध्ये सहकारीमा इन्टर्न गरिन्। त्यसबाटै एक हिसाबले उनको करअरको सुरुवात भयो। जीवनको पहिलो टर्निङ प्वाईन्ट दुईवर्षे जापान अध्ययनबाट फर्केपछि उनलाई स्वावलम्बीपनको अनुभूति भयो। केही समय दाजुको व्यवसाय सम्हालेकी उनी प्राविधिक पढाइका लागि जापान गइन्। उनी घरको कान्छी छोरी थिइन्। तीन दिदी र दाइपछि जन्मेकी कान्छी भएकाले परनिर्भर ईिन्। तर जापानमा दुई वर्ष बसेर फर्किएपछि आफूलाई स्वावलम्बी अनुभूति गरेकाले यो नै जीवनको पहिलो टर्निङ प्वाइन्ट ठान्छिन् उनी। सन् २००८ मा स्वदेश फर्किएपछि जागिरका लागि थुप्रै प्रस्ताव पनि आए। तर उनी भने परिवारको व्यवसाय चलाउने वा जागिर खाने मुडमा भने थिइनन्। बरु जापानी रेस्टुरेन्ट खोल्ने सोच उनले बनाइन्। यसका लागि अध्ययन र मेहनत त गरिन् तर कहीँबाट पनि खासै सकारात्मक प्रतिक्रिया नआएपछि यो सोचको पनि अन्त्य भयो। त्यसपछि बुटिक व्यवसायमा उनको आँखा गयो। नेपालमा त्यतिबेला फेसन तथा बुटिक व्यवसायतर्फ उनले सम्भावना देखेकी थिइन्। तर यसमा पनि लगानी अधिक चाहिने जस्तो देखेर यसलाई पनि उनले त्यागिन्। व्यवसाय गर्ने सपना बीचमै टुटेपछि अन्ततः यमुनाले दृष्टि कोअप्रेटिभमा प्रमुख कार्यकारी अधिकृत (सीईओ) भएर दुई वर्ष नेतृत्व गरिन्। त्यसपछि सामेक्स ट्रेडिङ कम्पनीमा एउटा प्रोजेक्टमार्फत उनी जोडिन पुगिन्। यसमा उनी सफल भइन्। यसैबीच, उनले सरकारी कार्यालयहरूमा स्टेसनरी सामान, ल्यापटप, फोटोकपी मेसिनहरू सप्लाई गर्ने उद्देश्यले सूर्य गुड्स् प्रालि नामक कम्पनी दर्ता पनि गरिन्। यसका लागि टेन्डर दिनुपर्ने र सधंै अन्तिममा पर्ने भएकाले यसमा खासै सफल भइनन्। तर उनी अझै मजबुत भएर अघि बढिन्। सन् २०११ देखि बीवाईडीमा साधारण कर्मचारीको रूपमा प्रवेश गरेकी उनले तीन वर्षमै पेसागत छलाङ मारिन्। सन् २०१३ सालबाट उनले बीवाईडीकै सोलार, बीबक्स, एलईडी लाइट, ब्याट्री बेच्न थालिन्। त्यसपछि सन् २०१५ मै बीवाईडीकी प्रमुख कार्यकारी अधिकृत (सीईओ) बन्न सफल भइन्। उनको नेतृत्वमा भेहिकलका लागि पहल गरिरहेकाले सन् २०१६ देखि भने बीवाईडीका गाडी आयात गर्न थालियो। शानदार जीवनशैलीभित्र लुकेका संघर्ष अरूले भट्ट हेर्दा शानदार जीवनशैली देख्छन्। तर त्यसभित्रको थुप्रै संघर्षले एउटी महिलालाई शानदार जीवनशैली प्रदान गरेको श्रेष्ठको अनुभव छ। उनी भन्छिन्, महिला भनेको धर्ती माता हुन्। उनीसँग शक्ति त हुन्छ तर चुनौतीहरूले चौतर्फी घेरिएका हुन्छन्। गर्ने महिलालाई नै बढी चुनौतीहरू आउने हुन्। अधिकांश क्षेत्रमा जति पनि महिला नेतृत्व, उच्च पदमा पुगेका छन्, उनीहरू सबै संघर्ष गरेर पुगेका उनी बताउँछिन्। यसैको एउटा भाग म पनि हुँ जस्तो लाग्छ। हरेकलाई आआफ्नो संघर्ष ठूलो लाग्छ, उनले सुनाइन्। यो स्थानसम्म आइपुग्नुको पछाडि परिवारको साथ भएकोले सम्भव भएको उनी बताउँछिन्। महिला भइसकेपछि कामकाजको सिलसिलामा रातिसम्म हुने हँुदा यस अवस्थामा बुभ्ने परिवार नभए काम गर्न सहज र सफल हुन सम्भव हुन्न। गाउँबाट सहर झरेका, ग्राउन्डबाट आएका विरासत नभएका हामीलाई सफल हुन पाइलापाइलामा कठिनाइ थियो, उनले भनिन्। यस्ता कठिनाइलाई इच्छाशक्ति र दृढ विश्वासले नै यहाँसम्म पुगेको बताउँदै आवको पुस्ताको ध्यानाकर्षण गराइन्। कुनै पनि क्षेत्रमा काम गर्दा आत्मविश्वास हुनु जरुरी छ। कतिपयले सपना साकार पार्न सम्भव छैन भनेर हतोत्साही हुने भएकाले आत्मविश्वास कमजोर हँुदा धेरै कुराबाट ब्याक फायर भइन्छ, श्रेष्ठ भन्छिन्, कुनै काम गर्दा कहिलेकाहीँ एकै पटक सफल होइन्छ तर कहिलेकाहीँ ९९ पटकसम्म असफल हुन्छ। आफ्नो यो सफलताका बीच पनि थुप्रै हन्डर र ठक्कर खानु पर्छ। त्यसलाई सामना गर्न दृढ विश्वासका साथ उनी अघि बढिन्। हामी एकदमै सानो कम्पनी थियौं। यस अवस्थामा बीवाईडी हेडक्वाटरले पनि हाम्रो मिहिनेत, दृढ विश्वासलाई आत्मसाथ गरेर सधै साथ दिइरह्यो। यही नै हाम्रो सबैभन्दा ठूलो उपलब्धि हो, उनले भनिन्। उनी आफू ग्राउन्डबाट आएर अहिलेसम्मको यात्राको विषयमा आत्मकथा प्रकाशन गर्ने तरखरमा छिन्। ईभीले बजार पाउँदा सफलताको अनुभूति अहिलेसम्मको काम गर्नेक्रममा संस्थागत व्यवसाय विकास गर्न खोज्दा नियामक निकायले फेरबदल गर्ने नीतिगत व्यवस्थाले प्रभाव पार्ने गरेको उनी सुनाउँछिन्। उनका अनुसार ईभीकै कारोबारमा सुरुवाती चरणको भन्दा अहिले करिब ७५ प्रतिशतले यही साधनलाई अपनाएकाले एकदमै खुसी लागेको उनी बताउँछिन्। किनभने अधिकांशले ईभी रुचाइदिँदा उनले गरेको बीवाईडीको नेतृत्व सफल भएको उनी महसुस गर्छिन् । यो नै उनको जीवनमा सबैभन्दा खुसीको पल बनेको छ। जीवनमा अवरोधसँगै अवसर उनी जीवनमा भएका कठिनाइ तथा अवरोधहरूलाई सकारात्मक दष्टिले हेर्ने गर्छिन्। केही दुःखलाई क्षणिकमा मात्रै सीमित गरेर लामो समय नराख्ने उनको बानी छ। साथै, अवरोधलाई अवसरमा बदल्ने खुबी राख्छिन्। यसले गर्दा ऊर्जा मिल्ने उनको भनाइ छ। साधारण परिवारबाट जन्मिएर आज विश्वकै सबैभन्दा ठूलो बीवाईडी विद्युतीय सवारीको म्यानुफ्याक्चरिङको एक डिलरसिपको नेतृत्व उनले गरेकी छन्। नेपालमा सन् २०२४ मा यो नम्बर वान बनेको छ। यो उनको अनपेक्षित सफलता हो। ईभीमा देखेको सपना सफल हुँदा आफ्नो लागि सबैभन्दा बढी सफलता भएको उनी ठान्छिन्।"
राजनीति क्रान्ति पूरा भयो अब समाजवादी क्रान्तिको तयारीमा जुटौं : प्रचण्ड,रौतहट : नेकपा माओवादी केन्द्रका अध्यक्ष पुष्पकमल दाहाल प्रचण्डले जनताको जीवन बदल्ने अभियानमा केन्द्रित हुनुपर्ने बताएका छन्। रौतहटको गरुडा नगरपालिका५ ले सुरु गरेको विपन्न नागरिकका लागि राइस कुकर वितरण कार्यक्रमको उद्घाटन गर्दै उनले गणतन्त्र स्थापना भएसँगै एक चरणको राजनीति क्रान्ति पूरा भएको बताएका हुन्। उनले अब समाजवादी क्रान्तिको तयारीमा जुट्नुपर्ने उल्लेख गर्दै अध्यक्ष प्रचण्डले समाजवादका लागि जनताको आर्थिक सामाजिक रुपान्तरण अनिवार्य भएकाले कम्युनिस्ट क्रान्तिकारीहरू अब यसमै केन्द्रित हुनुपर्ने बताए। उनले रौतहट क्रान्तिकारी कम्युनिस्टहरुको किल्ला भएको उल्लेख गर्दै यहाँ भएको किसान विद्रोहले देशभर सामन्तवादविरुद्धको आन्दोलनलाई प्रेरणा दिएको बताए।
महिलालाई अधिकार दिने कुरामा नेपाल अरु देशभन्दा धेरै अगाडि छ : देउवा,काठमाडौं : नेपाली कांग्रेसका सभापति शेर बहादुर देउवाले महिलालाई अधिकार दिने कुरामा नेपाल अरु देशभन्दा धेरै अगाडि रहेको बताएका छन्। अन्तर्राष्ट्रिय नारी दिवसका अवसरमा कांग्रेस महिला विभागले शनिबार ललितपुरमा आयोजना गरेको कार्यक्रममा सभापति देउवाले अरु देशमा अझै पनि महिलाहरुले अधिकार नपाइरहेको अवस्थामा नेपाल भने महिलाहरूलाई अधिकार दिने कुरामा अगाडि रहेको बताएका हुन्। उनले हरेक स्थानीय तहमा अनिवार्य रुपमा महिला प्रतिनिधित्वको व्यवस्था गरेको र देशभरिमा नै महिलाहरुलाई अधिकारसहित स्थान दिएको धारणा राखे। सभापति देउवाले आगामी दिनमा महिलाहरु राज्यका प्रभावकारी निकायमा पुग्ने विश्वास व्यक्त गरे। कार्यक्रममा कांग्रेस नेताहरुले महिलालाई थप अधिकार सम्पन्न बनाउनका लागि कांग्रेसले प्रभावकारी भूमिका खेल्नुपर्नेमा जोड दिएका थिए।
क्यानले सार्वजनिक गर्यो वार्षिक क्यालेन्डर,"काठमाडौं : नेपाल क्रिकेट संघ (क्यान)ले सन् २०२५ का लागि वार्षिक क्यालेन्डर सार्वजनिक गरेको छ। शनिबार काठमाडौंमा पत्रकार सम्मेलन गर्दै क्यानले सन २०२५ मा नेपाली राष्ट्रिय पुरुष तथा महिलाका साथै उमेर समूहमा हुने क्रिकेट तालिका सार्वजनिक गरेको हो। यस वर्ष नेपालको ध्यान विश्वकप छनोटका लागि केन्द्रित हुने क्यान सचिव पारस खड्काले बताए। नेपाली टोलीले अप्रिलमा हङकङ सिरिज, मेमा युके भ्रमण गर्दै जुनमा आइसिसी विश्वकप लिग२ खेल्नेछ। त्यस्तै टी२० विश्वकप छनोटको तयारी श्रीलंकामा हुने सचिव खड्काले बताक्कए। त्यस्तै अक्टोबरमा ओमानमा नेपालले विश्वकप छनोट खेल्ने छ। नोभेम्बरमा यूएईमा विश्वकप लिग२ खेल्नेछ। यसैगरी महिला क्रिकेट टोलीले अप्रिल महिनामा भुटानसँग टी २० सिरिज खेल्ने क्यान सचिव खड्काले बताए। त्यस्तै घरेलुतर्फ नेपाल प्रिमियर लिग (एनपीएल)को दोस्रो संस्करण नोभेम्बरमा हुने क्यानले जनाएको छ भने प्रधानमन्त्री कप क्रिकेट मार्चमा हुने भएको छ। क्यान सचिव खड्काले नेपाली क्रिकेट खेलाडीको ग्रेडिङ छिटै सार्वजनिक गर्ने जानकारी दिए।"
जेठो बैंककी सबल डीसीईओ,"बैंकिङ क्षेत्रमा महिलाको वर्चस्व बढ्न थालेको छ। समग्र बैंकिङ क्षेत्रमा कुल जनशक्तिमध्ये करिब ४० प्रतिशत आसपासमा महिला रहेको अनुमान छ। महिला बैंकको फ्रन्ट डेस्कमा मात्र सीमित छैनन्, व्यवस्थापनको माथिल्लो नेतृत्व तहसम्म पुगेर बैंकको बागडोर सम्हाल्न थालिसकेका छन्। यसको एक उदाहरण हुन् सबैभन्दा जेठो बैंक नेपाल बैंक लिमिटेडको नायब प्रमुख कार्यकारी अधिकृत (डीसीईओ) समता पन्त (भट्ट)। उनी नेपाली बैंकिङ क्षेत्रमा उपल्लो तहमा पुग्न सफल महिला हुन्। उनले बैंकिङ क्षेत्रमा २ दशक अवधि बिताइसकेकी छन्। यसमध्ये विगत ५ वर्षदेखि मात्रै डीसीईओको जिम्मेवारी निभाउँदै आएकी हुन्। नियामक निकाय नेपाल राष्ट्र बैंकभन्दा अघि नेपाल बैंक सञ्चालन भएको थियो। बैंकिङ क्षेत्रकै इतिहास बोकेको यो पहिलो वाणिज्य बैंकमा उनै पन्तले कायममुकायम प्रमुख कार्यकारी अधिकृत (कामु सीईओ)को भूमिका समेत निभाउन सफल भइन्। तत्कालीन बैंकका सीईओ कृष्णबहादुर अधिकारीको कार्यकाल समाप्त भएपछि सञ्चालक समितिको बैठकले सीईओ नियुक्त नभएसम्मका लागि पन्तलाई कामु सीईओको जिम्मेवारी दिएको थियो। काठमाडौं, पकनाजोल ठमेलमै जन्मिएर संयुक्त परिवारमा हुर्केकी उनलाई अध्ययन र उद्देश्य हासिलमा खासै संघर्ष भने गर्नु परेन। तत्कालको एसएलसी लैनचौरको कन्या हाइस्कुलबाट उत्तीर्ण गरिन्। त्यसपछि उनले कमर्श फ्याकल्टी रोजेर शंकरदेव कलेजबाट तत्कालको पीसीएल, स्नातक हुँदै स्नातकोत्तर (एमबीबीएस) उत्तीर्ण गरिन्। २०६१ कात्तिकमा नेपाल बैंकमा खुला प्रतिस्पर्धाबाटै छैटौं तह (एसिस्टेन्ट म्यानेजर)बाट प्रवेश गरेकी हुन्। यसको ५ वर्षपछि अर्थात् २०६६ सालमा आन्तरिक प्रतिस्पर्धाबाट सातौं तहमा बढुवा भइन्। त्यसपछि उनले बैंकिङ करियरलाई छिट्टै अघि बढाइन्। बैंकले आठौं र नवौं तहका लागि खुला प्रतिस्पर्धा गयो। यी दुवैमा लिखितमा नाम निकाल्न सफल भइन्। अझ अन्तर्वार्ताबाट उनले सातौं तहबाट एकैपटक नवौं तहमा बढुवाबाट फड्को मारिन्। त्यतिबेलाको छलाङले नै अहिलेको सफलतामा ठूलो योगदान पुयाएको उनी सुनाउँछिन्। उतीबेलै जम्प भएर पद बढेपछि झन् छिटोछिटो अघि बढ्न सजिलो भयो। उनी स्नातकोत्तर पढ्दै गर्दा धमाधम वाणिज्य बैंकहरू खुल्ने क्रम बढेको थियो। यही देखेर बैंकिङमा जागिर खाने इच्छा जाग्यो। आफ्नो पढाइसँग मिल्ने भएकाले पनि सजिलो भयो। बैंकिङ क्षेत्रमा बढी आकर्षण बढेको बेला पनि थियो। सुरुमा सरकारी बैंकमा नाम निकाल्न गाह्रो हुन्छ भनेको सुन्दा निजीतिर जाऔंकी भन्ने सोच पनि उनलाई नआएको होइन। पन्त भन्छिन्, तर, पहिलो पटक कोसिस गरौंन भनेर लागेको थिएँ। नाम निकाल्न सफल भएँ। जबकी त्यतिबेला आरक्षणको कोटा दिने चलन पनि थिएन। त्यतिबेला प्रतिस्पर्धामा कुल ६० जनामध्ये ८ जना मात्रै महिला थिए। तर, अहिले परिस्थिति बदलिएको छ। उनका अनुसार अहिले आवेदन खुलाउँदा सहभागी हुन ६० प्रतिशत त खुला र कोटामा गरेर महिला नै आउने गरेको देखिन्छ। सरकारले आरक्षणबाट प्रवेश गराए पनि क्षमताले नै नेतृत्वमा पुगेकी नेपाल बैंककी डीसीईओ पन्त (भट्ट) हाल सो बैंकमा कुल २ हजार ३ सय हाराहारीमा कर्मचारी रहेको जानकारी दिन्छिन्। यसमध्ये करिब ४० प्रतिशतभन्दा बढी महिला कर्मचारी छन्। उनले अनुभव सुनाउँदै भनिन्, कर्मचारी थप्ने क्रममा अन्तर्वार्ता लिन बस्दा अहिले झन् खुलातर्फमा पनि महिलाकै संख्या धेरै देखेको छु। यसपछि अधिकारले पाएको कोटा सिटमा पनि हुने नै भयो। नेतृत्व तहमा पुगिसकेपछि घर, समाज र कार्यालयलाई सन्तुलन राख्न पुरुषको तुलनामा महिलालाई धेरै नै चुनौती छ। कानुनले जति समान भने पनि महिलाका जिम्मेवारी बढी हुने भएकाले निभाउनै पर्छ। तर, यस अवस्थामा यी सबैलाई व्यवस्थापन नै गर्न नसकिने भन्ने हँुदैन। व्यवस्थापन गर्न सकिन्छ। केही समय कामु सीईओ हुँदा र ५ वर्षदेखी डीसीईओमा रहेर काम गर्दा पनि घर र कार्यालय दुवैमा सन्तुलन कायम गर्नसकेको छु, उनले अन्नपूर्णसँग भनिन्। बढुवाको सवालमा उनले धेरै संघर्ष गर्नु नपरेकाले आफूलाई भाग्यमानी ठान्छिन्। किनभने सरकारी बैंकमा काम गरेको आधारले मात्रै हँुदैन लिखित परीक्षा दिएरै निकाल्नुपर्छ। डीसीईओ पन्त भन्छिन्, अहिलेसम्मको अवधिमा कसैले काममा प्रश्न उठाउने ठाउँ बनेको छैन। तर, मिहिनेत त असाध्यै गर्नुपर्छ। यसबीच परिवारको साथले अघि बढ्न प्रोत्साहन मिलेको बताउँछिन्। छोरी र बुहारी दुवै हुँदाको पलमा दुवैतिरको परिवारबाट साथ पाएकाले पनि बैंकिङ करियरमा अघि बढ्न सफल भएको उनको अनुभव छ। आफूले यो सफलताको उचाइ हाँसिल गर्न सकेकाले सबै महिलाले चाहेको खण्डमा गन्तव्यमा पुग्न अवश्य सक्नेमा उनी उत्प्रेरित गर्छिन्। सुुरुमा सोच्दा गाह्रो लाग्छ। क्षमता छ भने केहिले रोक्दैन। हिम्मत हार्नुहुँदैन। परिवार र कार्यालयलाई राम्ररी व्यवस्थापन गरेरै अघि बढ्न सकिन्छ, उनले भनिन्। सबै बैंकिङ क्षेत्रमा कामको चाप बढी नै हुने गर्छ। यद्यपि निजी बैंकलाई जस्तो सरकारी बैंकका कर्मचारीहरूलाई टार्गेटको दबाब भने नहुने उनको भनाइ छ। तर कामको प्रकृति सबैतिर उस्तै हो। यो क्षेत्रमा प्रवेश गरेपछि कामलाई बढी महत्व त दिनै पर्छ। किनभने प्रतिस्पर्धाको जमानामा पछि पर्न पनि भएन, उनले सुनाइन्। अन्य पेशाको तुलनामा बैंकिङ क्षेत्र निकै सुरक्षित, प्रतिष्ठित, आकर्षक तलब तथा राम्रो सेवासुविधा भएकाले अधिकांशको रुचि अझै यसमा छ। तर, पछिल्लो पुस्ता छिटो हतोत्साहित हुने खालका पनि छन्। झन् बैंकिङ क्षेत्र ग्राहकलाई सेवा दिने क्षेत्र भएकाले आफूमै निखार ल्याउनै पर्ने उनी सुझाव दिन्छिन्। धैर्यता नभए आफैलाई हानी गर्नसक्छ। तर मेरो अनुभवमा महिलाले गरेको काम अझ बढी राम्रो भएको देख्छु। यसर्थ, कामप्रति सजगता, लगाव, संवेदनशीलता, जिम्मेवारीबोध महिलामा बढी हुने गरेको उनको अनुभन छ। साथै, सरकारी बैंकमा छिर्दा कोटा राखे पनि क्षमताले नै महिला नेतृत्वमा पुगेको उनको दाबी छ।"
कमलरीदेखि उद्यमीसम्म,"कुनै बेला चारैतिरबाट हेपिएकी उनी देशको शान बनेर उभिएकी छन्। सबैले गर्व गर्ने साहसी महिलाको रूपमा बेग्लै पहिचान बनाएकी छन्। महिला हुनु त शान्ता जस्तो भनेर उदाहरण बनेकी छन्। बुटवल : आठ वर्षको बच्चाले केके काम गर्न सक्छ ? घरमा खाना पकाउन, लुगा धुन ? घाँसदाउरा गर्न वा मेलापात जान ? बुझ्नेले सोझै अनुमान लगाउन सक्छन्, यो उमेरको बच्चाले माथिका कुनै पनि काम गर्न सक्दैनन्। किनभने यो बेला त विद्यालय जाने र रमाउने उमेर हो। बुवाआमा र परिवारको अपार माया पाउने बेला हो। अरूको सहारामा दैनिकी गुजार्नुपर्ने कलिलो उमेर हो। तर, शान्ता चौधरीले न स्कुल जान पाइन्। न त परिवारको अपार माया नै। बच्चाहरूले जे गर्न सक्दैनन्, त्यही काम गर्न विवश भइन्, त्यो पनि ८ वर्षको कलिलो उमेरमै। एक दिन होइन, एक वर्ष होइन १८ वर्षसम्म जमिनदारको घरमा कमलरीको कष्टपूर्ण जिन्दगी गुजारिन्। ८ वर्षको काँचो उमेरदेखि २६ वर्षको जवानी हुँदासम्म उनी १० जना जमिनदारको घरमा कमलरीको रूपमा काम गर्न बाध्य भइन्। झिसमिसे बिहानदेखि रातिसम्म श्रम गर्थिन्। जति श्रम गरे पनि श्रमको मूल्य भने थिएन। सम्झिँदा पनि आङसिरिङ हुने गरी उनको कमलरी जिन्दगी बित्यो। आफूमात्र होइन, परिवारै जमिनदारको घरमा काम गर्थे। बुवाआमा, एक दाइ र ६ जना दिदीबहिनीले वर्षौंसम्म कमलरी जीवन बिताएको उनले सुनाइन्। पूर्वकमलरीको विगतको परिचय त छँदैछ, तर, आजभोलि शान्ताको परिचय लोभलाग्दो तरिकाले फेरिएको छ। बाल्यकालमा पढ्न पाइनन्। उनको पढ्ने दृढ इच्छालाई उमेरले छेकेन। ३६ वर्षको उमेरमा कक्षा ८ मा विद्यालय भर्ना भइन्। पाको उमेरमा विद्यालय छिरेकी उनी ४५ वर्षको उमेरमा समाजशास्त्रमा स्नातक तह तेस्रो वर्षमा पढ्दै छिन्। उनी पूर्वसांसद्समेत हुन्। नेकपा एमालेले पहिलो संविधानसभा निर्वाचनमा समानुपातिकतर्फ सांसद् बनाएपछि उनको चर्चा एकाएक चुलियो। कमलरीदेखि, सांसदसम्मका शब्दहरूले धेरैका सामाजिक सञ्जाल रंगिए। अखबारका पाना भरिए। कमलरी जीवनबाटै उठाएर उनलाई नेकपा एमालेले पहिलोपटक संसद्को यात्रामा हिँडाएको थियो। शान्ता पार्टीको पोलिटब्युरो सदस्य छिन्। राजनीतिक, सामाजिक र उद्यमीको क्षेत्रमा उनको गर्विलो छवि छ। कुनै बेला चारैतिरबाट हेपिएकी उनी देशको शान बनेर उभिएकी छन्। सबैले गर्व गर्ने साहसी महिलाको रूपमा बेग्लै पहिचान बनाएकी छन्। महिला हुनु त शान्ता जस्तो भनेर उदाहरण बनेकी छन्। परिचयमा थपिएको शान्ताको अचार राजनीति जीवन त छँदै छ। तर, बलियो र भरपर्दो आर्थिक स्रोतबिना राजनीतिलाई अगाडि बढाउन सकिँदैन भन्ने कुरामा उनी दृढ छिन्। त्यसैले उनको परिचयमा पछिल्लो समय थपिएको अर्को माध्यम हो, उद्यम। उनले अचार उद्योग चलाएकी छन्। शान्ताको अचार नामको उद्योग खोलेर देशमा मात्र होइन, १० वटाभन्दा बढी देशमा पुर्याएकी छन्। १८ जना महिलाले रोजगारी पाएका छन्। उनी विभिन्न २२ थरीका अचार बनाएर बिक्री गर्छिन्। एकपटक चाखेकाहरूले उनको अचार पटकपटक किनेर खान्छन्। दंगाली किसानहरूको उत्पादनलाई खरिद गरेर अचार बनाउने गरेको उनले बताइन्। एक हजार रुपैयाँबाट उद्यम सुरु गरेकी हुँ,चौधरीले भनिन्, अहिले उद्योगमा एक करोड बढी लगानी भएको छ। बजारले मागे जति पुर्याउनै सकिएको छैन। देशभर भाटभटेनी सुपरमार्केटले उनको उत्पादन बिक्री गर्छ। देशदेखि विदेशमा बिक्री भएपछि उनको अचार हिजोआज ब्रान्ड बनेको छ। लेवलिङ, प्याकेजिङ र खाद्य तथा गुणस्तर मापदण्डबाट अनुमति लिएर उद्योग सञ्चालन गरिएको चौधरीले सुनाइन्। उद्योगमा म आफैं खट्दा उत्पादन धेरै हुन्छ, उनी भन्छिन्, पहिलो काम त राजनीति नै हो। उद्योगलाई राम्रोसँग चलाएर राजनीतिलाई पनि सँगै हिँडाउने लक्ष्य छ। उनले अचारमात्र उत्पादन गर्दिनन्। अचार बनाउने सयौं महिलालाई सीपमूलक तालिम पनि दिँदै आएकी छन्। आफैंले उत्पादन गरेका एक सय बढी महिलाले उनलाई अचार बिक्री गर्छन्। ललितपुरको इमाडोलमा उनको उद्योग छ। जन्मगाउँ दाङको घोराहीमा पनि उद्योग सञ्चालनमा छ। देशका विभिन्न सहरमा शाखाहरू स्थापना गरेर बजारलाई विस्तार गर्ने योजना रहेको उनले सुनाइन्। अबको लक्ष्य एक हजार महिलालाई रोजगारी दिने योजनामा छु, चौधरीले भनिन्, म जस्ता हजारौँ महिलाको दुःख, पीडा र संघर्ष मैले नजिकबाट देखेकी छु। उनीहरूलाई मेरो उद्योगमा जोडेर रोजगारी दिने लक्ष्य लिएकी छु। घरको सात सन्तानमध्ये उनी कान्छी छोरी हुन्। घरमा बुढ्यौली लागेका बुवाआमा छन्। बुवा ९६ वर्षीय हसुलाल चौधरी र आमा ९० वर्षीया कुन्ती चौधरी घोराही उपमहानगरपालिका४ दाङस्थित घरमै छन्। आमाको मेरुदण्ड भाँचिएकाले राम्रोसँग हिँड्डुल गर्न सक्नुहुन्न, शान्ताले भनिन्, अहिले मलाई सबैभन्दा धेरै पिर आमाकै छ। चौधरीका एक छोरा र एक छोरी छन्। २६ वर्षीय छोरा अनिल चौधरीले उद्योगमा सघाउँछन्। उनको विवाह भइसक्यो। २२ वर्षीय छोरी बिनु चौधरी स्टाफ नर्स हुन्। काठमाडौं मेडिकल कलेजमा कार्यरत छिन्। छोरीलाई पढाएर स्टाफ नर्स बनाउन पाएकोमा शान्ता खुसी त छिन् तर सोंचेअनुसार छोरालाई पढाउन नपाएकोमा दुःखी पनि। छोराले १२ पास गरेर पढाइ छोडे। आमालाई सुख दिने आशाले जागिरे भए। जागिर पनि भरपर्दो नभएपछि अहिले अचार उद्योगमा सघाइरहेका छन्। उद्योगमा छोराको बलियो साथले उनलाई धेरै भर मिलेको छ। छोरालाई चाहेअनुसार पढाउन नपाएकोमा गिल्टी फिल भइरहेको छ, चौधरीले भनिन्, अहिले पढ्नका लागि छोरालाई जोड गरेकी त छु तर मान्दैनन्। छोरा १४ वर्ष र छोरी १० वर्षको हुँदा श्रीमान्ले छाडेर दोस्रो विवाह गरेको चौधरीले बताइन्। कमलरी जीवनबाट छुट्कारा त पाएँ तर घरमा श्रीमान्को साथ मिलेन, उनले भनिन्, साना छोराछोरी साथमा दिए। उनीहरूलाई पढाउने लेखाउने बेलासाथ छाडेर गएपछि दुःखका दिन फेरि सुरु भएका थिए। परिवारमा बलियो साथ दिने व्यक्ति आफूसँग नभए पनि उनी कत्ति बिचलित थिइनन्। दुःखै दुःखले तडपएकी उनीसँग दृढ आँट थियो। त्यही साहस र आँटले नै अहिले उनलाई यो स्थानमा पुर्याएको हो। उनीसँग निराश भन्ने शब्द छैन। बाल्यकालका दिन सम्झिँदा कहालिलाग्छ, उनले भनिन्, ममात्र होइन देशलाई नै मुक्त कमलरीरहित बनाउने अभियान छ। संविधानसभामा पहिलोपटक पुग्दा उनले अक्षर चिनेकी थिइनन्। व्यवस्थापिकासंसद्को प्राकृतिक स्रोत र साधन समितिको सभापति बन्दा उनलाई औंठा छाप सांसद भनेर धेरैले गिज्याउँथे। तर, पढेलेखेर मै हुँ भन्नेहरूले भन्दा उत्कृष्ट तरिकाले उनले पदीय जिम्मेवारी पूरा गरेपछि सबैको मुख थुनियो। उनलाई खिसीट्युरी गर्न छाडे। त्यसबेला नेपाली कांग्रेसका नेता तथा पूर्वसभासद् लक्ष्मण घिमिरेले शान्ताको आत्मकथा कमलरीदेखि सभासद्सम्म पुस्तक विमोचन कार्यक्रममा खुलेरै भनेका थिए, अत्यन्त परिपक्व ढंगले सभापतिको भूमिका निर्वाह गर्नुभयो। उनले पाएको जिम्मेवारी कुशलतापूर्वक निर्वाह गर्छिन्। २०५७ साल साउन २ गते सरकारले कमैया, कमलरी मुक्तिको घोषणा गरेको थियो। तर, शान्ता आफैं २०६३ सालसम्मै कमलरी थिइन्। २०६२०६३ पछि उनले जमिनदारको उकुसमुकुसबाट मुक्ति पाएकी हुन्। २०७९ को प्रतिनिधिसभा निर्वाचनमा चौधरी दाङ १ बाट प्रत्यक्षतर्फ उम्मेदवार थिइन्। उनको निर्वाचन क्षेत्रबाट नेकपा एसका मेटमणि चौधरीले चुनाव जिते। बच्चादेखि पाको युवा हुँदासम्म कमलरी जिन्दगी बिताएकी चौधरीको अबको लक्ष्य राजनीति र उद्योगलाई सँगै लैजाने छ। हजारौं महिलालाई उद्योगमा रोजगारी दिने गरी लगानी विस्तार गर्ने सोच बनाएकी चौधरीको अचारले नेपालीको भान्सामा मिठास थपिदिएको छ। कमलरी, ढल्किएको उमेरमा विद्यार्थी, राजनीतिज्ञ अनि उद्यमी। यस्तै परिचय बटुलेको जीवन्त पलहरूसँगै उनी जीवनको गोरेटोमा लम्किरहेकी छन्।"
उद्यममा उदाउँदै नारी,"काठमाडौं : यस वर्ष फागुन १९ गतेसम्म काठमाडौंमा १ हजार २ सय ८ उद्योग दर्ता भए । ती उद्योगमा महिला उद्यमीको संख्या १ हजार २ सय १८ दर्ता भयो । उद्योग तथा वाणिज्य कार्यालयका अनुसार ती उद्योगमा पुरुष उद्यमीको संख्या ६ सय ७० रह्यो । सरकारी आकडाअनुसार उद्यममा महिलाको संख्या बढ्दै गएको छ । यसले अब चुलोचौका मात्रै महिला सीमित हुन चाहँदैनन् भन्ने स्पष्ट सन्देश दिएको छ । कुनै बेला महिला चौघेरामा सीमित गरिन्थे । तर, राजनीतिमा मात्र होइन, नभई सिंगो कम्पनी, उद्योग, कार्यालयदेखि मुलुक सञ्चालनमा महिला नेतृत्व स्थापित हुँदै गएको छ । राष्ट्रिय तथ्यांक कार्यालयका अनुसार मुलुकको कुल जनसंख्या २ करोड ९१ हजार ६४ हजार ५७८ छ । जसमा ५११३ प्रतिशत अर्थात् १ करोड ४९ लाख ११ हजार २७ महिला छन् । कर्मशील नारीको संख्या पनि दिनदिनै बढ्दो क्रममा छ । पछिल्लो प्रवृत्ति हेर्दा सानादेखि ठूला लगानी गरेर उद्योग तथा व्यवसाय सञ्चालन गर्नेमा पनि महिलाहरू अग्रसर हुन थालेका छन् । मुलुकभर सञ्चालित कम्पनीहरूको रेकर्ड राख्ने उद्योग वाणिज्य तथा आपूर्ति मन्त्रालयअन्तर्गतको कम्पनी रजिष्ट्रारको कार्यालयअनुसार २०८० फागुनसम्ममा दर्ता भएका कम्पनीको संख्या ३ लाख २२ हजार ८ सय ६ पुगेको छ । तीमध्ये प्राइभेट लिमिटेड सबैभन्दा बढी ९६९ प्रतिशत छन् । अन्य ३१ प्रतिशत रहेको कार्यालयले जनाएको छ । कम्पनी रजिष्ट्रारको कार्यालयका उपरजिष्ट्रार तथा प्रवक्ता सूर्यप्रसाद चापागाईं कम्पनी दर्ता भएको कुलसंख्याको आधारमा ठ्याकै महिला नेतृत्व कति छ भनेर छुट्याउन गाह्रो पर्ने बताउँछन् । किनभने एउटै कम्पनीको सञ्चालकमा हजारौंको संख्यामा सेयर होल्डर रहने भएकाले यसमध्ये महिलाको नाममा मात्रै कत्ति उद्योग दर्ता भए भनेर प्रणालीमा खुलाउन गाह्रो छ । एउटा कम्पनी एक जनाको नाममा मात्रै दर्ता गरेको खण्डमा संख्या छुटिन्थ्यो होला । तर, कम्पनीमा धेरै सञ्चालक हुने भएकाले महिला र पुरुषको छुट्टाछट्टै रेकर्ड दिन असमर्थ छौं, प्रवक्ता चापागाईंले अन्नपूर्णसँग भने । यद्यपि पछिल्लो प्रवृत्ति हेर्दा कम्पनी सञ्चालनमा महिलाको हिस्सा बढ्दो रहेको उनको अनुमान छ । सञ्चालकमा अनिवार्य १ महिला, उपस्थिति बढ्दै पछिल्लो समय कानुनले पनि कम्पनी दर्ता गर्दा १ जना महिला अनिवार्य सञ्चालकमा राख्नुपर्ने व्यवस्था गरेको छ । त्यसकारण पनि महिलाहरूको सहभागिता देखिएको प्रवक्ता चापागाईंले बताए । कम्पनी ऐन २०६३, को दफा ८६ले सञ्चालक समिति र सञ्चालकको संख्याअन्तर्गत प्राइभेट कम्पनीको सञ्चालकहरूको नियुक्ति र निजहरूको संख्या नियमावलीमा व्यवस्था गरिए बमोजिम हुनेछ । तर, सञ्चालकहरूको संख्या ११ जनाभन्दा बढी हुने छैन । प्रत्येक पब्लिक कम्पनीमा कम्तीमा तीन जना र बढीमा ११ जनासम्म सञ्चालक भएको सञ्चालक समिति रहनेछ । महिला सेयरधनी रहेको पब्लिक कम्पनीको सञ्चालक समितिमा कम्तीमा एक जना महिला सञ्चालक हुनुपर्ने छ, ऐनमा छ । मुलुक संघीय सरकारमा गएपछि उद्योग दर्ता प्रदेशको अधिकारभित्र पनि रहेकाले मुलुकभरकोे एकीकृत तथ्यांक छैन । यद्यपि उद्योग विभागले केन्द्रमा ठूला उद्योग र वैदेशीक लगानीका उद्योगको मात्रै दर्ता गर्ने गर्छ । यसअनुरूप चालु आर्थिक वर्षको पुससम्ममा उद्योग विभागमा जम्मा ३ सय ३८ वटा उद्योग दर्ता भएका छन् । यी उद्योगमा १ सय २ अर्ब ९९ करोड लगानी र १६ हजार ८६५ रोजगारी प्रस्ताव गरिएको छ । दर्ता भएका उद्योगमध्ये ठूला उद्योगको संख्या २४ छ । मझौला उद्योगको १७ र साना उद्योगको संख्या २ सय ९७ रहेको छ । उक्त उद्योगमध्ये महिलाहरूको मात्रै भनेर तथ्यांक नछुटिने उद्योग विभागका प्रवक्ता अर्जुन सेन ओली बताउँछन् । विभागमा उद्योग दर्ता गर्न पैसा लाग्दैन । संघीयतापछि प्रदेशमा शुल्क तिरेर उद्योग दर्ता गर्न पाउने व्यवस्था छ । तर, प्रदेशमा महिलाले मात्रै सञ्चालन गर्ने उद्योग दर्तामा छुटको व्यवस्था छ । प्रदेशले महिलाको नाममा दर्ता गर्दा राजस्वमा छुट गरेकाले महिला उद्यमी बढ्दै जानुभएको छ, उनले भने, लघु र साना उद्योगमा महिलाको लगानी बढी देखिन्छ । तर, ठूला उद्योगमा महिलाको एकिन तथ्यांक छैन । काठमाडौंमा बर्सेनि हजारौंको संख्यामा थपिँदै महिला उद्यमी सबैभन्दा बढी जनसंख्या रहेको काठमाडौंमा व्यवसाय र उद्योग जसरी बढ्दै छन, नेतृत्व गर्ने महिला पनि त्यसैगरी बढिरहेका छन् । उद्योग तथा वाणिज्य कार्यालयअनुसार काठमाडौंमा चालु आर्थिक वर्षको फागुन १९ गतेसम्ममा १ हजार २ सय ८ उद्योग दर्ता भएका छन् । उक्त उद्योगमा महिला उद्यमीको संख्या मात्रै १ हजार २ सय १८ छ । जबकी पुरुष उद्यमीको संख्या ६ सय ७० जना रहेको छ । विशेष गरेर साना तथा मझौला उद्योगहरूको रेकर्ड राख्ने उक्त कार्यालयको तथ्यांक विश्लेषण गर्दा विगतको तुलनामा महिलाको उपस्थिति बाक्लो देखिन्छ । आर्थिक वर्ष ०७४७५ मा ४ हजार २ सय ८२ उद्योग दर्ता भएकोमा ४ सय ५ जना महिला उद्यमी मात्रै थिए । तर, उद्योग दर्ताको आधारमा सोही बराबरको संख्यामा महिलाको नाममा दर्ता गर्न आएको देखिन्छ । उद्योग तथा वाणिज्य कार्यालयका सूचना अधिकारी सुबोध शाह दर्ता भएका ९९ प्रतिशत साना उद्योग भएको जानकारी दिए । उनकाअनुसार यी न्यूनतम ५ करोड रुपैयाँभित्रका स्थिर पुँजी भएका उद्योगहरू हुन् । प्रदेश सरकार गठन भएपछि महिला उद्यमी बढाउन दर्ता दस्तुरमा ५० प्रतिशत छुट गरेको छ । यसमा अल्पसंख्यक, एकल महिला, गरिबीको रेखामुनि रहेका समूह लगायतलाई उद्योग दर्ता दस्तुरमा आधा छुट गरेको छ । सेवामूलक र उत्पादनमूलक उद्योगमा आकर्षण बढी उद्योग तथा वाणिज्य कार्यालयमा दर्ता भएका आधारमा विश्लेषण गर्दा सबैभन्दा बढी सेवामूलक उद्योगमा बढी लगानी भएको देखिन्छ । चालु आवको फागुन १९ सम्ममा मात्रै कुल १ हजार २ सय ८ मध्ये ६ सय ५२ सेवामूलक उद्योग दर्ता भएका छन् । तिनमा ६ सय ३३ जना महिला र ३ सय ४९ जना पुरुषको उपस्थिति देखिन्छ । गत आवमा पनि कुल २ हजार १३४ उद्योग दर्ता भएकोमा १ हजार ७५ वटा सेवामूलक उद्योग थिए । जस्मा ९ सय ६ जना महिला र ६ सय ११ पुरुषको नाममा दर्ता थिए । यसपछिको आकर्षण भनेको उत्पादनमूलक, पर्यटन र कृषि तथा वनमा देखिन्छ । गत आवमा कुल उद्योग दर्तामध्ये उत्पादनमूलक उद्योगमा ६१३ दर्ता हुँदा ५ सय १२ जना महिलाको नाममा दर्ता भएको कार्यालयको तथ्यांकमा उल्लेख छ । चालु आवको फागुनसम्ममा पनि उत्पादनमूलक क्षेत्रमा ३३२ उद्योग दर्ता भएकोमा ३ सय ६० महिला र २ सय ६० पुरुषको नाममा समावेश छन । अधिकांश उद्योग दर्तामा एउटै व्यक्ति मात्रै नभई धेरै सेयर होल्डर हुने भएकाले पनि उद्यमीको संख्या दर्ताको भन्दा बढी देखिएको हो । उद्यमीसँगै रोजगारीमा पनि महिलाहरूले स्थान बढी पाउँदैछन् । दर्ता उद्योगमध्ये चालु आवको फागुन १९सम्ममा ३ हजार ९ सय ४३ जना महिला र ३ हजार ६३ जना पुरुषले रोजगारी पाउने प्रस्ताव गरिएको छ । यसअघिको आवमा कुल उद्योग दर्ता हुँदा ७ हजार ७ महिलाले र ५ हजार १ सय ६८ जना पुरुषले रोजगारी पाउने प्रस्ताव गरिएको थियो । उक्त तथ्यांक काठमाडौंको मात्रै भएकाले सातै प्रदेशमा उद्योग दर्ता र रोजगारी सिर्जना बढ्दै गएको अनुमान गर्न सकिन्छ । महिला उद्यमीहरूको छाता संगठनमा ५ हजार ५ सय सदस्य मुलुकभरका महिला उद्यमीहरूको छाता संगठन नेपाल महिला उद्यमी संघ महासंघ (एफडब्लूईएएन)मा मुलुकभरका ५ हजार ५ सय महिला उद्यमी सदस्य छन् । घरेलु, साना उद्योगदेखी ठूला उद्योगको नेतृत्व गरेका महिलाहरू छन् । पछिल्ला वर्षहरूमा महिला उद्यमीहरूको संख्या द्रुत गतिमा बढिरहेको बताउँछिन्, नेपाल महिला उद्यमी संघ महासंघ (एफडब्लूईएएन)की अध्यक्ष शोभा ज्ञवाली । महासंघमा भएका महिला उद्यमीहरू लघु, साना तथा मझौलादेखी ठूला उद्यमीहरू रहेका छन् । सक्दो धेरै आबद्ध भएका छन् । महासंघले उनीहरूको हकहित, उद्यमशीलतामा देखिएका चुनौतीहरू लगायतका विषयमा राज्यनीति निर्मातासँग वकालत गरिरहेको छ । महिलाहरूलाई आवश्यक वित्तीय पहुँच, राज्यसँग बजारीकरणको माग गरिरहेका छौं, ज्ञवालीले भनिन, हालै हामीले महासंघमा भएका सबै महिलालाई म उद्यमी भन्ने ट्रेडमार्क लिएर वितरण गर्दै छौं । यसले एकरुपता दिने र सेवासुविधा लिन सहज हुने छ । ५ लाखसम्म बिनाधितो र बिना ब्याजको नीति आउँदै उद्यमी महिलालाई वित्तीय पहुँचमा गाह्रो भएकाले मुलुकभर महिला उद्यमशीलता प्रबद्र्धन शीर्षकमा त्यस्ता उद्यमीलाई बिनाधितो र बिना ब्याजको नीति ल्याउने तयारी भएको नेपाल महिला उद्यमी संघ महासंघ (एफडब्लूईएएन)की अध्यक्ष ज्ञवालीले जानकारी दिइन् । सरकारले आगामी बजेटमार्फत उद्यमशीलता प्रबद्र्धन शीर्षकमा ११ लाख रकम छुट्ट्याएर राखेको उनले जानकारी दिइन् । यो कोषको आकार बढाउँदै लगिने भनिएको छ । कोभिडपछि ग्रासरुटका महिलालाई गाह्रो भयो । यसकारण ती महिलाहरूलाई लक्षित गरेर बिनाधितो र बिनाब्याज ५ वर्षका लागि ऋण दिने व्यवस्था राज्यले गर्न लागेको हो । हामीले महिला उद्यमीलाई राहत होस् भनेर महासंघले उक्त कोषको प्रस्ताव गरेको थियो । जसलाई सरकारले लागू गर्दैछ, अध्यक्ष ज्ञवालीले अन्नपूर्णसँग भनिन्, साना तथा मझौला उद्यमीलाई प्रोत्साहन गर्न लागेको हो । उनीहरूले राम्रो व्यावसायिक योजना प्रस्तुत गरे भने लगानीका लागि यसले सहयोग गर्ने छ । महासंघमा हजारौंको संख्यामा आबद्ध महिला उद्यमीहरू धेरैजसो कृषि उद्यमी, ह्यान्डिक्रयाफ्ट (हस्तकला), पर्यटन व्यवसायी (होमस्टे, होटल, ट्राभल एजेन्सि), सेवा क्षेत्र लगायतमा संलग्न छन् । पछिल्लो समय हरेक घरमा होमस्टे सञ्चालन गर्न सजिलो भएकाले लुम्बिनी, रोल्पा, इलाम, मुस्ताङ लगायतमा विभिन्न दातृ निकायसँग मिलेर होमस्टेको तालिम दिएर महिला उद्यमी उत्पादन गरेको महासंघकी अध्यक्ष ज्ञवाली बताउँछिन् । हाल सेवा क्षेत्रअन्तर्गत पठाओमा पुरुषहरूमात्रै भएकाले महिलाहरूलाई पनि अघि बढाउन लागि परेको उनले जनाइन् । उनका अनुसार पछिल्लो तथ्यांकले बाहिरजाने ८८ प्रतिशत युवामा पुरुष र १२ प्रतिशत महिला छन् । उनी भन्छिन्, यस्तो अवस्थामा मुलुकभित्रका दिदीबहिनीहरूलाई सशक्त उद्यमी बनाउन सके बिदेसिने रोकिन्छ । पछिल्ला वर्षहरूमा महिला उद्यमीहरूको संख्या द्रुत गतिमा बढिरहेको छ । महिलाहरूलाई आवश्यक वित्तीय पहुँच, राज्यसँग बजारीकरणको माग गरिरहेका छौं । शोभा ज्ञवाली,अध्यक्ष, नेपाल महिला उद्यमी संघ महासंघ पछिल्लो समय युवा महिलाहरूमा आत्मविश्वास राम्रो छ । त्यसैकारण उद्यममा नयाँ पुस्ता आउन थालेको छ । महिलाहरू कर्मशील भए पनि वित्तीय पहुँच नहुँदा लगानीमा समस्या छ । ज्योत्सना श्रेष्ठ,उपाध्यक्ष, नेपाल उद्योग वाणिज्य महासंघ कोभिडले अधिकांश महिलाका उद्योगमा असर पुर्यायो । कस्मेटिक, पार्लर, हस्तकला, अचार लगायतका बढी उद्यम महिलाहरूले सञ्चालन गरेका छन् । उर्मिला श्रेष्ठ, उपाध्यक्ष,नेपाल चेम्बर्स अफ कमर्श कतिपय पोलिसी गाइडलाइनमा समस्या छन् । उत्पादित वस्तु निर्यातमा धेरै महिलाले अप्ठ्यारो अवस्था भोग्नु परेको छ । यसमा सरकारले सहजीकरण गरिदिनुपर्यो । छाया शर्मा, अध्यक्ष, नेपाल उद्योग परिसंघ, महिला नेतृत्व मञ्च आजका उद्यमी २० वर्षअघिदेखि संघर्ष गरेका महिला उद्यमी छन् । अझै महिला उद्यमीलाई व्यवसाय सञ्चालनमा बजारीकरणको समस्या, दक्ष जनशक्तिको कमी, लगानीमा वित्तीय पहुँचमा अप्ठ्यारो भएको महासंघकी अध्यक्ष ज्ञवाली गुनासो गर्छिन् । स्टार्टअप उद्यम प्रस्तावमा २९ प्रतिशत महिला उद्योग, वाणिज्य तथा आपूर्ति मन्त्रालयले स्टार्टअप उद्यम कर्जा सञ्चालन कार्यक्रमका लागि भदौ ११ गते प्रस्ताव आह्वान गर्यो । त्यसबाट ५ हजार १ सय ५८ परियोजनाको प्रस्ताव प्राप्त भएको छ । स्टार्टअप उद्यम कर्जा सञ्चालन कार्यविधि २०८१ बमोजिम स्टार्टअप उद्यम कर्जा कार्यक्रम सञ्चालन तथा कर्जा सिफारिसमा मूल्यांकन समितिबाट मूल्यांकन गरी १ हजार ३ सय १४ परियोजना योग्य सूचीमा परेका छन् । उक्त सूची गत पुस १९ मा प्रकाशित गरिएको थियो । उक्त सूचीमा स्टार्टअप उद्यममा २९ प्रतिशत महिलाका उद्यमीका प्रस्ताव छनौट भएका छन् । सूचीमा परेका परियोजनाहरूको व्यावसायिक योजना प्रस्तुतीकरण कार्य पुस २८ बाट भइरहेको मन्त्रालयका प्रवक्ता जितेन्द्र बस्नेतले जानकारी दिए । सहसचिव तथा प्रवक्ता बस्नेतकाअनुसार महिला उद्यमशीलतामा प्रबद्र्धन गर्न १ अर्ब रुपैयाँ बराबरको स्टार्टअप कर्जाअन्तर्गत राम्रो व्यावसायिक परियोजनाकर्तालाई सहुलीयतपूर्ण ब्याजमा अधिकतम २५ लाख रुपैयाँ बराबरको कर्जा दिइन्छ । आवेदन दिनेमा धेरै महिलाहरू पनि छन् । यसले पनि युवा महिला उद्यमी बन्न प्रोत्साहन मिल्ने छ । प्रस्तावमध्ये कम्तीमा ५ सय जनालाई दिने भनिए पनि केहिले १५२० लाख मात्रै माग गरेकाले बढी पनि हुनसक्छ । अब सबै प्रक्रिया सकिन अब १ महिना लाग्ने छ, उनले अन्नपूर्णसँग भने । महिला उद्यमीका चुनौती निजी उद्योग सञ्चालकहरूका ३ छाता संगठनहरू नेपाल उद्योग वाणिज्य महासंघ (एफएनसीसीआई), नेपाल चेम्बर्स अफ कमर्श, नेपाल उद्योग परिसंघ (सीएनआई) छन् । ती संस्थाहरूको कार्यसमितिमा महिलाको उपस्थिति अनिवार्य गरिन्छ । चुनावबाटै ती संगठनको नेतृत्व लिने महिलाहरू पनि छन् । महिला उद्यमीहरूको सहभागिता ती संस्थामा पनि राम्रै छ । नेपाल उद्योग वाणिज्य महासंघ (एफएनसीसीआई)को कार्यसमितीमा ५ जना महिलाको सहभागिता छ । यसमध्ये उपाध्यक्ष ज्योत्सना श्रेष्ठ हुन् । श्रेष्ठका अनुसार एफएनसीसीआईमा कुल सदस्यमध्ये महिला सदस्यहरू अझै ३३ प्रतिशत पुगेका छैनन् । उनी भन्छिन्, यो संगठनमा साना तथा मझौला लगानीकर्ताहरू नहुने भएकाले पनि महिलाको संख्या कम देखिएको हो । तर, पछिल्लो समय युवा महिलाहरूमा आत्मविश्वास राम्रो भएकाले नयाँ पुस्ता आउन थालेको उनको भनाइ छ । पछिल्लो समय महिलाहरू बढी कर्मशील तर अझै महिलालाई वित्तीय पहुँच नहुँदा लगानीमा समस्या छ । वित्तीय पहुँचमा पुरुषले जति महत्व पाउँछन अझै महिलाले पाउन सकेका छैनन् । घर व्यवहारले गर्दा पनि खुलेर व्यवसायमा लगानी गर्न नसकेको स्थिति छ । पछिल्लो समय सरकारले ३० वर्षसम्म विवाह नगरेका महिलालाई अंश पाउने व्यवस्था भए पनि समाजले यसलाई मान्यता दिएकै छैन । कानुन कागजमा मात्रै भयो । महिला उद्यमीका उत्पादनलाई सरकारले बजारीकरणमा जोड दिन उनले उनुरोध गरिन् । एफएनसीसीआईले पछिल्लो समय स्टार्टअपमा महिलालाई सहभागी बढाउन सम्मेलनहरू गरिरहेको उनले जानकारी दिइन् । नेपाल चेम्बर्स अफ कमर्शकी उपाध्यक्ष उर्मिला श्रेष्ठ यो दशकमा उद्यमशीलता विकासमा महिलाहरू अघि आएको अनुभूति गर्छिन् । तर, कोभिडपछि असर परेका उद्योगमा महिलाहरूकै हो । कस्मेटिक, पार्लर, हस्तकला, अचार लगायतका बढी उद्यम महिलाहरूले सञ्चालन गरेका छन् । तर, कोभिडको समयमा अत्यावश्यकमा परेनन । यसपछि यस्ता उद्योग बन्द हुँदा कतिपय महिला विस्थापित भए, उनले भनिन्, कतिपयले बैंकको कर्जा तिर्न सकेनन् । कर्मचारीलाई तलब दिन नसक्दा विस्थापित हुन बाध्य भए । तर, १ वर्षपछि विस्तारै पिकअप लिए । महिलालाई बैंकबाट ऋण लिन गाह्रो भएको छ । नेपाल उद्योग परिसंघ (सीएनआई)को महिला नेतृत्व मञ्चको अध्यक्ष छाया शर्मा महिला उद्यमशीलतामा वृद्धि गर्न राज्यले अझै नीतिगत व्यवस्थामा जोड दिन आवश्यक भएको बताउँछिन् । उनी भन्छिन्, कतिपय पोलिसी गाइडलाइनमा समस्या छ । उत्पादित वस्तु निर्यातमा धेरै महिलाले अप्ठ्यारो भोग्नु परेको छ । यसमा सरकारले सहजीकरण गरिदिनुपर्यो । निर्यातमा सहजीकरणको व्यवस्था गरिदिए अझै उद्यमशीलता बढ्थ्यो ।"
"बाल सुधारगृहमा झडप, ३ जना घाइते","विराटनगर : विराटनगरको बाल सुधारगृहभित्र शुक्रबार साँझ दोहोरो झडप हुँदा ३ जना घाइते भएका छन् । विराटनगर महानगरपालिका३ स्थित बाल सुधारगृहमा साँझ पौने ८ बजेतिर झडप भएको प्रहरीले जनाएको छ । सुधारगृहका प्रमुख मिलन चौहानले झडपमा परेर घाइते भएकाको अवस्था सामान्य रहेको र उपचार भइरहेको जानकारी दिए । घाइते ३ जना नै २२ वर्षका छन् । २ जना पाँचथर र १ जना सुनसरीका हुन् । चौहानका अनुसार घाइते हुनेमा कर्तव्य ज्यान तथा जबरजस्ती करणी मुद्दामा अदालतले सजाय सुनाएकाहरु छन् । कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ । तर, सुधारगृहमा राखिएका बालक अहिले युवा भइसकेका छन् । गृह प्रमुख चौहानले सुधारगृहमा २ पक्षबीच झडप भए पनि कारण खुलिनसकेको बताए । एक्कासि झडप भयो । ३ जना घाइते भए । तर, घटनाको कारण थाहा छैन । प्रहरीले अनुसन्धान गरिरहेको छ, उनले भने । घटनाको अनुसन्धान गर्न मोरङ प्रहरी प्रमुख एसपी नारायणप्रसाद चिमरिया आफैं खटिएका छन् । चिमरिया नेतृत्वको टोलीले विवाद समाधानका लागि समन्वय गरेको चौहानले बताए । विवाद समाधान भएपछि मात्रै घाइतेलाई उद्धार गरेर उपचारका लागि पठाउन सम्भव भएको उनको भनाइ छ । उनका अनुसार सुधारगृहको क्षमता ५० जनाको हो । तर, शुक्रबार २ सय ४९ जनालाई राखिएको छ । सुधारगृहभित्र रहेकामध्ये १८ वर्ष कटेर बालिग भएकाहरुको संख्या धेरै छ । १८ वर्षमाथिका १ सय २४ जना छन् । उनीहरु बालक हुँदै कानुनी विवादमा परेर सजाय भुक्तान गरिरहेका छन् । तर, आवश्यक कानुनको अभावले बालिग भइसके पनि सुधारगृहभित्रै राख्ने गरिन्छ । युवा अवस्थामा पुगेकालाई बालकहरुसँगै राखिएको छ । क्षमताभन्दा धेरै छन् । सुधारगृहभित्रको अवस्था समस्याग्रस्त छ, चौहान भन्छन् ।"
गृहश्रमिक महिला पहिचान खोज्दै,"काठमाडौं : घरमै बसेर पोते उन्ने, बत्ती काटने, धुप बनाउने, तानमा कपडा बुन्ने, राडीपाखी,डोको, नाङ्लो बनाउने लगायतका गृह श्रमिक महिला पहिचालनको खोजीमा निस्किएका छन् । उनीहरूलाई न संविधानले नै चिन्छ न कुनै ऐन कानुनले नै । उनीहरूले आफ्ना समस्याहरू संगठित रूपमा पनि राख्न सकेका छैनन् । तर, अनुमानित रूपमा १० हजार बढी गृह श्रमिक महिला छन् । अप्सरा मर्हजन घरको सबै काम सकेर अतिरिक्त समयमा काम गरेर गुजारा गरिरहेको बताउँछिन् । उनी घरमा महिलाहरूले गर्ने कामको कानूनी मान्यता, ज्याला निर्धारण, सरकारी तथा गैरसरकारी क्षेत्रमा काम गर्ने श्रमिक सरह पारि श्रमिक पाउनुपर्ने माग गर्छिन् । हामीले घरको काम गरेर, फुर्सद भएको बेला घरमा नै बसेर उत्पादनमूलक काम गरिरहेका छौं, तर न हाम्रो कुनै सम्मान, पहिचान छ, उनले गुनासो गर्दै भनिन् । उनले आफूहरूले घरमा नै पोते बनाउने, बत्ती काड्ने, आचार बनाउने लगायतका काम गर्ने गरेको बताइन । गृह श्रमिक महिलाहरूले घरमा बसेर गर्ने कामको उचित मूल्य, पहिचान, र पेन्सनको व्यवस्था हुनुपर्ने उनको माग छ । गृह श्रमिक सरोकार समाजका अध्यक्ष प्रभा पोखरेलले आफूहरूको न्यूनतम ज्याला तोकिनु पर्ने बताउँछिन् । उनले भनिन्, गोटाको दरले पनि श्रमिकको श्रमको मूल्य तोकिनुपर्छ । हामी श्रमिक हौ। श्रमिक बराबरको मान्यता पाउनुपर्छ । यो वर्षको श्रमिक दिवसमा यसबारे हामी बुलन्द आवाज उठाउँदै छौं । उनले कारखाना, फ्याक्ट्रीको अवधारणा आउनुभन्दा पनि अगाडिदेखि विशेष गरी महिलाले घरमै बसी सिलाइबुनाइ, तानमा कपडा बुन्ने, बाँस, काठ, माटोलगायतका कच्चा पदार्थको उपयोग गरी ज्यालादारी वा पिसरेटको हिसाबले काम गर्दै आएको बताएकी छन् । बालबच्चा, परिवारको समेत हेरचाह गर्दै आयआर्जनमा संलग्न महिलाको काम र मेहनत, योगदानलाई नेपालको श्रम ऐनले समेट्न नसक्नु विडम्बना हो, गृह श्रमिकको पहिचान र योगदानको कदरसमेत गर्दै समाजिक सुरक्षा योजनासँग पनि जोड्नुपर्छ । उनले भनिन् । एकल महिलाहरू धेरै गृह श्रमिक छन् । मानव अधिकारका लागि महिला एकल महिला समूहका कार्यकारी निर्देशक उपासना राणा गृह श्रमिकलाई पनि श्रम ऐनमा समेटिनु पर्ने बताउँछिन् । स्थानिय तहदेखि नै पहल गर्दै छांै । प्रदेशस्तर हुँदै केन्द्रीय स्तरमा पनि आवाज उठाउँदैछौ । एकल महिला समूह देशभरि छरिएको छ , उनले भनिन्, ८० प्रतिशत एकल महिला अशिक्षित छन् र अनौपचारिक क्षेत्रमा काम गर्छन् तर राज्यको ध्यान नगएको र सामाजिक सुरक्षा भित्र नपरेको अवस्था छ । अधिवक्ता गोमा निरौला श्रम ऐन सशोधन गरी गृह श्रमिकलाई पनि सम्बोधन गर्नुपर्ने बताउँछिन् । अधिवक्ता सविन श्रेष्ठले घरेलु कामदार र गृह श्रमिक फरक क्षेत्र भएकाले कानुनले पनि फरक रूपमै सम्बोधन गर्नुपर्ने बताए । गृह श्रमिक भनेर पहिचान नदिने हो भने गृह श्रमिकलाई सरकारले वेरोजगार घोषणा गरिदिनुपर्ने उनको भनाइ छ । प्रतिनिधिसभा सदस्य रमा कोइरालाले सरकारले सञ्चालन गरेका ठूला उद्योगहरू विस्तार बन्द हुँदै गइरहेको अवस्थामा अनौपचारिक रूपमा अर्थतन्त्रलाई गृह श्रमिकले ठूलो टेवा दिँदै आएको बताएकी छन् । उनका अनुसार नेपाली महिला गृह श्रमिकहरू दुबई, साउदी लगायतका मुलुकमा ठूलो संख्यामा गैरहेको अवस्था छ । नेपालमै आईएलओ अभिसन्धि १७७ लागु हने हो भने नेपालमै यी श्रमिकले रोजगारी पाउने छन् । पूर्व श्रम रोजगार तथा समाजिक विकासमन्त्री शेरबहादुर कुँबरले घरमा नै स्वरोजगारी गरेर जीविका गर्दै आएका महिलाको समस्याको सुनुवाइ गर्नुपर्ने बताए । उनले गृह श्रमिकहरूलाई समाजिक सुरक्षा कोषमा समेटनु पर्ने बताए । गृह श्रमिकले घरमा नै बसेर रोजगार सृजना गरेका छन् । यो श्रम क्षेत्रको नयाँ आयाम हो, यसलाई ऐन कानुनले संवोधन गर्नुपर्छ, उनले भने । यसैबीच गृह श्रमिक सरोकार समाज नेपाल र मानव अधिकारका लागि महिला एकल महिला समूहले १६ जना सांसदको उपस्थीतिमा गृह श्रमिकको विषयमा छलफल चलाएको छ । छलफलमा सांसदहरू आफूलाई समेत गृह श्रमिकको विषयमा अवगत नभएको बताएका छन् । उनीहरूले गृह श्रमिक महिलाको पहिचानको लागि आफूले सहयोग गर्ने प्रतिबद्धता जनाएका छन् । नयाँ बन्दै गरेको श्रम ऐनमा पनि गृह श्रमिक महिलाको विषय समेट्न लागि पर्ने उनीहरूले बताए । सन् २००० मा काठमाडौं घोषणापत्र जारी गर्दै दक्षिण एसियाका आठ देशका गृह श्रमको पहिचान, र श्रमिकबीचको ऐक्यबद्धताका लागि एकजुट भइरहेका छन् । केन्द्रीय तथ्यांक विभागको श्रमसम्बन्धी सर्वेक्षण २०१७१८ ले नेपाली श्रमशक्तिको १९२ सक्रिय छन् । स्वरोजगारसहित गृह श्रमको क्षेत्रमा ७० प्रतिशतभन्दा बढी महिलाको योगदान रहेको उल्लेख छ ।"
"कहाँ ती दिन, कहाँ यी दिन !","दिनमा मागेर जम्मा गरेको रुपैयाँले खानेकुरा किनेर खान्छु। कुनै कुनै बेला त दिनभरी भोकै पनि बस्नुपर्छ। मनोकामना पूरा भएपछि कोही जलेश्वरनाथ मन्दिरमा पुग्छन् त कोही भाकल गर्न। राजा जनकको इष्टदेव जलेश्वरनाथ महादेव मन्दिरको दर्शन गर्न राजादेखि रंकसम्म, जनतादेखि राष्ट्रपतिसम्म पुग्छन्। तर, महोत्तरीको पिपरा गाउँपालिकाका शम्भु मि श्रा चार महिनादेखि दैनिकको छाँक टार्नका लागि मन्दिरको दैलोमा पुग्छन्। एकाबिहानैदेखि साँझसम्म बस्छन्। उनले राखेको साइन बोर्डमा लेखिएको छ, हम लोथ छी सहयोग करु (म अपांगता भएको व्यक्ति हुँ, मलाई सहयोग गर्नुस्)। सँगै छेमा उन्छन् सूर्यचन्द्रअंकित नेपालको झण्डा। यो दृश्यले सबैको ध्यान तानिरहेको हुन्छन्। हाम्रो पनि ध्यान पनि यही वातावरणले खिचेको थियो। शम्भुको कुरो यस्तो रहेछ : १२ वर्षअघि बाटोमा मोटरसाइकलले ठक्कर दियो। ठक्कर दिने भाग्यो। आफ्नै खर्चले उपचार गर्नु पर्यो। उपचार खर्चले भएभरको जायजेथा सबै सक्यो। तर, पनि ढाडको नसा ठीक भएन। अनि उनी अपांगमात्रै होइन् उनको परिवारै सुकुम्बासी बन्यो। जनकपुरमा आमा र भाइसँगै उनी बस्थें। डेढ वर्षअघि आमा र भाइको मृत्यु भयो। अनि उनले सहारा गुमाए। जीवन बाँच्न चार महिनाअघि जलेश्वरनाथ महादेव मन्दिरको शरणमा आइपुगे। क्षणभरको दुर्घटनाले उनलाई मगन्तेमात्रै बनाएन, जीवनै ध्वस्त पारिदियो। दिनहुँ हुने सडक दुर्घटनामा शम्भुजस्ता हजारौं मान्छेहरूको ज्यान गइसकेका छन्। दुर्घटनाबाट बाँचेका घाइतेहरू पलपल मरेर बाँचिरहेका छन्। दुर्घटनाको दर्दमा बाँचिरहेका शम्भु भन्छन्, मागेर बाँच्ने रहर छैन। कसैले एउटा अपांगमैत्री साइकल किनिदियो भने सानो व्यापार गरेर खान्थें। त्यो पनि पाइँदैन। गाउँमै सरकार आएर पनि के गर्नु ? मन्दिरको दैलोमा शम्भुसँग उनको अवस्था, दैनिकी र संघर्षबारे गरेको कुराकानी : तपाईंको नाम के हो ? शम्भु मिश्रा। घर कहाँ पर्छ ? अलिपट्टी, पिपरा गाउँपालिका, महोत्तरी। कसरी अपांग हुनुभयो ? मोटरसाइकको ठक्करबाट। कहिले ? १२ वर्षपहिले। कुन ठाउँमा दुर्घटनामा पर्नुभयो ? गुहीचोकमा। कसरी ? साइकलमा बहिनीको घर जाँदै थिएँ। त्यो दिन घाम पनि धेरै थियो। अनि गर्मीको कुरै छोड्नु। बाटोमा जाँदै गर्दा प्यास खुबै कसेर लागेको थियो। बाटो पार गर्दै सडकको किनारमा आँखा डुलाउँदै पिउने पानीको खोजिरहेको थिए। एक ठाउँमा पानी खाने मुहान भेटियो। सडक छेउमा साइकल रोकें। पानी के खाँदै थिए एक्कासि पछाडिबाट मोटरसाइकल आयो। ठक्कर दियो। भागिहाल्यो। त्यहीं ढलें। बेलुकाको टाइम थियो। खै कसले हो उपचार गर्न अस्पताल लग्यो। कसरी उपचार भयो ? पूरै सम्पत्ति बेचेर लगाइदिए। तर, ठीक भएन। उपचारमा २७२८ लाख खर्च गरिदिएँ। ठक्कर दिने मोटरसाइकल भागेका कारण सबै खर्च आफैंले तिर्नु पर्यो। कहिलेसम्म अस्पताल बस्नु पर्यो ? नौ महिना हस्पिटलमा बसें। ६ महिना जनकपुर अञ्चल अस्पतालमा उपचार गराएँ। त्यसले पनि भएन। तीन महिना काठमाडौंको अस्पतालमा पनि उपचार गराएँ। ढाडको नसा ठीक नहुने भयो। अनि हारेर यस्तै जीवन बाँचिरहेको छु। कति खर्च जुटाउनुभयो ? एकडेढ कठ्ठा घडेरी थियो। त्यो पनि उपचारमै बेच्नु पर्यो। अनि हाम्रो परिवार उपचार खर्चले नै सुकुम्बासी भयो। अहिले कहाँ बस्नुहुन्छ ? यही जलेश्वर महादेव मन्दिरमा बस्छु। अनि तपाईंको छोराछोरी ? मेरो नै बिहे भएको छैन। विवाह हुनुअघि नै दुर्घटनामा परेर अपांग भए। यो कारण बिहे गर्ने अवसरै जुरेन। अनि, तपाईंको बुवाआमा कहाँ हुनुहुन्छ ? कोही पनि हुनुहुन्न। १२ वर्षअघि बाटोमा मोटरसाइकलले ठक्कर दियो। ठक्कर दिने भाग्यो। उपचार खर्चले भएभरको जायजेथा सबै सक्यो। तर, पनि ढाडको नसा ठीक भएन। अनि उनी अपांगमात्रै होइन, उनको परिवारै सुकुम्बासी बन्यो। दुर्घटनाले तपाईंको शरीरमा के असर पर्यो ? ढाडको नसामा धेरै नै असर पर्यो। ढाड नै चल्दैन। हिँड्न सकिँदैन। भुइँमा घिस्रिएर हिँड्नुपर्छ। के गरौं, कहाँ जाऊ हे भगवान् ? जीवन नै बोझिलो भयो। कहिलेकाहीँ आफ्नै स्वास भारी लाग्छ। यही जलेश्वरनाथ महादेव बाबाको कृपाले बाँचेको जस्तो लाग्छ। कसरी ? बिहानदेखि बेलुकासम्म मन्दिरको गेटमा बोरा ओछ्याएर बस्छु। भक्तहरू मन्दिरमा आउनुहुन्छ। उहाँहरूसँग हात फैलाउँछु। कोहीले दुईचार पैसा दिनुहुन्छ। कोहीले कमाएर खान सक्ने भए पनि मागेर खान्छस् भनेर गाली गर्नुहुन्छ। दिनमा मागेर जम्मा गरेको रुपैयाँले खानेकुरा किनेर खान्छु। अनि राति कसले खान दिन्छ ? राति मन्दिरको पुजारी बाबाले खान दिनुहुन्छ। सोमबार शिवका भक्त धेरै आउनुहुन्छ। त्यो दिन एक डेढ सय सहयोग भइहाल्छ। बाँकी दिन त्यति धेरै मान्छे मन्दिरमा आउँदैनन्। कुनै कुनै बेला त दिनभरी भोकै पनि बस्नुपर्छ। तपाईंसँग अपांगता भएको कार्ड छैन ? छ। अपांगता भत्ता दिन्छ ? दिन्छ महिनाको दुई हजार। त्यसले जीवन चल्दैन ? कसरी चल्छ। महँगी कति छ। १० रुपैयाँको चिया त २० रुपैयाँमा गइसक्यो। दुई हजारले महिनाभरि कसरी पुग्छ ? त्यही खर्च नपुगेर त मन्दिरमा हात फैलाउनुपर्ने बाध्यता आयो। कति पढ्नु भएको छ ? ८ कक्षासम्म पढेको छु। त्योभन्दा माथि किन पढ्नु भएन ? घरको जेठो छोरा थिएँ। घरको जिम्मेवारीले घेराबन्दी गरिहाल्यो। पढ्न मन कसको हुँदैन र ? त्यो बेला के समस्या थियो त्यस्तो ? गरिबका छोराछोरीले भोकै कसरी पढोस्। कपीकिताबबिना कसरी स्कुल जाओस्। त्यही भएर काममा लागे। भाइबहिनी सानोसानो थियो। काम गरेर उनीहरूलाई बिहेबारी गराइदिए। तपाईंका कति भाइबहिनी ? दुई भाइ, दुई बहिनी। डेढ वर्ष पहिला आमा र भाइको दुई हप्ताको अन्तरालमा मृत्यु भयो। दुईवटी बहिनी छन्। त्यो पनि आफ्नो घरगरी खाइरहेको छ। अहिले म एक्लै छु। मसँग कोही छैन। जलेश्वरनाथ महादेवकै भारमा बाँचिरहेको छु। बहिनीहरूले सहयोग गर्दैनन् ? उनीहरू पनि आफैं समस्यामा छन्। हेरचार गर्ने मन त कसो नहुँदो हो। तर, चाहेर पनि गर्न सक्ने अवस्था कहिलेकाहीँ नहुँदो रहेछ। पछिल्लो चार महिनादेखि मन्दिरको धर्मशालाको ओतमा छु। यहाँ समस्या के छ ? आफ्नो घर नहुनु नै समस्या छ। कोही साथमा आफन्त नहुनुलाई मात्रै थाहा हुन्छ रगतको नाता। पुस, माघको जाडो। अनि शीतलहर चलिरहेको छ। न्यानो लुगाफाटोकै समस्या छ। धर्मशालामा खाने बस्ने व्यवस्था छैन ? धर्मशाला नाममात्रैको यहाँ छ। छतले आकाशको पानी र घाम छेक्छ। तर, चिसो हावालाई छेक्ने घेराबेरा छैन। चिसो भुइँमा सुत्नु कति कष्टकर हुन्छ, त्यो आफैं बुझ्न सक्नुहुन्छ। कति जना राति बस्छन् धर्मशालामा ? बटोहीहरू बस्छन्। अरू यहाँका गरिब दुई, चारजना आएका हुन्छन्। उनीहरूलाई भोक लागेको हुन्छ। यहाँ सबैलाई खाना खुवाउने त्यस्तो कोही दाता छैन। एउटा दाता छ वीरेन्द्र साह नामको। उहाँको मीनबजारमा आलुको गोदाम छ उहाँ हरेक राति सबैलाई एउटा, एउटा बिस्कुट बाँड्नु हुन्छ। मतलब तपाईंको सल्लाह छ स्थानीय सरकार र प्रशासनले यहाँ बस्नेहरूलाई सहयोग गरोस् ? सरकारमात्रै होइन, यहाँका ठूलाठूला मान्छेले, अलि धेरै पैसा भएका धनीमनीहरूले मन्दिरमा राति बस्नेलाई सहयोग गर्दा के जान्छ। मरेर यहाँ कसैले केही लानेवाला छैन। किन यस्तो भन्नुहुन्छ तपाईं ? कुरो सत्य नै हो। अलि असल नीमजस्तो तीतो भइहान्छ। किनभने सत्य धेरैलाई ठीक लागिरहेको हुँदैन। मान्छेको मरन भयो भने उसले अर्जेको धन रहिरहन्छ, प्राण हावामा उडेर कहाँ जान्छ, जान्छ, कसैले देख्दैन। मानिसहरूले के गर्नुपर्छ ? त्यसैले हुनेले मन खोलेर गरिब, अभाव, पीडा र भोकै रहेकाहरूलाई भोजन र पानी पिलाउँदा पुण्य मिल्छ हजुर। यो कुरा सबैले बेलैमा बुझ्नुपर्छ। ढुंगामा यहाँ सबैले भगवान् छ भनेर सबै भन्छन्। तर, साँच्चैकै सहयोग माग्ने र दिनै पर्नेलाई दिइरहेको हुँदैन। तर, सबै यस्तै हुन्छ भन्ने पनि छैन। कोही कोही दानव पनि यही समाजमा छन्। जसले हामीजस्ता निर्धन र असहायलाई सहयोग गरिरहेको हुन्छ। तपाईं जलेश्वरनाथ महादेव मन्दिरमा बस्नुभन्दा पहिले कहाँ बस्नु हुन्थ्यो ? जनकपुरमा बस्थें। पहिला आमाले कोठा भाडा लिएर बस्नुहुन्थ्यो। ट्याम्पुमा चढेर इन्डियाबाट केही सामानहरू ल्याएर बिक्री गरेर परिवार चल्थ्यो। किन छोड्नु भयो त्यो काम ? आमा र भाइ नै मेरो सहारा हुनुहुन्थ्यो। उहाँहरू दुवैले छोडेर जानुभयो। आमा ६४ वर्षको उमेरमा बित्नुभयो। भाइ त झन् १८ वर्षकै उमेरमा बिते। उहाँहरूको दाहसंस्कार गर्नुपर्यो। जीवन निकै कठिन भयो। एक्लै, त्यो पनि अपांगता भएको मान्छे। टेक्ने, समाउने केही भएन। अनि के गर्नुभयो ? के गर्नु ? कोठामा बस्ने एक्लै अवस्था पनि भएन। जीवनमा शोक पनि लाग्यो। के गरौं, कसो गरौं ? भनेर जनकपुरबाट बस चढेर जलेश्वरनाथ बाबाको दरबारमा आए। आएको पनि चार महिना बित्यो। मागेर चल्दै छ दु: खिया जीवन। आमा र भाइको क्रिया खर्च कसरी जुटाउनुभयो ? गाउँको मान्छेहरूले मिलेर सहयोग गर्दिनुभयो। अलिअलि पैसा आफूसँग पनि थियो। अलिअलि बहिनीहरूले पनि सहयोग गर्नुभयो। सडक दुर्घटनामा पर्नुभन्दा पहिला के गर्नुहुन्थ्यो ? योभन्दा अगाडि मेरो सुखको जिन्दगी थियो नि। मैले जलेश्वरमा क्यान्टिन खोलेको थिएँ। क्यान्टिनमा चिया समोसाहरू बिक्री गर्दथें। कति वर्ष त्यहाँ व्यापार गर्नुभयो ? सात वर्ष त्यहाँ बसें। त्यहाँ धेरै राम्रो कमाइ हुन्थ्यो। दुईवटा बहिनीलाई त्यहीबाट खर्च जुटाएर विवाह गरिदिएको थिएँ। अहिले तपाईंलाई के भइदियो भने हुन्थ्यो जस्तो लाग्छ ? एउटा अपांगहरूले चढ्ने साइकल भइदिएको भए हुन्थ्यो। किन, साइकल चाहियो ? मलाई मन्दिर वा सडक किनारमा बसेर माग्ने इच्छा छैन। मलाई मागेर खान लाज पनि लाग्छ। केही पुँजी फसाएर म आफ्नो काम गर्न चाहन्छु। मजबुरीले मागिरहेको छु। पेट त मान्दैन। पेटकै लागि माग्नुपर्छ। साइकल र एक लाख रुपैयाँ साथमा भयो भने धेरै काम गर्न सक्छु अहिले पनि। शरीरले साथ नदिए पनि अपांग साइकलले साथ दिन्छजस्तो लाग्छ बाटो हिँड्न। तर, त्यसका लागि पैसा छैन। कसैले सहयोग गरिदिए हुन्थ्यो। केको व्यापार गर्नुहुन्छ तपाईं ? भारतबाट केही खानेकुराहरू ल्याएर जलेश्वर बजारमा बेचेर खर्च जुटाउने रहर छ। त्यहीबाट दुई, चार रुपैयाँ भयो भने मागेर बस्नु पर्दैन। पहिलाजस्तै आफैं मेहनतमा बाँच्न चाहन्छु। काम गरेर खानु र मागेर खानुमा आकाशजमिनको फरक छु। काम गरेर खानुको मज्जा बेग्लै छ। किनभने पहिले काम गरेर परिवार चलाएको अनुभव र अहिले मन्दिरमा बसेर मागेर खानुको पीडा दुवै मसँग छ। साइकलको कति रुपैयाँ पर्छ ? १९ हजार। तपाईंको पिपुरा गाउँपालिकाको प्रमुखलाई साइकलबारे भन्नु भएन ? सबैलाई भनेको छु। तर कसैले सुनेन। के भनिरहनु भएको छ ? गर्छु, दिन्छु तर दिइरहनु भएको छैन। मन्दिरमा बसेर सहयोग माग्दा बोर्ड अनि नेपालको झण्डा पनि राख्नु भएको नि ? मान्छेहरूले मेरो पीडा बुझोस् भनेर यो बोर्डले राखेको छु। हात र खुट्टा मेरो चलेकै छ। तर, ढाड चलेको छैन। बसेर माग्दा मान्छेले यो अपांग होइन भनेर पहिला भन्यो। नाटक गरिरहेको छसमेत भने। अनि के उपाय खोज्नुभयो ? अनि बोर्ड नै लेखेर राखें, हम लोथ छि, हमरा सहयोग करु। हामी नेपाली हौं। हामी दु: खमा हुँदा पनि हाम्रो देश हाम्रा लागि प्राणभन्दा प्यारो हो। त्यही भएर नेपालको झण्डा पनि राखेको हुँ। झण्डाले पनि सबैको ध्यान तान्छ। किन बोर्ड र झण्डा राखेर सहयोग मागिरहेको छ ? भनेर सोधीखोजी गर्ने धेरै मान्छे नजिक आउँछन्। झण्डामा देशको राष्ट्रपति, प्रधानमन्त्रीको जति अधिकार छ त्यही हक मेरो पनि लाग्छ। देशको झण्डा हाम्रो पहिचान हो, दुनियाँसामु परिचय हो। अनि अहिले मजस्ता पीडितलाई आफ्नै गाउँ, सहरमा सहयोग जुटाउन र मेरो जीवन चलाउन सहयोगी भूमिका खेलिरहेको छ। एउटा दुर्घटनाले तपाईंको जीवन तहसनहस भयो। तपाईंको जस्तो अवस्था थुप्रैको छ। बच्चाका अभिभावक, गाडी चालकहरूलाई के भन्नुहुन्छ ? गाडीघोडा साधन हो। यसले हाम्रो कामलाई सहज बनाउन सहयोग गर्छ। तर, गाडी चलाउँदा आफ्नो बारेमा पनि सोचौं। बाटोमा हिँड्नेहरूको बारेमा पनि ध्यान दिनुपर्छ। बाटो मेरोमात्रै होइन् अरूको पनि हो मुख्य रूपमा हामीले ध्यान दिनै पर्छ। सामान्य लापरबाहीले कसैले चलाएको मोटरसाइकले मेरो अवस्था घर न घाटको बन्यो आज। यो सामान्य कुरो होइन। दिनहुँ यस्ता घटनाहरू भइरहेका छन्। यसमा पुलिस प्रशासन सबैले सोच्नुपर्ने बेला आएको छ।"
आज ११५ औं अन्तर्राष्ट्रिय महिला दिवस मनाइँदै,"काठमाडौं : विश्वभर आज विभिन्न कार्यक्रमका साथ १५औँ अन्तर्राष्ट्रिय महिला दिवस मनाइँदैछ। सबै महिला तथा बालिकाको लागि : अधिकार, समानता र सशक्तिकरण भन्ने मूल नाराका साथ अन्तरराष्ट्रिय महिला दिवस मनाउन लागिएको हो। महिला, बालबालिका तथा ज्येष्ठ नागरिक मन्त्रालयले प्रहरी प्रधान कार्यालयमा विशेष समारोहको आयोजना गरेको छ । विभिन्न राजनीतिक दल सम्वद्ध महिला संगठनले पनि अन्तरराष्ट्रिय महिला दिवसको कार्यक्रम तय गरेका छन् । विश्वभरी विभिन्न क्षेत्रमा कार्यरत महिलाको आर्थिक, राजनीतिक र सामाजिक उपलब्धि स्मरण गर्दै महिलाको प्रविधिमा पहुँचको विस्तार गर्ने, महिला सशक्तिकरण अभिवृद्धि गर्ने, लैङ्गिक असमानता र हिंसाजन्य क्रियाकलाप निर्मूल गर्ने यस दिवसले लक्ष्य राखेको छ । यस्तै महिलालाई शिक्षित र आत्मनिर्भर बनाउने एवम् उचित सम्मान गर्नेलगायतका उद्देश्य पनि यस दिवसको रहेको छ । नेपालको संविधानले कुनैपनि धर्म, संस्कृति, संस्कार, प्रथा, परम्परा, प्रचलन वा अन्य कुनै पनि आधारमा हुने सबै प्रकारका विभेद, शोषण र अन्यायको अन्त्य गरी सभ्य र समतामूलक समाजको निर्माण गर्ने नीति लिएको छ । यस्तै, महिलाको हक मौलिक हकको रूपमा स्थापित गरेको छ । समानुपातिक समावेशी सिद्धान्तका आधारमा राज्यको राजनीतिक तथा प्रशासनिक जीवनमा अर्थपूर्ण रुपमा महिलाको सहभागिता बढदै गएको छ । हाल संघीय संसद्मा ३४ प्रतिशत, प्रदेशसभामा ३६ दशमलव पाँच र स्थानीय तहमा ४१ दशमलव एक प्रतिशत महिला जनप्रतिनिधि छन् । यसैगरी निजामती सेवामा अहिले करिव २८ प्रतिशत महिला कर्मचारीको उपस्थिति छ । समाजमा रहेका खराब अभ्यास एवम् प्रथाको कारण किशोरी तथा बालिकामाथि हुने शारीरिक तथा मानसिक हिंसाका घटना बढ्ने यस्ता प्रथालाई अन्त्य गर्न सबैको सार्थक पहल जरुरी रहन्छ । शिक्षा, स्वास्थ्य, रोजगारी, नीति निर्माण एवम् निर्णय प्रक्रिया, राजनीतिजस्ता राज्यका हरेक क्षेत्रमा महिलाको पहुँच समानरूपमा सुनिश्चित गर्नका लागि अझै मेहनत आवश्यक छ । सन् १९७५ देखि संयुक्त राष्ट्र सङ्घले नारी दिवस मनाउन थालेको हो । पहिलो नारी दिवसको नारा विगतलाई उत्सवको रूपमा मनाउने र भविष्यको योजना बनाउने तय गरिएको थियो । सन् १९०८ को मार्च ८ मा अमेरिकामा १५ हजार बढी महिलालले दैनिक काम गर्ने समय घटाउनुपर्ने, राम्रो तलब पाउनुपर्ने र मतदानको अधिकार दिनुपर्ने माग राख्दै प्रदर्शन गरका थिए । सोही प्रदर्शनपछि संसारभर नै महिला अधिकारको बारेमा चर्चा हुने थालेको बताइन्छ । महिला हक र अधिकारको माग सारेर महिलालले नै संघर्ष शुरु गरेको दिनको स्मरणमा यो दिवस मनाइन्छ ।"
रंगहरूको महोत्सवमा टप्पाको आलाप,"जोगिरा सरर, होली रे होली र आज जनकपुरमा होली रे, आज होली हो, खेलौं होली जस्ता थुप्रै होलीसम्बन्धी गीतहरू आज पनि सुन्न सकिन्छ जुन उत्तिाकै कर्णप्रिय छन्। सत्य, सौन्दर्य र रंगहरूको उत्सवका रूपमा परिचित पर्व हो फागु । धार्मिक एवं सांस्कृतिक विविधतायुक्त देश नेपालमा मनाइने थुप्रै पर्वमध्येको फागु एक हो । फागुन शुक्ल अष्टमीका दिन काठमाडौं हनुमानढोका वसन्तपुर दरबारअगाडि चीर गाडेपछि यो पर्वको विधिवत रूपमा आरम्भ हुन्छ भने पूर्णिमासम्म विशेष धुमधामले मनाइन्छ । फागु पर्वलाई होली, होरी, फगुवा आदि नामले मनाइन्छ । एकआपसमा रङ छ्यापेर शुभकामना आदानप्रदान गरी उल्लासमय वातावरणमा फागु पर्व मनाउने प्रचलन धेरै पुरानो हो । फागु पर्वको संकेतचीर : प्रत्येक वर्ष वसन्तपुर दरबार परिसरमा विधिपूर्वक रंगीन ध्वजापताकाबाट निर्माण भएको तीनतले चीर ठड्याएपछि विधिवत रूपमा फागु पर्वको शुभारम्भ हुन्छ । भक्तपुरको बाँसघारीबाट ल्याइएको बाँस तथा गुह्येश्वरीबाट ल्याइएको कदम (मयल) रुखको हाँगालाई सो दिन बिहानै विशेष पूजा गरी ठड्याइने गरिन्छ । चीर गाडेपछि परिक्रमा गर्दै कृष्णभुवनमा जान पाऊँ भन्ने गीत गाएर पूजाआजा गरिन्छ । त्यसपछि एकआपसमा अबिर छ्यापेर फागु खेल्न थालिन्छ । उक्त अवसरमा स्थानीयवासी विशेष उपस्थिति रहन्छ भने नेपाली सेनाको गुर्जुको पल्टनले सलामीसमेत दिने गरिन्छ । त्यस्तै, हनुमानढोका दरबारभित्रको मोहनकाली चोक र दाखचोकमा पनि रंगीबिरंगी कपडाका टुक्राहरू झुन्ड्याइएको मयलको रुखको हाँगा गाढेर पूजा पनि गर्ने चलन छ । यसै अवसरमा मोहनकाली चोकमा काठनिर्मित हातमा मुरली लिएका श्रीकृष्णको मूर्ति र नौवटा विभिन्न मुद्राका गोपीका मूर्तिहरू सजाई अबिर छर्केर पूजा पनि गरिन्छ । शास्त्रीय दृष्टिमा फागु : फागु पर्वको प्रचलन र नामकरणका सम्बन्धमा विभिन्न कथन शास्त्रमा पाइन्छन् । कृष्णचरित्रमा उल्लेख भएअनुसार द्वापरयुगमा बालक श्रीकृष्णलाई मार्न कंसले पुतना नामकी राक्षसीलाई पठाएको थियो । पुतनाले कृष्णलाई मार्न विषयुक्त दूध खुवाउँदा पुतना सफल नभएकी र उसको मृत्यु तत्कालै भएकाले सम्पूर्ण ब्रजबासीले पुतनाको मृत्युपछि पुतनालाई जलाई फागुको उत्सव मनाएको पाइन्छ । त्यस्तै, अर्को धार्मिक कथनअनुसार प्राचीन समयमा हिरण्यकशिपु नामका दैत्यराजले छोरा प्रह्लादलाई मार्न अनेकौं प्रयास गरे । सफल नभएपछि बहिनी होलिकालाई लगाएर प्रह्लादलाई मार्न लगाएका थिए । होलिकाले आगोले नजलाउने वरदान पाएकी थिइन् । तर, होलिकाको पापवृत्तिका कारण स्वयं होलिका जलेर भष्म भइन् । तर, प्रह्लादलाई केही भएन । त्यसैले पापवृत्तिका प्रतीकस्वरूप होलिका नष्ट भएकाले त्यसदिनदेखि नै फागुको उत्सव मनाउन थालिएको हो । भविष्योत्तर पुराणमा उल्लेख भएअनुसार भगवान् श्रीकृष्णले राजा युधिष्ठिरलाई होली पर्वका बारेमा बताइएको उल्लेख छ । त्रेतायुगमा भगवान् रामका जिजुबुबा रघुका राज्यकालमा ढोण्डा नामकी एउटी राक्षसी थिइन् । उसले भगवान् शिवबाट कहिल्यै नमर्ने वरदान पाएकी थिइन् । त्यसैले ऊ त्यतिबेला गाउँघरका बालबच्चालाई दु: ख दिने गर्थिन् । त्यसलाई कसैले पनि मार्न सकेका थिएनन् । एकदिन सबै मिलेर राजा रघुसामु बिन्ती गरे । तत्कालै प्रजाको दु: ख हरण गर्न उनले मूलगुरु ज्योतिषलाई भेला गरेर छलफल गरे । गुरु पुरोहितको सल्लाहअनुसार उनले सहर गाउँ सबैतिर दिनमा अबीर तथा रंग छर्ने र रातमा आगो तापेर जाग्राम बस्ने र रक्षाका लागि मन्त्र जप्ने आदेश दिए । त्यसपछि राजाको आदेशबाट सबैले त्यसै गरे । नभन्दै फागु पूर्णिमाको दिन उक्त ढोण्डा राक्षसीको निधन भयो । त्यसै दिनदेखि रंगहरू दल्ने चलन छ । उक्त दिन सर्वत्र आगो बालेर वा धुनी जलाएर होली खेल्ने परम्पराको सुरुआत भएको हो । अर्को पौराणिक कथनअनुसार सत्ययुगमा एकपटक राजा पृथुको समयमा बालबच्चाहरू मार्ने एक ठौठा नामको राक्षस थियो । जसले भगवान् महादेवबाट वरदान पाएको थियो । त्यसैले, उसले देशमा ठूलो महामारी वा उत्पात मच्चाएको थियो । त्यसैले सम्भावित खतरालाई टार्न गुरु वशिष्ठले राजा पृथुलाई फागु पूर्णिमाको दिन सबैलाई जम्मा गरी नाचगान ताली बजाएर मनाउने आदेश दिए । तब त्यो राक्षस डराएर भाग्यो र त्यसै दिनदेखि नाचगान गरी हर्षपूर्वक फागु मनाउन थालिएको पाइन्छ । श्रीहर्षको रत्नावली नाटकको प्रथम अंकको दसौं, बाह्रौं र सोह्रौं श्लोकमा पनि होलीको चित्रण र वर्णन पाइन्छ । जैमिनीसुक्त र काठक गुह्यसूत्रमा पनि यस पर्वको उल्लेख गरिएको पाइन्छ । सोअनुसार, प्राचीन कालमा वसन्त ऋतुको आगमनसँगै होलका नामको पर्व मनाइन्थ्यो । सो अवसरमा वसन्त ऋतुको स्वागत गरी आपसमा रंग दलेर रमाइलो गरिन्थ्यो । त्यसै बेलादेखि नै होलीको प्रचलन भएको हो । नारदपुराण र भविष्यपुराण जस्तो प्राचीन हस्तलिपि ग्रन्थहरूमा पनि यस पर्वको उल्लेख छ । भारतमा पर्ने विन्ध्यक्षेत्रको रामगढ भन्ने स्थानमा प्राप्त ईसापूर्व ३०० वर्ष पुरानो एउटा अभिलेखमा पनि यसको उल्लेख छ । रासलीलाको प्रतीकचीर : फागुपर्वमा चीर ठड्याउने परम्परा सम्बन्धमा एउटा प्रचलित लोककथन छ । जसअनुसार एक पटक यमुना नदीमा गोपिनीहरूको समूह निवस्त्र नुहाइरहेका थिए । त्यसैबेला श्रीकृष्णले ती गोपिनीहरूका सबै लुगा नदीको किनारमा एउटा रुखको हाँगामा झुन्ड्याइदिए । आफूचाहिँ अर्को हाँगामा बसी बाँसुरी बजाउन थाले । गोपिनीहरूले आफ्ना लुगा पाउन धेरै बिन्तीभाउ गरे तर पनि कृष्णले लुगा दिएनन् । बरु उनले भने निवस्त्र नुहाएकोमा प्रायश्चित गरेमात्र लुगाहरू दिने बताए । गोपिनीहरूले श्रीकृष्णलाई अघ्र्य जल चढाएर प्रायश्चित गरेका थिए । त्यसपछि कृष्णले रुखको हाँगाबाट लुगाहरू झारिदिएका थिए । श्रीकृष्णको त्यसै रासलीलाको स्मरणमा गोपिनीहरूको लुगाको प्रतिकमा रूपमा रंगीचंगी कपडाका टुक्राहरू झुन्ड्याएर चीर ठड्याउने प्रचलन सुरु भएको मानिन्छ । त्यस्तै, एक साता अगाडि ठड्याइएको चीरलाई फागु पूर्णिमाको रात ढलाएर टुँडिखेलमा दहन गरिन्छ । सो अवसरमा गुरुमापालाई एउटा राँगाको मासु र १० पाथी चामलको भातको विशेष भोज खुवाएपछि विधिवत रूपमा फागुपर्वको अन्त्य हुन्छ । टुँडिखेलमा चीरको दहन गर्नुभन्दा अगाडि अन्तिम दर्शन र पूजाका लागि श्रद्धालुहरूको निकै घुइँचो लाग्ने गर्छ । चीर दाहपछि त्यसको खरानी प्रसादका रूपमा मानिसहरूले घरघर लैजाने चलन छ । फागुमा कामदेवको पूजा : फागुपर्वको सुरुआत वसन्तका मित्र कामदेवको पूजाबाट आरम्भ गरिन्छ । वात्सायनको समयमा फागुन र चैत दुई महिनामा मदनोत्सव वा वसन्तोत्सव मनाइन्थ्यो । त्यही मदनोत्सव तथा वैदिक साहित्यमा चर्चित वसन्तोत्सवलाई आजकल फागुपर्व भनेर मनाउने गरिएको मानिन्छ । ऐतिहासिक दृष्टिमा फागुमानदेवले मनाएका थिए होली : नेपालमा फागुपरम्पराको सुरुआत लिच्छबी कालदेखि नै भएको देखिन्छ तर लिच्छबीकालमा फागुन शुक्ल पूर्णिमाको सट्टा पौष शुक्ल पूर्णिमामा होली मनाइने गरिएको देखिन्छ । गोपाल वंशावलीमा २०(ख), २१(क) पत्रमा श्री मानदेव पोष्यपूर्णमी होली कृतम् भनेर उल्लेख छ । त्यतिबेला मानदेवले अज्ञानमा नजानेर पिलाको बध गर्दा महाघोर पातक लाग्यो र ठूलो आपत्ति आइपयो । त्यसको शान्ति गर्न पौष शुक्ल पूर्णिमाको दिन होली मनाए र त्यसपछि शान्ति भयो । त्यसैले होलीलाई शान्तिको कामना गरी सद्भाव वृद्धि गर्न थालनी भएको पर्वका रूपमा लिइएको पाइन्छ । यस्तै, मल्लकालीन शिलालेखमा फागुन महिनामा नै फागु पर्व मनाइएको उल्लेख भएको पाइन्छ तर भाषा वंशावलीका अनुसार नेपाल राज्यमा रहेका बाइसीचौबीसी राज्यहरूले त्यतिबेला पनि फागु खेल्ने गर्दथे । त्यसबेला पर्वतका राजाले एकछत्रे चीर गाडेर होली मनाउँथे । त्यतिबेला अरू कसैले एकछत्रे चीर गाडेर होली मनाएमा उनीहरूले च्यातिदिन्थे तर गोर्खाका राजा सर्वत्र आफ्नो प्रभाव कायम गर्न चाहन्थे । यसैअनुरूप उनले पर्वतका राजालाई प्रभावित पार्न तीनछत्रे ठूलो चीर गाडेर फागु मनाए । त्यो थाहा पाएर पर्वतका राजाले त्यो चीर च्यात्ने प्रयास पनि गरेनन् । फलस्वरूप पृथ्वीनारायणले काठमाडौं विजयपश्चात् वसन्तपुरमा नौतले दरबार निर्माण गराएर सोही दरबारको अगाडि तीनछत्रे चीर गाडेर होलीको परम्परालाई निरन्तरता दिए । जुन हालसम्म पनि प्रचलित छ । त्यसैले चीरस्थापना गर्दा हनुमानढोका अगाडि मयल (कदम)को सानो रुख गाडिन्छ र त्यसपछि कृष्णदेवलमा कृष्ण र रुक्मिणीको मूर्तिमा पूजाअर्चना गरी फागुको शुभारम्भ हुन्छ । तीनछत्रे चीर भने गद्दी बैठक अगाडि गाडिन्छ । होली नेपालका शासकहरूका लागि उत्सवमात्र थिएन, यो उनीहरूको प्रभुता देखाउने अवसर पनि थियो । फागु पर्वमा हुने रथयात्रा विश्वकै सानो रथमा हुने यात्रा : फागुमा विशेष गरेर श्रीकृष्णको पूजाअर्चनाका, भजनकीर्तन र रथयात्रा हुने गर्दछ । फागुको अवसरमा हुने रथयात्रा चाँगुनारायण परिसरमा हुने गर्छ । यो रथयात्रा विश्वकै सबैभन्दा सानो रथयात्रा हो भने यो रथलाई विश्वकै सानो रथका रूपमा लिइन्छ । यो रथ कुनै पनि कीलाकाँटा प्रयोग नगरी निर्माण भएको छ । जुन रथलाई चाँगुनारायणको मन्दिर परिसरमा रहेको वंशगोपालको रथका रूपमा लिइन्छ । चाँगुनारायण मन्दिरको गर्भगृहमा रहेको राधासहितको वंशगोपालको मूर्तिलाई विधिपूर्वक पूजाअर्चना गरेर रथमा प्रतिस्थापना गरी पूजाअर्चनापश्चात् तानेर चाँगुनारायण मन्दिर वरपर परिक्रमा गराइन्छ र बलापुँ टोलको पाटीमा लगेर राखिन्छ । त्यहाँ पूजाअर्चनापश्चात् ती मूर्तिहरूमा सिन्दूर चढाइन्छ र त्यसपछि चाँगुनारायण क्षेत्रमा फागु पर्वको औपचारिक शुभारम्भ भएको मानिन्छ । त्यसपछि एकआपसमा रङ दलेर नाचगानसहित फागुपर्व मनाउने गरिन्छ । सायद यस प्रकारको प्रचलन र रथयात्रा देशका कुनै पनि भागमा पाइन्न भने विश्वमा पनि यस प्रकारको प्रचलन रहेको कुरा हालसम्म प्रकाशमा आएको देखिन्न । विश्वसम्पदा क्षेत्रमा रहेको यस प्रकारको प्रचलनको बारेमा विशेष खोज अनुसन्धान एवं प्रचारप्रसार हुनु अत्यावश्यक देखिन्छ । भक्तपुरको फागुयौनको प्रतीक : भक्तपुरको होली पर्वभित्र यौनको बिम्बात्मक दृश्य पनि देख्न सकिन्छ । भक्तपुरको होलीलाई यहाँको भीमसेन गुठीले परम्परादेखि नै पृथकरूपमा मनाउँदै आएको छ । यसलाई यौनपर्वका रूपमा पनि दाँज्न सकिन्छ । फागुन शुक्ल अष्टमीदेखि फागु पूर्णिमासम्म भीमसेनको लिंग र द्रौपदीको योनिको प्रतीक झुन्डाएर यौन समागमका रूपमा राखिएको हुन्छ । जसको पूजाअर्चना तथा दर्शन गर्न मानिसहरूको घुइँचो लाग्छ । काठबाट निर्मित भीमसेनको लिंगलाई अष्टमीका दिन बिहान भक्तपुरको टोलटोलमा घुमाएर पूजा गरी साँझ मन्दिरको पाटीमा झुन्डाएर राखिन्छ । यसलाई नेवारी भाषामा चिर स्वाय्गु भनिन्छ । यहाँ चिर स्वाय्गु गरेपछि विधिवत् रूपमा फागु सुरु हुन्छ । काठबाट निर्मित दुई हात लामो र करिब ३० इन्च मोटाइ भएको लिंगलाई भीमसेनको लिंग र रातो कपडाबाट बनेको योनि आकारको प्वाललाई द्रौपदीको योनिका रूपमा लिने गरिन्छ । होली सुरु हुनुअघि अष्टमीको दिन बिहान उक्त लिंगलाई दुईजनाले काँधमा बोकेर भक्तपुरको इनाचो, बाचुटोल, जगाती, ब्रह्मायणी, च्यामासिंह हुँदै तचपालस्थित दत्तात्रय मन्दिर वरपर घुमाइन्छ । बजार परिक्रमापछि भीमसेन मन्दिरमा ल्याइएको भीमसेनको लिंग र योनि आकारको प्वाल भएको रातो कपडासमेत भीमसेन पाटीमा झुन्डाइन्छ । झुन्ड्याइएको लिंग हल्लाउँदा योनि आकारको कपडाको प्वालभित्र छिर्ने गर्छ । यसलाई नै भीमसेन र द्रौपदीको यौन समागमका रूपमा लिइन्छ । यसलाई फागुसँग जोडिएको यौन प्रतीकका रूपमा लिइन्छ । भीमसेन र द्रोपदीको यौन समागमका रूपामा राखिएको यस प्रतीकलाई विकृति नभएर सांस्कृतिक मूल्यमान्यताका रूपमा लिएको पाइन्छ । पूर्णिमाको दिन भीमसेनको उक्त लिंगलाई ब्रह्मायणी मन्दिर नजिकको खोलामा लगेर पखाल्ने र पुन: मन्दिरमा लगेर राखिन्छ । उक्त लिंग पखालेर भीमसेन मन्दिरमा लगेपछि फागुपर्व समाप्त हुन्छ । जसका छोरा छैनन् उसले उक्त लिंग बोक्दा छोरा हुने जनविश्वास भएकाले पनि उक्त लिंग बोक्न मानिसको तँछाडमछाड हुने गर्छ । उक्त भीमसेन मन्दिरको निर्माण जगत्प्रकाश मल्लको पालामा भएकाले उक्त परम्परा पनि त्यही समयदेखि नै चलेको हुनसक्ने अनुमान गर्न सकिन्छ । यसै प्रकारको लिंग पूजनोत्सव जापानमा पनि प्रचलित छ । सिंहसार्थ बाह र फागु : फागुपर्वको शुभारम्भ सम्बन्धमा सिंहसार्थ वाहको पनि रोचक प्रसंग पाइन्छ । ठमेलस्थित विक्रमशील महाविहारमा रहेको चकँ द्यचक्रमणशीलको मूर्तिलाई राति त्यसै महाविहारसँगैको टुँ (इनार) चोकमा नौ पटक ओहोरदोहोर गराइने परम्परा छ । नेपाल भाषामा यसलाई गुह्रु न्यायेकेगु भन्ने गरिन्छ । त्यसो गर्नुअघि मूर्तिलाई बाजागाजाका साथ होली खेल्दै जात्रा गरेर ठमेल नगर परिक्रमा गराइन्छ । सिंहसार्थ बाह भनिने त्यस मानवाकृत रातो चकँ द्यको मूर्तिलाई बाजागाजाले सहित जात्रा गर्दै ठमेलबाट ज्याठा, असन, इन्द्रचोक हुँदै हनुमानढोका पुयाएर मरुसत्तल, प्याफल, नरदेवी, टेंगल, बाँगेमुढा, थँहिटी, क्वबहाल हुँदै विक्रमशील महाविहार ल्याउने परम्परा छ । चकँ द्य जात्राका क्रममा बोधिसत्व महामञ्जुश्री यहाँ आई विक्रमशील महाविहारमा बस्दा आफैंले लेखेको भनिने प्रज्ञापारमिता नामका ठूल्ठूला चार ठेली ग्रन्थ पनि सँगै बोकेर नगर परिक्रमा गराउने परम्परा थियो । तर, केही वर्षयता ठ्यासफुका रूपमा रहेको प्रत्येक पाना कालो पृष्ठभूमिमा सुन र चाँदीको मसीले रञ्जना लिपिमा लेखिएको हुनाले ती महत्त्वपूर्ण ग्रन्थका पृष्ठहरू च्यातिने र हराउने डरले परिक्रमा गराउन छाडिएको हो । प्रचलित कथनानुसार व्यापारीहरूको नेतृत्व गर्दै ल्हासामा व्यापार गर्न गएका सिंहसार्थ बाह स्वदेश फर्कने क्रममा सँगै आएका सबै व्यापारी मारिए । तर उनी मात्र बाँचेर सकुशल आफ्नो घर फर्किए । त्यही खुसियालीमा सिन्दुर जात्रा गरिएको र कालान्तरमा उक्त परम्परा होलीका रूपमा चलेको र चकँ द्य जात्रा चलेको भन्ने कथन पनि पाइन्छ । तराई र अन्य सम्प्रदायमा फागु : नेपालका पहाडी जिल्लाहरूमा मनाइने फागुभन्दा तराईका जिल्लाहरूमा मनाइने फागु अलि पृथक खालको छ । नेपालको तराई प्रदेशमा भने पहाडी जिल्लामा होली मनाइएको भोलिपल्ट धुमधामसँग मनाइन्छ । नेपालको पश्चिमी तराईका थारु समाजमा यसलाई विशेष धुमधामले एकआपसमा रंग अबिर दलेर नाचगान गरी हर्षपूर्वक मनाउँछन् । त्यस्तै, चितवनका थारुहरूले यसलाई नयाँवर्षको शुभारम्भका रूपमा मनाउँछन् । यसबेला यिनीहरू ढोलक बजाएर, नाचगान गरी, रक्सी माछामासु खाएर परम्परागत रूपमा फागुपर्व मनाउँछन् । पहाडी क्षेत्रमा मनाइने फागुभन्दा तराईमा मनाइने फागुपर्व भारतीय संस्कृतिसँग पूर्णतया मेल खान्छ । विभिन्न रंगहरू दलेर पिचकारीले रंग हानेर वा रंगीन पानी छ्यापाछ्याप गरेर तराईमा फागुपर्व मनाइन्छ । यस अवसरमा तराईमा भाङको घोट्टा पनि बनाएर पिउने चलन छ । नेवारी परम्पराअनुसार पानीसँग नभएर अबिर र रंगसँग होली खेल्ने चलन छ । नेवारी संस्कृतिमा होलीका बारेमा युवकयुवतीलाई जिस्क्याउँदै गाएका अनेक शिष्ट तथा रोचक गीत पाइन्छन् । होलीको सन्दर्भमा गाइएका नेवारी गीतमा निकै मार्मिक तथा प्रेममय भावमा व्यक्त गरिएका छन् । रंगीन पर्वफागु : रंगले हाम्रो मानसिक स्वास्थ्यमा पनि सकारात्मक प्रभाव पार्छ । होलीमा विशेषत: रातो, हरियो, पहेंलो तथा नीलो रंग बढी प्रयोग हुन्छ । रातो रंगलाई शक्ति र सौभाग्यको सूचक मानिन्छ । यसलाई शुद्धता एवं पवित्रताको प्रतीक मानिन्छ । हरेक धार्मिक कार्यमा यसको प्रयोग हुन्छ । स्वच्छ, सफा र चित्त शुद्धिको प्रतीकका रूपमा लिइने यो रंग होलीमा पनि विशेष प्राथमिकताका साथ प्रयोग गरिन्छ । रातो रंगलाई साहस र प्रेमको प्रतीकका रूपमा लिइन्छ । हरियो रंगलाई प्राण, जीवनशक्ति एवं मार्मिकताको प्रतीक मानिन्छ । यसलाई जीवनशक्तिको भित्री मर्म बुझ्ने जीवित रंग पनि भनिन्छ । यो रंगलाई भक्ति र धर्म परायणताका रूपमा लिइन्छ । फागुमा रातो अबिर र पहेलो केसरी दलेर खेल्ने परम्परा पनि छ । यो रंगलाई शान्ति र सन्तुलनको प्रतीकका रूपमा लिइन्छ । त्यसैले पनि यो रंगको प्रयोग बढी हुन्छ । होलीमा कालो रंगको पनि व्यापक प्रयोग हुन्छ । यो रंग इष्र्या र स्वार्थसँग सम्बन्धित हुन्छ । त्यस्तै, सेतो रङ पनि सबैले मनपराउँछन् । यो रङलाई शुद्धताको प्रतीक मानिन्छ । होलीमा विभिन्न प्रकारका रंगको प्रयोग गरिन्छ । कलर थेरापीमा उल्लेख भएअनुसार प्राकृतिक रंग प्रयोग गरी होली खेल्दा स्वास्थ्यमा असर पर्दैन भने छालामा कुनै पनि असर पनि गर्दैन । विश्वव्यापी रंगीन पर्व : हरेक मुलुकमा आआफ्नै तरिकाले होली जस्तै पर्वहरू मनाउने गरिएको पाइन्छ । इटालीमा बोलियाकोनोन्सको नामले र चीनमा च्वेजका नामले मनाइन्छ । त्यस्तै, अमेरिका, जापान, इजिप्ट, इन्डोनेसिया, थाइल्याण्ड आदि देशमा पनि आआफ्नै प्रकारले यो पर्व मनाइन्छ । होली वा फगुवालाई भारतका विभिन्न प्रान्तमा फागवह वा डोलजात्रा, डोलाजात्रा र वसन्तोत्सवका नामले पृथकपृथक तरिकाले मनाइने गरिन्छ । पाकिस्तानमा पनि होली पर्व मनाउने चलन छ । भारतीय संस्कृतिको प्रभाव रहेको यो मुलुकमा हिन्दू धर्म मनाउनेहरूको पनि उपस्थिति छ । यहाँ घरआँगन सफा गर्ने र विभिन्न खालका मिठाई बनाएर खाने तथा आफन्त एवं इष्टमित्रहरूलाई ख्वाउने चलन छ । प्राय: मन्दिरहरूमा भेला भै होली मनाइन्छ । आफूभित्र रहेको खराब आदतलाई त्याग्ने प्रेरणा दिन खराव प्रवृत्तिामाथि विजय देखाएर मान्छेलाई सत्मार्गमा प्रेरित गराउन यस पर्वले महत्वपूर्ण भूमिका खेलेको छ। यसले सामाजिक तथा मनोवैज्ञानिक दृष्टिकोणमा वैमनस्यता त्यागी मित्रता सुदृढ गर्छ। फागुपर्वको सुरुआत वसन्तका मित्र कामदेवको पूजाबाट आरम्भ गरिन्छ। वात्सायनको समयमा फागुन र चैत दुई महिनामा मदनोत्सव वा वसन्तोत्सव मनाइन्थ्यो। त्यही मदनोत्सव तथा वैदिक साहित्यमा चर्चित वसन्तोत्सवलाई आजकल फागुपर्व भनेर मनाउने गरिएको मानिन्छ। त्यस्तै, बंगलादेशका हिन्दू धर्मावलम्बीहरू मन्दिरमा जम्मा भएर रङका साथमा होली खेल्ने चलन छ । दक्षिण अमेरिकाको दक्षिण क्षेत्र गुयानामा पनि होली मनाउने चलन छ । यहाँ पानी, रङ र गीतसंगीतका बीच होली मनाउने चलन छ । बालबालिकाहरू पनि पिचकारीले पानी छ्यापेर होली खेल्छन् । बेलायतमा बसोबास गरिरहेका अन्य मुलुकका नागरिकले आआफ्नै किसिमले होली मनाए पनि त्यहाँको आफ्नै परम्परा र संस्कृति छ । यहाँ विशेषगरी आफन्त र साथीहरूलाई निम्तो गरेर होली मनाउने चलन छ । फिजीमा सांगीतिक रमझमका साथ होली मनाइन्छ । राधा र श्रीकृष्णको प्रेमभावका गीतहरू गाएर होली मनाउने चलन छ । यहाँ पनि विभिन्न खालका रङ दलेर होली खेलिन्छ । दक्षिण अफ्रिकामा गीतहरू गाउने, नाच्ने र साथीभाइहरू जमघट भै होली खेल्ने चलन छ । सुरिनाममा पनि होलीका गीत गाएर एवं रङ खेलेर होली मनाउने चलन छ । त्यस्तै, अमेरिकाका विभिन्न राज्यमा पनि होलीको रौनक देख्न पाइन्छ । विश्वभरका नागरिक बसोबास गर्ने यो मुलुकमा होली मनाउने आफ्नै परम्परा छ । विश्वका अन्य देशहरूमा आफ्नो समुदाय र प्रचलनअनुसार होली मनाउने गरिएको पाइन्छ । वैज्ञानिक, आयुर्वेदिक र कृषिसँग सम्बन्ध : वैज्ञानिक दृष्टिले फागुपर्वको आफ्नै महत्व छ । यस अवसरमा बालिएको आगोको धुँवा बादलको रूपमा परिणत हुने र सो बादलले वर्षा गराउन मद्दत पुग्दछ । त्यस्तै, यस अवसरमा बालिने आगोको धूवाँले शीतकालमा उत्पन्न हुने थुप्रै रोगका कीटाणुहरू नाश गर्न मद्दत गर्दछ भनिन्छ । त्यस्तै, आयुर्वेदका चरक, सुश्रुतजस्ता आचार्यहरूका अनुसार असल रंग तथा अबीर, केशरी, नीर मिलाई राम्रोसँग तयार पारिएको रंगले थुप्रै प्रकारका चर्मरोग निको हुन्छन् । तराई प्रदेशमा फागुपर्वलाई चना, गहुँजस्ता अन्नलाई भुट्ने वा आहुति दिएर मनाइन्छ जसलाई त्यहाँ होलिका भनिन्छ । त्यसैले तराई प्रदेशमा चना, गहुँ र जौजस्ता नवान्नहरूलाई फागुन महिनामा अग्निदेवतालाई चढाएर भित्र्याउने एवं खाने परम्परा छ । गीतसंगीतमा फागु : होलीपर्वका अवसरमा विभिन्न प्रकारका गीत पनि गाइन्छ । यस अवसरमा गाइने गीत वा रागलाई टप्पा भनिन्छ । टप्पा तराईतिर ज्यादै प्रचलित फागु गीत वा राग हो । होलीपर्वका अवसरमा विभिन्न प्रकारका गीत पनि गाइन्छ । टप्पा तराईतिर ज्यादै प्रचलित फागु गीत वा राग हो । त्यस्तै, नेवारी सम्प्रदायमा पनि फागुको महत्व पाइन्छ । थुप्रै नेवारी साहित्यमा पनि फागुको वर्णन भएको पाइन्छ । नेवारी गीतहरूमा सुमेरु पर्वतका शिवलाई हिमालय पर्वतकी छोरी चाहिएको वर्णन पाइन्छ । त्यसैले नेवारी परम्परामा फागुलाई चाडपर्वको राजा मानिन्छ । नेवारी साहित्यमा जुजुया होली तँचाया ला ल्यासे ? भनेर फागुको वर्णन भएको पाइन्छ । होलीमा सांगीतिक कार्यक्रमहरू पनि सम्पन्न गरिन्छन् । यस अवसरमा देशविदेशमा विभिन्न फेसन शो, म्युजिक कन्सर्ट तथा सांगीतिक कार्यक्रमहरू आयोजित गरेर होली मनाइन्छ । चलचित्रभित्र फागु विचित्र : चलचित्रमा समाजको कला र संस्कृतिको प्रतिबिम्बन पनि पाइन्छ । त्यसैले विभिन्न नेपाली चलचित्रमा फागु गीत पनि समावेश गरिएको पाइन्छ । बटरफ्लाई चलचित्रको होली रे आयो होली रे, ज्वाला चलचित्रको होली रे होली रे, चलचित्र अधिकारको होलीले मेरो रंगायो नयाँ चोली, वसन्ती चलचित्रको फागु हो फागु होलगायत थुप्रै गीतहरू नेपाली चलचित्रमा समेटिएका पाइन्छन् । त्यस्तै, लेखु सहयात्रीको ह्याप्पी होली, नवराज सुब्बाको जीवन खुल्छ सँगमा होलीमो सात रंगमा आदि गीतका साथै जोगिरा सरर, होली रे होली र आज जनकपुरमा होली रे, आज होली हो, खेलौं होली जस्ता थुप्रै होलीसम्बन्धी गीत पनि सुन्न सकिन्छ । त्यस्तै नेपाल भाषाका केही चर्चित होली गीतमा अबिरया होली तँचायाला ल्यासे, फागु पुन्हिया होलीलगायत होलीया मेला आदि गीतहरू पनि पाइन्छन् । विभिन्न खाले चलिचित्रमा होलीका गीत समावेश गरिनुले यो नेपाली सबैको लोकप्रिय र महत्त्वपूर्ण पर्व भएको प्रस्ट हुन्छ । विकृति होइन, संस्कृति बनाऔं फागु : आफूभित्र रहेको खराब आदतलाई त्याग्ने प्रेरणा दिन खराब प्रवृत्तिमाथि विजय देखाएर मान्छेलाई सत्मार्गमा प्रेरित गराउन यस पर्वले महत्वपूर्ण भूमिका खेलेको छ । सामाजिक तथा मनोवैज्ञानिक दृष्टिकोणमा वैमनस्यता त्यागी मित्रता सुदृढ गर्न यस पर्वलाई उत्प्रेरकको रूपमा लिन सकिन्छ । हिजोआज आधुनिकता र परम्पराको नाममा उच्छृंखलता थपिँदै गएकाले फागु संस्कृतिभन्दा पनि विकृतिमय बन्न पुगेको देखिन्छ । आधुनिकता र संस्कृति संरक्षणका निहुँमा यहाँ यस्ता परम्पराभित्र विकृतिले डेरा जमाएको छ । जसको कारण समाजको धेरै क्षेत्रमा नराम्रो असर परेको छ । शुद्ध अबीर, रंग र पानीको प्रयोग गरी फागुपर्वलाई विशिष्टरूपमा मनाउनु नै यसको सन्देश हो । असत्यमाथि सत्यको विजयका प्रतीकका रूपमा मनाइने होली पर्वको आफ्नै विशेषता रहेको पाइन्छ । यो विश्वव्यापी महान् पर्व हो ।"
जोश र नवीनताको मिश्रण,"निकिताको उद्यमशीलता यात्रा दृष्टिकोण, दृढ संकल्प र रणनीतिक वृद्धिको एउटा शृंखला हो। निकिता नेपाल युवा अर्थोडक्स चिया उद्यमी हुन्। नेपालको चिया उद्योगमा निकिताको यात्रा निकै प्रेरणादायी छ। उनी एउटा यस्तो दूरदर्शी महिला उद्यमी हुन् जसले अर्थोडक्स चियाको लागि आफ्नो जोश जाँगरलाई एक समृद्ध व्यावसायिक साम्राज्यमा रूपान्तरण गरिन्। पहाड र हरिया चिया बगानको बीचमा जन्मे हुर्केकी निकिताले चिया खेती र यसको तयारीको लागि जटिल कलाको प्रारम्भिक आकर्षण विकास गर्दै गइन्। इलामको फिक्कलको हरिया चिया बगानबाट निकिताले अर्थोडक्स चिया उत्पादनको जटिल सूक्ष्मताहरूको लागि आफ्नो गहिरो लगाबलाई आत्मसात् गरिन्। सानो गाउँमा जन्मे र हुर्केकी निकिताको यात्रा लचिलोपना, महत्वाकांक्षा र उद्यमशीलताको प्रमाण हो। उनको शिक्षा प्राप्तिको चाहनाले उनलाई आफ्नो गृहनगरबाट काठमाडौंसम्म पुयायो जहाँ उनले आफ्नो उच्च शिक्षा अध्ययन पूरा गरिन्। पछि पोखरा विश्वविद्यालयबाट बीबीए उत्तीर्ण गरिन्। आफ्नो क्षितिजलाई विस्तार गर्न दृढ संकल्प राख्दै उनले थाइल्यान्डको शिनावात्रा विश्वविद्यालयबाट एमबीएको डिग्री हासिल गरिन्। सानै उमेरदेखि पत्रपत्रिका र ग्यास सिलिन्डर बेच्नेजस्ता साना उद्यमहरू सुरु गर्दै निकिताले उत्सुक व्यावसायिक भावना प्रदर्शन गरिन्। यद्यपि, स्नातक पूरा गरेपछि उनले नेपालको चिया उद्योगमा एक महत्वपूर्ण खाडल रहेको पहिचान गरिन्। बजारमा प्रिमियम, प्रामाणिक स्वाद ल्याउने आफ्नो चाहनाबाट प्रेरित भएर उनले एरोमा टी स्थापना गरिन्। उक्त चिया गुणस्तर, दिगोपन र नेपाली अर्थोडक्स चियाको समृद्ध सम्पदाको प्रतीक हो। एउटा सानो स्तरको उद्यमीबाट एक उद्योग नवप्रवर्तकसम्मको उनको यात्राले समर्पण, दूरदर्शिता र आफ्नो सपनाहरू पछ्याउने साहसको शक्ति प्रदर्शन गर्दछ। निकिताको उद्यमशीलता यात्रा दृष्टिकोण, दृढ संकल्प र रणनीतिक वृद्धिको एउटा शृंखला हो। शिनावात्रा विश्वविद्यालयबाट एमबीए पूरा गरेपछि उनी आफ्नो व्यावसायिक विचारहरूलाई वास्तविकतामा रूपान्तरण गर्न निस्किइन्। २०७५ सालमा उनले विद्यार्थी र कामकाजी महिलाका लागि सुरक्षित र आरामदायी आवास प्रदान गर्ने उद्देश्यले अरोमा गल्र्स होस्टेल स्थापना गरिन्। एक वर्षपछि व्यवसायप्रतिको जोशले गर्दा उनले नेपाल अरोमा ट्रेडर्सको नामले उद्यम सुरु गरिन्। योसँगै उनले चिया बजारमा आफ्नो पदछाप विस्तार गरिन्। गुणस्तरीय प्याकेजिङको आवश्यकतालाई पहिचान गर्दै उनले अरोमा प्याकेजिङ उद्योगको पनि स्थापना गरिन्। यसले उनको नवप्रवर्तन र उत्कृष्टताप्रतिको प्रतिबद्धतालाई सुदृढ पार्दै लग्यो। अरोमा ग्रुपमार्फत निकिताले एक गतिशील उद्यम निर्माण गरेकी छिन् जुन विविध क्षेत्रहरूमा फैलिएको छ। यसले उनको उद्यमशीलता कौशल र प्रभावकारी व्यवसायहरू सिर्जना गर्ने अटल समर्पणलाई प्रतिबिम्बित गर्दछ। अरोमा टीअन्तर्गत निकिताले नेपालको समृद्ध चिया सम्पदाको सार तत्वलाई समेट्ने प्रिमियम चिया उत्पादनहरूको विविध दायरा तयार पारेकी छन्। अर्थोडक्स पातको चियामा विशेषज्ञता हासिल गर्दै ब्रान्डले गोल्डेन टीनिडल, हाइट टीनिडल, ग्रिन टी र ब्ल्याक टीजस्ता उत्कृष्ट प्रकारहरू चिया पारखीमाझ ल्याएको छ। सुविधा र स्वादमा विस्तार गर्दै अरोमा टीमा क्यामोमाइल, चमेली, अलैंची, तुलसी, पुदिना, लेमनग्रास, दालचिनी र थपस्वादसहित २२ थरीका प्राकृतिक रूपमा इन्फ्युज्ड टी ब्याग को संग्रह पनि समावेश छ। हरियो र कालो चियाका विकल्पहरूमा पनि यो उपलब्ध छ। बोल्ड र सुगन्धित मि श्रणका प्रेमीहरूलाई पूरा गर्न ब्रान्डले आफ्नो सिग्नेचर प्रिमियम सीटीसी मसला चिया पनि प्रस्तुत गरेको छ। यो बलियो स्वाद र परम्परागत मसलाहरूको उत्तम संयोजन हो। यस व्यापक दायराको साथ, अरोमा टीले प्रत्येक चिया उत्साहीका लागि एक उत्तम स्वाद प्रदान गर्दै नेपालको चिया उद्योगलाई पुनः परिभाषित गर्ने काम जारी राखेको छ। चिया उद्योगमा निकिताको विशेषज्ञता चिया प्रशोधन, मार्केटिङ र ब्रान्डिङमा व्यापक प्रशिक्षण र व्यावहारिक अनुभवद्वारा खारिएको छ। सन् २०२४ को डिसेम्बरमा, उनले चीनको झाङझाउ कलेज अफ साइन्स एन्ड टेक्नोलोजीबाट चिया प्रशोधन प्रविधि र चिया उद्योग प्रवद्र्धनसम्बन्धी २५ दिने प्रशिक्षण पूरा गरिन्। यो महŒवपूर्ण कार्यक्रमले चिया कला, चिया मार्केटिङ, चिया बगान, चिया उत्पादन र ब्रान्डिङको बारेमा उनलाई गहन ज्ञान प्रदान गयो, जसले गर्दा यस क्षेत्रमा नवीनता ल्याउने उनको क्षमता सुदृढ भयो। सन् २०२३ को जनवरीमा, चियाको स्वाद र मि श्रणमा उनले भारतबाट विशेष तालिम लिएकी थिइन्। यसले उच्चगुणस्तरको मि श्रणहरू बनाउने उनको सीपलाई अझ परिष्कृत गर्दै लग्यो। चियाको प्राविधिक र व्यावसायिक दुवै पक्षमा बलियो जगका साथ निकिताले परम्परालाई आधुनिक नवीनतासँग जोड्दै अरोमा टीलाई उत्कृष्टतातर्फ डोयाइरहेकी छिन्। एउटा सानो गाउँबाट आएर एक अग्रगामी चिया उद्यमी बन्ने निकिताको यात्रा उनको आफ्नो कामप्रतिको जोश, लगनशीलता र नवीनताको प्रमाण हो। अरोमा ग्रुपमार्फत उनले अरोमा टीको मुटुमा रहेको विविध व्यावसायिक पोर्टफोलियो सफलतापूर्वक निर्माण गरेकी छिन्। चिया पारखीलाई प्रिमियम अर्थोडक्स चिया, प्राकृतिक चिया ब्याग इन्फ्युजन र समृद्ध सीटीसी मसला मि श्रणहरू प्रदान गर्दै उनले आफ्नो व्यावसायिक यात्रा अगाडि बढाइरहेकी छन्। नेपाल, भारत र चीनमा आफूले प्राप्त गरेको तालिमले उनलाई चिया प्रशोधन, ब्रान्डिङ र मार्केटिङमा गहिरो विशेषज्ञता प्रदान गरेको छ। जसले गर्दा उनी नेपाली चियालाई विश्वव्यापी स्तरमा पुयाउन सफल भएकी छिन्। समर्पण र दूरदर्शिताले साधारण विचारलाई समृद्ध विरासतमा परिणत गर्न सक्छ भन्ने उनले प्रमाणित गरेकी छन्। उत्कृष्टता र दिगोपनको दृष्टिकोणका साथ निकिताले यस उद्योगलाई पुनः परिभाषित गर्ने कामलाई निरन्तर जारी राखेकी छन्। नेपालमै बसेर व्यापारमा सफलता कमाउने उत्पादनको राम्रो उदाहरण बनेको छ निकिताको अरोमा चिया। आफ्नै देशमा कुनै सानो व्यापार गरेर अरूलाई पनि रोजगारी सिर्जना गरिदिने ठूलो सपना देख्न सकिने सुझाव उनी सम्पूर्ण नेपाली युवालाई दिन चाहन्छिन्।"
आज यी ठाउँमा पानी पर्ने,"काठमाडौं : हाल देशमा पश्चिमी न्यून चापीय प्रणालीको आंशिक प्रभाव रहेको मौसम पूर्वानुमान महाशाखाले जनाएको छ । हाल देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहेको छ । महाशाखाका अनुसार कोशी प्रदेश, बागमती प्रदेश, गण्डकी प्रदेश र कर्णाली प्रदेशका पहाडी भूभागका एकदुई स्थानमा छिटफुटदेखि हल्का वर्षा भइरहेको छ । आज दिउँसो कोशी प्रदेशका पहाडी भूभागमा आंशिकदेखि साधारणतया बदली, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ । कोशी प्रदेश, बागमती प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । कोशी प्रदेशका पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ । आज राति कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ । कोशी प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । त्यसैगरी महाशाखाका अनुसार कोशी प्रदेश, बागमती प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । कोशी प्रदेशका पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ । यसको प्रभावले दैनिक जनजीवन, स्वास्थ्य, सडक तथा हवाई यातायातमा आंशिक प्रभाव पर्नसक्ने हुँदा त्यसबाट हुनसक्ने असरबाट समेत बच्न आवश्यक उपायहरू तथा सतर्कता अपनाउन महाशाखाले अनुरोध गरेको छ ।"
उद्यमशीलतामा उदाएकी नेता,"वीरेन्द्रनगर : दैलेखको चामुण्डामा २०३६ सालमा जन्मिएकी टीका अधिकारीको २०५१ सालमै विवाह भयो । १५ वर्षको कलिलै उमेरमा गाउँकै टेक अधिकारीसँग उनी विवाहबन्धनमा बाँधिइन् । सानैमा विवाह भएपछि पढाइलेखाइले गति लिन सकेन । २०५६ सालमा उनको परिवार बालबालिकाको शिक्षा र सुविधाका हिसाबले सुर्खेत वीरेन्द्रनगरमा बसाइँ सर्यो । श्रीमान्को पढाइ भएकाले उनले घरमै उद्यमशीलता सुरु गरिन् । एक भैंसी, दुई बाख्रा र तरकारी व्यवसाय गर्न थालेपछि उनको परिवारले पनि साथ र सहयोग गर्यो । उनले घरमा थोरै लगानीबाट सुरु गरेको उद्यमले राम्रो कमाई हुन थाल्यो । परिवारहरूले पनि साथ दिँदै गयो । सधैं आफ्नो कामलाई नै बढी महत्व दिने उनी घरकी प्यारी बुहारी बनिन् । समयसँगै समाजमा पनि लोकप्रिय महिला बन्दै गइन् । गाउँका महिलाको सरसल्लाहमा उनकै नेतृत्वमा २०६७ सालमा ५० जना महिला आबद्ध बहिनी समूह गठन गरिन् । उक्त समूहमा बचत गर्ने र गाउँका उद्यमी महिलालाई सहयोग गर्ने गर्दै उनले त्यसको परिचालनमा नेतृत्वदायी भूमिका निभाइन् । सानो सानोबाट बचत गरेको रकम धेरै बन्दै गएपछि उनले २०६९ सालमा ९० जना महिला सदस्य बनाएर सम्झौता सामाजिक उद्यमी महिला सहकारी नै दर्ता गरिन् । जुन सहकारीले गाउँका धेरै महिलालाई उद्यमी बनाइदियो । कतिका त परदेश जानुपर्ने बाध्यता नै टर्यो । टीका गाउँकी अब्बल महिला उद्यमी हुन् । उनले आफ्नो घरमा पनि १५ वटा बाख्रा, बंगुर, कुखुरापालन तथा तरकारी खेती गरिन् । जसबाट उनको परिवारको खर्चका साथै छोरा छोरी पठनपाठनमा सहजता भयो । उनले सहकारीमार्फत आफूसँगै अन्य महिलालाई पनि उद्यमी बनाउन सहयोग गरिन् । उनकै नेतृत्वमा सहकारीमार्फत सिलाइकटाइ व्यवसायका साथै डेरी उद्योग पनि सञ्चालनमा छ । टीका उद्यमीमात्र बनिनन्, उद्यमी महिलाको नेता पनि बनिन् । उनले २०६७ सालमा गाउँमा आफ्नै अगुवाइमा मासिक सय रुपैयाँ उठाउने समुह बनाइन् । उनले यो समूहको नेतृत्वमात्रै गरिनन्, गाउँकै नेता भइन् । अहिले गाउँलेले केही समस्या पर्नासाथ उनैलाई सम्झिन्छन् । उनले नेतृत्व गरेको उक्त सम्झौता महिला सहकारीमा हाल ६ सय ५१ जना महिला सदस्य छन् । सबैले मासिक २ सयभन्दा माथि इच्छाअनुसार बचत गर्ने गरेका छन् । सहकारीको वार्षिक कारोवार २ करोड ५० लाख छ । ऋण लगानी मात्र १ करोड ३० लाख छ । जसबाट झन्डै २ सय जना महिलाले विभिन्न उद्यम गर्ने गरेका छन् । उनीहरूले खासगरी तरकारी खेती, पशुपालन, सीपमूलक काम, डेरी उद्योगलगायतका उद्यमहरू गरिरहेका छन् । टीका गाउँकै प्रेरणादायी महिला उद्यमीका रूपमा परिचित छन् । सहकारीमा ६ जनाले रोजगारी पनि पाएका छन् । उक्त सहकारीबाट दिदीबहिनी सिलाइकटाइ सेन्टरका साथै डेरी उद्योग पनि सञ्चालनमा छ । सेन्टरमा १२ जना र डेरी उद्योगमा ६ जना गरी १८ जनाले रोजगारी पाएका छन् । अहिले त यो सहकारी गाउँका महिलालाई उद्यमी बनाउन सहयोग गर्ने मुख्य आधार बनेको छ । टीका पनि सहकारी अभियानसँगै घरमा बाख्रापालन, कुखुरापालन, तरकारी खेतीका साथै महिलालाई उद्यमी बनाउने अभियानमा लागेकी छन् । उनी अहिले सामाजिक उद्यमी महिला सञ्जाल नेपालकी केन्द्रीय अध्यक्ष छन् । उक्त सञ्जालमा नेपालभरिका २ सय १८ सहकारी संस्थाहरू आबद्ध छन् । जुन सहकारीमा चार लाखभन्दा बढी उद्यमी परिवारहरू सदस्य छन् । उनले महिला उद्यमशीलता विकास र प्रवर्द्धनका लागि सामाजिक उद्यमी महिला सञ्जालबाट मुलुकका ७ वटै प्रदेश र विभिन्न जिल्ला भ्रमण गरिसकेकी छन् । जहाँ उनले प्रदेश सरकारहरूलाई उद्यमशीलता विकासका लागि आवश्यक नीति निर्माण र महिला उद्यमीलाई सहयोग गर्न वकालत पनि गर्ने गरेकी छन् । उनले भनिन्, हामी सामाजिक उद्यमी महिला सञ्जाल नेपालमार्फत नेपालभरका महिलालाई उद्यमी बनाउने अभियानमा छौं । घरमा फुर्सदिलो भएर परिवारको हिंसा सहेर बस्नुभन्दा आफ्नो क्षमताअनुसार उद्यमशीलतामा लागेर आत्मनिर्भर बन्न महिलालाई जागरण दिने अभियान चलाइरहेका छौं । यसले समाजमा भइरहेको हिंसा, दुव्र्यवहार न्यूनीकरणका साथै महिलालाई आफ्नो खुट्टामा उभिन प्रेरणा मिलेको छ । महिला उद्यमी सहकारी संस्थाहरू ऐक्यबद्ध भई सशक्त महिलाको नेतृत्वमा महिला उद्यमी व्यवसाय, उद्योग, सहकारी विश्वविद्यालय र उद्यमी बैंक स्थापना गर्ने लक्ष्य रहेको उनी बताउँछिन् । महिला उद्यमीको सामाजिक तथा आर्थिक सशक्तीकरण गर्दै सामाजिक पुँजी निर्माण गर्ने, वित्तीय क्षेत्रमा महिलाको पहुँच वृद्धि गर्ने, महिलाद्वारा गरिएका उत्पादन र बजारीकरणलाई प्रवद्र्धन गर्दै समुन्नत समाजको निर्माण गर्ने आफ्नो उद्देश्य रहेको उनले बताइन् । उनका अनुसार अबको १० वर्षमा नेपालभरिका १५ लाख सदस्यसहित एक हजार महिला उद्यमी सहकारी संस्था सामाजिक उद्यमी महिला सञ्जाल नेपालमा आबद्ध गराउने लक्ष्य छ । सुलभ ऋण र बिमा सेवाको लागि कम्तीमा २० अर्बको पुँजीसहितको एउटा महिला उद्यमी बंैकको स्थापना गर्ने उनको योजना छ । यस्तै महिला उद्यमीको नेतृत्वमा एउटा उद्यमी विश्वविद्यालय स्थापना गर्ने, नेपालका मुख्य सहरी क्षेत्रमा ७ वटा कृषिजन्य वस्तुहरूको थोक संकलन केन्द्र र ५ वटा कृषिमा आधारित उद्योग स्थापना गरी सञ्चालनमा ल्याउने र सामाजिक, आर्थिक, राजनीतिकलगायतका क्षेत्रमा उद्यमी महिलाको नेतृत्व वृद्धि गर्न पहल गर्ने उनले जनाइन् । यस्तै सञ्जालमा आबद्ध सहकारीको कुल पुँजी १ अर्ब ५० खर्ब पुर्याउने, राष्ट्रिय स्तरको दुग्ध उद्योग स्थापना, कृषि तथा पशुउपज उद्योग स्थापना गर्ने पनि उनको लक्ष्य छ । उनी भन्छिन्, उद्यम गर्नेहरूलाई उद्यमशीलता, ज्ञान, सीप र सकारात्मक सोच आवश्यक पर्छ । उद्यम गर्नेहरूमा धैर्य र लगनशीलता पनि हुनुपर्छ । सानातिना कमी कमजोरीबाट पाठ सिक्दै अगाडि बढ्न सक्नुपर्छ । निराश नभई आफूले सोचेका कामहरू सार्थक बनाउन मेहनत र निरन्तरता दिन सक्नुपर्छ । व्यक्तिगत, साझेदारी, सहकारी तथा सामूहिक प्रयासबाट उद्यमशीलता वा व्यवसायको विकास गर्न सकिने उनको धारणा छ । स्थानीय स्तरमा उपलब्ध, श्रम, साधनस्रोत, पुँजी तथा प्रविधिको उपयोगको साथै सीपमूलक तालिम र वित्तीय पहुँच विकास गरी उद्यमशीलता विकास गर्न सकिन्छ । प्रदेश सरकारले महिला उद्यमशीलतालाई लक्षित नीति तथा कार्यक्रम तर्जुमा गरी उद्यमशीलता विकासमा लगानी गर्नु आवश्यक छ, उनले भनिन् ।"
कार्यस्थलमा सलिनाको सान,"सानैदेखि केही गर्नुपर्छ भन्ने एउटा जुनुन् भएकै महिला हुन् सलिना नकर्मी। सलिनाले १२ वर्षीय करियरमा अहिलेसम्म महिला भएकै कारण फरक महसुस गर्नुपरेको छैन। यसमा उनको फरक तर्क छ, पहिले तिमी सक्षम हौं। पुरुषकै तुलनामा हरेक काममा प्रतिस्पर्धामा आउ। त्यसपछि कहीँ पनि कुनै पनि क्षेत्रमा फरक महसुस गर्नुपर्दैन। महिलाले पहिले आफूले आफैँलाई ज्ञानमा सक्षम बनाउनुपर्छ भन्ने सलिनाको धारणा छ। त्यति भएपछि कुनै फरक फिल हुँदैन, उनी भन्छिन्, अरूको अगाडि तिमी आफूले आफैँलाई कसरी प्रस्तुत गर्छौं। कति बलियोसँग खण्डन गर्छौं, त्यो कुराले अर्थ राख्छ। राम्रो पढ्ने विद्यार्थीमध्येमा पर्ने सलिनाले विद्यालय शिक्षा र प्लस टु डिएभी स्कुलबाट गरिन्। स्नातक तह लिटिल एन्जल्सबाट व्यवस्थानमा नै गरिन्। जम्मा ४ वर्षको कोर्षमा उनले मुख्य विषय मार्केर्टिङ रोजिन्। उनलाई सानैदेखि यस विषयमा रुचि थियो। इन्टनसिप पनि उनले विज्ञापन एजेन्सीमै सुरु गरिन्। यसै बीचमा उनले ईसीएस म्यागेजिनमा मार्केटिङकै जिम्मेवारी लिएर काम गरेकी थिइन्। त्यसो त उनलाई सानैदेखि विज्ञापनमा रुचि थियो। सानोमा घरमा टेलिभिजन हेर्दा पनि बीचबीचमा आउने विज्ञापनले उनको ध्यान तान्थ्यो। मिडियामा कन्टेन्ट कसरी बन्छदेखि मिडिया मार्केटिङ कसरी गरिन्छ भन्ने सबै उनले त्यहीँबाट सिकिन्। एक वर्ष ईसीएसमा काम गरेपछि उनले एस कलेजमा स्नातकोत्तर सुरु गरिन्। त्यहाँ उनको ब्रान्डिङ एन्ड प्रोमोसन विशेष विषय थिए। आपू भविष्यमा के बन्ने भन्नेमा उनी सानैदेखि स्पष्ट थिइन्। त्यसैले आफूले समात्नुपर्ने बाटो बेलैमा समातिन्। स्नातकोत्तर सकेपछि उनले प्रिज्मा एड्भरटाइजिङमा दुई वर्ष काम गरिन्। एक वर्ष पिआर मेनेजमेन्टमा गरेको कामको अनुभवले अहिलेसम्म पनि सहयोग भइरहेको उनी बताउँछिन्। त्यतिबेला उनले मार्केटिङको सबै जिम्मेवारी हेर्नुपथ्र्यो। प्रिज्मा पछि उनले हिमालय एयरलायन्समा काम सुरु गरिन्। भर्खर लञ्च गर्न लागेको नेपालको पहिलो इन्टरनेसनल एयरलायन्स हिमालय नै थियो। उनले त्यहाँ ब्रान्डिङको मात्र जिम्मेवारी लिएर काम गरिन्। जहाँ एयर क्राफ्ट, क्याबिन क्रु, सेक्युरिटी उपकरण, विमानभित्र सेवा कसरी ब्रान्डिङ गर्न सकिन्छ भनेर उनले ३ वर्ष काम गरिन्। त्यहाँबाट पनि उनले धेरै अनुभव समेटिन्। मलेसिया क्वालालम्पुर, श्रीलंकालगायतका स्थानमा फ्लाइट लञ्च गर्दा इभेन्ट कसरी गरिने रहेछ भन्ने उनले त्यहीँ सिकिन्। त्यसपछि उनको करियरमा एउटा टर्निङ प्वाइन्ट आयो जब उनी दराजमा गइन्। भर्खर अलिबाबाले लिएपछि मार्केटिङको टिम सेटअप गर्दै थियो, त्यतिबेलै उनी गइन्। आफ्नो करियरमा सबैभन्दा बढी दराजबाटै सिकेको उनी बताउँछिन्। ब्रान्ड मेनेजरका रूपमा त्यहाँ उनलाई मार्केटिङको पनि जिम्मेवारी थियो। दराजमा उनी पुग्दा त्यहाँ बलियो टिम बनिसकेको थिएन। एउटा सोसियल पेज हेर्ने टिम मात्र थियो। मार्केटिङका लागि भनेर उनी मात्रै थिइन्। पछि उनले टिमनै बनाइन्। दराजको ११११ क्याम्पेनलाई ग्रयान्ड सक्सेस गराउन पनि उनको महत्वपूर्ण भूमिका थियो। मार्केटिङको टिम नभए तापनि उनले भित्रैबाट फरकफरक विभागको मान्छे लिएर टिम बनाइन् र काम गरिन्। दराजको सुरुवाती दिनमा राति ९, १० बजेसम्म बसेर अन्य देशहरूमा अलिबाबाका ब्रान्चहरूले कसरी काम गरिरहेका छन् भनेर आइडिया लिने र आपूसँग भएका आइडिया दिने काम गर्थिन्। दराजको कार्यकालभरि ११११ सो नै उनको नेतृत्वमा ५ वटासम्म गरिन्। त्यसपछि उनी एफ वान सफ्टअन्र्तगत रहेको मुख्य कम्पनी फोन पेमा आइन्। अहिले फोन पे आएको २ वर्ष भइसकेको छ। उनी फोन पेमा हेड अफ मार्केटिङ पदमा आइन्। यसअन्तर्गत ब्रान्ड एन्ड मार्केटिङ सबै उनको जिम्मेवारीमा छ। अहिले फोनपेमा १४० जना कर्मचारी छन्। त्यसमा बहुमत महिलाकै छ। उनी अगाडि भन्छिन्, करियरको कुरा गर्दा फरकफरक फिल्डमा गरे पनि म महिला भनेर फरक महसुस भएको छैन। सबै स्थानमा आफ्नो क्षमताले भ्याएको, सकेको र आफू कुन पदको लागि गएको त्यसमै आफ्नो बेष्ट दिने बानीले गर्दा मलाई आपूप्रति गर्व लाग्छ। महिलालाई अगाडि बढाउन हरेक क्षेत्रमा लिड गरेका महिलालाई प्रोत्साहन दिनुपर्ने तर्क सलिना राख्छिन्। उनी भन्छिन्, कर्पोरेट हाउसमा ९ देखि ५ सम्म पर्दा पछाडि काम गरेर योगदान गर्ने महिलालाई पनि प्रोत्साहन गर्नु आवश्यक छ। जसले गर्दा यो फिल्डमा अब आउने नयाँ पुस्तालाई पनि प्रोत्साहन मिल्छ। महिला भएकैले फरक व्यवहार छैन घरकी जेठी छोरी भएको कारणले पनि सलिना सानै उमेरदेखी जिम्मेवार थिइन्। उनलाई उनको बुवाले स्नातकोत्तर अध्ययनका लागि विदेश जान सुझाव पनि दिए तर उनलाई यहीँ पढ्छु भन्ने लाग्यो। परिवारको साथसहयोग, कामको प्रकृति र पद बाहिरभन्दा यहीँ राम्रो छ भने दोस्रो दर्जाको नागरिक हुन किन विदेश जानु भन्ने भाव उनको मनमा पलाउँदै गयो। उनलाई अहिले पनि सायद त्यतिबेला विदेश गएको भए यो लेभलको इज्जत मान सम्मान, पैसा, परिवार हुने थिएन भन्ने लाग्छ। पाएको भए पनि धेरै समय लाग्थ्यो होला, यति सहज हुँदैनथ्यो उनले भनिन्। घुम्न भने उनी हरेक बर्ष योजना बनाएरै विदेश जाने गर्छिन्। विदेश अप्सनका लागि मात्र राखौं अहिले प्सस टु सकाउने बित्तिकै विदेश जाने ट्रेन्डका विषयमा भने उनी विदेशलाई जति सक्दो अप्सनकारुपमा राख्न सकिन्छ उति राम्रो हुने बताउँछिन्। उनी भन्छिन्, अहिलेको जेनेरेशेन परिवारले बढी नै कडाइ गयो। स्वतन्त्रता दिएन भन्ने नाममा फ्रिडम खोज्ने चाहनाले पनि एउटा समूह विदेश पलायन भएको छ। बाहिरै गएर राम्रो हुन्छ भन्ने लाग्छ भने त्यो एकदमै गलत हो। सलिनाका अनुसार नेपालमा यत्रो धेरै मल्टीनेशनल कम्पनीहरू खुल्ने क्रममै छन्। अहिले भएकै पनि धेरै छन्। त्यसोत उनको कार्यालयमै २६ देखि २७ वर्ष उमेरका कर्मचारी एकदमै धेरै छन्। सलिना नेपालमा अवसर अहिले एकदमै धेरै देख्छिन्। उनी विदेश जाने अहिलेका युवा र अभिभावकको एउटै मात्र कुरामा ध्यान रहेको भन्दै अगाडि भन्छिन्, नेपालमा बसेर कामै छैन। काम नभएको हैन आफ्नो स्किल नभएको हो। स्किल भयो भने कम्पनीहरू आपैं खोजीखोजी आउँछन्। कुनै पनि काम सानो ठूलो नहुने बताउँदै उनले भनिन्, विदेशमा बाथरुम सफा गर्न गर्व गर्ने नेपालमा त्यही काम गर्न किन हिच्किचाउनु ? अहिलेको जेनेरेसनमा यही समस्या छ। तल्लो तहबाटै काम सिकेर आउन खोज्दैनन्। एकैपटक ठूलो पद चाहिन्छ।"
करुणा जगाउने करुणा,"राधिका शाक्यद्वारा लिखित करुणा नामक आत्मकथा पुस्तक उनको ३७औं विवाह वर्षगाँठको अवसरमा सार्वजनिक भएको छ। सो क्रममा सम्माननीय प्रधानमन्त्री केपी ओलीले एउटा श्रीमान्को रूपमा उपहार स्वरूप प्राप्त पुस्तक नितान्त सत्यकथामा आधारित हुनाले २४ क्यारेट सुनजस्तै शुद्ध रहेको बताएका थिए। प्रथम महिला तथा नेपाल राष्ट्र बैंकका पूर्वनिर्देशक शाक्यको यो पुस्तकमा रहेका जम्मा ४० वटा शीर्षकमा लेखिएका अनुभव तीन सय पृष्ठमा समावेश छन्। पाणिनि बुक्सले प्रकाशन गरेको यस पुस्तकको अन्त्यमा आभारसहित तस्विर खण्डमा केही पारिवारिक, राजनीतिक तथा सामाजिक फोटा समावेश छन्। उनको यो आत्मकथा विभिन्न शीर्षकमा विभेद, इख, प्रेरणा, संघर्ष, जीवनमृत्यु, त्याग र समर्पण वरिपरि घुमेको पाइन्छ। आत्मकथा आद्योपान्त पढेपछि राधिकाको जीवनलाई न्याय गर्ने शब्द नै करुणा हो जस्तो लाग्छ। आत्मकथामा उनले भामा दिदीको प्रेरणा तथा छिमेकीको छुद्र वचनले शैक्षिक यात्राको सिँढी चढेको वर्णन मर्मस्पर्शी लाग्छन् (पृ ७०)। चुहिने छानाको घरमा गुजारेको अभावले बालापनको वास्तविक चञ्चलता गुमाएको प्रसंगले एक आमनेपाली विपन्न परिवारको यथार्थ प्रतिबिम्बको चित्रण पाइन्छ (पृ २००)। आफ्नो जागिरको तलबले हजुरआमालाई किनिदिएको पहेलो स्वेटर पछिसम्म परमधाम हुँदा पनि उहाँको शरीरमै रहेको संयोगले पुस्तक पढ्ने जो कोहीलाई पनि भावविह्वल बनाउँछ (पृ ३००)। एक युवतीले आफ्नो हुनेवाला श्रीमान् (केपी शर्मा ओली)मा आकर्षण गर्ने जिउ र धन केही नभएको तर इमान्दारिता र आत्मविश्वासले नै वैवाहिक जीवनमा जोडिएको बताएकी छन्। तीन वर्षको उमेरमा आमा बितेको र चौध वर्ष जेल बसेको व्यक्ति आफ्ना श्रीमान् देश, जनता र राजनीतिमा मात्र केन्द्रित हुनाले विवाह पश्चात् आफ्नो रहर र अपेक्षा, राजनीतिक जीवन पतिकै सफलताका निम्ति सुम्पेकी उनी यसलाई कर्तव्यबोध ठान्छिन्। यी कुराले उनीप्रति एउटा फेमिनिष्टको आँखाले हेर्दा अन्याय भएको जस्तो लाग्न सक्छ, तर उनी गर्वसाथ भन्छिन्, केपी सरको उचाइमा मेरो सहकार्य र समर्पणको योगदान छ। हाम्रो उपलब्धिमा गर्व छ (पृ ७८०)। एक सफल पुरुष हुनुको पछाडि एक महिलाको हात हुन्छ भन्ने कुरा उनको आत्मकथामा धेरै ठाउँमा महशुस गर्न पाइन्छ। वैवाहिक जीवनको झन्डै चार दशक लामो सहयात्राका अनुभूतिमा उनले आफ्ना लागि श्रीमान्को जन्मदिन सबैभन्दा ठूलो पर्व लाग्ने बताउँछिन्। आफूले जीवनमा निस्वार्थ भावनाले राखेर मानव सेवामा समर्पित संस्थाहरूलाई सहयोग गरेको कुराले पाठकको मन छुन्छ (पृ १३५)। गायिका आनी छोइङ डोल्माले मन्तव्य क्रममा ममतामयी आमा स्वरूप राधिकाको सालिन व्यवहार र विनम्रता बुद्ध धर्मावलम्बी कूलमा जन्मेकाले पनि आएको हुनसक्ने बताइन्। आमाबाटै करुणा, कोमलता, सहनशिलता र समर्पण सिकेको हुनाले आमालाई उनले आफ्नो जीन्दगीरूपी पाठशालाको शिक्षक भनेकी छन् (पृ १३८)। आफ्नै जैविक सन्तान नभएता पनि आफू दुवैजनालाई बालबालिका असाध्यै मन पर्ने र अधिकांश युवाले आफूहरूलाई बा र आमाको दर्जा दिएकाले पनि आफ्नो परिवार ठूलो भएकोमा सन्तोष गर्छिन् (पृ १५०) । श्रीमान् केपी ओली गृहमन्त्री तथा परराष्ट्रमन्त्री भएपछि पनि टेम्पोमा अफिस जाँदा र श्रीमतीको रूपमा एकपटक पनि विदेश नजाँदा अरूको नजरमा मूर्ख मन्त्राणीको उपाधि पाएको कुराले उनले आफूलाई आफ्नै पसिना र संघर्षमा रमाउने नारीको रूपमा उभ्याएकी छन्। नेपाली राजनीतिमा देखेका विकार र विसंगतीका बारेमा नजिकबाट आफू साक्षीको रूपमा यस्ता सन्दर्भ पाठकसमक्ष उजागर गरेकी छन्। एमालेका उपमहासचिव प्रदिप ज्ञवालीले एक पाठकका रूपमा पुस्तकबारे चर्चा गर्दै बढि मुस्किलले आँधीहुरीबाट बचाएर बलेको दियो जस्तै आफ्ना श्रीमान्लाई निभ्न नदिने भूमिकामा राधिकालाई आफूलाई उभ्याएको बताएका थिए। यस आत्मकथाले हामी सबैलाई बाँच्न प्रेरणा दिएको उनको भनाइ छ। श्रीमान्को पटक पटक प्रतिकूल स्वास्थ्यका कारण भोगेका शारिरीक, मानसिक र भावनात्मक कठिनाइहरूमा ढृढताका साथ उभिँदै राधिका भन्छिन्, पीडा उहाँको ज्यानमा थियो, दुखाइको अनुभव मलाई हुन्थ्यो (पृ १६८)। यस कार्यमा सदा नजिक भएर माहिली बहिनीको छोरा राजेश र आफूले निकै हेरचाह गरेको कुराले पारिवारिक त्याग र समर्पण झल्किन्छ। ओलीको स्वदेशको उपचारप्रतिको भरोसा र डा दिव्या लगायत डाक्टरको टिमले सेकेन्ड सेकेन्डमा लिइएको विवेकपूर्ण निर्णयले नेपाली चिकित्सकहरूको क्षमताको कदर र काममा उत्प्रेरणा भएको पाइन्छ। श्रीमान्को खाने, सुत्ने र आराम गर्ने बेपरवाह दैनिकीलाई सुधार्न सालिन नेता प्रदिप ज्ञवालीलाई अनुरोध गरेको कुराकानीले पाठकलाई रमाइलो तुल्याउँछ (पृ २०३)। समृद्ध नेपाल : सुखी नेपालीको राष्ट्रिय आकांक्षा पूरा गर्न श्रीमान्मा गतिशिलता, आत्मविश्वास र ढृढ दुरदृष्टिजस्ता गुणहरू भएको राधिकाले बताएकी छन्। लोकार्पण समारोहमा चर्चित साहित्यकार अमर न्यौपानेले आत्मविश्वासी प्रधानमन्त्री केपी शर्मा ओलीमा चारवटा मृगौला होइन, चारवटा मुटु भएको व्यक्ति भनेर टिप्पणी गरेका थिए। महिला नेतृत्व स्थापित गर्न उनी श्रीमान्को भूमिका महत्वपूर्ण रहेको भन्दै महिला सशक्तिकरणको पक्षपोषण गरेकी छन् (पृ २०९)। सुख र दु: खलाई जीवनका दुई अभिन्न पाटा मानेकी छन् (पृ २४०)। तेत्तिस बर्ष राष्ट्र बैंकमा बिताएको संस्थाले आफूलाई स्वावलम्बन र स्वाभिमानपूर्वक अनुशासित जीवन जीउन सिकाएको कुराले बैंकिङ क्षेत्रलाई करियर बनाउन चाहने अहिलेका नवपुस्तालाई उनी प्रेरणा बन्न पुगेकी छन् (पृ २५४)। उनलाई सत्ता र शक्तिको रापले कहिल्यै आकर्षित नगर्ने र मरणोपरान्त पनि जीवन अहिलेको जस्तै सार्वजनिक होस् भनेर नै केपी ओली ट्रष्टमा आफ्नो भएको सम्पत्ति समाजसेवामा समर्पण गरेको उल्लेख गरेकी छन् (पृ २७०)। बैतडीको झुलाघाटदेखि पाँचथरको चिवाभन्ज्याङसम्म समृद्धिको संकल्प यात्रामा देशलाई नजिकैबाट चिन्ने अवसर पाएको बताएकी छन् लेखिकाले। जहाँ युवाले गाउँ छाडेपछि अभिभावकहरूको चित्कार सुनेको यथार्थ पस्केकी छन्। विकास हुँदै गरेका गाउँमा निर्माण भएका अवसरको उपयोग गर्न मान्छेहरू नभएकोमा चिन्ता प्रकट गर्छिन् (पृ २८१)। प्रधानमन्त्री निवासमा पीपुल्स लाइब्रेरी स्थापना गर्दै किताबले मानिसलाई सत्मार्गमा डोहोर्याउने काम गर्छ भन्दै हरेक घरमा मदिराका बार होइन, पुस्तकालय बनाउन आह्वान गर्छिन् राधिका (पृ २८७)। जननी जन्मभूमिश्च : स्वर्गादपी गरियसीको भावनाले ओतप्रोत उनी नेपालीहरू रहरले विदेश गए तापनि कहरले जान नपरोस् भन्ने कामना गर्छिन् (पृ २९९)। पुस्तकको अन्त्यमा समस्त जगत्को खुसीका लागि मनमा करुणाभाव रहिरहोस् भन्दै जीवेषु करुणा चापीमैत्री तेषु विधियताम् भन्छिन् (पृ ३०२)। लोका: समस्ता: सुखिनो भवन्तुलाई आत्मसाथ गरेको यो आत्मकथामा हामीभित्र करुणा र मैत्रिय भाव पैदा गर्न सक्षम भएको आभास हुन्छ। यसैकारण करूणामयी राधिका (आमा)ले पनि दु: ख दिनेहरूलाई करुणाभावले यस पुस्तकमा स्थान नदिए पनि हुन्थ्यो जस्तो लाग्छ। आत्मकथामा केपी शर्मा ओलीका कथा र भोगाइ बढी आफ्नो कथाव्यथा कम भएको पाठकले महसुस गर्छन्। पुस्तकको पछिल्ला भागहरूमा जीवनका भोगाइ र घटनाहरूको पुनरावृत्ति पनि भएका छन्। जुन आगामी संस्करणमा सुधार गर्न सकिन्छ। बैंकिङ क्षेत्रमै कर्म बनाएकी उनले हामी जस्ता युवालाई अझ प्रोत्साहन गर्न आफ्नो पढाइ र राष्ट्र बैंकको जागिरको संघर्ष र सफलताका कुराहरू अझ बढी आइदिए हुन्थ्यो भन्ने लागेको छ। अन्त्यमा, उनको यस करुणा आत्मकथाले हाम्रो हृदय र मस्तिष्क अरूका लागि खुला गरिदिन्छ। उनको पहिलो कृति मेरा अनुभूति संस्मरणात्मक सिर्जना हो भने दोस्रो कृति करूणा आत्मकथाका रूपमा यो लोकमा करूणामय भावना छर्न सफल रहोस् भन्ने कामना गर्छु। करुणा आत्मकथाले हाम्रो हृदय र मस्तिष्क अरूका लागि खुला गरिदिन्छ। आत्मकथामा केपी शर्मा ओलीका कथा र भोगाइ बढी आफ्नो कथाव्यथा कम भएको पाठकले महसुस गर्छन्।"
चुनौती स्वीकार्दै महिला,"सन् १९१० मा १७ देशका १०० जना समाजवादी महिलाबीच अन्तर्राष्ट्रिय सम्मेलन कोपेनहेगेनमा सम्पन्न भयो। जसमा जर्मन समाजवादी नेतृ क्लारा जेट्किनले महिला अधिकार र राजनीतिक समानताका लागि हरेक वर्ष विश्वभरका महिलाले मार्च ८लाई महिला अधिकार आन्दोलन दिवसका रूपमा मनाउन राखेको प्रस्ताव सर्वसम्मतले पारित भयो। नेपालको सन्दर्भमा ८ मार्च पहिलो पटक २०१७ सालमा धनकुटाका शिक्षिकाले मनाउन थालेका इतिहास छ। जुन दिवस २०३५३६ को विद्यार्थी आन्दोलनपछि मात्र श्रमजीवी महिलाबीच मनाउन थालेको पाइन्छ। २०४७ सालमा बहुदलीय व्यवस्था स्थापना भएपश्चात् महिलाको अधिकारका क्षेत्रमा कार्यरत संघसंस्थाहरू महिला दिवस मनाउँदै आएका छन्। यस वर्ष पनि नेपालमा सरकारी र गैरसरकारी संघसंस्थाहरू यो दिवस अभियानका रूपमा मनाउँदैछन्। यस महिला दिवसको सन्दर्भमा विगतलाई फर्केर हेर्दा संसारभरमा महिलाको समग्र रूपान्तरण र राजनीतिमा सहभागिताकोे पृष्ठभूमि निकै लामो र संघघर्षपूर्ण तर उत्साहजनक छ। पछिल्ला दशकहरूमा नेपालमा महिलाको सशक्तीकरण, सामाजिक र आर्थिक रूपान्तरण तथा राजनीतिमा सहभागिताका लागि आआफ्नो क्षेत्रबाट हजारौं महिलाले अत्यन्त महत्वपूर्ण योगदान पुर्याएको देखिन्छ। परिणामस्वरूप अहिले नेपालको महिलामा राजनीतिक, सामाजिक, आर्थिक र शैक्षिक परिवर्तन आइरहेको छ। संविधानले पुरुषसरह समान नागरिक पहिचान, कामको समान अवसर र सेवासुविधामा समानता, आमाको नाममा नागरिकता, पैतृक सम्पत्तिमा अधिकार, प्रत्येक निकायमा समावेशिता, राष्ट्रपतिदेखि स्थानीय तहको कार्यकारी प्रमुख अध्यक्षउपाध्यक्षसम्म एउटा पदमा महिलाको अनिवार्यताले महिलाको राजनीतिक, आर्थिक र सामाजिक दृष्टिले सबल बनाएको छ। विश्व आर्थिक फोरमको विश्व लैंगिक अन्तर प्रतिवेदन २०२४ का अनुसार विश्व महिला राजनीतिक सशक्तीकरणको सूचीमा नेपाल ५१औं स्थानमा छ। नेपालको संघीय संसद्मा महिलाको प्रतिनिधित्व ३३५, प्रदेश संसद्मा ३४४, स्थानीय तहमा महिलाको सहभागिता ४०८ छ। यस अवस्थाको सन्तोषजनक भन्न सकिन्छ। भखरै सम्पन्न मधेसी पृष्ठभूमिको दलको कार्यक्रममा उपस्थित सबै नेतामध्ये आआफ्ना कार्य रिपोर्ट प्रस्तुत गर्नेमा ९० प्रतिशत महिलानेत्री अगाडि देखिए। उनीहरू निर्भिक भएर मञ्चबाट आफ्नो विचार प्रकट गरिरहेका थिए। महिलानेत्रीहरू आफ्नो कार्य, कार्य गर्ने क्रममा आउने समस्या र उसको समाधानको सँगै राज्य र सरकारको पनि सुझाव दिइरहेका थिए। कार्यक्रममा उपस्थित पुरुष नेताहरू पनि महिलानेत्रीहरूको सक्रियता देखेर दंग थिए। यो दृश्य देशका सबैभन्दा पिछडिएका क्षेत्र मानिएको समुदायका महिलामा राजनीतिक जागरुकता र चेतनाको अनुपम उदाहरण प्रस्तुत गरिरहेको थियो। यसले देखाइरहेको थियो कि राजनीतिक रूपमा महिलाको सक्रियता बढेको छ। अहिले जनसभा, जुलुस र भेलाहरूमा उनीहरूका बाक्लो उपस्थिति देखापरेको छ। उनीहरूमा राजनीतिक चेतना जागृत भइसकेको छभइरहेको छ। यो एउटा ठूलो राजनीतिक परिर्वतनको संकेत हो। भन्न मिल्छ, तराई क्षेत्रको मधेसी समुदायको महिलाहरू पनि घरपरिवारका चार दिवारबाट बाहिर निस्केर देश र समाज बनाउन थालेका छन्। यद्यपि मधेसी दलहरूले विधान अनुसार महिलालाई उचित स्थान दिएका छैनन्। सबैको विधानमा ३३ प्रतिशतको प्रावधान अवश्य छ तर व्यवहारमा लागू छैन। दलमा प्रभावकारी भूमिकामा महिला एक दुई जनामात्र भेटिन्छन्। मधेसी महिलाहरू सांसद र मन्त्री बन्न सफल भएका छन् तर महिला नेता र राजनीतिज्ञ बन्न सकेका छैनन्। किनभने अहिले पनि आममहिलाका लागि राजनीति गर्न गाह्रो छ। दलहरूमा जातिवाद, परिवारवाद र पुरुष प्रधानताको वातावरण हुनुले महिलाका लागिमात्र समावेशीको प्रावधान छ। मधेसी महिलामा साक्षरता दर ४९७२ छ। तर दलहरू कम पढेलेखेका महिलालाई राजनीतिमा ल्याउँछन्। शिक्षित र जानेबुझेका महिलालाई अगाडि लाउन चाहँदैनन्। किनभने तिनले उनीहरूले जे भन्यो त्यही मान्दैनन्। महिलाका लागि शिक्षा र आर्थिक सबलता अत्यत जरुरी छ। शैक्षिक र आर्थिक दृष्टिले सशक्त महिला मानसिक रूपले पनि मजबुत हुन्छिन्। जसले आफैं सही र गलतको पहिचान गरी सही निर्णय लिन सक्छन्। महिलामा राजनीतिक चेतना बढ्नु राम्रो संकेत हो तर पनि महिलाको यस विषयमा सतर्क रहनुपर्छ कि राजनीतिक दलहरूमा उनीहरूलाई उपयोग गर्ने काम त भइरहेको छैन ? यसका लागि सबल र सक्षम महिलाहरू राजनीतिमा आउनुपर्छ। महिलालाई अगाडि ल्याउने राजनीतिक दलहरूको कोसिस प्रशंसनीय छ तर कुनै पनि राजनीतिक दलमा महिलाको निर्णायक तहमा सही स्थान मिलेको छैन। त्यसले आजका महिलाको दलगत राजनीतिबाट माथि उठेर तमाम मुद्दालाई नयाँ किसिमले हेर्नुपर्छ। ताकि महिलाको पुरुष राजनीतिकर्मीको हातको खेलौना बन्न नपरोस्। किनकि प्रत्येक क्षेत्र जस्तै राजनीतिक क्षेत्र पनि विसंगति र कमीकमजोरीबाट मुक्त छैन। महिलाले सामाजिक रूपान्तरण र राजनीतिक सहभागितामा झेल्नु परेका कठिनाइ र अवरोधका प्रमुख कारण पितृसत्तात्मक सामाजिक सोच र मनोविज्ञान, सामाजिक जागरण र कानुनी सचेतचनाको कमी, पुरुषहरूको असहयोगी भावना र व्यवहारको सामना गर्नु परेको छ। पार्टीभित्रको लैंगिक निरपेक्ष सोच, शिक्षा तथा स्वास्थ्यमा पहुँचको कमी, कुप्रथाको निरन्तरता, सुरक्षाको अनुभूति गर्न नपाउने अवस्था पनि छ। खासगरी पुरुषमा महिलाको नेतृत्वलाई सजिलै स्वीकार्न नसक्ने मानसिकता, महिलालाई भौतिक र मानसिकरूपमा प्रताडित गर्ने चिन्तन हावी देखिन्छ। स्पष्ट छ, महिलाका हक र अधिकार तथा सुरक्षाका विषयमा संगठित आवाज उठाउन सबैको साथ र सहयोग चाहिन्छ। महिलाको पूर्ण सहभागिता महिलामात्रको प्रयासबाट सम्भव छैन। पुरुषले पनि महिलाको राजनीतिक सहभागिता बढाउन, सकारात्मक सोचका साथ सक्रिय भूमिका निर्वाह गर्न जरुरी छ। दलहरूको महिला सहभागिता संख्यामा होइन, गुणात्मक प्रभावकारितामा सुनिश्चित गर्नुपर्छ। महिला सशक्तीकरणको अर्को महत्वपूर्ण पक्ष आर्थिक स्वतन्त्रता हो। समाजमा रहेको संस्कार र परम्पराले महिलालाई घरको आँगनभित्र मात्र सीमित गरेको थियो। आर्थिक गतिविधिमा महिलाको सहभागिता न्यून थियो र महिलाहरूलाई आर्थिक दृष्टिले आत्मनिर्भर बनाउन प्रोत्साहन दिइँदैनथ्यो। तथापि, समयसँगै महिलाले आर्थिक स्वतन्त्रता र आत्मनिर्भरता प्राप्त गर्न संघर्ष गर्न थाले। महिलाको यो संघर्षले विभिन्न क्षेत्रमा उनीहरूको उपस्थिति बढाएको छ। आज महिलाले कृषि, स्वास्थ्य, शिक्षा, निर्माण, प्रविधि, सञ्चार र वित्तीय सेवामा महत्वपूर्ण स्थान बनाइसकेका छन्। महिलाको श्रमशक्तिमा सहभागिताको दर २६३, रोजगारीमा महिलाको संख्या ७०३० छ। जुन समाजमा महिला आर्थिकरूपले आत्मनिर्भर, सामाजिकरूपले प्रतिष्ठित र राजनीतिकरूपले निर्णायक हुन्छन्। त्यो समाज र देश समुन्नत, सुखी र समृद्ध हुन्छन्। जसरी महिला र पुरुषको बराबरी सहकार्य बिना सृष्टिको सम्भावना छैन, त्यसरी नै महिला र पुरुषको एकअर्कालाई सम्मान, सहकार्य र सहयोगका बिना समाज समतामूलक र समुन्नत बन्न सम्भव छैन। महिलामा एक दशकमा धेरै सकारात्मक परिवर्तन भएको पाइन्छ। जो कठिन भए पनि चुनौतीहरू स्वीकार्दै अगाडि बढिरहेका छन्। त्यसैले राजनीतिमा महिलाको पूर्ण सहभागिताका लागि राज्य, पार्टी र समाजका लागि सक्रिय भएर लाग्न आवश्यक छ।"
नेतृत्व र समर्पणको उदाहरण,"ज्योति विकास बैंककी प्रमुख वित्त अधिकृत उमा श्रेष्ठको नेपालको बैंकिङ क्षेत्रमा उल्लेखनीय योगदान छ। सानै उमेरदेखि महिलाका लागि वित्तीय स्वतन्त्रता महŒवपूर्ण हुन्छ भन्ने मान्यताले चार्टर्ड एकाउन्टेन्सी गर्न र पछि बैंकिङ क्षेत्रमा रूपान्तरण गर्न उत्प्रेरित गरेको उनी बताउँछिन्। महिला भएर नै छुट्टै चुनौती सिर्जना भएको मैले कहिल्यै महसुस गरिनँ। म चुनौतीलाई सिक्ने प्रक्रियाको रूपमा हेर्छु, जुन कुनै पनि पेसामा जो कोहीलाई पनि आउन सक्छ। बैंकिङ उद्योग अत्यधिक प्रतिस्पर्धी छ। यस उद्योगले सधैं नै निरन्तरको सिकाइ र फराकिलोपनलाई माग गरिरहेको हुन्छ, श्रेष्ठ सुनाउँछिन्। त्यति भन्दाभन्दै पनि आफ्नो करियरको दौडान विभिन्न चुनौतीहरूको सामना गरेको भोगाइ उनीसँग छ। उनका अनुसार सफलता कडा परि श्रम, दृढ संकल्प र स्थिरताको परिणाम हो। त्यसमा महिला या पुरुष भन्ने हुँदैन। एक दशकभन्दा लामो व्यवस्थापन स्तरको अनुभव बोकेकी उमाले बैंकरको रूपमा मात्र नभई ज्योति क्यापिटल लिमिटेडको बोर्ड सदस्यको रूपमा पनि आफ्नो भूमिकामा नेतृत्व र समर्पणको उदाहरण दिएकी छिन्। पेसाले चार्टर्ड एकाउन्टेन्ट रहेकी उनले निरन्तर रूपमा आफ्नो विशेषज्ञता र वित्तीय उत्कृष्टताको प्रतिबद्धतालाई अघि बढाउँदै आएकी छिन्। बैंकमा उनको भूमिका मुख्यतः नियामकीय मापदण्डको पालना सुनिश्चित गर्दै बैंकको वित्तीय स्वास्थ्य व्यवस्थापनमा केन्द्रित छ। बैंकिङ क्षेत्र अत्यन्त नियमनकारी क्षेत्र भएकाले सबै बैंकरले केन्द्रीय बैंक र अन्य नियमनकारी निकायले निर्धारण गरेको फ्रेमवर्क भित्र रहेर काम गर्नुपर्ने हुन्छ। उनले आफ्नो कार्यस्थलमा नियामक अनुपालन र शासन, राजस्व विविधीकरण कार्यान्वयन, सेवाको गुणस्तरमा सम्झौता नगरी प्रभावकारी रूपमा खर्च व्यवस्थापन गर्ने, पुँजी व्यवस्थापन र योजना बनाउनेसँगै अन्य विभागहरूसँग मिलेर वित्तीय रणनीतिहरूलाई बैंकको दीर्घकालीन दृष्टिकोणसँग समन्वय गरी अघि बढाउने काम गर्दै आएकी छिन्। पछिल्ला वर्षहरूमा बैंकिङ क्षेत्रमा उल्लेखनीय संख्यामा महिला कर्मचारीहरू छन्, तर तिनीहरूमध्ये ठूलो हिस्सा कनिष्ठ वा सहायक भूमिकामा छन्। नेतृत्व तहमा महिलाको प्रतिनिधित्व अझै पनि निकै कम छ। महिलामा हुने मिलनसार स्वभावका कारण सहानुभूति सन्तुलन गर्न सक्छन्, जसले उनीहरूलाई नेतृत्वदायी पदहरूको लागि उपयुक्त बनाउने उनको भनाइ छ। यो कुरालाई बैंक तथा वित्तीय संस्थाले मध्यनजर गर्नुपर्ने हुन्छ। बैंकिङ नेतृत्वमा अधिक महिला प्रतिनिधित्व फाइदाजनक मात्र होइन आवश्यक पनि भएको उनको बुझाइ छ। महिला जहिले पनि सामाजिक अवरोधहरूलाई बहानाको रूपमा हेर्छन्, सधैं पछि पर्ने गर्छन्। यस्ता अवरोधहरूलाई चुनौैतीका रूपमा लिनु भन्दै उमा चुनौतीहरूलाई दृढ संकल्प र रणनीतिक करियर योजनाको साथ पार गर्न सुझाव दिन्छिन्। महिलाले नेतृत्वदायी भूमिकाका लागि सक्रियताका साथ काम गर्नुपर्छ, बलियो व्यावसायिक सञ्जाल निर्माण गर्नुपर्छ र एकअर्काको विकासमा सहयोग गर्नुपर्छ। जब महिला नेतृत्वदायी भूमिकामा कदम राख्छन्, उनीहरूले सामाजिक मुल्य, मान्यताका कारण कार्यस्थलमा महिलाहरूले भोग्ने गरेका अनौठा चुनौतीहरूलाई बुझ्दै फरक दृष्टिकोण दिन सक्ने उनको विश्वास छ। यसले महिला नेतृत्वलाई बढाउन मदत गर्नेछ। बैंकिङ क्षेत्रमा कर्मचारीको अवस्था मुख्य तया लिंगभन्दा क्षमता र उसको कार्यप्रदर्शनमा आधारित हुनुपर्ने हो। तर, नेतृत्व तहमा हेर्ने हो भने लैंगिक प्रतिनिधित्वमा अझै पनि उल्लेखनीय खाडल छ। बैंकहरूलगायत निजी क्षेत्रका व्यवसायहरू नाफा र दक्षतामा केन्द्रित गरेर सञ्चालन हुन्छन्। कहिलेकाहीँ प्रतिफलमा बढी केन्द्रित हुँदा लैंगिक समानताको प्राथमिकतामा नपर्न सक्छ। महिला सहभागितामा प्रगति भइरहे पनि अझै सुधारको ठाउँ बाँकी नै छ। वास्तविक लैंगिक समानता हासिल गर्न सरकार र नियामक निकायहरूबाट कडा नीतिगत हस्तक्षेप हुनु आवश्यक भएको उनको भनाइ छ। नेतृत्वदायी भूमिकाका लागि समान अवसर, उचित क्षतिपूर्ति र कार्यस्थलको व्यवस्थालाई बढावा दिने नीतिहरूले यो खाडललाई कम गर्न मद्दत गर्न सक्छ। यसका अतिरिक्त, संगठनहरूले समावेशी कार्य संस्कृति सिर्जना गरेर महिलालाई नेतृत्वमा सक्रिय रूपमा प्रोत्साहित र समर्थन गर्नुपर्दछ। धेरैकी प्रेरणाकी स्रोत बनेकी उमा आफ्नो व्यावसायिक उपलब्धिहरू हासिलसँगै दुई सन्तानकी आमा हुन्। उनले आफ्नो करियर र पारिवारिक जीवनलाई सन्तुलित रूपमा अघि बढाएकी पनि छिन्। काम र दैनिक जीवनको सन्तुलन व्यक्तिगत धारणा भएको उनी बताउँछिन्। उनका अनुसार यी दुवै कुरालाई कसले कसरी प्राथमिकता निर्धारण गर्छ र आफ्नो जिम्मेवारीलाई कसरी हेर्छ भन्नेमा फरक पर्ने उनको धारणा छ । भनिन्छ, विविधतामा एकता हुन्छ। एक विविध र समावेशी कार्यस्थलले विभिन्न दृष्टिकोणहरू, विचारहरू र अनुभवहरू एकसाथ ल्याउँछ, जसले राम्रो निर्णय लिने र नवीनताको नेतृत्व गर्दछ। विविधता र समावेशीकरणलाई अँगाल्ने संघसंगठनहरूले राम्रो नतिजा दिन सक्छन् भन्ने उनको विचार छ। किनभने उनीहरूले यस्तो वातावरण सिर्जना गर्छन् जहाँ कर्मचारीहरूले पनि आफू मूल्यवान् र उत्प्रेरित भएको महसुस गर्छन्। जब विभिन्न पृष्ठभूमिका व्यक्तिहरूले सहयोग गर्छन्, उनीहरूले चुनौतीहरूको अनौठो समाधान खोज्छन् भने संगठनको समग्र वृद्धिमा योगदान पुयाउँछन्। बैंकिङमा, जहाँ ग्राहकका आवश्यकताहरू विविध छन्, यस विविधतालाई प्रतिविम्बित गर्ने कार्यबल हुनुले ग्राहकहरूलाई अझ राम्रोसँग बुझ्न र सेवा दिन मद्दत गर्ने श्रेष्ठको भनाइ छ। तसर्थ, समावेशी संस्कृतिलाई बढावा दिनु नैतिकताको कुरा मात्र नभई कुनै पनि संगठनको लागि रणनीतिक लाभ भएको उनी स्पष्ट पार्छिन्।"
जेठो बैंककी सबल डीसीईओ,"बैंकिङ क्षेत्रमा महिलाको वर्चस्व बढ्न थालेको छ। समग्र बैंकिङ क्षेत्रमा कुल जनशक्तिमध्ये करिब ४० प्रतिशत आसपासमा महिला रहेको अनुमान छ। महिला बैंकको फ्रन्ट डेस्कमा मात्र सीमित छैनन्, व्यवस्थापनको माथिल्लो नेतृत्व तहसम्म पुगेर बैंकको बागडोर सम्हाल्न थालिसकेका छन्। यसको एक उदाहरण हुन् सबैभन्दा जेठो बैंक नेपाल बैंक लिमिटेडको नायब प्रमुख कार्यकारी अधिकृत (डीसीईओ) समता पन्त (भट्ट)। उनी नेपाली बैंकिङ क्षेत्रमा उपल्लो तहमा पुग्न सफल महिला हुन्। उनले बैंकिङ क्षेत्रमा २ दशक अवधि बिताइसकेकी छन्। यसमध्ये विगत ५ वर्षदेखि मात्रै डीसीईओको जिम्मेवारी निभाउँदै आएकी हुन्। नियामक निकाय नेपाल राष्ट्र बैंकभन्दा अघि नेपाल बैंक सञ्चालन भएको थियो। बैंकिङ क्षेत्रकै इतिहास बोकेको यो पहिलो वाणिज्य बैंकमा उनै पन्तले कायममुकायम प्रमुख कार्यकारी अधिकृत (कामु सीईओ)को भूमिका समेत निभाउन सफल भइन्। तत्कालीन बैंकका सीईओ कृष्णबहादुर अधिकारीको कार्यकाल समाप्त भएपछि सञ्चालक समितिको बैठकले सीईओ नियुक्त नभएसम्मका लागि पन्तलाई कामु सीईओको जिम्मेवारी दिएको थियो। काठमाडौं, पकनाजोल ठमेलमै जन्मिएर संयुक्त परिवारमा हुर्केकी उनलाई अध्ययन र उद्देश्य हासिलमा खासै संघर्ष भने गर्नु परेन। तत्कालको एसएलसी लैनचौरको कन्या हाइस्कुलबाट उत्तीर्ण गरिन्। त्यसपछि उनले कमर्श फ्याकल्टी रोजेर शंकरदेव कलेजबाट तत्कालको पीसीएल, स्नातक हुँदै स्नातकोत्तर (एमबीबीएस) उत्तीर्ण गरिन्। २०६१ कात्तिकमा नेपाल बैंकमा खुला प्रतिस्पर्धाबाटै छैटौं तह (एसिस्टेन्ट म्यानेजर)बाट प्रवेश गरेकी हुन्। यसको ५ वर्षपछि अर्थात् २०६६ सालमा आन्तरिक प्रतिस्पर्धाबाट सातौं तहमा बढुवा भइन्। त्यसपछि उनले बैंकिङ करियरलाई छिट्टै अघि बढाइन्। बैंकले आठौं र नवौं तहका लागि खुला प्रतिस्पर्धा गयो। यी दुवैमा लिखितमा नाम निकाल्न सफल भइन्। अझ अन्तर्वार्ताबाट उनले सातौं तहबाट एकैपटक नवौं तहमा बढुवाबाट फड्को मारिन्। त्यतिबेलाको छलाङले नै अहिलेको सफलतामा ठूलो योगदान पुयाएको उनी सुनाउँछिन्। उतीबेलै जम्प भएर पद बढेपछि झन् छिटोछिटो अघि बढ्न सजिलो भयो। उनी स्नातकोत्तर पढ्दै गर्दा धमाधम वाणिज्य बैंकहरू खुल्ने क्रम बढेको थियो। यही देखेर बैंकिङमा जागिर खाने इच्छा जाग्यो। आफ्नो पढाइसँग मिल्ने भएकाले पनि सजिलो भयो। बैंकिङ क्षेत्रमा बढी आकर्षण बढेको बेला पनि थियो। सुरुमा सरकारी बैंकमा नाम निकाल्न गाह्रो हुन्छ भनेको सुन्दा निजीतिर जाऔंकी भन्ने सोच पनि उनलाई नआएको होइन। पन्त भन्छिन्, तर, पहिलो पटक कोसिस गरौंन भनेर लागेको थिएँ। नाम निकाल्न सफल भएँ। जबकी त्यतिबेला आरक्षणको कोटा दिने चलन पनि थिएन। त्यतिबेला प्रतिस्पर्धामा कुल ६० जनामध्ये ८ जना मात्रै महिला थिए। तर, अहिले परिस्थिति बदलिएको छ। उनका अनुसार अहिले आवेदन खुलाउँदा सहभागी हुन ६० प्रतिशत त खुला र कोटामा गरेर महिला नै आउने गरेको देखिन्छ। सरकारले आरक्षणबाट प्रवेश गराए पनि क्षमताले नै नेतृत्वमा पुगेकी नेपाल बैंककी डीसीईओ पन्त (भट्ट) हाल सो बैंकमा कुल २ हजार ३ सय हाराहारीमा कर्मचारी रहेको जानकारी दिन्छिन्। यसमध्ये करिब ४० प्रतिशतभन्दा बढी महिला कर्मचारी छन्। उनले अनुभव सुनाउँदै भनिन्, कर्मचारी थप्ने क्रममा अन्तर्वार्ता लिन बस्दा अहिले झन् खुलातर्फमा पनि महिलाकै संख्या धेरै देखेको छु। यसपछि अधिकारले पाएको कोटा सिटमा पनि हुने नै भयो। नेतृत्व तहमा पुगिसकेपछि घर, समाज र कार्यालयलाई सन्तुलन राख्न पुरुषको तुलनामा महिलालाई धेरै नै चुनौती छ। कानुनले जति समान भने पनि महिलाका जिम्मेवारी बढी हुने भएकाले निभाउनै पर्छ। तर, यस अवस्थामा यी सबैलाई व्यवस्थापन नै गर्न नसकिने भन्ने हँुदैन। व्यवस्थापन गर्न सकिन्छ। केही समय कामु सीईओ हुँदा र ५ वर्षदेखी डीसीईओमा रहेर काम गर्दा पनि घर र कार्यालय दुवैमा सन्तुलन कायम गर्नसकेको छु, उनले अन्नपूर्णसँग भनिन्। बढुवाको सवालमा उनले धेरै संघर्ष गर्नु नपरेकाले आफूलाई भाग्यमानी ठान्छिन्। किनभने सरकारी बैंकमा काम गरेको आधारले मात्रै हँुदैन लिखित परीक्षा दिएरै निकाल्नुपर्छ। डीसीईओ पन्त भन्छिन्, अहिलेसम्मको अवधिमा कसैले काममा प्रश्न उठाउने ठाउँ बनेको छैन। तर, मिहिनेत त असाध्यै गर्नुपर्छ। यसबीच परिवारको साथले अघि बढ्न प्रोत्साहन मिलेको बताउँछिन्। छोरी र बुहारी दुवै हुँदाको पलमा दुवैतिरको परिवारबाट साथ पाएकाले पनि बैंकिङ करियरमा अघि बढ्न सफल भएको उनको अनुभव छ। आफूले यो सफलताको उचाइ हाँसिल गर्न सकेकाले सबै महिलाले चाहेको खण्डमा गन्तव्यमा पुग्न अवश्य सक्नेमा उनी उत्प्रेरित गर्छिन्। सुुरुमा सोच्दा गाह्रो लाग्छ। क्षमता छ भने केहिले रोक्दैन। हिम्मत हार्नुहुँदैन। परिवार र कार्यालयलाई राम्ररी व्यवस्थापन गरेरै अघि बढ्न सकिन्छ, उनले भनिन्। सबै बैंकिङ क्षेत्रमा कामको चाप बढी नै हुने गर्छ। यद्यपि निजी बैंकलाई जस्तो सरकारी बैंकका कर्मचारीहरूलाई टार्गेटको दबाब भने नहुने उनको भनाइ छ। तर कामको प्रकृति सबैतिर उस्तै हो। यो क्षेत्रमा प्रवेश गरेपछि कामलाई बढी महत्व त दिनै पर्छ। किनभने प्रतिस्पर्धाको जमानामा पछि पर्न पनि भएन, उनले सुनाइन्। अन्य पेशाको तुलनामा बैंकिङ क्षेत्र निकै सुरक्षित, प्रतिष्ठित, आकर्षक तलब तथा राम्रो सेवासुविधा भएकाले अधिकांशको रुचि अझै यसमा छ। तर, पछिल्लो पुस्ता छिटो हतोत्साहित हुने खालका पनि छन्। झन् बैंकिङ क्षेत्र ग्राहकलाई सेवा दिने क्षेत्र भएकाले आफूमै निखार ल्याउनै पर्ने उनी सुझाव दिन्छिन्। धैर्यता नभए आफैलाई हानी गर्नसक्छ। तर मेरो अनुभवमा महिलाले गरेको काम अझ बढी राम्रो भएको देख्छु। यसर्थ, कामप्रति सजगता, लगाव, संवेदनशीलता, जिम्मेवारीबोध महिलामा बढी हुने गरेको उनको अनुभन छ। साथै, सरकारी बैंकमा छिर्दा कोटा राखे पनि क्षमताले नै महिला नेतृत्वमा पुगेको उनको दाबी छ।"
व्यापार विस्तारमा दृढसंकल्प,"युवा उद्यमी सिर्जना शाक्य ज्योतीको विद्यार्थी जीवन विशेषगरी भारतमै बित्यो। स्कुल जीवनमै दार्जलिङ गएकी उनले प्लस टु मसुरीबाट उत्तीर्ण गरिन्। बैंगलोरमा अर्थशास्त्रमा स्नातक सकाउन्जेल उनले भारतको अर्थशास्त्रको बारेमा करिब सबै बुझिसकेकी थिइन्। नेपाल फर्केर काम गर्ने हो भने नेपाली अर्थतन्त्रको बारेमा पनि बुझ्नुपर्छ भन्ने लागेपछि उनी नेपाल फर्किइन्। काठमाडौं विश्वविद्यालयअन्र्तगतको कुसुमबाट एमबीए पूरा गरिन्। त्यतिबेला एमबीए गर्ने विद्यार्थी निकै कम हुन्थे। पास आउट हुनासाथ बजारमा उनीहरूको अत्यधिक माग थियो। त्यसैले एमबीए सकाएर उनी मुस्किलले दुई साता पनि घरमा बस्न पाइनन्। तुरुन्तै थम्पसन नेपाल नामक विज्ञापन एजेन्सीमा अन द जब ट्रेनिङको अवसर जुरिहाल्यो। कसरी विज्ञापन बनाउने, कसरी प्रस्तुत गर्ने, कसरी मिडियासँग सम्झौता गर्नेलगायतका विषय उनले राम्ररी बुझिन्। त्यहाँ उनलाई तलब राम्रै दिइएको थियो। तर, धेरै पेलान भएपछि उनलाई त्यहाँ काम गर्न मन लागेन। यसैबीच उनको विवाहको पनि कुराकानी चल्यो। उनका श्रीमान्को परिवार काठमाडौंको परम्परागत नेवार परिवार थियो। त्यतिबेला परिवारमा बुहारीहरू पारिवारिक व्यापारमा आएर काम गर्ने चलन थिएन। त्यसैले विवाहपछि आफूले काम छाड्नै पर्छ भन्ने उनले मानसिकता बनाइसकेकी थिइन्। विवाहको पहिलो २,३ वर्ष त गृहिणी बनेर परिवारमै उनी रमाइन्। त्यसपछि उनलाई बाहिर काम गर्न मन लाग्यो र युनिलिभर कम्पनीमा जागिर सुरु गरिन्। आफू गर्भवती भए पछि उनले त्यो जागिर छाड्नुपयो। छोरा प्ले स्कुल जान थालेपछि उनले आफ्नै इभेन्ट म्यानेजमेन्ट कम्पनी सुरु गरिन्। मैले कुनै राम्रो कारणका लागि सामाजिक काम गरिरहेका गैरसरकारी संस्थाका लागि मात्र म इभेन्ट म्यानेज गर्छु भन्ने सोचाइले कम्पनी खोलेकी थिएँ। तर, यसै क्रममा छोरी जन्मिएपछि फेरि मेरो काममा ब्रेक लाग्यो उनले भनिन्। कुनै पनि कार्यक्रमको तयारी गर्दा राति अबेरसम्म बस्नुपर्ने भएकाले बच्चा जन्मिएपछि त्यस कामलाई अगाडि बढाउन सम्भव भएन। छोरी स्कुल जान थालेपछि अब आफ्नोे करिअरको बारेमा सोच्नै पर्छ भन्ने उनलाई लाग्यो। मेरो पहिलो प्राथमिकता बाहिर काम गर्छु भन्ने नै थियो। पारिवारिक व्यापारमा धेरै प्रतिबन्धहरू होलान् जस्तो लाग्थ्यो। त्यसमाथि पनि त्यतिबेलासम्म कुनै पनि बुहारीले कामै गरेका थिएनन्, उनी स्मरण गर्छिन्। उनले यसै सन्दर्भमा परिवारसँग सल्लाह गरिन्। बाहिर गरे साना छोराछोरीलाई समय दिन नसक्ने भन्ने भएपछि आफ्नैमा गर्ने निष्कर्षमा उनी पुगिन्। उनले आफ्नो विशेषज्ञताको आधारमा मिडिया र मार्केटिङ विभागको सेट अप गरिन्। गर्दै जाँदा उनी उक्त काममा पनि रमाउन सकिनन्। त्यसपछि उनी भारतको दिल्लीमा ८ महिनाको तालिममा गइन्। तालिममा उनका श्रीमान्, देवर र देउरानी पनि संलग्न थिए। सबैले त्यहाँ पढेर सिस्टम सिक्ने र यहाँ ल्याएर कार्यान्वयनमा ल्याउने भन्ने सोच थियो। हरेक व्यापार एउटा निश्चित सिस्टममा चल्ने भएकाले कुनै पनि व्यापारमा आफूलाई ज्ञान नहुँदा पनि कसरी राम्ररी सञ्चालन गर्न सकिन्छ भन्ने उनले दिल्लीमा सिकिन्। कुनै पनि बिजिनेसलाई सेटअप गर्नु बढी महत्वपूण हो भन्ने मैले त्यहाँ सिकेँ। आफूले बिजिनेसमा कसरी नाफा कमाउने भन्ने पनि बुझेँ, उनले भनिन्। त्यसपछि परिवारको कुनै सदस्यको संलग्नता बिना नै म एउटा युनिट ह्यान्डल गर्न सक्छु भन्ने आत्मविश्वास उनमा पलायो। मलाई जे राम्रो लाग्छ त्यसरी नै चलाउँछु। तर, प्रत्येक वर्षको अन्तमा भने व्यापारको नाफा देखाउँछु भन्ने लाग्यो, उनी स्मरण गर्छिन्, त्यसपछि पूरै होन्डा कार मैले मात्र हेर्न थालेँ। डिजिटल मार्केटिङ पनि पूरै म हेर्छु भन्ने लाग्यो। काम गर्दै जाने क्रममा उनलाई लाग्यो कि ज्योति ग्रुपमा एउटा यस्तो व्यापार हुनुपर्छ जुन उनी स्वयंले सेटअप गरेकी हुन्। त्यसैले आउटसोर्सिङ फर्म सुरु गरिन्। अस्ट्रेलियाको कम्पनीसँग मिलेर उनले काम थालिन्। करिब दुई वर्षदेखि सुरु उक्त काम निरन्तर नाफामै छ। अब गुणस्तरीय घरायसी सरसामानको व्यापार बिस्तार गर्ने उनको चाहाना छ। यसरी अधिकत्तम ३,४ वटा बिजिनेस आफूले सेट गर्ने उनको लक्ष्य छ। सेटअप गरिसकेको बिजिनेस अगाडि बढाउन सजिलो छ तर नयाँ सुरु गरेर स्थापित गर्न गाह्रो र चुनौतीपूर्ण रहेको उनको अनुभव छ। हाल उनी पद्म ज्योति ग्रुपको स्याकार कम्पनीअन्तर्गत होन्डा गाडीको युनिटमा प्रवन्ध निर्देशक, ह्वाइटह्याट अपरेसन निर्देशक र युनिभर्सलमा अध्यक्ष छन्। यसरी उनले हेर्ने हरेक युनिटमा उनी विभिन्न पदमा रहेर काम गर्छिन्। तर काम गर्ने क्रममा उनी विशेषगरी अपरेसनमा रमाउँछिन्। कुनै पनि कामलाई कसरी राम्रोसँग सम्पन्न गराउने भन्नेमा आफू बढी अब्बल रहेको उनी ठान्छिन्। नयाँ पुस्ता आफ्नो व्यवसाय सम्हाल्न आउँदा उनीहरू सिस्टम बनाउने काममा अल्झिनु नपरोस् भन्नेमा उनी सचेत छिन्। त्यसैले कम्तीमा पनि अपरेसनको सिस्टम बसालिदिउँ भन्ने उनको सोचाइ छ। ताकि नयाँ पुस्ताले व्यवसायलाई कसरी बिस्तार गर्ने भन्नेमा मात्र ध्यान केन्द्रित गर्न सकुन् भन्ने उद्देश्यकासाथ उनी कर्मक्षेत्रमा खटिरहेकी छन्। परिवारको साथ पाएर आफूलाई यहाँसम्म आउन निकै सहज भएको उनी स्वीकार्छिन्। हरेक महिना उनको घरमा फ्यामिलि मिटिङ हुन्छ। बैठकमा सबै सदस्यहरूले आफूले गरिरहेको कामको बारेमा जानकारी गराउँछन्। काममा कसैलाई समस्या परे खुलेरै राख्ने गर्छन्। यसले गर्दा सबैलाई स्वतन्त्र रूपमा काम गर्न सहज भएको उनको अनुभव छ। हामी ६ जना नै बस्छौं र सबैलाई आफ्नो कुरा राख्ने अधिकार हुन्छ। मैले ह्यान्डल गरिरहेको युनिटमा यो मिलेन, तिम्रो यस्तो भयो भनेर कसैले इन्टरफेयर गर्दैन। त्यसमा सम्पूर्ण रूपमा मेरो निर्णयमा चल्छ। हामीलाई आफ्नो हिसाबमा काम अगाडि बढाउने स्वतन्त्रता छ, उनले प्रष्ट्याइन्। यो ज्योति ग्रुपको कम्पनीको उत्पादन हो, यसले नचाहीने सामान बेच्दैन यो विश्वास ग्राहकमाझ कमाइसकेको उनी दाबी गर्छिन्। कार्यस्थलमा सबैले एकअर्काको विश्वास र सम्मान गर्नुपर्छ भन्ने मान्यताका साथ उनी अगाडि बढ्छिन्। कुनै पनि महिलालाई एउटा सफल उद्यमी बन्न उनी आत्मविश्वास जरुरी ठान्छिन्। महिलालाई अबसर दिइनुपर्ने र उनीहरूले सानो ठूलो नभनी आफ्नो कामलाई मेहनतका साथ अगाडि बढाए सफलता मिल्ने उनले बताइन्। अहिलेको अत्याधुनिक जमानामा कुनै पनि महिलाले आफ्नो व्यवसायलाई विस्तार गर्न आफू प्रविधि मैत्री हुनैपर्ने उनको धारणा छ। यदि कुनै महिलाले उद्यम गर्न चाहान्छन् भने सबैभन्दा पहिले अन्त कतै गरेर अनुभव बटुल्न र पछि आफ्नो काम सुरु गर्न उनी सुझाव दिन्छिन्।"
कमलरीदेखि उद्यमीसम्म,"कुनै बेला चारैतिरबाट हेपिएकी उनी देशको शान बनेर उभिएकी छन्। सबैले गर्व गर्ने साहसी महिलाको रूपमा बेग्लै पहिचान बनाएकी छन्। महिला हुनु त शान्ता जस्तो भनेर उदाहरण बनेकी छन्। बुटवल : आठ वर्षको बच्चाले केके काम गर्न सक्छ ? घरमा खाना पकाउन, लुगा धुन ? घाँसदाउरा गर्न वा मेलापात जान ? बुझ्नेले सोझै अनुमान लगाउन सक्छन्, यो उमेरको बच्चाले माथिका कुनै पनि काम गर्न सक्दैनन्। किनभने यो बेला त विद्यालय जाने र रमाउने उमेर हो। बुवाआमा र परिवारको अपार माया पाउने बेला हो। अरूको सहारामा दैनिकी गुजार्नुपर्ने कलिलो उमेर हो। तर, शान्ता चौधरीले न स्कुल जान पाइन्। न त परिवारको अपार माया नै। बच्चाहरूले जे गर्न सक्दैनन्, त्यही काम गर्न विवश भइन्, त्यो पनि ८ वर्षको कलिलो उमेरमै। एक दिन होइन, एक वर्ष होइन १८ वर्षसम्म जमिनदारको घरमा कमलरीको कष्टपूर्ण जिन्दगी गुजारिन्। ८ वर्षको काँचो उमेरदेखि २६ वर्षको जवानी हुँदासम्म उनी १० जना जमिनदारको घरमा कमलरीको रूपमा काम गर्न बाध्य भइन्। झिसमिसे बिहानदेखि रातिसम्म श्रम गर्थिन्। जति श्रम गरे पनि श्रमको मूल्य भने थिएन। सम्झिँदा पनि आङसिरिङ हुने गरी उनको कमलरी जिन्दगी बित्यो। आफूमात्र होइन, परिवारै जमिनदारको घरमा काम गर्थे। बुवाआमा, एक दाइ र ६ जना दिदीबहिनीले वर्षौंसम्म कमलरी जीवन बिताएको उनले सुनाइन्। पूर्वकमलरीको विगतको परिचय त छँदैछ, तर, आजभोलि शान्ताको परिचय लोभलाग्दो तरिकाले फेरिएको छ। बाल्यकालमा पढ्न पाइनन्। उनको पढ्ने दृढ इच्छालाई उमेरले छेकेन। ३६ वर्षको उमेरमा कक्षा ८ मा विद्यालय भर्ना भइन्। पाको उमेरमा विद्यालय छिरेकी उनी ४५ वर्षको उमेरमा समाजशास्त्रमा स्नातक तह तेस्रो वर्षमा पढ्दै छिन्। उनी पूर्वसांसद्समेत हुन्। नेकपा एमालेले पहिलो संविधानसभा निर्वाचनमा समानुपातिकतर्फ सांसद् बनाएपछि उनको चर्चा एकाएक चुलियो। कमलरीदेखि, सांसदसम्मका शब्दहरूले धेरैका सामाजिक सञ्जाल रंगिए। अखबारका पाना भरिए। कमलरी जीवनबाटै उठाएर उनलाई नेकपा एमालेले पहिलोपटक संसद्को यात्रामा हिँडाएको थियो। शान्ता पार्टीको पोलिटब्युरो सदस्य छिन्। राजनीतिक, सामाजिक र उद्यमीको क्षेत्रमा उनको गर्विलो छवि छ। कुनै बेला चारैतिरबाट हेपिएकी उनी देशको शान बनेर उभिएकी छन्। सबैले गर्व गर्ने साहसी महिलाको रूपमा बेग्लै पहिचान बनाएकी छन्। महिला हुनु त शान्ता जस्तो भनेर उदाहरण बनेकी छन्। परिचयमा थपिएको शान्ताको अचार राजनीति जीवन त छँदै छ। तर, बलियो र भरपर्दो आर्थिक स्रोतबिना राजनीतिलाई अगाडि बढाउन सकिँदैन भन्ने कुरामा उनी दृढ छिन्। त्यसैले उनको परिचयमा पछिल्लो समय थपिएको अर्को माध्यम हो, उद्यम। उनले अचार उद्योग चलाएकी छन्। शान्ताको अचार नामको उद्योग खोलेर देशमा मात्र होइन, १० वटाभन्दा बढी देशमा पुर्याएकी छन्। १८ जना महिलाले रोजगारी पाएका छन्। उनी विभिन्न २२ थरीका अचार बनाएर बिक्री गर्छिन्। एकपटक चाखेकाहरूले उनको अचार पटकपटक किनेर खान्छन्। दंगाली किसानहरूको उत्पादनलाई खरिद गरेर अचार बनाउने गरेको उनले बताइन्। एक हजार रुपैयाँबाट उद्यम सुरु गरेकी हुँ,चौधरीले भनिन्, अहिले उद्योगमा एक करोड बढी लगानी भएको छ। बजारले मागे जति पुर्याउनै सकिएको छैन। देशभर भाटभटेनी सुपरमार्केटले उनको उत्पादन बिक्री गर्छ। देशदेखि विदेशमा बिक्री भएपछि उनको अचार हिजोआज ब्रान्ड बनेको छ। लेवलिङ, प्याकेजिङ र खाद्य तथा गुणस्तर मापदण्डबाट अनुमति लिएर उद्योग सञ्चालन गरिएको चौधरीले सुनाइन्। उद्योगमा म आफैं खट्दा उत्पादन धेरै हुन्छ, उनी भन्छिन्, पहिलो काम त राजनीति नै हो। उद्योगलाई राम्रोसँग चलाएर राजनीतिलाई पनि सँगै हिँडाउने लक्ष्य छ। उनले अचारमात्र उत्पादन गर्दिनन्। अचार बनाउने सयौं महिलालाई सीपमूलक तालिम पनि दिँदै आएकी छन्। आफैंले उत्पादन गरेका एक सय बढी महिलाले उनलाई अचार बिक्री गर्छन्। ललितपुरको इमाडोलमा उनको उद्योग छ। जन्मगाउँ दाङको घोराहीमा पनि उद्योग सञ्चालनमा छ। देशका विभिन्न सहरमा शाखाहरू स्थापना गरेर बजारलाई विस्तार गर्ने योजना रहेको उनले सुनाइन्। अबको लक्ष्य एक हजार महिलालाई रोजगारी दिने योजनामा छु, चौधरीले भनिन्, म जस्ता हजारौँ महिलाको दुःख, पीडा र संघर्ष मैले नजिकबाट देखेकी छु। उनीहरूलाई मेरो उद्योगमा जोडेर रोजगारी दिने लक्ष्य लिएकी छु। घरको सात सन्तानमध्ये उनी कान्छी छोरी हुन्। घरमा बुढ्यौली लागेका बुवाआमा छन्। बुवा ९६ वर्षीय हसुलाल चौधरी र आमा ९० वर्षीया कुन्ती चौधरी घोराही उपमहानगरपालिका४ दाङस्थित घरमै छन्। आमाको मेरुदण्ड भाँचिएकाले राम्रोसँग हिँड्डुल गर्न सक्नुहुन्न, शान्ताले भनिन्, अहिले मलाई सबैभन्दा धेरै पिर आमाकै छ। चौधरीका एक छोरा र एक छोरी छन्। २६ वर्षीय छोरा अनिल चौधरीले उद्योगमा सघाउँछन्। उनको विवाह भइसक्यो। २२ वर्षीय छोरी बिनु चौधरी स्टाफ नर्स हुन्। काठमाडौं मेडिकल कलेजमा कार्यरत छिन्। छोरीलाई पढाएर स्टाफ नर्स बनाउन पाएकोमा शान्ता खुसी त छिन् तर सोंचेअनुसार छोरालाई पढाउन नपाएकोमा दुःखी पनि। छोराले १२ पास गरेर पढाइ छोडे। आमालाई सुख दिने आशाले जागिरे भए। जागिर पनि भरपर्दो नभएपछि अहिले अचार उद्योगमा सघाइरहेका छन्। उद्योगमा छोराको बलियो साथले उनलाई धेरै भर मिलेको छ। छोरालाई चाहेअनुसार पढाउन नपाएकोमा गिल्टी फिल भइरहेको छ, चौधरीले भनिन्, अहिले पढ्नका लागि छोरालाई जोड गरेकी त छु तर मान्दैनन्। छोरा १४ वर्ष र छोरी १० वर्षको हुँदा श्रीमान्ले छाडेर दोस्रो विवाह गरेको चौधरीले बताइन्। कमलरी जीवनबाट छुट्कारा त पाएँ तर घरमा श्रीमान्को साथ मिलेन, उनले भनिन्, साना छोराछोरी साथमा दिए। उनीहरूलाई पढाउने लेखाउने बेलासाथ छाडेर गएपछि दुःखका दिन फेरि सुरु भएका थिए। परिवारमा बलियो साथ दिने व्यक्ति आफूसँग नभए पनि उनी कत्ति बिचलित थिइनन्। दुःखै दुःखले तडपएकी उनीसँग दृढ आँट थियो। त्यही साहस र आँटले नै अहिले उनलाई यो स्थानमा पुर्याएको हो। उनीसँग निराश भन्ने शब्द छैन। बाल्यकालका दिन सम्झिँदा कहालिलाग्छ, उनले भनिन्, ममात्र होइन देशलाई नै मुक्त कमलरीरहित बनाउने अभियान छ। संविधानसभामा पहिलोपटक पुग्दा उनले अक्षर चिनेकी थिइनन्। व्यवस्थापिकासंसद्को प्राकृतिक स्रोत र साधन समितिको सभापति बन्दा उनलाई औंठा छाप सांसद भनेर धेरैले गिज्याउँथे। तर, पढेलेखेर मै हुँ भन्नेहरूले भन्दा उत्कृष्ट तरिकाले उनले पदीय जिम्मेवारी पूरा गरेपछि सबैको मुख थुनियो। उनलाई खिसीट्युरी गर्न छाडे। त्यसबेला नेपाली कांग्रेसका नेता तथा पूर्वसभासद् लक्ष्मण घिमिरेले शान्ताको आत्मकथा कमलरीदेखि सभासद्सम्म पुस्तक विमोचन कार्यक्रममा खुलेरै भनेका थिए, अत्यन्त परिपक्व ढंगले सभापतिको भूमिका निर्वाह गर्नुभयो। उनले पाएको जिम्मेवारी कुशलतापूर्वक निर्वाह गर्छिन्। २०५७ साल साउन २ गते सरकारले कमैया, कमलरी मुक्तिको घोषणा गरेको थियो। तर, शान्ता आफैं २०६३ सालसम्मै कमलरी थिइन्। २०६२०६३ पछि उनले जमिनदारको उकुसमुकुसबाट मुक्ति पाएकी हुन्। २०७९ को प्रतिनिधिसभा निर्वाचनमा चौधरी दाङ १ बाट प्रत्यक्षतर्फ उम्मेदवार थिइन्। उनको निर्वाचन क्षेत्रबाट नेकपा एसका मेटमणि चौधरीले चुनाव जिते। बच्चादेखि पाको युवा हुँदासम्म कमलरी जिन्दगी बिताएकी चौधरीको अबको लक्ष्य राजनीति र उद्योगलाई सँगै लैजाने छ। हजारौं महिलालाई उद्योगमा रोजगारी दिने गरी लगानी विस्तार गर्ने सोच बनाएकी चौधरीको अचारले नेपालीको भान्सामा मिठास थपिदिएको छ। कमलरी, ढल्किएको उमेरमा विद्यार्थी, राजनीतिज्ञ अनि उद्यमी। यस्तै परिचय बटुलेको जीवन्त पलहरूसँगै उनी जीवनको गोरेटोमा लम्किरहेकी छन्।"
नारी आन्दोलनपछिको प्राप्ति,"अन्तर्राष्ट्रिय महिला दिवस २०२५ को अन्तर्राष्ट्रिय नारा फर अल वुमन एन्ड गल्र्स : राइटस् इक्वालिटी इम्पावरमेन्ट। अर्थात् सबै महिला र किशोरीका लागि अधिकार समानता र सशक्तीकरण भन्ने नारा छ। त्यस्तै, यस दिवसमा प्याजी, हरियो र सेतो रंगको प्रयोग गरिएको छ। यसको अर्थ प्याजी रंगले न्याय र गरिमा, हरियो रंगले आशा र सेतो रंगले पवित्रता जनाउँछ। नारी दिवस त मनाइन्छ हरेक वर्ष तर किन श्रमिक महिलाहरू नै ओझेलमा पर्छन् ? त्यस्तै जनसंख्यामा महिला पुरुषभन्दा अगाडि भए पनि राजनीति र अन्य लाभका पदहरूमा किन पछि पर्छन् ? वा पारिन्छन् ? यी र यस्तै कुरा बहसका रूपमा महिला आन्दोलनका नाममा उठ्ने गर्छ। प्रत्येक वर्ष मार्च ८ अर्थात् फागुन २४ गते अन्तर्राष्ट्रिय महिला दिवस नेपालमा पनि मनाउने गरिन्छ। र यस समयमा महिलाका अधिकारका कुराहरू उठ्ने गर्छन्। नेपालमा महिला अधिकारको आन्दोलन र यसको यात्रा हरेक वर्ष मार्च ८ मा मनाइने अन्तर्राष्ट्रिय महिला दिवस विश्वभर लैंगिक समानता, महिला अधिकार र महिला सशक्तीकरणको प्रतीकका रूपमा छ। सन् २०२५ को महिला दिवसको सन्दर्भमा, हामी नेपालमा महिला अधिकार आन्दोलनको विगत, वर्तमान र भविष्यको समीक्षा गर्दै यसलाई अन्तर्राष्ट्रिय सन्दर्भसँग तुलना गर्ने प्रयास गर्नेछौं। नेपालमा महिला अधिकारका लागि भएको संघर्ष लामो र चुनौतीपूर्ण यात्रा हो, जसले ऐतिहासिक आन्दोलन, कानुनी सुधार तथा सामाजिक परिवर्तनहरू ल्याएको छ। महिला दिवसको ऐतिहासिक पृष्ठभूमि महिला दिवसको सुरुवात २०औं शताब्दीको प्रारम्भमा श्रमिक महिलाहरूको आन्दोलनसँग सम्बन्धित छ। विशेषगरी, सन् १९०८ मा न्यूयोर्कमा करिब १५ हजार महिलाले कामको उचित पारिश्रमिक, छोटो कार्यसमय र मतदानको अधिकारका लागि प्रदर्शन गरेका थिए। त्यसपछि, १९१० मा कोपेनहेगनमा आयोजित समाजवादी महिलाहरूको अन्तर्राष्ट्रिय सम्मेलनमा जर्मनीकी समाजवादी नेत्री क्लारा जेट्किनले मार्च ८ लाई महिला दिवसको रूपमा मनाउने प्रस्ताव गरिन्। जुन पछि आधिकारिक रूपमा स्वीकार गरियो। संयुक्त राष्ट्रसंघले १९७५ मा पहिलोपटक महिला दिवसलाई औपचारिक मान्यता दियो। नेपालमा महिला अधिकार आन्दोलनको ऐतिहासिक परिप्रेक्ष्य नेपालमा महिला अधिकारको आन्दोलन लामो संघर्षको परिणाम हो। नेपालको समाज परम्परागत रूपमा पितृसत्तात्मक रहेको हुँदा महिलालाई धेरै सामाजिक, आर्थिक र राजनीतिक सीमाहरूभित्र राखिएको थियो। नेपाली महिलाले आफ्नो अधिकार प्राप्त गर्न विभिन्न चरणमा संघर्ष गरेका छन्। राणाकाल र महिला अधिकार राणाकाल (१८४६१९५१) मा महिला शिक्षामा ठूलो प्रतिबन्ध थियो। समाजमा महिलाहरूलाई शिक्षाको पहुँचबाट टाढा राखियो, जसले उनीहरूको आत्मनिर्भरता कमजोर बनायो। तर, केही अग्रगामी व्यक्तिहरूले महिला शिक्षाको पक्षमा आवाज उठाए। सन् १९४७ मा स्थापना भएको नेपाली महिला संघ नेपालमा महिला अधिकारको पहिलो संगठित प्रयासमध्ये एक थियो। प्रजातन्त्र प्राप्ति र महिला सहभागिता (१९५११९९०) सन् १९५१ मा राणा शासनको अन्त्य भएपछि नेपाली महिलाहरूले पहिलो पटक राजनीतिक स्वतन्त्रता अनुभव गरे। पहिलो संविधान (१९५९) मा महिलालाई मतदानको अधिकार दिइयो। सन् १९६० को दशकमा पञ्चायती शासन व्यवस्था लागू भए पनि महिला अधिकारको लडाइँ निरन्तर चलिरह्यो। बहुदलीय लोकतन्त्र र कानुनी सुधार (१९९०२००६) सन् १९९० को जनआन्दोलनपछि नेपालले बहुदलीय लोकतन्त्र प्राप्त गर्यो। यसले महिला अधिकारका क्षेत्रमा नयाँ सम्भावना खोल्यो। महिलाहरूले संसद्, नीति निर्माण, र सामाजिक अभियन्तामा उल्लेखनीय भूमिका खेल्न थाले। सन् १९९५ मा नेपाल सरकारले सीड सम्झौतामा हस्ताक्षर गर्यो, जसले लंैगिक भेदभाव अन्त्य गर्न कानुनी प्रतिबद्धता जनायो। गणतन्त्र स्थापनापछि महिला सशक्तीकरण (२००६२०२५) २००६ को जनआन्दोलन र २००८ मा गणतन्त्र स्थापनापछि नेपालले महिला अधिकारका क्षेत्रमा ठूलो परिवर्तन अनुभव गर्यो। संविधानसभाले २०१५ मा जारी गरेको नयाँ संविधानले महिलालाई समान नागरिकता, सम्पत्ति अधिकार, समान पारिश्रमिक र राजनीतिक सहभागिता सुनिश्चित गरेको छ। हाल संसद्मा ३३ प्रतिशत महिला सहभागिता अनिवार्य गरिएको छ, जसले नीतिनिर्माणमा महिलाको भूमिका बलियो बनाएको छ। नेपालमा महिलाका अधिकारका प्रमुख मुद्दाहरू महिला हिंसा र कानुनी चुनौती नेपालमा महिला हिंसा (घरेलु हिंसा, दाइजो प्रथा, बालविवाह, तथा यौन हिंसा) अझै गम्भीर चुनौती बनेको छ। यद्यपि, घरेलु हिंसा (नियन्त्रण तथा सजाय) ऐन २०६६, मानव बेचबिखन तथा ओसारपसार ऐन २०६४ जस्ता कानुनी सुधारले पीडितलाई न्याय दिने प्रयास गरेका छन्। आर्थिक सशक्तीकरण र रोजगारी महिला आर्थिक सशक्तीकरण महिला अधिकारको प्रमुख पक्ष हो। नेपालमा महिलाको श्रम बजारमा सहभागिता अझै कमजोर छ। महिलाहरूको ठूला उद्योग तथा प्रविधिमा पहुँच सीमित छ। महिला उद्यमशीलता प्रबद्र्धन गर्न सहुलियत कर्जा, साना उद्यम कार्यक्रम, तथा सीप विकास तालिमहरूलाई थप प्रभावकारी बनाउन आवश्यक छ। राजनीतिक सहभागिता र नेतृत्व नेपालमा महिला राजनीतिक सहभागिता ३३ प्रतिशतको संवैधानिक ग्यारेन्टीका कारण तुलनात्मक रूपमा राम्रो देखिए पनि महिला अझै महत्वपूर्ण नेतृत्वदायी भूमिकामा कमजोर छन्। ठूला निर्णय प्रक्रियामा महिलाको प्रभावकारी संलग्नता बढाउन आवश्यक छ। शिक्षामा पहुँच र समान अवसर नेपालमा महिलाको शिक्षामा उल्लेखनीय सुधार भएको छ। साक्षरता दरमा वृद्धि भए पनि ग्रामीण क्षेत्रमा अझै धेरै बालिका विद्यालय छोड्ने क्रम उच्च छ। नि: शुल्क तथा अनिवार्य शिक्षाको प्रभावकारी कार्यान्वयनले मात्र लैंगिक समानता सुनिश्चित गर्नसक्छ। महिला आन्दोलन र वर्तमान सन्दर्भ : नेपालमा पछिल्लो समय महिला आन्दोलनहरू डिजिटल प्रविधिसँग जोडिएका छन्। सामाजिक सञ्जालहरूमा मी टु, रेपप्रोटेस्ट तथा वुमनराइटस् जस्ता अभियानहरूले लैंगिक हिंसाविरुद्ध आवाज उठाइरहेका छन्। महिलाहरू न्यायका लागि सडकमा निस्किनुका साथै अनलाइन माध्यमबाट दबाब सिर्जना गर्न सफल भएका छन्। नेपाल सरकारले महिला सशक्तीकरणका लागि लैंगिक समानता नीति, महिला उद्यमशीलता कार्यक्रम तथा सुरक्षित मातृत्व कार्यक्रम जस्ता योजना ल्याएको छ। यद्यपि, नीतिहरू व्यवहारमा कार्यान्वयन गर्न अझ धेरै राजनीतिक इच्छाशक्ति आवश्यक छ। अन्तमा, नेपालमा महिला अधिकारको आन्दोलनले हासिल गरेको प्रगति र बाँकी चुनौतीको पुनरावलोकन गर्न आवश्यक छ। महिलाहरूको समानता सुनिश्चित गर्न कानुनी सुधारमात्र होइन, सामाजिक सोचमा परिवर्तन अपरिहार्य छ। नेपालको महिला आन्दोलनले लामो यात्रा पार गरिसकेको छ, तर अझै धेरै गर्न बाँकी छ। आगामी दिनमा महिलाहरूले आर्थिक, सामाजिक र राजनीतिक क्षेत्रमा अझ बलियो उपस्थित दर्ज गराउन सक्छन्। नारी सशक्तीकरणको यो अभियानलाई निरन्तर अघि बढाउन आवश्यक छ ताकि लंैगिक समानता नारामा मात्र सीमित नरही व्यवहारमा लागू होस्। समाजको समृद्धि तबमात्र सम्भव छ, जब महिला अधिकारको सम्मान हुन्छ।"
अटोमोबाइलमा सफल नेतृत्व,"अधिकांश क्षेत्रमा नेतृत्वमा पुग्ने महिलाको संख्या बढ्न थालेको छ। उद्यमशीलताको पाटोमा पनि घरेलु, साना तथा मझौला उद्यमी महिला अगाडि देखिन थालेका छन्। केही समयअघिसम्म महिलाले व्यवसाय सम्हाल्न सक्दैनन् भन्ने एकाथरीको मान्यता थियो। त्यस्तो मानसिकता तोड्दै समग्र महिला व्यवसायीको बीचमा अटोमोबाइल व्यवसायी बन्न सफल महिला नेतृत्व हुन्, यमुना श्रेष्ठ। उनी विश्वमै चर्चित बीवाईडीको नेपालको बिक्रेता साइमेक्स इंक प्रालिको प्रबन्ध निर्देशक हुन्। साधारण परिवारमा जन्मेहुर्केर विश्वकै सबैभन्दा ठूलो बीवाईडी विद्युतीय सवारीको म्यानुफ्याक्चरिङको एक डिलरसिपको नेतृत्व उनले गरिरहेकी छन्। उनको परिचय यत्तिमै सीमित छैन। श्रेष्ठ नाडा स्थापना भएको ४५ वर्षपछि प्रतिस्पर्धाबाट कार्यसमितिमा पहिलो पटक निर्वाचित महिला सदस्य बनेकी हुन्। सफल अटोमोबाइल व्यवसायबाट अलग्गै पहिचान बनाउन सफल श्रेष्ठ नेपालचाइना चेम्बर अफ कमर्सको सचिवसमेत हुन्। काभ्रेपलाञ्चोकको दाप्चा बजारमा जन्मिएकी यमुना मध्यमवर्गीय व्यापारिक परिवारकी हुन्। उनले बीबीएससम्मको अध्ययन गरेकी छन्। दाप्चा श्री कृष्ण माविबाट विद्यालय तह उत्तीर्ण गरेपछि उनी राजधानी झरिन्। कक्षा १२ को अध्ययनको क्रमसँगै खाली समयमा उनले पारिवारिक व्यवसायलाई सघाउँदै आइन्। पारिवारिक पृष्ठभूमि पनि व्यवसाय भएकाले सोहीतर्फ उनी प्रेरित भएकी थिइन्। उनको दाजुले सहकारी, मिनरल वाटर, हाइड्रो र भेजिटेवल मार्केटलगायत व्यवसाय गर्ने भएकाले सघाउनका लागि उनले यसमध्ये सहकारीमा इन्टर्न गरिन्। त्यसबाटै एक हिसाबले उनको करअरको सुरुवात भयो। जीवनको पहिलो टर्निङ प्वाईन्ट दुईवर्षे जापान अध्ययनबाट फर्केपछि उनलाई स्वावलम्बीपनको अनुभूति भयो। केही समय दाजुको व्यवसाय सम्हालेकी उनी प्राविधिक पढाइका लागि जापान गइन्। उनी घरको कान्छी छोरी थिइन्। तीन दिदी र दाइपछि जन्मेकी कान्छी भएकाले परनिर्भर ईिन्। तर जापानमा दुई वर्ष बसेर फर्किएपछि आफूलाई स्वावलम्बी अनुभूति गरेकाले यो नै जीवनको पहिलो टर्निङ प्वाइन्ट ठान्छिन् उनी। सन् २००८ मा स्वदेश फर्किएपछि जागिरका लागि थुप्रै प्रस्ताव पनि आए। तर उनी भने परिवारको व्यवसाय चलाउने वा जागिर खाने मुडमा भने थिइनन्। बरु जापानी रेस्टुरेन्ट खोल्ने सोच उनले बनाइन्। यसका लागि अध्ययन र मेहनत त गरिन् तर कहीँबाट पनि खासै सकारात्मक प्रतिक्रिया नआएपछि यो सोचको पनि अन्त्य भयो। त्यसपछि बुटिक व्यवसायमा उनको आँखा गयो। नेपालमा त्यतिबेला फेसन तथा बुटिक व्यवसायतर्फ उनले सम्भावना देखेकी थिइन्। तर यसमा पनि लगानी अधिक चाहिने जस्तो देखेर यसलाई पनि उनले त्यागिन्। व्यवसाय गर्ने सपना बीचमै टुटेपछि अन्ततः यमुनाले दृष्टि कोअप्रेटिभमा प्रमुख कार्यकारी अधिकृत (सीईओ) भएर दुई वर्ष नेतृत्व गरिन्। त्यसपछि सामेक्स ट्रेडिङ कम्पनीमा एउटा प्रोजेक्टमार्फत उनी जोडिन पुगिन्। यसमा उनी सफल भइन्। यसैबीच, उनले सरकारी कार्यालयहरूमा स्टेसनरी सामान, ल्यापटप, फोटोकपी मेसिनहरू सप्लाई गर्ने उद्देश्यले सूर्य गुड्स् प्रालि नामक कम्पनी दर्ता पनि गरिन्। यसका लागि टेन्डर दिनुपर्ने र सधंै अन्तिममा पर्ने भएकाले यसमा खासै सफल भइनन्। तर उनी अझै मजबुत भएर अघि बढिन्। सन् २०११ देखि बीवाईडीमा साधारण कर्मचारीको रूपमा प्रवेश गरेकी उनले तीन वर्षमै पेसागत छलाङ मारिन्। सन् २०१३ सालबाट उनले बीवाईडीकै सोलार, बीबक्स, एलईडी लाइट, ब्याट्री बेच्न थालिन्। त्यसपछि सन् २०१५ मै बीवाईडीकी प्रमुख कार्यकारी अधिकृत (सीईओ) बन्न सफल भइन्। उनको नेतृत्वमा भेहिकलका लागि पहल गरिरहेकाले सन् २०१६ देखि भने बीवाईडीका गाडी आयात गर्न थालियो। शानदार जीवनशैलीभित्र लुकेका संघर्ष अरूले भट्ट हेर्दा शानदार जीवनशैली देख्छन्। तर त्यसभित्रको थुप्रै संघर्षले एउटी महिलालाई शानदार जीवनशैली प्रदान गरेको श्रेष्ठको अनुभव छ। उनी भन्छिन्, महिला भनेको धर्ती माता हुन्। उनीसँग शक्ति त हुन्छ तर चुनौतीहरूले चौतर्फी घेरिएका हुन्छन्। गर्ने महिलालाई नै बढी चुनौतीहरू आउने हुन्। अधिकांश क्षेत्रमा जति पनि महिला नेतृत्व, उच्च पदमा पुगेका छन्, उनीहरू सबै संघर्ष गरेर पुगेका उनी बताउँछिन्। यसैको एउटा भाग म पनि हुँ जस्तो लाग्छ। हरेकलाई आआफ्नो संघर्ष ठूलो लाग्छ, उनले सुनाइन्। यो स्थानसम्म आइपुग्नुको पछाडि परिवारको साथ भएकोले सम्भव भएको उनी बताउँछिन्। महिला भइसकेपछि कामकाजको सिलसिलामा रातिसम्म हुने हँुदा यस अवस्थामा बुभ्ने परिवार नभए काम गर्न सहज र सफल हुन सम्भव हुन्न। गाउँबाट सहर झरेका, ग्राउन्डबाट आएका विरासत नभएका हामीलाई सफल हुन पाइलापाइलामा कठिनाइ थियो, उनले भनिन्। यस्ता कठिनाइलाई इच्छाशक्ति र दृढ विश्वासले नै यहाँसम्म पुगेको बताउँदै आवको पुस्ताको ध्यानाकर्षण गराइन्। कुनै पनि क्षेत्रमा काम गर्दा आत्मविश्वास हुनु जरुरी छ। कतिपयले सपना साकार पार्न सम्भव छैन भनेर हतोत्साही हुने भएकाले आत्मविश्वास कमजोर हँुदा धेरै कुराबाट ब्याक फायर भइन्छ, श्रेष्ठ भन्छिन्, कुनै काम गर्दा कहिलेकाहीँ एकै पटक सफल होइन्छ तर कहिलेकाहीँ ९९ पटकसम्म असफल हुन्छ। आफ्नो यो सफलताका बीच पनि थुप्रै हन्डर र ठक्कर खानु पर्छ। त्यसलाई सामना गर्न दृढ विश्वासका साथ उनी अघि बढिन्। हामी एकदमै सानो कम्पनी थियौं। यस अवस्थामा बीवाईडी हेडक्वाटरले पनि हाम्रो मिहिनेत, दृढ विश्वासलाई आत्मसाथ गरेर सधै साथ दिइरह्यो। यही नै हाम्रो सबैभन्दा ठूलो उपलब्धि हो, उनले भनिन्। उनी आफू ग्राउन्डबाट आएर अहिलेसम्मको यात्राको विषयमा आत्मकथा प्रकाशन गर्ने तरखरमा छिन्। ईभीले बजार पाउँदा सफलताको अनुभूति अहिलेसम्मको काम गर्नेक्रममा संस्थागत व्यवसाय विकास गर्न खोज्दा नियामक निकायले फेरबदल गर्ने नीतिगत व्यवस्थाले प्रभाव पार्ने गरेको उनी सुनाउँछिन्। उनका अनुसार ईभीकै कारोबारमा सुरुवाती चरणको भन्दा अहिले करिब ७५ प्रतिशतले यही साधनलाई अपनाएकाले एकदमै खुसी लागेको उनी बताउँछिन्। किनभने अधिकांशले ईभी रुचाइदिँदा उनले गरेको बीवाईडीको नेतृत्व सफल भएको उनी महसुस गर्छिन् । यो नै उनको जीवनमा सबैभन्दा खुसीको पल बनेको छ। जीवनमा अवरोधसँगै अवसर उनी जीवनमा भएका कठिनाइ तथा अवरोधहरूलाई सकारात्मक दष्टिले हेर्ने गर्छिन्। केही दुःखलाई क्षणिकमा मात्रै सीमित गरेर लामो समय नराख्ने उनको बानी छ। साथै, अवरोधलाई अवसरमा बदल्ने खुबी राख्छिन्। यसले गर्दा ऊर्जा मिल्ने उनको भनाइ छ। साधारण परिवारबाट जन्मिएर आज विश्वकै सबैभन्दा ठूलो बीवाईडी विद्युतीय सवारीको म्यानुफ्याक्चरिङको एक डिलरसिपको नेतृत्व उनले गरेकी छन्। नेपालमा सन् २०२४ मा यो नम्बर वान बनेको छ। यो उनको अनपेक्षित सफलता हो। ईभीमा देखेको सपना सफल हुँदा आफ्नो लागि सबैभन्दा बढी सफलता भएको उनी ठान्छिन्।"
सत्यवतीकी गुरुआमा,"जीवनमा एउटा उद्देश्य लिएर सफा मनले परि श्रम गर्दै अगाडि बढेमा अवश्य सफलता मिल्छ। कहिलेकाहीँ त मानिसले सोचेभन्दा पनि बढी फल प्राप्त गर्न सक्छ। सफलताको लागि फरक सोच, अनवरत चिन्तन, कडा परि श्रम र कामप्रतिको बफादारिता आवश्यक छ। कैलालीको गोदावरी नगरपालिकाको अत्तरियास्थित सत्यवती एकेडेमीकी प्रिन्सिपल यशोदा ध्याडी पनि आफ्नो सफलताको सूत्र कडा मेहेनत नै रहेको बताउँछिन्। एउटा फरक सोच लिएर करिब १२ वर्षअगाडि १ सय १० जना विद्यार्थीबाट सुरु भएको विद्यालयमा अहिले १९ सय ७६ जना विद्यार्थी पढिरहेका छन् भने १ सय २९ जनालाई उनले रोजगारी दिइरहेकी छिन्। २०६९ सालको कुरा हो, धनगढीको ग्ली एकेडेमीमा अध्यापन गराइरहेकी यशोदालाई अत्तरियामा आफ्नै विद्यालय स्थापना गर्न मन लाग्यो। श्रीमान् वीरबहादुर कडायत, जेठाजु गिरिराज कडायत र कर्णबहादुर कडायतको साथ सहयोग मिल्नुका साथै परिवार पनि अत्तरिया क्षेत्रकै चिनिएको शैक्षिक परिवार हुनाले उनलाई आप्नै क्षेत्रमा विद्यालय सुरु गर्न त्यति गाह्रो भएन। ससुरा बाले धनगढीमा घर बनाउन दिनुभएको २० लाख रकमको बिउपुँजीबाट उनले २०६९ सालमा सत्यवती एकेडेमीको जग बसालिन्। मात्र २५ वर्षकै उमेरमा विद्यालय सुरु गरेकी यशोदाले धनगढीबाट विद्यालय रेखदेख गर्न गाह्रो महसुस गरेपछि श्रीमान् र अढाई वर्षकी छोरीसहित आफ्नै घर अत्तरिया बसाइ सरिन्। विद्यालय सुरु गर्दा सरकारले नयाँ विद्यालय खोल्न रोक लगाएकाले कैलालीको बौनिया भन्ने ठाउँबाट पुरानो कक्षा ५ सम्मको विद्यालय किनेर उनले सुरु गरिन्। त्यतिबेला पुराना स्थापित विद्यालयसँग प्रतिस्पर्धा गर्दा यशोदाले धेरै मेहनत गर्नुपरेको थियो। तर अहिले कक्षा नर्सरीदेखि कक्षा १२ सम्म १९ सय ७६ विद्यार्थी अध्यनरत रहेका, करिब १ सय २९ शिक्षक तथा कर्मचारीहरू आबद्ध रहनुका साथै भौतिक सुविधा तथा शैक्षिक गुणस्तरमा सुदूरपश्चिम क्षेत्रकै परिचित भएकोमा उनी दंग छिन्। आफूले यस्तो सफलताको कल्पनासमेत नगरेको उनले सुनाइन्। २०४२ सालमा लक्ष्मीनगर७ जोराएल डोटीमा पाँचौं सन्तानको रूपमा जन्मिएकी यशोदा परिवारमा पढ्नुपर्छ भन्ने मान्यताले धनगढीको स्टेपिङ स्टोनबाट एसएलसी पूरा गरिन्। उनी सुदूरपश्चिमाञ्चल एकेडेमीबाट प्लस टु पास गर्न सफल भइन्। स्नातक पढ्दा पढ्दै विवाहबन्धनमा बाधिएकी यशोदाले एक कुशल शिक्षक, ममतामयी आमा र असल पत्नीको भूमिका निभाइन्। यसका साथै एक असल विद्यार्थी बन्दै उनले काठमाडौं विश्वविद्यालयबाट लिडरसिपमा एमफिल गर्दैछिन्। सुरुका दिनमा आफैं प्रधानअध्यापक भई अभिभावक सम्हालेको, आफैं लेखापाल भई फिस उठाएको, आफैं शिक्षक भई सात पिरियड पढाएको, आफैं पाले भइ विद्यालयको सुरुक्षा गरेको, आफैं परिचर भई झाडु लगाएको र श्रीमान्को तलब ल्याएर शिक्षक कर्मचारीलाई तलब दिएको यशोदा स्मरण गर्छिन्। पहिलो वर्ष १ सय १० जना विद्यार्थीबाट सुरु गरे पनि अर्को वर्ष सय जना विद्यार्थी बढे। पहिलो पाँच वर्षसम्म वर्षमा सय जनाको हाराहारीका दरले विद्यार्थी बढ्न थाले। तर यशोदाको प्रण र पढाइको गुणस्तरका कारण सत्यवतीमा अहिले १९ सय ७६ विद्यार्थी छन्। यसपालि एसईई दिनेमात्रै ८२ जना विद्यार्थी छन्। सत्यवतीमा २०७५ सालबाट एसएलसीको ब्याच सुरु भएको हो। उसको पहिलो वर्षकै रिजल्ट राम्रो आयो। त्यसपछि कहिल्यै पछाडि फर्किनु परेन। गत वर्ष पनि एक जना विद्यार्थीले ४ जीपीए ल्याएको यशोदा बताउँछिन्। विद्यालय व्यवसायमात्र होइन, यो एउटा पवित्र समाजसेवा पनि हो। यसको सही व्यवस्थापन भयो भने एउटा असल व्यक्ति मात्र बन्दैन परिवार समाज हुदै सबल देश पनि बन्न सक्छ भन्ने उनको धारणा छ। यही मान्यताका साथ आफूले स्वास्थ्य, संस्कार र शिक्षा भन्ने मूलमन्त्र लिएर कार्य गरेको उनी बताउँछिन्। यशोदाका बुवा देवसिंह ध्याडी आफ्नो पालाका व्यापारी हुन्। उनको जोरायलको खैरीखोलामा पसल थियो। सामान लिन उनी तराई झरिरहने भएकाले पनि उनले तराईमा यशोदासहितका छोराछोरीलाई पढ्न धनगढी झारेका हुन्। यशोदा तीन वर्षको उमेरमा धनगढी आएकी हुन्। हामी दसैं, तिहारका बेला जोरायल जान्थ्यौं, तर त्यतिबेला पनि बुवाले गाउँबाट शिक्षक खोजेर हामीलाई पढाउन भन्नुहुन्थ्यो, गाउँमा गएका बेला पनि बच्चाहरूलाई व्यस्त राख्नुपर्छ भन्ने भावना बुवाको थियो, उनले भनिन्। जोरायलमा रहेको पसल देवसिंहले पछि भीमदत्त पन्त राजमार्गमा पर्ने फल्टुडे भन्ने स्थानमा सारे। उनले फल्टुडेमा २८ पसल गरेर यशोदासहितका छोराछोरीलाई धनगढी पढाएका हुन्। देवसिंह कांग्रेस निकटका व्यक्ति हुन्। उनी नेता बन्न चाहन्थे तर छोराछोरीको पढाइका कारण उनको इच्छा पूरा हुन सकेन। नेता बनेमा व्यापार चौपट हुने र व्यापार चौपट भए छोराछोरीको पढाइ छुट्ने डरले उनी नेता बनेनन्। उनको इच्छा भने आफ्नो कुनै सन्तान नेता बनोस् भन्ने थियो। बुवाले मलाई नेता बन्नुपर्छ भन्नुहुन्थ्यो। राजनीतिमा आएर देशको सेवा गर्नुपर्छ भन्नुहुन्थ्यो। त्यो भएन भने पनि ल पढेर जबरजस्त वकिल बन्नुपर्छ भन्नुहुन्थ्यो। तर मैले व्यवस्थापन पढें। यस सत्यवतीको व्यवस्थापनतिर लागें, यशोदाले भनिन्, हामी ६ भाइबहिनीमध्ये कोही पनि नेता बनेनौं, बुवाको इच्छा अधुरै रहेजस्तो लागिरहन्छ। अहिले यशोदाको व्यस्ताताको सीमा छैन। नर्सरीदेखि १२ कक्षासम्मको विद्यालय हाकिरहेकी उनलाई दिनमा सयभन्दा बढी अभिभावक, सामाजिक व्यक्तिहरू भेट्न आउँछन्। कहिले त खाना खाने फुर्सदसमेत हुँदैन उनलाई। एक छोरा र एक छोरीकी आमा, १९ सय ७२ विद्यार्थीकी गुरुआमा, सासूससुराकी प्यारी बुहारी र एक श्रीमतीको भूमिकामा पनि यशोदा अब्बल छिन्। परिवारको साथ, अभिभावकको माया र विद्यार्थीको लगन नै मेरो सम्पत्ति हो जस्तो लाग्छ। छोराछोरीको भविष्यका लागि चिन्तित हुँदै आएका सैयौं अभिभावक, मेरो कार्यकक्षमा आएर भेटघाट गर्दा गर्वको महसुस हुन्छ, उनले भनिन्।"
पाल्पाली ढाकाकी पायोनियर,"पाल्पामा बस्ने पूर्णमाया महर्जनसँग टेलिफोनमा कुराकानी गर्न उनलाई तीन दिनसम्म पछ्यायौं। उनी र हामीलाई जोड्ने पुलको काम गरेका थिए उनका कान्छा छोरा सागरमान महर्जनले। हुनत पूर्णमाया आफैं पनि मोबाइल बोक्छिन्, तर नचिनेका नम्बरहरू प्रायः वास्ता गर्दिनन्। तानसेन नगरपालिका ६ का वडाध्यक्षसमेत रहेका सागरमानले आमासँग कुराको तारतम्मे मिलाउन ३ ४ दिनसम्म कोसिस गरे। बिहान आमा नउठ्दै सागरमान काममा निस्कन्थे। दिउँसो घरमा आउँदा आमालाई भेट्दैनथे। आमा खोज्दै कारखाना पुग्थे। त्यहाँ पुग्दा पूर्णमाया निस्किसकेकी हुन्थिन्। अर्को दिन सागरमान दिउँसो ५ बजेतिर घरमा पुगे। तर आमा भेटेनन्। कारखानाबाट निस्केर पाल्पाको टँुडिखेल हुँदै उनी साँझपक वाकमा निस्केकी रहिछन्। तेस्रो दिन साँझतिर सागरमानको फोन आयो। माँ भेटिनुभयो आज। अब कुराकानी गरिहाल्नुहोस्, उनले अत्तालिँदै भने। उमेरले ८७ वर्ष पुगिसकेकी पूर्णमायाको यति धेरै व्यस्तता सुन्दा जो कोहीलाई अनौठो लाग्न सक्छ। नेपाल सरकारले २०७८ सालमा पाल्पालाई ढाकाको राजधानी घोषणा गरेको हो। पाल्पा भन्नासाथ घरबुना ढाका कपडाको झल्को आउँछ। पाल्पा र ढाका उस्तैउस्तै लाग्छन्। जेहोस् पाल्पा ढाकामय छ। यहाँको स्थानीय तानमा बुनेको ढाका देश, विदेशका पाहुनाका लागि उत्कृष्ट कोसेली हो। गीतमा यसै भनिएको हैन, चोली राम्रो पाल्पाली ढाकाको। ढाकाको जन्म कसरी भयो भनेर हेर्दा सबैले जान्नुपर्ने एउटा गर्विलो इतिहास हो पूर्णमाया महर्जन। पाल्पाका ढाका प्रेमी तथा ढाका व्यवसायीहरूले पूर्णमायालाई निकै सम्मान गर्छन्। इज्जत र भरोसासँगै माया बाँड्छन्। उमेरले ८७ पुगे पनि उनी आज पनि ढाका बुन्नमै व्यस्त छन्। ढाकाको व्यवसाय उनी आफैं सम्हाल्ने गर्छिन्। उमेरको उकालो चढ्दै गर्दा उनमा अलिकति पनि उत्साहको कमी देखिन्न। बुढ्यौली उमेरमा पनि उनी आफैंले सुरुवात गरेको ढाका व्यवसाय प्रवद्धन गर्नमै व्यस्त देखिन्छिन्। कामप्रतिको सम्मान, निरन्तरको मेहनत र कठिन प्रतीक्षापछि उनले ढाका व्यवसायमा सफलता पाएकी हुन्। उनी अहिले पनि हरेक दिन ढाका उद्योग जान्छिन्, कामदारहरूलाई अह्राइसिकाइ गर्छिन्, सहर घुम्दै घर फर्कन्छिन्। घरभन्दा अलिकति पर रहेको पाल्पाली स्वदेशी वस्त्रकला पाल्पाली ढाका उद्योगमा बिहान, दिउँसो एक पटक पुग्नु उनको दैनिकी बनेको छ। १९९५ साल भदौ २ गते पाल्पामा जन्मिएकी पूर्णमाया पाल्पामा ढाकाको सुरुवात गर्ने व्यक्ति हुन्। पाल्पा तानसेनकै गणेशमान महर्जनसँग विवाह गरेपछि उनले ढाकाको काम सुरु गरेकी हुन्। उनी भन्छिन्, २०१२ सालदेखि नै सुरु गरेको हो, तर घरेलु उद्योगमा दर्ता भने २०१५ मा मात्रै गरेका थियौं। गणेशमान र पूर्णमायाले नै पाल्पामा पहिलोपटक ढाका बुन्ने तान भिœयाएका हुन्। गणेशमान महर्जनसँग विवाह गरेपछि उनी श्रीमान्सँगै दिल्ली गएकी थिइन्। त्यहाँ जाँदा उनले ढाका बुनाइ सिक्ने मौका पाइन्। ढाका बुन्ने सीप सिकेर उनी नेपाल फर्किइन् र श्रीमान्सँगै मिलेर ढाका बुन्न सुरु गरिन्। २०१५ सालमा उनलाई राजा महेन्द्रले नै व्यवसाय अगाडि बढाउन हुकुम दिए। राजाका सल्लाहमै उनले बैंकबाट चार हजार ऋण लिएर ढाका उद्योग सुरु गरेकी हुन्। युवा उमेरमा सुरु गरेको ढाका व्यवसायले उनलाई अहिलेसम्म पछाडि फर्केर हेर्नु परेको छैन। ढाका कपडा र यसका विविधीकरणले देश र विदेशमा समेत ख्याति कमाइसकेको पाल्पाली ढाका विशेषतः तिहारको बेला अझ बढी चर्चामा आउने गर्छ। विशेषगरी तिहारको अन्तिम दिन भाइटीका लगाएर दिदीबहिनीले दाजुभाइलाई र दाजुभाइले दिदीबहिनीलाई उपहारका रूपमा ढाकाटोपी, ढाका चोली दिने प्रचलन छ। पाल्पाका हातबुना कपडा बंगलादेशको राजधानी ढाकाबाट धागो ल्याएर तयार पारिने भएकाले नै यसलाई पाल्पाली ढाका भन्ने गरिएको हो। कुनै समय ३६ जिल्लाका पाँच सय बढी महिलालाई रोजगारी दिएकी पूर्णमायाको व्यवसाय अहिले भने केही सुस्ताएको छ। उनको उद्योगमा बनेका ढाका नेपालभर बिक्री हुन्थे। विभिन्न देशमा कोसेलीको रूपमा पुग्थे। अहिले पनि उनको कारखानामा २० जना महिलाले ढाका बुन्छन्। महिलालाई काम गरेर खानुपर्छ भनेर हौस्याउने पूर्णमाया महिला सशक्तीकरणको विषयमा जानकारी राख्छिन्। श्रीमान् गुमाएका, परिवार नभएका तथा दःुख पाएका महिलालाई काम गर्ने वातावरण बनाउनु र काम दिनु उनको मुख्य प्राथमिकता हो। उनी भन्छिन्, जति दुःख पाए पनि हरेस खान हुन्न भन्दै महिलालाई सम्झाउने गरेको छु। पञ्चायतकालदेखि नै पाल्पामा ढाका उद्योग फस्टाएको पूर्णमाया बताउँछिन्। उनी भन्छिन्, विशेषतः विदेशी तथा दरबारिया पाहुना आउँदा कोसेली पठाउने चिजको रूपमा पाल्पाली घरबुना ढाका चर्चित हँुदै गयो। २०४०४१ सालदेखि भने ढाका उत्पादन र बिक्री केही कम हुन थालेको पूर्णमाया स्मरण गर्छिन्। पाल्पाली ढाकाका नाममा अन्यन्त्रका ढाका बजारमा बेचिन थाले, सस्तोमा पाइन थाल्यो। यसले गर्दा घरबुना ढाकाहरू कम उत्पादन हुन थाल्यो, उनले भनिन्। पाल्पाली ढाकाको स्थापना गर्ने र प्रसिद्धि फैलाउने पूर्णमाया भन्छिन्, कुनै समय यस्तो पनि भन्ने गरिन्थ्यो कि पैसा कमाउन कामका लागि विदेश होइन बरु पाल्पा पठाउनु। देशमा काम गर्दा स्वदेशी सीप जोगिन्छ, दुईचार पैसा देशमै कमाउन सकिन्छ भन्ने उदाहरण हामीले दिएका थियौं।पूर्णमाया अहिले पनि मासिक एकदेखि डेढ लाख रुपैयाँको घरबुना ढाका बेच्छिन्। व्यवसाय मौलाएको बेला भएको कमाइले उनले पाल्पामा होटल पनि सञ्चालन गरेकी छन्। बाहिरवाट आएको ढाकाले पाल्पाली ढाकालाई विस्थापित गर्ने हो कि भन्ने चिन्ता छ उनलाई। उनी भन्छिन्, ढाकाको जस्तै बुट्टा भएका कपडालाई पनि पाल्पाली ढाका भन्दै बेच्ने प्रवृत्ति अत्यन्तै गलत हो। सीमित नाफाको नाममा व्यापारीहरूले ग्राहकलाई ठग्ने काम गर्नु हुँदैन। पाल्पाबाट उत्पादन हुने ढाका पोखरा, काठमाडौं, बुटवल, नारायणगढ, भैरहवा, दाङ, भक्तपुरलगायतका स्थानमा जाने गरेको छ। कुनैबेला ढाका पाल्पा जिल्लाकै प्रमुख व्यवसाय बनेको थियो। अहिले भने पाल्पामा २४ वटा ढाका उद्योग दर्ता भइसकेका छन्। जसमा करिब एक हजार जनाले रोजगारी पाएका छन्। वर्षमा करिब १० करोडको व्यापार हुने अनुमान छ। ढाका उद्यमी गणेशमान र पूर्णमायाको जोडीले चर्खा र तानबाट तानसेनमा सुरु गरेको स्वदेशी वस्त्रकलाको उत्पादन पाल्पाली ढाकाको पहिचान कायम भएको हो। उनीहरूले नै पाल्पामा ढाकाको बीजारोपण गरेका हुन्। पूर्णमाया जीवनभर ढाका व्यवसायमै रमाइन्। धागोहरूलाई पेसा बनाइन्। धागोका रङहरूमा बुट्टा मिलाउँदै चर्खाले बुनेको तानलाई नै उनले जिन्दगीको लय बनाइन्। पुरानो पाल्पाली ढाका कपडाको तान काठैकाठले बनेको हुन्थ्यो। अहिलेका तानहरू फलामका पनि बनेका छन्। जुन अझ बढी टिकाउ हुने गर्छ। ढाका कपडा प्रायः चारकुने तानमा बुनिन्छ। गोटी राखेर ग्राफिक्स डिजाइनअनुसार यसको उत्पादन हुन्थ्यो। गोटी राख्दा ज्याला महँगो पर्छ। यसमा मिहिनेत पनि बढी लाग्छ। पुरानो डिजाइनमा घरबुना ढाका कपडा तयार गर्न मेहनत र खर्च पनि धेरै लाग्ने पूर्णमायाको अनुभव छ।"
महिलालाई अधिकार दिने कुरामा नेपाल अरु देशभन्दा धेरै अगाडि छ : देउवा,काठमाडौं : नेपाली कांग्रेसका सभापति शेर बहादुर देउवाले महिलालाई अधिकार दिने कुरामा नेपाल अरु देशभन्दा धेरै अगाडि रहेको बताएका छन्। अन्तर्राष्ट्रिय नारी दिवसका अवसरमा कांग्रेस महिला विभागले शनिबार ललितपुरमा आयोजना गरेको कार्यक्रममा सभापति देउवाले अरु देशमा अझै पनि महिलाहरुले अधिकार नपाइरहेको अवस्थामा नेपाल भने महिलाहरूलाई अधिकार दिने कुरामा अगाडि रहेको बताएका हुन्। उनले हरेक स्थानीय तहमा अनिवार्य रुपमा महिला प्रतिनिधित्वको व्यवस्था गरेको र देशभरिमा नै महिलाहरुलाई अधिकारसहित स्थान दिएको धारणा राखे। सभापति देउवाले आगामी दिनमा महिलाहरु राज्यका प्रभावकारी निकायमा पुग्ने विश्वास व्यक्त गरे। कार्यक्रममा कांग्रेस नेताहरुले महिलालाई थप अधिकार सम्पन्न बनाउनका लागि कांग्रेसले प्रभावकारी भूमिका खेल्नुपर्नेमा जोड दिएका थिए।
उद्यमशीलतामा उदाएकी नेता,"वीरेन्द्रनगर : दैलेखको चामुण्डामा २०३६ सालमा जन्मिएकी टीका अधिकारीको २०५१ सालमै विवाह भयो । १५ वर्षको कलिलै उमेरमा गाउँकै टेक अधिकारीसँग उनी विवाहबन्धनमा बाँधिइन् । सानैमा विवाह भएपछि पढाइलेखाइले गति लिन सकेन । २०५६ सालमा उनको परिवार बालबालिकाको शिक्षा र सुविधाका हिसाबले सुर्खेत वीरेन्द्रनगरमा बसाइँ सर्यो । श्रीमान्को पढाइ भएकाले उनले घरमै उद्यमशीलता सुरु गरिन् । एक भैंसी, दुई बाख्रा र तरकारी व्यवसाय गर्न थालेपछि उनको परिवारले पनि साथ र सहयोग गर्यो । उनले घरमा थोरै लगानीबाट सुरु गरेको उद्यमले राम्रो कमाई हुन थाल्यो । परिवारहरूले पनि साथ दिँदै गयो । सधैं आफ्नो कामलाई नै बढी महत्व दिने उनी घरकी प्यारी बुहारी बनिन् । समयसँगै समाजमा पनि लोकप्रिय महिला बन्दै गइन् । गाउँका महिलाको सरसल्लाहमा उनकै नेतृत्वमा २०६७ सालमा ५० जना महिला आबद्ध बहिनी समूह गठन गरिन् । उक्त समूहमा बचत गर्ने र गाउँका उद्यमी महिलालाई सहयोग गर्ने गर्दै उनले त्यसको परिचालनमा नेतृत्वदायी भूमिका निभाइन् । सानो सानोबाट बचत गरेको रकम धेरै बन्दै गएपछि उनले २०६९ सालमा ९० जना महिला सदस्य बनाएर सम्झौता सामाजिक उद्यमी महिला सहकारी नै दर्ता गरिन् । जुन सहकारीले गाउँका धेरै महिलालाई उद्यमी बनाइदियो । कतिका त परदेश जानुपर्ने बाध्यता नै टर्यो । टीका गाउँकी अब्बल महिला उद्यमी हुन् । उनले आफ्नो घरमा पनि १५ वटा बाख्रा, बंगुर, कुखुरापालन तथा तरकारी खेती गरिन् । जसबाट उनको परिवारको खर्चका साथै छोरा छोरी पठनपाठनमा सहजता भयो । उनले सहकारीमार्फत आफूसँगै अन्य महिलालाई पनि उद्यमी बनाउन सहयोग गरिन् । उनकै नेतृत्वमा सहकारीमार्फत सिलाइकटाइ व्यवसायका साथै डेरी उद्योग पनि सञ्चालनमा छ । टीका उद्यमीमात्र बनिनन्, उद्यमी महिलाको नेता पनि बनिन् । उनले २०६७ सालमा गाउँमा आफ्नै अगुवाइमा मासिक सय रुपैयाँ उठाउने समुह बनाइन् । उनले यो समूहको नेतृत्वमात्रै गरिनन्, गाउँकै नेता भइन् । अहिले गाउँलेले केही समस्या पर्नासाथ उनैलाई सम्झिन्छन् । उनले नेतृत्व गरेको उक्त सम्झौता महिला सहकारीमा हाल ६ सय ५१ जना महिला सदस्य छन् । सबैले मासिक २ सयभन्दा माथि इच्छाअनुसार बचत गर्ने गरेका छन् । सहकारीको वार्षिक कारोवार २ करोड ५० लाख छ । ऋण लगानी मात्र १ करोड ३० लाख छ । जसबाट झन्डै २ सय जना महिलाले विभिन्न उद्यम गर्ने गरेका छन् । उनीहरूले खासगरी तरकारी खेती, पशुपालन, सीपमूलक काम, डेरी उद्योगलगायतका उद्यमहरू गरिरहेका छन् । टीका गाउँकै प्रेरणादायी महिला उद्यमीका रूपमा परिचित छन् । सहकारीमा ६ जनाले रोजगारी पनि पाएका छन् । उक्त सहकारीबाट दिदीबहिनी सिलाइकटाइ सेन्टरका साथै डेरी उद्योग पनि सञ्चालनमा छ । सेन्टरमा १२ जना र डेरी उद्योगमा ६ जना गरी १८ जनाले रोजगारी पाएका छन् । अहिले त यो सहकारी गाउँका महिलालाई उद्यमी बनाउन सहयोग गर्ने मुख्य आधार बनेको छ । टीका पनि सहकारी अभियानसँगै घरमा बाख्रापालन, कुखुरापालन, तरकारी खेतीका साथै महिलालाई उद्यमी बनाउने अभियानमा लागेकी छन् । उनी अहिले सामाजिक उद्यमी महिला सञ्जाल नेपालकी केन्द्रीय अध्यक्ष छन् । उक्त सञ्जालमा नेपालभरिका २ सय १८ सहकारी संस्थाहरू आबद्ध छन् । जुन सहकारीमा चार लाखभन्दा बढी उद्यमी परिवारहरू सदस्य छन् । उनले महिला उद्यमशीलता विकास र प्रवर्द्धनका लागि सामाजिक उद्यमी महिला सञ्जालबाट मुलुकका ७ वटै प्रदेश र विभिन्न जिल्ला भ्रमण गरिसकेकी छन् । जहाँ उनले प्रदेश सरकारहरूलाई उद्यमशीलता विकासका लागि आवश्यक नीति निर्माण र महिला उद्यमीलाई सहयोग गर्न वकालत पनि गर्ने गरेकी छन् । उनले भनिन्, हामी सामाजिक उद्यमी महिला सञ्जाल नेपालमार्फत नेपालभरका महिलालाई उद्यमी बनाउने अभियानमा छौं । घरमा फुर्सदिलो भएर परिवारको हिंसा सहेर बस्नुभन्दा आफ्नो क्षमताअनुसार उद्यमशीलतामा लागेर आत्मनिर्भर बन्न महिलालाई जागरण दिने अभियान चलाइरहेका छौं । यसले समाजमा भइरहेको हिंसा, दुव्र्यवहार न्यूनीकरणका साथै महिलालाई आफ्नो खुट्टामा उभिन प्रेरणा मिलेको छ । महिला उद्यमी सहकारी संस्थाहरू ऐक्यबद्ध भई सशक्त महिलाको नेतृत्वमा महिला उद्यमी व्यवसाय, उद्योग, सहकारी विश्वविद्यालय र उद्यमी बैंक स्थापना गर्ने लक्ष्य रहेको उनी बताउँछिन् । महिला उद्यमीको सामाजिक तथा आर्थिक सशक्तीकरण गर्दै सामाजिक पुँजी निर्माण गर्ने, वित्तीय क्षेत्रमा महिलाको पहुँच वृद्धि गर्ने, महिलाद्वारा गरिएका उत्पादन र बजारीकरणलाई प्रवद्र्धन गर्दै समुन्नत समाजको निर्माण गर्ने आफ्नो उद्देश्य रहेको उनले बताइन् । उनका अनुसार अबको १० वर्षमा नेपालभरिका १५ लाख सदस्यसहित एक हजार महिला उद्यमी सहकारी संस्था सामाजिक उद्यमी महिला सञ्जाल नेपालमा आबद्ध गराउने लक्ष्य छ । सुलभ ऋण र बिमा सेवाको लागि कम्तीमा २० अर्बको पुँजीसहितको एउटा महिला उद्यमी बंैकको स्थापना गर्ने उनको योजना छ । यस्तै महिला उद्यमीको नेतृत्वमा एउटा उद्यमी विश्वविद्यालय स्थापना गर्ने, नेपालका मुख्य सहरी क्षेत्रमा ७ वटा कृषिजन्य वस्तुहरूको थोक संकलन केन्द्र र ५ वटा कृषिमा आधारित उद्योग स्थापना गरी सञ्चालनमा ल्याउने र सामाजिक, आर्थिक, राजनीतिकलगायतका क्षेत्रमा उद्यमी महिलाको नेतृत्व वृद्धि गर्न पहल गर्ने उनले जनाइन् । यस्तै सञ्जालमा आबद्ध सहकारीको कुल पुँजी १ अर्ब ५० खर्ब पुर्याउने, राष्ट्रिय स्तरको दुग्ध उद्योग स्थापना, कृषि तथा पशुउपज उद्योग स्थापना गर्ने पनि उनको लक्ष्य छ । उनी भन्छिन्, उद्यम गर्नेहरूलाई उद्यमशीलता, ज्ञान, सीप र सकारात्मक सोच आवश्यक पर्छ । उद्यम गर्नेहरूमा धैर्य र लगनशीलता पनि हुनुपर्छ । सानातिना कमी कमजोरीबाट पाठ सिक्दै अगाडि बढ्न सक्नुपर्छ । निराश नभई आफूले सोचेका कामहरू सार्थक बनाउन मेहनत र निरन्तरता दिन सक्नुपर्छ । व्यक्तिगत, साझेदारी, सहकारी तथा सामूहिक प्रयासबाट उद्यमशीलता वा व्यवसायको विकास गर्न सकिने उनको धारणा छ । स्थानीय स्तरमा उपलब्ध, श्रम, साधनस्रोत, पुँजी तथा प्रविधिको उपयोगको साथै सीपमूलक तालिम र वित्तीय पहुँच विकास गरी उद्यमशीलता विकास गर्न सकिन्छ । प्रदेश सरकारले महिला उद्यमशीलतालाई लक्षित नीति तथा कार्यक्रम तर्जुमा गरी उद्यमशीलता विकासमा लगानी गर्नु आवश्यक छ, उनले भनिन् ।"
आज ११५ औं अन्तर्राष्ट्रिय महिला दिवस मनाइँदै,"काठमाडौं : विश्वभर आज विभिन्न कार्यक्रमका साथ १५औँ अन्तर्राष्ट्रिय महिला दिवस मनाइँदैछ। सबै महिला तथा बालिकाको लागि : अधिकार, समानता र सशक्तिकरण भन्ने मूल नाराका साथ अन्तरराष्ट्रिय महिला दिवस मनाउन लागिएको हो। महिला, बालबालिका तथा ज्येष्ठ नागरिक मन्त्रालयले प्रहरी प्रधान कार्यालयमा विशेष समारोहको आयोजना गरेको छ । विभिन्न राजनीतिक दल सम्वद्ध महिला संगठनले पनि अन्तरराष्ट्रिय महिला दिवसको कार्यक्रम तय गरेका छन् । विश्वभरी विभिन्न क्षेत्रमा कार्यरत महिलाको आर्थिक, राजनीतिक र सामाजिक उपलब्धि स्मरण गर्दै महिलाको प्रविधिमा पहुँचको विस्तार गर्ने, महिला सशक्तिकरण अभिवृद्धि गर्ने, लैङ्गिक असमानता र हिंसाजन्य क्रियाकलाप निर्मूल गर्ने यस दिवसले लक्ष्य राखेको छ । यस्तै महिलालाई शिक्षित र आत्मनिर्भर बनाउने एवम् उचित सम्मान गर्नेलगायतका उद्देश्य पनि यस दिवसको रहेको छ । नेपालको संविधानले कुनैपनि धर्म, संस्कृति, संस्कार, प्रथा, परम्परा, प्रचलन वा अन्य कुनै पनि आधारमा हुने सबै प्रकारका विभेद, शोषण र अन्यायको अन्त्य गरी सभ्य र समतामूलक समाजको निर्माण गर्ने नीति लिएको छ । यस्तै, महिलाको हक मौलिक हकको रूपमा स्थापित गरेको छ । समानुपातिक समावेशी सिद्धान्तका आधारमा राज्यको राजनीतिक तथा प्रशासनिक जीवनमा अर्थपूर्ण रुपमा महिलाको सहभागिता बढदै गएको छ । हाल संघीय संसद्मा ३४ प्रतिशत, प्रदेशसभामा ३६ दशमलव पाँच र स्थानीय तहमा ४१ दशमलव एक प्रतिशत महिला जनप्रतिनिधि छन् । यसैगरी निजामती सेवामा अहिले करिव २८ प्रतिशत महिला कर्मचारीको उपस्थिति छ । समाजमा रहेका खराब अभ्यास एवम् प्रथाको कारण किशोरी तथा बालिकामाथि हुने शारीरिक तथा मानसिक हिंसाका घटना बढ्ने यस्ता प्रथालाई अन्त्य गर्न सबैको सार्थक पहल जरुरी रहन्छ । शिक्षा, स्वास्थ्य, रोजगारी, नीति निर्माण एवम् निर्णय प्रक्रिया, राजनीतिजस्ता राज्यका हरेक क्षेत्रमा महिलाको पहुँच समानरूपमा सुनिश्चित गर्नका लागि अझै मेहनत आवश्यक छ । सन् १९७५ देखि संयुक्त राष्ट्र सङ्घले नारी दिवस मनाउन थालेको हो । पहिलो नारी दिवसको नारा विगतलाई उत्सवको रूपमा मनाउने र भविष्यको योजना बनाउने तय गरिएको थियो । सन् १९०८ को मार्च ८ मा अमेरिकामा १५ हजार बढी महिलालले दैनिक काम गर्ने समय घटाउनुपर्ने, राम्रो तलब पाउनुपर्ने र मतदानको अधिकार दिनुपर्ने माग राख्दै प्रदर्शन गरका थिए । सोही प्रदर्शनपछि संसारभर नै महिला अधिकारको बारेमा चर्चा हुने थालेको बताइन्छ । महिला हक र अधिकारको माग सारेर महिलालले नै संघर्ष शुरु गरेको दिनको स्मरणमा यो दिवस मनाइन्छ ।"
सामाजिक सद्भावमा आगो लगाउने तत्त्वदेखि सजक बनौं : वरिष्ठ उपाध्यक्ष पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले सामाजिक सद्भावमा आगो लगाउने तत्वदेखि सजक हुनुपर्ने बताएका छन्। एमाले मधेश प्रदेश सम्पर्क कमिटीले शनिबार एमाले मुख्यालय च्यासलमा आयोजना गरेको होली मिलन कार्यक्रमका बोल्दै पोखरेलले अहिले पनि मुलुकमा मिलेर बसेको समाज र सामाजिक सद्भावमा आगो लगाउने तत्व रहेको भन्दै सजक हुनुपर्ने बताएका हुन्। एउटा जाति, धर्मको विरुद्ध अर्को जाति, धर्मलाई उक्साउनेविरुद्ध एकताबद्ध भएर खबरदारी गर्नुपर्ने उनको भनाइ छ । उनले मुलुकको सामाजिक सद्भाव खलबलिए देश नै नरहने खतरा रहेको धारणा राखे। उनले होली पर्वको सांस्कृतिक र सामाजिक महत्व धेरै भएकाले सामाजिक सद्भाव र भाइचारा कायम गरि मनाउनुपर्ने बताए ।"
राजनीति क्रान्ति पूरा भयो अब समाजवादी क्रान्तिको तयारीमा जुटौं : प्रचण्ड,रौतहट : नेकपा माओवादी केन्द्रका अध्यक्ष पुष्पकमल दाहाल प्रचण्डले जनताको जीवन बदल्ने अभियानमा केन्द्रित हुनुपर्ने बताएका छन्। रौतहटको गरुडा नगरपालिका५ ले सुरु गरेको विपन्न नागरिकका लागि राइस कुकर वितरण कार्यक्रमको उद्घाटन गर्दै उनले गणतन्त्र स्थापना भएसँगै एक चरणको राजनीति क्रान्ति पूरा भएको बताएका हुन्। उनले अब समाजवादी क्रान्तिको तयारीमा जुट्नुपर्ने उल्लेख गर्दै अध्यक्ष प्रचण्डले समाजवादका लागि जनताको आर्थिक सामाजिक रुपान्तरण अनिवार्य भएकाले कम्युनिस्ट क्रान्तिकारीहरू अब यसमै केन्द्रित हुनुपर्ने बताए। उनले रौतहट क्रान्तिकारी कम्युनिस्टहरुको किल्ला भएको उल्लेख गर्दै यहाँ भएको किसान विद्रोहले देशभर सामन्तवादविरुद्धको आन्दोलनलाई प्रेरणा दिएको बताए।
कमलरीदेखि उद्यमीसम्म,"कुनै बेला चारैतिरबाट हेपिएकी उनी देशको शान बनेर उभिएकी छन्। सबैले गर्व गर्ने साहसी महिलाको रूपमा बेग्लै पहिचान बनाएकी छन्। महिला हुनु त शान्ता जस्तो भनेर उदाहरण बनेकी छन्। बुटवल : आठ वर्षको बच्चाले केके काम गर्न सक्छ ? घरमा खाना पकाउन, लुगा धुन ? घाँसदाउरा गर्न वा मेलापात जान ? बुझ्नेले सोझै अनुमान लगाउन सक्छन्, यो उमेरको बच्चाले माथिका कुनै पनि काम गर्न सक्दैनन्। किनभने यो बेला त विद्यालय जाने र रमाउने उमेर हो। बुवाआमा र परिवारको अपार माया पाउने बेला हो। अरूको सहारामा दैनिकी गुजार्नुपर्ने कलिलो उमेर हो। तर, शान्ता चौधरीले न स्कुल जान पाइन्। न त परिवारको अपार माया नै। बच्चाहरूले जे गर्न सक्दैनन्, त्यही काम गर्न विवश भइन्, त्यो पनि ८ वर्षको कलिलो उमेरमै। एक दिन होइन, एक वर्ष होइन १८ वर्षसम्म जमिनदारको घरमा कमलरीको कष्टपूर्ण जिन्दगी गुजारिन्। ८ वर्षको काँचो उमेरदेखि २६ वर्षको जवानी हुँदासम्म उनी १० जना जमिनदारको घरमा कमलरीको रूपमा काम गर्न बाध्य भइन्। झिसमिसे बिहानदेखि रातिसम्म श्रम गर्थिन्। जति श्रम गरे पनि श्रमको मूल्य भने थिएन। सम्झिँदा पनि आङसिरिङ हुने गरी उनको कमलरी जिन्दगी बित्यो। आफूमात्र होइन, परिवारै जमिनदारको घरमा काम गर्थे। बुवाआमा, एक दाइ र ६ जना दिदीबहिनीले वर्षौंसम्म कमलरी जीवन बिताएको उनले सुनाइन्। पूर्वकमलरीको विगतको परिचय त छँदैछ, तर, आजभोलि शान्ताको परिचय लोभलाग्दो तरिकाले फेरिएको छ। बाल्यकालमा पढ्न पाइनन्। उनको पढ्ने दृढ इच्छालाई उमेरले छेकेन। ३६ वर्षको उमेरमा कक्षा ८ मा विद्यालय भर्ना भइन्। पाको उमेरमा विद्यालय छिरेकी उनी ४५ वर्षको उमेरमा समाजशास्त्रमा स्नातक तह तेस्रो वर्षमा पढ्दै छिन्। उनी पूर्वसांसद्समेत हुन्। नेकपा एमालेले पहिलो संविधानसभा निर्वाचनमा समानुपातिकतर्फ सांसद् बनाएपछि उनको चर्चा एकाएक चुलियो। कमलरीदेखि, सांसदसम्मका शब्दहरूले धेरैका सामाजिक सञ्जाल रंगिए। अखबारका पाना भरिए। कमलरी जीवनबाटै उठाएर उनलाई नेकपा एमालेले पहिलोपटक संसद्को यात्रामा हिँडाएको थियो। शान्ता पार्टीको पोलिटब्युरो सदस्य छिन्। राजनीतिक, सामाजिक र उद्यमीको क्षेत्रमा उनको गर्विलो छवि छ। कुनै बेला चारैतिरबाट हेपिएकी उनी देशको शान बनेर उभिएकी छन्। सबैले गर्व गर्ने साहसी महिलाको रूपमा बेग्लै पहिचान बनाएकी छन्। महिला हुनु त शान्ता जस्तो भनेर उदाहरण बनेकी छन्। परिचयमा थपिएको शान्ताको अचार राजनीति जीवन त छँदै छ। तर, बलियो र भरपर्दो आर्थिक स्रोतबिना राजनीतिलाई अगाडि बढाउन सकिँदैन भन्ने कुरामा उनी दृढ छिन्। त्यसैले उनको परिचयमा पछिल्लो समय थपिएको अर्को माध्यम हो, उद्यम। उनले अचार उद्योग चलाएकी छन्। शान्ताको अचार नामको उद्योग खोलेर देशमा मात्र होइन, १० वटाभन्दा बढी देशमा पुर्याएकी छन्। १८ जना महिलाले रोजगारी पाएका छन्। उनी विभिन्न २२ थरीका अचार बनाएर बिक्री गर्छिन्। एकपटक चाखेकाहरूले उनको अचार पटकपटक किनेर खान्छन्। दंगाली किसानहरूको उत्पादनलाई खरिद गरेर अचार बनाउने गरेको उनले बताइन्। एक हजार रुपैयाँबाट उद्यम सुरु गरेकी हुँ,चौधरीले भनिन्, अहिले उद्योगमा एक करोड बढी लगानी भएको छ। बजारले मागे जति पुर्याउनै सकिएको छैन। देशभर भाटभटेनी सुपरमार्केटले उनको उत्पादन बिक्री गर्छ। देशदेखि विदेशमा बिक्री भएपछि उनको अचार हिजोआज ब्रान्ड बनेको छ। लेवलिङ, प्याकेजिङ र खाद्य तथा गुणस्तर मापदण्डबाट अनुमति लिएर उद्योग सञ्चालन गरिएको चौधरीले सुनाइन्। उद्योगमा म आफैं खट्दा उत्पादन धेरै हुन्छ, उनी भन्छिन्, पहिलो काम त राजनीति नै हो। उद्योगलाई राम्रोसँग चलाएर राजनीतिलाई पनि सँगै हिँडाउने लक्ष्य छ। उनले अचारमात्र उत्पादन गर्दिनन्। अचार बनाउने सयौं महिलालाई सीपमूलक तालिम पनि दिँदै आएकी छन्। आफैंले उत्पादन गरेका एक सय बढी महिलाले उनलाई अचार बिक्री गर्छन्। ललितपुरको इमाडोलमा उनको उद्योग छ। जन्मगाउँ दाङको घोराहीमा पनि उद्योग सञ्चालनमा छ। देशका विभिन्न सहरमा शाखाहरू स्थापना गरेर बजारलाई विस्तार गर्ने योजना रहेको उनले सुनाइन्। अबको लक्ष्य एक हजार महिलालाई रोजगारी दिने योजनामा छु, चौधरीले भनिन्, म जस्ता हजारौँ महिलाको दुःख, पीडा र संघर्ष मैले नजिकबाट देखेकी छु। उनीहरूलाई मेरो उद्योगमा जोडेर रोजगारी दिने लक्ष्य लिएकी छु। घरको सात सन्तानमध्ये उनी कान्छी छोरी हुन्। घरमा बुढ्यौली लागेका बुवाआमा छन्। बुवा ९६ वर्षीय हसुलाल चौधरी र आमा ९० वर्षीया कुन्ती चौधरी घोराही उपमहानगरपालिका४ दाङस्थित घरमै छन्। आमाको मेरुदण्ड भाँचिएकाले राम्रोसँग हिँड्डुल गर्न सक्नुहुन्न, शान्ताले भनिन्, अहिले मलाई सबैभन्दा धेरै पिर आमाकै छ। चौधरीका एक छोरा र एक छोरी छन्। २६ वर्षीय छोरा अनिल चौधरीले उद्योगमा सघाउँछन्। उनको विवाह भइसक्यो। २२ वर्षीय छोरी बिनु चौधरी स्टाफ नर्स हुन्। काठमाडौं मेडिकल कलेजमा कार्यरत छिन्। छोरीलाई पढाएर स्टाफ नर्स बनाउन पाएकोमा शान्ता खुसी त छिन् तर सोंचेअनुसार छोरालाई पढाउन नपाएकोमा दुःखी पनि। छोराले १२ पास गरेर पढाइ छोडे। आमालाई सुख दिने आशाले जागिरे भए। जागिर पनि भरपर्दो नभएपछि अहिले अचार उद्योगमा सघाइरहेका छन्। उद्योगमा छोराको बलियो साथले उनलाई धेरै भर मिलेको छ। छोरालाई चाहेअनुसार पढाउन नपाएकोमा गिल्टी फिल भइरहेको छ, चौधरीले भनिन्, अहिले पढ्नका लागि छोरालाई जोड गरेकी त छु तर मान्दैनन्। छोरा १४ वर्ष र छोरी १० वर्षको हुँदा श्रीमान्ले छाडेर दोस्रो विवाह गरेको चौधरीले बताइन्। कमलरी जीवनबाट छुट्कारा त पाएँ तर घरमा श्रीमान्को साथ मिलेन, उनले भनिन्, साना छोराछोरी साथमा दिए। उनीहरूलाई पढाउने लेखाउने बेलासाथ छाडेर गएपछि दुःखका दिन फेरि सुरु भएका थिए। परिवारमा बलियो साथ दिने व्यक्ति आफूसँग नभए पनि उनी कत्ति बिचलित थिइनन्। दुःखै दुःखले तडपएकी उनीसँग दृढ आँट थियो। त्यही साहस र आँटले नै अहिले उनलाई यो स्थानमा पुर्याएको हो। उनीसँग निराश भन्ने शब्द छैन। बाल्यकालका दिन सम्झिँदा कहालिलाग्छ, उनले भनिन्, ममात्र होइन देशलाई नै मुक्त कमलरीरहित बनाउने अभियान छ। संविधानसभामा पहिलोपटक पुग्दा उनले अक्षर चिनेकी थिइनन्। व्यवस्थापिकासंसद्को प्राकृतिक स्रोत र साधन समितिको सभापति बन्दा उनलाई औंठा छाप सांसद भनेर धेरैले गिज्याउँथे। तर, पढेलेखेर मै हुँ भन्नेहरूले भन्दा उत्कृष्ट तरिकाले उनले पदीय जिम्मेवारी पूरा गरेपछि सबैको मुख थुनियो। उनलाई खिसीट्युरी गर्न छाडे। त्यसबेला नेपाली कांग्रेसका नेता तथा पूर्वसभासद् लक्ष्मण घिमिरेले शान्ताको आत्मकथा कमलरीदेखि सभासद्सम्म पुस्तक विमोचन कार्यक्रममा खुलेरै भनेका थिए, अत्यन्त परिपक्व ढंगले सभापतिको भूमिका निर्वाह गर्नुभयो। उनले पाएको जिम्मेवारी कुशलतापूर्वक निर्वाह गर्छिन्। २०५७ साल साउन २ गते सरकारले कमैया, कमलरी मुक्तिको घोषणा गरेको थियो। तर, शान्ता आफैं २०६३ सालसम्मै कमलरी थिइन्। २०६२०६३ पछि उनले जमिनदारको उकुसमुकुसबाट मुक्ति पाएकी हुन्। २०७९ को प्रतिनिधिसभा निर्वाचनमा चौधरी दाङ १ बाट प्रत्यक्षतर्फ उम्मेदवार थिइन्। उनको निर्वाचन क्षेत्रबाट नेकपा एसका मेटमणि चौधरीले चुनाव जिते। बच्चादेखि पाको युवा हुँदासम्म कमलरी जिन्दगी बिताएकी चौधरीको अबको लक्ष्य राजनीति र उद्योगलाई सँगै लैजाने छ। हजारौं महिलालाई उद्योगमा रोजगारी दिने गरी लगानी विस्तार गर्ने सोच बनाएकी चौधरीको अचारले नेपालीको भान्सामा मिठास थपिदिएको छ। कमलरी, ढल्किएको उमेरमा विद्यार्थी, राजनीतिज्ञ अनि उद्यमी। यस्तै परिचय बटुलेको जीवन्त पलहरूसँगै उनी जीवनको गोरेटोमा लम्किरहेकी छन्।"
नुवाकोट क्याम्पसमा तोडफोड,"नुवाकोट : नुवाकोट आदर्श बहुमुखी क्याम्पसमा शनिबार तोडफोड भएको छ। बट्टार बजारमा रहेको सो क्याम्पसमा शनिबार बेलुकी विद्यार्थीहरूको सर्वदलीय बैठक भइरहेका बेला माइन्युट च्यातिएपछि सुरक्षाको विषयलाई लिएर भएको विवादमा तोडफोड भएको हो। आक्रोशित विद्यार्थीहरूले स्ववियु निर्वाचनको अधिकृतको कार्यालयमा तोडफोड गरेका हुन्, कुर्सी, टेबुल र झ्यालका सिसाहरू फुटेका छन्, केही विद्यार्थी घाइते भएका छन्, स्ववियु सभापति रविन दाहालले भने। स्ववियु निर्वाचनका लागि आवश्यक तयारीका लागि भइरहेको सर्वदलीय बैठकमा सहमति हुन नसकेको र माइन्युट च्यातेर निर्वाचन भाँड्ने प्रयास भएको उनले बताए। निर्वाचन अधिकृत पूर्णबहादुर सडौलाको हात मर्केको स्ववियु सभापति दाहालले बताए। घटनापछि जिल्ला प्रहरी कार्यालयबाट प्रहरी टोली क्याम्पस परिसर पुगेको छ। विप्लव नेतृत्वको विद्यार्थी संगठनले माइन्युट च्यातेपछि घटना भएको सुनिएको छ। मैले प्रहरी अधिकृत टोली तोडफोड भएको बट्टार क्याम्पसमा पठाएको छु, जिल्ला प्रहरी कार्यालय नुवाकोटका प्रहरी प्रमुख तथा प्रहरी उपरीक्षक दुर्गाराज रेग्मीले बने। क्याम्पसमा आक्रोशित विद्यार्थीहरूले घटना घटाएको सुनेको छु। कसले घटाएको हो? म अहिले घरमा भएका कारण ठोकुवा गरेर भन्न सक्ने अवस्था छैन, क्याम्पस प्रमुख नारायणमान डंगोलले भने। क्याम्पसमा भएको घटनाका सम्बन्धमा क्याम्पसका अध्यक्ष श्रीराम श्रेष्ठले पनि आफूले घटना विवरण बुझ्ने काम गरिरहेको बताए। आगामी चैत ५ गते तय भएको स्ववियु निर्वाचनमा नुवाकोट आदर्श बहुमुखी क्याम्पसमा ६ वटा विद्यार्थी संगठनले दर्ता गरेका छन्। नेविसंघ, अखिल, अखिल क्रान्तिकारी, नेविसंघ विपी, समाजवादी विद्यार्थी, अखिल समाजवादी लगायतका विद्यार्थी संगठन चुनावी मैदानमा रहेका छन्।"
अन्नपूर्णकर्मी कृष्णमणि बराल ५० हजार रुपैयाँसहित पुरस्कृत,"पोखरा : अन्नपूर्ण पोस्ट दैनिकका पोखरा संवाददाता कृष्णमणि बरालले ५० हजार रुपैयाँ राशिको पुरस्कार प्राप्त गरेका छन्। प्रेस क्लब गण्डकीले बराललाई प्रेस क्लब पत्रकारिता पुरस्कार प्रदान गरेको हो। सभामुख देवराज घिमिरेले बराललाई ५० हजार रुपैयाँ नगद, दोसल्ला र प्रमाणपत्रसहित सम्मान गरे। बरालले पत्रकारितामार्फत पर्यापर्यटन, वातावरण संरक्षण र पत्रकारितामा उल्लेखनीय योगदान पुर्याएको भन्दै पुरस्कार प्रदान गरिएको हो। क्लबले व्यावसायिक पत्रकारलाई बर्सेनि पुरस्कृत गर्ने गरी सञ्चालन थालेको पुरस्कार पहिलोपटक बराललाई प्रदान गरिएको हो। पुरस्कारका लागि क्लबको कार्यसमितिले नै प्रतिभा छनोट गरेको थियो। नेपाली पत्रकारितालाई विश्वमञ्चमा पुर्याउन बरालले खेलेको भूमिकालाई मूल्यांकन गरेर आफूहरूले सम्मान गरेको प्रेस क्लब गण्डकीका अध्यक्ष एकराज गिरीले बताए। बरालले यसअघि पनि विभिन्न पुरस्कार पाएका छन्। नेपाल वातावरण पत्रकार समूह (नेवापस)ले वातावरण र दिगो विकासका विषयमा उल्लेखनीय योगदान पुर्याएको भन्दै २०२२ मा वातावरण पत्रकारिता पुरस्कार प्रदान गरेको थियो। त्यसबेला उनलाई २५ हजार रुपैयाँ नगद र प्रमाणपत्र प्रदान गरिएको थियो। जैविक विविधता संरक्षणमा लामो समयदेखि समर्पित रहेको भन्दै प्राणीशास्त्र समाज पोखरा ५ हजार रुपैयाँसहित पुरस्कृत गरेको थियो। पर्यटन प्रवर्द्धनका क्षेत्रमा उल्लेखनीय काम गरेबापत ट्रेकिङ एजेन्सी एसोसिएसन अफ नेपाल (टान) पश्चिमाञ्चल क्षेत्रीय संघले उनलाई उत्कृष्ट टान पत्रकार अवार्ड प्रदान गरेको थियो। त्यसबेला बरालले सम्मानपत्रसहित नगद १० हजार रुपैयाँ पाएका थिए। बरालले लामो समयदेखि पत्रकारिता क्षेत्रमा योगदान दिँदै विभिन्न प्रतिष्ठित पुरस्कार तथा सम्मान प्राप्त गरेका छन्। सन् २०१२ मा उनले विश्व वन्यजन्तु कोष (डब्लुडब्लुएफ) बाट २५ हजार रुपैयाँसहितको पुरस्कार प्राप्त गरेका थिए। त्यसैगरी, २०७३ सालमा रेस्टुरेन्ट एन्ड बार एसोसिएसन नेपाल (रेवान) ले फोटो पत्रकारितामा उत्कृष्टता प्रदर्शन गरेको भन्दै उनलाई रेबान फोटो पत्रकार पुरस्कार प्रदान गरेको थियो। नेपाल पत्रकार महासंघले बराललाई जगन्नाथ स्मृति युवा पुरस्कार प्रदान गरेको छ। सन् २०१७ मा अन्तर्राष्ट्रिय लाटोकोसेरो महोत्सवले संरक्षण क्षेत्रमा उनको महत्वपूर्ण योगदानको कदर गर्दै २५ हजार रुपैयाँसहित सम्मानित गरेको थियो। अन्नपूर्ण संरक्षण क्षेत्र आयोजना (एक्याप)ले पनि बराललाई संरक्षण क्षेत्रमा पुर्याएको योगदानको लागि सम्मानित गरेको छ। बरालले आफ्नो पत्रकारिता यात्रामा नेपालभित्र मात्र नभई अन्तर्राष्ट्रिय रूपमा पनि आफ्नो पहिचान स्थापित गर्न सफल भएका छन्। वातावरण संरक्षण र पर्यटन प्रवर्द्धनसम्बन्धी कार्यपत्र प्रस्तुत गर्न उनी अमेरिकासमेत पुगेका थिए।"
निःशुल्क स्वास्थ्य परीक्षण,"नुवाकोट : नुवाकोटको ढिकुरेमा बृहत् स्वास्थ्य उपचार शिविर गरिएको छ। इशोदादेवीभगवानसिंह केसी मेमोरियल ट्रस्ट तथा नेपाल रेडक्रस सोसाइटी खानीगाउँ उपशाखा संयुक्त रूपमा लिखु गापा १ ढिकुरेमा शनिबार शिविर तथा रक्तदान कार्यक्रम सम्पन्न गरेको हो। शिविरमा सबैभन्दा बढी महिला तथा वृद्धवृद्धाको उपचार गरिएको छ। निःशुल्क स्वास्थ्य परीक्षण शिविरमा विभिन्न प्रकृतिका नौसय सयले सेवा लिएको इशोदादेवी भगवानसिंह केसी मेमोरियल ट्रस्टका अध्यक्ष डा केदारनरसिंह केसीले बताए। उनका अनुसार साँढे तीन लाख रुपैयाँ बराबरको औषधि निःशुल्क वितरण गरिएको छ। स्वास्थ्य शिविरमा १० जना चिकित्सकसहित २० जना स्वास्थ्य प्राविधिक टोलीले स्त्री रोग तथा प्रसूति सेवा, आँखा तथा दृष्टिरोग सम्बन्धी सेवा, ल्याब, अल्ट्रासाउण्ड, मनोरोग, नशा तथा हाडजोर्नीका बिरामीहरूको निःशुल्क स्वास्थ्य परीक्षण गरी आवश्यक औषधिसमेत वितरण गरिएको छ। शिविरमा ५ सय १० जनाले नाम दर्ता गरे पनि नौसय जनाले स्वास्थ्य परीक्षण गराएको आयोजक ट्रष्टका सहसचिव सरोज केसीले जानकारी दिए। केसीका अनुसार १ सय १० जनाको अल्ट्रासाउण्ड, १ सय ४० को ल्याब परीक्षण, १ सय ५४ जनाको आँखा, एकसय जना महिलाको गाइनो सम्बन्धी विशेष परीक्षण र उपचार गरिएको हो। शिविरमा २२ जनाले रक्तदान समेत गरेको ट्रस्टले जनाएको छ। ट्रस्टले यसअघि पनि विभिन्न गाउँमा स्वास्थ्य शिविर गरिसकेको छ। ट्रस्टले भूकम्प, भिड १९ जस्ता महामारीका बेलामा समेत पीडितहरूलाई विशेष सहयोग गरेको थियो।"
प्रहरीको नाममा रकम ठगी गर्ने व्यक्ति पक्राउ,रौतहट : प्रहरीका नाममा रकम ठगी गर्ने व्यक्ति पक्राउ परेका छन्। रौतहटको गरुडा नगरपालिका८ स्थित बिर्ती चौकमा व्यक्ति आफूलाई प्रहरी बताउँदै स्थानीय व्यापारीसँग विभिन्न बहानामा पैसा माग गरिरहेको सूचनाका आधारमा प्रहरीले पक्राउ गरेको हो। पक्राउ पर्नेमा ४४ वर्षीय शेख सदरे आलम रहेको जिल्ला प्रहरी कार्यालय रौतहटले जनाएको छ। उनले आफूलाई प्रहरी बताउँदै विभिन्न स्थानमा रकम असुल्ने गरेको सूचना पाएपछि प्रहरी चौकी बिर्ताबाट खटिएको प्रहरी टोलीले उनलाई नियन्त्रणमा लिएको हो। पक्राउ परेपछि उनलाई आवश्यक अनुसन्धानका लागि जिल्ला प्रहरी कार्यालय रौतहटमा लगिएको प्रहरी नायब उपरीक्षक (डीएसपी) दीपक कुमार रायले बताए। प्रहरीले घटनाबारे थप अनुसन्धान गरिरहेको छ।
सामुहिक बलात्कारको आरोपमा ७ जना पक्राउ,हेटौंडा : मकवानपुर प्रहरीले जबरजस्ती करणी मुद्दामा ७ जना किशोरहरुलाई पक्राउ गरेको छ ।पक्राउ परेका सातै जना किशारहरु हेटौंडा उपमहानगरपालिका भित्रैकै रहेको जिल्ला प्रहरी कार्यालय मकवानपुरले जनाएको छ । प्रहरीका अनुसार गत माघ ६ गते बिहान करिब ८:३० बजे हेटौडा उपमहानगरपालिका २ स्थित वनस्खण्डी मन्दिरभन्दा माथि जंगलमा जबरजस्ती करणी गरेको उजुरी बुधबार पीडित युवतीले दिएपछि उनीहरूलाई पक्राउ गरिएको प्रहरीले जनाएको छ । बिहीवार हेटौंडा उपमहानगरपालिकाभित्र विभिन्न स्थानमा बस्ने ५ जना आरोपित किशोरहरुलाई नियन्त्रणमा लिई मकवानपुर जिल्ला अदालत हेटौडाबाट जबरजस्ती करणी कसुर मुद्धामा ५ दिनको म्याद अनुमति लिई प्रहरीले अनुसन्धान कार्य गरिरहेको जनाएको छ । यस्तै प्रहरीले सोही मुद्दामा शुक्रबार थप २ जना आरोपित किशोरहरूलाई नियन्त्रणमा लिई थप अनुसन्धान गरिरहेको समेत जनाएको छ । उक्त घटनामा पक्राउ परेका सातैजना आरोपित किशोरहरु १८ वर्षभन्दा मुनिका रहेका छन्।
गृहश्रमिक महिला पहिचान खोज्दै,"काठमाडौं : घरमै बसेर पोते उन्ने, बत्ती काटने, धुप बनाउने, तानमा कपडा बुन्ने, राडीपाखी,डोको, नाङ्लो बनाउने लगायतका गृह श्रमिक महिला पहिचालनको खोजीमा निस्किएका छन् । उनीहरूलाई न संविधानले नै चिन्छ न कुनै ऐन कानुनले नै । उनीहरूले आफ्ना समस्याहरू संगठित रूपमा पनि राख्न सकेका छैनन् । तर, अनुमानित रूपमा १० हजार बढी गृह श्रमिक महिला छन् । अप्सरा मर्हजन घरको सबै काम सकेर अतिरिक्त समयमा काम गरेर गुजारा गरिरहेको बताउँछिन् । उनी घरमा महिलाहरूले गर्ने कामको कानूनी मान्यता, ज्याला निर्धारण, सरकारी तथा गैरसरकारी क्षेत्रमा काम गर्ने श्रमिक सरह पारि श्रमिक पाउनुपर्ने माग गर्छिन् । हामीले घरको काम गरेर, फुर्सद भएको बेला घरमा नै बसेर उत्पादनमूलक काम गरिरहेका छौं, तर न हाम्रो कुनै सम्मान, पहिचान छ, उनले गुनासो गर्दै भनिन् । उनले आफूहरूले घरमा नै पोते बनाउने, बत्ती काड्ने, आचार बनाउने लगायतका काम गर्ने गरेको बताइन । गृह श्रमिक महिलाहरूले घरमा बसेर गर्ने कामको उचित मूल्य, पहिचान, र पेन्सनको व्यवस्था हुनुपर्ने उनको माग छ । गृह श्रमिक सरोकार समाजका अध्यक्ष प्रभा पोखरेलले आफूहरूको न्यूनतम ज्याला तोकिनु पर्ने बताउँछिन् । उनले भनिन्, गोटाको दरले पनि श्रमिकको श्रमको मूल्य तोकिनुपर्छ । हामी श्रमिक हौ। श्रमिक बराबरको मान्यता पाउनुपर्छ । यो वर्षको श्रमिक दिवसमा यसबारे हामी बुलन्द आवाज उठाउँदै छौं । उनले कारखाना, फ्याक्ट्रीको अवधारणा आउनुभन्दा पनि अगाडिदेखि विशेष गरी महिलाले घरमै बसी सिलाइबुनाइ, तानमा कपडा बुन्ने, बाँस, काठ, माटोलगायतका कच्चा पदार्थको उपयोग गरी ज्यालादारी वा पिसरेटको हिसाबले काम गर्दै आएको बताएकी छन् । बालबच्चा, परिवारको समेत हेरचाह गर्दै आयआर्जनमा संलग्न महिलाको काम र मेहनत, योगदानलाई नेपालको श्रम ऐनले समेट्न नसक्नु विडम्बना हो, गृह श्रमिकको पहिचान र योगदानको कदरसमेत गर्दै समाजिक सुरक्षा योजनासँग पनि जोड्नुपर्छ । उनले भनिन् । एकल महिलाहरू धेरै गृह श्रमिक छन् । मानव अधिकारका लागि महिला एकल महिला समूहका कार्यकारी निर्देशक उपासना राणा गृह श्रमिकलाई पनि श्रम ऐनमा समेटिनु पर्ने बताउँछिन् । स्थानिय तहदेखि नै पहल गर्दै छांै । प्रदेशस्तर हुँदै केन्द्रीय स्तरमा पनि आवाज उठाउँदैछौ । एकल महिला समूह देशभरि छरिएको छ , उनले भनिन्, ८० प्रतिशत एकल महिला अशिक्षित छन् र अनौपचारिक क्षेत्रमा काम गर्छन् तर राज्यको ध्यान नगएको र सामाजिक सुरक्षा भित्र नपरेको अवस्था छ । अधिवक्ता गोमा निरौला श्रम ऐन सशोधन गरी गृह श्रमिकलाई पनि सम्बोधन गर्नुपर्ने बताउँछिन् । अधिवक्ता सविन श्रेष्ठले घरेलु कामदार र गृह श्रमिक फरक क्षेत्र भएकाले कानुनले पनि फरक रूपमै सम्बोधन गर्नुपर्ने बताए । गृह श्रमिक भनेर पहिचान नदिने हो भने गृह श्रमिकलाई सरकारले वेरोजगार घोषणा गरिदिनुपर्ने उनको भनाइ छ । प्रतिनिधिसभा सदस्य रमा कोइरालाले सरकारले सञ्चालन गरेका ठूला उद्योगहरू विस्तार बन्द हुँदै गइरहेको अवस्थामा अनौपचारिक रूपमा अर्थतन्त्रलाई गृह श्रमिकले ठूलो टेवा दिँदै आएको बताएकी छन् । उनका अनुसार नेपाली महिला गृह श्रमिकहरू दुबई, साउदी लगायतका मुलुकमा ठूलो संख्यामा गैरहेको अवस्था छ । नेपालमै आईएलओ अभिसन्धि १७७ लागु हने हो भने नेपालमै यी श्रमिकले रोजगारी पाउने छन् । पूर्व श्रम रोजगार तथा समाजिक विकासमन्त्री शेरबहादुर कुँबरले घरमा नै स्वरोजगारी गरेर जीविका गर्दै आएका महिलाको समस्याको सुनुवाइ गर्नुपर्ने बताए । उनले गृह श्रमिकहरूलाई समाजिक सुरक्षा कोषमा समेटनु पर्ने बताए । गृह श्रमिकले घरमा नै बसेर रोजगार सृजना गरेका छन् । यो श्रम क्षेत्रको नयाँ आयाम हो, यसलाई ऐन कानुनले संवोधन गर्नुपर्छ, उनले भने । यसैबीच गृह श्रमिक सरोकार समाज नेपाल र मानव अधिकारका लागि महिला एकल महिला समूहले १६ जना सांसदको उपस्थीतिमा गृह श्रमिकको विषयमा छलफल चलाएको छ । छलफलमा सांसदहरू आफूलाई समेत गृह श्रमिकको विषयमा अवगत नभएको बताएका छन् । उनीहरूले गृह श्रमिक महिलाको पहिचानको लागि आफूले सहयोग गर्ने प्रतिबद्धता जनाएका छन् । नयाँ बन्दै गरेको श्रम ऐनमा पनि गृह श्रमिक महिलाको विषय समेट्न लागि पर्ने उनीहरूले बताए । सन् २००० मा काठमाडौं घोषणापत्र जारी गर्दै दक्षिण एसियाका आठ देशका गृह श्रमको पहिचान, र श्रमिकबीचको ऐक्यबद्धताका लागि एकजुट भइरहेका छन् । केन्द्रीय तथ्यांक विभागको श्रमसम्बन्धी सर्वेक्षण २०१७१८ ले नेपाली श्रमशक्तिको १९२ सक्रिय छन् । स्वरोजगारसहित गृह श्रमको क्षेत्रमा ७० प्रतिशतभन्दा बढी महिलाको योगदान रहेको उल्लेख छ ।"
आज यी ठाउँमा पानी पर्ने,"काठमाडौं : हाल देशमा पश्चिमी न्यून चापीय प्रणालीको आंशिक प्रभाव रहेको मौसम पूर्वानुमान महाशाखाले जनाएको छ । हाल देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहेको छ । महाशाखाका अनुसार कोशी प्रदेश, बागमती प्रदेश, गण्डकी प्रदेश र कर्णाली प्रदेशका पहाडी भूभागका एकदुई स्थानमा छिटफुटदेखि हल्का वर्षा भइरहेको छ । आज दिउँसो कोशी प्रदेशका पहाडी भूभागमा आंशिकदेखि साधारणतया बदली, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ । कोशी प्रदेश, बागमती प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । कोशी प्रदेशका पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ । आज राति कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहनेछ । कोशी प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । त्यसैगरी महाशाखाका अनुसार कोशी प्रदेश, बागमती प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । कोशी प्रदेशका पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ । यसको प्रभावले दैनिक जनजीवन, स्वास्थ्य, सडक तथा हवाई यातायातमा आंशिक प्रभाव पर्नसक्ने हुँदा त्यसबाट हुनसक्ने असरबाट समेत बच्न आवश्यक उपायहरू तथा सतर्कता अपनाउन महाशाखाले अनुरोध गरेको छ ।"
"कहाँ ती दिन, कहाँ यी दिन !","दिनमा मागेर जम्मा गरेको रुपैयाँले खानेकुरा किनेर खान्छु। कुनै कुनै बेला त दिनभरी भोकै पनि बस्नुपर्छ। मनोकामना पूरा भएपछि कोही जलेश्वरनाथ मन्दिरमा पुग्छन् त कोही भाकल गर्न। राजा जनकको इष्टदेव जलेश्वरनाथ महादेव मन्दिरको दर्शन गर्न राजादेखि रंकसम्म, जनतादेखि राष्ट्रपतिसम्म पुग्छन्। तर, महोत्तरीको पिपरा गाउँपालिकाका शम्भु मि श्रा चार महिनादेखि दैनिकको छाँक टार्नका लागि मन्दिरको दैलोमा पुग्छन्। एकाबिहानैदेखि साँझसम्म बस्छन्। उनले राखेको साइन बोर्डमा लेखिएको छ, हम लोथ छी सहयोग करु (म अपांगता भएको व्यक्ति हुँ, मलाई सहयोग गर्नुस्)। सँगै छेमा उन्छन् सूर्यचन्द्रअंकित नेपालको झण्डा। यो दृश्यले सबैको ध्यान तानिरहेको हुन्छन्। हाम्रो पनि ध्यान पनि यही वातावरणले खिचेको थियो। शम्भुको कुरो यस्तो रहेछ : १२ वर्षअघि बाटोमा मोटरसाइकलले ठक्कर दियो। ठक्कर दिने भाग्यो। आफ्नै खर्चले उपचार गर्नु पर्यो। उपचार खर्चले भएभरको जायजेथा सबै सक्यो। तर, पनि ढाडको नसा ठीक भएन। अनि उनी अपांगमात्रै होइन् उनको परिवारै सुकुम्बासी बन्यो। जनकपुरमा आमा र भाइसँगै उनी बस्थें। डेढ वर्षअघि आमा र भाइको मृत्यु भयो। अनि उनले सहारा गुमाए। जीवन बाँच्न चार महिनाअघि जलेश्वरनाथ महादेव मन्दिरको शरणमा आइपुगे। क्षणभरको दुर्घटनाले उनलाई मगन्तेमात्रै बनाएन, जीवनै ध्वस्त पारिदियो। दिनहुँ हुने सडक दुर्घटनामा शम्भुजस्ता हजारौं मान्छेहरूको ज्यान गइसकेका छन्। दुर्घटनाबाट बाँचेका घाइतेहरू पलपल मरेर बाँचिरहेका छन्। दुर्घटनाको दर्दमा बाँचिरहेका शम्भु भन्छन्, मागेर बाँच्ने रहर छैन। कसैले एउटा अपांगमैत्री साइकल किनिदियो भने सानो व्यापार गरेर खान्थें। त्यो पनि पाइँदैन। गाउँमै सरकार आएर पनि के गर्नु ? मन्दिरको दैलोमा शम्भुसँग उनको अवस्था, दैनिकी र संघर्षबारे गरेको कुराकानी : तपाईंको नाम के हो ? शम्भु मिश्रा। घर कहाँ पर्छ ? अलिपट्टी, पिपरा गाउँपालिका, महोत्तरी। कसरी अपांग हुनुभयो ? मोटरसाइकको ठक्करबाट। कहिले ? १२ वर्षपहिले। कुन ठाउँमा दुर्घटनामा पर्नुभयो ? गुहीचोकमा। कसरी ? साइकलमा बहिनीको घर जाँदै थिएँ। त्यो दिन घाम पनि धेरै थियो। अनि गर्मीको कुरै छोड्नु। बाटोमा जाँदै गर्दा प्यास खुबै कसेर लागेको थियो। बाटो पार गर्दै सडकको किनारमा आँखा डुलाउँदै पिउने पानीको खोजिरहेको थिए। एक ठाउँमा पानी खाने मुहान भेटियो। सडक छेउमा साइकल रोकें। पानी के खाँदै थिए एक्कासि पछाडिबाट मोटरसाइकल आयो। ठक्कर दियो। भागिहाल्यो। त्यहीं ढलें। बेलुकाको टाइम थियो। खै कसले हो उपचार गर्न अस्पताल लग्यो। कसरी उपचार भयो ? पूरै सम्पत्ति बेचेर लगाइदिए। तर, ठीक भएन। उपचारमा २७२८ लाख खर्च गरिदिएँ। ठक्कर दिने मोटरसाइकल भागेका कारण सबै खर्च आफैंले तिर्नु पर्यो। कहिलेसम्म अस्पताल बस्नु पर्यो ? नौ महिना हस्पिटलमा बसें। ६ महिना जनकपुर अञ्चल अस्पतालमा उपचार गराएँ। त्यसले पनि भएन। तीन महिना काठमाडौंको अस्पतालमा पनि उपचार गराएँ। ढाडको नसा ठीक नहुने भयो। अनि हारेर यस्तै जीवन बाँचिरहेको छु। कति खर्च जुटाउनुभयो ? एकडेढ कठ्ठा घडेरी थियो। त्यो पनि उपचारमै बेच्नु पर्यो। अनि हाम्रो परिवार उपचार खर्चले नै सुकुम्बासी भयो। अहिले कहाँ बस्नुहुन्छ ? यही जलेश्वर महादेव मन्दिरमा बस्छु। अनि तपाईंको छोराछोरी ? मेरो नै बिहे भएको छैन। विवाह हुनुअघि नै दुर्घटनामा परेर अपांग भए। यो कारण बिहे गर्ने अवसरै जुरेन। अनि, तपाईंको बुवाआमा कहाँ हुनुहुन्छ ? कोही पनि हुनुहुन्न। १२ वर्षअघि बाटोमा मोटरसाइकलले ठक्कर दियो। ठक्कर दिने भाग्यो। उपचार खर्चले भएभरको जायजेथा सबै सक्यो। तर, पनि ढाडको नसा ठीक भएन। अनि उनी अपांगमात्रै होइन, उनको परिवारै सुकुम्बासी बन्यो। दुर्घटनाले तपाईंको शरीरमा के असर पर्यो ? ढाडको नसामा धेरै नै असर पर्यो। ढाड नै चल्दैन। हिँड्न सकिँदैन। भुइँमा घिस्रिएर हिँड्नुपर्छ। के गरौं, कहाँ जाऊ हे भगवान् ? जीवन नै बोझिलो भयो। कहिलेकाहीँ आफ्नै स्वास भारी लाग्छ। यही जलेश्वरनाथ महादेव बाबाको कृपाले बाँचेको जस्तो लाग्छ। कसरी ? बिहानदेखि बेलुकासम्म मन्दिरको गेटमा बोरा ओछ्याएर बस्छु। भक्तहरू मन्दिरमा आउनुहुन्छ। उहाँहरूसँग हात फैलाउँछु। कोहीले दुईचार पैसा दिनुहुन्छ। कोहीले कमाएर खान सक्ने भए पनि मागेर खान्छस् भनेर गाली गर्नुहुन्छ। दिनमा मागेर जम्मा गरेको रुपैयाँले खानेकुरा किनेर खान्छु। अनि राति कसले खान दिन्छ ? राति मन्दिरको पुजारी बाबाले खान दिनुहुन्छ। सोमबार शिवका भक्त धेरै आउनुहुन्छ। त्यो दिन एक डेढ सय सहयोग भइहाल्छ। बाँकी दिन त्यति धेरै मान्छे मन्दिरमा आउँदैनन्। कुनै कुनै बेला त दिनभरी भोकै पनि बस्नुपर्छ। तपाईंसँग अपांगता भएको कार्ड छैन ? छ। अपांगता भत्ता दिन्छ ? दिन्छ महिनाको दुई हजार। त्यसले जीवन चल्दैन ? कसरी चल्छ। महँगी कति छ। १० रुपैयाँको चिया त २० रुपैयाँमा गइसक्यो। दुई हजारले महिनाभरि कसरी पुग्छ ? त्यही खर्च नपुगेर त मन्दिरमा हात फैलाउनुपर्ने बाध्यता आयो। कति पढ्नु भएको छ ? ८ कक्षासम्म पढेको छु। त्योभन्दा माथि किन पढ्नु भएन ? घरको जेठो छोरा थिएँ। घरको जिम्मेवारीले घेराबन्दी गरिहाल्यो। पढ्न मन कसको हुँदैन र ? त्यो बेला के समस्या थियो त्यस्तो ? गरिबका छोराछोरीले भोकै कसरी पढोस्। कपीकिताबबिना कसरी स्कुल जाओस्। त्यही भएर काममा लागे। भाइबहिनी सानोसानो थियो। काम गरेर उनीहरूलाई बिहेबारी गराइदिए। तपाईंका कति भाइबहिनी ? दुई भाइ, दुई बहिनी। डेढ वर्ष पहिला आमा र भाइको दुई हप्ताको अन्तरालमा मृत्यु भयो। दुईवटी बहिनी छन्। त्यो पनि आफ्नो घरगरी खाइरहेको छ। अहिले म एक्लै छु। मसँग कोही छैन। जलेश्वरनाथ महादेवकै भारमा बाँचिरहेको छु। बहिनीहरूले सहयोग गर्दैनन् ? उनीहरू पनि आफैं समस्यामा छन्। हेरचार गर्ने मन त कसो नहुँदो हो। तर, चाहेर पनि गर्न सक्ने अवस्था कहिलेकाहीँ नहुँदो रहेछ। पछिल्लो चार महिनादेखि मन्दिरको धर्मशालाको ओतमा छु। यहाँ समस्या के छ ? आफ्नो घर नहुनु नै समस्या छ। कोही साथमा आफन्त नहुनुलाई मात्रै थाहा हुन्छ रगतको नाता। पुस, माघको जाडो। अनि शीतलहर चलिरहेको छ। न्यानो लुगाफाटोकै समस्या छ। धर्मशालामा खाने बस्ने व्यवस्था छैन ? धर्मशाला नाममात्रैको यहाँ छ। छतले आकाशको पानी र घाम छेक्छ। तर, चिसो हावालाई छेक्ने घेराबेरा छैन। चिसो भुइँमा सुत्नु कति कष्टकर हुन्छ, त्यो आफैं बुझ्न सक्नुहुन्छ। कति जना राति बस्छन् धर्मशालामा ? बटोहीहरू बस्छन्। अरू यहाँका गरिब दुई, चारजना आएका हुन्छन्। उनीहरूलाई भोक लागेको हुन्छ। यहाँ सबैलाई खाना खुवाउने त्यस्तो कोही दाता छैन। एउटा दाता छ वीरेन्द्र साह नामको। उहाँको मीनबजारमा आलुको गोदाम छ उहाँ हरेक राति सबैलाई एउटा, एउटा बिस्कुट बाँड्नु हुन्छ। मतलब तपाईंको सल्लाह छ स्थानीय सरकार र प्रशासनले यहाँ बस्नेहरूलाई सहयोग गरोस् ? सरकारमात्रै होइन, यहाँका ठूलाठूला मान्छेले, अलि धेरै पैसा भएका धनीमनीहरूले मन्दिरमा राति बस्नेलाई सहयोग गर्दा के जान्छ। मरेर यहाँ कसैले केही लानेवाला छैन। किन यस्तो भन्नुहुन्छ तपाईं ? कुरो सत्य नै हो। अलि असल नीमजस्तो तीतो भइहान्छ। किनभने सत्य धेरैलाई ठीक लागिरहेको हुँदैन। मान्छेको मरन भयो भने उसले अर्जेको धन रहिरहन्छ, प्राण हावामा उडेर कहाँ जान्छ, जान्छ, कसैले देख्दैन। मानिसहरूले के गर्नुपर्छ ? त्यसैले हुनेले मन खोलेर गरिब, अभाव, पीडा र भोकै रहेकाहरूलाई भोजन र पानी पिलाउँदा पुण्य मिल्छ हजुर। यो कुरा सबैले बेलैमा बुझ्नुपर्छ। ढुंगामा यहाँ सबैले भगवान् छ भनेर सबै भन्छन्। तर, साँच्चैकै सहयोग माग्ने र दिनै पर्नेलाई दिइरहेको हुँदैन। तर, सबै यस्तै हुन्छ भन्ने पनि छैन। कोही कोही दानव पनि यही समाजमा छन्। जसले हामीजस्ता निर्धन र असहायलाई सहयोग गरिरहेको हुन्छ। तपाईं जलेश्वरनाथ महादेव मन्दिरमा बस्नुभन्दा पहिले कहाँ बस्नु हुन्थ्यो ? जनकपुरमा बस्थें। पहिला आमाले कोठा भाडा लिएर बस्नुहुन्थ्यो। ट्याम्पुमा चढेर इन्डियाबाट केही सामानहरू ल्याएर बिक्री गरेर परिवार चल्थ्यो। किन छोड्नु भयो त्यो काम ? आमा र भाइ नै मेरो सहारा हुनुहुन्थ्यो। उहाँहरू दुवैले छोडेर जानुभयो। आमा ६४ वर्षको उमेरमा बित्नुभयो। भाइ त झन् १८ वर्षकै उमेरमा बिते। उहाँहरूको दाहसंस्कार गर्नुपर्यो। जीवन निकै कठिन भयो। एक्लै, त्यो पनि अपांगता भएको मान्छे। टेक्ने, समाउने केही भएन। अनि के गर्नुभयो ? के गर्नु ? कोठामा बस्ने एक्लै अवस्था पनि भएन। जीवनमा शोक पनि लाग्यो। के गरौं, कसो गरौं ? भनेर जनकपुरबाट बस चढेर जलेश्वरनाथ बाबाको दरबारमा आए। आएको पनि चार महिना बित्यो। मागेर चल्दै छ दु: खिया जीवन। आमा र भाइको क्रिया खर्च कसरी जुटाउनुभयो ? गाउँको मान्छेहरूले मिलेर सहयोग गर्दिनुभयो। अलिअलि पैसा आफूसँग पनि थियो। अलिअलि बहिनीहरूले पनि सहयोग गर्नुभयो। सडक दुर्घटनामा पर्नुभन्दा पहिला के गर्नुहुन्थ्यो ? योभन्दा अगाडि मेरो सुखको जिन्दगी थियो नि। मैले जलेश्वरमा क्यान्टिन खोलेको थिएँ। क्यान्टिनमा चिया समोसाहरू बिक्री गर्दथें। कति वर्ष त्यहाँ व्यापार गर्नुभयो ? सात वर्ष त्यहाँ बसें। त्यहाँ धेरै राम्रो कमाइ हुन्थ्यो। दुईवटा बहिनीलाई त्यहीबाट खर्च जुटाएर विवाह गरिदिएको थिएँ। अहिले तपाईंलाई के भइदियो भने हुन्थ्यो जस्तो लाग्छ ? एउटा अपांगहरूले चढ्ने साइकल भइदिएको भए हुन्थ्यो। किन, साइकल चाहियो ? मलाई मन्दिर वा सडक किनारमा बसेर माग्ने इच्छा छैन। मलाई मागेर खान लाज पनि लाग्छ। केही पुँजी फसाएर म आफ्नो काम गर्न चाहन्छु। मजबुरीले मागिरहेको छु। पेट त मान्दैन। पेटकै लागि माग्नुपर्छ। साइकल र एक लाख रुपैयाँ साथमा भयो भने धेरै काम गर्न सक्छु अहिले पनि। शरीरले साथ नदिए पनि अपांग साइकलले साथ दिन्छजस्तो लाग्छ बाटो हिँड्न। तर, त्यसका लागि पैसा छैन। कसैले सहयोग गरिदिए हुन्थ्यो। केको व्यापार गर्नुहुन्छ तपाईं ? भारतबाट केही खानेकुराहरू ल्याएर जलेश्वर बजारमा बेचेर खर्च जुटाउने रहर छ। त्यहीबाट दुई, चार रुपैयाँ भयो भने मागेर बस्नु पर्दैन। पहिलाजस्तै आफैं मेहनतमा बाँच्न चाहन्छु। काम गरेर खानु र मागेर खानुमा आकाशजमिनको फरक छु। काम गरेर खानुको मज्जा बेग्लै छ। किनभने पहिले काम गरेर परिवार चलाएको अनुभव र अहिले मन्दिरमा बसेर मागेर खानुको पीडा दुवै मसँग छ। साइकलको कति रुपैयाँ पर्छ ? १९ हजार। तपाईंको पिपुरा गाउँपालिकाको प्रमुखलाई साइकलबारे भन्नु भएन ? सबैलाई भनेको छु। तर कसैले सुनेन। के भनिरहनु भएको छ ? गर्छु, दिन्छु तर दिइरहनु भएको छैन। मन्दिरमा बसेर सहयोग माग्दा बोर्ड अनि नेपालको झण्डा पनि राख्नु भएको नि ? मान्छेहरूले मेरो पीडा बुझोस् भनेर यो बोर्डले राखेको छु। हात र खुट्टा मेरो चलेकै छ। तर, ढाड चलेको छैन। बसेर माग्दा मान्छेले यो अपांग होइन भनेर पहिला भन्यो। नाटक गरिरहेको छसमेत भने। अनि के उपाय खोज्नुभयो ? अनि बोर्ड नै लेखेर राखें, हम लोथ छि, हमरा सहयोग करु। हामी नेपाली हौं। हामी दु: खमा हुँदा पनि हाम्रो देश हाम्रा लागि प्राणभन्दा प्यारो हो। त्यही भएर नेपालको झण्डा पनि राखेको हुँ। झण्डाले पनि सबैको ध्यान तान्छ। किन बोर्ड र झण्डा राखेर सहयोग मागिरहेको छ ? भनेर सोधीखोजी गर्ने धेरै मान्छे नजिक आउँछन्। झण्डामा देशको राष्ट्रपति, प्रधानमन्त्रीको जति अधिकार छ त्यही हक मेरो पनि लाग्छ। देशको झण्डा हाम्रो पहिचान हो, दुनियाँसामु परिचय हो। अनि अहिले मजस्ता पीडितलाई आफ्नै गाउँ, सहरमा सहयोग जुटाउन र मेरो जीवन चलाउन सहयोगी भूमिका खेलिरहेको छ। एउटा दुर्घटनाले तपाईंको जीवन तहसनहस भयो। तपाईंको जस्तो अवस्था थुप्रैको छ। बच्चाका अभिभावक, गाडी चालकहरूलाई के भन्नुहुन्छ ? गाडीघोडा साधन हो। यसले हाम्रो कामलाई सहज बनाउन सहयोग गर्छ। तर, गाडी चलाउँदा आफ्नो बारेमा पनि सोचौं। बाटोमा हिँड्नेहरूको बारेमा पनि ध्यान दिनुपर्छ। बाटो मेरोमात्रै होइन् अरूको पनि हो मुख्य रूपमा हामीले ध्यान दिनै पर्छ। सामान्य लापरबाहीले कसैले चलाएको मोटरसाइकले मेरो अवस्था घर न घाटको बन्यो आज। यो सामान्य कुरो होइन। दिनहुँ यस्ता घटनाहरू भइरहेका छन्। यसमा पुलिस प्रशासन सबैले सोच्नुपर्ने बेला आएको छ।"
"बाल सुधारगृहमा झडप, ३ जना घाइते","विराटनगर : विराटनगरको बाल सुधारगृहभित्र शुक्रबार साँझ दोहोरो झडप हुँदा ३ जना घाइते भएका छन् । विराटनगर महानगरपालिका३ स्थित बाल सुधारगृहमा साँझ पौने ८ बजेतिर झडप भएको प्रहरीले जनाएको छ । सुधारगृहका प्रमुख मिलन चौहानले झडपमा परेर घाइते भएकाको अवस्था सामान्य रहेको र उपचार भइरहेको जानकारी दिए । घाइते ३ जना नै २२ वर्षका छन् । २ जना पाँचथर र १ जना सुनसरीका हुन् । चौहानका अनुसार घाइते हुनेमा कर्तव्य ज्यान तथा जबरजस्ती करणी मुद्दामा अदालतले सजाय सुनाएकाहरु छन् । कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ । तर, सुधारगृहमा राखिएका बालक अहिले युवा भइसकेका छन् । गृह प्रमुख चौहानले सुधारगृहमा २ पक्षबीच झडप भए पनि कारण खुलिनसकेको बताए । एक्कासि झडप भयो । ३ जना घाइते भए । तर, घटनाको कारण थाहा छैन । प्रहरीले अनुसन्धान गरिरहेको छ, उनले भने । घटनाको अनुसन्धान गर्न मोरङ प्रहरी प्रमुख एसपी नारायणप्रसाद चिमरिया आफैं खटिएका छन् । चिमरिया नेतृत्वको टोलीले विवाद समाधानका लागि समन्वय गरेको चौहानले बताए । विवाद समाधान भएपछि मात्रै घाइतेलाई उद्धार गरेर उपचारका लागि पठाउन सम्भव भएको उनको भनाइ छ । उनका अनुसार सुधारगृहको क्षमता ५० जनाको हो । तर, शुक्रबार २ सय ४९ जनालाई राखिएको छ । सुधारगृहभित्र रहेकामध्ये १८ वर्ष कटेर बालिग भएकाहरुको संख्या धेरै छ । १८ वर्षमाथिका १ सय २४ जना छन् । उनीहरु बालक हुँदै कानुनी विवादमा परेर सजाय भुक्तान गरिरहेका छन् । तर, आवश्यक कानुनको अभावले बालिग भइसके पनि सुधारगृहभित्रै राख्ने गरिन्छ । युवा अवस्थामा पुगेकालाई बालकहरुसँगै राखिएको छ । क्षमताभन्दा धेरै छन् । सुधारगृहभित्रको अवस्था समस्याग्रस्त छ, चौहान भन्छन् ।"
