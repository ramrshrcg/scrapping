शीर्षक,विवरण
आइतबार देशका यी स्थानमा हुने छ वर्षा,काठमाडौं : आइतबार देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका थोरै स्थानमा मेघ गर्जनचट्याङसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। आइतबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। देशका पहाडी भूभागका थोरै स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ।
तपाईंको स्वभाव र कार्यशैली परिवर्तन नगर्ने हो भने,"सन् १९४३ तिरको कथा हो, हेनरी एम नाम गरेका व्यक्ति जो मिर्गी रोगका बिरामी थिए। निजको उपचारको क्रममा ब्रेनको केही भाग हटाउनुपर्ने भयो र सर्जरीमार्फत हटाइयो। सर्जरीपश्चात् उनी त्यो रोगबाट मुक्त भए। सर्जरीको कारण उनको 'सर्ट टर्म मेमोरी लस' भयो। जसको असर उनको बौद्धिकता, व्यक्तित्व क्रियाशीलता र क्षमतामा समेत पर्न गयो। उनले केही पनि सम्झन नसक्ने भए। निजका आफन्त, डाक्टर, घर, घर जाने आउने बाटो सब बिर्सिए। भर्खरै खाएको खानेकुरा समेत बिर्सने भए। सर्जरीपश्चात उनी समयको उल्झनमा टक्क अडिए। न हिजो न भोलि न आज केही थाहा नपाउने भए। बाँकी जीवन व्यतित गर्न के गर्ने भन्ने सोचसमेत रहेन। अचम्म भयो। उनको जटिल रोगको निवारण भयो। तर, जीवन जहाँको त्यही रहिरह्यो। जीवनको कालखण्डमा देखिएको एउटा समस्या समाधान गर्दा त्योभन्दा ठूलो समस्याको घेरामा पर्न गयो। जसले जीवनका आगामी बाटोहरू समेत बन्द गरिदियो। जीवन हुनु र नहुनुको अर्थ रहेन। समस्याको उल्झनका कारण स्वयं व्यक्तिमात्र हैन घर परिवारका सदस्यलाई समेत पिरोल्यो। प्रस्तुत कथाले दिने शिक्षाः जो व्यक्तिले आफ्नो क्षमता र योग्यताको मूल्यांकन नगरी वृद्धि र विकासका लागि लाग्छु भन्छ त्यो व्यक्ति हेनरी एमजस्तै हुन्छ। जीवन बाँच्न कडा संघर्ष गरिरहेको हुन्छ तर परिणाम शून्य हुन्छ। समय दौडिरहेको हुन्छ तर उसको जीवनको समय जहाँको त्यही टक्क अडिन्छ। भूत न भविष्य हुन्छ। हिजो कहाँ थिए आज कहाँ छु र भोलि कहाँ पुग्नुपर्ने हो भन्ने एकीन गर्न सकिँदै। त्यसैले भन्ने गरिन्छ, आफूले आफ्नो क्षमताको सही आकलन सही समयमा गर्नसकेमात्र त्यो व्यक्तिले सदैव आफूलाई सफल व्यक्तिको रूपमा स्थापित गर्न सक्छ। अन्यथा हेनरी एमको अवस्थामा पुगिन्छ, जहाँको त्यहीँ, जस्ताको तस्तै। सामान्यतया मानिसका स्वभाव तीन प्रकारका हुने गर्छन्। १ त्यस्ता व्यक्ति जो सधैं अन्यौलतामा रहन्छन्। जीवनको उद्देश्यमा स्पष्ट हुन्नन्। भौतिक शरीर अगाडि बढिरहेको हुन्छ तर बौद्धिकतालाई कसरी अगाडि बढाउने कुनै उपाय देख्दैनन् र अन्यौलतामै जीवनरुपी गाडी चलाइरहन्छन्। सफलताका लागि प्रयास विल्कुल गर्दैनन्। यस्ता व्यक्तिले अरुको विषयमा नकारात्मक टीकाटिप्पणी बढी गर्छन्। जसको ज्ञानको चेत खुलेको हुन्न, उसले असल र खराबबीचको फरक छुट्याउन सक्दैन। अरुको प्रशंसा गर्न पटक्कै सक्दैनन् र रुचाउँदैनन् पनि। अरु खुसी देखेर दुःखी हुने व्यक्ति यस समूहमा पर्ने गर्छन्। २ अर्काथरी व्यक्ति उनीहरूलाई सब थाहा हुन्छ तर निराशामा बाँचिरहेका हुन्छन्। खै म गर्न सक्छु र जानेको त छु भन्न मिल्छ र अरुले के भन्ने हुन्। बढी नै सोचाइमा घोत्लिने गर्छन्। परिवर्तनको डर र जिम्मेवारी हस्तान्तरणको डरले यथास्थितिमा रमाउने स्वभावका हुन्छन्। उनीहरूलाई आफ्नो सम्भावना थाहा हुन्छ तर डर र निराशाका कारण अगाडि बढ्न सक्दैनन्। अरूको सफलताको रिस गर्ने गर्छन्। अरुको मेहनत र कामको खुलेर प्रशंसा गर्ने सक्दैनन्। जिम्मेवारीबाट पन्छिन खोज्छन्। जिम्मेवारी दिँदा स्वीकार गर्दैनन्। मैले जिम्मेवारी पाइन मेरो अधिकार छैन नत्र मैले सहज रूपमा त्यो काम गरिदिन्थे भन्छन्। अगाडि मीठो बोल्ने र पछाडि बेसरी नै नकारात्मक टीकाटिप्पणी गर्छन्। दोहोर स्वभावका हुन्छन्। ज्ञानको सागर हुन्छ तर व्यवस्थापन गर्न सक्दैनन्। उनीहरूलाई सबैले राम्रो भनिदिउन् भन्ने अपेक्षा गर्छन्। ३ अन्तिममा त्यस्ता व्यक्ति जो आफ्नो क्षमता र सम्भावना सबै पढ्न सक्छन्, गन्तव्यको नक्सा कोर्दै अगाडि बढ्न सक्छन्। संघर्षमा रमाउने गर्छन्। सफलता असफलतालाई स्वीकार गर्ने गर्छन्। उनीहरू आफ्नो विकासका लागि लागि पर्छन् र सफलता हासिल गर्छन्। यस्ता व्यक्ति सदैव सफल हुन्छन् र अरूको लागि मार्ग दर्शक बन्न पुग्छन्। अधिकार जिम्मेवारी र कर्तव्यप्रति स्पष्ट हुन्छन्। यस्ता व्यक्ति भित्रबाटै खुसी हुन्छन्। देशको विकास र समृद्धिका लागि क्रियाशील रहन्छन्। न्यायपूर्ण समाजको विकासमार्फत देशलाई समृद्ध बनाउन खासमा हामीलाई चाहिएको तेस्रो प्रकारका स्वभाव भएका मानिस हो। मानिसको स्वभाव पूर्वानुमानयोग्य हुँदैन परिस्थितिजन्य हुन्छ। तर, आधारभूत मूल्य र मान्यता सरल रेखामा दौडनुपर्ने तर दौडिरहेको हुँदैन। आम स्वभाव भौतिक वस्तुमा केन्द्रित हुँदै गएको छ। असल मन र भावनाको सम्मान र कदर छैन। नैतिक मूल्य र मान्यतामा ह्रास आएको छ। निःस्वार्थ भावले कसैले कसैलाई सहयोग गरिरहेको छ भने पनि आशंकाको दृष्टिकोणले हेर्ने गरिन्छ। असल र खराबबीचको फरक छुट्याउन गाह्रो भइरहेको छ। हामी भएर पनि नभएजस्तै व्यवहार देखाइरहेका छौं। परिवार र संगठनका सदस्यबीच के भइरहेछ सरोकार राख्दैनौँ। 'नन अफ माइ बिजनेस' भन्छौँ। त्यो हाम्रो संस्कार हो र? हामी त सर्वजन हिताय सर्वजन सुखायमा विश्वास राख्ने व्यक्ति हैनौँ र। तर, समाजमा आजकल उल्टो भइरहेको छ। कर्म गर्न समय खर्चिनुपर्नेमा आलोचनामा समय खेर फालिरहेका छौं। चिया पसल होस या औपचारिक वा अनौपचारिक भेटघाट जहाँ पनि नकारात्मक टीकाटिप्पणी हाबी भएको देख्छौं। हामी सबै नेता, कर्मचारी, डाक्टर, इन्जिनियर, सामाजिक कार्यकर्त्ता बन्छौं। सबै क्षेत्रको विज्ञ हुन्छौं। कानुनको परिपालन आफूले हैन अरुले गर्नुपर्नेझैँ गर्दछौं। मुलुकमा असल मानिस सकिएझैँ गरी प्रस्तुत हुन्छौं। तर, समाज, संगठन र मुलुक असल मानिस भएकै कारण चलिरहेको छ भन्ने बिर्सिन्छौं। कयौँ उदाहरणीय काम भएका थिए छन् र हुन्छन् ती विषय चटक्क बिर्सन्छौं। सबै काम राम्रो गरेको तर अन्जान वा भूल वश कुनै एउटा काम बिग्रन गयो भने त्यो समाचारको हेडलाइन बनाउने गर्छौ। राम्रो कामको प्रशंसा गर्ने संस्कारको अन्त्य भए जस्तो गरी आफूले के गरिरहेको छु भन्ने बिर्सिएर अरुको स्वभाव, कार्यशैली जिम्मेवारीप्रति खोट देखाइरहेका हुन्छौं। जिम्मेवारी पन्छाइरहेका हुन्छौं। आफ्नो कमी कमजोरी सुधार गर्नु साटो अरुलाई सुध्रिन निरन्तर सुझाव दिइरहेका हुन्छौं। सामाजिक सञ्जालमा उत्कृष्ट बन्दै वास्तविकतामा निकृष्ट बनिरहेका छौ। सबैलाई खराब देख्ने बानी परेका हामी आफू साच्चिकै राम्रो छु भन्ने भ्रममा बाँचिरहेका छौं। आफ्नो काम, कर्तव्य, भूमिका र जिम्मेवारी थाहा नहुने तर अरूको विषयमा पटकपटक प्रश्न गरिरहेका हुन्छौं। अरूको कार्यक्षेत्रको विषयमा बोल्ने गर्दछौं। यो स्वभाव आम बन्न पुगेको छ। आफ्नो र मुलुकको श्री बृद्धिमा समय लगाउनुको साटो व्यक्ति, संगठन र सरकारको आलोचनामै हामी समय खेर फालिरहेका हुन्छौं जुन रचनात्मक हुन्न र अन्तत्तोगत्वा समाज र संगठन विकृत हुन पुग्छ। व्यक्तिमा नकारात्मक भाव पैदा हुन थाल्छ र उसमा निराशा कुण्ठा र दिकदारी मात्र देखिन्छ। सबै क्षेत्रका व्यक्ति र नेतृत्वको स्वभाव पनि उल्लेख भएरभन्दा फरक देखिनन्। शायद हामी सबैको स्वभावको कारण आज समाज, संगठन र सरकारका काम कारबाही थप रचनात्मक हुन नसकेको हो कि। यसैतर्फ सबैले ध्यान पुर्याउन छ। हामीमा नकारात्मक स्वभाव हाबी हुँदै गएको छ। राम्रा कथा र समाचार बिरलै सुन्न र पढ्न पाइन्छ। मानिसको स्वभावको जोड नै उसको पहिचान हो। हाम्रो पछिल्लो स्वभावले हाम्रो पहिचान नै बदलिएको हो कि भन्ने महसुस भएको छ। धैर्यवान वीर साहसी असल व्यवहारको पहिचान बनाएका हामी आजकल असल र खराब बीचको भेद छुट्याउन नसक्ने अवस्था पुगेको हो कि भन्ने लाग्छ। सबै असल नभए नि सबै खराब त पक्कै हैन। असल व्यक्तिको पहिचान गरौं असललाई अगाडि सारौं असललाई नेतृत्व गर्न दिउँ कसो सकारात्मक परिणाम नआउला र। एकले अर्कोलाई तुच्छ देख्ने कमेन्ट तुच्छ गर्ने कोहीमाथि कसैले विश्वास नगर्ने नेता, कर्मचारी, व्यापारी, नागरिक सब चोर भन्ने सोच भाषा शैली बदलौं। मुलुकका नागरिक हामी नै हौ र नेतृत्वमा पुग्ने पनि हामी कोहीबाट नै हो। माथि उल्लेख भएको तीन प्रकारका स्वभावका मानिस मध्ये तेस्रो समूहका मानिस छानौं। आफू इमान्दार हौं, अरूलाई पनि इमान्दार हुन प्रेरित गरौं। विदेश जाँदा हामी इमान्दार हुन सक्ने, नचिनेका व्यक्ति र नजानेको प्रणालीलाई विश्वास गर्न सक्ने तर यहाँ नसक्ने किन होला सौचौं। अरूले के गर्छभन्दा पनि आफू के गर्छु र मेरो जिम्मेवारी के हो भन्ने विषय पटकपटक सम्झने गरौं। घटना के हो के कारण भयो यथार्थता नबुझी व्यक्तिको मानमर्दन गर्ने सामाजिक प्रतिष्ठामा आँच आउने गरी गरिने गालीगलौज गर्ने काम बन्द गरौँ। गलत काम गर्नेलाई कारबाही गर्ने निकाय छन्। ती निकायलाई स्वतन्त्रपूर्वक काम गर्न दिउँ। सकारात्मक चिन्तनले पो सकारात्मक परिणाम देला नकारात्मक चिन्तनले नकारात्मक परिणाम नै दिने हो। भोलिका दिनमा हाम्रो पहिचान के होला। हाम्रो संस्कार मूल्य र मान्यता कहाँ गयो कता हरायो भन्ने होला। हामीले भाबी सन्ततिलाई सामाजिक मूल्य मान्यता नैतिकता र देश प्रेम के हो भनी कसरी सिकाउने होला। हाम्रो पहिचान आर्थिक रुपमा सबल सक्षम सामजिकरूपमा सहिष्णु भएको बनाउन खोजिएको हो नि। युवा पुस्ता स्वदेशमै रहेर उद्योग धन्दा चलाउन सकून र रोजगारी सिर्जना गरून् भन्ने हो। हरेक नेपाली सबल सक्षम र प्रतिस्पर्धी होउन भन्ने हो तर अहिलेको हाम्रो कार्यशैली व्यवहार र सोचले के यो सम्भव छ त। गम्भीर भएर सोच्नुपर्ने दिन आएको छ। यसको लागि नेतृत्व नै हो बढी जिम्मेवार हुनुपर्ने र हुने। नेतृत्व जो सुकैले गरेपनि र जुनसुकै क्षेत्रको गरे पनि तत् तत् क्षेत्रमा कार्यरत व्यक्ति र पदाधिकारी आफू पनि अनुशासित र मर्यादित हुनुपर्यो र अरुलाई पनि त्यस्तै बनाउन सक्नुपर्यो। सकारात्मक सोच र चिन्तनको संस्कार विकास गर्दै त्यसलाई संस्थागत गर्न सक्नुपर्यो। गलत काम गर्नेलाई तत्काल कारबाहीको दायरामा ल्याउन र राम्रो काम गर्नेलाई पुरस्कृत गर्न सक्नुपर्यो। व्यक्तिको पहिचान होस वा राष्ट्रको सर्वप्रथम आफूले आफूलाई चिन्न सक्नुपर्छ। आफ्नो सम्भाव्यतालाई नियाल्न सक्नुपर्छ। आफ्नो स्वभाव र व्यवहार स्वीकार्य आचरणयुक्त र सकारात्मक बनाउनुपर्छ। स्वभाव कर्मशील हुनुपर्छ। विकासको मार्ग पछ्याउने गरी क्षमताको विकास गर्नुपर्छ। आफ्नो असली सुगन्ध र दुर्गन्ध आफैंलाई थाहा हुन्छ। त्यसको फैलावट र उपचार पनि आफैंलाई थाहा हुन्छ। माटोको सुगन्ध आफैंले चिन्न सक्नुपर्छ। आफ्नो बोली व्यवहार र आचरणमा शुद्धीकरण गर्नुपर्छ। काम कर्तव्य र जिम्मेवारी बोध गर्न सक्नुपर्छ। कानुनले दिएको अधिकारको विषयमा बोलिरहँदा कर्तव्य पनि निर्वाह गर्नुपर्छ भन्ने विषय बिर्सनु हुन्न। संविधानले नागरिकका अधिकारका साथसाथै कर्तव्यको विषयमा पनि उल्लेख गरेको छ। राष्ट्रप्रति निष्ठावान हुँदै नेपालको राष्ट्रियता सार्वभौमसत्ता र अखण्डताको रक्षा गर्नु संविधान र कानुनको पालना गर्नु राज्यले चाहेका बखत अनिवार्य सेवा गर्नु सार्वजनिक सम्पत्तिको सुरक्षा र संरक्षण गर्नु। नेपालको नागरिक भएको कारण के हामीले संविधानमा उल्लेख भएको कर्तव्य निर्वाह गरेका छौं त। कर्तव्य विमुखलाई कर्तव्य निर्वाहका लागि के कति पहल गरेका छौं। हामीले आफ्नो हक अधिकार माग गरिरहँदा अरूको हक अधिकार कतै खोसिएको त छैन हनन भएको त छैन सदैव ख्याल गर्नुपर्छ। व्यक्तित्व विकासको मोडल व्यक्ति आफैंले तयार गर्ने हो र विकासको अभियान आफैंले र आफैंबाट सुरु गर्ने हो। देशको नयाँ पहिचान आफैंले कायम गर्ने हो। अन्य देशका नागरिकले आएर देश बनाइदिने हैन। विकासको सुरुवात आफैंबाट हुनुपर्छ। सगरमाथाको देश वुद्धको देश गोर्खालीको देश भनेर बनेको नेपालीको पहिचानमा इटा थप कसले गर्ने। अबको पुस्ताले नयाँ नयाँ इतिहास रच्दै नयाँ पहिचान कायम गर्दै जानुपर्ने हैन र। विकसित देश भ्रष्टाचार न्यून भएको देश र दक्षिण एसियामा प्रतिव्यक्ति आय सबैभन्दा बढी भएको देशको पहिचान कायम गर्न लागि पर्नुपर्ने हैन र। त्यो कटिबद्धता भएका व्यक्ति धेरै छन् विदेशको सुख सयलको जिन्दगी छाडेर देशको लागि फर्केर आउने नेपाली धेरै छन्। तर, उनीहरूले अवसर पाए पाएनन् नेतृत्वले हेक्का राख्नुपर्छ। हामी कसैलाई गरीब देशको नागरिक भएर बाँच्न मन छैन हामी सबैलाई शानका साथ बाँच्न मन छ विश्वमा गर्वका साथ नेपाली हौं। हामी समृद्ध राष्ट्र नेपालबाट हो भन्ने रहर छ। तर, हाम्रो स्वभाव आहार विहार सोच विचार कार्यशैली र प्रवृत्तिले सम्भव होला र। त्यसैले पनि हो हाम्रो पहिचान बदल्नका लागि हामीले हामीलाई बदल्न जरुरी छ हाम्रो स्वभाव र व्यवहार बदल्न जरुरी छ दृष्टिकोण बदल्न जरुरी छ। संविधान आवधिक योजना, बजेट, नीति तथा कार्यक्रममा उल्लेख भएको भाषा शैली पढ्दा यति आनन्द आउँछ कि एकछिन वास्तविकतालाई बिर्सने हो भने देश वास्तवमै समृद्ध भयो भन्ने लाग्छ। जताजतै गुणस्तरीय शिक्षा स्वास्थ्यमा यातायातमा पहुँच भए झै लाग्छ सबै नेपाली खुसी र समृद्ध भएझैँ लाग्छ। न्यायपूर्ण समाज विकास भएझैँ लाग्छ। कागजी पाना पल्टाइरहँदा जताततै विकासको सुगन्ध मिल्छ तर यथार्थमा ठ्याक्कै महसुस गर्न सकिएको छैन। त्यसकारण आम नागरिकमा निराशा छाएको छ। युवा निर्यात गर्ने देश, विप्रेषणमुखी र आयातमुखी अर्थतन्त्र, अनियमितता र भ्रष्टाचारमा अग्रपङ्क्तिमा रहेको देश, प्रतिव्यक्ति आय न्यून भएको देशको रूपमा हाम्रो छवि कायम हुँदैछ। हामी सबै मिलेर हालको हाम्रो स्वभाव परिवर्तन गर्न र हाम्रो छविलाई गलत सावित गर्न लागि पर्नुछ। सबैले आआफ्नो स्वभाव कार्यशैली र व्यवहार बदल्न जरुरी छ। भोलिबाट हैन आजबाट अहिलेबाट विकासका लागि एकजुट भइ हातेमालो गर्न जरुरी भइसकेको छ। कसले सुरु गर्ने कोबाट र कहिलेबाट भन्ने अन्यौलताको अन्त्य गरी विकास र समृद्धिको अभिभारा हामी सबैको जिम्मेवारी भनी लाग्नुपर्ने दिन आएको छ।  लेखक नेपाल सरकारका सहसचिव हुन्।"
सरकार भ्रष्टाचारीको सेवामा तल्लीन छ : दाहाल,"मकवानपुर : नेकपा माओवादी केन्द्रका अध्यक्ष पुष्पकमल दाहालले संख्याको बलमा एमालेकांग्रेसले भ्रष्टाचारी बचाउन सरकार बनाएको बताएका छन्। शनिबार वाइसीएल थाहा नगर, मकवानपुरको दोस्रो नगर अधिवेशन उद्घाटन गर्दै उनले दलाल भ्रष्टाचारीले एमालेकांग्रेसको सरकार बनाएकाले उसैको सेवामा सरकार लागेको दाबी गरे। आफ्नो नेतृत्वको सरकारले गरेका राम्रा काम उल्ट्याउने प्रयास भइरहेको उनको भनाइ छ। अहिलेको सरकारलाई उज्यालो मन नपरेको र उज्यालोबाट देशलाई अँध्यारोमा लाने प्रयास भइरहेको दाहालले बताए। प्रधानमन्त्री केपी शर्मा ओली नेतृत्वको सरकारले जनताको पक्षमा काम गर्न नसकेको र सय दिनको कामको विवरणमा माओवादी सरकारले गरेको कामको विवरण उल्लेख गरेको उनको दाबी छ। जनतामा माओवादीप्रति विश्वास बढ्न थालेको र नयाँ आन्दोलनको नेतृत्व गर्न तयार रहेको दाहालले बताए। प्रत्यक्ष कार्यकारी नेतृत्वको एजेण्डासहित देशब्यापी अभियान सञ्चालन गर्ने तयारीमा माओवादी रहेको उनले बताए। कार्यक्रममा बोल्दै नेकपा माओवादीका उपाध्यक्ष तथा पूर्व सभामुख अग्नि सापकोटाले सरकार भ्रष्टाचारको दलदलमा फसेको र सरकारको रबैयाले जनतामा चरम निराशा पैदा भएको बताए। माओवादी केन्द्रीय सदस्य तथा बागमती प्रदेश सरकारका पूर्व मन्त्री कुमारी मोक्तानले माओवादी सरकारले बागमती प्रदेशमा तामाङ र नेवार भाषालाई सरकारी कामकाजको मान्यता दिएको बताइन्।"
सात बुँदे सहमतिअनुसार सरकारले काम गरेन : शेखर कोइराला,काठमाडौं : नेपाली काग्रेसका नेता शेखर कोइरालाले वर्तमान सरकारको कार्यशैलीप्रति असन्तुष्टि जनाएका छन्। शनिबार कांग्रेस त्रियुगाले उदयपुरमा आयोजना गरेको विपी कोइरालाको शालीक अनावरण तथा आमसभा कार्यक्रमलाई सम्बोधन गर्दै नेता कोइरालाले सात बुँदे सहमतिमा निर्माण भएको वर्तमान सरकारले सहमतिअनुसार कुनै काम नगरेको बताए। नेता कोइरालाले वर्तमान सरकार संविधान संशोधन लगायतका महत्वपूर्ण काम गर्ने गरी कांग्रेससँगको ७ बुँदे सहमतिमा निर्माण भएको बताउँदै सरकारले संविधान संशोधनको कार्य सुरु नगरेकामा आपत्ति जनाए। संविधान संशोधन गर्न वर्तमान सरकारले अन्य दलसँग पनि सहकार्य सुरु गर्नुपर्ने उनले बताए। कोइरालाले सात बुँदे सहमति कार्यान्वनको अवस्थाबारे अब प्रश्न उठाउनुपर्ने बेला आएकोसमेत बताए। त्रियुगा नगरपालिका वडा नं ११ स्थित मदनभण्डारी राजमार्गको बीचमा निर्माण गरिएको शालीकको अनावरण गर्दै नेता कोइरालाले विपी कोइरालाको विचारलाई अनुसरण गर्ने हो भने सरकारले गरेका असल कार्यको प्रचार र खराब कार्यको विरोध गर्न सक्नुपर्ने पनि बताए।
क्यानडामा अध्ययनरत विद्यार्थीको कलेज शुल्क भराइदिन्छु भनी ठगी गर्ने व्यक्ति पक्राउ,काठमाडौं : क्यानडामा अध्ययनरत विद्यार्थीको कलेज शुल्क भराइदिन्छु भनी ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोक बलेफी गाउँपालिका८ घर भई हाल भक्तपुर बस्ने ४३ वर्षीय गोकर्ण पराजुली रहेका छन्। अध्ययनको सिलसिलामा क्यानडामा रहेको छोराको कलेज शुल्क तिर्नका लागि ह्वाट्सएप मार्फत क्यानडामा रहेको बताउने मनिष परियारसँग कुराकानी भई निजले क्यानडामा रहेको आफ्नो साथी गोकर्णले पीडितको छोराको कलेज शुल्क बुझाइदिने भनी सम्पर्क गराई ८ लाख १७ हजार रुपैयाँ पठाउन लगाई ठगी गर्ने कार्यमा संलग्न गोकर्णलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले पक्राउ गरेको हो। उनी उपर ठगी सम्बन्धी कसुरमा आवश्यक अनुसन्धान एवं कारबाहीको लागि जिल्ला प्रहरी परिसर काठमाडौं भद्रकाली पठाइएको छ।
"तुइनबाट मोटरसाइकल तारेको १५ सय, मान्छे तारेको २ सय रुपैयाँ","हुम्ला : प्रधानमन्त्री केपी शर्मा ओलीले २०७२ सालमा नेपाललाई तुइन मुक्त बनाउने घोषणा गरे। उनले झुलुंगे पुलमार्फत तुइन विस्थापन गरी नागरिकलाई सेवा दिन सरोकारवाला निकायलाई निर्देशन पनि दिए। तर घोषणा गरेको ९ वर्ष बितिसक्दा पनि हुम्लाका नागरिकहरुले तुइनबाटै कर्णाली नदी वारपार गर्न बाध्य छन्। हुम्लाको चंखेली गाउँपालिकाको लोती कर्णाली सर्केगाड गाउँपालिकाको रिप र खार्पुनाथ गाउँपालिकाको लालीमा तुइनकै भरमा स्थानीय कर्णाली वारपार गरिरहेका छन्। मुगु र हुम्ला जोडने ६५ किलोमिटर दुरीमा लिंक रोड निर्माण भएको वषौँ बितिसक्दा समेत बेलिब्रिज पुल निर्माण नुहुँदा चंखेली गाउँपालिकाको लोती कर्णालीमा तुइनबाट मोटरसाइकल र सामान तार्ने गरेको छ। एक पटक मोटरसाइकल तारेको १५ सय रुपैयाँ तिर्न बाध्य भएको सिमकोट गाउँपालिका५ का सन्तोष बोहराले जानकारी दिए। ७ जना सिमकोटदेखि मोटरसाइकलमा रारा घुम्न जाँदा लोती नदीमा तुइनबाट आउजाउ गर्दा तुइनको मालिकको सिन्डिकेट रहेको बोहराले बताए। तुइनबाट आउजाउ गर्न १ सय देखि २ सय रुपैयाँ तिर्न बाध्य रहेको सिमकोट गाउँपालिका१ का नरेन्द्र भण्डारीले बताए। मोटरसाइकल तार्न भाडामा १५ सय रुपैयाँ तिरेर रारा घुम्न गएको भण्डारीले बताए। बेलिब्रिज पुल निर्माण नुहुँदा तुइनबाटै गाउँपालिका केन्द्र पुग्न बाध्य भएको चंखेली गाउँपालिका१ का वडाध्यक्ष गोविन्द बोहराले दुखेसो गरे। वडा कार्यालयको मोटरसाइकल भएपछि तुइन तार्न महंगो पर्ने भएकोले मोटरसाइकल नदी पारी छोडेर तुइनबाट पालिका केन्द्र आउने गरेको उनले बताए। पुल निर्माण नहुँदा मुगु हुम्ला जोड्ने लिंक रोड प्रयोगविहीन भएको उनले अन्नपूर्ण पोस्टसँग बताए। यस्तै गरी हुम्लाको सर्केगाड गाउँपालिका  रिप गाउँका ३१९ घरधुरीका नागरिक पनि तुइनको जोखिम मोल्दै नदी वारपार गर्न बाध्य देखिएका छन्। स्थानीयदेखि जनप्रतिनिधीसम्म तुइनमै झुन्डिएर रिप नदी पार गर्दै आएको सर्केगाड गाउँपालिका २ का वडाध्यक्ष सिद्ध कार्कीले जानकारी दिए। नदीमा झुलुंगे पुलसम्म निर्माण नहुँदा सामान पनि तुइनबाट ओसारपोसार गर्न पर्न बाध्यता रहेको वडाध्यक्ष कार्कीले दुखेसो व्यक्त गरे। उनले भने, तुइनकै भरमा स्थानीय गाउँपालिकाको कार्यालय आउने जाने गर्छन्। कर्णाली नदीमा झोलुंगे पुल नहुँदा तुइनबाट आउजाउदेखि सामान तार्ने गरेका छौं, उनले भने, नदीभन्दा पारी सडक छ। गाउँपालिका कार्यालय आउजाउ गर्न र गाडी चढ्न तुइन तरेर जानुपर्छ। झोलुंगे पुल नहुँदा तुइनबाट तार्ने क्रममा घर निर्माणका लागि खरिद गरेर ल्याएको ६ बन्डल जस्तापाता नदीमा खसेको सर्केगाड गाउँपालिकाकी गीता कार्कीले बताइन्। कर्णाली नदीमा झोलुंगे पुल नहुँदा गाउँपालिकाको कार्यालय जाउआउ गर्न निकै समस्या भएको स्थानीयको भनाइ छ। खार्पुनाथ गाउँपालिका४ को लालीबगरमा कर्णाली करिडोरको सडक निर्माणका क्रममा झोलुंगे पुल भत्किएपछि थाली गाउँका बासिन्दा पनि कर्णाली वारपार गर्न तुइनकै भर पर्दै आएका छन्। सदरमुकाम सिमकोट जान कर्णालीपारिको सडक भएर जानुपर्छ। सडकमा पुग्न तुइनबाट कर्णाली नदी तर्नुपर्छ। प्राकृतिक रूपमा सुन्दर भए पनि विकट कर्णाली दुःख, अभाव र गरिबीको पर्यायवाची जस्तो बनेको छ। नागरिकले यस्तो जोखिमपूर्ण यात्रा गर्दासमेत सरकार मूकदर्शक बनेको छ। पुल निर्माण कम्पनीको लापरबाहीका कारण पनि समयमै पुल बन्न नसक्दा तुइनकै भर पर्नु परेको छ।"
सुक्खाटारमा सिँचाइका लागि अवलोकन,"नुवाकोट : नुवाकोटका विभिन्न टारहरूमा सिँचाइ सुविधाका लागि प्राविधिक टोली खटिएको छ। तलबाट नदी निरन्तर बगिरहेको र माथितर्फ खेतियोग्य भूमि सिँचाइको अभावमा किसानहरूलाई समस्या परिरहेका कारण किसानको सुविधाका लागि नुवाकोटको सुक्खाटारहरूमा जनप्रतिनिधि र प्राविधिक सहितको टोलीले स्थलगत निरीक्षण गरेको हो। टोलीले विदुर नगरपालिकाको ९ र १० तथा पञ्चकन्या गाउँपालिकाको विभिन्न सुक्खाटारहरूमा सिँचाइ सुविधाको योजनासहित अध्ययन सुरु गरेको बागमती प्रदेश सभा सदस्य रमेशकुमार महतले जानकारी दिए। उनका अनुसार यसबाट किसानहरूको उत्पादन बढेर आत्मनिर्भर र स्वरोजगारको योजना अगाडि बढ्नेछ। विदुर नपाको गेर्खुटार र कोलोनी, पञ्चकन्याको आँपचौरमा प्राविधिक सहितको टोलीले सिँचाइका लागि कार्य सुरु गरेको छ। ती स्थानहरूमा लिफ्ट प्रविधिको सिँचाइ योजनाका लागि प्राविधिक टोलीसहित स्थलगत सर्वेक्षण गरिएको सांसद महतले बताए। उक्त स्थानहरूमा छिट्टैमा लिफ्ट प्रविधिको सिँचाइ योजनाको कार्यान्वयनतर्फ लैजान प्राविधिकलाई सुझाव दिइएको विदुर नपाका मेयर राजन श्रेष्ठले बताए। उनका अनुसार सिँचाइको अभावमा उर्वर भूमिहरू उराठ भइरहेको अवस्थामा लिफ्ट प्रविधिको सिँचाइ योजनाबाट सर्वसाधारण किसानलाई सुविधा पुग्ने छ। ति स्थानका टारहरूमा सिँचाइ अभावले खेती गर्न समस्या भोगिरहेका किसानलाई सिँचाइ सुविधा सहज बनाउन मेयर राजन श्रेष्ठले आफ्नै पहलमा एकीकृत नदी बेसिन सिँचाइ तथा जलस्रोत व्यवस्थापन कार्यक्रम सञ्चालन गरिएको बताए। उनले सिँचाइका लागि जलस्रोत तथा सिँचाइ विभागबाट उक्त स्थानका लागि सिँचाइ सुविधा सहज बनाउन डिप बोरिङ मार्फत सम्भाव्यता अध्ययन गर्नका लागि प्राविधिक टोली खटाइएको बताए। बागमती प्रदेशसभा सदस्य रमेशकुमार महत, विदुर नपाका मेयर राजन श्रेष्ठ विदुर ९ का वडाध्यक्ष हरिराम भण्डारी, विदुर १० का वडाध्यक्ष गणेशकुमार नेपालसहित प्राविधिक र सरोकारवालाहरूबाट स्थलगत रुपमा अवलोकन तथा पूर्व सम्भाव्यताको काम अघि बढाइएको विदुर नपा कार्यालयले जनाएको छ। सिँचाइ सुविधापछि सो स्थानका हजारौं सर्वसाधारणलाई सुविधा पुग्ने जनाइएको छ।"
"पाथीभरा केबलकारको शिलान्यास, १५ महिनाभित्र निर्माण सम्पन्न हुने","ताप्लेजुङ : ताप्लेजुङमा रहेको प्रसिद्ध धार्मिक तीर्थस्थल पाथीभरा मन्दिरसम्म पुग्ने केबलकार निर्माणको शुक्रबार शिलान्यास गरिएको छ। संविधानसभा सदस्य डम्बरध्वज तुम्बाहाम्फे र फुङलिङ नगरपालिकाका नगरप्रमुख अमिर मादेनले केबलकार निर्माणको सुरुवाती बिन्दु काफ्लेपाटीमा पूजा गर्दै संयुक्त रूपमा शिलान्यास गरेका हुन्। राजनीतिक दलका प्रतिनिधिहरू तथा जिल्लावासीको उल्लेख्य उपस्थितिमा पाथीभरा देविको जयजयकारसहित केबलकार निर्माणको शिलान्यास गरिएको निर्माण कम्पनी हिमालय कन्स्ट्रक्सनका प्रमुख इन्द्र केदेमले जानकारी दिए। जिल्लाका सबै राजनीतिक दलका प्रतिनिधिहरू, माननीयज्यू, मेयर ज्यूसहित जनप्रतिनिधिहरू तथा स्थानीयहरूको उल्लेख उपस्थितिमा केबलकार निर्माणको शिलान्यास गरेका छौं। अब काम द्रुत गतिमा हुन्छ, निर्माण कम्पनीका सञ्चालक केदेमले भने। पाथीभरा केबलकार कुनै एउटा कम्पनीको मात्र नभएर यो समग्र ताप्लेजुङ जिल्लाको आर्थिक, सामाजिक र सांस्कृतिक विकाससँग जोडिएको, र ताप्लेजुङ तथा समग्रमा कोशी प्रदेशकै आर्थिक समृद्धिको कोशीढुंगा बन्ने बताउँदै केबलकार निर्माण कार्य द्रुत स्तरमा अगाडि बढाउन सबै पक्षले सहयोग गर्नुपर्ने मेयर मादेनले बताए। यस अघि केबलकार निर्माण हुने क्षेत्रमा रहेका रूखहरू हटाइएको र शुक्रबार केबलकार निर्माणको औपचारिक शिलान्यास भएको केबलकार कम्पनी सञ्चालक समिति सदस्य रुद्र पौडेलले बताए। पौडेलले अबको १५ महिना भित्र केबलकार चड्न पाइने जानकारी दिए। उनका अनुसार पर्यटन प्रवर्द्धन, रोजगारी सिर्जना, वातावरणीय सन्तुलन र आर्थिक तथा सामाजिक विकासका लागि केबलकार लाभदायक बन्नेछ।"
ट्राभल एजेन्सीलाई एकमुष्ट रुपमा टिकट बिक्रीको अधिकार खारेज गर्ने प्राधिकरणको निर्णय,"काठमाडौं : नागरिक उड्डयन प्राधिकरणले हवाई टिकट उपलब्धता एवं सहज र सुलभ हवाई यातायात सञ्चालनका पाँच बुँदे निर्णय गरेको छ। त्रिभुवन अन्तर्राष्ट्रिय विमानस्थलमा ट्याक्सी वे निर्माणका लागि दैनिक १० घण्टा विमानस्थल बन्द भएकाले हवाई यातायात सहज बनाउनका लागि शनिबार बसेको बैठकले पाँच बुँदे निर्णय गरेको हो। बैठकले सम्पूर्ण वायुसेवा सञ्चालकहरुले ट्राभल एजेन्सीहरुलाई पछि टिकट बिक्री गर्ने गरी एकमुष्ट रुपमा टिकट बिक्रीको अधिकार हस्तान्तरण गर्ने व्यवस्था खारेज गर्ने र सम्पूर्ण वायुसेवा कम्पनीहरुले यसको अनिवार्य पालना गर्ने निर्णय गरेको छ। यस्तै सबै वायुसेवा सञ्चालकहरुले उडान वृत्त वमोजिमको हवाई भाडा सूचि तोक्ने तथा सार्वजनिक गर्नुपर्ने, ट्राभल एजेन्सीहरुसँग टिकट बिक्रीको सम्झौता गर्दा निश्चित संख्या मात्र बिक्री गर्न सकिने र तोकिएको परिधिमा रही मात्र सेवा शुल्क लिने गरी व्यवस्था मिलाउने जिम्मेवारी वायुसेवा सञ्चालकको हुने उल्लेख गरिएको छ। बैठकमा नेपाल नागरिक उड्डयन प्राधिकरणका महानिर्देशक, संस्कृति, पर्यटन तथा नागरिक उड्डयन मन्त्रालयका प्रतिनिधि, परराष्ट्र मन्त्रालयका प्रतिनिधि, श्रम रोजगार तथा सामाजिक सुरक्षा मन्त्रालयका प्रतिनिधि, त्रिभुवन अन्तर्राष्ट्रिय विमानस्थलका महाप्रबन्धक, प्राधिकरणका पदाधिकारीहरु तथा अन्तर्राष्ट्रिय उडान गर्ने स्वदेशी तथा विदेशी वायुसेवा कम्पनीका प्रतिनिधिहरू सहभागी थिए।"
गैँडाको आक्रमणबाट पथप्रदर्शक घाइते,चितवन : सदाबहार मध्यवर्ती सामुदायिक वनमा पर्यटकलाई घुमाउने क्रममा पथप्रदर्शक जगबहादुर माझी गैँडाको आक्रमणबाट घाइते भएका छन्। गैँडाको आक्रमणबाट भरतपुर महानगरपालिका२७ का २८ वर्षीय माझी घाइते भएको चितवन राष्ट्रिय निकुञ्जका सूचना अधिकारी अविनाश थापामगरले बताए। उनका अनुसार माझीको भरतपुर अस्पतालमा उपचार भइरहेको छ ।
"सरकारले जनकपुर चुरोट कारखाना सञ्चालन गर्छ, बेच्न खोजेको हैन : एमाले सचिव महासेठ","ढल्केवर(धनुषा) : नेकपा एमालेका सचिव रघुवीर महासेठले जनकपुर चुरोट कारखाना लिमिटेडलाई निजीकरण वा बेच्न खोजिएको भनेर सरकारमाथि लगाइएको आरोप निराधार रहेको बताएका छन्। शनिबार महोत्तरीको बर्दिवासमा पत्रकारसँगको भेटघाटमा उनले सरकार कुनै कलकारखानालाई निजीकरण गर्ने मुडमा नरहेको स्पष्ट पारेका हुन्। केही दिनअघि नेपाली कांग्रेसका सांसद विमलेन्द्र निधिको अभिव्यक्तिलाई लिएर पत्रकारले राखेको जिज्ञासामा महासेठले भने मैले त्यस्तो केही सुनेको छैन। यदि कोही साथीहरूले त्यस्तो बोल्नुभएको छ भने त्यो गलत हो। यो सरकारले कुनै कलकारखानालाई निजीकरण गर्न वा बेच्न खोजेको छैन। त्यस्तो केही छ भने दुई पार्टीको बीचमा छलफल हुनुपर्यो। बाहिर त्यसरी अभिव्यक्ति दिनुभएन। कांग्रेसको सल्लाह विना यो सरकारले कुनै पनि निर्णय नलिने उनले स्पष्ट पारे। यो गठबन्धन भत्काउने गरी कुनै साथीहरूले बोल्नुभएको छ भने त्यो गलत हो। यो गठबन्धनको भावना विपरीत हो, महासेठले भने यो सरकार जचुकालीलाई सञ्चालन कसरी गर्ने भन्ने सोचमा लागेको होला। त्यो नराम्रो होइन। नेपाल सरकारले आफैँले सञ्चालन गर्नुपर्छ। यदि आफैले गर्न सकेन भने बनेको फ्याक्ट्रि लिजमा दिएर हुन्छ कि एउटा निश्चित समयको लागि देशमै ग्लोबल टेण्डर गरेर जसले बढी राजश्व तिर्छ, बढी भाडा दिन्छ, रोजगारी दिन्छ त्यसलाई कानुन सम्मत दियो भने त्यो नराम्रो कुरा होइन। कुनै समय नेपालमा सबैभन्दा बढी राजश्व तिर्ने यही जचुकाली रहेको स्मरण गराउँदै उनले थपे सञ्चालन गर्नुको अर्थ यो होइन कि जचुकालीको जग्गा बेच्ने, घर बेच्ने, मेसिन बेच्ने। त्यो सरकारले गर्नै हुँदैन। सरकार त्यो गर्ने मुडमा पनि छैन। यति बुझ्नुस् पहिलाभन्दा राम्ररी सञ्चालन हुन्छ। मधेस प्रदेशमा यो सरकार परिवर्तन गरेर अर्को सरकार बनाउने हल्ला सत्य नरहेको उनले प्रष्ट पारे। त्यस्तो अहिले कुनै योजना नरहेको उनको भनाइ छ। ठूला पार्टीहरु आफ्नै नेतृत्वमा सरकार बनाउने चाहना राख्नु स्वभाविक हो तर यही सरकारलाई सुधारेर लैजाने योजना छ सचिव महासेठले भने। प्रचण्डले सराप्दैमा केपी ओली नेतृत्वको सरकार नढल्ने पनि उनले बताए। केहीदिन अघि जनकपुरधाममा आयोजित एक कार्यक्रममा निधिले अहिले मधेस प्रदेश सरकारको मधेसप्रदेश भवनले परिचित जनकपुर चुरोट कारखाना निजीकरण गर्ने षडयन्त्र भइरहेको आरोप लगाएका थिए। उक्त कार्यक्रममा बोल्दै उनले भनेका थिए, सुन्दै छु, जचुकालि निजीकरण गर्ने र प्रदेशको संरचना धरापमा पारि संघीयता मास्ने प्लान छ। तयार रहनोस् जुनसुकै बेला आन्दोलनको संखनाद हुन सक्छ।"
दुबई पठाइदिन्छु भन्दै ठगी गर्ने युवक पक्राउ,काठमाडौं : वैदेशिक रोजगारमा दुबई पठाइदिन्छु भन्दै रकम ठगी गरेको अभियोगमा धादिङ गंगाजमुना गाउँपालिका४ घर भई काठमाडौं तार्केश्वर नगरपालिका१० मनमैजु हिलेटोल बस्ने ३० वर्षीय सन्जीव गुरुङलाई शुक्रबार प्रहरीले पक्राउ गरेको छ। गुरुङले दुबई पठाइदिन्छु भन्दै ३ जना पीडितहरूबाट नगद १९ लाख ७० हजार रुपैयाँ लिई सम्पर्कविहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई तार्केश्वर नगरपालिका१० मनमैजु हिलेटोलबाट पक्राउ गरेको हो। उनलाई आवश्यक अनुसन्धान तथा कारबाहीको लागि वैदेशिक रोजगार विभाग ताहाचल काठमाडौं पठाइएको छ।
एमालेको सचिवालय बैठक जारी,"काठमाडौं : नेकपा एमालेको सचिवालय बैठक जारी रहेको छ। पार्टी कार्यालय च्यासलमा सचिवालय बैठक जारी रहेको हो । बैठकमा उपचुनाव, सत्तारुढ कांग्रेस र एमालेले बनाएको संयन्त्र, समसायिक राजनीतिक अवस्था, लगायतका विषयमा छलफल हुनेछ। आगामी मंसिर १६ गते हुने स्थानीय तहको निर्वाचनका लागि उम्मेदवार चयनबारे पनि छलफल हुने बताइएको छ। बैठकमा प्रधानमन्त्री केपी शर्मा ओलीका चीन भ्रमणको तयारीबारे पनि छलफल हुनेछ। सरकारको कामलाई सफल र प्रभावकारी बनाउने उद्देश्यसहित प्रधानमन्त्री एवं एमाले अध्यक्ष केपी शर्मा ओली र नेपाली कांग्रेसका सभापति शेरबहादुर देउवाको नेतृत्वमा संयन्त्र गठन भएको हो । संयन्त्रको कार्यदलमा कांग्रेसको तर्फबाट उपसभापति पूर्णबहादुर खड्का, महामन्त्री गगनकुमार थापा, केन्द्रीय सदस्य एवं गृहमन्त्री रमेश लेखक र केन्द्रीय सदस्य एवं परराष्ट्र मन्त्री डाआरजु राणा देउवा सदस्य छन्। एमालेको तर्फबाट भने बरिष्ठ उपाध्यक्ष ईश्वर पोखरेल, उपाध्यक्ष एवं उपप्रधानमन्त्री विष्णुप्रसाद पौडेल, महासचिव शंकर पोखरेल र उपमहासचिव विष्णु रिमाल सदस्य छन्। कार्तिक १५ गतेको बैठकले प्रदेश र जिल्ला तहमा पनि दुई दलीय संयन्त्र बनाउने निर्णय गरेका छन्।"
गौतमबुद्ध अन्तर्राष्ट्रिय विमानस्थलबाट पनि नियमित अन्तर्राष्ट्रिय उडान,"काठमाडौं : मुलुकको दोस्रो अन्तर्राष्ट्रिय विमानस्थल भैरहवास्थित गौतमबुद्ध अन्तर्राष्ट्रिय विमानस्थलमा नियमित अन्तर्राष्ट्रिय उडान हुन थालेको छ। नियमित अन्तर्राष्ट्रिय उडान सुरु भएपछि गौतमबुद्ध विमानस्थलमा चहलपहल देखिन थालेको छ। निर्माण सम्पन्न भएको लामो समयपछि उक्त विमानस्थलमा नेपाल वायुसेवा निगम (नेपाल एयरलाइन्स), जजिरा एयर, फ्लाई दुबई लगायतले अन्तराष्ट्रिय उडान भरेका छन्। विमानस्थलका महाप्रबन्धक प्रतापबाबु तिवारीले गौतमबुद्ध अन्तर्राष्ट्रिय विमानस्थल अव नियमित रुपमा अन्तर्राष्ट्रिय उडान हुने बताए। उनले गौतमबुद्ध अन्तर्राष्ट्रिय विमानस्थलमा नियमित उडान भएपछि सबैमा उत्साह जागेको र खुसी छाएको बताए। आगामी दिनमा अझ गतिका साथ विमानस्थल सञ्चालन हुने उनले बताए। २०७९ जेठ २ गते गौतमबुद्ध अन्तर्राष्ट्रिय विमानस्थल उद्घाटन गरिएको थियो। काठमाडौंको त्रिभुवन विमानस्थल स्तरोन्नतिका लागि दैनिक १० घण्टा बन्द भएपछि गौतमबुद्ध अन्तर्राष्ट्रिय विमानस्थलमा अन्तर्राष्ट्रिय उडान नियमित हुन थालेको हो। अन्तर्राष्ट्रिय विमानस्थल सञ्चालनका लागि आवश्यक पर्ने अध्यागमन, भन्सार, सुरक्षा लगायतका व्यवस्थापकीय काम चुस्त अवस्थामा रहेको महाप्रबन्धक तिवारीले बताए।"
अब खेतहरू बन्लान् त?,"बितेका केही वर्षयता हामी प्रत्यक्ष रूपमा नियमित जस्तो नसोचिएका विपदहरूको सामना गरिरहेका छौं। जेठदेखि असोजसम्म बाढी पहिरो, पुषमाघ हिमपात र शितलहर, फागुनवैशाख आँधी, हावाहुरी, आगलागी र खडेरीको चपेटामा पर्नु विद्यालय पाठ्यक्रमको रुटिनजस्तै भइसकेको छ। यीबाहेक बेमौसमी वर्षा र हिमताल विस्फोटनहरूले कतीखेर धनजनको विनास गर्ने हो, ती अनुमानभन्दा बाहिर छन्। जलवायु परिवर्तनले यी सब गराइरहेको छ भनेर अब हामी उम्कने अवस्था छैन। यसमा हामी कारक र दोषी छैनौं त? कतै बढिरहेको विपदलाई थप फ्युलिङ गर्न हामी नै क्याटालिस्ट बनिरहेका त छैनौं? यो वर्षको असोज १०१२ सम्म वर्षिएको अविरल वर्षाले बिपीलगायत देशभरका ५० बढी राजमार्गहरू नराम्ररी क्षतीग्रस्त भए। करोडौंका कृषिबालीहरू बिनाश भए। उब्जनी दिने जमिनहरू लगभग पुन:खेत बन्नै नसक्ने अवस्थामा पुगे। अर्बौ टन माटो बग्यो, पुरियो। खानेपानी, बिध्युतगृह, सडक, निजीव्यापारिक घरहरू, विद्यालयजस्ता भौतीक संरचनाहरू, जन र पशुचौपायाहरू बगे, पुरिए, क्षतीग्रस्त भए र मरे। एकैपटक हजारौं नागरिकहरू शून्यमा झरेर विपद्जन्य सुकुम्बासी बने। कयौं तस्बिरहरू देखिए, थातथलो छोडेर राजधानी वा नजिकका शहरहरूमा आफ्ना बचेका केही पोका, १२ बाख्रा र लालाबालाहरूसँगै शरणार्थी जीवनतीर लम्किएकाहरूको मनै अमिल्याउने क्याराभानहरूको। तीनीहरू जाने कहाँ, बस्ने कहाँ, खाने के र अबको भविष्य के हो? उत्तर शायद कसैसँग छैन। यतीखेर देशमा सबै छन् अर्थात् सबै को अर्थ सरकार छ, सरकारका प्रतीनिधिहरू छन्, संस्थाहरू छन्, तर नागरिकहरू एक्ला भएका छन्। उसोभए के नागरिकहरू आफैंले दिएका मत र तीरेका करले एक्लिएका हुन त? हैन भने हामी छौं भन्ने आवाजहरू खोइ त? विपद कुनै नहोस्, तर भूकम्पभन्दा बाढीपहिरो खतरनाक देखियो, यस अर्थमा कि भूकम्पले खेतबारी र खुला ठाउँ छोड्थ्यो, फेरि माटोमा जीवन खोज्न मिल्नेगरी। जमिन र जग बलियो भएमा, बलियो घरका मान्छेहरू मर्ने सम्भावना पनि कमशून्य नै हुन्थ्यो तर बाढीले त केही राखेन पहाडमा। बनेपापनौतीफलामेसाँघु हुँदै चौकीडाँडा सम्म र भकुन्डेबेसी हुँदै आउने दाप्चाखोला मिलेपछि तलतीरको सुनकोशी मुखसम्म करिब ८० किमी लम्बाईको रोशिखोलाले यसपाली विध्वंश मच्चायो। ताण्डवलिला देखायो। शायद त्यो क्षेत्रमा क्ल्वाउड बर्ष्ट भयो कि? तर के बाढी यसपटक मात्र आएको हो वा बाढीलाइ हामीले थप बढायौं? हामी इन्जिनियरिङ हाइड्रोलोजी वा इन्जिनियरिङको अध्ययनको सिलसिलामा प्रायः ३०४५ वर्षमा बाढीहरू दोहोरिने गर्छन् भनेर पढ्ने गर्छौं। त्यो क्षेत्रमा अन्तीम गएको बाढी विस २०५० साललाई सम्झिने हो भने ३१ वर्ष भएछ अर्को बाढी नआएको। त्योभन्दा पहिले विस २०११,२०२७,२०३८ र २०४१ सालका बाढीहरू पनि भीषण थिए भन्छन् देख्नेहरू। त्यसबेला पानीको परिमाण धेरै थियो तर बाटो अवरुद्ध नहुँदा केही किनाराका खेतहरू कटान गर्दै र पुर्दै लगभग सङ्लो नै पानी सुनकोशीमा टुंगियो। बितेको ३१ वर्षमा त्यो क्षेत्रमा अविवेकी विकास भयो। भन्नेहरू विकास भन्छन् तर हामी वातावरणवादीहरू त्यसप्रती नाजवाफ, निराश र त्रसित थियौं। करिब २५ प्रतीशत व्यक्तीहरूको सम्पन्नता र दादागिरीमा भएका कथित विकासहरूले त्यो क्षेत्रका ९५ प्रतीशत नागरिकहरू अहिले मृतप्रायःशोकमा छन्। कयौंका घरखेत,जन, पशुचौपाया, लगानी र भविष्यका योजनाहरू ३ दिनभित्रै कहिल्यै नफर्किने गरी विलाएका छन्, सिर्फ बाँचेकाहरूमा आँसु छोडेर। म बिस२०५०२०५७ सालसम्म (७ वर्ष) कामको सिलसिलामा संखुवासभा बसे। करिब ५६ वटा वर्षा कटाउने अवसर जुर्यो। वर्षातमा फिल्ड भिजिट पनि गर्नुपर्थ्यो। त्याँहाका ती ठुला साना खोलानदीहरू बरुण, इन्दुवा, आप्सुवा, सभा, संखुवा र पिलुवाहरू कहिल्यै धमिला देखिन। यिनीहरू नधमिलिएपछी अरुण नदी धमिलिने कुरै भएन। अहिले पढ्दासुन्दा दु:ख लाग्छ, सप्तकोशीको यो ठुलो सहायक नदी सबैभन्दा धेरै सिल्ट (वालुवागिट्टी) ढुवानीकर्तामा गनिएको छ। यसले आफ्नै र सप्तकोशीको पिंध उचाल्दै छ। अनि के ती तटीय बजारबस्तीहरू वा परम्परागत उच्च बाढीको तहमा निर्माण गरिएका तटबन्धहरू वा पुराना ब्यारेजहरू सधैं त्यो भार (बाढीलेदोगेग्र्यान) थेग्न सक्षम भैरहन्छन् त? अहिले पर्याप्त फ्रीबोर्ड दिएर निर्माण गरिएका वा निर्माणाधीन मोटरेवलझोलुंगे पुलहरू यसरी नदीको बेड लेभल बढ्दै जाँदा उचाल्लिएको पानीले सजिलै भत्काउनेबगाउने सम्भावनाहरू तीब्रतररूपमा बढिरहेका छन्। तसर्थ माथिल्लो तटीय क्षेत्रहरूउच्च पहाडहरूको स्थायित्व, कटान,दोहन अनि उत्पादित पदार्थहरूको विस्थापनमा विशेष ध्यान पुर्याउनुपर्ने हुन्छ। त्यतिबेला जमिन भर्जिन थियो। आफैं लडेको पहिरोबाहेक १ कुटो डोब जमिनमा परेको थिएन। सीमित हिंड्ने बाटाहरू र पर्खने चौताराहरू थिए। वर्षौ पुरानो जंगल (पाताल) हरू जीवित र माटोका रक्षक थिए। यसको अर्थ जमिन चलाउनै हुँदैन, पैदलै हिंडिरहनुपर्छ, थप विकास गर्नै हुँदैन भन्न खोजेको भने हैन है। समयानुकूल विकास गर्नुपर्छ। प्रकृतिलाई संरक्षण र पुनःस्थापित गरेर विकास गर्नुपर्छ। दिगो, वातावरण सन्तुलित र सबैलाई हुने विकास गर्नुपर्छ। समग्र रोशिखोला र सुनकोशी किनारतीरको विकास असन्तुलित, तदर्थवादी र सबैलाई सधैं नहुनेखालको थियो। अब प्रकृतिसँग क्षमापूजा गर्नुपर्छ अर्थात् प्रकृतिलाई पुनःस्थापित गर्दै आगामी विकासको नयाँ मार्गचित्र कोर्न सबै लाग्नुपर्छ। कुनै बेला बाहेक बाढीमा पानीको मात्रा बढेको छैन। बढेको त डेब्रिस र गेग्र्यानको मास () हो, जसले थोरै पानीलाई नि भिरालो वहाव (ग्रेड) मा बल थपेर बेस्सरी कुदायो र आरामदायीसम्म ठाउँ (डेल्टा) मा पुगेपछि आफू कंक्रिट भएर थुप्रियो, अनि नदीखोलाको बहाबलाई नसोचेको दिशातिर पथान्तरण गरिदियो। कति पाप लाग्लाविदेश, नवलपरासी वा काठमाडौंमा बनेको बियररक्सीका बोतलसिसाजन्य र प्लास्टिकजन्य पद्दार्थहरू ती जलपथ (च्यानेल) हुँदै हाम्रा पवित्र खेत खलियाँनमा अब सदाका लागि नमासिने पाहुना भएर बसेका छन् वा बग्दै बंगालको खाडीसम्म पुगेका छन्। स्थानीयदेखि समग्र धरातलप्रतीको यो अमानवीय मजाक यसअघि थिएन र त खेत बारीहरू पवित्र थिए। त्यसैले त ऋतु अनुसार अन्न दिन्थे। केही सोच्नुपर्दैन? हो, यसैको क्षमायाचनाको लागि क्षमापूजा गर्नुपर्छ भनेको हुँ। ऊ बेलामा बाढी आउँदा र खेतमा खोला पस्दा पनि बाआमाहरू खुसी हुँदै आउनुहुन्थ्यो। धान बगेको वा पुरिएकोमा किन्चित चिन्ता त हुँदो हो, तर अनुहारमा अर्कै आभा हुन्थ्योखेतमा पाँगो पसेकोमा। त्यतिबेला खेतहरूमा प्रांगारिक मल थपिन्थ्यो, उर्वरा माटो थपिन्थ्यो र सुख्खा रातो माटोमा मसिनो बालुवा थपिन्थ्यो। भविष्यमा जीवनलाई उर्वर बनाउने गरी। धान पछिका अन्य बालीहरू मकैगहुँतोरी वा फेरी अर्को धान बाली धेरै फल्ने हुनसक्थ्यो। ती बाढी पसेका खेतहरूमा बाआमाहरू निर्धक्क खालि खुट्टा पस्नुहुन्थ्यो, रोपाईमा मकैको छड्केले खुट्टा काट्ने बाहेक सिसा, प्लास्टिक, फलामे धातुहरू, अस्पतालजन्य फोहोरहरू सुइसिरिन्ज वा ब्याट्रीजन्य एसिडहरूको डर थिएन। वेदरिंग () ले खसेका केही गिट्टी र गिर्खाहरू हुन्थे तर अहानिकारक। सबका सब अर्गानिक थिए। अब के गर्ने? हाम्रा खेतहरू त सदाका लागि गए नै, हामी पनि कडा फलामे गमबुट नपैरीई खेतमा टेक्न नसक्ने भएका छौ। यसरी बाढीको वहावमा ओसारिएका ब्याट्रीका एसिड र अस्पतालजन्य फोहोरहरूका असर र प्रभाव ती 'डेल्टा जोन'हरूमा वर्षौ देखिइ नै रहनेछ। पानीका मूलहरू र 'कनेक्टिभिटी'मा हानिकारक रसायनहरूको सम्मिश्रण वा प्राकृतिक 'इन्जेक्सन' अहिले र आउँदो कयौं पुस्ताहरूको लागि नदेखिएको 'सुस्त विष' बनिरहने छ। यसलाई हाम्रो वर्तमान माटोले पचाउन सक्छ वा सक्दैन तर अब माटो फेरी उ बेलाको जस्तो पवित्र र अर्गानिक नबन्नेमा भने ठोकुवा नै गर्न सकिन्छ। रोशी (नेपालथोक) फाँटकै कुरा गर्ने हो भने बनेपापनौतीखोपासी र भकुण्डेबेसी हुँदै आउने वहाबहरूले ओसारेका असंख्य प्लास्टिकअस्पतालक्रसरजन्य फोहोर, धातुहरू (फलाम), गिट्टी, बालुवा, खानीक्रसरका उपउत्पदान डेब्रिस (सिल्टवेस्टेजहरू) यहि डेल्टाजोनमा थुप्रिएकाछन् भनिन्छ त्यो क्षेत्रका करिब ३० वटा क्रसरहरू र तीनका परिपुरक सामग्री ( फलामे घरगाडी, संरचनामाटोलेदोडेब्रिसनदी किनारामा थुपारिएका वेस्टेज सिल्ट, बिजुलीका बल्बतारब्याट्री) हरू र सडक किनारामा बनेका असंख्य होटेलढावारेस्ट हाउसहरूका सहउत्पादन रक्सीबियरअन्य पेयपदार्थका लाखौं बोतलहरू बगेका छन्, ती सबै त त्यही गए। अब यथास्थितिको 'टप स्वायल' ( ) भेट्न मात्र पनि कती गहिराईमा जानुपर्ने हो? यति पानी (बाढी) थेग्न त हाम्रा रोशीखोलाहरूका 'ट्रेन्च' () काफी थिए। हाम्रा बाआमा वा हामीहरूले पनि तीनका सयौ जंगार र बाटोहरू वर्षौदेखि नापेकै हौंपछ्याएकै हौं। तर अहिले निर्विवेकी विकास वस्तीमा पसेर 'मास फलो' भयो खोलो तर्सियो, उचालियो र बाटो भुल्यो। हो यही मास फलो भएर भएर त बगेकाला, रोसिखोला वारिपारी हुन नि गोटीखेल बजार, ढुंखर्क, सिस्नेरी,बेथान्चोक देबिचौर,घुसेल, भट्टेडाँडा टिकाभैरब, नख्खुखो सडक र नार्के बजारहरू र पुरिएकाहुन नेपालथोक, सित्खा,मुल्कोट र खुर्कोटहरू। सुनकोशीका कयौ झोलुंगे र पक्किपुलहरू यसैगरी मास फलो भएर पिध उचाल्लिएको जलराशिको प्रकोपमा परे। बाटो अवरुद्ध भएको पानीको आँखा हुदैन रे। तसर्थ नसोचिएको ठाउँमा बाढी पस्यो। नेवारी भाषामा खोलानदीलाई खुशी भन्छ रे मनमौजी नागबेली घुम्दै, फिजारिँदै र बगर बनाउँदै हिंड्ने। यसरी हिंड्नपाउनुपर्ने खोलानदीहरूलाईलाई कतै हामीले हत्केलामा राख्न खोजेको त हैन? केही अध्ययन प्रतीवेदनहरूका अनुसार नेपालमा वार्षिक सरदर २५ टन प्रति हेक्टर क्षयीकरण भइरहेको छ भनिन्छ। अर्थात् हामी वार्षिक ३६ करोड ९० लाख टन माटो गुमाइरहेका छौं। सयौ वर्ष लागेर बन्ने टप स्वेल, जो हाम्रो प्राणरक्षक हो, खाद्य उत्पादक हो, जैविक आवास हो। कतै यसलाई हामी नजरअन्दाज गरिरहेका त छैनौं? २०७२ सालको भूकम्पले छियाछिया पारेको र खुकुल्लिएको जमिनमाथि हामीले फेरि विकासे डोजरहरू कुदायौं। भिरालो पहाडमा क्रसरका खानीहरू बनाइए, अलिसम्म र उब्जाउ क्षेत्रमा इटाभट्टाहरू खुले, सडक छेउछाउ घडेरी विकासका नाममा कंक्रिट खन्याएर प्लटिंग गरियो। फलस्वरूप उर्वरा माटो विनाश भयो। वैज्ञानिकहरूका अनुसार पृथ्वीको एक तिहाई माटो पुर्णरूपमा बिग्रिसकेको छ भने, बचेको माटो पनि केवल ५०६० वर्षलाइ मात्र खेती गर्न सकिने रहेको छ। कस्तो आपदमा छौं हामी। के पृथ्वीको हाम्रो खान्की अब यती वर्षलाई मात्रै हो त? पानी सञ्चित गर्न नसक्ने माटो वा अर्गानिक तत्वविहिन माटो त क्रमश: मरुभूमीकरणको सूचक हो। वर्षा, बाढी, पहिरो, तातो, चिसो त नियमित प्रक्रियाहरू हुन्। तीनीहरूसँग सम्झौता गर्दै तिनकै आशयअनुसार दिगो र सबैलाई हुने विकास हाम्रो प्राथमिकता हुनुपर्छ। लेखक सिभिल इन्जिनियर हुन्।"
एमालेबाट ग्रामथानको अध्यक्षमा तुलसीराम,विराटनगर : मोरङको ग्रामथान गाउँपालिकाको अध्यक्षमा नेकपा (एमाले)बाट तुलसीराम विश्वासले टिकट पाएका छन्। आगामी मंसिर १६ गते हुने स्थानीय तहको उपनिर्वाचनमा एमालेले पार्टीको ग्रामथान गाउँपालिका उपाध्यक्ष विश्वासलाई अध्यक्षको उम्मेदवार बनाउने भएको हो। एमाले नेताहरुका अनुसार विश्वास २०६८ अघिसम्म विदेशमा थिए। विदेशबाट फर्किएर पार्टीमा सक्रिय भएका उनले अहिले अध्यक्षको टिकट पाएका छन्। एमालेको शनिबार बसेको सचिवालय बैठकले विश्वासलाई अध्यक्षको उम्मेदवार बनाउने टुंगो गरेको हो। बैठकले देशभरका उपनिर्वाचनमा उठाउने उम्मेदवारको टुंगो लगाएको नेताहरुले बताएका छन्। एमाले मोरङका अध्यक्ष बाबुराम कार्कीले भने विश्वासलगायत ३ जनाको नाम सिफारिस गरेर पार्टीको प्रदेश कमिटीमा पठाइएको जानकारी दिए। एमालेले विश्वाससहित शिवनारायण माझी र निर्मला अधिकारीको नाम सिफारिस गरेको थियो। पार्टीका प्रदेश अध्यक्ष घनश्याम खतिवडा जिल्लाले गरेर पठाएको सिफारिस जस्ताको तस्तै केन्द्रमा पठाइएको बताउँछन्। प्रदेशले केन्द्रमा पठाएपछि सचिवालय बैठकले विश्वासको नाम अनुमोदन गरेको हो। ग्रामथानको अध्यक्षमा एमालेबाट ११ जना आकांक्षी थिए। नेपाली कांग्रेसले गाउँपालिकाको अध्यक्षमा पार्टीका पूर्वमहासमिति सदस्य एवं कांग्रेस मोरङको सल्लाहकार समिति सदस्य बलराम सरदार र नेकपा (माओवादी केन्द्र)ले पूर्ववडाध्यक्ष नमोनारायण माझीलाई उम्मेदवार बनाउने निर्णय यसअघि नै गरिसकेका छन्। २०७९ सालको स्थानीय तह निर्वाचनमा कांग्रेसका जयप्रकाश गच्छदार ग्रामथानको अध्यक्ष निर्वाचित भएका थिए। उनको गत असार ३ गते निधन भएको थियो। गच्छदारको निधनपछि ग्रामथानमा उपनिर्वाचन हुने भएको हो। गत चुनावमा गच्छदारले ७ हजार ६ सय ५ मत पाएका थिए। उनका निकटम प्रतिस्पर्धी एमालेका शिवनारायण माझी थारुले ६ हजार ९३ मत मात्रै ल्याए। २०७४ को निर्वाचनमा विजयी भएका एमालेका शिवनारायण माझी थारु २०७९ मा भने गच्छदारसँग पराजित भएका हुन्।
क्यानडामा अध्ययनरत विद्यार्थीको कलेज शुल्क भराइदिन्छु भनी ठगी गर्ने व्यक्ति पक्राउ,काठमाडौं : क्यानडामा अध्ययनरत विद्यार्थीको कलेज शुल्क भराइदिन्छु भनी ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोक बलेफी गाउँपालिका८ घर भई हाल भक्तपुर बस्ने ४३ वर्षीय गोकर्ण पराजुली रहेका छन्। अध्ययनको सिलसिलामा क्यानडामा रहेको छोराको कलेज शुल्क तिर्नका लागि ह्वाट्सएप मार्फत क्यानडामा रहेको बताउने मनिष परियारसँग कुराकानी भई निजले क्यानडामा रहेको आफ्नो साथी गोकर्णले पीडितको छोराको कलेज शुल्क बुझाइदिने भनी सम्पर्क गराई ८ लाख १७ हजार रुपैयाँ पठाउन लगाई ठगी गर्ने कार्यमा संलग्न गोकर्णलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले पक्राउ गरेको हो। उनी उपर ठगी सम्बन्धी कसुरमा आवश्यक अनुसन्धान एवं कारबाहीको लागि जिल्ला प्रहरी परिसर काठमाडौं भद्रकाली पठाइएको छ।
ओली नेतृत्वको सरकारले चार महिनामा ठीक ढंगले काम गरेको एमालेको निष्कर्ष,काठमाडौं : नेकपा एमालेले वर्तमान सरकारले चार महिनामा ठीक ढंगले काम गरेको निष्कर्ष निकालेको छ। पार्टी कार्यालय च्यासलमा शनिबार बसेको एमाले सचिवालय बैठकले पार्टी अध्यक्ष केपी शर्मा ओली नेतृत्वको सरकारको समीक्षा गर्दै सरकारले ठीक ढंगले काम गर्दै अघि बढिरहेको निष्कर्ष निकालेको उपमहासचिव प्रदीप ज्ञवालीले बताए। बैठकले दुई राजनीतिक दलबीचको सम्बन्धलाई अझै प्रगाढ बनाउन र कामलाई अझै समन्वय र प्रभावकारी बनाउन संयन्त्रसमेत बनेको अवस्थामा दुई दलबीचको विश्वासको वातावरण सुदृढ बनाउँदै लैजानुपर्नेमा जोड दिएको उनले बताए। त्यस्तै बैठकमा प्रधानमन्त्री ओलीको आसन्न चीन भ्रमण राष्ट्रिय हितमा केन्द्रित गर्नेबारे पनि छलफल भएको ज्ञवालीले जानकारी दिए। एमाले सचिवालयले बैठकले मंसिर १६ गते हुने स्थानीय तहको उपनिर्वाचनका लागि सिफारिस भइ आएका उमेदवारहरूको नाम अनुमोदनसमेत गरेको छ। एमाले पार्टी पंक्तिलाई उपनिर्वाचनमा एमालेको विजयीका निम्ति सम्पूर्ण सामर्थ्यका साथ परिचालन हुन बैठकले आह्वान गरेको ज्ञवालीले बताए। बैठकले जापान भ्रमणका विषयमा विवाद भएपछि मन्त्रीबाट राजीनामा दिएका कोशी प्रदेशका निवर्तमान मन्त्री लीलावल्लभ अधिकारीमाथि छानबिन गर्न सघाउने निर्णय पनि गरेको ज्ञवालीले बताए। एमाले कोशी प्रदेशले शनिबार नै मानव तस्करीको आरोप लागेका अधिकारीमाथि छानबिन गर्न माग गर्दै अनुसन्धान गरी सत्य तथ्य पत्ता नलाग्दासम्म पार्टीको कुनै पनि तहमा रहन नपाउने गरी निलम्बन गरेको थियो।
भारत र चीनसँगको सम्बन्ध सन्तुलित राख्नुपर्छ : एमाले,"काठमाडौं : नेकपा एमालेले दुई छिमेकी भारत र चीनसँगको सम्बन्ध सन्तुलित बनाउनुपर्ने बताएको छ। शनिबार बसेको पार्टीको सचिवालय बैठकले बदलिँदो विश्व राजनीतिलाई ध्यानमा राख्दै भारत र चीनसँग सन्तुलित सम्बन्ध कायम गर्नुपर्ने निष्कर्ष निकालेक हो। 'हालै अमेरिकाको राष्ट्रपतीय निर्वाचन सम्पन्न भयो। रुसमा पनि ब्रिक्स सम्मेलन भय। विश्वमा भइरहेका नयाँ घटनाक्रमबारे बैठकमा छलफल गर्यौं। सरकारल बदलिँदो विश्व राजनीतिको बहाबलाई ध्यानमा राख्दै राष्ट्रिय हितलाई केन्द्रबिन्दुमा राखेर दुवै छिमेकीसँग असल, सन्तुलित र राष्ट्रिय हितमा आधारित परराष्ट्र सम्बन्धलाई अगाडि बढाउनुपर्छ,' उपमहासचिव प्रदीप ज्ञवालीले भने। उनले प्रधानमन्त्रीको चीन भ्रमणबारे पनि छलफल भएको बताए। उनका अनुसार प्रधानमन्त्री केपी शर्मा ओली डीसेम्बर पहिलो साता चीनको भ्रमण गर्दैछन्। प्रधानमन्त्रीको भ्रमण अधिकतम राष्ट्रिय हितमा हुने विश्वास लिएको उनले बताए। त्यस्तै सरकारको चार महिने कार्यकालबारे पनि छलफल भएको उनले बताए। सरकारको काम कारबाहीलाई अगाडि बढाउन दुई दलको विभिन्न संयन्त्र बनेको र उक्त संयन्त्रमार्फत काम कारबाहीहरू राम्रो हुँदै जाने उनको भनाइ छ। त्यस्तै एमाले बैठकले मंसिर १६ मा हुने स्थानीय तह उपनिर्वाचनका उम्मेदवारहरूको टुंगो लगाएको बताए।"
"सत्तारुढ दल एमालेले लगायो उम्मेदवारको टुंगो, उपनिर्वाचन एक्लै लड्ने","काठमाडौं : सत्तारुढ दल नेकपा एमाले मंसिर १६ गते हुने स्थानीय तह उपनिर्वाचन एक्लै लड्ने भएको छ। एमालेको सचिवालय बैठकपछि शनिबार सञ्चारकर्मीसँग कुरा गर्दै उपमहासचिव प्रदीप ज्ञवालीले गठबन्धन गर्ने विषयमा कुनै छलफल नभएको बताए। 'चुनावी गठबन्धन गर्ने विषयमा छलफल भएको छैन। एमालेले एक्लै उनिर्वाचन लड्छ। सत्ता साझेदार दलसँग स्वच्छ प्रतिस्वर्धा गर्छ,' ज्ञवालीले भने। बैठकले उम्मेदवारहरूको टुंगोसमेत लगाएको उनको भनाइ छ। उपमहासचिव ज्ञवालीका अनुसार कीर्तिपुरको प्रमुखमा डा सुरेन्द्र मानन्धर, ग्रामथान गाउँपालिकाको अध्यक्षमा तुल्सीराम विश्वास, नलगाड नगरपालिकाका उपप्रमुखमा सुनिता बोहोरा, स्वामीकार्तिक खापर गाउँपालिकाका उपाध्यक्षमा सुलोचना कुमारी भण्डारी बोहोरा, सर्केगाड गाउँपालिकाको उपाध्यक्षमा जाना शाही, गौरीशङ्कर गाउँपालिकाको उपाध्यक्षमा उमालुंगेली शेर्पा र पुथाउत्तरगंगा गाउँपालिकाको उपाध्यक्षमा केशकुमारी तुलाचन उम्मेदवार बन्ने भएका हुन्।"
एमालेले गर्यो पूर्वमन्त्री लिलाबल्लभ अधिकारीलाई संगठित सदस्यबाट निलम्बन,"काठमाडौं : नेकपा एमालेले मानव तस्करीको आरोप लागेका कोशी प्रदेशका पूर्वमन्त्री लिलाबल्लभ अधिकारीलाई संगठित सदस्यबाट निलम्बन गरेको छ। शनिबार नेकपा एमाले कोशी प्रदेश कमिटीले उनलाई निलम्बन गरेको अध्यक्ष घनश्याम खतिवडाले जानकारी दिए। खतिवडाले विज्ञप्तिमा मानव तस्करीजस्तो गम्भीर आरोपका सम्बन्धमा उनीमाथि शिघ्र छानबिन तथा अनुसन्धान गरी सत्य तथ्य सार्वजनिक गर्न सरकारसमक्ष माग गरे। गम्भीर प्रकृतिका अनियमितताका घटनाहरूलाई ढाकछोप वा हल्का बनाउने प्रयास भइरहेको कुराले पार्टीको गम्भीर ध्यानाकर्षण भएको अध्यक्ष खतिवडाले बताए। नेकपा (एमाले) को तर्फबाट मोरङ जिल्लाको प्रतिनिधि सभा निर्वाचन क्षेत्र नं २ को प्रदेश सभा निर्वाचन क्षेत्र (ख) बाट निर्वाचित प्रदेशसभाका सदस्य तथा प्रदेश सरकारका आन्तरिक मामिला तथा कानुन मन्त्री माननीय लिलाबल्लव अधिकारीले मन्त्रीको हैसियतमा केही दिन अगाडि वैदेशिक भ्रमण सम्बन्धीका आवश्यक मापदण्ड तथा प्रक्रियाहरू समेतको बेवास्ता गरी पदीय मर्यादाविपरीत जापानको भ्रमण गर्नु भएकोमा वहाँलाई पार्टी र संसदीय दलको तर्फबाट मन्त्री पदबाट राजीनामा गराई सकिएको कुरा सबैमा सार्वजनिक भइसकेकै छ। विज्ञप्तिमा भनिएको छ,मन्त्री पदबाट उहाँले राजीनामा गरेसँगै उहाँको भ्रमणसँग जोडिएर उहाँको भ्रमण दलका सदस्यहरु पक्राउ परि अनुसन्धान भइरहेको अवस्थामा स्वयम् निर्वतमान मन्त्रीमाथि मानव तस्करीको गम्भीर आरोप लगाएर विभिन्न सञ्चार माध्यम र सामाजिक सञ्जालहरुमा नेकपा (एमाले) माथि समेत गम्भीर आरोप लगाउँदै अन्य गम्भीर प्रकृतिका अनियमितताका घटनाहरूलाई ढाकछोप वा हल्का बनाउने प्रयास भइरहेको कुराले पार्टीको गम्भीर ध्यानाकर्षण भएको छ। अधिकारीलाई उपरोक्त आरोपको अन्तिम निरूपण नभएसम्मका लागि पार्टीको कुनै पनि तहमा नरहने गरी निलम्बन गरिएको खतिवडाले जानकारी दिए। विज्ञप्तिमा भनिएको छ,नेकपा एमाले अविचलित रूपमा कानुनी शासनका पक्षमा उभिँदै आएको जिम्मेवार पाटी भएको नाताले उहाँले गर्नुभएको भ्रमणसँग जोडिएर लागेको मानव तस्करीजस्तो गम्भीर आरोपका सम्बन्धमा शीघ्र छानबिन तथा गहिरो अनुसन्धान गरी सत्य तथ्य सार्वजनिक गर्न नेपाल सरकार र सम्बन्धित निकायको गम्भीरतापूर्वक ध्यानाकर्षण गराउँदै माननीय लिलाबल्लभ अधिकारीलाई उपरोक्त आरोपको अन्तिम निरूपण नभएसम्मका लागि पार्टीको कुनै पनि तहमा नरहने गरी उहाँलाई राष्ट्रिय महाधिवेशन प्रतिनिधि परिषद् सदस्य तथा नेकपा (एमाले) को संगठित सदस्यताबाट समेत निलम्बन गरिएको जानकारी गराइन्छ। बिना अनुमति र बिना जानकारी जापान गएको विषयमा विवाद भएपछि मन्त्री अधिकारीले बुधबार नै राजीनामा दिएका थिए। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखि पठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भएको थियो। जापानमा हुने एक कार्यक्रममा सहभागी हुन भन्दै अधिकारी गत कात्तिक १३ गते त्यसतर्फ प्रस्थान गरेका थिए। यो पनि पढ्नुहोस बिना जानकारी जापान गएपछि मन्त्रीले दिए राजीनामा भ्रमण दलमा नक्कली कर्मचारी मिसिएपछि मन्त्रीले दिए राजीनामा"
"यु१९ टोलीमा फेरबदल, हेमन्त धामी कप्तान बन्दा मुख्य प्रशिक्षकमा शक्ति गौचन नियुक्त","काठमाडौं : नेपाल क्रिकेट संघ (क्यान)ले हेमन्त धामीको कप्तानीमा यु१९ टोली घोषणा गरेको छ। एसिया कप खेल्नका लागि क्यानले धामीको कप्तानीमा १८ सदस्यीय टोली घोषणा गरेको छ। यसअघि देव खनाल यु१९ का कप्तान थिए। उनी निरन्तर सिनियर टोलीमा खेल्न थालेपछि धामीलाई कप्तानीको जिम्मा दिइएको हो। त्यस्तै अर्जुन कुमाललाई उपकप्तानको जिम्मेवारी दिइएको छ। टोलीमा आकाश त्रिपाठी, उत्तम रांगु थापा मगर, मयन यादव, नरेन साउद, युनिश विक्रम सिंह ठकुरी, नरेन भट्ट, सन्तोष यादव, युवराज खत्री, रोशन विश्वकर्मा, विपीन कुमार महतो, राजेश यादव, दयानन्द मण्डल, अप्राजित पौडेल, अभिषेक तिवारी, दिलसाद अलि र रन्जित कुमार रहेका छन्। त्यस्तै यु१९ को मुख्य प्रशिक्षकमा शक्ति गौचनलाई नियुक्त गरिएको छ। सहायक प्रशिक्षक भने धीरेन्द्र चन्दलाई नियुक्त गरिएको क्यानले जनाएको छ।"
आफ्नै मनलाई पढौं !,"समीक्षा वा समालोचनाको धर्म के हो भने कुनै पनि कृतिलाई त्यसको गुण र दोषका आधारमा विवेचना गर्नुपर्दछ। गुणको मात्रै बखान वा दोषको मात्रै चर्चाले समीक्षासमालोचना अधुरो हुन्छ। तर कहिलेकाहीँ यस्ता कृतिहरू पनि प्रकाशमा आउँछन् जसमा दोषको चर्चा निरर्थक हुन जान्छ र तपाईँले त्यसको गुणको उज्यालोलाई मात्रै औंल्याउनु हुनेछ। यो कहिलेकाहीं हुने चिज हो। अपवाद जस्तै। र यसपालि यस्तै भयो। पत्रकार एवं लेखक घनश्याम खड्काको नवीनतम कृति आनन्द संहिताको अध्ययन गरेपछि म गुणको गुलियोमा लठ्ठिएँ। हो, लठ्ठिएको मान्छेले एकै थोक देख्छ। निजकै अघिल्लो औपन्यासिक कृति निर्वाणको बारेमा कुरा हुँदो हो त म अवश्यै गुणसँगै दोष पनि पहिल्याउँथे। तर आज मेरो भूमिका समीक्षकको नभई प्रवक्ताको बन्न गएको छ। एउटा शास्त्रीय वचन छ तमसोमा ज्योतिर्गमय ! पुस्तकको सार बमोजिम आनन्द संहितालाई यही शीर्षकमा छापेको भए पनि फरक पर्दैनथ्यो। धर्म मान्छेको खोज हो। आविष्कार हो। र हो एक सुन्दर सम्पदा। भलै धर्मका नाममा जगतमा कुरूप अभ्यासहरू पनि भए। संसारमा प्रचलित धर्महरू कतै हतियार भए अनि कतै आफैं सिकार पनि भए होलान् तर सबै धर्मको सारसन्देश भने त्यस्तो कुरूप छैन। संसारमा धर्म र पन्थ अनेक छन्। तिनका आध्यात्मिक देशना अलग छन्। शब्द र शैली भिन्न होलान् तर तिनको सार भने एउटै हो आनन्द आफूभित्रै छ, यसको खोजी गर ! आनन्दमार्गको त्यो अन्तिम अवस्थालाई नै कैवल्य, मोक्ष वा निर्वाण भन्ने गरिन्छ। र त्यही अलौकिक मार्गको पदचापलाई पछ्याउन प्रेरणा दिने कृति हो आनन्द संहिता। मान्छेले आँटेका, ताकेका र गरेका समग्र यत्नको हेतु भनेको सुख नै हो। यस्तो काम गर्दा भोलि दुःख पाइन्छ भन्ने जान्दाजान्दै कसले पो त्यो काम आँट्ला र ? को होला र त्यो मूर्ख जसले जानाजान पीडाको नदीमा डुब्नलाई हाम फाल्छ ? मान्छेले जानाजान ती कामहरू गर्दैनन्। आशा त सुखकै लागि हुन्छ। तर किन मानिसहरूले त्यो सुखलाई पाइरहेका छैनन् जो उनीहरू चाहन्छन् ? बरु उल्टो दुःखको जञ्जालमा फस्दछन्। समग्रमा मानव जीवनको समस्या कथन पनि यही हो कि दुःख र सुखको यो अन्त्यहीन दुष्चक्रलाई कसरी बुझ्ने ? आविष्कार त संसारमा धेरै थोकको भइसकेको छ। तुलनात्मक रूपमा हेर्ने हो भने हिजो हामीले भोगेका कयौं असुविधाहरूलाई प्रविधिले सुविधामा परिणत गरिदिएको छ। हामीले बेहोर्दै आएका कयौं समस्याहरूको समाधान विज्ञानले दिएको छ। कठिनाइका सट्टामा हामीले अनुकूलता, सुगमता र आराम पाइरहेका छौं। तथापि मान्छेका दुःख किन अझैसम्म पनि जिउँदै छन् ? तपाईं सोच्नुहोला सुख त अमेरिका, जापान, र युरोपका समृद्ध देशहरूमै पाइन्छ। जहाँ ठूला भवनहरू आकाश छुन तम्सिएका छन्, जहाँ प्रविधिले मानवका हरेक आवश्यकतालाई चुट्कीका भरमा पूरा गर्न सघाएको छ। तर, आँकडाले अर्कै कठोर यथार्थ प्रस्तुत गर्छ संसारका गरिब भनेर चिनिएका देशहरूभन्दा धनी मानिएका देशहरूमा आत्महत्याका घटनाहरू अत्यधिक छन्। सत्य यही हो कि भौतिक विज्ञान र प्रविधिले सुविधा, सुगमता र लाभ दिन सक्दछ तर कैवल्य, मोक्ष वा निर्वाणको आविष्कार गरेको छैन, गर्न सक्दैन। त्यसो हो भने, सुख कहाँ छ ? कैवल्य कहाँ छ ? मोक्ष कहाँ छ ? निर्वाण कहाँ छ ? यो कसरी पाउन सकिन्छ ? यसैको उत्तरमा विस्तारित भएको छ गैरआख्यानिक दार्शनिक कृति आनन्द संहिता। यस पुस्तकको पहिलो र आधारभूत दृष्टि के हो भने सुख र आनन्द एकै कुरा होइनन्। किनभने सुखको चाहनाले दुःखको उत्पत्ति गर्छ। जस्तो गौतम बुद्ध भन्दछन् इच्छा नै दुःखको मूल कारण हो। सुखको चाहना राख्नु पनि त एउटा इच्छा नै हो। यही चाहनालाई पुरा गर्न हामीले जे जो यत्न गर्दछौं यसैबाट निर्माण भएको हुन्छ दुःखका अनेकन जञ्जालहरू। जीवनका दैनन्दिन मामिलाहरूमा, सम्बन्ध र व्यवहारका परिपाठहरूमा हामी अनेक ठाउँमा चुकेका हुन्छौँ। जानेको छु भन्दाभन्दै र गर्दागर्दै पनि कामको परिणामले हामीलाई अज्ञानी सावित गरिदिएको हुन्छ। लाभको आशाले गरिएका कतिपय कामहरू विलापमा टुंगिन्छन्। जसरी कमिलाहरू महको मिठासयुक्त जालमा गाडिएर मर्छन्। त्यसरी नै सुखको लालसाले हामीलाई दुःखको भुँमरीमा जाकिदिएको हुन्छ। त्यसो भए इच्छा नै नराख्ने त ? अकर्मण्य भई बस्ने त ? त्यसो पनि होइन। बरु सुख के हो चिनेर काम गर्ने। दुःख के हो बुझेर यत्न गर्ने। जस्तो बुद्ध भन्दछन् अप्पो दीपो भवः। अनि आनन्द के हो त्यसको खोजी गर्ने। जस्तो, आनन्द संहिताका अनुसार, दुःखको उल्टो अवस्था सुख हो, र सुखको उल्टो अवस्था दुःख। तर आनन्द भनेको यस्तो अवस्था हो, जसको विपरीतमा केही छैन। आनन्दमा केवल आनन्द मात्रै छ। र यसको संप्रप्ति केवल कैवल्य, मोक्ष वा निर्वाणमा मात्रै सुरक्षित छ। पाठकहरूले यो कृतिलाई एक स्वसहयोगी पुस्तकको रूपमा ग्रहण गर्न सक्नुहोला तर यो त्यतिमा मात्रै सीमित छैन। आनन्द संहिताको व्याख्या मान्छेका सामान्य दुःखका चर्चासँगै सुरु हुन्छ र यसले पाठकलाई बोध र बुद्धत्वतर्फ लिएर जाने कोसिस गर्दछ। बुद्ध दर्शन र उपनिषद्को सारभूत तŒव खिच्ने चेष्टा यस पुस्तकले गरेको छ। पुस्तकको विधामा यसलाई दर्शनशास्त्र भनिएको छ। सत्य हो यो पुस्तक आध्यात्मिक दर्शनमा आधारित छ। यसले तपाईंको आनीबानी, व्यवहारलाई सुधार्न र उन्नत बनाउन मद्दत गर्दछ। ओशोले कृष्णलाई प्रथम मनोवैज्ञानिकमनोचिकित्सक भनेका छन्। आनन्दको वा भनौं निर्वाणको केन्द्रीय तŒव भनेकै मन हो। शंकराचार्यका अनुसार मन मानिसको एक अन्तःकरण हो जसमा बुद्धि, चित्त र अहंकारसमेत पर्दछन्। यसलाई उनले अन्तःकरण चतुष्टयको नाम दिएका छन्। सुख र दुःखादी सारा विषयको जड मनमा नै गएर जोडिएको छ। र मानव मन काम, क्रोध, द्वेष, ईष्र्या, लोभ, रागादी क्लेशमा फसेको छ। क्लेशले नै चित्तलाई अस्वस्थ बनाएको हुन्छ। शरीर अस्वस्थ भए चिकित्सककहाँ गइन्छ तर क्लेशयुक्त रोगी मनलाई लिएर जाने कहाँ हो ? मनको रोगलाई केवल चलनचल्तीको मानसिक रोगमा मात्रै सीमित राख्न सकिँदैन। मन एक बृहत् अवधारणा हो। जसको असली उपचार बिना आनन्द सम्भव छैन। जसको निदान बिना निर्वाण सम्भव छैन। शंकराचार्यको निष्कर्ष पनि यही हो कि मन नै बन्धनको र मुक्तिको पनि कारण हो। आनन्द संहिताले यही मानव मनलाई नै केन्द्रमा राखेर एक बृहत् चिरफार गरेको छ। जसमा कृष्णदेखि कार्ल रोजरर्ससम्मका मनोवैज्ञानिकहरूले प्रतिपादन गरेका दार्शनिक चिन्तनहरूलाई लेखकले उपयुक्त ढंगले प्रस्तुत गरेका छन्। जहाँ प्राचीन आध्यात्मिक दृष्टिसँगै आधुनिक मनोविज्ञानका पक्षहरू पनि समावेश छन्। पुस्तकको पानासँगै पाठक पनि आफ्नो अन्तःकरणतर्फ यात्रारत हुन पुग्दछन्। जसबाट पाठकले आफ्नो मनको स्वभाव, चाहना र द्वन्द्वलाई चिन्ने, बुझ्ने र परख गर्ने तरिका जान्नेछन्। जब मानिसले आफैंलाई राम्रोसँग बुझ्न थाल्दछ त्यसपछि उनीहरूले गर्ने व्यवहार र निर्णयहरू समेत सन्तुलित र विवेकपूर्ण हुन्छन्। मन त आफ्नै हो। आफ्नै मनलाई आफूले जति अरू कसले पो बुझेको हुन्छ र भन्ने हामीलाई लाग्न सक्दछ तर जान्दाजान्दै पनि यसको असली स्वभाव जान्न भने बाँकी नै रहन्छ। जसरी तन आफ्नै भए पनि शरीर संरचनाका धेरै कुराहरू हामी जान्दैनौं। त्यसका लागि विधिवत् ज्ञान चाहिन्छ। त्यस्तै मनको वास्तविक स्वरूपलाई जान्न पनि सिद्ध विधिको आवश्यकता पर्दछ। आनन्द संहिताको मूल वर्णन यही मनलाई जान्ने व्यावहारिक विधिमा केन्द्रित छ। त्यसैले यस पुस्तकमा चित्तलाई एकछिन शान्ति दिने तर्क र उपदेशका कुरा मात्रै छैनन् स्वयंलाई अनुभव दिने प्रयोगात्मक ध्यान विधिहरू पनि छन्। लेखक आफुू पनि ध्यानसाधनाका दीर्घसाधक भएको हुँदा यसका पद्धतिहरू प्रामाणिक छन्। पाठकहरूले योग्य मार्गदर्शकको साथमा रही पुस्तकमा प्रस्तुत ध्यान विधिहरूको अभ्यास गरी लाभ लिन सक्दछन्। जसबाट तपाईँ आफैंले आफ्नो मनस शक्तिको परख गर्न सक्नुहुन्छ। आफूभित्र सकारात्मक ऊर्जाको विकास गर्ने मार्ग पाउनु हुनेछ। बजारमा थरीथरीका आख्यानगैरआख्यानका पुस्तकहरू आइरहेका छन्। सामाजिक, सांस्कृतिक, आर्थिक, राजनीतिक विषय वा स्वैरकल्पनामा आधारित भई लेख्ने धेरै लेखकहरू हुनुहुन्छ र त्यस्ता पुस्तकहरू पनि प्रशस्तै छन्। सफलताका सूत्र बाँड्ने व्यावसायिक स्वसहयोगी पुस्तकहरूको पनि कुनै कमी छैन बरु ती ज्यादा नै उपलब्ध छन्। तर त्यसभन्दा भिन्न मानव मनका विषयमा केन्द्रित भई यसको समस्या पहिचान र निदान दुवैलाई समेटेर मानिसलाई बोधतर्फ डोहोयाउने पुस्तक भने दुर्लभ नै छन्। त्यसमा पनि बुद्ध दर्शन र उपनिषदका सारभूत कुराहरूलाई यति सरल भाषामा व्यक्त गरी आम पाठकले बुझ्ने र अँगाल्न सक्ने गरी पुस्तक तयार गर्नु झनै कठिन काम हो। यो कठिन कामलाई मूर्तरूप दिने लेखक घनश्याम खड्काको प्रयत्नलाई साधुवाद भन्नैपर्छ। कतिपयको लेखनको उद्देश्य सामाजिक परिवर्तन भन्ने हुन्छ। तर समाज एकै चरणमा परिवर्तन हुने होइन। समाज आफैंमा अमूर्त अवधारणा हो। व्यक्तिको चेतनामा परिवर्तन भएर नै त्यसले समाजमा प्रभाव पार्ने हो। आफैं समस्यामा परेकाले होइन, समाधानमा भएको व्यक्तिले नै सामूहिक भलाइका लागि योगदान गर्न र सकारात्मक परिवर्तनको प्रेरणा दिन सक्दछन्। त्यसैले सिद्धार्थ गौतम समाज होइन। व्यक्ति हो। जब उसको चेतनामा परिवर्तन आउँछ अनि बन्दछ गौतम बुद्ध। बुद्धको माध्यम भएर नै बन्ने हो सारा बुद्ध समाज। भन्ने गरिएका समाजका समस्या भनेका वास्तवमा व्यक्तिकै समस्याका विस्तार हुन्। रोगीरुग्ण व्यक्तिहरूले बनेको समाजको समस्याको निदान सीधै सामाजिकतामा खोजेर हुँदैन। यस पुस्तकले पाठक समाजमा एउटा भिन्न दार्शनिक बहस वा भनौं नूतन बौद्धिक विमर्शको आधार निर्माण गरिदिएको छ। आनन्द संहिताको ध्येय पनि उपचारको सुरुवात व्यक्तिबाटै हुनुपर्दछ भन्ने हो। व्यक्तिको उपचारको शुरुवात उसको मनबाट हुनुपर्दछ भन्ने हो। यसैले एउटा दार्शनिक निबन्धको रूपमा यो केवल व्यक्तिको जीवनमा मात्र होइन समाजको संरचना, सोचाइ र चेतनामा समेत दीर्घकालीन प्रभाव पार्ने कृति हो। कुनै दिव्य औषधि झैं हितकारी यो पुस्तक कुनै एक पुस्ताका लागि मात्र नभएर सबै उमेर समूहका हो। र अन्तिममा यसको निष्कर्ष पनि यही हो कि अरूलाई पढ्यौं पटकपटक, आफ्नै मनलाई पढौं यस पटक ! अस्तु।"
नेपालले शहरीकरणमा भोगिरहेको समस्या समाधानका लागि विश्व समुदायको ध्यानाकर्षण गराउन सफल : उपप्रधानमन्त्री सिंह,"काठमाडौं : उपप्रधानमन्त्री एवम् शहरी विकास मन्त्री प्रकाशमान सिंहले नेपालले शहरीकरणमा भोगिरहेको समस्या समाधानका लागि विश्व समुदायको ध्यानाकर्षण गराउन इजिप्ट भ्रमण सफल भएको बताएका छन्। इजिप्टको कायरोमा सम्पन्न वर्ल्ड अर्बान फोरममा सहभागी भएर नेपाल फर्कने क्रममा त्रिभुवन अन्तर्राष्ट्रिय विमानस्थलमा सञ्चारकर्मीहरुसँग कुरा गर्दै उपप्रधानमन्त्री सिंहले भ्रमण उपलब्धिमूलक भएको बताएका हुन्। नेपालमा शहरी विकासका क्षेत्रमा भइरहेको काममा नेपालसँग सहकार्य गरिररहेका एजेन्सी सन्तोषजनक रहेकाले आगामी दिनमा शहरीकरणका काम प्रविधियुक्त र थप प्रभावकारी रूपमा अघि बढ्ने बताए। उपप्रधानमन्त्री सिंहले कायरोमा सम्पन्न फोरममा नेपालले शहरीकरणको क्षेत्रमा हासिल गरेको प्रगति र भोगिरहेको समस्याबारे विश्वकै ध्यानाकर्षण गराउन सफल भएको पनि दाबी गरे। जलवायु परिवर्तनले गर्दा शहरहरूमा अतिवृष्टि हुने, बाढी आउने, हिमालहरूमा हिमपहिरो आउँदा विपदका घटना हुने गरेको छ। तर, नेपाल यस्तो देश हो विश्वमा, जसले प्रदूषण कम गर्छ तर जलवायु परिवर्तनको असर भने धेरै खेप्नुपरिररहेको छ। जसले गर्दा ग्रिन फाइनान्सिङको कुरामा युन एन ह्याबिट्याटले संयुक्त राष्ट्रसंघसँग कुरा गरेर नेपाललाई सहयोग पुर्याउनुपर्नेमा जोड दिनुपर्छ भन्ने कुरालाई मैले उठाएको छु उपप्रधानमन्त्री सिंहले भने, आउँदा दिनमा हामीले गरेको प्रयासको लाभ देखिन्छ। तथ्य र तथ्यांकमा आधारित योजनामा यूएन ह्याबिटेटको निरन्तर सहयोगको प्रतिबद्धता रहेको भन्दै उनले दिगो सहरीकरणका लागि बलियो सहकार्य गर्न संयुक्त राष्ट्रको समर्थन नेपालका लागि सकारात्मक रहेको सिंहको भनाइ थियो। फोरममा नेपालले आफ्ना विषयहरू विश्व मञ्चमा जोडदार रुपमा उठाएको र भ्रमण फलदायी भएको उनले बताए। मन्त्रालय तहको छलफलमा ७७ राष्ट्रका शहरी विकाससँग सम्बन्धित मन्त्रीहरु सहभागी भएको पनि उनले जानकारी दिए। १ सय ८२ देशको सहभागिता रहेको फोरममा अहिले शहरी विकासको क्षेत्रमा संसारभरको ट्रेण्ड के छ? आगामी दिनमा कसरी अगाडि बढ्ने भन्नेबारे महत्वपुर्ण छलफल भएको उनले बताए। शहरीकरणमा स्थानस्तरबाटै सबैलाई सहभागी गराएर जानुपर्छ भन्नेमा जोड दिँदै उनले आगामी दिनमा शहरीकरणको क्षेत्रमा युएन ह्याबिट्याटसँगको सहकार्य थप बलियो हुने विश्वास व्यक्त गरे।"
रवि लामिछानेको पक्राउविरुद्ध दोस्रो चरणको आन्दोलन गर्ने रास्वपाको निर्णय,"काठमाडौं : राष्ट्रिय स्वतन्त्र पार्टीले राजनीतिक निषेधका लागि पार्टी सभापति रवि लामिछानेविरुद्ध कारबाही गरिएको भन्दै दोस्रो चरणको सशक्त आन्दोलन गर्ने निर्णय गरेको छ। शनिबार काठमाडौंमा बसेको रास्वपा केन्द्रीय समिति बैठकले पार्टी सभापति लामिछानेबिरुद्ध गरिएको कारबाही राजनीतिक प्रतिशोध भएको र रास्वपालाई राजनीतिक निषेध गर्नका लागि फसाउने काम भएको भन्दै दोस्रो चरणको सशक्त आन्दोलन गर्ने निर्णय गरेको रास्वपा सांसद सोविता गौतमले बताइन्। उनले राज्यको दमनकारी नीतिको विरोध र साझा मुद्दाहरूका विषयमा ध्यानाकर्षण गराउन दोस्रो चरणको आन्दोलन गर्न लागिएको बताइन्। रास्वापको बढ्दो प्रभाव र जनसमर्थनलाई दबाउन राज्यले रास्वपामाथि षड्यन्त्र गरेको बैठकको ठहर रहेको उनले बताइन्। त्यस्तै बैठकले २०८० माघमा प्रधानमन्त्रीलाई बुझाएको सहकारी समस्या समाधानसम्बन्धी प्रतिवेदनलाई आधार मान्दै पीडितहरूको सरोकारलाई सम्बोधनका लागि पार्टीका सम्बन्धित पालिका संरचनाहरूले आफ्नो क्षेत्रमा सहकारी नियमनको अवस्था यकिन गरी कार्ययोजना बनाइ पीडितहरूको सरोकार बमोजिम बचत रकम फिर्ता गराउन दबाबमूलक कार्यक्रमहरूको अगुवाई गर्ने निर्णय गरेको छ। त्यस्तै बैठकले उपनिर्वाचनका सन्दर्भमा स्थनीय जनजीविकाका समस्या, राष्ट्रिय राजनीतिमा देखिएको स्वेच्छाचारी राजनीतिक प्रतिशोध र संगठित भ्रष्टाचारका विरुद्ध जागृति फैलाउने अभियान सञ्चालन गर्ने निर्णय पनि गरेको छ।"
मंगलबारबाट बुटवलमा सबैभन्दा ठूलो एक्सचेन्ज एन्ड टेस्ट ड्राइभ क्याम्प,"बुटवल : नेपालका लागि दिपल, सेरेस र नामी इभी ब्रान्डको आधिकारिक वितरक एमएडब्लु वृद्धिले भैरहवा र बुटवललाई लक्षित गरेर यो क्षेत्रकै सबैभन्दा ठूलो एक्सचेन्ज तथा टेस्ट ड्राइभ क्याम्प गर्ने भएको छ। एमएडब्लु वृद्धिले कालिकानगर, बुटवलस्थित क्लब डेनोभोमा आउँदो २७ कात्तिकदेखि तीनदिने एक्सचेन्ड एन्ड टेस्ट ड्राइभ क्याम्पको आयोजना गर्न लागेको हो। यो मेलामा इभी किन्न चाहने लुम्बिनी प्रदेशका ग्राहकले दिपल प्रिबजेट प्राइस यानि ७१ लाख ९९ हजारमा, सेरेसमा नाडा अफर यानि ४५ ला ४९ हजार रुपैयाँमा र नामी इभी किन्दा ७ किलोवाटको चार्जर फ्रि पाउन सक्नेछन्। साथै, टप ३ रिकन्डिसन हाउसबाट अभुतपूर्व एक्सचेन्ज भ्यालु र एमएडब्लु वृद्धिबाट बेजोड एक्सचेन्ज बोनसको फाइदा उठाउँदै नयाँ पुस्ताको इलेक्ट्रिक खरिद गर्न सक्नेछन्। यसका अलावा ग्राहकले हरेक टेस्ट ड्राइभ र आफ्नो पुरानो गाडीको मूल्यांकनमा आकर्षक उपहार पाउनुहुनेछ। अनस्पट फाइनान्सिंग र अनस्पट डेलिभरीको व्यवस्था पनि गरिएको छ। साथै, दिपल, सेरेस र नामीलाई ८४९ प्रतिशतको निश्चित ब्याजदरमा घर लान सक्नेछन्। यी अफरहरुबाहेक एक्सचेन्ज क्याम्पमा आएर फ्युचरिस्टिक डिजाइन र फिचरले भरिएका दिपल, नामी र सेरेसको टेस्ट ड्राइभ गर्नुहुनेले फुडस्टल र लाइभ म्युजिकको मज्जा लिन सक्नुहुनेछ। एमएडब्लु वृद्धिले एक्सचेन्ज एन्ड टेस्ट ड्राइभ क्याम्पअघि दिपल र नामीको क्षेत्रीय लन्च पनि गर्ने योजना बनाएको छ।"
भैरहवा विमानस्थलबाट फ्लाई दुबईले पनि थाल्यो उडान,"भैरहवा : भैरहवास्थित गौतमबुद्ध अन्तर्राष्ट्रिय विमानस्थलबाट संयुक्त अरब इमिरेट्स (युएई) को फ्लाई दुबईले पनि उडानको सुरुवात गरेको छ। शनिवार दिउँसो २:३५ बजे १५९ यात्रुसहित भैरहवा विमानस्थलमा अवतरण गरेको फ्लाई दुबईलाई विमानस्थलमा पानीको फोहोराले स्वागत गरिएको थियो। १५९ मध्ये १० जना भैरहवा ओर्लिएको र पुन बाँकी १४९ यात्रुसहित उक्त विमान भैरहवाबाट काठमाडौं प्रस्थान गरेको र त्यहाँबाट दुबई जाने तालिका रहेको गौतमबुद्ध अन्तर्राष्ट्रिय विमानस्थलका सूचना अधिकारी विनोदसिंह राउतले जानकारी दिए। फ्लाई दुबईको उडान भोलि आइतबारको भए तापनि एकदिन अघि शनिवार नै उडान गर्दा विमानले भैरहवाबाट यात्रु नपाएको बताइएको छ।विमानस्थलबाट शनिवारदेखि एकैदिन नेपाल एयरलाइन्स, जजिरा एयरवेज र फ्लाई दुबईले अन्तर्राष्ट्रिय उडानको सुरुवात गर्दैछन्। जजिराले शनिबार बिहान भैरहवा आएर यहाँबाट कुवेतका लागि उडान भरिसकेको छ भने नेपाल एयरलाइन्सले राति भैरहवाबाट उडान गर्ने सूचना अधिकारी राउतले बताए। भैरहवा विमानस्थलबाट अन्तर्राष्ट्रिय उडानहरुको सुरुवात हुनु हामी सबैको लागि खुशीको विषय हो भैरहवाका पर्यटन व्यवसायी अमित कुमार गुप्ताले भने, यसलाई निरन्तरता दिनुपर्छ। शनिबार रातिदेखि नेपाल एयरलाइन्सले काठमाडौंभैरहवादुबईकाठमाडौं सातामा चार दिन आइतबार, सोमबार, बुधबार र शुक्रबार उडान गर्ने तालिका रहेको उनले बताए। उनका अनुसार संयुक्त अरब इमिरेट्स (युएई) फ्लाई दुबईले शनिवार मध्यान्ह देखि साताको सातै दिन दुबईभैरहवाकाठमाडौंदुबई एक उडान गर्ने तालिका छ। यस्तै थाई एयर एशियाले साताको सोमबार र बिहीवार एक उडान र जजिरा एयरवेजले साताको तीन दिन मंगलबार, बिहीबार र शनिबार उडान गर्नेछन्। हाल विमानस्थलबाट चार वटा वायुसेवा कम्पनीले सुरुवात गरे पनि सरकारले अन्य अन्तर्राष्ट्रिय वायुसेवा कम्पनीहरूलाई पनि विमानस्थलमा ल्याउनुपर्ने व्यवसायी गुप्ताको भनाई छ।"
निःशुल्क मुटुरोग शिविरमा ६ सय बढीले सेवा लिए,"जोमसोम : मुस्ताङका तीनवटा पालिकामा निःशुल्क मटुरोगसम्बन्धी स्वास्थ्य शिविरमा ६ सय बढीले सेवा लिएका छन्। सहिद गंगालाल राष्ट्रिय हृदय केन्द्र बाँसबारी काठमाडौंको आयोजनामा मुटुरोगसम्बन्धी निःशुल्क स्वास्थ्य शिविर सञ्चालन गरिएको हो। सहिद गंगालाल राष्ट्रिय हृदय केन्द्रले बर्सेनि नेपालका दुर्गम जिल्लाहरूमा पुगेर यसप्रकारको मुटुसम्बन्धी स्वास्थ्य सेवा प्रवाह गर्ने गरेको छ। यसै प्रयोजनका लागि केन्द्रबाट ८ जना विशेषज्ञ चिकित्सकसहित १३ जनाको स्वास्थ्य टोली शिविर सञ्चालनका लागि मुस्ताङ आएको हो। केन्द्रबाट विशेषज्ञ चिकित्सकहरू डा सुशान्त खरेल,डा राउल यादव, डा प्रशना पाण्डे, डा स्नान थापा, डा आनन्द खनाल, डा एरिजु मानन्धर र डा आयुष्मा केसी लगायतको टोली शिविर सञ्चालनका लागि मुस्ताङ आएका हुन्। केन्द्रबाट खटिएको टोलीले मुस्ताङको थासाङ गाउँपालिका३ लेते प्राथमिक स्वास्थ्य केन्द्र, घरपझोङ गाउँपालिका कार्यालय र उपल्लो मुस्ताङको लोमान्थाङमा मुटुसम्बन्धी स्वास्थ्य शिविर सञ्चालन गरेको डा सुशान्त खरेलले जानकारी दिए। मुस्ताङमा आयोजित ३ पालिकामा सम्पन्न मुटुसम्बन्धी स्वास्थ्य शिविरबाट करिब ६ सय बढी प्रत्यक्ष लाभान्वित भएको डा खरेलले बताए। शहिद गंगालाल राष्ट्रिय हृदय केन्द्रका विशेषज्ञ चिकित्सक टोलीले स्वास्थ्य परीक्षण गराएकामध्ये करिब दुई दर्जन बढीलाई मुटुसम्बन्धी गम्भीर समस्या देखिएको छ। मुटुसम्बन्धी गम्भीर समस्या भएकालाई केन्द्रले निःशुल्क उपचारको व्यवस्था गर्ने र त्यस्ता समस्या भएका व्यक्तिलाई काठमाडौं प्रेषण गरिएको छ। मुटु सम्बन्धी स्वास्थ्य परीक्षण गर्नका आएका सेवाग्राहीलाई केन्द्रले निःशुल्क औषधि वितरण गरिएको थियो। मुटुसम्बन्धी मुस्ताङमा अलगअलग भएको स्वास्थ्य शिविरमा परीक्षण गर्न आएकाहरूको बिशेषज्ञ चिकित्सकहरूद्वारा मुटुको परीक्षण, उपचार,परामर्श, ईसिजी, ईसीओ तथा रक्त परीक्षण (आरबीसी) गरिएको थियो। मुस्ताङको थासाङमा करिब ३ सय, घरपझोङमा २६० र लोमान्थाङमा ४० जनाको मुटु सम्बन्धी स्वास्थ्य परीक्षण गरिएको हो। घरपझोङ गाउँपालिकामा शिविर समापनपछि केन्द्रका चिकित्सक डा सुशान्त खरेलले परीक्षण गरिएका धेरैजसोलाई ब्लडप्रेसर र सुगर रोगको समस्या देखिएको बताए। उनले केन्द्रबाट ७ वर्षअघि मुस्ताङमा यसप्रकारको शिविर भएको र त्यसपछि हाल मात्र शिविर सञ्चालन भएको उल्लेख गरे।"
देशको अनुहार,"देशको अनुहारमा एक झुल्का उज्यालोको रंग पोत्न म चालिरहेछु चाल्नोमा पसिनाको जुलुस हिँड्दै बनाइरहेछु पहराहरूमा बाटो जसरी नदीहरूले आदिम सुस्केरा हालेर बनाएको छ आफ्नै नागबेली घुम्ती हिमालहरूले खोलिरहेका छन्, आफ्नै स्वाभिमान। हो, छाडदनँ देश म जीवनको चुलोमा पकाउँछु आफ्नै रहरहरू लेख्छु जिन्दगीको किताबमा भोगाइका अक्षरहरू तर घरढोका थुनेर उडिरहेको देख्दा म सोच्छु, सबै उडिरहे जानेछन् श्रम, सीप, विचार विदेश अल्मलिने छन् विकासका फूलहरू पोखिने छन् मानिसका खुसीहरू लाग्नेछन् बाजेबराजुका विश्वासहरू। म भन्छु, जति होस् विचारको युद्ध जीवनको राजमार्ग आफैंले खन्नु पर्छ देश छाड्नु मात्र सान्त्वना पाउनु हो तब फुल्छ देशप्रेम जंगली फूल भएर नहारेको मेरो एक्लोे मैदानमा। म देख्छु मादलको घिन्ताङ रोदीको खाल सारंगीको तारबाट छुटेका प्रेमका लय हालेर हिँडेका मानिस फर्कँदैननडाँडालाई सिरानी हालेर सुत्छ घाम समय आफ्नै काँधमा हात राखेर पर्खिरहन्छ तिनको बाटो मृत्यृ पर्खिरहेका वृद्ध बाआमा एक हिउँद नकाट्ने बूढो घर रसाउँछ। आँखा र सम्हालिन्छु ढुंगाले त मुर्ति बन्न फुकाल्न पाउँदैन दुःख सपनाहरू हत्केलाको आयुबाट फुत्के पनि देशलाई देश जस्तो बनाउन म प्रश्नहरूको कुची चलाइरहन्छु देश त मेरो बाको अनुहार जस्तै छ।"
क्रसबोर्डर डिजिटल भुक्तानीको सुरुवात,"काठमाडौं : नेपालले क्रसबोर्डर डिजिटल भुक्तानीको सुरुवात गरेको छ । यससँगै, अब नेपाल आउने विभिन्न १० मुलुकका नागरिकले उनीहरूकै कार्डबाट डिजिटल भुक्तानी गर्न पाउने भएका छन् । उनीहरूले डोमेस्टिक ईवालेट तथा मोबाइल बैंकिङ एपमार्फत नेपालका अन्तरआबद्ध नेपालपे क्यूआरको नेटवर्कसहित ८ लाख ७५ हजारभन्दा बढी मर्चेन्टहरूलाई मात्रै भुक्तानी गर्न सक्ने भएका छन् । अब चिनियाँँ मेनल्यान्डलगायत हङकङ एसएआर चीन, मकाउ एसएआर चीन, सिंगापुर, मलेसिया, फिलिपिन्स, मंगोलिया, थाइल्यान्ड, दक्षिण कोरिया र इटालीलगायत १० देश तथा क्षेत्रका यात्रुहरूले लाभ लिन पाउनेछन् । डिजिटल भुक्तानीको सुविधाले उनीहरूलाई नेपाल आउँदा नगद बोक्नुपर्ने झन्झट कम गर्नेछ । यो व्यवस्थाको सुनिश्चितता नेपालमा डिजिटल पेमेन्ट सिस्टम प्रवद्र्घनमा मुख्य भूमिका निर्वाह गर्दै आएको नेपाल क्लियरिङ हाउस लिमिटेड (एनसीएचएल)ले गरेको हो । बिहीबार मात्रै एनसीएचएल र डिजिटल पेमेन्ट तथा वित्तीय टेक्नोलोजी लिडर एन्ट इन्टरनेसनलले नेपाल पे क्यूआर र अली पे बीच क्रसबोर्डर भुक्तानीको सुरुवात भएसँगै नेपाल आउने यात्रुले यस्तो सुविधा उपभोग गर्न पाउने भएका हुन् । उक्त कम्पनीहरूले सिंगापुर फिनटेक फेस्टिभल २०२४ को ग्लोबल प्लेटफर्ममा बिहीबार सम्झौता गर्दै सुरुवातको संयुक्त घोषणा गरेका हुन् । जसमा दक्षिणपूर्वी एसिया, अस्ट्रेलिया तथा न्युजिल्यान्डका एन्ट इन्टरनेसनलका महाप्रबन्धक एडवर्ड यू र एनसीएचएलका प्रमुख कार्यकारी अधिकृत नीलेशमान सिंह प्रधान, एनसीएचएलका अध्यक्ष विश्रुत थापा तथा एन्ट इन्टरनेसनलका अध्यक्ष डगलस फेगिनका साथै दुवै संस्थाका प्रतिनिधिहरू, अन्य विशिष्ट व्यक्तिहरू तथा प्रतिनिधिहरूको उपस्थितिमा सो घोषणा गरिएको हो । उक्त भुक्तानी गर्नका लागि तोकिएका १० देशका नागरिकसँग अलि पे साझेदारहरू चिनियाँँ मेनल्यान्डको अलि पे, हङकङ एसएआरको अलीपे एच्के, इटालीको तीनाबा, मकाओ एसएआरको एमप, टच एन गो ई वालेट, मलेसियाको पब्लिक बैंक बर्हाडको माईपिबी, मंगोलियाको हाइपे, फिलिपिन्सको जिक्यास, सिंगापुरको चंगी पे र ओसीबिसी डिजिटल, दक्षिण कोरियाको नेभर पे र तोस पे, थाइल्यान्डको ट्रुमनीबाट नेपाल पे क्यूआरमार्फत सिमलेस क्रस बोर्डर भुक्तानी गर्न सक्नेछन् । एन्ट इन्टरनेसन (अलिपे) र एनसीएचएलबीच मे २०२४ मा प्रारम्भिक सामझदारीपत्रमा हस्ताक्षर भई नेपाल राष्ट्र बैंकको आवश्यक स्वीकृतिपश्चात् क्रसबोर्डर क्यूआर भुक्तानी सेवा सुरुवात गरिएको हो । एनसिएचलका अनुसार नेपालपे र अन्तरआवद्ध क्यूआरले क्रस बोर्डर भुक्तानीका लागि नेपालको रिटेल पेमेन्ट सिस्टमलाई विश्वव्यापी रूपमा चिनाउन यस साझेदारीले ठूलो अवसर प्रदान गर्ने अपेक्षा गरिएको छ । यस व्यवस्थाले नेपाललाई आफ्नो रोजाइको गन्तव्य बनाएका विभिन्न देशका पर्यटकहरूले नेपालको मर्चेन्टहरूलाई सहजै क्रसबोर्डर डिजिटल भुक्तानी गर्न सक्ने भएको छ । यसले नेपालपे क्यूआर लगाइएका स्ट्यान्डराइज्ड क्यूआर पेमेन्टहरूले नेपालको पर्यटन क्षेत्र विकासका लागि महत्वपूर्ण भूमिका खेल्ने र आगामी वर्षमा पर्यटन क्षेत्र अझ फस्टाउने अपेक्षा सहित नेपाल र विश्वभरका साँझेदारहरू, मर्चेन्टहरूलाई सहयोग गर्ने एनसीएचएलका सूचना अधिकारी मुन्नी राजभण्डारी बताउछिन् । अहिले पहिलो चरणमा तोकिएका १० मुलुकबाट आउने यात्रुहरूलाई यस्तो भुक्तानीको सुविधा दिइएको तर नेपालबाट यी देशमा जाने नेपालीका लागि दोस्रो चरणमा गर्ने योजना रहेको छ, उनले अन्नपूर्णसँग भनिन् । उनका अनुसार हाल नेपाल पेमार्फत दैनिक करिब ७० हजार वटा कारोबार हुने गरेको छ । अझ दसैंंको बेला असोज महिनामा मात्रै यसबाट १० अर्ब रुपैयाँबराबरको कारोबार भएको उनले जानकारी दिइन् । एनसीएचएलमार्फत सञ्चालित नेपाल पे क्यूआर नेसनल पेमेन्ट स्विचअन्तर्गत क्यूआर भुक्तानीलाई इसुइङ, मर्चेन्ट वा नेटवर्क लेभलमा अन्तर आबद्धता कायम गर्न सक्ने नेपालक्यूआर स्ट्यान्डर्डको पूर्वाधार हो । बैंक वित्तीय संस्था तथा भुक्तानी सेवाप्रदायकहरूले यस्को क्यूआरमा ८ लाख ७५ भन्दा बढी मर्चेन्टहरू आबद्ध गरेका छन् । ग्राहकहरूले ४० वटा मोबाइल बैंकिङ एप, ११ वटा वालेट एप तथा कनेक्ट आईपीएसबाट नेपाल पेमा भुक्तानी गर्न सक्छन् । यससँगै, हाल एनसीएचएलले इलेक्ट्रोनिक चेक क्लियरिङ, आईपीएस, रिटेल पेमेन्ट स्विच, कनेक्ट आरटीजीएस, नेसनल पेमेन्ट इन्टरफेस (ओपन एपीआई प्लईंटफर्म), कनेक्ट आईपीएस (फास्टर पेमेन्ट सिस्टम तथा गेटवे) र कर्पोरेट पे (बी टु बी पेमेन्ट च्यानल) लगायतका विभिन्न डिजिटल पेमेन्ट पूर्वाधार स्थापना गरी डिजिटल कारोबारको सेवा प्रदान गर्दै आइरहेको छ । यस्तै, सिंगापुरमा मुख्यालय रहेको एन्ट इन्टरनेसनलले ग्लोबल कमर्समा विशेष जोड दिँदै सबै प्रयोगकर्ता र व्यवसायीहरूका लागि डिजिटल सेवा प्रदान गर्न कार्य गर्दै आएको छ । विभिन्न पार्टनरहरूसँगको सहकार्यमा एन्ट इन्टरनेसनलले डिजिटल भुक्तानी र वित्तीय सेवाहरूको विश्वव्यापी रूपमा मर्चेन्टहरूलाई सहयोग गर्दै आइरहेको छ ।"
"भ्रष्टाचार, विकृति र विसंगति हटाउन जरुरी छ : राष्ट्रपति","काठमाडौं : राष्ट्रपति रामचन्द्र पौडेलले मुलुकको सांस्कृतिक, सामाजिक र आर्थिक विकास गर्न राजनीतिक दलहरू चुक्नु नहुने बताएका छन्। गणेशमान सिंह ११० औं जन्म जयन्ती तथा अभिनन्दन कार्यक्रममा राष्ट्रपति पौडेलले संघीय लोकतान्त्रिक गणतान्त्रिक शासनप्रणालीको जगमा समग्रम मुलुकको विकास गर्न सरकार र राजनीतिक दलहरू चुक्नु नहुने बताएका हुन्। मुलुकभित्रै भाग्य र भविष्य सुनिश्चित छ भन्ने जनताको चाहनालाई साकार पार्दै भरोसा जगाउन सक्नु अहिलेको आवश्यकता रहेको उनले बताए । उनले मुलुकमा देखिने भ्रष्टाचार, विकृति र विसंगति हटाउन जरुरी रहेको धारणा राखे। त्यस्तै उनले अवसरबाट बञ्चित, गरिब र पिछडिएका जनताको आवाज र असन्तुष्टिलाई नीति एवम कार्यक्रममा समावेश गर्नुपर्ने बताए। नेपालमा लोकतन्त्र स्थापना र पुनस्थापनामा गणेशमान सिंहको योगदान उच्च रहेको उनको भनाई छ। कार्यक्रममा राष्ट्रपति पौडेलले नेपालको लोकतान्त्रिक आन्दोलन, मानव अधिकार र स्वतन्त्रताका पक्षमा महत्वपूर्ण योगदान गर्नुहुने मानवअधिकारवादी नेता कपिल श्रेष्ठलाई जनआन्दोलन स्वर्ण पदकबाट सम्मान गरेका थिए।"
हुलाकी हलकारा जस्तो पाक्कपुक्क,"दरबारमा नजन्मिएका तर समाजमा सबै राजा भएको देख्दा एउटा स्रष्टाले लज्जित र अपमानित भएको महसुस गर्दोरहेछ। समय र समाजकोे अग्लो होचोलाई थाक्दै नथाकी व्यंग्य कविताको माध्यमबाट सम्याउन तम्सिएका झापा गौरादहका कवि खगेन्द्र नेउपानेको व्यंग्य कविता संग्रह पाक्कपुक्क फित्कौली अनलाइन मिडियाले बजारमा ल्याएको हो। चिप्लो मुख र धमिलो पेट भएको समाजको प्रवृत्तिमाथि कविताहरू लेखिएका छन्। हाम्रो लडाइँ भ्रष्टाचारविरुद्ध भइरहेका बेला भव्य कार्यक्रममा माला, मञ्च र माइकका साथमा बूढो नेताको भाषणमा परिवर्तनका कुरा सुन्दा नेपाली समाज र सामाजिक जीवनप्रति कवि चिन्तित देखिन्छन्। सर्वसाधरण जनताका लागि जति जे गरे पनि थुुइक्क ! भुस्याहाको भाषण अर्थात् साला भाषणमा ल्याथ्रो साँढे वा भाइरस मात्र फेला पर्छ भनेर कवि बोल्छन। कविताहरू बौद्धिकता दुर्बलता, घुसको बिगबिगी, उभिन्डो र बिब्ल्याँटो चलनमाथि केन्द्रित छन्। व्यंग्य कविता, मनको जालीले समाजमा रहेका लहडी माछा मार्ने कला पनि हो। व्यंग्य रचनाले समाजका विसंगतिलाई छर्लंग पार्छ, तर मार्जित रूपमा। यसको आफ्नै स्तर, मूल्य र आफ्नै मानवीयता हुन्छ। बा ! तपाईं भन्नुहुन्थ्यो, मास्टर न खा छोरा ! तर मैले मास्टर खाएँ बा ! कहिले हाकिम खा भन्नुहुन्थ्यो कहिले ठेकेदार खा भन्नुहुन्थ्यो स्रेस्ताका कुरा हेर भन्नुहुन्थ्यो स्कूलका भुरा नहेर भन्नुहुन्थ्यो बरु अम्रिका जा गोराको नोकरी खा सबैले दोष भरेको मास्टरी नखा भन्नुहुन्थ्यो तर मैले मास्टर खाएँ बा ! (मैले मास्टरी खाएँ बा !, पृ ६७) यसरी नेउपानेका कविता पढ्दा नेताले खाएको धन र आगोले खाएको वन उस्तै उस्तै लाग्छ। अनि कविता पढेपछि पाठकलाई साँच्चै लाग्छ ढिकीले स्वर्ग गए पनि धानै कुट्दो रहेछ। व्यंग्य कविताहरू मान्छेको अपमान होइन रहेछन्, बरु अपमानित मान्छेको अभिव्यक्ति चाहिँ रहेछन्। साँच्चै, चिनीको नाम जपेर मुख गुलियो हुँदैन तर पनि पात्तिएको आधुनिकता र मकाएको परम्परालाई सिस्नुपानी लगाएका छन्। कविलाई जुुनकिरीको पिँधले स्वर्ग उज्यालो हुँदैन भन्ने पनि थाहा छ तर पनि कविले विसंगतिहरू औंल्याएर तेजाबी सुनले समाजलाई कसी लगाउन चाहेका छन्। यो पुुस्तक प्रकाशन नगरेको भए पुस्तकप्रति सायद प्रज्ञा नेपाली बृहत् शब्दकोश बैरी हुँदैन थियो। यसमा बैरी हुनुका केही कारण पनि छन्। पुस्तकको प्रकाशक्यौलीमा वाणि, सधैं, मेरूदण्ड, प्रयत्नसमेत र भूमिक्यौलीमा गौरिगन्ज, रूप, शुुरू, आफैं, मर्मस्पर्शी, विरूद्ध, सांस्कृतिक, जगत, तपाईं, महत्वपूूर्ण, प्रयोगमार्फत्, कविता संग्रह, राजनीतिभन्दा, साथै लेखक्यौलीमा गहिराई, कोशिस, समयानुकुल, स्वरूप, रूप, महŒव, छरपष्ट, महत्वपूूर्ण, अपुरणीय, कञ्जुुस्याईं, यस भित्र लगायतका शब्दहरूको हिज्जे लेखन र पदयोग र पदवियोगमा समस्या छन्। कविताहरूमा काईते, पठाई, सफाई, डाइमण्ड, पुुरा होस्, पाईन, राजश्व, डि पि, चौथाई, त्रिसूली, हामी सँगै, स्कूलहरू, रूपैंया, बाटो भन्दा, सवै, बैंक वचत, टेलीभिजन, काठमाडौं, झुुण्ड्याएर, धूूनी, बगैंचा, कमिशन, सम्पति, बुकुर्सिन्छन, शहरिया, सँङ्िलन, घ्वाङ, आउँनोस भन्दा, आ ना, चण्डिपाठ, इटा, मत पत्र, आ नूू, सधैं, गित लगायत शब्दका हिज्जे, पदयोग र पदवियोगमा पनि समस्या छन्। त्यस्तै कवितामा उही भावका शब्दहरू दोहोरिएर आएका छन्, एउटै संग्रहका कविताहरूमा यस्तो पाइनु कृतिको सबल पक्ष पनि होइन। कविता संग्रहभरि ४० पटकभन्दा बढी भ्रष्टाचार (भूमिक्यौली, गाम्नागे) शब्दको पुनरावृत्ति एउटै सन्दर्भमा भएको र अर्थमा नौलोपन नआएकाले ती कविताहरूले अर्थ दोषको भार बोक्नुपर्छ। जे होस्, नाम पाक्कपुक्क भए पनि पुस्तक भन्सारको हाकिम जस्तो छैन। अड्डाको पियन जस्तो पनि छैन। छ त केवल हुलाकी हलकारा जस्तो।"
जलवायु परिवर्तनले नेपालमा पारेको असरका बारेमा विश्वको ध्यानाकर्षण गराएँ : उपप्रधानमन्त्री सिंह,काठमाडौं : उपप्रधानमन्त्री एवम् शहरी विकास मन्त्री प्रकाशमान सिंहले नेपाललाई जलवायु न्याय दिन विश्व समुदाय सकारात्मक देखिएको बताएका छन्। इजिप्टको कायरोमा भएको विश्व अर्बान फोरममा सहभागी भइ शनिबार स्वदेश फर्किएका सिंहले त्रिभुवन विमानस्थलमा पत्रकार सम्मेलन गर्दै नेपालमा जलवायु परिवर्तनको असरका बारेमा विश्व समुदायको ध्यानाकर्षण गराइएको र जलवायु न्यायमा विश्व अर्बान फोरम सकारात्मक देखिएको बताएका हुन्। यूएन ह्याबिटेटका एसिया र प्रशान्त क्षेत्रीय प्रतिनिधिसँगको छलफलमा पनि जलवायु परिवर्तनका कारण नेपालले सामना गरिरहेको प्रमुख सहरी चुनौतीलाई सम्बोधन गर्न सहकार्य गर्नुपर्नेमा आफूले प्रस्ताव राखेको उनले बताए। सिंहले यूएन ह्याबिटेटले आगामी दिनमा जलवायु परिवर्तनको असर न्यूनिकरण गर्न इच्छुक देखाएको बताए । आगामी वर्षमा यूएन ह्याबिटेटका नयाँ कार्यक्रमहरु नेपालमा सञ्चालन हुने जानकारी पाएको उनको भनाइ छ । विश्व फोरममा नेपालका तर्फबाट उपप्रधानमन्त्री सिंहले तीन वटा सत्रमा सम्बोधन गरेका थिए भने उनले नेपालमा जलवायु परिवर्तनले पारेको असरबारे चर्चा गर्दै जलवायु न्यायको माग गरेका थिए।
बागमतीका निलम्बित मेयर थापाको चलाखी : किर्ते भर्पाइ बनाएर करोडौं लेनदेनका कागज तयार,"काठमाडौं : अख्तियारबाट मुद्दा खेपिरहेका सर्लाहीको बागमती नगरपालिकाका निलम्बित मेयर भरतकुमार थापाले किर्ते भर्पाइ बनाएर करोडौंको लेनदेन गरेको देखिएको छ। उनले भ्रष्टाचारको मुद्दाबाट बच्न करोडौंको लेनदेनको नक्कली भर्पाइ र कपाली तमसुक बनाएको तथ्य भेटिएको छ। यो सबै नियोजित रूपमा मुद्दा प्रभाव पार्न गरिएको आरोप उनीमाथि स्थानीयको छ। निलम्बित मेयर थापामाथि मुद्दैमुद्दा छन्। अख्तियार दुरुपयोग अनुसन्धान आयोगले मात्रै दुई वटा मुद्दा हालिसकेको छ। अख्तियारले थापाविरुद्ध २०८० चैत २७ मा ५ करोड ३३ लाख अकुत सम्पत्ति आर्जनमा मुद्दा हालेको थियो। त्यस्तै, २०८१ जेठ २८ मा भरत तालमा अनियमितता भएको आरोपमा मुद्दा चलाइएको छ। उनले भरत ताल निर्माणमा अनियमितता गरी राज्यलाई ३३ करोड हानिनोक्सानी पुर्याएको आरोपको मुद्दा चलिरहेको छ। अकुत सम्पत्ति आर्जनमा ५ करोड ३३ लाखको दाबी अख्तियारको छ। थापाले अकुत सम्पत्तिबराबरको गाउँघरमा ऋण देखाएका छन्। स्थानीयका अनुसार भ्रष्टाचार गरेको सम्पत्ति लुकाउन थापाले आफ्ूलाई ऋणमा छु भनेर देखाएका छन्। अख्तियारले अनुसन्धान गर्दा नदेखाएको भर्पाइ उनले अदालतको लागि तयार पारेका छन्। अख्तियारले लामो अनुसन्धान गरेर थापाविरुद्ध विशेष अदालतमा मुद्दा चलाएको हो। अख्तियारलाई थापाले ऋण लिएको देखाएका थिएनन्। तर अख्तियारले विशेष अदालतमा मुद्दा दायर गरेको एक महिनापछि अकुत सम्पत्ति आर्जनको मुद्दा प्रभावमा पार्न उनका व्यापारिक साझेदार नातेदार नक्कली साहु खडा किर्ते भर्पाइ बनाएर सर्लाही जिल्ला अदालतमा पेस गरिएको भेटिएको छ। निलम्बित थापाले साझेदार हरिराम काफ्लेसँग २ करोड ५० लाखको भर्पाइ बनाएका छन्। त्यस्तै नातेदार सुमन थापासँग १ करोड २० लाखको कागज बनाएको देखिएको छ। उनीहरूबाट ऋण लिएको थापाको दाबी छ। तर स्थानीयले निलम्बित मेयर थापाविरुद्ध नक्कली साहु खडा गरेर किर्ते भर्पाइ बनाई मुद्दालाई प्रभावित गर्न खोजेको आरोप लगाएका छन्। थापाले तयार गरेका भर्पाइ किर्ते भएको उनीहरूको भनाइ छ। अख्तियारद्वारा २०८० चैत २७ मा मुद्दा दर्ता हुन्छ, त्यसको एक महिनापछि उनका लेनदेनका मुद्दा अदालतमा आउँछन्, त्यो यी भर्पाइ किर्ते हुन्, स्थानीयको भनाइ छ, नत्र उनले अख्तियार र सम्पत्ति शुद्धीकरणले छानबिन गर्दा किन यी भर्पाइ पेस गर्न सकेनन्, किन ऋण देखाउन सकेनन् उनले प्रश्न गर्दै भनेका छन्, यत्रो लेनदेन नगदमा कसरी हुन्छ कपाली तमसुकको भरमा पैसा दिने प्रचलन हटिसकेको छ। कपाली तमसुकको आधारमा पैसा दिन छाडिसके। बरु जग्गा नै राजीनामा पास गरिदिन्छन् तर यहाँ रुपैयाँ भर्पाइमा लेनदेन करोबार भएको छ। क्रसर उद्योग, अलकत्रा बनाउने उद्योग, होटल ह्यारिसन क श्रेणीका ठेक्का कम्पनी, ट्रिपर, स्काभेटर सबै भरत थापाकै छन्। विभिन्न मानिसका नाममा ती कम्पनी राखिदिएका छन्। थापा व्यापार व्यवसायबाट ठेकेदार हुँदै राजनीतिमा आएका हुन्। बागमती नगरपालिकाका स्थानीय कपिल घिमिरेले भरत थापाका सबै भर्पाइ र कपाली तमसुक फर्जी रहेको बताउँछन्। सामान्य हैसियतका मानिस जस्ले अनियमितता गरेर अकुत सम्पत्ति आर्जन गरेको ऐनाजस्तै छर्लंग भएको उनको भनाइ छ। हिजो उनको हैसियत के थियो स्थानीय जयराम कार्कीले मेयर थापाले किर्ते गरेर मुद्दा प्रभावित गर्न खोजेका बताए। उनले यसरी किर्ते कागजात बनाएको आधारमा कसैले उन्मुक्ति पाएमा त्यसले कानुनी व्यवस्थामा प्रश्न चिह्न खडा हुने बताउँछन्। यस्तै किर्ते भर्पाइ र तमसुकको आधारमा कसैले उन्मुक्ति पायो भने न्याय र इन्साफको अवस्था के होला निलम्बत मेयर थापाले बागमती माछा पोखरीलाई आफ्नो नाम राखेर भरत ताल नामकरण गरेका छन्। अहिले यो ताल मधेस प्रदेशमा नै चर्चित छ। बागमती माछापोखरीलाई किन आफ्नो नाममा राखेर ताल बनाएको भन्दै स्थानीयले प्रश्न गरेका छन्। पर्यावरण र वातावरण जोगाएर ताल निर्माण गर्नुपर्नेमा विनाश गरेर बनाएको स्थानीयको आरोप छ। यो विकास होइन, विनाश हो उनीहरू भन्छन्। मेयर थापाले बुद्ध शान्ति तपोवनलाई पनि फन पार्क बनाएका छन्। जसले चुरेको विनाश गरेको स्थानीय बताउँछन्। बुद्ध शान्ति तपोवनलाई फनपार्क बनाइएको छ, त्यो गलत हो, त्यसले चुरे जोगाउने होइन विनाश गर्ने काम भएको छ। सागरनाथ वन विकास परियोजनाअन्तर्गतको ठूलो परिणाममा सार्वजनिक जग्गा थियो। त्यो जग्गामा उनले देशभरका सुकुम्बासी ल्याएर बसाएका छन्। यसरी बसाएका सुकुम्बासीलाई उनले भोट बैंकको रूपमा प्रयोग गर्ने गरेका छन्। के छ अकुत सम्पत्ति मुद्दा मिक बचत आय, श्रीमतीको पारिश्रमिक बचत आय, बैठक भत्ता, विभिन्न बैंक तथा वित्तीय संस्थाहरूबाट लिएको ऋणकर्जा आय, जग्गाबिक्री आय, कम्पनी आय र कृषि आयसमेत गरी जम्मा ७ करोड ८६ लाख ५० हजारको वैधानिक स्रोत खुल्न आएको देखिएको छ भने सो अवधिमा उनको सम्प्ूर्ण खर्च तथा लगानी १३ करोड २० लाख ३ हजार ३ सय देखिएको भन्दै अख्तियारले मुद्दा हालेको छ। अख्तियारले थापालाई सोही रकम बराबर बिगो कायम गरी जरिबाना, सजाय तथा सम्पत्ति असुलउपर गर्न माग गरेको छ।सम्पत्ति जफत गर्ने प्रयोजनार्थ पत्नी रेश्मीकुमारी घिमिरे थापा, भाइ रामकुमार थापा र भाइबुहारी द्वारिका राउतलाई समेत प्रतिवादी कायम गरेको छ। यो मुद्दा विशेष अदालतमा विचाराधीन छ। भरत तालमा ३० करोडको भ्रष्टाचार मुद्दा पनि २०८१ जेठ २८ मा अख्तियारले मेयर थापासहित ६ जनाविरुद्ध ३० करोड २९ लाख बिगो दाबी गर्दै विशेष अदालतमा अर्को मुद्दा हाल्यो। मेयर थापाले माछापोखरी बनाउने भन्दै आफ्नै नाममा कृत्रिम ताल (भरत ताल) निर्माण गरेका थिए। अख्तियारको आरोपपत्रमा सरकारको स्वीकृतबिना बागमती नगरपालिकाले वनको जग्गासमेत विनाश गरी त्यो ताल बनाएको उल्लेख छ। बागमती नगर कार्यपालिकाबाट यो माछा पोखरीको विस्तृत परियोजना प्रतिवेदन (डीपीआर) तयार गरेको देखाए पनि बहुउद्देश्यीय माछापोखरी निर्माण गर्ने कार्यको गुरुयोजना स्वीकृतसमेत नगराएको अख्तियारको आरोपपत्रमा छ। बागमती नदीको बहाव प्रयोग गर्न स्वीकृति नलिई माछापोखरी (हाल ताल) निर्माण गर्ने भनी सागरनाथ वन विकास परियोजनाअन्तर्गतको वन क्षेत्रमा थापाले यो पोखरी बनाएको देखिएको छ।सरकारको स्वीकृतबिना २०७५७६ देखि बागमती नगरपालिकाले ३९,७३,१९११८ घनमिटर ढुंगा, गिटी, बालुवा उत्खनन गरेको देखिएको छ। अख्तियारको अनुसार ब्लकिङसहित गणना गर्दा ४७,००,२८५१६ घनमिटर नदीजन्य पदार्थ उत्खनन भएको देखिन्छ। मापदण्डभन्दा बढी औसतमा प्रतिदिन करिब ३ सय ४५ घनमिटर उत्खनन भएको देखिन्छ। तत्काल प्रचलित वातावरण संरक्षण नियमावली, २०५ अनुसार खानी क्षेत्रअन्तर्गत दैनिक तीन सय घनमिटरसम्म निर्माणमुखी खनिज, ग्राभेल, गिटी, बालुवाको उत्खनन गर्ने प्रस्तावमा प्रारम्भिक वातावरणीय परीक्षण गर्नुपर्ने व्यवस्था छ। सोही नियमावलीअनुसार नदीनाला सतहबाट दैनिक २ सय ५० घनमिटरभन्दा बढी बालुवा, ग्राभेल, गिर्खा, माटो निकाल्ने प्रस्तावका लागि वातावरणीय प्रभाव म्ूल्यांकन गर्नुपर्छ। भरत ताल बनाउँदा वनको ७० हेक्टर, आँप बगैंचाले ५० हेक्टर, ३ हजार २ सय ५० घरटहराले ७५१७ हेक्टर, पानीट्यांकी, खेल मैदानले ७० हेक्टर गरी ९४१७ हेक्टर वन क्षेत्र अतिक्रमण गरेको देखिएको छ। त्यस्तै, भक्तिपुर र सागरनाथ रेन्ज पोस्टअन्तर्गतको २५३७ हेक्टर गरी सर्लाही जिल्लामा सागरनाथ वन विकास परियोजना, सर्लाहीको जम्म ९६७३७ हेक्टर वन क्षेत्र अतिक्रमण भएको छ। महोत्तरी जिल्लामा ४२४१ हेक्टर वन क्षेत्र अतिक्रमण भएको अख्तियारको आरोपपत्रमा छ। मेयर थापाले भव्य ताल निर्माण गरेका छन्। जसको नाम उनले आफ्नै नामबाट भरत ताल राखेका छन्। २०७४ सालको स्थानीय निर्वाचनमा पहिलोपटक मेयर भएका थापा २०७९ सालमा पुनः निर्वाचित भए। यो ताल सर्लाही जिल्लाको बागमती नगरपालिका४ र १२ मा पर्छ। यो १ सय ५० बिघा क्षेत्रमा फैलिएको छ। यो तालमा बोटिङ गर्न र पिकनिक मनाउन दैनिक हजारौं पर्यटक आउने गरेका छन्। सुरुमा माछापालनका लागि पोखरी खनिएको थियो। पछि, तालकै रूपमा विकास गरिएको हो। पछिल्लो समय यो तालबाट राम्रो आम्दानी भइरहेको छ। तर यसले त्यहाँको पर्यावरण, वातावरणदेखि चुरेको विनाश भएको स्थानीयको आरोप छ।"
चिठीपत्रः हराउँदै गएको बौद्धिक अभ्यास !,"चिठी आएन मेरो मायालुको मलाई चिठी आएन  जरुरी थियो मनको कुरा मनमै रह्यो  हुलाकीको बाटो हेर्न मैले छोडिनँ    चिठी आई है चिठी आई है वतन से चिठी आई है बडे दिनों के बाद हम बेवतनोंका याद वतन कि मिट्टी आई है  सात समन्दर पार गया तू हमको जिन्दा मार गया तू। चिठीपत्रको सन्दर्भलाई लिएर नेपाली वा हिन्दी गीत संगीतमा दशकौंदेखिका यस्ता मार्मिक र भावनात्मक सन्देश बोकेका गीतहरू छन्। करोडौं श्रोता दर्शकका माझमा पुगेका यी लोकप्रिय गीतहरूमा सन्देशको माध्यमका रूपमा चिठीलाई लिइएको छ। तर आजभोलि चिठीको प्रयोग र प्रयोजन हराउँदै गएको छ। यसले दिने सन्देश र भावनाको मर्म अब कमैले महसुस गर्न सक्छन्। चिठीपत्रको प्रचलन कहिलेबाट कसरी सुरुवात भयो ? मिथकहरू अनुसार यो आदिकालको पनि आदिकालपूर्व वा हामीले बुझेको कुनै पौराणिक कालको कुरा हुन सक्छ चिठीपत्रको आदानप्रदानको माध्यम परेवा थियो ! अपत्यारिलो र आश्चर्यपूर्ण लाग्ने यही मिथक आधुनिक राज्यसरकारले नागरिक सेवामा स्थापना गरेका हुलाक अड्डा हुँदै फोन, इमेल र सामाजिक सञ्जालका अनेक जालोमा फैलिएको छ। तपाईं हामी जो यी पंक्ति पढ्दै छौं, धेरैले हातले चिठी लेखेका छैनौं वा अरूले लेखेको चिठी पनि पढेकै छैनौं। कुनै समयमा लेखेको र पढेको भए वर्षौं भइसकेको हुनुपर्छ आफैंले हातले कसैलाई चिठीपत्र नलेखेको र अरूले लेखेको चिठी प्राप्त नगरेको। विश्वका धेरै देशमा नागरिकको सेवाका लागि स्थापना गरिएका सरकारी अड्डामा हुलाक पनि प्रमुख थियो। चिठी आदानप्रदान गर्ने त्यही माध्याम अहिले इमेल बनेको छ। इलोक्ट्रनिक मेल मेल, हिजो हातले लेखेको चिठी आदानप्रदान गर्ने माध्यम थियो हुलाक वा पोस्ट अफिस, अब इमेल। अन्यत्रको अनुभव छैन यो पंक्तिकारलाई तर अमेरिकामा मेल बक्स घरघरमा नै हुन्छन्। आजभोलि यी मेल बक्स धेरैजसो काम नलाग्ने विज्ञापनका कागजको कारण जंक बक्स हुन थाले। यिनमा हातले लेखेका चिठी त आउने कुरै भएन यद्यपि सरकारी र व्यावसायिक महत्त्वका कागजातका कारण पोस्ट बक्सको उपयोगिता घटेको छैन। बेलायत, भारत, अमेरिकालगायतका देशमा चिठीपत्र ओसारपसार गर्ने सवारीसाधन वा व्यक्तिलाई पनि विशेष महत्त्व दिइन्थ्यो। मेलवाहक गाडी वा रेल एक्सप्रेस चल्थे। नेपालमा पनि हुलाकी वा हल्काराको मान र महत्त्व विशेष मानिन्थ्यो। साहित्यमा पत्र साहित्यको महत्त्व रहेका उदाहरणहरू छन्। विश्व प्रसिद्ध विद्वान, साहित्यकार, दार्शनिक वा नेताहरूका प्रेरणादायी चिठीहरू इतिहास, साहित्य र तत्कालीन समाज अध्ययनका सामग्रीका रूपमा पाठ्यपुस्तकहरूमा समावेश भएको पाइन्छ। नेपाली साहित्यमा पत्र साहित्य स्थापित हुन नपाउँदै प्रविधिको चपेटामा परेर विस्थापित भइसकेको छ। नेपाली साहित्यका परिचित व्यक्तित्व हुनहुन्छ तुलसी भट्टराई। राजनीति शास्त्र र भाषा विज्ञानमा स्नातकोत्तर तथा भाषा विज्ञानमा विद्यावारिधि गर्नु हुने भट्टराई नेपाली राजनीति, साहित्य र पत्रकारिताका त्रिवेणी हुनुहन्छ। राजनीतिक गतिविधि, पत्रकारिता वा सम्पादन र अनुवादका अतिरिक्त निबन्ध, कथा, कविता, उपन्यास, भाषाव्याकरणको सिर्जनशील लेखनका दुई दर्जन हाराहारी कृतिका लेखक भट्टराईको यी सबै परिचयको पुष्टि गर्ने पछिल्लो कृति हो, चिठीपत्र। चिठीपत्र, साहित्यकार भट्टराईका नाममा नेपालको सामाजिक जीवन विशेषतः राजनीति र साहित्यसँग सम्बन्धित व्यक्तित्वहरूले हातले लेखेका चिठीहरूको संकलनको चर्चाको पृष्ठभूमि हो यो । संकलनमा मुख्यतः विगत तीन दशकदेखि पाँच दशकको बीचमा लेखिएका पत्रहरू छन् भने केही डेढ दुई दशक यताका । यी पछिल्ला समयावधिका पत्रहरू भने हुलाक अड्डाको माध्यमबाट चिठीपत्रको आदानप्रदान कम हुन थालेको र इमेलको प्रयोग बढ्न थालेको समयका हुन् । लेखक भट्टराई अध्ययन, पत्रकारिता र राजनीतिक कारणले विसं २०२३ देखि २०४१ सम्म भारतको शिक्षाको केन्द्र बनारसमा बसेका थिए। विशेष गरेर सोही समयावधि र त्यसपछिको काठमाडौंको बसाइका क्रममा २०५० को आसपासमा उनले करिब पाँच सय व्यक्तिका एक हजार जति पत्र प्राप्त गरेका थिए। त्यसरी साढे चार दशक अघिदेखि लेखिएका करिब एक सय राजनीतिक, तीन सय साहित्यिक र पाँच सय साथीभाइ, इष्टमित्र र परिवारजनका चिठी अहिले पनि उनीसँग छन् । यो संकलनमा ४३ राजनीतिक र १ सय २१ साहित्यिक व्यक्तित्वका तीन सयभन्दा धेरै चिठी समावेश छन् । नेपाली साहित्य र राजनीतिको एउटा कालखण्ड जुन कठिन थियो, त्यस समयको दृष्टान्तको यो आँखीझ्याल हो। नेपाली साहित्य र साहित्यकारको उर्वरभूमि बनारसको दुई दशक लामो बासपछि भाषा साहित्यका नेतृत्वदायी संस्थाहरू साझा प्रकाशन र गोरखापत्र संस्थानमा महाप्रबन्धक तथा प्रज्ञाप्रतिष्ठानमा सदस्यसचिवको भूमिका निर्वाह गरेका भट्टराई यस समयावधिमा साहित्यकारहरूको केन्द्रबिन्दुमा रहेको यो संकलनले देखाउँछ। पत्रहरूमा बनारसमा तीर्थस्थल जाने राजनीतिक कार्यकर्ताको हेरचाह गरिदिनुपर्ने नेताहरूको अनुरोधदेखि लिएर अध्ययन गर्न, परीक्षा दिन र पत्रपत्रिका प्रकाशित गर्न जानेहरूका काम गरिदिनुपर्ने, विश्वविद्यालयका प्रमाणपत्र मगाउने, प्रेससँग सम्बन्धित सामग्रीको जोहो गरिदिनु पर्ने, लेख रचना वा कृति प्रकाशनमा सहयोग गर्न पर्ने, आर्थिक गर्जो टारिदिनु पर्ने, गोप्य राजनीतिक भेटघाटदेखि लिएर पर्चा पम्ल्पेट प्रकाशनमा होसियारी अपनाउनु पर्ने अनेक विषय छन्। मानौं, बनारसमा भट्टराई तत्कालीन समयमा नेपाली कांग्रेसका नेताकार्यकर्ता, लेखक साहित्यकार र पत्रकारहरूका कारिन्दा मात्र हुन्, अन्य उनको कुनै काम छैन। तर उनलाई दिइएका जिम्मेवारी, तिनको प्राथमिकता देख्दा लाग्छ एकजना विधार्थी र सिर्जनशील लेखकले त्यतिका काम भ्याउन कसरी सक्यो होला ? नेपालका राजनीतिका अग्रजहरू कृष्णप्रसाद भट्टराई, गिरिजाप्रसाद कोइराला, रामचन्द्र पौडेल, योगप्रसाद उपाध्याय, सीके प्रसाईं, के बी गुरुङ, भीमबहादुर तामाङ, कृष्ण सिटौला, अधिवक्ता दिनेश त्रिपाठीलगायत ४३ जनाका चिठीहरू छन् पहिलो खण्डमा। दोस्रोमा साहित्यकारहरू केदारमान व्यथित, मदनमणि दीक्षित, ईश्वर बराल, इन्द्रबहादुर राई, कमल दीक्षित, डिल्लिराम तिम्सिना, गृष्मबहादुर देवकोटा, कृष्णचन्द्रसिंह प्रधान, लीलबहादुर क्षेत्री, शरदच्चन्द्र वस्ती, विधान आचार्य, शलभ, कुलचन्द्र वाग्लेलगायत नेपालका विभिन्न जिल्लाका लेखकहरू समेटिएको छ। त्यस्तै बनारस सिक्किम, आसाम, दार्जिलिङ, गुहाटीका नेपाली भाषी साहित्यकारहरूका हस्तलिखित पत्रहरूको यो संकलन सामाजिक जीवन, व्यक्तिगत सम्बन्ध तथा मानवीय भावनाहरू समेटिएको उदाहरणीय दस्तावेज हो। संकलनमा महिलाहरूमा नोना कोइराला, कमला सांकृत्यान, विष्णु शर्मा, मन्दिरा कोइराला र शकुन्तला जोशी मात्र छन्। यो हराउँदै गएको पत्र लेखन वा पत्र साहित्यका अध्येताहरूका लागि महत्त्वपूर्ण स्रोत सामग्री हो। हुलाक अड्डा वा हुलाक सेवा र हातले लेखेका चिठीपत्रहरू, पोस्टकार्ड वा हवाईपत्रका कुरा अब क्रमशः एकादेशका कथा हुन थाले। आजभोलि हुलाकले चिठीपत्र मात्र आदानप्रदान गर्दैन। आर्थिक कारोबारका सेवा, मालसामान ढुवानी तथा सरकारी सेवाका अन्य काममा सहजीकरण गर्ने हुलाक सेवा व्यावसायिक प्रतिस्पर्धामा छन्। सञ्चार माध्यम वा सोसल मिडियाका पोटेवल डिभाइसहरूमा हाताका औंलाहरू गुगल वा विकिपिडियामा खेलाउने आजको पुस्ताका लागि यी कुरा अनौठा लाग्न सक्छन्। चिठीपत्रकै सन्दर्भमा चर्चा गर्दा नेपाली साहित्यमा अन्य कतिपय साहित्यकारहरूका फुटकर चिठीहरू सार्वजनिक भएका छन्। विश्वेश्वरप्रसाद कोइराला, कमल दीक्षित, तारानाथ शर्मा र पारिजात नेपाली साहित्यमा चिठीपत्र लेखनमा तुलनात्मकरूपमा अगाडि देखिन्छन्। पारिजातले बहिनी सुकन्यालाई लेखेका चिठीहरूको संकलन अपराजिता केही वर्ष पहिले बुक हिल पब्लिकेसनले प्रकाशित गरेको थियो। पत्रमित्रताका माध्यमबाट दाम्पत्य जीवन सुरु गरेका युवा लेखकद्वय भावेश भुमरी र प्रणिता चामलिङको यसै वर्ष प्रकाशित व्यक्तिगत चिठीहरूको संकलन भावलिपि पनि चर्चामा छ। चिठीपत्र र हुलाक अड्डाको सन्दर्भमा चर्चा गर्दा यो पंक्तिकारको विशेष अनुभव छ। अनुमानतः तीन सय व्यक्तिलाई औसतमा तीन वटा चिठी चालिसको दशकमा यो पंक्तिकारले पनि लेखेको थियो हिसाब एक हजार हुन्छ। रेडियो नेपालका केही कार्यक्रम र अखबारहरूले पत्रमित्रताका लागि ठेगानाहरू आह्वान गर्थे। प्राप्त चिठीहरूको रहलपहल यायावर जीवनका डेरावासहरूमा कतै फेला परे कति राम्रो हुने थियो ! हुलाक अड्डाबाट चिठीपत्र लाने ल्याउने हुलाकी हुन्थे त्यो जमानामा। तर चिठीपत्र बोक्ने हुलाकीहरूले विशेष अवस्थामा व्यक्तिहरूलाई पनि एक ठाउँबाट अर्को ठाउँमा पुर्याउन सहयोग गर्थे। यो पंक्तिकारलाई बाल्यकालको १०११ वर्षको उमेरमा संखुवासभाको आँखीभुइँस्थत मामाघरबाट हुलाकीमार्फत भोजपुरको जरायोटारस्थित घरमा पुर्याइएको थियो। आँखीभुइँका हुलाकीले अरुण नदीस्थित धनकुटाको शिवरात्रि लेगुवासम्म लिएर आए भने लेगुवाबाट भोजपुर सदरमुकाम जाने हुलाकीले जरायोटार पुर्याएका थिए। धान खायो गाईले, धपाइदियो भाइले, मकै खायो खसीले पन्ध्र पन्ध्र दिनमा, चिठी लेख्दै गर्नु, नीलो रङको मसीले।"
भैरहवा विमानस्थलबाट १६८ यात्रु लिएर कुवेत उड्यो जजिरा एयरवेज,"भैरहवा : भैरहवा स्थित गौतमबुद्ध अन्तर्राष्ट्रिय विमानस्थलबाट कुवेतको जजिरा एयरवेजले पनि उडानको सुरुवात गरेको छ । विमानस्थल सञ्चालनपछि पहिलो अन्तर्राष्ट्रिय वायुसेवा कम्पनीको रुपमा व्यवसायिक उडान थालेर प्राविधिक कारण देखाउँदै उडान स्थागित गरेको जजिराले शनिवारदेखि पुनः कुवेतभैरहवा सिधा उडान सुरु गरेको छ । शनिवार बिहान ७:४० बजे एक सय ७१ यात्रुसहित भैरहवा विमानस्थलमा अवतरण गरेको जजिराले १ सय ६८ यात्रु लिएर कुवेत प्रस्थान गरेको गौतमबुद्ध अन्तर्राष्ट्रिय विमानस्थलका सूचना अधिकारी विनोदसिंह राउतले जानकारी दिए । विमानस्थलमा अवतरण भएको जजिराको पानीको फोहोराले स्वागत गरिएको थियो । भैरहवा विमानस्थलबाट यसअघि थाइल्याण्डको वायुसेवा कम्पनी थाइ एयर एशियाले नियमित उडान सुरु गरिसकेको छ भने शनिवार एकै दिन जजिरासहित नेपाल एयरलाइन्स र फ्लाई दुबाईले उडानको सुरुवात गर्ने तालिका रहेको गौतमबुद्ध अन्तर्राष्ट्रिय विमानस्थल कार्यालयले जनाएको छ । शनिवार रातिदेखि नेपाल एयरलाइन्सले काठमाडौंभैरहवादुबईकाठमडौं सातामा चार दिन आइतबार, सोमबार, बुधवार र शुक्रवार उडान गर्ने तालिका रहेको सूचना अधिकारी राउतले बताए । त्यस्तै संयुक्त अरब इमिरेट्स (युएई) फ्लाई दुबईले शनिवार मध्यान्हदेखि साताको सातै दिन दुबईभैरहवाकाठमाडौंदुबई एक उडान गर्ने उनले जनाए । विमानस्थल संचालनमा आएको दुई वर्षपछि विमानस्थलबाट नेपाल वायुसेवा निगमको नेपाल एयरलाइन्ससहित अन्तर्राष्ट्रिय वायुसेवा कम्पनीहरुले उडान भर्न थालेपछि निजी क्षेत्र हौसिएको छ । भैरहवा विमानस्थलबाट नियमित रुपमा अन्तर्राष्ट्रिय उडानले यस क्षेत्र पर्यटन क्षेत्रमा फड्को मार्ने विश्वास लिइएको भैरहवाका पर्यटन व्यवसायी अमितकुमार गुप्ताले बताए । विमानस्थल निर्माणमा अर्बौं लगानी भइसकेको छ र त्यही हेरेर यस क्षेत्रको पर्यटन क्षेत्रमा पनि व्यवसायीहरूले उस्तै लगानी गरेका छन् । तर, अहिलेसम्म प्रतिफल पाउन सकेका छैनन्, उनले भने, विमानस्थललाई हेरेर भएको यस क्षेत्रमा अर्बौ लगानी र धरासय भएको पर्यटन क्षेत्र उकास्नका लागि सरकारले यी चारबाहेक अन्य वायुसेवा कम्पनीहरूलाई पनि भैरहवा विमानस्थलमा ल्याउनुपर्छ ।"
"भ्रष्टाचार, विकृति र विसंगति हटाउन जरुरी छ : राष्ट्रपति","काठमाडौं : राष्ट्रपति रामचन्द्र पौडेलले मुलुकको सांस्कृतिक, सामाजिक र आर्थिक विकास गर्न राजनीतिक दलहरू चुक्नु नहुने बताएका छन्। गणेशमान सिंह ११० औं जन्म जयन्ती तथा अभिनन्दन कार्यक्रममा राष्ट्रपति पौडेलले संघीय लोकतान्त्रिक गणतान्त्रिक शासनप्रणालीको जगमा समग्रम मुलुकको विकास गर्न सरकार र राजनीतिक दलहरू चुक्नु नहुने बताएका हुन्। मुलुकभित्रै भाग्य र भविष्य सुनिश्चित छ भन्ने जनताको चाहनालाई साकार पार्दै भरोसा जगाउन सक्नु अहिलेको आवश्यकता रहेको उनले बताए । उनले मुलुकमा देखिने भ्रष्टाचार, विकृति र विसंगति हटाउन जरुरी रहेको धारणा राखे। त्यस्तै उनले अवसरबाट बञ्चित, गरिब र पिछडिएका जनताको आवाज र असन्तुष्टिलाई नीति एवम कार्यक्रममा समावेश गर्नुपर्ने बताए। नेपालमा लोकतन्त्र स्थापना र पुनस्थापनामा गणेशमान सिंहको योगदान उच्च रहेको उनको भनाई छ। कार्यक्रममा राष्ट्रपति पौडेलले नेपालको लोकतान्त्रिक आन्दोलन, मानव अधिकार र स्वतन्त्रताका पक्षमा महत्वपूर्ण योगदान गर्नुहुने मानवअधिकारवादी नेता कपिल श्रेष्ठलाई जनआन्दोलन स्वर्ण पदकबाट सम्मान गरेका थिए।"
संकटा मन्दिरमा भक्तजनको भीड (फोटोफिचर),"काठमाडौं : टे: बहालस्थित संकटा मन्दिर परिसरमा शनिबार भक्तजनको भीड लागेको छ। ग्रह शान्तिको लागिदर्शन गर्न पुगेका भक्तजनको संकटा मन्दिर परिसरमा कार्तिकको अन्तिम शनिबार भीड लागेको हो। अन्य शनिबारभन्दा विशेष गरी कार्तिकको शनिबार मन्दिरमा भीड लाग्ने गरेको मन्दिर व्यवस्थापन समितिले जनाएको छ। आज संकटा मन्दिर दर्शन गर्न जाने भक्तजनको लाइन काठमाडौं मल, धरहरा, न्यूरोडगेट हुँदै विशालबजार नजिकसम्म पुगेको थियो। मन्दिरमा दर्शन गर्न राति २३ बजेदेखि लाइनमा बसेका थिए। बिहानीको समयमा पनि ३४ घण्टापछि दर्शन गर्न पालो आएको भक्तजनले बताएका छन्। भक्तजनलाई मन्दिर भित्र र बाहिरबाटै दर्शन गर्ने व्यवस्था मिलाइएको व्यवस्थापन समितिले जनाएको छ। शनिबारका दिन संकटा मन्दिरको विशेष महत्व रहेको छ। शनिबारको दिन कालो रंगको कपडा लगाउने र कालो वस्तु गरिबजोगीलाई दान गर्दा फल प्राप्ति हुने विश्वास छ।यसैगरी महांकाल मन्दिरमा पनि आज भीड लागेको थियो। तस्बिर : प्रज्वल पौडेलअन्नपूर्ण"
जितका लागि युएईले नेपाललाई दियो १२३ रनको लक्ष्य,"काठमाडौं : यु१९ महिला विश्वकपको एसिया छनोटको तेस्रो खेलमा युएईले नेपाललाई १२३ रनको बलियो लक्ष्य दिएको छ। घरेलु टोलीले युएईले जितका लागि नेपाललाई बलियो लक्ष्य दिएको हो। युएईको अजमानमा टस जितेर ब्यटिङ गरेको युएईले निर्धारित २० ओभरमा ७ विकेट गुमाएर १२२ रन बनाएको हो। युएईका लागि रनिथा रजिथाले सर्वाधिक ४८ रन र ओपनर लाभन्या केन्यले २० रन बनाइन्। अन्य खेलाडिले उल्लेख्य रन बनाउन सकेनन्। नेपालका लागि रिया शर्माले ३ विकेट, पुजा महतो, सिमाना केसी र कृष्मा गुरुङले ११ विकेट लिइन्। नेपालले यस अगाडि थाइल्यान्ड र कुवेतलाई हराएको थियो।"
"पाकिस्तानको क्वेटा रेलवे स्टेशनमा विस्फोट : २१ जनाको मृत्यु, ४६ भन्दा बढी घाइते","स्लामावाद : पाकिस्तानको बलुचिस्तानको क्वेटा सहरको रेलवे स्टेशनमा शनिबार बिहान बम विस्फोट भएको छ । यस विस्फोटमा मृत्यु हुनेको संख्या २१ पुगेको छ । अहिलेसम्म कम्तिमा ४६ जना घाइते भएका छन् । घटनाको बारेमा जानकारी दिँदै बलुचिस्तानका स्वास्थ्य संयोजक अधिकारी वसीम बेगले भने, 'कम्तीमा चार जनाको शव सिभिल अस्पतालमा ल्याइएको छ।' क्वेटाका एसएसपी अपरेसन मुहम्मद बलोचले बीबीसीलाई भने, 'क्वेटाबाट रावलपिंडीका लागि जाफर एक्सप्रेसका यात्रुहरू रेल पर्खिरहेका बेला रेलवे स्टेशनमा विष्फोट भएको थियो। उक्त समयमा अधिकांश यात्रु प्लेटफर्ममा उपस्थित थिए।' रेलवे स्टेसनमा विष्फोट हुनुको कारण भने खुल्न सकेको छैन । विस्फोटको यस घटनामा बलुचिस्तानका मुख्यमन्त्री सरफराज बुग्तीले क्वेटा रेलवे स्टेशनमा भएको विस्फोटको निन्दा गर्दै घटनाको छानबिन गर्न आदेश दिएका छन्। उनले भने, 'यो घटना आतंकवादीहरूले निर्दोष मानिसहरू, बालबालिका, मजदुर र महिलाहरूलाई निशाना बनाउँदै गरेको शृङ्खलाबद्ध आक्रमणको हिस्सा हो।'"
मेचीनगरमा कारसँग मोटरसाइकल ठोक्किँदा एक जनाको मृत्यु,"झापा : झापाको मेचीनगरमा कारसँग मोटरसाइकल ठोक्किँदा एक जनाको मृत्यु भएको छ । पूर्वपश्चिम राजमार्ग अन्तर्गत मेचीनगर नगरपालिका७ टोकला चिया बगान नजिकै काँकडाभिट्टाबाट इटाभट्टातर्फ जाँदै गरेको बा ६० प २५३७ नम्बरको मोटरसाइकलले ब्याक गर्दै गरेको बीएए८६८७ नम्बरको कारलाई पछाडिबाट ठक्कर दिएको थियो । दुर्घटनामा परी मोटरसाइकल चालक मेचीनगर ७ का २५ वर्षीय राजमान बिक घाइते भएका थिए । उनलाई बीएण्डसी अस्पताल बिर्तामोड लगिएको र उपचारको क्रममा गएराति ९:२५ बजे मृत्यु भएको जिल्ला प्रहरी कार्यालय झापाले जनाएको छ । मोटरसाइकल, कार र कार चालक रामेछाप खाँडादेवी गाउँपालिका४ का ३४ वर्षीय दिनेश कँडेललाई इलाका प्रहरी कार्यालय काँकडभिट्टाले नियन्त्रणमा लिएको छ ।"
"समृद्ध कर्णाली, पर्यटनमा ओझेल कर्णाली","वीरेन्द्रनगर : रारा, स्वर्गकी अप्सरा। राराको सुन्दरताले जो कोही लट्ठ हुन्छन्। चारैतिर हरियाली जंगलले घेरिएको रारातालको सुन्दरताको शब्दमा वर्णन गर्नै कठिन हुन्छ। प्रकृतिले यति सुन्दर ताल कर्णालीलाई दिएको छ। तर, पर्यटकीय रूपमा यसको जति विकास हुनुपर्ने हो, भएकै छैन। न रारा पुग्न गतिलो सडक छ, न त खान बस्न सुविधा नै। असुविधाका कारण एकपटक पुग्ने जो कोही सितिमिति दोहोर्याएर रारा जान मनै गर्दैनन्। यस्तै, दुरवस्था छ, शेफोक्सुण्डो तालको। शेफोक्सुण्डो त सडक सञ्जालसंग जोडिएको पनि छैन। खान र बस्नको असुविधा उस्तै। अनि, कसरी आउन त यहाँ पर्यटक ? त्यसैकारण, कर्णालीले माल पाएर पनि चाल नपाएको अवस्था छ। उद्योग वाणिज्य महासंघ कर्णाली प्रदेशका पर्यटन दूत तथा सामाजिक अभियन्ता भरतबन्धु थापाले भन्छन्, कर्णाली पर्यटकीय गन्तव्य बन्न नसक्नुमा पहुँचकै कमी भयो। कर्णाली लक्षित नीति निर्माण गर्ने राजनीतिक पहुँच भएन। कर्णालीमा पुग्न सुविधायुक्त यातायात र हवाई सेवाकै अभाव छ। बाह्य पर्यटकका लागि काठमाडौंबाट कर्णाली जान राज्यले अत्यधिक दस्तुर लिने गरेको थापाको गुनासो छ। कर्णाली पुग्नुभन्दा हिमाल पुग्नु सहज छ, थापा भन्छन्, कर्णाली जान सडक यात्रा निकै कष्टकर छ। हवाई टिकट पाउनै मुस्किल पर्छ। पर्यटकलाई खान बस्न र रमाउन सुविधा नभएपछि पर्यटकीय हिसाबले कर्णालीको भर्जिन ल्यान्ड घुम्नबाट पर्यटकहरू वञ्चित रहेको उनको भनाइ छ। यति मात्र होइन, कर्णालीबारे प्रचार पनि कमी भयो, प्रवर्द्धन पनि कम भयो। स्थानीय सरकारले पनि खासै चासो दिएका छैनन्। जसले जे गर्नुपर्ने हो त्यो भएन, उनले भने। कर्णाली प्रदेशको उद्योग, पर्यटन, वन तथा वातावरण मन्त्रालयका सूचना अधिकृत निरज श्रेष्ठले कर्णालीमा रहेको बहुआयामिक गरिबीले प्रत्यक्ष र परोक्ष रूपमा पर्यटन विकासलाई नकारात्मक असर परेको बताउँछन्। पर्यटकीय संशाधनहरूको कमजोर अभिलेखीकरण छ, उनले भने, प्रदेशका पर्यटकीय उत्पादनहरूको महत्त्वको बारेमा सरोकारवाला, समुदाय र उद्यमीहरू माझ सचेतनाको कमी छ। यस्तै पर्यटन विकासका लागि एकीकृत र समन्वयात्मक प्रयासहरूको अभाव, क्षेत्रीय र अन्तर्राष्ट्रिय विमानस्थलहरूको अभाव, विदेशी पर्यटकहरूका लागि फरक र महँगो हवाई भाडादर, उडानको अनिश्चितता, प्रदेशभित्र आन्तरिक र अन्तर प्रादेशीय उडानहरू नहुनु, कमजोर र सीमित सडकको सञ्जाल, भएका सडकहरूको दुरवस्था, भरपर्दो र आरामदायी सार्वजनिक यातायातको अभाव छ। यस्तै कम गुणस्तरका पर्यटन सेवा र सुविधा, आतिथ्यता क्षेत्रमा दक्ष जनशक्तिको अभाव, कम गुणस्तरका स्वास्थ्य र सुरक्षासम्बन्धी सेवासुविधा, सही सूचना र सूचना सम्प्रेषणको अभाव, स्थानीय सरकारको लापरबाही, गन्तव्यस्थलका समुदायहरू, पर्यटकहरूको आगमन र आवतजावतलाई निरुत्साही गर्ने पदयात्रा अनुमतिका लागि लामो प्रक्रिया र उच्च पदयात्रा शुल्कले पनि कर्णालीको पर्यटनले गति लिन नसकेको उनले बताए। उनका अनुसार अव्यवस्थित पर्यटन पूर्वाधारहरूको निर्माण, प्रदेशको पर्यटनको बजार व्यवस्थापन र प्रवर्द्धनका लागि सरकारी र निजी क्षेत्रबीच समन्वयको अभाव, पर्यटकहरूको बारेमा तथ्यांक, विवरण र पृष्ठपोषणको अभाव, पर्यटनबाट सिर्जित रोजगारी, सेवा प्रदायकको विवरणको अभाव, भरपर्दो र पर्याप्त विद्युत् आपूर्तिको अभावलगायतले पनि कर्णालीको पर्यटन क्षेत्र ओझेलमा परेको हो। मोबाइल फोन र इन्टरनेट सुविधाको सीमित पहँुच, पर्यटकीय उत्पादनहरू तथा सेवाहरूको उचित बजार व्यवस्थापन, प्याकेजिङ र प्रवर्द्धनको अभाव, चीन र भारतका सीमावर्ती सहरबाट पर्यटकहरू ल्याउन र अन्तरदेशीय पर्यटन प्रवर्द्धनमा पर्याप्त समन्वय र सहकार्यको अभावले पनि कर्णालीमा पर्यटन भिœयाउन गाह्रो परेको उनको भनाइ छ। पर्यटक नै आउँदैनन् कर्णालीमा कर्णालीका पर्यटकीय क्षेत्रमा अपेक्षाकृत पर्यटक आउन सकेका छैनन्। रारा र शेफोक्सुण्डो तालबाहेक अन्य कैयौं पर्यटकीय स्थलमा कति पर्यटक घुम्न आए भन्ने विषयमा तथ्यांक नै छैन। कर्णालीमा कति पर्यटक आउँछन् भन्ने विषयमा कुनै पनि निकायले तथ्यांक राख्ने गरेका छैनन्। पर्यटन व्यवसायी मनराज सिम्खडाले भने, विदेशी पर्यटकलाई काठमाडौंबाट कर्णाली आउने प्लेन टिकटले मनाङ मुस्ताङ घुमेर फर्किन सक्छन् ? विदेशी पर्यटकलाई कर्णाली आउन हवाई टिकट नै महँगो बनाइयो। यसले कर्णालीमा विदेशी पर्यटक ल्याउन निकै समस्या भइरहेको छ। सरकारले एक सय नयाँ पर्यटकीय गन्तव्य जारी गर्दा कर्णालीका २१ वटा पर्यटकीय क्षेत्र समावेश भएका थिए। मुलुककै पर्यटकीय गन्तव्यमा समावेश भएका पर्यटकीय स्थलमा समेत पूर्वाधार विकास हुन सकेका छैनन। जसका कारण यहाँसम्म सहजै पर्यटक पुग्न सक्दैनन्। यस्तै कर्णालीमा पर्यटक प्रहरीको पनि व्यवस्था राज्यले गर्न सकेको छैन। यसका कारण पर्यटकले सुरक्षा महसुस गर्दैनन्। जसले गर्दा कर्णालीमा पर्यटकको आकर्षण बढ्न सकेको छैन। कर्णालीलाई दुर्गमको संज्ञा दिइन्छ। कर्णालीबाट काठमाडौंं पनि दुर्गम हो। तर राज्यले नै कर्णालीलाई सधैं दुर्गम बनाउने गरेको छ। कतिपयले कर्णालीमा मान्छे बस्छन् र ? भनेर पनि प्रश्न गरेको पाइन्छ। यी प्रश्नको उत्तर पाउन हरेकले एक पटक कर्णाली घुम्न आउनै पर्छ। कर्णालीका सामाजिक अभियन्ता नवीन शाही भन्छन्, काठमाडौंमा कर्णाली सुनेका आधारमा होइन, कर्णाली घुमेर धारणा बनाउनुपर्छ। कर्णाली सबै खाले पर्यटकीय गन्तव्य हो। पर्यटकीय मनोरञ्जन लिन र कर्णाली बुझ्न कर्णाली आउनै पर्छ। कर्णालीको वास्तविक धरातलीय यथार्थलाई गहिराइबाट नियाल्न र त्यसलाई वस्तुनिष्ठ ढंगले व्याख्या गर्न कर्णाली घुम्नैपर्छ। कर्णाली नयाँ खोज तथा अनुसन्धान गर्नेहरूका लागि प्रचुर सम्भाव्य स्रोत रहेको बताउँदै उनले भने, सांस्कृतिक, पुरातात्विक, ऐतिहासिक र पर्यापर्यटनको उत्कृष्ट गन्तव्य पनि हो कर्णाली। कर्णालीमा राज्यको न्यून लगानी कर्णालीमा रहेका पर्यटकीय क्षेत्रहरूले संसारलाई आकर्षित गर्न सक्ने क्षमता भए पनि राज्यले ध्यान नदिँदा यहाँको हीरा पनि किरा बनेको छ। राज्यको लगानी नपुग्दा तथा भरपर्दो रुट निर्माणमा ध्यान नदिँदा माल पाएर चाल नपाएझैं भएको छ। कर्णालीको मुख्यद्वारका रूपमा रहेको कर्णाली राजमार्गको २०६३ चैत ३० गते नेपाली सेनाले ट्र्याक खोल्यो। जीर्ण राजमार्गमा यातायात सञ्चालन गरियो। तर अहिलेसम्म पनि उक्त राजमार्ग दुई लेनको बनेको छैन। हरेक वर्ष सरकारले ल्याउने बजेटमा कर्णाली राजमार्गको स्तरोन्नति गरिनेछ भनिन्छ तर सामान्य मर्मतबाहेक अन्य काम हुँदैन। कर्णाली प्रदेशसभा सदस्य दक्षिणा शाहीले भनिन्, कर्णालीमा पर्यटकीय पूर्वाधारमा राज्यको लगानी निकै कम भयो। त्यसैले कर्णाली अथाहा पर्यटकीय सम्भावना बोकेर पनि अहिले लथालिंग अवस्थामा छ। छिञ्चु जाजरकोट हुँदै डोल्पासम्म जाने सडकको अवस्था नाजुक छ। रारा जाने सडक पनि कालोपत्रे भएको छैन। सुर्खेत उद्योग वाणिज्य संघका अध्यक्ष लक्ष्मण कँडेलले भने, भारतको रुपैडियादेखि चीनको नाका हिल्सासम्म सुविधायुक्त कालोपत्रे सडक बनाउनु जरुरी छ। अर्को, कर्णाली प्रदेशको राजधानी सुर्खेत विमानस्थलबाट कर्णालीका १० वटै जिल्लामा आन्तरिक हवाई उडान नियमित गर्नुपर्छ। यसमा राज्यको ध्यान पुग्न सकिरहेको अवस्था छैन। यसले कर्णाली अझै समस्याबाट गुज्रिरहेको छ। कर्णालीको पर्यटन विकासका लागि राज्यले पर्याप्त लगानी गर्नुपर्ने पर्यटन व्यवसायीहरू बताउँछन्। निर्माण व्यवसायी महासंघ कर्णाली प्रदेशका महासचिव मानव बमले भने, कर्णालीमा निर्माण सम्पन्न गरेका योजनाहरूमा पनि व्यवसायीले समयमै भुक्तानी पाउँदैनन्। यहाँको पर्यटन विकासका लागि पहिलो आधार नै पूर्वाधार निर्माण हो। त्यसका लागि राज्यको ध्यान पुगेको छैन। कर्णालीलाई विकट मात्र भनेर नारा लगाएर हुँदैन। यहाँको विकटतालाई सहजता बनाउन राज्यले पर्याप्त लगानी गर्नुपर्छ। कर्णालीमा राज्यले लगानी गर्दा त्यसको सयौं गुणालाभ पनि लिन सकिने अवस्था छ। यस विषयमा राज्यका सबै निकायहरू जिम्मेवार भएर काम गर्नु आवश्यक छ। के छन् त कर्णालीमा ? कर्णाली प्रदेशको राजधानी सुर्खेत प्रदेशका १० जिल्लामा अवस्थित पर्यटकीय क्षेत्र प्रस्थान गर्ने प्रवेशद्वार हो। सांस्कृतिक, पुरातात्विक, ऐतिहासिक र धार्मिक अध्ययन तथा अनुसन्धानका हिसाबले सिञ्जा उपत्यका र प्रकृतिको अनुपम उपहारका दृष्टिले रारा नेपालकै उत्तम गन्तव्य हुन्। शेफोक्सुण्डो, त्रिपुरासुन्दरी मन्दिर उत्तिकै घुम्नलायक ठाउँ हुन्। कर्णालीको भाषा, साहित्य, संस्कृति, कला, पुरातत्त्व, धर्म र इतिहासका बारेमा शोधपत्र तयार गर्ने अनुसन्धानकर्ताका लागि सिञ्जा, दैलेख कोतगढी पञ्चदेवल बेलासपुर महावु क्षेत्र, सुर्खेत काँक्रेविहार, जुम्लाको कनकासुन्दरी, चन्दननाथ मन्दिर र तातोपानी गाउँपालिकाको लक्षाल कृति पैकेलो (साहसिक योद्धा) महत्त्वबारे जान्न पर्यटक ती स्थलमा जानै पर्छ। मानसरोवर, डोल्पा, रारा, जुम्लालगायत कर्णालीका पर्यटकीय केन्द्रको गेट वे हो सुर्खेत। यहाँको काँक्रेविहार दोस्रो लुम्बिनीका रूपमा परिचित छ। सुर्खेतमा गढी, देउती बज्यै, बुलबुले ताल र घण्टाघरलगायतका पर्यटकीय स्थल छन्। भेरी नदीमा भर्खरै सुरु भएको र्याफ्टिङ र प्याराग्लाइडिङलाई व्यावसायिक बनाउन सके त्यसले पर्यटकीय चहलपहल बढाउनेछ। दैलेख नेपाली भाषाको पहिलो अभिलेख भएको जिल्ला हो। अहिले पनि दुल्लुमा सो अभिलेख सुरक्षित छ। त्यस्तै श्रीस्थान, नाभीस्थान, धुलेश्वर, पादुका र कोटिला पञ्चतीर्थस्थल पनि दैलेखमै छन्। श्रीस्थान र नाभीस्थानमा रहेको कहिल्यै ननिभ्ने ज्वाला दैलेखको अर्को जीवन्त परिचय हो। विश्व सम्पदामा सूचीकृत हुन क वर्गमा परेको भूर्तिका बाइस देवल, दैलेख गढी, दुल्लुको कीर्ति खम्बा यहाँका पर्यटकीय स्थल हुन्। तर, प्रचारप्रसारको अभावमा चर्चा नै छैन। मारुनी, गर्रा, दमाह, हुड्के, पैसरीजस्ता मौलिक नाचहरूले यहाँको संस्कृतिलाई पनि जीवन्त राखेको छ। रारा मुगु जिल्लामा पर्ने नेपालको सबैभन्दा ठूलो ताल हो। ताल पुग्न जति गाह्रो छ, पुगेपछि पाइने स्वर्गीय आनन्दको कल्पनामात्रै पनि मीठो हुन्छ। ५ किलोमिटर लम्बाइ, ३ किलोमिटर चौडाइ र १ सय ६७ मिटर गहिराइ रहेको राराको क्षेत्रफल ११ वर्गकिलोमिटर छ। हिँडेर एक फन्को मार्न मात्रै ५ घण्टा लाग्छ। समुद्री सतहबाट २ हजार ९ सय ९० मिटर उचाइमा रहेको रारा तालको विशेषता भनेकै छिनछिनमा पानीको रङ परिवर्तन हुनु हो। यहाँ नेपालमा कतै नपाइने स्नो ट्राउट प्रजातिको माछा पाइन्छ। गरिबको उपमा पाएको हुम्लासँग सम्भावनाका स्रोत धेरै छन्। तर, यिनको पहिचान हुन सकेको छैन। हिन्दुहरूको तीर्थस्थलका रूपमा प्रख्याति कमाएको मानसरोवर जाने प्रमुख स्थान हो हुम्ला। समुद्री सतहबाट २ हजार ९ सय मिटरमा उचाइमा छ यसको सदरमुकाम सिमिकोट। यो जिल्ला कला संस्कृति, प्राकृतिक सौन्दर्य, जडीबुटी, ताल तथा मनोरम दृश्यहरूको थलो पनि हो। तर पनि यो निश्चित पर्यटकको लागि मात्रै गन्तव्यस्थल बनिरहेको छ। हवाई सेवा नियमित र भाडा दर कम भए यहाँको पर्यटकीय सम्भावना बढ्ने देखिन्छ। वरिपरि हिमाल, बीचको समथर भूभागमा गुजुमुज्ज घरहरू। बस्तीको मध्यस्थानमा चन्दनाथ मन्दिर। नजिकै बगिरहेको तिला नदी, यो हो जुम्लाको मनोरम दृश्य। संसारकै सबैभन्दा उच्च स्थानमा धान फल्ने जिल्ला पनि हो जुम्ला। यही जिल्लाको सिञ्जाबाट खस भाषाको उत्पत्ति भएको हो। सदरमुकाम भएकाले पनि जुम्ला कर्णाली अञ्चलका पाँच जिल्लामध्ये सुगममा पर्छ। जुम्ला रारा ताल जाने प्रमुख स्थल पनि हो। जुम्लाका काञ्जिरोवा, पातारासी, वाक्कीजस्ता हिमाल, पञ्चदेवल, तातोपानी, पाण्डु गुफा, विराज दरबार, चन्दननाथ मन्दिर, भैरवनाथ मन्दिर, कनकासुन्दरी मन्दिर हेर्नलायक छन्। सफा, शान्त र निर्मल पानी। छिनछिनमा पानीको रंग परिवर्तन भइरहने। कहिले गाढा नीलो, कहिले मलिन हरियो। देशको सबैभन्दा गहिरो तथा दोस्रो ठूलो ताल डोल्पाको फोक्सुण्डोको बयान जति गरे पनि कमै हुन्छ। तालको अलि पर सानो रिग्मो गाउँ, जहाँ पर्यटकका लागि बनाएका केही होटल पनि छन्। नजिकै सेनाको सानो टुकुडीबाहेक बस्ती छैन। एरिक भ्यालीको चलचित्र क्याराभान र अमृत गुरुङको गीत साकर्णालीले डोल्पाको परिचय बाहिर ल्याएपछि त्यहाँ आन्तरिक र बाह्य पर्यटक बढेका छन्। तल्लो र माथिल्लो डोल्पा पदयात्राका लागि पनि प्रसिद्ध छ। यस्तै जाजरकोट प्राकृतिक स्रोतसाधनले धनी जिल्ला हो। तर, प्रचारप्रसारको अभावमा अहिले पनि यसले पुरानै सशस्त्र द्वन्द्वले थिलथिलो भएको र विपन्न जिल्लाको परिचय सँगालिरहेको छ। प्राकृतिक विविधता मात्र नभएर कलासंस्कृतिको जीवन्त क्षेत्र हो जाजरकोट। अमूल्य जडीबुटी, निरन्तर बगिरहेको भेरी नदी, ऐतिहासिक दरबारले जाजरकोटको परिचय थेगिरहेको छ। खुँडा, दमाहा, मयूरजस्ता मौलिक नाचको विरासत मासिने हो कि भन्ने चिन्ता पनि उस्तै छ। भेरी नदी हुँदै कर्णाली चिसापानी पुलसम्मको साहसिक जलयात्रा निकै रोमाञ्चकारी हुने देखिए पनि त्यसले व्यावसायिक रूप लिन अझै लामो समय लाग्नेछ। यस्तै कर्णाली राजमार्गको मुख्य नाका रहेको कालीकोट जैविक विविधता, जडीबुटी तथा पर्यटकीय क्षेत्रले भरिपूर्ण क्षेत्र हो। नेपालकै अग्लो दाबी गरिएको ३ सय ८१ मिटर उचाइबाट झरेको झरना पचालझरना, बढीमालिकाको गेट त्रिवेणी पाटन, चुली र पुगमालिका, महावु धामलगायत यहाँका देवल तथा मष्टका थानहरूले धार्मिक पर्यटनका हिसाबले पनि निकै महत्त्वपूर्ण जिल्ला हो। रुकुमको सदरमुकाम चौरजहारी पनि धार्मिक तथा जडीबुटीका हिसाबले निकै प्रख्यात छ। यहाँको स्यार्पुताल पर्यटकीय हिसाबले निकै चर्चित छ। त्यस्तै साईकुमारी भगवती र कालिका मन्दिर, वराह मन्दिर रुकुमका चर्चित धार्मिक स्थलहरू हुन्। रुकुम मगर बाहुल्यको जिल्ला हो। त्यसैले मगर संस्कृति र जीवनशैली अवलोकनका लागि यो जिल्ला जीवन्त छ। रुकुममा जिगरे मन्दिर, पुपाल लेक स्थानीय पर्यटकीय स्थल हुन्। अहिले प्रदेश सरकारले कर्णालीका मुख्य पर्यटन क्षेत्रमा आवश्यक पूर्वाधार निर्माणको कामलाई प्राथमिकताका साथ अगाडि बढाइरहेको छ। सुरेश अधिकारी, उद्योग, पर्यटन, वन तथा वातावरण मन्त्री, कर्णाली प्रदेश भारतको रुपैडियादेखि चीनको नाका हिल्सासम्म सुविधायुक्त कालोपत्रे सडक बनाउनु जरुरी छ। कर्णाली प्रदेशको राजधानी सुर्खेत विमानस्थलबाट कर्णालीका १० वटै जिल्लामा आन्तरिक हवाई उडान नियमित गर्नुपर्छ । लक्ष्मण कँडेल, सूचना अधिकारी, खाद्य व्यवस्था तथा व्यापार कम्पनी यस्तै पहाडी जिल्लामध्ये एक हो सल्यान। परम्परागत कृषि पेसामा आधारित सल्यान नेपालकै उत्कृष्ट खुकुरी निर्माणमा प्रख्यात ठाउँ छ। जातीय हिसाबले पनि यहाँ विविधता रहेको पाइन्छ। विशेषगरी बाहुन, क्षेत्री, मगर, कामी, दमाई तथा नेवार समुदायको बाहुल्य यस क्षेत्रमा छ। कुपुण्डे दह यहाँको धार्मिकस्थलको रूपले प्रसिद्ध छ। यसका साथै खैरावाङ भगवती मन्दिर र छत्रेश्वरी मन्दिर प्रमुख धार्मिकस्थल हुन्। यसका अतिरिक्त अन्य पर्यटकीय एवं धार्मिकस्थलहरू पनि यहाँ छन्। अदुवा खेती, अमिलो जातका फलफूल खेती तथा बाख्रापालन व्यवसायका साथै अन्य कृषिजन्य व्यवसाय नै यस जिल्लामा प्रमुख व्यवसाय हो। पर्यटन प्रवर्द्धनमा प्रदेश सरकारको पहल कर्णालीको पर्यटन प्रवर्द्धनका लागि प्रदेश सरकारले पहल थालेको छ। प्रदेश सरकारका उद्योग, पर्यटन, वन तथा वातावरणमन्त्री सुरेश अधिकारीले कर्णाली प्रदेशको समग्र पर्यटन क्षेत्रका सम्भावनाहरूलाई उजागर गर्न आफू योजनाबद्ध रूपमा लागिरहेको बताए। उनले भने, कर्णाली प्रदेशको राजधानीस्थित सुर्खेत विमानस्थलबाट कर्णालीका अन्य जिल्लामा हुने आन्तरिक उडान नियमित बनाउन लागिरहेका छौं। यस विषयमा हवाई सेवा सञ्चालकहरूको सुझावअनुसार प्रदेश सरकारले ३० लाख बजेट जम्मा गर्नुपर्ने माग भएको छ। त्यो रकम जम्मा गर्ने तयारी छ। अहिले कर्णालीको आन्तरिक उडान लुम्बिनी प्रदेशको नेपालगन्जबाट भइरहेको छ। कर्णालीमा पर्यटन पूर्वाधारको काम निकै कम भएको छ। विगतका सरकारहरूले पर्यटन पूर्वाधार निर्माणका सन्दर्भमा खासै चासो देखाएनन्। अहिले प्रदेश सरकारले कर्णालीका मुख्य पर्यटन क्षेत्रमा आवश्यक पूर्वाधार निर्माणको कामलाई प्राथमिकताका साथ अगाडि बढाइरहेको छ। संघीय सरकार र संघीय पर्यटनमन्त्रीसँग पनि मैले कर्णालीको पर्यटन पूर्वाधार निर्माणका लागि विशेष बजेटको व्यवस्थापन गरिदिन पटकपटक आग्रह गरेको छु। उहाँले पनि सकारात्मक प्रतिक्रिया दिनुभएको छ। प्रदेश सरकारले कर्णालीमा विदेशी पर्यटक ल्याउने व्यक्ति तथा कम्पनीहरूलाई अनुदानको व्यवस्था गर्न तयारी गरिरहेको पनि उनले बताए। यसमा मैले प्रदेश सरकारका मुख्यमन्त्री र अर्थमन्त्रीज्यूसँग छलफल गरेको छु। उहाँहरू सकारात्मक हुनुहुन्छ। तत्कालै बजेटको व्यवस्थापन गरेर कर्णालीमा विदेशी पर्यटक भ्रमण गर्न ल्याउने व्यक्ति तथा संस्थालाई प्रदेश सरकारले अनुदान दिने व्यवस्था गर्न लागेका छौं, उनले भने, काठमाडौंबाट कर्णाली भ्रमण गर्न चाहने विदेशी पर्यटकहरूलाई चर्को हवाई भाडाका साथै अन्य झन्झटिलो प्रक्रियालाई कसरी सहज बनाउन सकिन्छ भन्ने विषयमा पनि मैले छलफल गरिरहेको छु। यसमा आवश्यक सुधार गरेर सहज रूपमा कर्णाली भ्रमण गर्ने व्यवस्था मिलाउने छौं। कर्णालीको भूमि नै ऐतिहासिक, धार्मिक तथा सांस्कृतिक रहेकाले यहाँ अथाहा पर्यटनको सम्भावना भएको उनको तर्क छ। यस विषयमा विज्ञहरूको टोली नै बनाएर थप अध्ययन अनुसन्धान गरी आवश्यक सुधारको लागि प्रदेश सरकार र विषयगत मन्त्रालयको ध्यान केन्द्रित भएको उनले बताए। कर्णालीका सुन्दर पर्यटकीय गन्तव्यहरू निहाल्न पैदल, सडक र हवाई सेवाहरूलाई सहज र सुविधायुक्त बनाउन प्रदेश सरकारको चिन्ता र चासोको विषय बनेको मन्त्री अधिकारीको भनाइ छ।"
मिलनको कामना,"निरन राई सायद बिम्बहरू यतैकतै छन् तर, मैले तिनलाई समाएर ठ्याक्कै क्यानभासमा सिँगार्न सकिनँ। भावनाहरू बिस्कुन लागेका छन् तर, तिनलाई सम्हाल्नै सकिनँ मेरो निस्वार्थ र निश्चल भावना कहिलेकाहीँ संवेदनाहीन हुने हो कि लाग्छ। मभित्र पल पल शब्दहरू कुस्ती खेल्छनर, आगो निस्किन्छ म ज्वाला दन्किरहन्छु सभ्य समाजको चित्र अँगारले कोरिरहन्छु क्षितिजमाथि आकाशमा लुकामारी खेल्ने आकृतिहरू जस्तै चित्र ! मिलन हुनुपर्ने थियो ती दुई किनाराको तर, हुन सकेको छैन म तिनको मिलनको आशा बोकेर हिँडिरहेको छु। अरुण५, जिमीगाउँ, भोजपुर"
भिजिट भिसामा कुवेत हिँडेका २२ जना फर्काइए,"काठमाडौं : तपाईं भिजिट भिसामा विदेश जानका लागि विमानस्थल पुग्नु भएको छ भने, तपाईंको साथमा उक्त देशको भिसा र बोर्डिङ पास पक्कै हुन्छ। साथमा उक्त देशमा घुम्ने सेडुअल र फर्कने टिकटसमेत साथमा हुन्छ। तर बिहीबार राति नेपालबाट दुबई हुँदै कुवेत जान लागेका २२ जना महिलाको साथमा भने यी कुनै पनि कागजात थिएनन्। उनीहरूसँग दुबईको भिसा थियो भने बोर्डिङ पास भने कुवेतको थियो। न त उनीहरूको साथमा यात्रा सेड्युल थियो, न त फर्कने टिकट नै। अध्यागमन कर्मचारीले मागेको विवरण बुझाउन नसकेपछि उनीहरू विमानस्थलबाटै फर्काइए। विमानस्थल सुरक्षा प्रहरी कार्यालयका प्रमुख डम्बर विकका अनुसार, उनीहरूलाई विमानस्थल अध्यागमनले फर्काएको हो। मानव तस्करी भएको हुन सक्ने आंशकामा उनीहरूलाई दुबई उड्न रोक लगाइएको हो। सोधपुछका क्रममा उनीहरूले रोजगारीका लागि कुवेत जान लागेको बताएका थिए। तर उनीहरूको साथमा भने भिजिट भिसामात्रै थियो। अध्यागमन कार्यालयका अनुसार उनीहरू हिमालयन एयरलाइन्सको विमानबाट दुबई हुँदै कुवेत जान लागेका थिए। टिकट र भिसामै बदमासी देखिएपछि युवतीहरूलाई मानव तस्करी गरिएको हुन सक्ने अनुमानमा फिर्ता गरिएको अध्यागमन कार्यालयले बताएको छ। दुबई हुँदै कुवेत जान लागेका उनीहरूसँग एकातिरको बोर्डिङ पास र अर्कातिरको भिसा भएको फेला परेपछि राति नै फिर्ता गरिएको थियो। पछिल्लो समय भिजिट भिसाको बहानामा वैदेशिक रोजगारीमा खाडी पुयाएर मानव बेचबिखन गर्ने गिरोह सक्रिय रहेको छ। खाडी पुगेका महिलाहरू बन्धक बनाएर यौन तथा श्रम शोषणमा पर्ने, घरेलु हिंसामा पर्ने गरेका छन्। गैरकानुनी रूपमा खाडीमा काम गर्दा उनीहरूले पाउने पारिश्रमिकका विषयमा समेत उचित तरिकाले सम्बोधन नहुने समस्या देखिएको छ। एसएसपी डम्बर विक भन्छन्, सरकारले भिजिट भिसामा विदेश जानका लागि निश्चित नियमहरू लागू गरेको छ। उक्त नियम पालना नगरी विदेश जान लागेका जोकोही कारबाही र छानबिनको दायरामा पर्ने गर्छन्।"
मृत्युलाई काँधमा बोकेर तुइन तर्दै,"संस्कारको झीरमा उनिएका रङहरू गाढा छन् अझै अनकण्टार प्रदेशमा। तुइनको मध्य भागमा पुगेपछि प्राण पखेरु उड्ने पक्का भयो। तुइनमा झुन्ड्याइएको फलामको पेरुंगोमा राजन रावत, म र हुम्लाका एक पत्रकार बसेका थियौं। त्यो पेरुंगोलाई वारि ल्याउन परे वारिको मान्छेले पारि लान परे पारिको मान्छेले तान्नु पर्ने रहेछ। बस्ने मान्छेलेपनि तुइनमा समातेर पेरुंगो ठेल्नुपर्ने रहेछ। लौ डुबेर मरिने भयो सर। चारमध्ये तीन बोल्टु खसिसकेछन्। चौथो पनि आधा खुस्किसकेछ। बाँकी भाग खुस्केपछि पेरुंगोसहित ढुंगोभैं खस्ने भयौं हामी कर्णालीमा कालोनीलो बन्नुभयो राजनजी। तुइनबाट खस्न लाग्यौं तीनजनानै चिच्यायौं। वारिपारिका साथीहरूले गर्न सक्ने केही थिएन। तीन भाइले हातले ठोकिरह्यौं हुकलाई। छिप्रापट्टिका मित्रहरूले तानिरहनुभयो छिटोछिटो। आखिर, ज्यान कर्णालीलाई सुम्पनुपर्ने भो सोचें। पारुलाई सम्झिएँ। छोराछोरीलाई सम्झिएँ। आमाहरू र दाइभाउजूलाई सम्झिएँ। कर्णालीले लगेको खबरमात्र पाउने भए सबैजनाले। जिन्दगीको नियतिमाथि टीठ लाग्यो। मृत्युले कुपुकुपु चपाउन थाल्योजस्तो लाग्यो नजिक आएर। ऊ त्यही तुइनमा हामीसँगै चढेको रहेछ जस्तो लाग्यो। मृत्युलाई भेटेपछि जिन्दगीको अन्तिम क्षणपनि सकिन्छ। मृत्युलाई काँधमा बोकेर तुइन तर्दैछौं हामी। बरबरी आँसु झरे दुई मित्रका आँखाबाट। शून्य शून्य बन्न थाल्यो मेरो दिमाग। ब्वांगपेरुंगो झरेपछि पो देखियो संसार। तै छिप्रापट्टिको किनारमा पुगेपछिपेरुंगो खस्यो। एक सेकेन्ड अघि खसेको भए कर्णालीमा हेलिनुबाहेक उपाय थिएन अरु कुनै। मृत्युको सन्निकटले सनसनी फैलायो दिमागमा। मृृत्युले छोडेको पक्का भएपछि जीवनका कणकणमा ढाक्यो झलमल्ल खुसी। मृत्यु अनिश्चयी छ र पो आनन्द छ जीवनमा। मृत्युका मिहिन गीतहरू अनुभूत गरिरहुञ्जेल गति र खुसीको सञ्चार भइरहन्छ जीवनमा। जीवनको अघिल्तिर मृत्यु हारेको खुसीयालीमा उत्तानो परेर चौरमा पल्टियौं तीनैजना। साथीहरूले धेरै लामो श्वास फेरे। खार्पुनाथ र छिप्रा जोड्न पहिले पक्की पुल बनाइएको रहेछ कर्णालीमाथि। जनयुद्ध सञ्चालन गर्ने क्रममा नष्ट पारिएको रहेछ तीन वर्षअघि। जनयुद्धको नाममा विकट ठाउँको पुल उडाएपछि सुविधा के पाऊन् बिचरा जनताले। गन्तव्य छिप्रा छ। उद्देश्य अनन्तेपूर्णिमामा लाग्ने मेला हेर्ने छ। हजुर, जसरी पनि जानुपर्छ अनन्तेपूर्णिमाको मेला हेर्न छिप्रामा। यो हुम्लीहरूको सबैैभन्दा ठूलो चाड हो, हुम्लाको संस्कृति बुझ्ने यो राम्रो अवसर पनि हो डी एस पी मणिजंग हमाल दम्पतीले निम्ता गर्नु भएथ्यो पाँच दिनअघिनै। देश परदेश पुग्नेहरू पनि खुसी साटासाट गर्न फर्कने रहेछन् अनन्तेपूर्णिमामा। त्यही जात्रामा भाग लिन काठमाडौंदेखि पुग्नु भएको रहेछ मणिजीहरू पनि। उहाँहरूको घर छिप्रामै भएकोले त्यो जात्रा हेर्ने राम्रो अवसर थियो मेरो लागि। संस्कृतिमै त लुकेको हुन्छ मान्छेको जीवन दर्शन र जीवनस्तरको दर्पण। कर्णाली नदी तरेपछि अर्कोपट्टि उकालो चढ्नुपर्ने रहेछ छिप्रा जानका लािग। बिहान ९ बजेनै सिमकोटबाट ओरालो झरेका हामीहरू साँझ ५ बजेतिर उकालो चढिरहेछौं। बायाँतिर खार्पुनाथ मन्दिर देखिइरहेछ कर्णाली किनारमा। खार्पुनाथ अघिल्तर उत्तरतिरबाट झरेको दोज्याम खोला मिसिइरहेछ। दोज्याम खोला आफैं विशाल देखिन्छ। विशाल कर्णालीमा मिलेपछि उहाँहरूको घर छिप्रानै पर्ने भएकोले त्यो जात्रा हेर्ने राम्रो अवसर थियो मेरो लागि। संस्कृतिमै त लुकेको हुन्छ मान्छेको जीवन दर्शन र जीवनस्तरको दर्पण। कर्णाली नदी तरेपछि उकालो चढ्नुपर्ने रहेछ छिप्रा जानकोलािग। बिहान ९ बजेनै सिमकोटबाट ओरालो झरेका हामीहरू साँझ ५ बजेतिर उकालो चढिरहेछौं। बायाँतिर खार्पुनाथ मन्दिर देखिइरहेछ कर्णाली किनारमा। खार्पुनाथ अघिल्तर उत्तरतिरबाट झरेको दोज्याम खोला मिसिइरहेछ। दोज्याम खोला आफैं विशाल देखिन्छ। विशाल कर्णालीमा मिलेपछि पनि कर्णालीको आकारमा खासै परिवर्तन देखिँदैन। एकमा एक थप्यो एकनैको सिद्धान्त प्रमाणित गरिरेहछ कर्णालीले। वरिपरि हरिया डाँडाहरू छन् सुलुत्त परेका। चरासमेत गुल्टिने ती भीरहरूमा घोडा र गाईहरू चरिरहेका देखिन्छन्। हाम्रै बायाँपट्टि पहाडको बीचबाट एउटा गोरेटो झरिरहेछ छड्के पटुकीजस्तो। कर्णाली नदी छोडेर डेढघण्टा उकालो चढेपछि भीरको स्यानो थाप्लोमा भेटियो गाउँलेहरूको भीड। हुम्ला पुगेपछि पहिलोपटक एकै ठाउँमा त्यति ठूलो भीड देखेको थिएँ मैले। डाँडाफैया, बुराउँसे, दार्मा, ठेहे, श्रीनगरदेखिका मान्छेहरू भेला भएका रहेछन् त्यहाँ। भीरमै टाँसिएको रहेछ लोहासुर मन्दिर। मन्दिर वरिपरि लछप्पै थियो रगत। बलि दिएका बोकाहरू भने ओसारिसकेका रहेछन् मन्दिरबाट। मन्दिर अघिल्तिर ठूलो ठूलो स्वरमा झगडा चर्किरहेको छ। जात्रालुहरू डाँडाडाँडाबाट झगडा हेरिरहेछन्। दलित र गैरदलितबीचको झगडा रहेछ त्यो। भाद्र पूर्णिमाको दिनमा पर्ने अनन्तेपूर्णेमा दलितहरूले बाजा बजाउने परम्परा चल्दै आएको रहेछ। अब आयन्दा हामी बाजा बजाउन सक्तैनौ भन्ने दलितहरूले अडिग लिएपछि दिउँसैदेखि मारामार चलेको रहेछ। जात्राको सुरुमै झगडामा परियो संस्कृतिको जुठेनले छातीमा उब्जायो समवेदना। नेपालमा जात्रामा प्रायः झगडा सबैै ठाउँमा पर्छ। प्रायः सुरपानी पिएर जात्रामा जाने भएकोले पनि झगडा पर्नु स्वाभाविक हो। लोहासुर मन्दिरबाटै सुरु हुने रहेछ छिप्रा गाउँ। त्यहीं भेटिनुभयो मणिजंग हमाल र भाउजू। मसँगै सिमकोटबाट गएका जंग रोकाया, राजन रावत, कृष्णा रोकाया, विशाल बोहरा, दानसिंह रावलहरू र मणिजीले गाउँलेहरूलाई भेला गराउनु भयो। अरू नै दिन छलफल गरौंला। जात्राको दिन झगडा गरेर टाढा टाढादेखिका पाहुनाहरूलाई खल्लो नपारौं भनेपछि सबैको चित्त बुझ्यो। दमाहा, ट्याम्को, सहनाई, ढोलक, झ्याली घन्कन थाले। धामीहरू नाच्न र काम्न थाले। त्यो जात्रामा धामी नाचले प्रधानता पाउँदो रहेछ। धामीहरूले माथि सेतो भोटो र बख्खु, तल सेतै पेटीकोट जस्तो कपडा पहिरदारहेछन्।सबैै धामीहरूले सयपत्री पूलको माला पहिरेका छन्। उनीहरूको टुपी तीन चार हातसम्म लामो हुने रहेछ। त्यसलाई तारले बानेर महादेवको जटाझैं बेर्ने चलन रहेछ। भेषभूषा, हाउभाउ र चर्तिकलाले समाजका अरू सदस्यभन्दा बेग्लै र विशेष देखिँदैछन्। सामान्यभन्दा फरक नदेखिएपछि कहाँ पर्छ र अरूको नजर ? साँझ पर्न लागिसकेको छ। पाँच जना धामीलाई व्यथा देखाउनेहरूको धुइरो चलिरहेछ। भेदेको र बोक्सी लागेको कारणले जहान परिवारको स्वस्थ्य बिग्रिएको, पाल्तुपशु र खेतीपाती राम्रो नभएको गुनासो धामी समक्ष पोख्नेहरू खचाखच छन्। धामीसँग न्याय माग्दा र ज्यानको स्वस्थताको कामना गर्दा मान्छेहरू प्रायः मुखमा घाँस च्यापेर पशुवत अज्ञानी भएको शैलीमा प्रस्तुत हुँदा रहेछन्। धामीले चामल र फूल छरेर देवताबक्ने रहेछन् र काम्दै सबैै समस्या दूर गराइदिने बचन दिँदारहेछन्। धामीहरू हुम्लाका विभिन्न मन्दिरको प्रतिनिधित्व गरेर त्यहाँ भेला हुने रहेछन्। उनीहरू देवताका साक्षात् रूप हुन भन्ने विश्वास रहेछ हुम्लीहरूमा। मरञ्च्यासे, जीउभरि मैलका कान्ला र पाटाले घेरिएका र सुल्फाको सुरमा सन्कने बानी हुँदो रहेछ देवताहरूको। मान्छेले आफूजस्तै बनाउने त हो नि देवता पनि। देवतापनि त्यही समाजकै रीतिथितिमा ल्याइरहने त हो तरंग। म देवता भनिएकाहरूको जीर्णता देखेर चकित परें। तपाईंमा साँच्चै देवताको अंश छ त ? मैले प्रश्न गर्दा प्रश्नको ओइरो लग्ने आशंका पलायो एक धामीमा। यो छलफल गर्ने विषय होइन भनेर टारे। मसँग छलफल गर्ने इच्छानै देखाएनन् उनीहरूले। धर्माधिकारीहरू तर्कको सामु पर्न कमै चाहन्छन्। अलि तल्लापट्टि चौडिलोमा पाँच युवती र एघार युवाहरू देउडा नाचिरहेका रहेछन्। महिला र पुरुषहरू गोल परेर देउडामा जीवनका सुख दुःखहरू, घर परिवार, माइत मावलका होची अर्घेलीहरू, अभावका शृंखलाहरू, मायाप्रेमका उत्तारचढावहरू, बिदेसिनु पर्नाको पीडा, गोठालो जाँदा र घरखेत गर्दाको अप्ठेरोहरूलाई गीतको माध्यमबाट व्यक्त गरिरहेछन्। देउडा नाच्ने र जात्रामा जाने प्रायः सबैै महिलाले टाउकोमा टोपृज्ञेघाँटीमा जालृद्देछातीमा कम्पनीमालाृघेपहिरेका छन्। प्रायः सबैैले ऊनी बर्को ओडेका छन्। मखमली चोलो र पेटिकोट जस्तो फरिया (जसलाई दौडा वा आङ्गो भनिँदो रहेछ) पहिरेका महिलाहरूको अनुहारमा खुसीको चमक छ। खुट्टामा प्रायः स्पोर्ट सुज छ। पुरुषहरूले कमिज सुरुवाल र ज्याकेट लगाएका छन्। कतिपय मान्छेहरू नाम मात्रको कपडा पहिरेर उपस्थित भएका छन्। केही जात्रालु सम्पन्न जस्तै लाग्छ हगि ? मैले स्थानीय शिक्षक समक्ष खसखस राखें। यो त यिनीहरूको जिन्दगीभरिको एकजोर कपडा हो सर, पटक पटक फेर्न कहाँ सक्तछन् र यिनीहरूले भित्र अभाव भएपनि अरूको अघिल्तिर सम्पन्नता देखाउनै पर्ने नेपाली प्रवृत्तिको हाबी रहेछ त्यहाँ पनि। साँझ घर्किंदै गएपछि जात्रालु धुइँरो पनि छिप्रा गाउँमा पस्यो। तीस, पैंतीस घरहरू पुटुक्क उमे्रका कन्ने च्याउ जसरी जोडिएर बसिरहेका रहेछन् छिप्रामा। पीडा र दुःखका कोलाज देखिन्छन् गाउँका सबैै घरहरू। नाम मात्रका छन् घर। ठण्डीको साम्राज्य निर्वाध चलिरहेछ चोटा कोठामा। रित्ता चोटा, कोठाहरू गाँस र कपासको आह्वान गरिरहेछन्। घर त बिलौना सम्झने चौतारो बनेको छ। व्यथा खोस्रने खोरिया भएको छ। घरमा हुम्ली शैली हुनेनै भयो। तीन खण्डका छन् घरहरू। सबैभन्दा तल्लो खण्डमा गाईबस्तुकोलागि गोठ, बीच खण्डमा भात भान्सा र परिवारका सदस्यहरूको ओछ्यान। माथिल्लो खण्ड पाँचमा पाहुना राख्ने दुई तीन कोठाहरू र अघिल्तिर माटो बिछ्याएको समथर छाना। जोडिएका घरहरू भएकोले गाउँलेहरूको लागि छानानै बाटो हुने रहेछ। आँगनभरि भेडा पाल्ने र बलेसीमै मान्छेले दिसा गर्ने चलन सामान्य मानिँदो रहेछ। कुटुक्क काट्यो पेट। यहाँ दिसा गर्ने टाइलेट छैन ? जात्रामा निकै चल्ता पुर्जा देखिएका एक युवकसँग सोधें। उनी एकछिन अक्कबक्क परे। ए पाइखाना हो ? गाउँमा एउटा त छ तर अलि पर छ उनले भने। लौ न जाउँ बच्चा जसरी खुरुन्धान गरें मैले। उनी अघिअघि म पछि पछि। गाउँको माझमा एउटा टाइलेट रहेछ, कुनै गैरसरकारी संस्थाले निर्माण गरिदिएको। टाइलेटमा ढोका रहेनछ। गारोमा टाँसेर प्यान राखिएकोले बसेर दिसा गर्न नमिल्ने। टाइलेट भरिएको रहेछ दाउराको खलियोले। टाइलेट वरिपरि दिसा पिसाब, त्यसमाथि हरिया झिंगाहरूको भुनभुनले पन्ध्र कदम वरैबाट सिकसिकोले जीउ चिलाउन थाल्दो रहेछ। यस्तोमा त कसरी दिसा गर्नु नि मैले बोलें। भएको यस्तै हो सर, यहाँ भन्दा त पाखामा जानु निउनले भने। लौ टाइलेट नभै दिसा नगर्ने हो भने डुबिने रहेछ भाउँटोमासोच्दै अलि पर्तिर गएँ र रुखको छेकोमा हल्का भएँ। छिप्रा पहाडनै पहाडको काखमा रहेकोले अद्भुत शान्ति छ। तलतिर उत्तरबाट दक्षिणतिर अनवरत बरिरहेको कर्णालीको सुसाइले फिजाइरहेछ नूपुर ध्वनि। गाउँको सबैैभन्दा ठूलो घरको छानामा एकातिर धामीहरू जोखना हेरिरहेछन् , अर्कोतिर देउडा चलिरहेछ। धामीहरू बेरिएको टुपीमाथि एउटा कपडा बेरेका छन्, जसलाई मथेरो भनिँदो रहेछ। हातहातमा घण्ट र त्रिशूल छ उनीहरूको। बाजा बजिरहेछ। धामीहरू नाचिरहेछन्। कोही धामीहरू जोखना हेरेर मान्छेको भविष्य बताउँदैछन्। एउटी झन्डै तीस वर्षकी महिला क्वाँ क्वाँ रुन थालिन्। उनका आफन्तहरूले सम्झाउन थाले पिर नगर भनेर। उनको लोग्ने कामको सिलसिलामा विगत तीन वर्षदेखि मुम्बईमा गएको रहेछ। धामीले हात हेरे। तिम्रो लोग्नेले दुई वर्षअघि अर्की पत्नी ल्याइसके अब फर्कन्नन् भने। कोकोहालो हालेर रोइन् तिनी। उनका आफन्तले धामीलाई पुकारे। अक्षता पैसा चढाए। युवतीले मुखभरि घाँसको मुठो च्यापिन्। चार हात खुट्टा टेकिन् र बोलिन् म जनावर जत्तिकै अज्ञानी हुँ। मलाई केही थाहा छैन। जसरी हुन्छ मेरी सौतालाई भगाइदेऊ। धामी कामेर चार हात माथि उफ्रिए। उनको टुपी फुकेर आइमाईको जस्तै फिंजारियो। उनले अनेकौं मन्त्र फलाके। अनेकौं तन्त्र गरेझैं गरे। त्यसपछि घोषणा गरेमेरो मन्त्रको प्रभावले यो आइमाईको सौताले आजै लोग्ने छोडेर हिँड्छे, अब कोही पनि यिनको सौता बनेर आउन सक्तैन। परर्र ताली बज्यो। सबैैमा खुसी छायो। धामीको जयजयकार गरियो।केहीबेरपछि मुम्बईमै बस्ने अर्का युवक गाउँ आइपुगेछन्। उनी त्यही जात्रामा उपस्थित भए। सबैैले ती महिलाको लोग्नेले सौता ल्याएको कुरा सोधखोज गरे। हामी एकै घरमा बस्छौं, उनले कुनै स्वास्नी भिœयाएका छैनन्। यो बकवास मात्र हो।उनले भने। गाउँलेहरूले उनको भन्दा धामीकै बढी विश्वास गरे। सबैको मुखबाट निस्कियोधन्न देवलदेवीले धामीलाई देखाइहालिछन् र मात्र, नत्र अर्की सौता व्यहोर्न पथ्र्यो बिचरीले। नाटकको एक शृंखला प्रस्तुत गर्ने, कुनै व्यवधान देखापर्ने स्थितिमा तुरुन्तै अर्को शृंखला सिर्जना गरेर अघिल्लो व्यवधान दैवी शक्तिले हटाइदिएको घोषणा गर्ने गज्जबको रीत हुँदो रहेछ धामीहरूको। चिरा सोझा मनुवाहरू त्यो सब देवता खुसी हुनु र नहुनुको खेल हो भन्ने विश्वासमा बज्रलेप भइरहेछन्। छाना छानामा उभिएर नाचगान र धामीको चर्तिकला हेर्नेहरूमा हँसीमजाक चलिरहेछ। गाउँका भद्र भलाद्मी भन्नेहरूलाई राडीमाथि राखिएको छ। गाउँलेहरूको अनुहारमा देखिन्छ भित्रैदेखिको निखार खुसी। तम हो नेपालबाट आयाृद्धे? एउटी बूढी आमैले च्याप्पै हात समातेर सेता अक्षताको टीका र धूपीको प्रसाद लगाइदिनु भयो। मैले आमा सम्झिएँ र ढोगिदिएँ। अझैसम्म काठमाडौंलाई नेपाल भन्ने चलन रहेछ। नेपालबाट एउटा मान्छे आउँदैछन् भन्ने हल्ला चलेको रहेछ। त्यसपछि त मलाई घेर्ने र हेर्नेहरूको धुइरोनै चल्यो। बूढाबूढी, तरुनातरुनी, बच्चा बच्ची सबैैका आँखा मैमाथि खनिएका छन्। मानांै कुनै अर्कै ग्रहबाट आएको प्राणी हुँ म। क्यामेरा झिकेर तस्बिर खिच्न के थालेको थिएँ जात्रालु सबैैले घेर्न थाले मलाई। उ फोटो खिच्न थाल्या छन् हल्लाखल्ला हुन थाल्यो। क्यामेराको लेन्सबाट छिर्न तँछाडमछाड भयो। खिचिएको तस्बिर स्क्रिनमा देखाइदिएपछि त झन् तस्बिर खिचाउने र हेर्नेको ठेलमेल भयो। कोही दिदी बहिनीहरूले पूजा गरे क्यामेरालाई, फूल अक्षता चढाए, लेन्समा फोहर पर्ला कि भन्ने डरले आत्तिएँ म। दुई धामीहरू पटुर्नैृछेछोडेर तस्बिर खिचाइमागे। महाभारतकालमा युद्धका तस्बिरहरू हेर्दै धृतराष्ट्रलाई बताउँदै गरिएको थियो अचेल यहीं आइपुग्यो यो चलन एक धामीले गाउँलेहरूलाई बताए। यो देवताले नै बनाएका हुन्, धेरै धर्मात्माले मात्र यस्तो भाँडो पाउँछ उनी व्याख्या पो गर्न थाले। यो देवता होइन मान्छेले बनाएको हो, यो पाउन भगवान्को आशीर्वाद होइन पैसा भए पुग्छ मैले बताएँ। हुम्लालाई ढपक्कै ढाक्यो जूनले। जूनको उज्यालोमा मुस्काइरहेछ छिप्रा गाउँ। पहाडहरूको फेदमा रहेकोले गाउँको वरिपरि बारी छ। बारीभरिका मकै, कोदो र सूर्यमुखीहरूको स्पन्दन चलिरहेछ जूनका किरणहरूमा मिसिएर। अघिल्तिर उभिएका डाँडाहरूले साँघुयाएका छन् आकाशलाई। विशाल कर्णालीको उच्छलनले मीठो सपना खोजिरहेछ। जूननै उच्छट्ट मातिएजस्तो लाग्छ कर्णालीमा डुबुल्किन पाउँदा। कर्णाली, हावा र देउडाको समवेत स्वरहरू बिस्तारै फैलिँदै गइरहेछन् अग्लाअग्ला डाँडाका चुचुराहरूसम्म। बादलले जूनलाई छेक्छ, जूनले बादललाई छेड्छ। बादलका केस्रा केस्रा टेकेर पनि धर्तीमा ओर्लन्छ जून। केस्रा केस्रा जोडिँदै आकाशमै छोपिदिन्छ जूनलाई बादलले। अँध्यारो र उज्यालोको जुहारी चलिरहेछ। देउडा र जूनको पनि जुहारी चलिरहेछ। उता जून र बादलले संसारको रीत दर्शाइरहेछन्। यता देउडाका गीत र नृत्यहरूमा जिन्दगीका सारा स्वरूपहरू प्रकट भइरहेछ। उन्मक्त ठण्डी अल्मलिएको छ जून र देउडाको जुहारीमा। धामीहरूले धामी विद्याको महŒव बारेमा बोले। धामी देवताका दूत हुन् भने। धामी रिसाए भने देवता रिसाउँछन् र अनिष्ट हुन्छ संसारमा भने। घर घरमा मान्छे र पाल्तुपशु बिरामी हुनु, घरमा अभाव र अन्योल बढ्नु, परदेशिएकालाई सञ्चो नहुनु, आँटेको नपुग्नु सबैै देवता लागेर हुने हो। देवता खुसी पार्न धामी खुसी पार्नुपर्छ भने। सोझा जनताहरूले ती सबैै कुरा पत्याए। धामीलाई पुज्ने र ढोग्नेको तँछाडमछाड चल्यो। धामीको पाउ भेट्नु देवतानै भेट्नु हो भन्ने भ्रम बेस्सरी मौलायो, एमोनियम सल्फेट पाएको धानको गाँजजस्तो। पल्लोपट्टि पाँडमा हामी पाँच, छ जना बसेका थियौं। मैले देवता होइन प्रकृति ठूलो कुरा हो भन्ने अथ्र्याएँ। पौष्टिक खाना नपुगेर, फोहोर र खराब खानेकुरा खाएर र सरसफाइ नपुगेर रोग लाग्छ। बाढी, पहिरो, भुइँचालो, चट्याङ सबैै प्राकृतिक कुरा हुन्। हरेक कुराको कारण हुन्छ, दुःखलाई पनि प्रयासले निराकरण गर्न सकिन्छ। धामी पुज्दैमा, बोका कुखुरा काट्दैमा कहाँ हुन्छ र जीवनका समस्याको समाधान भन्ने अथ्र्याएँ। उपस्थित युवाहरूलाई मेरो कुरा ठीकै लाग्यो तर एकैपटक समाजको विश्वास परिवर्तन गर्न गाह्रो हुने राय थियो उनीहरूको। पूरै अन्धकारले ढाकेको हुम्लालाई चेतनाको चाँदनीले धेरै उज्यालोतिर उचालिसकेको भनाइ रह्यो भाइहरूको। निधारमाथि कपालमा लगाउने सुनफूल घाँटीमा बाँध्ने बुनेको पोतेको माला सुकी, पाँचनी जस्ता सिक्काको माला नेपालबाट आएका तिमी हौ ? छेकाम्नै"
काठमाडौंका होस्टेल व्यवस्थित गर्न अभिलेखीकरण गर्दै महानगर,"काठमाडौं : काठमाडौं महानगरपालिकाले आफ्नो क्षेत्रभित्र सञ्चालनमा रहेको होस्टेलको अभिलेखीकरण सुरु गरेको छ । अभिलेखीकरणपश्चात् छात्रावास (होस्टेल) थप व्यवस्थित, मर्यादित सुरक्षित र पारदर्शी बनाइने महानगर शिक्षा विभागका प्रमुख गोविन्दप्रसाद शर्माले जानकारी दिए। छात्रावास सञ्चालनसम्बन्धी मापदण्ड २०८० जारी भएबमोजिम सोही मापदण्डको दफा (३) मा व्यवस्था भएअनुसार छात्रावास सञ्चालनका लागि महानगरसँग स्वीकृत लिनुपर्ने व्यवस्था उनको भनाई छ । उनले अनुगमन समितिबाट अनुगमनका क्रममा नियमअनुसार मापदण्ड पूरा भएको छ वा छैन अध्ययन समेत गर्ने बताए । अभिलेखीकरण गर्न तत्कालीन जिल्ला शिक्षा कार्यालयबाट अनुमति लिई वा वडामा व्यवसाय दर्ता गरी सञ्चालन भएका छात्रावासहरुले विवरण पेस गर्नुपर्ने छ । प्रचलिन कानुनबमोजित अनुमति नलिई सञ्चालन भएको पाइएमा कानुनबमोजिम कडा कारबाही गरिने विभागले जनाएको छ । नियमअनुसार छात्रावास सञ्चालनका लागि प्रचलित कानुनअनुसार दर्ता भई नेपालीपन झल्कने गरी नाम राख्नुपर्नेछ । सञ्चालनको जिम्मेवारी लिएको व्यक्तिबारे उल्लेख हुनुपर्ने, भौतिक संरचना भाडामा हो की आफ्नो स्पष्ट उल्लेख गर्नुपर्ने, भान्साको व्यवस्था कस्तो छ उल्लेख हुनुपर्ने खेलकुद मैदानको व्यवस्थाबारे खुलाउनुपर्ने, खानेपानीको अवस्था, स्थान घर वा शौचालयबारे बताउनुपर्ने विभागले जनाएको छ।"
फोर्स गाडी दुर्घटना : मृतकका आफन्तहरू सुर्खेतमा आन्दोलित,"वीरेन्द्रनगर : सुर्खेतदैलेख सडक खण्ड अन्तर्गत शुक्रवार रातानाङलामा भएको फोर्स गाडी दुर्घटनामा परी मृत्यु भएकाका यक्तिका आफन्तहरू आन्दोलित भएका छन्। शुक्रबार दिउसो वीरेन्द्रनगर नगरपालिका १४ स्थित रातानाग्लामा कर्णाली प्रदेश ०२००१ ख ०९९८ नम्बरको फोर्स गाडी दुर्घटना भएको थियो। उक्त दुर्घटनामा चार जनाले ज्यान गुमाएका थिए। मृतकका आफन्तहरूले शनिवार कर्णाली प्रदेशको राजधानी वीरेन्द्रनगर स्थित एरीचौकबाट मंगलगढी चोकसम्म विभिन्न मागहरू राखेर प्रदर्शन गरेका छन्। मृतकका आफन्तहरूले क्षमताभन्दा बढी यात्रु राख्दासमेत नदेख्ने प्रहरीहरूलाई निलम्बन गर्नुपर्ने, गाडीमा जथाभाबी यात्रु चढाउने कार्य बन्द गर्नुपर्ने, क्षमताभन्दा बढी यात्रु बोक्ने गाडी र व्यवसायीहरूलाई कानुनी कारबाही गर्नुपर्ने लगायतका मागहरू राखेका छन्। उनीहरूले आन्दोलनमा यातायात व्यवसायी, प्रहरी र सरोकारवाला निकायहरूको चर्को ओलोचनासमेत गरेका छन्। उक्त दुर्घटनामा दैलेखको भैरवी गाउँपालिका वडा नं ५ का गाडी चालक ३८ वर्षीय सुरेश केसी, भैरवी गाउँपालिका वडा नं २ का ३६ वर्षीय कर्णबहादुर विष्ट, भैरवी गाउँपालिका वडा नं २ का १६ वर्षीय दीपिका महतारा र २१ वर्षीय संगीता विष्टको मृत्यु भएको थियो। दुर्घटनामा ३० जना घाइते भएका थिए। घाइतेहरूमध्ये ३ जनाको अवस्था गम्भीर रहेको जिल्ला ट्राफिक प्रहरी कार्यालय सुर्खेतले जनाएको छ। ३० जनामा १६ जना महिला र १४ जना घाइते भएका थिए। घाइतेहरू सबैको प्रदेश अस्पताल सुर्खेतमा उपचार भइरहेको छ।"
