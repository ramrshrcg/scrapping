शीर्षक,विवरण
रवि लामिछानेलाई थुनामा पठाउने उच्च अदालतको आदेश,भैरहवा : राष्ट्रिय स्वतन्त्र पार्टी (रास्वपा)का सभापति रवि लामिछानेलाई उच्च अदालत तुलसीपुरको बुटवल इजलासले थुनामा पठाउने आदेश दिएको छ। न्यायाधीशद्वय रमेश ढकाल र स्वीकृति पराजुलीको संयुक्त इजलासले जिल्ला अदालत रुपन्देहीको आदेश बदर गर्दै उच्च अदालतले लामिछानेलाई थुनामा पठाउने आदेश दिएको हो। बुटवलको सुप्रिम सहकारीको रकम ठगी र संगठित अपराध कसुरमा जिल्ला अदालत रुपन्देहीको आदेश बदर गर्दै उच्च अदालतले थुनामा पठाउने आदेश गरेको हो । शुक्रबार न्यायाधीश रमेश ढकाल र स्वीकृती पराजुलीको इजलासले जिल्ला अदालतको आदेश बदर गर्दै लामिछानेलाई थुनामा पठाउने आदेश गरेको उच्च अदालत तुलसीपुर बुटवल इजलासका सूचना अधिकारी राम बहादुर कुवँरले अन्नपूर्ण पोष्टलाई जानकारी दिए। त्यस्तै पूर्वडीआईजी छविलाल जोशीलाई जिल्ला अदालत रुपन्देहीले पूर्पक्षका लागि थुनामा पठाउने गरेको आदेश उच्च अदालतले सदर गरेको उनले बताए। जिल्ला अदालत रुपन्देहीले उक्त मुद्दामा सभापति लामिछानेलाई एक करोड रुपैयाँ धरौटीमा छाड्ने र पूर्वडीआईजी जोशीलाई पूर्पक्षका लागि थुनामा पठाउने आदेश गरेको थियो। यही आदेश चित्त नबुझेको भन्दै उनीहरूले उच्च अदालतमा पुनरावेदन निवेदन दिएका थिए।
साइमेक्स बीवाईडी च्यारिटी फाउन्डेसनद्वारा प्रोजेक्ट डल्फिनको घोषणा,"काठमाडौं : नेपालमा बीवाईडी गाडीको आधिकारिक वितरक साइमेक्स इंकको पहलमा संचालित साइमेक्स बीवाईडी च्यारिटी फाउन्डेसन (सीबीसीएफ)ले सीबीसीएफ प्रोजेक्ट डल्फिनको सगर्व घोषणा गरेको छ, जुन नेपालको अति खतराको सूचीमा रहेको जीव डल्फिन संरक्षणका लागि समर्पित एक पहल हो। विश्व जलचर जनावर दिवस अर्थात वर्ल्ड अक्वाटिक एनिमल डेको अवसरमा बिहीबारमा पाटन संग्रहालयमा आयोजित एक कार्यक्रममा सो प्रोजेक्ट औपचारिक रूपमा लन्च गरियो, जसले नेपालको स्वच्छ पानीको इकोसिस्टम संरक्षणका लागि संरक्षक, वातावरणविद र सामुदायिक अगुवाहरूलाई एकै स्थानमा ल्याउने छ। गंगा नदी डल्फिन अति खतराको सूचीमा रहेका जीव हुन्, जुन संसारभर ३ हजार ५ सय भन्दा कम संख्यामा मात्र रहेका छन्। सन् २०१६ मा गरिएको सर्वेक्षण अनुसार नेपालमा कर्णाली नदीमा ४३ र कोशी नदीमा ९ गरी ५२ डल्फिन मात्र रहेको रेकर्ड छ। नेपालमा बीवाईडी डल्फिन ईभी लोकप्रिय छ। बीवाईडी डल्फिन ईभी र यही नामको जीवको संरक्षण बिचको उल्लेखनिय तालमेलको आधारमा सीबीसीएफ प्रोजेक्ट डल्फिनले नेपालको जैविक विविधता संरक्षणका लागि गरिने अर्थपूर्ण कार्यलाई अझै बढावा दिने लक्ष्य राखेको छ। इभेन्टका मुख्य आकर्षणहरू सीबीसीएफ प्रोजेक्ट डल्फिन लन्चको अवसरमा कम्युनिटी, कोलाबोरेसन र कन्जर्भेसन विषयमा प्यानल डिस्कसन सम्पन्न भयो। मिडियाकर्मी अभय राज जोशी मोडरेटर रहेको सो प्यानल डिस्कसनमा प्यानलिस्टको रूपमा राष्ट्रिय प्रकृति संरक्षण कोषका वरिष्ठ संरक्षण अधिकृत तथा नेसनल जियोग्राफिक अनुसन्धानकर्ता र जुलोजिकल सोसाइटी अफ लन्डनको प्रोग्रामका फेलो अम्बिका प्रसाद खतिवडा, त्रिभुवन विश्वविद्यालयबाट मर्करी पोलुसन इन अक्वाटिक इकोसिस्टममा विशेषज्ञता प्राप्त गरिरहेका प्राध्यापक छत्रमान शर्मा, पीएचडी तथा जेन गुडअल इन्स्टिच्युट नेपालका कार्यकारी निर्देशक एवम् जनावर अधिकार तथा वातावरणीय न्याय अभियन्ता सृष्टि सिंह भण्डारी र फ्रेसवाटर, डब्लुडब्लुएफका प्रोग्राम एसोसिएट तथा अक्वाटिक इकोसिस्टम विशेषज्ञ आशीष कपाली सहभागी भएका थिए। सो इभेन्टको अवसरमा वन्यजन्तु संरक्षणमा उनको दशकौं लामो योगदानका लागि गुलेली बाजे को नामले परिचित ९१ वर्षिय भोजराज श्रेष्ठलाई सम्मान गरियो। उनले डल्फिन संरक्षण कार्यका लागि नेपालमै पहिलो प्रयासको नेतृत्व गरेका थिए। उनले चरा र डल्फिनलाई पुग्ने हानिबाट बचाउनका लागि नेपालभरका बालबालिकाबाट ८ हजार भन्दा बढी गुलेली संकलन गरेका थिए। उनले जनचेतना र शिक्षाका लागि डल्फिन संरक्षण केन्द्रको स्थापना गरेका थिए भने उनले मोहना नदीका डल्फिन पुस्तक लेखन कार्य गरिरहेका छन् भने डल्फिन संरक्षण कार्य र सामुदायिक पहलको डकुमेन्टिङ गर्ने कार्यमा समेत संलग्न छन्। सो अवसरमा बालबालिकामा सचेतना जगाउने उद्देश्यले बाल पुस्तक डल्फिनको सपना समेत लोकार्पण गरियो। अनुराधाद्वारा लिखित र प्रकाश रञ्जितद्वारा चित्रित सो पुस्तक साइमेक्स बीवाईडी च्यारिटी फाउन्डेसनको विद्यालय सचेतना अभियानको एक भाग हो। सो पुस्तकको कभर बीवाईडीका ब्रान्ड एम्बेसडर हरिबंश आचार्य र लिड नेपालका अध्यक्ष अनिल केशरी शाहले सार्वजनिक गरे। संरक्षणका लागि एक प्रतिबद्धता सीबीसीएफ प्रोजेक्ट डल्फिन केवल डल्फिन बचाउने मात्र नभई यो भन्दा धेरै ठूलो कार्य हो। यो डल्फिनका लागि नदी बचाउने, आवश्यक जंगल बचाउने, त्यहाँ बाँचिरहेका जनावर बचाउने र साझा बासस्थानको रूपमा प्रयोग गरिरहेका समुदाय बचाउने कार्य समेत हो। फाउन्डेसनबाट हामीले दिगोपना र वातावरण प्रवर्धनप्रति बीवाईडीको प्रतिबद्धतालाई पुनः पुष्टि गरेका छौ, साइमेक्स इंकका अध्यक्ष अनिल श्रेष्ठले भने। इलेक्ट्रिक मोबिलिटीमा बीवाईडी डल्फिन ईभीले गरिरहेको नवप्रवर्तनलाई नेपालको संरक्षण प्रयाससँग मिलाएर सीबीसीएफ प्रोजेक्ट डल्फिनले दिगो विकास र वन्यजन्तु संरक्षणमा बीवाईडी एक कदम अगाडि बढेको देखाएको छ। नयाँ प्रविधि र संरक्षणलाई जोड्ने कार्यमा अर्थपूर्ण पहल गर्ने कार्यलाई भविष्यमा समेत अझै बढावा दिने कार्यमा साइमेक्स बीवाईडी च्यारिटी फाउन्डेसन सदैव प्रतिबद्ध रहने छ।"
"दिपलको पहिलो वर्ष : ८०० बढी दिपल सडकमा, ४ फयुचरिस्टिक मोडल सार्वजनिक","काठमाडौं : नेपालको नेतृत्वदायी लक्जरी इभी ब्रान्ड दिपलले आफ्नो पहिलो वर्ष उल्लेखनीय उपलब्धि र महत्वपूर्ण कोशेढुंगाहरू हासिल गरेर मनाएको छ। नेपालमा सार्वजनिक गरेको एक वर्षमै दिपलले आठ सयभन्दा बढी ग्राहकको मन र विश्वास जितेर आफूलाई नेपालको १ नं को लक्जरी इभी ब्रान्डका रूपमा स्थापना गर्न सफल भएको छ। ग्राहकहरूको बेजोड साथ र सहयोगबाट एमएडब्लु वृद्धि अटोकर्पले दिपललाई इलेक्ट्रिक मोबिलिटी र इनोभेसनमा आफूलाई स्थापित गरेको हो। पहिलो वर्ष दिपलले दिपल एस०७, दिपल एल०७, दिपल एस०७ एल र दिपल ई०७ गरी चार प्राविधिक रुपमा उच्च कोटिको इभी मोडेल सार्वजनिक गरेको छ। यी इभीहरूमा उपलब्ध जेस्चर कन्ट्रोल, एआरएचयुडी, सनफ्लावर टचस्क्रिन जस्ता १० भन्दा बढी इन्डस्ट्रीफस्र्ट फिचरहरूको माध्यमबाट दिपलले इभीबाट ग्राहकले गर्ने अपेक्षालाई पुनपरिभासित गरेको छ। एमएडब्लु वृद्धिले हाल नेपालका ९६ भन्दा बढी स्थानमा चार्जिंग स्टेसन सञ्चालन गर्दै आएको छ जुन नेपालकै सबैभन्दा ठूलो सञ्जाल हो। यसअवधिमा दिपलले नेपालका लोकप्रिय क्रिकेट आइकन तथा पूर्व कप्तान पारस खड्कालाई आफ्नो आधिकारिक ब्रान्ड एम्बास्डरका बनाएको छ भने नीति शाह, सन्दिप छेत्री, प्रतिश जिसी, सुशान्त केसी, स्वेता खड्का, जोन चाम्लिंग राई जस्ता देशका ३० भन्दा चर्चित सेलिब्रिटी र खेलाडीले दिपललाई आफ्नो यात्राको साथी बनाएको छ। साथै, दिपलले क्रिकेट लेजेन्ड ब्रायन लारा र बलिउड गायक सोनु निगमलाई पनि नेपालमा ल्याएर ब्रान्डको उपस्थितिलाई माथि पुर्याउनुका साथै नेपाल पनि अन्तर्राष्ट्रिय सहकार्यका लागि गन्तव्य हुनसक्छ भन्ने देखाएको छ। सार्वजनिक भएको पहिलो वर्षमा एमएडब्लु वृद्धिले चांगान अटोबाट नेपालमा इभी इनोभेसनमार्फत ग्रिन मोबिलिटीमा योगदान पुर्याएको भन्दै सांग्रिला न्यु इनर्जी अवार्ड पाएको थियो। यसबाहेक टेकलेखले दिपल एस०७ लाई एसयुभी अफ द इयर २०२४बाट सम्मान गरेको थियो।"
रवि लामिछाने निवासबाटै पक्राउ,"काठमाडौं : राष्ट्रिय स्वतन्त्र पार्टी (रास्वपाका) सभापति रवि लामिछाने पक्राउ परेका छन्। काठमाडौंको हात्तिगौडास्थित निवासबाटै शुक्रबार राति प्रहरीले लामिछानेलाई पक्राउ गरेको हो। उनलाई उपत्यका अपराध अनुसन्धान कार्यालयको टोलीले पक्राउ गरेको हो। नेपाल प्रहरीका केन्द्रीय प्रवक्ता दिनेशकुमार आचार्यका अनुसार लामिछानेलाई प्रक्रियागत रूपमा अदालत बुझाउने छ। 'अदालतको फैसलाबमोजिम उहाँ (रवि लामिछाने)लाई पक्राउ गरेका छौं। रुपन्देहीको मुद्दा भएकाले त्यहाँको अदालतमा उपस्थित गराउनेगरी भैरहवा लैजान्छौं,' अन्नपूर्णसँग उनले भने। उच्च अदालत तुलसीपुरको बुटवल इजलासले जिल्ला अदालत रुपन्देहीको फैसलालाई उल्टाउँदै थुनामा पठाउने आदेश दिएपछि उनी पक्राउ परेका हुन्। पक्राउ पर्नुअघि सभापति लामिछानेले आफू गिरफ्तारी दिन तयार रहेको बताएका थिए। उनले फेसबुकमा लेखेका छन्, 'सम्मानित अदालतको आदेशको सम्मान गर्दै म आफैं आजै अहिले नै गिरफ्तारी दिँदैछु।' उनले आफूमाथि ठूलो अन्याय भएको बताउँदै न्यायका लागि दुनियाँका सबै ढोका ढकढकाउने उल्लेख गरेका छन्। 'न्यायलयका अन्य ढोकाहरू मेरा लागि खुल्ला होलान् नै। न्यायका लागि दुनियाँका सबै ढोका ढकढकाउँछु। ममाथि ठूलो अन्याय भएको छ,' उनले भनेका छन्। उनले भोलि (शनिबार) चितवनमा हुने भनिएको सभा रोक्न पनि आग्रह गरेका छन्। न्यायाधीशद्वय रमेश ढकाल र स्वीकृति पराजुलीको संयुक्त इजलासले जिल्ला अदालत रुपन्देहीको आदेश बदर गर्दै उच्च अदालतले लामिछानेलाई थुनामा पठाउने आदेश दिएको हो। बुटवलको सुप्रिम सहकारीको रकम ठगी र संगठित अपराध कसुरमा जिल्ला अदालत रुपन्देहीको आदेश बदर गर्दै उच्च अदालतले थुनामा पठाउने आदेश गरेको हो।"
सरकारले बोलाएको वार्तामा बस्न शिक्षकहरूले गरे अस्वीकार,"काठमाडौं : नेपाल शिक्षक महासंघले सरकारले बोलाएको वार्तामा बस्न अस्वीकार गरेको छ। वार्ताका लागि सिंहदरबारमा बोलाए पनि महासंघ वार्तामा उपस्थित नभएपछि शुक्रबार शिक्षकसँग छलफल गर्ने सरकारको प्रयास असफलसमेत भएको छ। शिक्षकहरूसँग छलफल गर्नका लागि फोनका साथै औपचारिक पत्र पठाए पनि शिक्षक महासंघ वार्तामा उपस्थित नभएको शिक्षामन्त्री विद्या भट्टराईले जानकारी दिइन्। महासंघलाई पत्र पठाएपछि कार्यवाहक प्रधानमन्त्री प्रकाशमान सिंह, शिक्षामन्त्री भट्टराई शहरी विकास मन्त्रालयमा पुगेर वार्ताको तयारी गरेका थिए। तर, शिक्षकहरूको उपस्थिति नभएपछि वार्ता हाललाई स्थगित गरिएको मन्त्री भट्टराईले बताइन्। उनले शिक्षकहरूको मागलाई सम्बोधन गर्दै विद्यालय शिक्षा विधेयकलाई अघि बढाउन सरकार तयार रहेको उल्लेख गरिन्। यता महासंघले भने विद्यालय शिक्षा विधेयकलाई छिटो अघि बढाउने एकमात्र मुद्दा रहेकाले वार्तामा बस्न आवश्यक नरहेको जनाएको छ। महासंघले वार्ताभन्दा पनि ऐनलाई अघि बढाउन सरकारलाई सुझाव दिएको छ। विद्यालय शिक्षा विधेयकलाई छिटो निष्कर्षमा पुर्याउनुपर्ने भन्दै देशभरका शिक्षकहरू काठमाडौंमा भेला भएर आन्दोलन गरिरहेका छन्।"
साग्रिला डेभलपमेन्ट बैंक र सेन्ट लरेन्स कलेजबीच सहकार्य हुने,"सांग्रिला डेभलपमेन्ट बैंक र सेन्ट लरेन्स कलेज चाबहिलबीच आपसी सहकार्यसम्बन्धी सम्झौतामा हस्ताक्षर भएको छ। जसअनुसार बैंकले सेन्ट लरेन्स कलेजका विद्यार्थीलाई इन्टर्नसिप, स्थलगत अवलोकन भ्रमण लगायतमा प्राथमिकता दिने छ। बैंकले आयोजना गर्ने विभिन्न कार्यक्रममा कलेजका तर्फबाट सक्रिय सहभागिता रहने छ। कलेजले आयोजना गर्ने जब फेयर लगायत कार्यक्रममा बैंकको सहभागिता रहनेछ। यो सहकार्य दुई वर्षसम्म लागू हुनेछ।"
कजारियाको नयाँ सोरुम कलंकीमा उद्घाटन,"काठमाडौं : भारतको टायल कम्पनी कजारियाले काठमाडौंको बाफल, कलंकीमा अत्याधुनिक सोरुम उद्घाटन गरेको छ। राम इम्पोर्ट हाउसद्वारा सञ्चालित यो सोरुमले उच्च गुणस्तरका टायलहरूको बढ्दो मागलाई पूरा गर्ने लक्ष्य राखेको छ। उद्घाटन समारोहमा प्रमुख अतिथिका रूपमा नेपाली कांग्रेस धनुषाका सभापति योगेन्द्र पजियार र उद्योग वाणिज्य संघ काठमाडौंका पूर्व अध्यक्ष कुश कुमार जोशीको उपस्थिति रहेको थियो। साथै कजारिया रमेश टाइल्स लिमिटेडका निर्देशक हिमांशु अग्रवाल र कजारिया रमेश टाइल्स लिमिटेडका राष्ट्रिय सेल्स प्रमुख प्रवीन सिंहको उपस्थिति थियो। कजारिया रमेश टाइल्स लिमिटेडका निर्देशक अग्रवालले नयाँ सोरुमको उद्घाटनप्रति आफ्नो उत्साह व्यक्त गरे। उनले भने, हाम्रो उद्देश्य भनेको आर्किटेक्ट, निर्माण व्यवसायी र घरधनीहरूलाई टिकाउ र उच्च गुणस्तरका उत्पादनहरू दिनु हो, जसले कार्यक्षमता र डिजाइन दुवैमा सुधार ल्याउने छ। कलंकीको महत्वपूर्ण क्षेत्रमा रहेको यो नयाँ सोरुमले प्रिमियम टायलहरूको विस्तृत संग्रह प्रदान गर्दछ, जसले ग्राहकहरूलाई सजिलो पहुँच र सुविधा सुनिश्चित गर्दछ। यसको विस्तारसँगै, कजारिया उच्च गुणस्तर र डिजाइनका नयाँ मापदण्डहरू सेट गर्ने आफ्नो मिशनलाई निरन्तर अघि बढाउँदै नेपालका निर्माण सामग्रीको क्षेत्रमा आफ्नो नेतृत्वलाई बलियो बनाउँदै छ।"
"राजावादीको आन्दोलनमा सुनियोजित रुपमै लुटपाट,तोडफोड र आगजनी गरेको पाइयो : महानिरीक्षक थापा","काठमाडौं : नेपाल प्रहरीका महानिरीक्षक दीपक थापाले राजावादीले चैत्र १५ गते गरेको आन्दोलनका क्रममा सुनियोजित रुपमै लुटपाट, तोडफोड र आगजनी गरेको पाइएको बताएका छन्। प्रतिनिधिसभा अन्तर्गतको राज्य व्यवस्था तथा सुशासन समितिको बैठकमा महानिरीक्षक थापाले प्रदर्शनकारीहरूले अराजक मच्चाएपछि बल प्रयोग गर्न प्रहरी बाध्य भएको बताए। शान्तिपूर्ण प्रदर्शन गर्ने भनेर अनुमति मागेपछि सोहीअनुसार सुरक्षा व्यवस्था मिलाइएको उनको भनाइ छ। 'शान्तिपूर्वक आन्दोलन गर्ने भनेर अनुमति मागेपछि सोहीअनुसारको सुरक्षा रणनीति अपनाएका थियौं,'उनले भने,'तर, प्रदर्शन हिंसा, लुटपाट, तोडफोड र आगजनीमा परिणत भएपछि कर्फ्यु लगाएर स्थिति नियन्त्रणमा लिनुपर्यो।' महानिरीक्षक थापाले तीनकुने घटनामा पक्राउ परेकामाथि राज्यविरुद्धको अपराध र संगठित अपराध तथा आपराधिक कसुरमा मुद्दा दर्ता गरिएको जानकारी दिए। उनले उक्त घटनामा संलग्न अन्य व्यक्तिहरूलाई पक्राउ गरी अनुसन्धानको दायरामा ल्याइने बताए। उक्त घटनामा परी दुईजनाले ज्यान गुमाएका छन्। आगोमा जलेर पत्रकार सुरेश रजक र गोली लागेर सविन महर्जनको मृत्यु भएको हो। आन्दोलनका क्रममा प्रहरी र प्रदर्शनकारीबीच दोहोरो झडप हुँदा प्रहरीसहित १३४ जना घाइते भएको गृहमन्त्रालयले जनाएको छ। केही घाइते उपचारपछि फर्किसकेका छन् भने केहीको विभिन्न अस्पतालमा उपचार भइरहेको छ।"
"थाइल्याण्ड भ्रमण ऐतिहासिक, शिखर सम्मेलन सफल : प्रधानमन्त्री ओली","बैंकक : प्रधानमन्त्री केपी शर्मा ओलीले थाइल्याण्डको पहिलो औपचारिक भ्रमण ऐतिहासिक र बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिम्स्टेक)को छैटौं शिखर सम्मेलन सफल भएको बताएका छन्। थाइल्याण्डको औपचारिक भ्रमण र बिम्स्टेकको शिखर सम्मेलनका क्रममा बैंककमा रहेका प्रधानमन्त्री ओलीले स्वदेश फर्कनु एक दिनअघि आज प्रिदीबानोमयाङस्थित नेपाली राजदूतावासको कार्यालय अवलोकन गर्दै यो भ्रमण सफल रहेको बताए। नेपाल र थाइल्याण्डबीच कूटनीतिक सम्बन्ध भएको ६६ वर्षको इतिहासमा नेपालका प्रधानमन्त्रीबाट थाइल्याण्डको भ्रमण भएको यो पहिलो अवसर हो। प्रधानमन्त्री ओलीले भ्रमण र शिखर सम्मेलनका क्रममा भएका द्विपक्षीय भेटवार्ताका क्रममा पनि ती मुलुकसँगको सम्बन्ध विस्तारमा थप बल पुगेको उल्लेख गरे। प्रधानमन्त्री ओलीले थाइल्याण्डका प्रधानमन्त्री पेथोङथान शिनावात्रालाई नेपालको औपचारिक भ्रमणको निमन्त्रणा दिनुभएको छ भने दुईपक्षीय वार्ताका क्रममा संस्कृति, पर्यटनसहित आठ विषयमा सम्झौतामा हस्ताक्षर भएको थियो। प्रधानमन्त्री ओलीले आफ्नै जग्गामा नेपाली राजदूतावास सञ्चालन भएकामा खुसी व्यक्त गर्दै आगामी दिनमा यसका लागि थप पूर्वाधार विकास गर्नुपर्ने खाँचो औंल्याए।"
काठमाडौं लैजाँदै गरिएका ठगी मुद्दाका थुनुवा इटहरीबाट फरार,"विराटनगर : तेह्रथुमबाट काठमाडौं लैजाँदै गरिएका ठगी मुद्दाका एक जना थुनुवा सुनसरीको इटहरीबाट शुक्रबार दिउँसो फरार भएका छन्। सुनसरीको धरान उपमहानगरपालिका१ घर भएका २५ वर्षीय धनबहादुर भुजेल इटहरीबाट दिउँसो ४ बजेतिर फरार भएको प्रहरीले जनाएको छ। तेह्रथुम प्रहरी प्रमुख डीएसपी लीलाराज लामिछानेका अनुसार भुजेलसहित तेह्रथुमको लालीगुराँस नगरपालिका७ का ३२ वर्षीय डम्बरबहादुर लिम्बूविरुद्ध तेह्रथुमकै इलाका प्रहरी कार्यालय वसन्तपुरले ठगी मुद्दा चलाएको थियो। भुजेल र लिम्बू मिलेर दुई जनाको आठ लाख ५३ हजार रुपैयाँ ठगी गरेको लामिछानेले बताए। एक जनाको छ लाख ६७ हजार र अर्का एक जनाको एक लाख ८६ हजार रूपैयाँ ठगी गरेको अनुसन्धानबाट खुलेको छ। पीडितलाई पैसा बुझाएर मेलमिलाप भएपछि जिल्ला सरकारी वकिल कार्यालय तेह्रथुमले दुवै जनाविरुद्ध मुद्दा नचलाउने निर्णय गरेको थियो। त्यसपछि लिम्बूलाई भने जिम्माजमानीमा छाडिएको डीएसपी लामिछानेले बताए। तर, फागुन २७ गते भोजपुरबाट पक्राउ परेका ठगी मुद्दाका अभियुक्त भुजेलविरुद्धको अर्को मुद्दा काठमाडौंमा जीवितै थियो। सीआरएस अध्ययन गर्दा लिम्बूविरुद्ध अन्तबाट मद्दा नचलेको पाइयो। त्यसपछि आफन्तको जिम्माजमानीमा छाडियो। तर, भुजेलविरुद्ध अनलाइनमार्फत ठगी गरेको आरोपमा साइबर ब्युरो काठमाडौंमा मुद्दा दर्ता भएको रहेछ। प्रहरीले अनुसन्धान सकेसँगै २०८० सालमा काठमाडौं अदालतमा मुद्दा दर्ता भएको पाइयो, प्रहरी स्रोतले भन्यो। काठमाडौं अदालतमा उपस्थित गराउनुपर्ने अभियुक्त भुजेललाई तेह्रथुमबाट प्रहरीले काठमाडौं लैजाँदै थियो। डीएसपी लामिछानेका अनुसार अदालतको नजरमा फरार अभियुक्त रहेका उनी काठमाडौं लैजाने क्रममा इटहरीबाट फरार भएका हुन्। काठमाडौं पुर्याएर साइबर ब्युरोको जिम्मा लगाउने तयारी थियो। असइ नेत्रप्रसाद बास्तोला र हवल्दार नवीनकुमार रायले भुजेललाई सार्वजनिक सवारीसाधनमा काठमाडौं लिएर गएका थिए। इटहरीबाट अर्को गाडी परिवर्तन गर्नुपर्ने थियो। इटहरीबाट रात्रि बसमा लैजाने तयारी थियो। गाडी परिवर्तन गर्ने क्रममा शौचालय जान्छु भन्दै प्रहरीलाई झुक्याएर भुजेल फरार भएको जानकारी डीएसपी लामिछानेले दिए। काठमाडौं लैजाँदै गरिएका थुनुवा प्रहरीको आँखा छलेर भागेका हुन्, उनले भने, कोशी प्रदेश प्रहरी कार्यालय विराटनगर, इलाका प्रहरी कार्यालय इटहरीलगायतका विभिन्न प्रहरी कार्यालयसँग समन्वय गरेर खोजी तीव्र पारिएको छ। खोजी जारी राखिए पनि फेला पार्न नसकिएको बताउँदै लामिछानेले कोही कसैले देखेमा प्रहरीलाई खबर गरिदिन सबैमा आग्रह गरेका छन्। भुजेलविरुद्ध काठमाडौं जिल्ला अदालतमा १ लाख ९० हजार बिगो मागदाबीसहित ठगी मुद्दा दर्ता भएको प्रहरीले जनाएको छ। अनलाइनमार्फत ठगी गरेको आरोपमा साइबर ब्युरोले उनीविरुद्ध मुद्दा चलाएको हो।"
नेपालमा परीक्षण भएका ९ उत्पादनलाई सिधै निर्यात गर्न भारतको अनुमति,"काठमाडौं : नेपालको प्रयोगशालामा परीक्षण गरिएका ९ उत्पादनलाई भारतले मान्यता प्रदान गर्ने भएको छ। खाद्य प्रविधि र गुणस्तर नियन्त्रणले जाँच गरेका ९ उत्पादनहरूलाई भारतले मान्यता दिएको हो। अब ती उत्पादनहरू नेपालमै परीक्षण गराएर भारत निर्यात गर्न पाइने भएको छ। भारतको खाद्य सुरक्षा र मापदण्ड प्राधिकरण (एफएसएसएआई)द्वारा राष्ट्रिय खाद्य र फीड सन्दर्भ प्रयोगशाला (एनएपएफआरएल)लाई खाद्य नमूनाको परीक्षण गर्नका लागि आधिकारिक रूपमा मान्यता दिएको हो। यसअनुरूप अब काठमाडौंस्थित खाद्य प्रविधि र गुणस्तर नियन्त्रण विभागले जारी गर्ने विश्लेषण प्रमाणपत्रलाई भारतको खाद्य संस्थानले नेपालबाट गएका बस्तुलाई सिधै स्वीकृत गर्ने खाद्य प्रविधि तथा गुण नियन्त्रण विभागका महानिर्देशक संजिव कुमार कर्णले बताए। यसअघि नेपाली व्यवसायीहरूले उत्पादन परीक्षणका लागि भारत धाउनुपर्ने समस्या पनि हट्ने उनको विश्वास छ। 'यस अगाडि नेपालमा उत्पादित ती वस्तुहरूलाई भारतको लखनउ, कोलकत्तालगायत स्थानमा परीक्षण गर्नुपर्थ्यो। भारतको एफएसएसएआईले त्यसको विश्लेषण गरेर निर्यातको अनुमति प्रदान गर्थ्यो। अब त्यो झन्झटिलो हट्ने भएको छ। अब नेपालकै प्रयोगशालामा गरिएको परीक्षणलाई भारतमा निर्यात गर्न एफएसएसएआईले मान्यता दिनेछ,' महानिर्देशक कर्णले अन्नपूर्णसँग भने। नेपालमा उत्पादन हुने जुस, जाम, जेली, अचार, चिनीका सामग्री, अदुवा, ताजा फलफूल, तरकारी र इन्स्टेन्ट नूडल्सको परीक्षणलाई भारतले मान्यता दिने भएको हो। 'भारतले यी ९ प्रकारका उत्पादनलाई मान्यता दिने भनेको छ। यो वस्तुहरू उत्पादन गर्ने व्यवसायीले अब नेपालमै परीक्षण गराएर प्रमाणपत्र लिन सक्नेछन्,' उनले भने। भारतले स्वीकृत दिने भएपछि उक्त सामग्रीहरूको नेपाली निर्यातलाई प्रोत्साहन दिने व्यवसायीहरूको अपेक्षा छ। नेपाली व्यवसायीहरूले भारतमा गएर परीक्षण गराउनुपर्ने बाध्यता हटाउन भारतीय पक्षले नेपालको प्रयोगशालाको पूर्वाधार बढाउन आग्रह गरेको थियो। भारतीय पक्षले नेपालको प्रयोगशालालाई ६ सय प्यारामिटरसम्म बढाउन आग्रह गरेको थियो। सोहीअनुसार पूर्वाधार निर्माण भएपछि भारतीय पक्षले नेपालमै परीक्षण गरिएको प्रमाणलाई मान्यता दिन राजी भएको महानिर्देशक कर्णको भनाए छ। 'भारतीय पक्षले आधुनिक प्रयोगशाला निर्माणका लागि नेपालमै पूर्वाधार जुटाउन आग्रह गरेको थियो। नेपालले त्यो पूर्वाधार अहिले आफैं विकसित गरेको छ। भारतले गर्नसक्ने परीक्षण अब नेपालकै प्रयोगशालामा गर्न सकिन्छ,' उनले भने।"
सामसङले नेपालमा ल्यायो नयाँ ग्यालेक्सी एम१६ फाइभजी,"सामसङ नेपालले आफ्नो चर्चित एम सिरिजमा नयाँ मोन्स्टर डिभाइस ग्यालेक्सी एम१६ फाइभजी सार्वजनिक गरेको छ। यो फोनमा स्टाइल र नविनताको उत्कृष्ट संयोजन रहेको छ, जसले हरेक प्रयोगकर्तालाई नयाँ सम्भावनाको ढोका खोल्नेछ। ग्यालेक्सी एम१६ फाइभजी मोन्स्टर इनोभेसन र पर्फमेन्सका साथ आएको छ, जसले एम सिरिजको परम्परालाई निरन्तरता दिएको छ। नयाँ डिजाइनसहितको ग्यालेक्सी एम१६ फाइभजी स्टाइल र परफर्मेन्स दुबैमा सुधार ल्याउन तयार गरिएको हो र यसमा सेग्मेन्टअग्रणी एफएचडी सुपर एमोलेड डिस्प्ले, ६ वर्षको ओएस अपग्रेड र सुरक्षा अपडेट पनि भएकोले एउटा नयाँ मापदण्ड नै स्थापित गरेको छ भनी सामसङ नेपाल का निर्देशक प्रणय रत्न स्थापितले बताए। मोन्सटर डिस्प्ले ग्यालेक्सी एम१६ फाइभजीमा ६७ इन्चको एफएचडी सुपर एमोलेड डिस्प्ले दिइएको छ, जसले भाइब्रान्ट कलर र क्लियारिटी दिन्छ। यसको एडेप्टिभ हाई ब्राइटनेस मोडले घाममा पनि सजिलै कन्टेन्ट हेर्न मिल्ने सुविधा दिन्छ जेन जी र मिलेनियलका लागि एकदम उपयुक्त। मोन्सटर डिजाइन नयाँ लिनियर ग्रुप क्यामेरा मोड्युल, सन्तुलित र बोल्ड रंग संयोजन, र ७९एमएम स्लिम डिजाइनले यो डिभाइसलाई स्टाइलिस र ट्रेन्डी बनाएको छ। तीन रंगमा उपलब्ध: ब्लस पिंक, मिन्ट ग्रीन र थन्डर ब्ल्याक। मोन्सटर परफरमेन्स एन्ड कनेक्टिभिटी ग्यालेक्सी एम१६ फाइभजीमा मिडियाटेक डाइमेनसिटी ६३०० प्रोसेसर प्रयोग गरिएको छ जसले मल्टिटास्किंगमा स्पिड र इफिसेन्सी सुनिश्चित गर्छ। मोन्सटर क्यामेरा ५० एमपी को मुख्य क्यामेरा, ५ एमपी को अल्ट्रावाइड, २ एमपी को म्याक्रो क्यामेरा र १३ एमपी को फ्रन्ट क्यामेराले तपाईंको फोटो र सेल्फी अनुभवलाई अर्को स्तरमा पुर्याउनेछ। मोन्सटर ब्याट्री ५०००एएएचको ब्याट्री र  को फास्ट चार्जिङ सपोर्टले लामो समयसम्म ब्राउज, गेमिंग र बिन्जवाचिंग गर्न मिल्छ। मोन्सटर ग्यालेक्सी एक्सपेरियन्स सामसङ ले ग्यालेक्सी एम१६ फाइभजी मार्फत ६ वर्षको ओएस अपडेट र ६ वर्षको सुरक्षा अपडेट उपलब्ध गराउँदैछ। साथै, सामसङ नक्स भल्ट सुरक्षा प्रणाली र भ्वाइस फोकस जस्ता फिचरले प्रयोगकर्तालाई सुरक्षित र स्पष्ट अनुभव दिन्छ। मूल्य र उपलब्धता सामसङ ग्यालेक्सी एम१६ फाइभजी नेपालभरका सामसङ को आधिकारिक स्टोरहरूमा उपलब्ध छ। उपलब्ध रंग: ब्ल्याक, लाइट ग्रीन, र लाइट पिंक। डिभाइस र्यामस्टोरेज रंग मूल्य ग्यालेक्सी एम१६ फाइभजी ६जिबी१२८ जिबी ब्ल्याक, लाइट ग्रीन, लाइट पिंक २६ हजार ९९९ रुपैयाँ सुविधाजनक ईएमआई सुविधा सामसङ इन्स्टा फाइनान्स सेवा अन्तर्गत, हुलास फिनसर्भबाट मात्र नागरिकताकै आधारमा न्यूनतम १ हजार ३५० रुपैयाँ प्रति महिनाको ईएमआईमा फोन खरिद गर्न सकिन्छ। साथै पुराना फोन साटेर ग्यालेक्सी एम१६ फाइभजी किन्न सबकोफोन र अर्कोस्टोर मार्फत एक्सचेन्ज गर्न सकिन्छ।"
एलजी नेपालले ल्यायो नयाँ वर्षको विशेष योजना,"काठमाडौं : एलजी नेपालले नयाँ वर्षको अवसर पारेर विशेष योजना सार्वजनिक गरेको छ। ४० वर्षदेखि घरघरमा एलजी भन्ने नारासहित सुरु गरिएको योजनामा उपभोक्ताले ४० सम्मको क्यासब्याक, पक्का उपहार र निःशुल्क डेलिभरी जस्ता आकर्षक सुविधाहरू प्राप्त गर्न सक्नेछन्। टिभी, फ्रिज, वाशिङ मेसिन, एसी, भ्याकुम क्लिनर लगायतका उपकरणहरूमा यो योजना लागू हुनेछ। एलजी थिन क्यू टेक्नोलोजीद्वारा संचालित स्मार्ट उपकरणहरू मार्फत एलजी नेपालले नेपाली उपभोक्ताको जीवनशैलीलाई अझ सहज र प्रविधिमैत्री बनाउने लक्ष्य लिएको छ। सिजी इलेक्ट्रोनिक्सका मार्केटिङ तथा कम्युकेसन हेड गौरव हमालले भने, ४ दशकसम्म हामीमाथि भरोसा गर्नुहुने सम्पूर्ण नेपाली परिवारप्रति हाम्रो कृतज्ञता प्रकट गर्न नयाँ वर्षको अवसर पारेर यस योजना ल्याइएको हो। हामी भविष्यमा पनि नवीन प्रविधि र भरपर्दो सेवामार्फत तपाईंहरूसँगको सम्बन्धलाई अझ मजबुत बनाउने छौं। यो योजना एलजी शोरूम, आधिकारिक डिलर र सिजी डिजिटलका सम्पूर्ण शाखाहरूमा लागु हुनेछ। यो योजना चैत २१ गतेदेखि सीमित अवधिका लागि नेपालभरी लागू हुनेछ।"
रामेछापको एक घरमा लागेको आगो नियन्त्रण बाहिर,काठमाडौं : रामेछापको लिखु तामाकोशीस्थित एक घरमा लागेको आगो नियन्त्रण बाहिर गएको छ। जिल्लाको लिखु तामाकोशी गाउँपालिका२ सैपुस्थित गोविन्द सुनुवारको घरमा लागेको आगो नियन्त्रण बाहिर गएको हो। वडा अध्यक्ष सन्तोष पौडेलका अनुसार स्थानीयले नियन्त्रणको प्रयास गरिरहेका छन्। थप विवरण आउन बाँकी छ।
पश्चिम नेपालमा भूकम्पको धक्का,काठमाडौं : जाजरकोट केन्द्रविन्दु भएर भूकम्प गएको छ। शुक्रबार बेलुकी ८ बजेर १० मिनेट जाँदा ५५ म्याग्नेच्युडको भूकम्प गएको राष्ट्रिय भूकम्प मापन केन्द्रले जनाएको छ। पश्चिम नेपालका विभिन्न जिल्लामा भूकम्पको धक्का महसुस भएको छ।
जेब्रिनको गोलमा चितवनको दोस्रो जित,काठमाडौं : नेपाल सुपर लिग(एनएसएल) मा चितवनले दोस्रो जित दर्ता गरेको छ। शुक्रबार त्रिपुरेश्वरस्थित दशरथ रङ्गशालामा भएको खेलमा एफसी चितवनले बुटवल लुम्बिनी एफसीलाई १० ले हराएको हो। खेलको १३ औँ मिनेटमा चितवनका शिशिर लेखीको क्रसमा अन्जनले हानेको प्रहार गोल भने हुन सकेन। खेलको ३९ औँ मिनेटमा चितवनका लागि नोदीर माब्लोनोभले हानेको फ्री किक बुटवल लुम्बिनीका किपर दीप कार्कीले सजिलै क्याच गरे। खेलको ४१ औँ मिनेटमा बुटवल लुम्बिनीले राम्रो स्थानबाट फ्री किक पाएको थियो। कप्तान एरिक बिष्टले फ्री किक प्रहार गरेका थिए उनले हानेको फ्री किक बारमा लागेर फर्किएको हो। पहिलो हाफ शून्य बराबरीमै सकिँदा दोस्रो हाफमा पनि खेल रोमाञ्चक बनेको थियो। खेलको ५५ औँ मिनेटमा चितवनका नोदीरले हानेको फ्रि किक पोस्टबारमा लागेर बाहिरिएको छ। दोस्रो हाफमा खेलको नियमित समयमा १२ मिनेटको अतिरिक्त समय थप गरिएको थियो। थप गरिएको दोस्रो मिनेटमा चितवनको लागि टेरिक जेब्रिनले गोल गरे। यही गोल निर्णायक साबित भयो। पोस्टबाट रिबाउन्डमा आएको बललाई टोरीले बक्स बाहिरबाट हानेको बल गोलमा परिणत भएको हो। चितवनले यो सँगै लगातार दुई खेल जित दर्ता गरेको हो। चितवनले पहिलो खेलमा पोखरा थन्डर्सलाई हराएको थियो। बुटवल लुम्बिनीले भने तेस्रो खेलमा पनि आएर जित दर्ता गर्न सकेन। पहिलो खेलमा झापा एफसीलाई बराबरीमा रोकेको बुटवलले दोस्रो खेलमा धनगढी एफसीसँग ४१ को हार बेहोरेको थियो।
एकैदिन जाजरकोटमा दुई पटक भूकम्पको धक्का,काठमाडौं : एकैदिन जाजरकोटमा दुई पटक भूकम्पको धक्का महसुस गरिएको छ। राष्ट्रिय भूकम्प मापन केन्द्रका अनुसार शुकबार बेलुकी दुईपटक भूकम्प गएको हो। ८ बजेर ७ मिनेटमा ५२ र ८ बजेर १० मिनेटमा ५५ म्याग्नेच्युडको भूकम्प गएको हो।
"बँदेल मार्न थापिएको पासोमा परेर महिलाको मृत्यु, दुई जना पक्राउ",रौतहट : रौतहटमा जंगली बँदेल मार्न थापेको विद्युतीय पासोमा परेर एक महिलाको ज्यान गएको छ। वृन्दावन नगरपालिका१ बलेरी खोरमा किसानको खेतमा आउने जंगली जनावर बँदेल मार्न थापेको विद्युतीय धरापमा परेर स्थानीय ४५ वर्षीया फुलमतिया देवीको मृत्यु भएको हो। स्थानीय सुशील विश्वकर्माको मकै खेतमा जंगली बँदेल मार्नका लागि नांगो तार तानेर करेन्ट प्रवाह गरी छोडेको अवस्थामा सोही खेतको बाटो हुँदै आउने क्रममा फुलमतिया देवीको करेन्ट लागेर मृत्यु भएको थियो। महिला मृत अवस्थामा भेटेपछि सुशील विश्वकर्मा र जितेन्द्र पटेलले महिलाको शवलाई घटनास्थलबाट ४ किलोमिटर उत्तर तर्फको रामलाल साझेदारी वनमा खाल्डो खनेर गाडेको प्रहरी अनुसन्धानबाट खुलेको छ। फुलमतिया देवी आफ्नो गोठबाट घरतर्फ फर्किने क्रममा विद्युतीय धरापमा करेन्ट लागेर मृत्यु भएपछि दुवै जनाले जंगलमा गाडेको जिल्ला प्रहरी कार्यालय रौतहटका उपरीक्षक दिलीप घिमिरेले बताए। चैत्र १४ गते हराएकी महिलाको शव १९ गते गाडिएको अवस्थामा फेला परेको थियो। पक्राउ परेका दुवै जनालाई प्रारम्भिक अनुसन्धानपश्चात कर्तव्य ज्यान मुद्दामा थप अनुसन्धान भइरहेको प्रहरी उपरीक्षक घिमिरेले बताए।
"अहिले नै गिरफ्तारी दिँदैछु, न्यायका लागि दुनियाँका सबै ढोका ढकढकाउँछु : रवि लामिछाने","काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले आजै गिरफ्तारी दिने बताएका छन्। उच्च अदालत तुलसीपुरको बुटवल इजलासले जिल्ला अदालतको फैसलालाई उल्टाउँदै थुनामा पठाउने आदेश दिएपछि लामिछानेले गिरफ्तारी दिन तयार भएका हुन्। उनले फेसबुकमा लेखेका छन्, 'सम्मानित अदालतको आदेशको सम्मान गर्दै म आफैं आजै अहिले नै गिरफ्तारी दिँदैछु।' उनले आफूमाथि ठूलो अन्याय भएको बताउँदै न्यायका लागि दुनियाँका सबै ढोका ढकढकाउने उल्लेख गरेका छन्। 'न्यायलयका अन्य ढोकाहरू मेरा लागि खुल्ला होलान् नै। न्यायका लागि दुनियाँका सबै ढोका ढकढकाउँछु। ममाथि ठूलो अन्याय भएको छ,' उनले भनेका छन्। उनले भोलि (शनिबार) चितवनमा हुने भनिएको सभा रोक्न पनि आग्रह गरेका छन्। न्यायाधीशद्वय रमेश ढकाल र स्वीकृति पराजुलीको संयुक्त इजलासले जिल्ला अदालत रुपन्देहीको आदेश बदर गर्दै उच्च अदालतले लामिछानेलाई थुनामा पठाउने आदेश दिएको हो। बुटवलको सुप्रिम सहकारीको रकम ठगी र संगठित अपराध कसुरमा जिल्ला अदालत रुपन्देहीको आदेश बदर गर्दै उच्च अदालतले थुनामा पठाउने आदेश गरेको हो।"
मधेस साहित्य महोत्सवमा देशभरका साहित्यकार र सर्जकहरूको जमघट,"वीरगन्ज : वीरगन्जमा शुक्रबारदेखि मधेस साहित्य महोत्सव सुरु भएको छ। देशकै प्रमुख आर्थिक तथा औद्योगिक नगरी वीरगन्जमा पहिलो पटक साहित्य महोत्सव आयोजना गरिएको हो। दुई दिनसम्म चल्ने मधेस साहित्य महोत्सवमा विभिन्न भाषाभाषीका साहित्यकार, कवि, सर्जक, लेखक, कलाकार, चित्रकार, विश्लेषकहरूको जमघट भएको छ। महोत्सवमा पहिलो दिन शुक्रबार वीरगन्जका स्थानीय कलाकारहरूले लोक वाद्य खुद्रुक को धुन बजार शुभारम्भ गरेका थिए। त्यसपछि माटी, मन र मस्तिष्क विषयमा राजनीतिक विश्लेषक सिके लालले आफ्नो प्रस्तुति दिए भने माटोको सुगन्ध : जीवनको रंग विषयक प्यानल छलफलमा कृषि विज्ञ कृष्ण प्रसाद पौडेल, कृषि अगुवा लक्ष्मण थारु र सुदर्शन चौधरीले आआफ्नो अनुभव साझा गरेका थिए। जसको सहजीकरण सकुन्तला जोशीले गरेकी थिइन्। त्यसपछिको सेसनमा नेपालअंग्रेज बीचको युद्धमा मधेसको भूमिकाका बारेमा चर्चा गरिएको थियो। जसमा लेखक एवं पत्रकार मोहन मैनाली, विश्लेषक सन्जय साह मित्र र राजेश चौधरीले नेपालअङ्ग्रेज बीचको युद्धमा मधेस र मधेसीले खेलेको भूमिकाको बारेमा आआफ्नो आफूहरूले प्राप्त गरेका ऐतिहासिक दस्तावेज र जानकारी सुनाएका थिए। यस्तै स्थानीय सरकार, उद्यम र शिक्षा विषयक प्यानल छलफलमा डा शिला मिश्र , प्रीति देव र रमेश ज्ञवालीले मधेसमा शिक्षा, उद्योग व्यापारको वर्तमान स्थितिका बारेमा तथ्यांक सहितको चर्चा गरे। मधेस विश्वविद्यालयको प्राङ्गणमा आयोजित मधेस साहित्य महोत्सव मा स्थानीयले उत्पादन गरेका हस्तकलाका सामग्री, मधेसका रैथाने खानाका परिकार र चित्रकारहरूले कोरेका चित्रहरूको स्टल पनि राखिएको छ। दोस्रो दिन शनिबार पनि मधेसको भाषा, कला संस्कृति, साहित्यसँग जोडिएका विभिन्न विषयमा प्यानल छलफलका साथै साँझ सांगीतिक साँझ कार्यक्रम गरेर महोत्सवको समापन गरिने आयोजक उत्कर्ष नेपालका अध्यक्ष रितु राजले जानकारी दिए। महोत्सवमा तराईमधेसका २२ वटै जिल्लाका साथै देशभरमा ख्याति कमाएका साहित्यकार, सर्जक र लेखकहरूको जमघट हुने उनले बताए। मधेसको सामाजिक, सांस्कृतिक र साहित्यिक उन्नयनलाई प्रवर्द्धन गर्ने उद्देश्यले वीरगन्जमा पहिलो पटक मधेस साहित्य महोत्सव आयोजना गरिएको मधेस साहित्य महोत्सव आयोजन समितिका संयोजक गणेश लाठले बताए।"
ऊर्जाबाटै समृद्धिको फड्को,"नेपालले पछिल्लो समय ऊर्जा क्षेत्रको विकासमा उल्लेखनीय प्रगति गरेको छ। ऊर्जा नेपालका लागि केवल एक क्षेत्रमात्र होइन, यो समृद्धिको महत्त्वपूर्ण आधार पनि हो। नेपालको विकासका लागि ऊर्जा क्षेत्रमा पर्याप्त लगानी भित्र्याउन सफल भएको छ, जसमा स्वदेशी तथा विदेशी लगानीकर्ताहरूको रुचि देखिएको छ। ऊर्जा क्षेत्रको प्रवद्र्धनमार्फत समृद्ध नेपाल, सुखी नेपालीको लक्ष्य हासिल गर्न सरकार दृढ प्रतिबद्ध छ। ऊर्जा, जलस्रोत तथा सिँचाइ मन्त्रालयको नेतृत्व सम्हाल्ने अवसर पाएदेखि नै मैले नीति निर्माणदेखि व्यावहारिक कार्यान्वयनसम्मका विभिन्न महत्वपूर्ण योजना अघि बढाउने प्रयास गरेको छु। सरकार ऊर्जा विकासका दीर्घकालीन योजनाहरूमा केन्द्रित छ, जसले मुलुकलाई आत्मनिर्भरतर्फ उन्मुख गराउनेछ। यही लक्ष्यलाई पूरा गर्न म अहोरात्र खटिरहेको छु। नेपालभारत विद्युत् सहकार्य : नेपालभारत विद्युत् सहकार्यलाई अझ मजबुत बनाउन इनरुवापूर्णिया तथा दोदोधारावरेली ४०० केभी अन्तरदेशीय प्रसारण लाइन निर्माणको मोडालिटीमा सहमति जुटाइएको छ। यसले नेपाललाई विद्युत् निर्यात र आयात दुवैमा सहजता ल्याउनेछ। साथै, नेपालबाट भारतीय ग्रिड हुँदै बंगलादेशलाई ४० मेगावाट विद्युत् आपूर्ति प्रारम्भ भइसकेको छ, जसले विदेशी मुद्रा आर्जन गर्न मद्दत पुर्याउने निश्चित छ। तेस्रो बजारको खोजी गर्दै हामी बंगलादेश पुगेका छौं र निकट भविष्यमा यो अनुभवले अन्य अन्तर्राष्ट्रिय बजारमा नेपाललाई प्रवेश गराउन मद्दत गर्नेछ। ऊर्जा विकास मार्गचित्र २०८१ कार्यान्वयनमा : ऊर्जा विकास मार्गचित्र २०८१ कार्यान्वयनमा ल्याइएको छ, जसले विद्युत् उत्पादन तथा वितरणलाई योजनाबद्ध रूपमा अघि बढाउने लक्ष्य लिएको छ। प्रसारण लाइन विस्तारमा निजी क्षेत्रलाई समेत सहभागी गराउने नीति अवलम्बन गरिएको छ, जसले प्रसारण पूर्वाधार विस्तारलाई तीव्रता दिनेछ। र, निर्माण भएका आयोजना प्रसारण लाइन अभावका कारण बस्नुपर्ने अवस्थाको अब अन्त्य हुनेछ। जनताको जलविद्युत् कार्यक्रम : जनताको जलविद्युत् कार्यक्रमअन्तर्गत गरिब तथा विपन्न नागरिकलाई बिना धितो दुई लाखदेखि पाँच लाखसम्मको सहुलियत दरमा सेयर दिने व्यवस्था मिलाइएको छ। यसबाट सर्वसाधारणलाई जलविद्युत् क्षेत्रमा प्रत्यक्ष सहभागी गराउने अवसर प्राप्त भएको छ। सरकारको प्रभावकारी कदमकै कारण सिन्धुपाल्चोकको मध्यभोटेकोशी जलविद्युत् आयोजनाको प्रसारण लाइन विवाद समाधान गर्दै निर्माणकार्यलाई अन्तिम चरणमा पुर्याइएको छ। ढल्केवरसीतामढी ४०० केभी प्रसारण लाइन निर्माणका लागि जग्गासम्बन्धी विवादसमेत समाधान गरिएको छ। ठूला जलविद्युत् आयोजना प्रवर्द्धन : सरकार ठूला जलविद्युत् आयोजना प्रवद्र्धन गर्न कूटनीतिक पहलमा सक्रिय देखिएको छ। अरुण तेस्रो जलविद्युत् आयोजनाको प्रसारण लाइन समस्याहरू समाधान गर्दै पञ्चेश्वर, अपर अरुणजस्ता आयोजनाहरू अघि बढाउने कार्य भइरहेको छ। दुर्गम क्षेत्रका बासिन्दालाई विद्युत् सेवा उपलब्ध गराउन नारायणी नदीपारि सुस्ता क्षेत्रमा ११ केभी प्रसारण लाइन विस्तार गरिएको छ, जसले लामो समयदेखि विद्युत् सेवाबाट वञ्चित स्थानीय बासिन्दालाई लाभ पुर्याइएको छ। विद्युत् आपूर्ति प्रणाली सबलीकरण : विद्युत् आपूर्ति प्रणालीलाई सबल बनाउन त्रिशूली थ्री वी हव सबस्टेसन तथा चिलिमेत्रिशूली २२० केभी लाइन निर्माण सम्पन्न गरिएको छ। यसले रसुवागढी तथा सान्जेन जलविद्युत् आयोजनाबाट उत्पादित विद्युत् राष्ट्रिय ग्रिडमा जोड्न मद्दत गरेको छ। गत असोजमा गएको बाढी पहिरोलगायतका प्राकृतिक प्रकोपले क्षति पुर्याएका आयोजनाहरूको पुनर्निर्माण गर्दै विद्युत् प्रणालीलाई नियमित आपूर्ति गर्न सक्षम बनाइएको छ। सिँचाइ र जलविद्युत् संयोजन : सिँचाइ र जलविद्युत् संयोजनलाई प्रभावकारी बनाउन रानीजमरा कुलरिया सिँचाइ आयोजनाबाट १४ हजार ३ सय हेक्टर क्षेत्रफलमा सिँचाइ सुविधा उपलब्ध गराइएको छ। यससँगै ४७१ मेगावाट क्षमताको विद्युत् उत्पादनसमेत सुरु भइसकेको छ। उद्योगका लागि लोडसेडिङ न्यूनीकरण गर्न इन्डियन इनर्जी एक्सचेन्जमार्फत् थप विद्युत् आयातको व्यवस्था गरिएको छ, जसले औद्योगिक उत्पादनमा सकारात्मक प्रभाव पार्नेछ। नवीकरणीय ऊर्जा प्रवर्द्धन : नवीकरणीय ऊर्जा प्रवद्र्धन गर्न सौर्य विद्युत् आयोजनाको लाइसेन्स स्थानीय निकायको सिफारिसबाट प्राप्त हुने नीतिगत व्यवस्था लागू गरिएको छ। यसले वैकल्पिक ऊर्जा उत्पादनमा लगानी भित्र्याउने वातावरण निर्माण गर्नेछ। साथै, विद्युत् विधेयक, जलस्रोत विधेयक तथा नवीकरणीय ऊर्जा र ऊर्जा दक्षता विधेयकलाई अघि बढाइएको छ, जसले ऊर्जा क्षेत्रमा कानुनी संरचना मजबुत बनाउनेछ। ऊर्जा क्षेत्रका प्रमुख उपलब्धिहरू १ नेपालभारत इनरुवापूर्णिया तथा दोधारावरेली ४०० केभी प्रसारण लाइन निर्माण सहमति। २ ऊर्जा विकास मार्गचित्र २०८१ कार्यान्वयनमा। ३ नेपालबाट भारतीय ग्रिड हुँदै बंगलादेशलाई ४० मेगावाट विद्युत् निर्यात। ४ जनताको जलविद्युत् कार्यक्रममार्फत विपन्न वर्गलाई सेयर उपलब्ध गराउने नीति। ५ मध्यभोटेकोशी (१०२ मेगावाट) प्रसारण लाइन निर्माण सम्पन्न उन्मुख। ६ ढल्केवरसीतामढी ४०० केभी प्रसारण लाइनका विवाद समाधान। ७ अरुण तेस्रो जलविद्युत् आयोजनाको प्रसारण लाइन समस्या समाधान। ८ नारायणी नदीपारि सुस्तामा राष्ट्रिय ग्रिड विस्तार। ९ त्रिशूली थ्री वी हब सबस्टेसन तथा चिलिमेत्रिशूली २२० केभी लाइन निर्माण। १० २०८१ असोज ११ र १२ गतेको बाढीले क्षति पुर्याएका आयोजनाहरूको पुनर्निर्माण। ११ रानीजमरा कुलरिया सिँचाइ आयोजनामार्फत १४ हजार तीन सय हेक्टर क्षेत्रफलमा सिँचाइ सुविधा। १२ इन्डियन इनर्जी एक्सचेञ्जमार्फत विद्युत् आयात गरी औद्योगिक लोडसेडिङ न्यूनीकरण। १३ पञ्चेश्वर, अपर अरुण जलविद्युत् आयोजनाहरू अगाडि बढाउने कूटनीतिक पहल। १४ दुर्गम क्षेत्रका तीन हजारभन्दा बढी विद्यार्थीलाई विद्युतीय चुल्हो वितरण। १५ राष्ट्रिय प्रसारण ग्रिडमा ३९७ मेगावाट विद्युत् थप। १६ १०० मेगावाटभन्दा ठूला जलविद्युत् आयोजनाहरूका लागि विद्युत् खरिद सम्झौता (पीपीए) अवधि दुई वर्षसम्म विस्तार। ऊर्जा क्षेत्रको विकासले नेपाललाई आत्मनिर्भर बनाउनुका साथै आर्थिक समृद्धितर्फ अघि बढाउनेछ। यस क्षेत्रमा भएका संरचनागत सुधार, प्रसारण लाइन विस्तार, अन्तर्राष्ट्रिय बजारमा प्रवेश, लगानी प्रवर्द्धन, कानुनी सुधार तथा सामाजिक लाभका योजनाहरू नेपाललाई ऊर्जा समृद्ध राष्ट्र बनाउने दिशामा कोसेढुंगा सावित हुनेछन्। खड्का, ऊर्जा जलस्रोत तथा सिँचाइमन्त्री हुन्।"
एकीकृत र दिगो खानेपानी योजनाहरूको विकासमा ठोस पाइला चालिने छ: मन्त्री यादव,"काठमाडौं : खानेपानीमन्त्री प्रदीप यादवले एकीकृत र दिगो खानेपानी योजनाहरूको विकास र कार्यान्वयन गर्ने दिशामा ठोस पाइला चालिने बताएका छन्। उनले तराईमधेश लगायत देशका अन्य क्षेत्रहरूमा दिगो र भरपर्दो खानेपानी व्यवस्थापन सुनिश्चित गर्नका लागि ठोस पाइला चालिने बताएका हुन्। आज तराईमधेश लगायत देशका अन्य क्षेत्रहरूमा दीर्घकालीन खानेपानीको व्यवस्थापनका लागि खानेपानी मन्त्रालय र ऊर्जा, जलस्रोत तथा सिँचाइ मन्त्रालयबीच शुक्रबार भएको समझदारी पत्र हस्ताक्षर कार्यक्रमलाई सम्बोधन गर्दै मन्त्री यादवले दिगो खानेपानी योजनाहरूको विकास र कार्यान्वयन ठोस पाइला चालिने बताए। उनले भने, मधेसमा चापाकल सुक्दै गएको अवस्था छ। गर्मी मौसममा पानीको हाहाकार हुने गरेको छ। आज नेपाल सरकारका दुई महत्वपूर्ण मन्त्रालयबीच पारस्परिक समझदारी पत्रमा हस्ताक्षर गरी औपचारिक रूपमा आदानप्रदान गरिएको छ। अब पानीको समस्या समाधान हुने छ। उनले तराईमधेश लगायत देशका अन्य क्षेत्रहरूमा दिगो र भरपर्दो खानेपानी व्यवस्थापन सुनिश्चित गर्नका निम्ति सरकारका दुई महत्वपूर्ण मन्त्रालयहरू खानेपानी मन्त्रालय र ऊर्जा, जलस्रोत तथा सिँचाइ मन्त्रालयबीच पारस्परिक समझदारी पत्रमा हस्ताक्षर गरी औपचारिक रूपमा आदानप्रदान गरिएको कुरा आफैंमा निकै खुशीको विषय भएको बताए। समझदारी पत्रमा खानेपानी तथा ढल व्यवस्थापन विभागका महानिर्देशक इन्जिनियर रामकुमार श्रेष्ठ तथा जलस्रोत तथा सिँचाइ विभागका तर्फबाट महानिर्देशक सञ्जीव बरालले पनि हस्ताक्षर गरेका थिए। उक्त समझदारी पत्रमा २४ वटा बुँदाहरू समावेश गरिएका छन्।"
रेविकालाई कोटेश्वर क्याम्पसको आर्थिक सहयोग,"काठमाडौं : राजावादीको चैत्र १५ गते तीनकुनेमा भएको आन्दोलनका क्रममा गोली लागेर घाइते भएकी रेविका खड्काको उपचारका लागि कोटेश्वर बहुमुखी क्याम्पसले ३५ हजार सहयोग गरेको छ। स्वतन्त्र विद्यार्थी युनियन र क्याम्पसको तर्फबाट उक्त रकम रेविकाको बुबालाई हस्तान्तरण गरिएको हो । क्याम्पस प्रमुख डा प्रकाश पोखरेल र स्वतन्त्र विद्यार्थी युनियनका सभापति सञ्जय बुढाथोकीले मिनभवनस्थित सिभिल अस्पताल पुगेर उक्त रकम हस्तान्तरण गरेका हुन् । रेविकाको बाँकी पढाइ नि:शुल्क गर्ने समेत क्याम्पसले निर्णय गरेको क्याम्पस प्रमुख डापोखरेलले जानकारी दिए । उनको मिनभवनस्थित सिभिल अस्पतालको सघन उपचार कक्ष (आईसियू) मा उपचार भइरहेको छ । रेविकाको उपचारको जिम्मा सरकारले लिनुपर्ने र आन्दोलनमा सहभागी नै नभएको निर्दोष विद्यार्थीमाथि गोली हान्नेलाई कडा कारवाहीको माग गर्दै विद्यार्थीहरूले दिनहुँ प्रदर्शन गरिरहेका छन् । स्ववियु सभापति बुढाथोकीले रेविकाको उपचारमा कुनै कमि हुन नदिन आफूहरूले सरकारलाई खबरदारी गरिरहने बताए । कार्यालयबाट कोठा फर्किने क्रममा कोटेश्वर नजिकै रेविकामाथि गोली लागेको थियो। रेविकासँगै उनका दाइ दिनेश खत्री पनि घाइते भएका थिए। दिनेश उपचारपछि घर फर्किसकेका छन्। आन्दोलनका क्रममा प्रहरीसहित १३४ जना घाइते भएको प्रहरीले जनाएको छ। घाइतेमध्ये केही उपचारपछि फर्किसकेका छन् भने कतिपयको विभिन्न अस्पतालमा उपचार भइरहेको छ। प्रहरीका अनुसार २० जनालाई गोली लागेको थियो। आन्दोलनका क्रममा प्रदर्शनकारीहरूले निजी, व्यवसायी तथा सञ्चारगृहमा तोडफोड गर्नुका साथै आगजनी गरेका थिए। आन्दोलनका क्रममा दुईजनाले ज्यान गुमाएका छन्। एभिन्युजका पत्रकार सुरेश रजक र सविन महर्जनको मृत्यु भएको हो। प्रदर्शनकारीहरूले तीनकुनेमा एक व्यवसायी भवनमा आगो लगाउँदा रिपोर्टिङ गरिरहेका पत्रकार रजकको जलेर मृत्यु भएको थियो भने गोली लागेर महर्जनको मृत्यु भएको हो।"
मुक्तिनाथ विकास बैंक र साउथवेस्ट्रन बिजनेश कलेज बीच सम्झौता,"मुक्तिनाथ विकास बैंक र साउथ वेस्ट्रन बिजनेश कलेज बीच बैंकिङ साक्षरता र व्यवसाय आदानप्रदान गर्ने उद्देश्यले सम्झौतापत्रमा हस्ताक्षर भएको छ। यस सम्झौता अनुसार बैंकले कलेजका विद्यार्थीहरूलाई बैंकिङ साक्षरता कार्यक्रम प्रदान गर्नेछ। विद्यार्थीहरूले आधुनिक बैंकिङ प्रणाली, वित्तीय योजना र लगानीका बारेमा ज्ञान प्राप्त गर्न सक्नेछन्। साथै बैंकले योग्य विद्यार्थीहरूलाई इन्टर्नसिप र प्रशिक्षणको सुविधा पनि उपलब्ध गराउनेछ। जसले गर्दा कलेजका विद्यार्थीहरूको क्षमता विकास गर्ने, वित्तीय जागरण तथा विद्युतीय कारोबारको जोखिमको बारेमा सचेतना बढाउने र रोजगारीको अवसर समेत प्राप्त गर्न सकिनेछ। यस सम्झौताले बैंक र कलेजबीच दीर्घकालीन सहकार्यको सुरुवात गरेको छ। जसले गर्दा विद्यार्थीहरूले व्यावहारिक ज्ञान र रोजगारीको अवसर प्राप्त गर्न सक्नेछन्। बैंकले हालै मोबाइल एक फाइदा अनेक लिन सक्ने मुक्तिनाथ फाइदा एप सञ्चालनमा ल्याएको छ। त्यसैगरी मोबाइल बैंकिङ, क्यूआर कोड स्क्यान, अनलाइन कर्जा आवेदन, अनलाइन खाता खोल्ने, इन्टरनेट बैंकिङ, खातामा रेमिट्यान्स जम्मा आदि जस्ता कार्यहरू बैंकको शाखामा उपस्थित नभई घरबाट गर्न सकिने व्यवस्था गरिएको छ।"
म्यानमारका भूकम्प पीडितलाई नेपाली सेनाको मलम (तस्बिरसहित),"काठमाडौं :नेपाली सेनाको चिकित्सकीय टोली म्यानमार भूकम्पका घाइतेहरूको उपचारमा खटिएको छ।नेपाली सेनाको चिकित्सकीय टोलीले म्यानमारको मन्डले क्षेत्रअन्तर्गत यामेथिन सहरमा मेडिकल क्याम्प स्थापना गरी प्रभावितहरूलाई स्वास्थ्य सहायता प्रदान गरिरहेको छ । सैनिक जनसम्पर्क तथा सूचना निर्देशनालयका जनाएको छ। बुधबार मेडिकल राहतसहित नेपाली सेनाको टोली भूकम्प प्रभावित म्यानमार गएको हो। म्यानमारमा गत साता गएको विनाशकारी भूकम्पका कारण व्यापक जनधनको क्षति भएपछि सरकारले मेडिकल राहतसहितको नेपाली सेनाको टोली त्यसतर्फ पठाएको हो। गत शुक्रबार दिउँसो म्यानमारको सागिङ सहरको उत्तरपश्चिममा ७७ म्याग्निच्युडको भूकम्प गएको थियो। भूकम्पका कारण ठूलो मानवीय क्षतिसहित भौतिक संरचनाहरू ध्वस्त भएका छन्। प्रमुख सेनानी रामचन्द्र श्रेष्ठको नेतृत्वमा १२ जना चिकित्सकीय टिम,४ जना बन्दोबस्ती सहायता टिम र छजना क्रु मेम्बरसहित २२ सदस्यीय टोली नेपाली सेनाको ( ) विमानबाट म्यानमार गएको छ। विभिन्न प्रकृतिका आवश्यक औषधि एवं इक्युप्मेन्टहरूसहित उक्त टोलीमा सर्जन,अर्थोपेडिक,मेडिसिन चिकित्सक,नर्स तथा प्यारामेडिकहरू छन्। निर्देशनालयका अनुसार उक्त टोली करिब एक साता म्यानमारमा भूकम्पमा परी घाइते भएकाहरूको स्वास्थ्य उपचारमा खटिनेछ।"
आपसी सम्मान र हितले नेपालभारत सम्बन्धलाई मजबुत राख्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपालभारतबीचको सम्बन्ध मजबुत बनाउनुपर्ने बताएका छन्। थाइल्यान्डको बैंककमा भारतीय प्रधानमन्त्री नरेन्द्र मोदीसँग 'साइडलाइन वार्ता' गर्दै प्रधानमन्त्री ओलीले आपसी सम्मान र हितमा आधारित सम्बन्धलाई मजबुत राख्नुपर्ने बताएका हुन्। भारतीय न्युज एजेन्सी एएनआईका अनुसार प्रधानमन्त्री ओलीले भारतको निरन्तर सहयोगप्रति समकक्षी मोदीलाई धन्यवाद दिएका थिए। 'भारतको निरन्तर सहयोगप्रति धन्यवाद ज्ञापन गर्दै आपसी सम्मान र हितमा आधारित सम्बन्धलाई मजबुत राख्न आवश्यक रहेको ओलीले बताएका थिए,' एएनआईले भनेको छ। प्रधानमन्त्री ओलीले पनि एक्समार्फत भारतीय समकक्षीसँगको भेट आत्मीय र सौहार्दपूर्ण भएको उल्लेख गरेका छन्। 'मेरा प्रिय मित्र, प्रधानमन्त्री श्री नरेन्द्र मोदीजीसँग आत्मीय र सौहार्दपूर्ण भेट भयो। हाम्रो वार्ता अत्यन्त सार्थक र सकारात्मक रह्यो। यस आत्मीय भेटवार्ताप्रति म खुसी व्यक्त गर्दछु,' प्रधानमन्त्री ओलीले लेखेका छन्। उनले मोदीलाई हिन्दी भाषामा पनि धन्यवाद ज्ञापन गरेका थिए। त्यसअघि भारतीय प्रधानमन्त्री मोदीले पनि नेपालीमा भारतीय प्रधानमन्त्री मोदीले पनि नेपाली भाषामै ओलीसँगको भेट फलदायी भएको उल्लेख गरेका थिए। 'बैंककमा प्रधानमन्त्री केपी शर्मा ओलीसँगको भेटघाट फलदायी रह्यो। भारतले नेपालसँगको सम्बन्धलाई ठूलो प्राथमिकता दिएको छ। हामीले भारतनेपाल मित्रताका विभिन्न पक्षहरू विशेष गरी ऊर्जा, कनेक्टिभिटी, संस्कृति र डिजिटल प्रविधि जस्ता क्षेत्रहरूमा छलफल गर्यौं। हामीले यस वर्षको बिमस्टेक शिखर सम्मेलनबाट प्राप्त केही प्रमुख सकारात्मक परिणामहरू विशेष गरी विपद् व्यवस्थापन र समुद्री यातायातका क्षेत्रहरूमा पनि कुरा गर्यौं,' मोदीले एक्समा लेखेका छन्। प्रधानमन्त्री ओली र मोदीबीच साइडलाइन वार्ताका लागि परराष्ट्रमन्त्री आरजु राणा देउवाले विशेष पहल गरेकी थिइन्। उनले भारतीय समकक्षी एस जयशंकरसँग पहल गरेपछि ओली र मोदीबीचको भेट सम्भव भएको थियो। प्रधानमन्त्री ओलीले जेठमा हुने भनिएको 'सगरमाथा संवाद' कार्यक्रमको प्रमुख आतिथ्य गरिदिन समकक्षी मोदीलाई आग्रह गरेका थिए। उनले जलवायु परिवर्तनका सवालमा उक्त कार्यक्रम नेपालका लागि अपरिहार्य रहेको भन्दै त्यसलाई सफल बनाउनका निम्ति मोदीसँग आग्रह गरिएको परराष्ट्र स्रोतले जानकारी दियो। उनले मोदीको आगमनले कार्यक्रमले थप सफलता हात पार्ने विश्वास दिलाएको स्रोतको भनाइ छ। परराष्ट्रमन्त्री राणाले यसअघि नै प्रधानमन्त्री मोदीलाई सगरमाथा संवादको प्रमुख अतिथिको निमन्त्रणा दिइसकेकी थिइन्। चैत पहिलो साता नयाँ दिल्ली भ्रमणका क्रममा उनले भारतीय विदेशमन्त्री एस जयशंकरमार्फत उक्त निमन्त्रणा दिएकी थिइन्। यद्यपि त्यसबेला भारतीय पक्षले मोदी आउने नआउने विषयमा कन्फर्मेशन दिएको थिएन। बैंककको बैठकले दुई पक्षबीचको सम्बन्ध सौहार्दपूर्ण बनेको परराष्ट्रका एक उच्च अधिकारीले दाबी गरे। प्रधानमन्त्रीको निमन्त्रणाका विषयमा पनि भारतीय समकक्षी मोदीले विशेष चासो दिएको ती अधिकारीको भनाइ छ। 'भारतीय प्रधानमन्त्रीले सगरमाथा संवाद कार्यक्रमका विषयमा विशेष चासो लिनुभएको थियो। उहाँले आउने कन्फर्मेशन नदिए पनि त्यस विषयमा आफू गम्भीर रहेको बताउनुभएको थियो,' ती उच्च अधिकारीले अन्नपूर्णसँग भने। प्रधानमन्त्री ओली र भारतीय समकक्षी मोदीबीच यसअघि गत असोज ६ गते न्युयोर्कमा भेटवार्ता भएको थियो। संयुक्त राष्ट्रसंघको ७९औं महासभामा भाग लिग अमेरिका गएका बेला प्रधानमन्त्री ओली र मोदीबीच करिब आधा घन्टा 'साइडलाइन वार्ता' भएको थियो। परराष्ट्रमन्त्री राणाको विशेष पहलमै ओली र मोदीबीच न्युयोर्कमा भेटवार्ता हुन सम्भव भएको थियो।"
"दूषित वायु, घटाउँछ आयु !","तपाईंले आजभोलि श्वास लिँदा, फेर्दा अप्ठेरो महसुस गर्नु भएको छ ? आँखा, नाक पोल्ने, टाउको दुख्ने र श्वासप्रश्वासमा समेत समस्या देखिएको छ भने हेक्का राख्नुस्, दूषित वायुमा दिनचर्या बितिरहेको छ । विश्वका उत्कृष्ट पर्यटकीय गन्तव्यको रूपमा सूचीकृत काठमाडौं यसै साता प्रदूषित सहरमा परिणत भएको छ । विश्वभरिको वायु प्रदूषणको अवस्था मापन गर्ने वायु गुणस्तर सूचकांक (वल्र्ड एक्युआई र्याङकिङ) अनुसार, काठमाडौंको वायु केही दिनदेखि नै विश्वकै अत्यधिक अस्वस्थकर सूचीमा परेको छ । स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, वायु गुणस्तर सूचकांक ०५० सम्म स्वस्थकर मानिन्छ । ५११०० मध्यम जोखिम र १०११५० सम्म फोक्सोका बिरामी, ज्येष्ठ नागरिक र बालबालिकाहरूका लागि हानिकारक मानिन्छ । १५१२०० भए त सबैलाई अस्वस्थ्यकर नै हुन्छ । २०१३०० सम्म धेरै अस्वस्थकर र सोभन्दा माथि खतराजनक मानिन्छ । वरिष्ठ वातावरणविद् भूषण तुलाधरका अनुसार, काठमाडौंमा विभिन्न ठाउँमा तीन सयभन्दा बढी पाइएको छ । डढेलो, इँटा उद्योग र धुवाँधूलो वातावरणविद् तुलाधरका अनुसार, अहिले वायुप्रदूषण उच्च हुनुमा प्रमुख कारक डढेलो हो । गर्मी मौसम बढेसँगै बढ्दो वन डढेलो, इँटा उद्योगको सञ्चालन र यातायातका साधनबाट निस्कने धुवाँका कारण वायु प्रदूषण उच्च हुन पुगेको हो । आगलागीका घटना, सडक निर्माणलगायतका निर्माण कार्यसँगै निस्केका धूलोका कण, सवारी प्रदूषण, फोहोरमैला र फोहोरमैला जलाउने कार्यले वायु दूषित बनाउन भूमिका खेलेको छ । काठमाडौं उपत्यकाको भौगोलिक अवस्थितिका साथै हिउँदे वर्षा कम हुनुले पनि वायु प्रदूषण खतराको तह नजिक पुगेको राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता रामबहादुर केसी बताउँछन् । अल्पकालीन असर अस्वस्थ वायुका कारण श्वासप्रश्वासमा समस्या, दम र फोक्सोको संक्रमणको जोखिम, सुक्खा खोकी लाग्ने, घाँटी चिलाउने, आँखा पोल्ने, छाला सुक्खा हुने, एलर्जी र जलन हुने, टाउको दुख्ने, थकान महसुस हुनेलगायतका समस्या सुरु भएको छ । वरिष्ठ छातीरोग विशेषज्ञ डा निरज बमका अनुसार, दूषित वायुले आयु घटाउन सहयोग गर्छ । चारपाँच दिन यता दूषित वायु उच्च देखिएको छ । तुवाँलो पनि लागिरहेको छ, डा बम भन्छन्, रुघाखोकी, ज्वरो, फ्लु, दमखोकीका बिरामी बढेका छन् । डा बुढाथोकीका अनुसार, वायु प्रदूषणका कारण हरेक वर्ष हुने मृत्युमा विशेषगरी पाँच वर्षमुनिका बालबालिका, गर्भवती, दीर्घरोगी र ज्येष्ठ नागरिकहरू बढी जोखिममा पर्ने गरेका छन् । नेपालमा रोग र मृत्युदर वृद्धि गराउने प्रमुख कारणमध्ये वायु प्रदूषण पनि प्रमुख कारकका रूपमा लिइन्छ । स्वास्थ्य विज्ञहरूका अनुसार विशेषगरी बालबालिका, वृद्धवृद्धा, दीर्घरोगी तथा गर्भवती महिलाहरूलाई वायु प्रदूषणको असर गम्भीर रूपमा पर्ने देखिन्छ । दीर्घकालीन प्रभाव डा बमका अनुसार, वायु प्रदूषणले मुटु, रक्तनली, फोक्सो, मस्तिष्क, आँखा, नाक, कान र घाँटीलगायतका अंगहरूमा गम्भीर असर पार्दछ । साथै, दम, क्यान्सरजस्ता नसर्ने तथा दीर्घ रोगहरूको जोखिमसमेत बढाउँछ । वायु प्रदूषणका कारण शारीरिक तथा मानसिक रूपमा कमजोर शिशु जन्मिने सम्भावनासमेत उच्च रहने चिकित्सकहरू बताउँछन् । जोगिने उपाय के छ ? स्वास्थ्य मन्त्रालयका प्रवक्ता डा बुढाथोकी वायु प्रदूषणबाट बच्नका लागि सकेसम्म अनावश्यक यात्रा र बिहानी हिँडाइ नगर्न सुझाव दिन्छ । उनी भन्छन्, बाहिर यात्रा गर्नै परेमा अनिवार्य रूपमा मास्क लगाउन र अत्यधिक प्रदूषित क्षेत्रहरूबाट टाढा रहनु पर्छ । वातावरणविद् तुलाधरका अनुसार, सवारीसाधनको प्रयोग कम गर्न, अत्यधिक धूलो र धुवाँ उत्सर्जन गर्ने निर्माण कार्य केही समयलाई स्थगन गरी वातावरणमैत्री हुने गरी नियमन गर्न गर्न सुझाव दिन्छन् । तुलाधर भन्छन्, डढेलो लाग्नै नदिऔं । फोहोरमैला जलाउने काम नगरौं । प्रस्तुति : दिनेश गौतम"
"नेपालको जलविद्युत, पूर्वाधार र पर्यटन क्षेत्र भारतको प्राथमिकतामा, प्रधानमन्त्री ओली भन्छन् भारतीय सहयोग प्रशंसनीय","काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच भेटवार्ता भएको छ। बिमस्टेकको छैटौँ सम्मेलनको समापनसँगै दुई प्रधानमन्त्रीबीच बैंककमा साइडलाइन वार्ता भएको हो। भेटमा नेपाल र भारतबीचको ऐतिहासिक, सांस्कृतिक, धार्मिक र जनस्तरको सम्बन्धमा आधारित पारस्परिक सम्बन्धलाई थप मजबुत बनाउने प्रतिबद्धता जनाइएको थियो। दुबै नेताबीच व्यापार, सीमापार यातायात, ऊर्जा सहकार्य तथा विकास परियोजनालगायतका द्विपक्षीय सहयोगका विषयमा विस्तृत छलफल भएको परराष्ट्र मन्त्रालयले जानकारी दिएको छ। भारतीय प्रधानमन्त्री मोदीले नेपालका विकास लक्ष्यप्रति भारतको समर्थन दोहोर्याउँदै जलविद्युत, पूर्वाधार र पर्यटन क्षेत्रलाई प्राथमिकता दिँदै सहकार्य अझै विस्तार गर्ने कुरामा जोड दिएका थिए। भेटमा प्रधानमन्त्री ओलीले भारतको निरन्तर सहयोगप्रति धन्यवाद ज्ञापन गर्दै आपसी सम्मान र हितमा आधारित सम्बन्धलाई मजबुत राख्न आवश्यक रहेको बताएका थिए। उनीहरूबीच नेपालभारत सरकारद्वारा सञ्चालित विभिन्न साझेदारका विषयमा पनि समीक्षा गरिएको थियो। भारतीय प्रधानमन्त्री मोदीले सामाजिक सञ्जालमार्फत ओलीसँगको भेट फलदायी भएको उल्लेख गरेका छन्। उनले भनेका छन्, 'बैंककमा प्रधानमन्त्री केपी शर्मा ओलीसँगको भेटघाट फलदायी रह्यो। भारतले नेपालसँगको सम्बन्धलाई ठूलो प्राथमिकता दिएको छ। हामीले भारतनेपाल मित्रताका विभिन्न पक्षहरू विशेष गरी ऊर्जा, कनेक्टिभिटी, संस्कृति र डिजिटल प्रविधि जस्ता क्षेत्रहरूमा छलफल गर्यौं। हामीले यस वर्षको बिमस्टेक शिखर सम्मेलनबाट प्राप्त केही प्रमुख सकारात्मक परिणामहरू विशेष गरी विपद् व्यवस्थापन र समुद्री यातायातका क्षेत्रहरूमा पनि कुरा गर्यौं।'"
"बुटवलमा रवि र छविको सुनुवाई सकियो, के आउँछ आदेश?","भैरहवा : राष्ट्रिय स्वतन्त्र पार्टीका सभापति रवि लामिछाने र पूर्वडीआईजी छविलाल जोशीको पुनरावेदनमाथि सुनुवाइ सकिएको छ। सुप्रिम सहकारी ठगी र संगठित अपराध मुद्दामा जिल्ला अदालत रुपन्देहीको आदेश खारेजीको माग गर्दै लामिछाने र जोशीले उच्च अदालत तुलसीपुर बुटवल इजलासमा दायर गरेको पुनरावेदन निवेदनमाथि सुनुवाइ सकिएको हो। शुक्रबार उक्त रिटमा न्यायाधीश रमेश ढकाल र स्वीकृति पराजुलीको इजलासमा बहस सकिएको उच्च अदालत तुलसीपुर बुटवल इजलासका सूचना अधिकारी रामबहादुर कुवँरले जानकारी दिए । बहस सकिएको छ, उनले अन्नपूर्ण पोष्टसँग भने, निवेदकको निवेदन बमोजिम आदेश आउन पनि सक्छ नआउन पनि सक्छ । अहिले एकछिनमा आदेश आउँदै छ। जिल्ला अदालत रुपन्देहीले उक्त मुद्दामा सभापति लामिछानेलाई एक करोड रुपैयाँ धरौटीमा छाड्ने र पूर्वडीआईजी जोशीलाई पूर्पक्षका लागि थुनामा पठाउने आदेश गरेको थियो। उक्त आदेश चित्त नबुझेको भन्दै उनीहरूले उच्च अदालतमा पुनरावेदन निवेदन दिएका थिए। जोशीले आफूलाई धरौटीमा छाड्नुपर्ने भन्दै निवेदन दिएका थिए।"
"तीनकुनेको आन्दोलन गणतन्त्र सिद्धाउने नियतका साथ आयो, जनता किन चिढिए ? : चित्रबहादुर केसी","केसीले भने, म आफैँ पनि आन्दोलनमा छु, मैले प्रदेश हुनु हुँदैन भनेर संविधान बनाउँदादेखि नै भनिरहेको छु। काठमाडौं : राष्ट्रिय जनर्मोचाका अध्यक्ष चित्रबहादुर केसीले तीनकुनेको आन्दोलन लोकतन्त्र र गणतन्त्र सिद्धाउने नियतका साथ आएको बताएका छन्। आज राज्य व्यवस्था तथा सुशासन समितिको बैठकमा बोल्दै उनले लोकतन्त्र र गणतन्त्र सिध्याउने आन्दोलन भनेको शत्रुतापूर्ण आन्दोलन भएको बताएका हुन्। तीनकुनेको आन्दोलन लोकतन्त्र र गणतन्त्र सिद्धाउनुपर्छ भन्ने ढंगले प्रवाह थियो। यो आन्दोलन भनेको लोकतन्त्र र गणतन्त्र सिध्याउने शत्रुतापूर्ण आन्दोलन हो । केसीले भने, त्यसमा सरकार सतर्कता र सजक हुनुपर्ने थियो, त्यो सरकारले गर्न सकेन । प्रणाली नै सिध्याउने आन्दोलसँग सरकार चनाखो हुनुपर्छ । संविधानभित्रका कतिपय विषयमा मतभेद हुनसक्ने उनको तर्क छ। संविधानभित्रका कतिपय विषयमा मतभेद हुन हुन सक्छ। जनतालाई प्रभावमा पारे। आफ्नो पक्षमा जनमत बनाएर हटाउँदै जानेको हो। केसीले भने, हामीले पनि आन्दोलन गर्दै आएका छौं। कतिपय आन्दोलनमा गृहमन्त्री र हामी सबै भोगेर आएका छौं। म आफैँ पनि आन्दोलनमा छु, मैले प्रदेश हुनु हुँदैन भनेर संविधान बनाउँदादेखि नै भनिरहेको छु। तीनकुनेको घटनालाई हेर्ने हो भने लोकतान्त्रिक गणतन्त्र सुरक्षित छैन भन्ने देखिएको उनले बताए। यति नजिकको ठाउँ, गृह मन्त्रालय र सुरक्षा निकायको नजिकैको ठाउँ जुन खालको घटना घट्यो पीडितलाई राहत दियो यो ठिक छ तर, तीनकुनेको घटनालाई हेर्ने हो भने लोकतन्त्र, गणतन्त्र सुरक्षित छैन । हामी सजक हुनुपर्छ। जनता चिढिएका छन्, लोकतन्त्रमाथि विरोध गर्ने आँट कहाँबाट आयो ? जनता किन चिढिए ?उनले प्रश्न गरे। केसीले प्रतिगमन हुँदा सधैं मिडियामाथि नै हमला हुने गरेको भन्दै त्यसको विरोध गरे।"
उद्योगको बक्यौता रकम उठाउन खोज्दा पदबाट बर्खास्त गरियो : कुलमान,"काठमाडौं : नेपाल विद्युत प्राधिकरणका निवर्तमान कार्यकारी निर्देशक कुलमान घिसिङले सार्वजनिक संस्थाको बक्यौता रकम उठाउन खोज्दा सरकारले आफूलाई पदबाट बर्खास्त गरेको दावी गरेका छन्। शुक्रबार पत्रकार सम्मेलन गर्दै घिसिङले डेडिकेटेड र ट्रंक लाइनको बक्यौता महशुल उठाउन खोज्नु नै पदबाट हट्नुपर्ने मुख्य कारण बनेको बताए। उनले बक्यौता नउठाउने गरी आएका दबाब र आग्रहलाई स्वीकार नगर्दा पदबाट हट्नुपर्ने अवस्था आएको दावी गरे। 'बक्यौता रकम नउठाउने गरी आएका दबाब र आग्रहलाई मेरो कर्तव्यले स्वीकार गर्न सकेन। संस्था र राज्यप्रति घात गर्न मेरो नैतिकताले दिएन,उनले भने,'यसकारण बक्यौता उठाउने मेरो प्रयास नै पदबाट हट्नुपर्ने मुख्य कारण बन्यो।' उनले सार्वजनिक संस्थाको बक्यौता उठाउने आफ्नो प्रयास राज्यविरुद्धको अपराध हो भन्दै प्रश्न समेत गरे। उनले यसको जवाफ नेपाली जनता र इतिहासले आगामी दिनमा माग्ने जिकिर गरे। ऊर्जामा मुलुकलाई आत्मनिर्भर बनाउँदै छिमेकी मुलुक भारत र बंगलादेशसम्म विद्युत व्यापार विस्तार गर्नेलागयतका अभियानमा सक्रिय भएकोमा गत असारमा वर्तमान सरकार र ऊर्जा जलस्रोत र सिंचाइ मन्त्री आएपछि आफूमाथि अनावश्यक र गैरकानुनी दबाब सिर्जना भएको बताए। उनले भने,' प्राधिकरणको संस्थागत विकास र उन्नतिका कामकारवाही प्रभावकारी बनाउन, परिपक्व सल्लाह र संरक्षकत्व हुनुको सट्टा मेरो तेजोवत गर्न, मनोवल गिराउने ममाथि सुनियोजित आक्रमणमा उत्रिनु भयो। यो किन गरियो र कसका लागि गरियो प्रष्ट छ।' अघिल्लो साता बसेको मन्त्रिपरिषद बैठकले घिसिङलाई प्राधिकरणको कार्यकारी निर्देशक पदबाट बर्खास्त गर्दै हितेन्द्रदेव शाक्यलाई नियुक्त गरेको थियो।"
राजावादीविरुद्ध जनमोर्चाले पनि आन्दोलन गर्ने,काठमाडौं : राष्ट्रिय जनमोर्चाले चैत्र २४ गतेदेखि सप्ताहव्यापी राजधानी केन्द्रीत आन्दोलनको घोषणा गरेको छ । बिहीबार काठमाडौंमा पत्रकार सम्मेलन गर्दै राष्ट्रिय जनमोर्चाले गणतन्त्र तथा राष्ट्रियताको रक्षा र संघीयताको खारेजीका लागि भन्दै चैत्र २४ गतेदेखि सप्ताहव्यापी राजधानी केन्द्रीत आन्दोलन गर्ने घोषणा गरेको हो । मुलुकको राष्ट्रियतामाथिको खतरा बढ्दै गएकाले त्यसविरुद्ध संघर्ष गरेर नै मुलुकको राष्ट्रियता रक्षा गर्न सकिने राष्ट्रिय जनमोर्चाका अध्यक्ष चित्रबहादुर केसीले बताए । उनले गणतन्त्र तथा राष्ट्रियताको रक्षा र संघीयताको खारेजीका लागि चैत्र २४ गतेदेखि ३० गतेसम्म जनपरिचालन सहितको आन्दोलन गर्ने जानकारी दिए। उनले राजावादीहरूको एकात्मक तथा सामन्ती केन्द्रीकृत राज्य कायम गर्ने र राजतन्त्रको पुनस्र्थापना गर्ने उद्देश्य जनविरोधी समेत जिकिर गरे। अध्यक्ष केसीले संघीयताका कारण गणतन्त्र तथा राष्ट्रियतामाथि समेत गम्भीर रुपले नकारात्मक असर पुगिरहेकाले गणतन्त्रको रक्षाका लागि संघीयतालाई खारेज गर्नुपर्ने आवश्यकता देखिएको धारणा राखे।
राजावादीको आन्दोलन लोकतन्त्र समाप्त पार्ने षडयन्त्र : गृहमन्त्री,"काठमाडौं : गृहमन्त्री रमेश लेखकले लोकतन्त्र समाप्त पार्नेहरूको पहिलो निशानामा सञ्चारमाध्यम रहेको बताएका छन्। संसदको राज्य व्यवस्था समितिको बैठकमा जवाफ दिँदै गृहमन्त्री लेखकले लोकतन्त्रको अभिन्न अंग सञ्चारमाध्यम भएकाले लोकतन्त्रविरोधीहरूको पहिलो निशानामा पर्ने गरेको बताएका हुन्। गृहमन्त्री लेखकले सरकार सञ्चारकर्मी र सञ्चारगृहको सुरक्षाका निम्ति संवेदनशील रहेको बताए। 'सञ्चारमाध्यममाथि, सञ्चारकर्मीमाथि अवाञ्छित दबाब दिने ,आक्रमण गर्ने काममा सह्यै हुने छैन,क्षम्य हुने छैन। यसको पूर्णसुरक्षाको प्रत्याभूति दिइनेछ,उनले भने,'सरकार सञ्चारकर्मी र सञ्चारगृहको सुरक्षाका निम्ति संवेदनशील छ। हामी सञ्चारकर्मी र सञ्चारगृहको सुरक्षा गर्छौं। ' मुलुकमा जबजब लोकतन्त्र समाप्त पार्ने षडयन्त्र हुन्छ त्यतिबेला सञ्चारकर्मी र सञ्चारगृहमाथि आक्रमणका घटना हुने गरेको उनको भनाइ छ। 'यो देशमा जबजब लोकतन्त्र समाप्त पार्ने कामहरू भएका छन्। त्यतिबेला सञ्चारकर्मीमाथि ,सञ्चारगृहमाथि आक्रमण हुने गरेको छ,'उनले भने,'किनभने लोकतन्त्र अभिन्न अंग सञ्चारगृह हुन्।' गृहमन्त्री लेखकले चैत्र १५ गते तीनकुनेमा राजावादीका नाममा भएको हिंस्रक आन्दोलन पनि लोकतन्त्र समाप्त पार्ने षडयन्त्र भएको दावी गरे। गृहमन्त्री लेखकले भने,'खोजीखोजी आक्रमण भएको छ। राजनीतिक दलका पार्टी कार्यालयहरूमा आक्रमण भएको छ। यी सबै कुराले पुष्टि हुन्छ कि लोकतन्त्र समाप्त पार्ने षडयन्त्र हो।' उनले संघीय लोकतान्त्रिक गणतन्त्रात्मक शासन व्यवस्था र संविधानको रक्षा यो सरकारको पहिलो दायित्व रहेको जिकिर गरे। 'लोकतान्त्रिक अधिकारको निर्वाधरुपमा उपभोग गर्ने विषयमा कुनै वाधा व्यवधान गर्दैनौं। गर्न चाहदैनौं। शान्तिपूर्वक भेला हुने,आफ्ना विचार राख्ने, आलोना गर्ने संविधानले नै अधिकार दिएको छ। यसको निर्वाह गर्न पाइनेछ,'उनले भने,' तर, हिंसात्मक गतिविधि गर्ने, संविधान फाल्ने गतिविधि , च्यात्ने गतिविधि यो व्यवस्थालाई नै उल्ट्याउने गतिविधि सरकारले हमेसा निष्तेज गर्नेछ।'"
स्वस्थ्य नै सम्पत्ति,"इन्धन प्रयोग गर्ने सवारीसाधनहरूको तीव्र वृद्धिले हानिकारक ग्यासहरूको उत्सर्जनलाई अत्यधिक बढाएको छ । कार्बन मोनोअक्साइड, नाइट्रोजन डाइअक्साइड, हाइड्रोकार्बन, सूक्ष्म कणहरू र हरितगृह ग्यासहरूजस्ता प्रदूषकहरू वातावरणलाई गम्भीर रूपमा असर पार्छन् । काठमाडौं उपत्यकामा वायु प्रदूषणको प्रमुख कारणमा इँटा उद्योग एवं सवारीसाधनको धुवाँ पनि हो । स्वास्थ्यमा पर्ने प्रभाव श्वासप्रश्वाससम्बन्धी समस्या दम, फोक्सो संक्रमण, दीर्घ श्वासप्रश्वास समस्या (सीओपीपीडी) आदि । मुटु तथा रक्तसञ्चार प्रणालीसम्बन्धी समस्या उच्च रक्तचाप, मुटु रोग, हृदयाघात । एलर्जी र छालासम्बन्धी समस्या नाक एलर्जी, आँखा चिलाउने समस्या, छालासम्बन्धी विभिन्न एलर्जी । मुख तथा पाचन प्रणालीसम्बन्धी समस्या मुखको घाउ, घाँटी संक्रमण, पाचन प्रणालीसम्बन्धी । मिर्गौलामा असर लामो समयसम्म प्रदूषित वायुमण्डलमा बस्दा मिर्गौलाको कार्यक्षमतामा असर पर्न सक्छ । आँखा र छालामा असर आँखामा एलर्जी संक्रमण र छालाको समस्या निम्त्याउन सक्छ । के गर्ने ? बाहिर हिँड्दा मास्क लगाउने हरियाली सहरको विकास गर्ने दूषित सवारीसाधन नचलाउने सार्वजनिक यातायातको विकास गर्ने विद्युतीय सवारीसाधनको प्रवर्द्धन गर्ने स्वस्थ जीवनशैली अपनाउने"
एन्फाले महिला फुटबल टिमका लागि प्रो लाइसेन्स प्रशिक्षक ल्याउने,"काठमाडौं : अखिल नेपाल फुटबल संघ(एन्फा)ले राष्ट्रिय महिला फुटबल टिमलाई प्रो लाइसेन्स प्रशिक्षक ल्याउने भएको छ। एन्फाले प्रो लाइसेन्स प्रशिक्षकको आवेदन खुलाउने तयारी गरिरहेको एन्फाका प्रवक्ता सुरेश शाहले अन्नपूर्ण पोस्टलाई जानकारी दिए। २३ दिन भित्रमा प्रशिक्षकका लागि आवेदन खुलाउने तयारी गरिरहेका छौं, उनले भने। यसमा स्वदेशी, विदेशीभन्दा पनि महिला टिमका लागि उपयुक्त हुने प्रशिक्षक ल्याउन लागिएको शाहले बताए। हामीले स्वदेशी विदेशी भनेर तोक्ने छैनौं। प्रो लाइसेन्स लिएका नेपाली महिला टिमलाई माथि लान सक्ने प्रशिक्षकका लागि आवेदन खुलाउन लागिएको हो। महिला टिमको स्तरोन्नति र राम्रो नतिजाका लागि एन्फाले प्रो लाइसेन्स प्रशिक्षक भित्र्याउन लागेको हो। यसअघि एन्फाले पुरुष टिमका लागि अष्ट्रेलियन प्रशिक्षक म्याट रोसलाई नियुक्त गरेको हो।"
एआईको प्रयोग गरेर एड्रियनले ल्याए आईएम एन अमेरिकन सोल्जर,"भर्जिनिया(अमेरिका) : नेपालीमुलका अमेरिकन लिडर एड्रियन पोखरेलले आईएम एन अमेरिकन सोल्जर बोलको गीत बजारमा ल्याएका छन्। उनले लेखेको आईएम एन अमेरिकन सोल्जर गीतमा स्वर र भिडियो एसयूएनओ एआईले तयार गरिदिएको छ। उनले यसअघि सन् १९९७ मा माया तिम्रो माया पाउन एल्बम ल्याएका थिए। सानैदेखि गीत लेख्न गाउन र अभिनय गर्न मन लाग्थ्यो, पोखरेलले भने, त्यो रहर अझै छ। उनले नेपालबाट अमेरिका पुगेपछि त्यहाँ नाटक, चलचित्रमा समेत आफ्नो प्रस्तुति दिइसकेका छन्। अंग्रेजी भाषाको उक्त गीतले एक आप्रवासी अमेरिकी सैनिकको दृष्टिकोणबाट संघर्ष, गर्व र देशभक्तिको शक्तिशाली सन्देश प्रकट गर्दछ। सैनिकले आफ्नो देशको लागि लड्ने गर्व गरेको भए तापनि अहिले देशको अवस्था देखेर दुःख र चिन्ता व्यक्त गर्दछ। बोलहरूले देश र यसको जनताको लागि गहिरो प्रेम र एकताको आवश्यकता व्यक्त गर्छ र मेलमिलापको आह्वान गर्दछ। को हुन् , एड्रियन सुनसरीको धरानमा जन्मेका आशिष पोखरेल (एड्रियन) सन् २०२४ मा भर्जिनिया १० बाट अमेरिकी संसदका लागि डेमोक्रेटिक पार्टीबाट उम्मेदवार थिए। अमेरिकी सैन्य विश्वविद्यालयबाट इन्टेलिजेन्स स्टडीमा मास्टर्स अनि राष्ट्रिय अमेरिकी विश्वविद्यालयबाट रणनीतिक सुरक्षामा पीएचडीसी गरेका उनले अमेरिकामा सुरुवाती दिनमा ह्युस्टन क्षेत्र वरपर ग्यास स्टेशनमा काम गरेका थिए। त्यसपछि उनले कन्टिनेन्टल एयरलाइन्समा विभिन्न पदमा ११ वर्ष काम गरे। त्यसपछि ह्युस्टन प्रहरी विभाग, यातायात सुरक्षा प्रशासन, रेलमार्ग, राष्ट्रिय सुरक्षा एजेन्सी हुँदै उनले केन्द्रीय खुफिया एजेन्सी (सीआईए) मा ६ वर्ष काम गरे।"
यातायात कार्यालयबाट ९ जना बिचौलिया पक्राउ,"झापा : झापास्थित यातायात व्यवस्था कार्यालय बिर्तामोड बिचौलियाको अखडा बनेसँगै सेवाग्राहीहरू ठगिने क्रम बढेको छ। यातायातका कर्मचारीको संलग्नतामा बिचौलियाहरूले कार्यालयको छाप र अधिकृतको हस्ताक्षरसमेत किर्ते गरी सेवाग्राहीहरूको लाखौँ रकम ठगेको घटना बाहिरिएसँगै झापा प्रहरीले शुक्रबार दिउँसो ९ जना बिचौलियालाई पक्राउ गरेको छ। जिल्ला प्रहरी कार्यालय झापा र इलाका प्रहरी कार्यालय बिर्तामोडका खटिएको टोलीले यातायात कार्यालय परिसरमा सेवाग्राहीलाई ठगिने उद्देश्यले बिचौलियाको काम गर्दै आइरहेका बिर्तामोड नगरपालिका१ का २७ वर्षीय सुरज आचार्य, सोही ठाउँका ४२ वर्षीय तुलसी खतिवडा, २४ वर्षीया गरिमा घिमिरे, ५२ वर्षीया सीता भेटवाल, २९ वर्षीय रोशन आचार्य, बिर्तामोड५ का ४३ वर्षीय रामप्रसाद ढकाल, बिर्तामोड३ का २६ वर्षीय युवराज लिम्बू, बिर्तामोड२ का २४ वर्षीय टंकप्रसाद राजवंशी र कनकाई नगरपालिका१ का २० वर्षीय दिवस राई रहेका छन्। घटना विवरण अनुसार लामो समयदेखि यातायात कार्यालयमा लेखापढीको काम गर्दै आएका कनकाई नगरपालिका निवासी विशाल भण्डारीले सेवाग्राहीको लाखौँ रकम लिएर फरार भएका छन्। भण्डारीले मोटरसाइकल, स्कुटर, ट्याक्टर लगायतका गाडीहरूको ब्लुबुकको कर तिर्ने भनी सेवाग्राहीहरूबाट उठाएको रकम यातायात कार्यालयको राजश्वमा दाखिला नगरी कागजात मिलाएर नवीकरण गरिदिने गरेको घटना पीडित सेवाग्राहीहरूबाट बाहिर आएको छ। भण्डारीले कसैलाई फर्जी बिल र कागजात उपलब्ध गराएको र कयौँको मोटरसाइकलसमेत बिक्री वितरण भए पश्चात् नामसारी नगरेको पाइएको साथै ब्लुलुबुकमा आफैंले मिति, सही र छाप राखी ठगीमा परेको स्वयम् सेवाग्राहीहरू बताउँछन्। पीडित परमानन्द राजवंशीले भने, चैत लागेर गाडीको कर तिर्न यातायात पुग्दा सिस्टममा कर तिर्न बाँकी रहेको देखाएपछि आफू ठगिएको थाहा पाए। बिचौलिया भण्डारीबाट ठगिएका पीडितहरू परमानन्द राजवंशी, प्रेमप्रसाद अधिकारी, अमरबहादुर चौहान, निश्चल ओली, नितिन अग्रवाल, कृष्णप्रसाद कडेरिया, रमण अधिकारी, बद्री चौधरी, युवराज अधिकारी, यसनाथ अधिकारी लगायतले घटनाका बारेमा यातायात कार्यालयका प्रमुख प्रेमप्रसाद सापकोटाको ध्यानाकर्षण गराउँदै ज्ञापनपत्र समेत बुझाइसकेका छन्। बिचौलियाले सेवाग्राही ठगी गरेको घटना आउँदासमेत यातायात कार्यालयले यसतर्फ चासो नदेखाएपछि प्रहरीहरू सादा पोसाकमा आफैं सेवाग्राही बनेर यातायात कार्यालय पुगेका थिए। प्रहरीले ब्लुलुबुक, लाइसेन्स नवीकरण गरिदिए बापत अतिरिक्त शुल्क माग्ने, कार्यालयका कोठाहरू सोझै प्रवेश गर्नेहरूलाई पक्राउ गरेको जनाइएको छ। पक्राउ परेकाहरूलाई इलाका प्रहरी कार्यालय बिर्तामोडमा राखेर थप अनुसन्धान अघि बढाएको जनाइएको छ।"
अब सहकारीले जथाभाबी ऋण दिन र बचत संकलन गर्न नपाउने,"काठमाडौं : अब सहकारीहरूले जथाभाबी ऋण दिन र बचत संकलन गर्न नपाउने भएका छन्। बचत तथा ऋणको कारोबार गर्ने सहकारी संस्थाका लागि निर्देशन तथा मापदण्ड, २०८१ स्वीकृत भएसँगै नेपाल राष्ट्र बैंकले कर्जा र बचत संकलनको सीमा तोकेको हो। सहकारीका प्रतिनिधिहरूले यस्तो सीमा राष्ट्र बैंकले तोक्न नहुने विरोध गर्दै आएका थिए। केन्द्रीय बैंकले सुझाव समेत मागेको थियो। सहकारीको बचत रकम र कर्जा दुरुपयोगबाट विकृति आएर सर्वसाधारण मर्कामा परेपछि कडाइ स्वरूप शुक्रबार मापदण्ड सार्वजनिक गरेको हो। केन्द्रीय बैंकको सञ्चालक समितिको चैत ४ गतेको बैठकले यस्तो स्वीकृत गरेको हो। सहकारीको वित्तीय स्रोत परिचालनसम्बन्धी व्यवस्थाअन्तर्गत सहकारी संस्थाले सदस्यहरूबाट मात्र बचत संकलन गर्न सक्ने छन्। उक्त मापदण्डअनुसार संस्थाले प्राथमिक पुँजी कोषको १५ गुणासम्म बचत संकलन गर्न सक्नेछ। संस्थाले बैंक तथा वित्तीय संस्था र सहकारी बैंकबाट आफ्नो कुल सम्पत्तिको पाँच प्रतिशतसम्म ऋण लिन सक्ने छ तर यसरी ऋण लिँदा पुँजीकोषको शतप्रतिशत भन्दा बढी ऋण लिन पाइने छैन। तर ५१ प्रतिशत वा सोभन्दा बढी लगानी सामूहिक जमानीमा गर्ने सहकारी संस्थाको हकमा कुल सम्पत्तिको २० प्रतिशत वा पुँजी कोषको १० गुणासम्म ऋण लिन सक्ने छ, जारी निर्देशन तथा मापदण्डमा उल्लेख छ। प्रति सदस्य बचत संकलन सीमा : क्षेत्रअनुसार १० लाखदेखि २५ लाख संस्थाले प्रतिसदस्य देहायबमोजिम बचत संकलन गर्न सक्ने छ। संस्थाको कार्य क्षेत्र अधिकतम सीमा एक जिल्ला कार्यक्षेत्र भएका १० लाख एकभन्दा बढी जिल्ला कार्यक्षेत्र भएको २५ लाख एक प्रदेशभन्दा बढी कार्यक्षेत्र भएको ५० लाख तोकिएको छ। यस्तै, संस्थाले साधारण, नियमित र तीन वर्ष अवधिसम्मका आवधिक प्रकारका बचत खाताहरू सञ्चालन गर्न सक्ने छ। तर नियमित बचतको अंश कुल बचतको न्यूनतम २५ प्रतिशत कायम गर्नुपर्ने। संस्थाले स्वीकार गर्ने बचत परिचालन सम्बन्धी कार्यविधि साधारण सभाबाट स्वीकृत गराई लागू गर्नुपर्ने छ। स्रोत खुलाउनु पर्ने सदस्यले १० लाख रुपैयाँभन्दा बढी बचत रकम जम्मा गर्दा अनिवार्य रूपमा स्रोत खुलाउनु पर्नेछ। वित्तीय स्रोत संकलन सीमा अनुगमन गर्ने प्रयोजनका लागि अघिल्लो त्रयमासमा कायम रहेको प्राथमिक पुँजीकोष, पुँजीकोष र सम्पत्तिलाई आधार मानिनेछ। प्रतिसदस्य प्राथमिक पुँजीको १५ प्रतिशतभन्दा बढी रकम ऋण प्रवाह गर्न नपाइने संस्थाले सदस्यता लिएको न्यूनतम तीन महिना नपुगेका सदस्यहरूलाई ऋण लगानी गर्न सक्ने छैन। अब मापदण्डअनुसार संस्थाले प्रतिसदस्य प्राथमिक पुँजीको अधिकतम १५ प्रतिशतभन्दा बढी रकम ऋण प्रवाह गर्न सक्ने छैन। संस्थाले नियमित बचत गरिरहेका सदस्यलाई निजको बचत रकमको पाँच गुणा वा बढीमा ५ लाखमध्ये जुन कम हुन्छ। सो बराबरको रकममात्र बिना धितोऋण प्रवाह गर्न सक्नेछ। यसरी बिना धितो कर्जा प्रवाह गर्दा कम्तीमा दुई जना सदस्यहरूको जमानी लिनु पर्नेछ। सञ्चालकले ऋण तथा आफ्नो बचतको सुरक्षणमा प्राप्त हुने ऋण बाहेक कुनै प्रकारको थप ऋण लिन पाउने छैन। यस्तै सहकारी संस्थाले इजाजतपत्र प्राप्त सहकारी बैंक र साना किसान लघुवित्त संस्थाको शेयर तथा नेपाल सरकारले जारी गरेको ऋणपत्रमा लगानी गर्न सक्नेछ। यसबाहेक अन्य कुनै संस्थाको शेयरडिबेन्चरमा लगानी गर्न पाइने छैन। तर सहकारी ऐन २०७४ बमोजिमका संघहरूको सदस्यता शुल्क भुक्तानी गर्न यस निर्देशनले बाधा पुर्याएको मानिने छैन। संस्था विगत तीन वर्षदेखि निरन्तर खुद मुनाफामा सञ्चालनमा रहेको, सञ्चित नोक्सानी नरहेको र न्यूनतम पुँजीकोष कायम रहेको अवस्थामा प्राथमिक पुँजीको बढीमा २५ प्रतिशत वा जगेडा कोषको बढीमा ५० प्रतिशतसम्म हुन आउने रकम बराबरको जग्गाभवन कार्यालय प्रयोजनका लागि प्रतिस्पर्धात्मक विधिबाट पारदर्शी रूपमा खरिदनिर्माण गर्न सक्नेछ। उपरोक्त सर्तहरू विपरीत सम्पत्ति खरिदनिर्माण गरेमा सो बराबरको रकम प्राथमिक पुँजी गणना गर्दा घटाउनु पर्नेछ। सम्पत्ति खरिदनिर्माण गर्दा साधारणसभाको कम्तीमा ५१ प्रतिशत बहुमतको निर्णयबाट मात्र गर्नुपर्नेछ र सम्पत्ति खरिदनिर्माण गरिएको जानकारी ३० दिनभित्र नियमनकारी निकायमा दिनुपर्नेछ। सहकारीको कुल ऋणको कम्तीमा ५० प्रतिशत प्राथमिकता क्षेत्रमा लगानी विशिष्टिकृत संस्थाबाहेक ठूलो कारोबार गर्ने संस्थाले कुल ऋणको न्यूनतम ५० प्रतिशत कृषि, उद्योग र व्यवसाय सञ्चालनविस्तार लगायत उत्पादनमूलक क्षेत्रमा प्रवाह गर्नु पर्नेछ। उक्त सीमाभित्र नरहेका संस्थाले २०८३ असार मसान्तसम्म यस्तो सीमा कायम गरी सक्नुपर्नेछ। संस्थाले कृषि, उद्योग र व्यवसाय सञ्चालन गर्ने उद्देश्यका लागि ऋण प्रवाह गर्दा किस्ताब्याज भुक्तानी गर्न उपयुक्त ग्रेस अवधि प्रदान गर्न सक्नेछ। यस्तो ग्रेस अवधि तय गर्दा कर्जाको प्रयोजन अनुसारको ग्रेस अवधि कायम गरी सञ्चालक समितिबाट स्वीकृत गर्नुपर्नेछ। संस्थाले लगानी गर्ने कुनै पनि ऋणको ग्रेस अवधि पूरा भएपछि तीन महिनाभन्दा बढी अन्तरालमा पर्ने गरी साँवाको किस्ता निर्धारण गर्न पाइने छैन। यस्तो ग्रेस अवधि तय गर्दा कर्जाको प्रयोजन अनुसारको ग्रेस अवधि कायम गरी सञ्चालक समितिबाट स्वीकृत गर्नुपर्नेछ। संस्थाले ऋणीको सम्पत्ति धितो राखी बैंक तथा वित्तीय संस्था र सहकारी बैंक बाट ऋण लिँदा ऋणीले संस्थाबाट लिएको ऋण रकमभन्दा बढी ऋण लिन पाउने छैन। तर संस्थाको सञ्चालकले आफ्नो स्वामित्वको सम्पत्ति धितो राखी आफूआबद्ध संस्थाको संस्थागत प्रयोजनका लागि लिइने ऋणलाई यस व्यवस्थाले बाधा पुगेको मानिने छैन। सदस्यको बचतको सुरक्षणमा बढीमा ९० प्रतिशतसम्म ऋण प्रवाह अब संस्थाले सदस्यको बचतको सुरक्षणमा बढीमा ९० प्रतिशतसम्म ऋण प्रवाह गर्न सक्नेछ। संस्थाले अचल सम्पत्तिको धितोमा ऋण प्रवाह गर्दा उपमहानगरपालिकामा रहेको धितो मूल्यांकनको बढीमा ६० प्रतिशतसम्म र नगरगाउँपालिकामा रहेको धितोको हकमा बढीमा ७० प्रतिशतसम्म ऋण प्रदान गर्न सक्नेछ। संस्थाले ऋणी सदस्य स्वयम्को वा निजको एकाघर परिवारको धितोमा मात्र ऋण प्रवाह गर्नु पर्नेछ। यस निर्देशन जारी हुनुअघि सदस्य स्वयंको एकाघर परिवारको धितोबाहेक तेस्रो पक्षको धितोमा प्रवाह भएको ऋणलाई २०८३ असार मसान्तसम्ममा नियमित गरिसक्नु पर्नेछ। संस्थाले ऋणी सदस्यलाई परियोजनाको सुरक्षणमा प्रवाह गरिएका ऋणमा कुल परियोजना लागतको ८० प्रतिशतसम्म मात्र किस्ताबन्दीमा ऋण प्रवाह गर्न सक्नेछ। संस्थाले आफ्ना सदस्यहरूको सदस्यतावापतको शेयरको धितोमा ऋण प्रवाह गर्न पाइने छैन। सहकारी संस्थाले सम्भाव्य परियोजनाको स्थापना र विकासका लागि सोही परियोजना धितोमा रहने गरी उक्त परियोजनाको प्रगतिको आधारमा किस्ताबन्दीमा कर्जा प्रवाह गर्न सक्नेछन्। १ वर्ष ऋण नतिरे खराबमा गणना संस्थाले प्रवाह गरेको ऋणलाई किस्ताब्याज भुक्तानी अवधिका आधारमा वर्गीकरण गर्नु पर्नेछ। सक्रिय ऋणमा भाखा ननाघेका वा भाखा नाघी ३ महिना व्यतीत नभएको, सदस्यहरूको बचतको सुरक्षणमा प्रवाह गरेको ऋणलाई असल ऋण मानिएको छ। निष्क्रिय ऋणमा कमसल अन्तर्गत ३ देखि ६ महिनासम्म भाखा नाघेका ऋण, शकांस्पद ६ देखि १२ महिनासम्म भाखा नाघेका ऋण र खराबअन्तर्गत १२ महिनाभन्दा बढीले भाखा नाघेका ऋण मानिएको छ।"
प्रधानमन्त्री ओली र भारतीय समकक्षी मोदीबीच भेटवार्ता,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच भेटवार्ता भएको छ। बहुक्षेत्रीय प्राविधिक तथा आर्थिक सहयोगका लागि बंगाल खाडीको प्रयास (बिम्स्टेक)को छैटौं सम्मेलन सकिएपछि शुक्रबार बैंककमा उनीहरूबीच 'साइडलाइन' भेटवार्ता भएको प्रधानमन्त्री ओलीको सचिवालयले जनाएको छ। भेटमा द्विपक्षीय हित, सहकार्य र आपसी सम्बन्धका विषयमा छलफल भएको छ। भेटमा प्रधानमन्त्री ओलीले मोदीलाई आगामी जेठ २, ३ र ४ गते काठमाडौंमा आयोजना हुने सगरमाथा संवाद कार्यक्रममा आउन पुन : आग्रह गरेका छन्। यस अगाडि पनि परराष्ट्रमन्त्री आरजु राणा राइसिना डायलगमा सहभागी हुन गत चैतमा नयाँ दिल्ली गएका बेला विदेशमन्त्री एस जयशंकरमार्फत प्रधानमन्त्री मोदीलाई प्रमुख अतिथिको निमन्त्रणा दिएर आएकी थिइन्। ओली पछिल्लो पटक प्रधानमन्त्री भएपछि मोदीसँग दोस्रो पटक भेट भएको हो। प्रधानमन्त्री ओली र भारतीय समकक्षी मोदीबीच यसअघि गत असोज ६ गते न्युयोर्कमा साइडलाइन भेटवार्ता भएको थियो। उनीहरुबीच संयुक्त राष्ट्रसंघको ७९ औं महासभामा भाग लिन अमेरिका गएका बेला भेट भएको हो। उक्त भेटमा ऊर्जा, प्रविधि र व्यापारजस्ता मुद्दामा छलफल भएको दाबी मोदीले एक्समार्फत् जानकारी गराएका थिए। भारतनेपाल मित्रता धेरै बलियो छ र हामी हाम्रो सम्बन्धलाई अझ गति दिन चाहन्छौं। हाम्रो वार्ता ऊर्जा, प्रविधि र व्यापारजस्ता मुद्दाहरूमा केन्द्रित थियो, त्यतिबेला मोदीले भनेका थिए। मंगलबार बैंकक प्रस्थान गरेका प्रधानमन्त्री ओलीले बुधबार थाइल्याण्डकी समकक्षी पे थोङ थान् शिनावातसँग औपचारिक भेटवार्ता गरेका थिए।"
एकपटक फेरि ०६४ कै जस्तो ठूलो पार्टी बनेर देशको नेतृत्व गर्न मन छ : प्रचण्ड,"गुलरिया : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले आफूहरू कमजोरी सच्चाएर वर्ग, समुदाय र मुद्दासहित जनतातिर फर्किएको बताएका छन्। हुलाकी मार्ग केन्द्रित अभियानअन्तर्गत बर्दियाको गुलरियामा आयोजित खबरदारी सभालाई सम्बोधन गर्दै अध्यक्ष दाहालले फेरि एकपटक ०६४ कै जस्तो ठूलो पार्टी बनेर देशको नेतृत्व र जनताको पक्षमा काम गर्ने अवसर दिन अपील गरे। माओवादी सरकारमा रहँदा सुशासन, सामाजिक न्याय र आर्थिक विकासमा गरेका अभियानले जनतामा आशा पलाएको जिकिर गर्दै अध्यक्ष दाहालले भारत, चीनलगायत अन्तर्राष्ट्रिय भ्रमणका बखत गरेका सहमति, समझदारीहरूले देश र जनताको पक्षमा महत्त्वपूर्ण उपलब्धि हासिल गरेको स्मरण गरे। अन्तर्राष्ट्रिय सम्मेलनका मञ्चमा खाद्यलगयत जलवायु परिवर्तनसम्बन्धी गरेको माओवादी सरकारको नेतृत्वले जनतामा नयाँ आशा भरोसा विजारोपणको सुरुवात भइरहेको उनको भनाइ छ। माओवादी सरकारले गरेको सुशासन, सामाजिक न्याय र आर्थिक विकासका प्रयासहरू दलाल एवं विचौलियाहरूको निम्ति सह्य नभएपछि सरकार हटाएर असंवैधानिक र अलोकतान्त्रिक तरिकाले नयाँ सरकार बनाउने काम गरेको उनले बताए। सरकार परिवर्तनपश्चात सदनमा अप्राकृतिक गठबन्धनको सरकारको खबरदारी गर्ने आफूले प्रतिबद्धता गरेअनुरुप अभियान सुरु गरी बर्दिया आइपुगेको सुनाए। बर्दियाको बढैयाताल गाउँपालिका र गुलरिया, मधुवन, ठाकुरबाबा नगरपालिकाको कार्यक्रम सकेर शुक्रबारै काठमाडौं फर्किने उनले बताए।"
सुनको मूल्यमा भारी गिरावट,काठमाडौं : स्थानीय बजारमा आज सुनको मूल्यमा भारी गिरावट आएको छ। अघिल्लो दिन उच्च रेकर्ड कायम बनाएको सुन आज ३ हजार ९०० रुपैयाँले घटेको हो। नेपाल सुनचाँदी व्यवसायी महासंघले शुक्रबार प्रतितोला सुनको मूल्य १ लाख ७६ हजार ४०० रुपैयाँ भएको जनाएको छ। अघिल्लो दिन बिहीबार तोलाको १ लाख ८० हजार ३०० रुपैयाँ पुगेको थियो। सुनको मूल्य घटेसँगै चाँदी पनि घटेको छ। आज प्रतितोला चाँदी १ हजार ८७० रुपैयाँ कायम भएको छ। बिहीबार चाँदी तोलाको १ हजार ९९५ रुपैयाँमा कारोबार भएको थियो।
"ओली र मोदीबीच आज भेटवार्ता हुँदै, सगरमाथा संवादमा निमन्त्रणा गरिने","काठमाडौं : थाइल्यान्ड भ्रमणमा रहेका प्रधानमन्त्री केपी शर्मा ओली र भारतीय समकक्षी नरेन्द्र मोदीबीच भेटवार्ता हुने भएको छ। भेट नेपाली समयअनुसार शुक्रबार मध्याह्न ४ बजे हुने परराष्ट्र मन्त्रालय स्रोतले जानकारी दिएको छ। परराष्ट्र मन्त्रालयका एक अधिकारीका अनुसार बहुक्षेत्रीय प्राविधिक तथा आर्थिक सहयोगका लागि बंगाल खाडीको प्रयास (बिमस्टेक) को छैटौं सम्मेलनका अवसरमा ओली र मोदीबीच साइडलाइन वार्ता हुने निश्चित भएकोे हो। ती अधिकारीले भने, डेढदेखि तीन घण्टाको समय भारतीय प्रधानमन्त्रीको समय खाली छ। त्यही समयमा नेपालबाट परराष्ट्र मन्त्रीजीले समय मिलाउनुभएको छ। लामो भेट र धेरै विषयमा छलफल नहुन सक्छ। भेट भने तय भइसक्यो। लामो समयदेखि परराष्ट्र मन्त्री डा आरजु राणा देउवाले भारतीय समकक्षी एस जयशंकरसँग ओली र मोदीबीच भेटवार्ताका लागि विशेष पहल गरेकी थिइन्। परराष्ट्रमन्त्री राणाकै पहलमा दुई देशका प्रधानमन्त्रीबीच शुक्रबार भेट हुने भएको हो। भारतीय प्रधानमन्त्री थाइल्यान्डबाटै श्रीलंका भ्रमणमा जाँदै छन्। भारतीय समाचार संस्था एएनआईका अनुसार बिमस्टेक मा सहभागी विभिन्न देशका नेताहरूसँग प्रधानमन्त्री मोदीको साइडलाइन भेटवार्ता हुने भनिएको छ। त्यही सन्दर्भमा प्रधानमन्त्री ओलीसँग पनि साइडलाइन भेटवार्ता हुन सक्नेछ भनेर उल्लेख गरिएको हो। ती अधिकारीले भने, उहाँहरूको (ओली र मोदी) भेटवार्ताका लागि परराष्ट्रमन्त्रीले भारतीय समकक्षी एस जयशंकरसँग विशेष पहल गर्नुभएको थियो। दुई पक्षबीच भएको छलफलले भेट हुने भएको हो। भेटको समय छोटो भए तापनि नेपाल र भारत सम्बन्धको सुदृढीकरण र आपसी हितका विषयमा छलफल हुने भनिएको छ। एजेन्डाका विषयमा अहिल्यै सबै कुरा निश्चित भएको छैन। सरकारको निर्णयबमोजिम परराष्ट्रमन्त्रीज्यूले भारतीय समकक्षीमार्फत प्रधानमन्त्री मोदीलाई सगरमाथा संवाद कार्यक्रमको प्रमुख अतिथिको निमन्त्रणा दिनुभएको छ। भारतीय पक्षले अहिलेसम्म उहाँ (मोदी) आउने नआउने विषयमा कन्फर्मेसन भने दिएको छैन। तर, आउनुहुन्छ भन्ने संकेत मिलेको छ, ती अधिकारीले भने। नेपाल सरकारले आगामी जेठ २, ३ र ४ गते काठमाडौंमा सगरमाथा संवाद कार्यक्रम आयोजना गर्दै छ। सरकारले उक्त कार्यक्रमको प्रमुख अतिथिको निमन्त्रणा पनि भारतीय प्रधानमन्त्री मोदीलाई दिएको छ। परराष्ट्रमन्त्री राणा राइसिना डायलगमा सहभागी हुन गत चैत पहिलो साता नयाँ दिल्ली गएका बेला विदेशमन्त्री एस जयशंकरमार्फत प्रधानमन्त्री मोदीलाई प्रमुख अतिथिको निमन्त्रणा दिएर आएकी हुन्। परराष्ट्र मन्त्रालयका अनुसार सरकारले प्रमुख अतिथिको रूपमा मोदीलाई बोलाए पनि उनी आउने नआउने निश्चित भएको छैन। मन्त्रालयका अनुसार सरकारको निर्णयबमोजिम परराष्ट्रमन्त्रीज्यूले भारतीय समकक्षीमार्फत प्रधानमन्त्री मोदीलाई प्रमुख अतिथिको निमन्त्रणा दिनुभएको छ। भारतीय पक्षले अहिलेसम्म उहाँ (मोदी) आउने नआउने विषयमा कन्फर्मेसन दिएको छैन। उहाँको समयको मौका पारेर भेट्ने समय मिलाइएको छ। प्रधानमन्त्री ओलीले त्यस विषयमा पनि बैंककमै भेट भएको अवसरमा भारतीय समकक्षीसँग छलफल गर्ने बताइएको छ। प्रधानमन्त्री ओली आफैंले सगरमाथा संवादका लागि समकक्षी मोदीलाई आग्रह पनि गर्ने भएका छन्। प्रधानमन्त्री ओली र भारतीय समकक्षी मोदीबीच यसअघि गत असोज ६ गते न्युयोर्कमा साइडलाइन भेटवार्ता भएको थियो। संयुक्त राष्ट्रसंघको ७९औं महासभामा भाग लिन अमेरिका गएका बेला भेट भएको थियो। त्यतिबेला पनि परराष्ट्रमन्त्री राणाको विशेष पहलमै ओली र मोदीबीच न्युयोर्कमा भेटवार्ता हुन सम्भव भएको थियो। त्यस्तै, बिमस्टेक सम्मेलनका दौरानमा प्रधानमन्त्री केपी शर्मा ओलीले बंगलादेशका प्रमुख सल्लाहकार मोहम्मद युनुससँग पनि शुक्रबार साइडलाइन बैठक गर्दैछन् ।"
बिम्स्टेकको छैटौँ शिखर सम्मेलन सुरु,"बैंकक : बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिम्स्टेक) को छैटौँ शिखर सम्मेलन सुरु भएको छ। बैंककस्थित होटल सांग्रिलामा सदस्य मुलुकका सरकार प्रमुखहरुको सामुहिक फोटोसेसन र कार्यसूची टेबल गरिएसँगै बिम्स्टेक सम्मेलन सुरु भएको हो । सदस्य मुलुकका प्रतिनिधिमण्डलका नेताहरुलाई आयोजक राष्ट्र थाइल्याण्डका प्रधानमन्त्री पे थोङ् थान् शिनावातले स्वागत गरेकी थिइन्। सम्मेलनमा आज प्रधानमन्त्री केपी शर्मा ओलीसहित सदस्य मुलुकका सरकार प्रमुखहरुले सम्बोधन गर्ने कार्यक्रम रहेको छ । शिखर सम्मेलनमा बिम्स्टेक म्यारिटाइम ट्रान्सपोर्ट कोअपरेसनमा हस्ताक्षरपछि सदस्य मुलुकहरु थाइल्याण्ड, बङ्गलादेश, भूटान, भारत, म्यान्मार, नेपाल र श्रीलङ्काका प्रधानमन्त्री (प्रतिनिधिमण्डलका नेता)हरुले सम्बोधन गर्नेछन्।"
"'समृद्ध नेपाल, सुखी नेपाली बिम्स्टेकका अन्तरवस्तुसँग गहिरोरुपमा प्रतिध्वनित हुन्छ : प्रधानमन्त्री ओली","बैङकक : प्रधानमन्त्री केपी शर्मा ओलीले बिम्स्टेक शिखर सम्मेलनका मुख्य अन्तरवस्तु र संयुक्त राष्ट्रसङ्घको दिगो विकास लक्ष्यसँग नेपालले लिएको समृद्ध नेपाल, सुखी नेपालीको राष्ट्रिय आकांक्षा गहिरोसँग प्रतिध्वनित हुने बताएका छन्। थाइल्याण्डको बैंककस्थित होटल साड्ग्रिलामा सुरु बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिम्स्टेक)शिखर सम्मेलनमा सम्बोधन गर्दै प्रधानमन्त्री ओलीले समृद्धि,लचिलो र खुलापनजस्ता बिम्स्टेक सम्मेलनका तीन आधार स्तम्भ,दिगो विकास लक्ष्य र नेपालको राष्ट्रिय आकांक्षासँग गहिरो रूपमा प्रतिध्वनित हुने बताएका हुन्। उनले बिम्स्टेकले परिवर्तनशील समयलाई मात्र नभई हाम्रो क्षेत्रीय सहयोगलाई पुनःजीवित गर्ने अवसरलाई सदुपयोग गर्नुपर्नेमा जोड दिए । उनले भने,'मलाई विश्वास छ शिखर सम्मेलनको विषयवस्तुले हामीलाई त्यो मापन प्रदान गर्दछ,जुन जनता,समृद्धि र कल्याणको पक्षमा छ ।' प्रधानमन्त्री ओलीले हाम्रो सम्भावनालाई उजागर गर्न र हामीसँग भएका स्रोत साधनलाई पुँजीकृत गर्न एकीकृत प्रयास आवश्यक रहेको बताए। उनले यस क्षेत्रका अर्थतन्त्रहरू समान छैनन् भन्ने कुरा स्वीकार गर्दै विशेष आवश्यकता भएका सदस्य राष्ट्रलाई सक्षम बनाउन प्राथमिकताका साथ सहयोग गर्न आग्रह गरे। जलवायु परिवर्तनले सम्पूर्ण मानवजातिको अस्तित्वमा सङ्कट सृजना गरेको उल्लेख गर्दै उनले यहाँका हिमालयहरू एसियाका लागि पानीका स्रोत भएको बताए। 'यहाँका पहाडले विश्वव्यापी तापक्रम घटाउने काममा योगदान पुर्याइरहेका छन्,तर, हाम्रो तर्फबाट भएको न्यून कार्बन उत्सर्जनका बाबजुद पनि तिनीहरूले असमान आक्रमणको सामना गर्नुपरिरहेको छ । यसको प्रभाव पहाडहरूमा मात्र नभई तल्लो तराई र तटीय क्षेत्रहरूमा पनि फैलिएको छ,' प्रधानमन्त्री ओलीले भने। पहाडहरूको दुर्दशा र पहाडमहासागरबीचको सम्बन्धलाई उजागर गर्न,नेपालले आगामी मे महिनामा सगरमाथा संवादको पहिलो संस्करण आयोजना गर्न लागेको समेत उनले जानकारी दए। उनले बिम्स्टेकले दुई गतिशील क्षेत्रहरू (दक्षिण एसिया र दक्षिणपूर्व एशिया) बीचको अद्वितीय सहकार्यको उदाहरण दिने भएकाले साझा र एकीकृत प्रयासमा हातोमालो गर्न आग्रह गरे । शिखर सम्मेलनमा बिम्स्टेक म्यारिटाइम ट्रान्सपोर्ट कोअपरेसनमा हस्ताक्षर भएको छ । शिखर सम्मेलनमा थाइल्यान्ड, बङ्गलादेश, भुटान, भारत, म्यान्मार र श्रीलङ्काका प्रधानमन्त्री (प्रतिनिधिमण्डलका नेता) हरूले सम्बोधन गरेका छन्।"
"आगोले जलेर घाइते एक युवतीको मृत्यु, चार जना गम्भीर","फिदिम : आगलागीमा परी पाँचथरको कुम्मायक गाउँपालिकामा एक युवतीको मृत्यु भएको छ । चार जना गम्भीर घाइते भएका छन् । घाँस काट्न गएको बेला जंगलमा लागेको आगोले जलेर घाइते भएकी २२ वर्षीया प्रतिमा सम्बाहम्फेको अस्पताल लैजाने क्रममा मृत्यु भएको प्रहरीले जनाएको छ । कुम्मायक ३ ताम्राखु भन्ने ठाँउको जंगलमा लागेको आगोले जलेर सम्बाहम्फे गम्भीर घाइते भएकी थिइन् । घाइते सम्बाहम्फेको उपचारका लागि धरान लैजाँदै गर्दा धनकुटाको भेडेटार पुग्दा मृत्यु भएको जिल्ला प्रहरी कार्यालय पाँचथरका प्रहरी नायव उपरीक्षक कौशाल कुमार बुढाथोकीले जानकारी दिए । घाँस काट्न गएका उनीसँगै चार जना डडेलोमा फसेका थिए । जलेरी घाइते भएकी २८ वर्षीया सविना सम्बाहाफे, ११ वर्षीया शिवाना सम्बाहाफे र ६० वर्षीया निरमाया सम्बाहाफेलाई उपचारका लागि वीपी कोइराला मेमोरियल अस्पताल धरान पुर्याइएको छ । उनीहरुको अवस्था गम्भीर छ । सोही ठाँउको डडेलो निभाउन गएका ३१ वर्षीय खगेन्द्र विक लडेर घाइते भएका छन् । यस्तै फिदिम नगरपालिका१३ र १४ को सिमानाको बनमा लागेको डडेलोमा परी ४७ वर्षीया नेम्बाङ राई गम्भीर घाइते भएकी छन् । दाउरा लिएर घर फर्किदै गर्दा उनलाई जंगलमा लागेको डढेलोको लप्काले भेटेको थियो । उनको पाँचथर जिल्ला अस्पतालमा उपचार सम्भव नभएपछि धरान पठाइएको छ । बिहीबार दिनभर पाँचथरका विभिन्न ठाँउमा आगलागी र डडेलोका घटना भएका छन् । केही दिन यता जिल्लाका विभिन्न ठाँउमा डडेलो लागेको प्रहरीले जनाएको छ । जंगलमा आगो लगाउने तीन जनालाई पक्राउ गरी कानुनी कारबाही अघि बढाइएको बुढाथोकीले जानकारी दिए ।"
दक्षिण कोरियाका राष्ट्रपति युन पदमुक्त,"सौल : संवैधानिक अदालतले राष्ट्रपति युन सुक योलको महाभियोगलाई सदर गर्दै उनलाई तत्काल पदमुक्त गर्ने निर्णय गरेको छ। संवैधानि अदालतका आठैजना सदस्य योलमाथिको अभियोग सदर गरी उनलाई पदमुक्त गर्ने फैसलामा एकमत भएका थिए। राष्ट्रपति युनलाई पदच्युत गर्ने निर्णय राष्ट्रिय सभाले महाभियोग प्रस्ताव पारित गरेको १११ दिनपछि आएको हो। उनलाई गत डिसेम्बर ३ मा सैन्य शासन घोषणा गरेको आरोपमा राजद्रोहको अभियोग लगाइएको थियो। कार्यवाहक प्रधानन्यायाधीश मुन ह्युङ बेले बिहान ११ बजे अदालतको निर्णय पढ्न सुनाएका थिए। यो दक्षिण कोरियाको इतिहासमा आठ वर्षमा पहिलो पटक राष्ट्रपतिको पदच्युत भएको घटना हो। यसअघि मार्च २०१७ मा तत्कालीन राष्ट्रपति पार्क ग्युन(हेको महाभियोग सदर गरिएको थियो। संविधानको धारा ६८ अनुसार, संवैधानिक अदालतको निर्णयपछि ६० दिनभित्र नयाँ राष्ट्रपति चुनाव गरिनुपर्छ। पार्कको महाभियोगमा संवैधानिक अदालतले १० मार्च २०१७ मा निर्णय सुनाएको थियो। जसको ठीक ६० दिनपछि ९ मेमा राष्ट्रपति चुनाव भएको थियो। जहाँ डेमोक्रेटिक पार्टीका नेता मुन जे(इन विजयी भएका थिए। यस पटक पनि महाभियोगको निर्णय जारी भइसकेपछि ६० दिनभित्र आमनिर्वाचन गर्नुपर्छ। राष्ट्रपति युन पदच्युत भएपछि उनी र उनकी पत्नी किम गनहीले सेन्ट्रल सिओलको हाननामदोङस्थित राष्ट्रपति निवास खाली गर्नुपर्नेछ। यदि उनी आफ्नो अघिल्लो निवास दक्षिण सिओल फर्कने हो भने,सुरक्षा व्यवस्था उपलब्ध हुनेछ। हालको कानुनअनुसार, कार्यकाल पूरा नगरी पदच्युत भएका राष्ट्रपतिलाई १० वर्षसम्म सुरक्षा सेवा उपलब्ध गराइनेछ।"
स्वास्थ्य जोगाउन स्मार्ट आन्दोलन,"आगो अझ टायर बालेको धुवाँमा हुने कार्बन मोनोअक्साइड, सल्फर डाइअक्साइड, नाइट्रोजन अक्साइडजस्ता ग्यासले श्वासप्रश्वास, छाला र आँखा आदिमा गम्भीर असर गर्छ। नेपालमा विभिन्न किसिमका आन्दोलन भइरहन्छन् । यसले दिने परिणाम अनेक होलान् । कुनै फाइदाका होलान् त कुनै बेफाइदाका । बेफाइदामा पनि त्यसले कुन क्षेत्र र ककसलाई कसरी असर पुर्याउँछ भन्ने पक्ष महत्त्वपूर्ण हुन्छ । जुन आमचासोको विषय बन्छ । स्वास्थ्य नै धन हो । यो मूलमन्त्र आत्मसात् गरिरहँदा आन्दोलनबाट जनस्वास्थ्यमा के कति र कसरी असर पर्छ भन्ने विषय लेखमा छ । त्यसअघि जोडिएको सन्दर्भ कोट्ट्याउँ । सबैजसो देशमा आन्दोलन भइरहेकै हुन्छन् । फ्रान्स, अमेरिका, ब्राजिल, अर्जेन्टिना, पाकिस्तान, भारत र थाइल्यान्डजस्ता देश आन्दोलनका लागि अग्रस्थानमा आउँछन् । अझ फ्रान्सलाई आन्दोलन गर्ने संस्कृतिको केन्द्र मानिन्छ । लोकतान्त्रिक देशहरूमा जनताले स्वतन्त्र रूपमा आफ्नो आवाज उठाउन पाउँछन् । सामाजिक असमानता, राजनीतिक अस्थिरता, सरकार परिवर्तन, भ्रष्टाचार वा दमनका कारण बारम्बार प्रदर्शन हुन्छन् । जहाँ झनै आन्दोलन बढी हुने गरेको देखिन्छ । तर अधिनायकवादी देशहरू (जस्तैः चीन, उत्तर कोरिया) मा सरकारको कडा नियन्त्रण भएकाले सायद आन्दोलन कम भएको पाइन्छ । आन्दोलन आफैंमा गलत पनि होइन । आन्दोलन नागरिकको अधिकार हो । तर यसको प्रयोग कसरी गरिन्छ भन्ने महत्त्वपूर्ण हो । न्याय र समानताका लागि इतिहास हेर्दा धेरै महत्त्वपूर्ण परिवर्तनहरू आन्दोलनकै कारण भएका छन् । नेपालमा प्रजातन्त्र र गणतन्त्रको स्थापना होस् या ब्रिटिस शासनविरुद्ध भारतको स्वतन्त्रता अनि अमेरिकामा कालो जातिका अधिकार स्थापना नै किन नहोस् । आन्दोलनबाट नै स्थापित भएका हुन् । जब सरकार जनताको आवाज नसुन्ने वा दबाउने गर्छ, तब आन्दोलन विकल्प हुने गर्छ । नेपालका आन्दोलनहरू भने प्रायः शान्तिपूर्णदेखि अराजक हुँदै जाने प्रवृत्ति देखिन्छ । सडक आन्दोलनमा टायर बाल्ने, सडक अवरुद्ध गर्ने, तोडफोड गर्ने प्रवृत्ति नेपालमा धेरै देखिन्छ । त्यस्तै, यातायात, विद्यालय, अस्पतालसमेत प्रभावित हुनेगरी नेपालमा आन्दोलन हुन्छ । नेपालमा आन्दोलनको सबैभन्दा प्रभावशाली तरिका बन्द र आगजनी नै हो, तोडफोड त सामान्यमै पर्छ भन्दा फरक नपर्ला । विद्यालय, उद्योग, यातायात ठप्प पार्ने गरी दबाब सिर्जना गरिन्छ । तर, विश्वका विकसित देशहरूमा बन्दको चलन निकै कम छ । नेपालमा प्रहरीसँगको झडप, अ श्रुग्यास, लाठीचार्ज सामान्य जस्तै छ हाम्रो देशमा । विदेशमा पनि त झडप हुन्छ तर नेपालमा प्रहरी र प्रदर्शनकारीबीचको भिडन्त तत्काल हिंसामा परिणत भइहाल्छ । नेपालमा भएका यस्ता आन्दोलनमा निर्दोष मानिस मारिन्छन् वा घाइते हुन्छन् । त्यहाँ हुने समग्र क्रियाकलापले जनस्वास्थ्यमा प्रत्यक्ष र अप्रत्यक्ष असर परेकै हुन्छ । प्रहरी र आन्दोलनकारी बीचको झडपमा दुवै पक्षका घाइते हुने जोखिम त्यत्तिकै मात्रामा हुन्छ । प्रदर्शनमा हिंसा भडकएमा टाउको, हातखुट्टा, आँखा आदिमा गम्भीर चोटपटक लाग्न सक्छ । कुनैकुनै अवस्थामा निर्दोष मानिसहरू अझ बटुवाहरूसमेत घाइते भएका छन् । हुँदाहुँदा घरबाट आन्दोलन हेरिरहेका वा घरमा आफ्नै सुरमा काम गरिरहेका मानिसलाई समेत गोली लागेका घटना पनि छन् । आन्दोलनमा प्रयोग गरिएका अश्रुग्यासले आँखा पोल्ने, रातो हुने, आँसु आउने, नाक पोल्ने, श्वासप्रश्वासमा समस्या हुने, टाउको दुख्ने, घाँटी दुख्ने जस्ता समस्या त कति हुन्छ कति । यस्तै, आगो अझ टायर बालेको धुवाँमा कार्बन मोनोअक्साइड, सल्फर डाइअक्साइड, नाइट्रोजन अक्साइडजस्ता ग्यासहरूले श्वासप्रश्वास, छाला, आँखा आदिमा गम्भीर असर गर्ने हुन्छ । यस्तै, धुलोका कारण दम, ब्रोङ्काइटिस वा फोक्सो तथा श्वासप्रश्वासजस्ता अनेक समस्याहरू हुन र बढ्न सक्छन् । आन्दोलनमा लामो समयसम्म नारा लगाउनु, हिँडडुल गर्नु वा भागदौड गर्नु, भाषण गर्नुले शारीरिक थकान हुने, जलवियोजन तथा शारीरिकसँगै मानसिक कमजोरी हुने हुन्छ । अत्यधिक भीडभाड र गर्मीका कारण चक्कर लाग्ने, बेहोस हुने र हृदयाघातसमेत हुन सक्ने समस्या भएको पाइन्छ । आन्दोलनका क्रममा गरिएका बन्द, हडताल, चक्काजाम आदिले सडक अवरुद्ध हुँदा रोगीहरू समयमै र सहजै अस्पताल पुग्न सक्दैनन् । आन्दोलनकारीले एम्बुलेन्सलाई छुट गरे पनि स्वास्थ्यकर्मी, अस्पताल वा एम्बुलेन्सका कर्मचारीहरू, औषधि व्यवसायी तथा बिमारीकै आफन्तहरूको आवतजावतमा अनेक समस्या उत्पन्न भइरहेको हुन्छ, जुन अदृश्य पक्ष हुन् । औषधिजन्य सामग्रीको आपूर्तिमा समस्या आउँछ । अस्पताल क्षेत्रका होटल प्रभावित हुन्छन् । त्यस अवस्थामा प्रभावकारी र आपत्कालीन उपचारमा ढिलाइ हुन्छ । आन्दोलनले शारीरिकसँगै मानसिक स्वास्थ्यमा समेत असर गर्छ । आन्दोलनका क्रममा हिंसा, भागदौड वा पक्राउ पर्ने डरले मानसिक तनाव बढाउन सक्छ । गोली चल्ने, बम पडकने वा दंगा मच्चिने अवस्थामा सहभागीहरू मात्र होइन, सर्वसाधारणमा समेत मानसिक त्रास बढ्छ । आन्दोलनमा हुने घटनादुर्घटनाले केही व्यक्तिमा मानसिक आघात वा डिप्रेसन हुन सक्छ । बालबालिका, गर्भवती महिला, र वृद्धवृद्धामा आन्दोलनका कारण उत्पन्न वायु र ध्वनि प्रदूषणले नराम्ररी असर पुर्याउँछ । सडक बन्द, यातायात ठप्प, अस्पताल जाने बाटो अवरुद्धजस्ता गतिविधिले बिरामीमात्र होइन, विद्यार्थीदेखि मजदुरसम्म सबैलाई असर पार्छ । आन्दोलनले तोडफोड, आगजनी, सार्वजनिक सम्पत्तिको नोक्सानी गर्छ । जनतालाई पर्ने समस्यादेखि राष्ट्रलाई पार्ने हानिनोक्सानी छुट्टै हुन्छ । हिंसात्मक आन्दोलनले सबैलाई समस्यामा पार्छ । अब पुनः विश्व परिवेशमै फर्कौं । धेरै देशमा शान्तिपूर्ण प्रदर्शन गरेर आन्दोलन गरिन्छ । गान्धीको सत्याग्रह (भारत), मार्टिन लुथर किङको नागरिक अधिकार आन्दोलन (अमेरिका) यसका उदाहरण हुन् । विकसित मुलुकहरूमा जुलुस, धर्ना, हस्ताक्षर अभियान, अनशनजस्ता माध्यम अपनाइन्छ । तिनमा सामाजिक सञ्जाल, आर्थिक दबाब र शान्तिपूर्ण प्रदर्शन बढी प्रभावकारी देखिएका पनि छन् । नेपालमा थिचोमिचो गर्ने शैलीसम्म अपनाइन्छ, जसकारण सर्वसाधारणले बढी सास्ती भोग्नुपर्छ । आन्दोलनले मूलतः स्वास्थ्यमा पार्ने गम्भीर असर अपूरणीय छ । त्यसैले पनि क्षणिक खुसीमा रमाएर जीवन अँध्यारो बनाउनु कुनै हालतमा बुद्धिमानी हुँदैन । सुरक्षित रूपमा प्रदर्शन गर्नु, हिंसात्मक गतिविधिबाट टाढा रहनु र स्वास्थ्य सुरक्षाका उपाय अपनाउनु यसबेला आवश्यक हुन्छ । आन्दोलनलाई अझ डिजिटलाइजेसन गरी स्मार्ट बनाए जनस्वास्थ्यलाई असर गर्दैनथ्यो कि ?"
यात्रामा यात्रुको साथी स्लाश प्लस,"सार्वजनिक यातायातमा क्रान्ति, यात्रुको यात्राको साथी स्लाश प्लस हामी अहिले बानेश्वरमा आइपुग्यौं, गाडी पूर्ण रूपमा नरोकिएसम्म यात्रु चढाउने र ओराल्ने काम नगर्नुहोला र नओर्लिनु होला। यात्रा गर्दा पाकेटमारदेखि सावधान रहनुहोला, गर्भवती महिलालाई सिट उपलब्ध गराईदिनुहुन हामी अनुरोध गर्दछौँ। यदि तपाईंहरू काठमाडौं चक्रपथमा चल्ने महानगर यातायात र साझा बसमा यात्रा गर्नुभएको छ भने पक्कै यी आवाजलाई सुन्नुभएकै होला। राजधानीको चक्रपथ परिक्रमा गर्ने बस महानगर यातायात र साझा यातायातका बसहरूले ठाउँपिच्छे यी शब्दहरू भनिरहन्छन्। जहाँ जहाँ बस रोकिन्छ हामी अहिले मा आइपुग्यौँ, गाडी पूर्ण रूपमा नरोकिएसम्म यात्रु चढाउने र ओराल्ने काम नगर्नुहोला र अबको स्टेसन  हुनेछ। भनिरहन्छ। यी सबै एक सिस्टममा जडान गरिएको आवाजले भनिरहेको हुन्छ। जुन स्लाश प्लसले जडान गरेको हो। के हो स्लाश प्लस ? स्लाश प्लस २०७१ सालमा क्षितिज कार्कीले सञ्चालनमा ल्याएको कम्पनी हो। आफ्नै आफ्नै प्रोडक्टको सफ्टवेयर तथा वेब डेभलपमेन्ट र डिजिटल विज्ञापनमा आबद्ध भएको यो कम्पनी यातायात सेवामा बढी केन्द्रित छ। काठमाडौं उपत्यकाको रिङरोडमा चल्ने महानगर यातायात र साझा बसमा स्ल्याश प्लसले विकास गरेका प्रविधि जडान गरिएका छन्। विशेषगरी गाडी कुन ठाउँमा पुग्यो भन्ने कुराको जानकारी दिने प्रणाली स्लाश प्लसले नै विकास गरेको कम्पनीका चिफ अपरेटिङ अफिसर प्रमोश अधिकारी बताउँछन्। हामी सार्वजनिक यातायातलाई प्रविधिमैत्री बनाउने कार्यमा केन्द्रित छौँ उनले भने, हाम्रो प्रविधि प्रयोग गर्दा कुनै नयाँ ठाउँमा यात्रा गरिरहनु भएको छ भने तपाईंले गाडी कहाँ पुग्यो भनेर बारम्बार सोधिरहनु पर्दैन। सबै कुरा टीभीमा नै जानकारी आउँछ। त्यस्तै कम्पनीले सञ्चालनमा ल्याएको साझा प्लस तथा महानगर प्लस एपमार्फत साझा र महानगर यातायातका सम्पूर्ण बस ट्र्याक गर्न सकिन्छ। यससँगै कम्पनीको नेपालभर सञ्चालनमा रहेका सार्वजनिक यातायातलाई ट्रयाक गर्ने एप पनि विकास गरेको छ। जुन जिपिएस सेवा हो र यसलाई धेरै जसो सार्वजनिक यातायतामा प्रयोग गरिन्छ। स्लाश प्लसले बसहरूको टीभी स्क्रिनमा विज्ञापन राख्न सञ्चालन गरेको छ। डिजीबज नामक प्रोडक्टबाट यो एउटा यस्तो प्लेटफर्म हो जसको सहायताले कम्पनीहरूले आफ्नो विज्ञापन बसको टीभी स्क्रिनमा राख्न सक्छन् र त्यसमार्फत व्यापारमा वृद्धि गर्न सक्छन्। जहाँ एउटा बक्सको आधारमा सबै बसलाई ट्र्याक गर्न र टीभी स्क्रिनमा विज्ञापन गर्न सकिन्छ। जुन एउटा ठाउँमा पुग्दा एउटा सामग्रीको विज्ञापन र अर्को ठाउँमा पुग्दा अर्को सामग्रीको विज्ञापन देख्न सकिन्छ, जुन कम्पनीको कार्यालयबाट अपलोड गर्न सकिन्छ र सबै बसहरूमा स्वचालित रूपमा अपलोड हुन्छ। तर, त्यसलाई दर्शकअनुसार पनि लक्षित गर्न सकिन्छ। यो प्लेटफर्म प्रयोग गर्न हामी कम्पनीहरूलाई एउटा ड्यासबोर्ड उपलब्ध गराउँछौं, अधिकारी भन्छन्। यस्तै स्लाश प्लसमा साइनेज प्लस नामक अर्को उत्पादन छ। जुन स्मार्ट डिस्प्लेको समाधान समेत हो। जसमा साइनेज प्लसले आफ्नै सफ्टवेयर भएको डिजिटल स्ट्यान्डी तथा डिजिटल डिस्पेलको साथै साइनेज बक्स बनाएर डिभाइस पनि बेच्दै आइरहेको छ। जुन पूर्ण रूपमा क्लाउडमा आधारित र आफ्नो इच्छाअनुसार मिलाउन सकिनेछ। जसले कुनै पनि टीभी डिस्प्लेलाई स्मार्ट र क्लाउड आधारित बनाउँछ। कुनै पनि कम्पनीले साइनेज प्लस प्रयोग गरेर यो आफ्नो टीभी डिस्प्लेलाई स्मार्ट बनाउन सक्नेछन्। हाल स्लाश प्लसको यो सेवा नेपाल टेलिकमलगायत अन्य विभिन्न रेस्टुरेन्ट, फिटनेस सेन्टर र फेसन हाउसले प्रयोग गर्दै आएका छन्। यससँगै कम्पनीले ट्राभल नेपाल प्लस निर्माण गर्दै आएको छ। यो एउटा एप हो, जसले सार्वजनिक यातायातमा क्रान्तिकारी परिवर्तन ल्याउन र हरेक यात्रुको यात्राको साथी बन्ने अर्थात् यात्रालाई सहज बनाउने प्लेटफर्म हो। यससँगै स्लाश प्लसलेस्मार्ट पार्किङ, जीपीएस ट्र्याकिङ, बस फाइन्डर जस्ता एप तथा वेबसाइट सञ्चालनमा ल्याएको छ। कम्पनीले विभिन्न क्षेत्रमा काम गर्ने ७० भन्दा बढी कम्पनीलाई सेवा दिएको छ। कम्पनीले आफूहरूले सार्वजनिक यातायातमा यात्रा गर्ने यात्रुलाई झन्झटमुक्त बनाउने प्रविधि विकास गरिरहेको अधिकारी बताउँछन्। हाल यो कम्पनीले ४५ जनाभन्दा बढीलाई प्रत्यक्ष रोजगारी दिएको छ। के छ डिजी बजमा ? डिजी बज एउटा बसको विज्ञापन गर्ने प्याल्टफर्म हो। जहाँ व्यवसायहरूले आफूलाई मन लागेको बस र त्यस बसको रुट छान्न र आफ्नो विज्ञापन राख्न मिल्छ। डिजी बज हामीले आठ वर्षको रिसर्च एन्ड डेभलपमेन्टपछि बनेको प्रोडक्ट हो। हामी विगत तीन वर्षदेखि यो डिजी बजमा अपरेट गरिरहेका छौँ। पहिला सिधै ठूलो क्लाइन्टहरूसँग गएर बिजनेस डिल गरिन्थ्यो। तर अबको डिजी बजमा सबैले घरमै बसेर रजिस्टर गर्न मिल्छ र आफ्नो बिजनेसको विज्ञापन गर्न सकिन्छ। डिजी बजबाट भएको आम्दानी यातायात क्षेत्रलाई प्रविधिमैत्री बनाउने कार्यमा लगानी गरेको छ। डिजी बजको प्रविधि २ सय २२ बसहरूमा प्रयोग गरिएको छ। जुन अहिले साझा बस, महानगर यातायात र बुटवलको विजयभूभी यातायातमा राखिएको छ। डिजी बजमा विज्ञापन राख्न ग्राहकहरूलाई प्रतिमहिना प्रतिबस ६ सय रुपैयाँ मात्र लाग्नेछ। यससँगै रुटहरूको आधारमा बसहरू छनोट गर्न पनि सकिन्छ, जसमा उनीहरूलाई प्रतिमहिना प्रतिबस १५ सय रुपैयाँ र कम्तीमा १० बसहरू विज्ञापनका लागि छान्नुपर्ने हुन्छ। एउटा बसमा हरेक दिन लगभग ८ सय मानिसहरू चढ्छन्, जसमा औसतमा हेर्ने हो भने १५ लाख मानिसहरू चढ्छन्। जसकारण डिजीबज कम्पनीहरूको लागि विज्ञापन राख्नका लागि उत्तम प्लेटफर्म हो। डिजी बजले ३६० डिग्रीको साउन्ड र ३२ इन्चको एलईडी टीभी साझा र महानगर यातायातका २ सय २२ बसभित्र राखिएका छन्। यससँगै सार्वजनिक यातायातको सन्दर्भमा विभिन्न कम्पनीहरूसँग मिलेर ट्राभल एन्ड टुरका गाडीहरूमा मनोरञ्जनको हिसाबले डिजी बजको अरु प्रपोजहरू सेवा सुरु हुन लागेका छन्। जसरी प्लेनमा हुँदा कतै हिमाल देखियो भने पाइलटले हिमालबारे बताउँछन्, हामी पनि त्यसैगरी बसबाट यात्रा गर्दा बाटोमा देखिने कुराहरू पर्यटकलाई देखाउने तथा परिचय दिने कुराहरू गरिररहेका छौं। हाम्रो मेन कम्पनी स्लाश प्लस हो, तर हामीलाई अहिले बजारमा चिन्नुहुन्न त्यसैले हामी पहिला हाम्रो पोडक्ट डिजी बज र ट्राभल नेपाल प्ल्स चिनाएर मात्रै स्ल्याश प्लसलाई बुझाउँदै मार्केटलाई सिकाउँदै अघि बढ्ने सोचेका छौँ। सार्वजनिक यातायातमा क्रान्ति गर्न ट्राभल नेपाल प्लस नेपालमा सार्वजनिक यातायातमा क्रान्ति गर्नका लागि स्ल्यास प्लसले ट्राभल नेपाल स्थापना गरेको प्रमोशको भनाइ छ। सार्वजनिक यातायात कुनै पनि देशको मुटु हो, त्यसैले हामीले यसलाई फैलाउने सोचमा काम गरिरहेका छौं। त्यसका लागि हामीले काठमाडौंको ८० प्रतिशत सार्वजनिक यातायातमा हाम्रो जीपीएस सिस्टम प्रयोग भइरहेको छ। यसमा हामीसँग भएका सबै डाटा युटिलाइज गरेर सिस्टम बनेको छ। यो एउटा एप हो, जसले सार्वजनिक यातायातमा क्रान्तिकारी परिवर्तन गर्ने र हरेक यात्रुका लागि उत्कृष्ट प्लेटफर्म बन्ने लक्ष्य लिएको छ। यो एप सार्वजनिक यातायात र अन्य राइड सेयरिङ जस्तै सहज र सरल बन्नेछ। आफू जाने गन्तव्य रोज्नासाथ कुन बस कति बेला कहाँ आइपुग्छ, बसस्टपसम्म कति हिँड्नु पर्छ आदि सबैको विवरण यो एपमा आउँछ। यो एप प्लेस्टोर र एप स्टोर दुवैमा उपलब्ध छ। यो एपले नेपालको सार्वजनिक यातायात उद्योगमा क्रान्ति गर्ने अधिकारी बताउँछन्। यो एप पब्लिक ट्रान्सपोर्टसन भए पनि राइड सेयरिङ जस्तै सहज र सरल बन्नेछ। आफू जाने गन्तव्य रोज्ना साथ कुन बस कति बेला कहाँ आइपुग्छ, बसस्टपसम्म कति हिँड्नुपर्छ आदि सबैको विवरण यो एपमा आउँछ। यो एप प्लेस्टोर र एप स्टोर दुवैमा उपलब्ध छ। यो एपले नेपालको सार्वजनिक यातायात उद्योगमा क्रान्ति गर्ने अधिकारी बताउँछन्। यो एप पब्लिक ट्रान्सपोर्टसन भए पनि राइड सेयरिङजस्तै सजिलो हुन्छ। हामी कतै जाँदा दुई तीनवटा बस चेन्ज गर्नुपर्नेछ भने त्यही एपमा उसले यति टाइमपछि यो, यो गाडी आउँछ, त्यो गाडीमा चढ्ने यसले यहाँ पुर्याउँछ र यसले त्यहाँसम्म पुर्याएपछि कति समय हिँड्नुपर्ने समेत बताइदिन्छ।र यसरी हामीले सार्वजनिक यातायातमा क्रान्ति गर्नको लागि पब्लिक ट्रान्सपोर्टसनमा फेयर भाडादरको लागि पेमेन्ट गर्ने बारे समेत योजना बनाइरहेका छौं र त्यसलाई वैज्ञानिक तरिकाले लैजाने कुरामा वर्क भइरहेको छ। जसका लागि यातायात प्राधिकरणसँग मिलेर काम गर्ने सोच छ। सुझाब आफूसँग आइडिया छ र गर्न सक्छु जस्तो लाग्छ भने प्रपर प्लानसहित अघि बढ्नुपर्छ। च्यालेन्जेजहरू धेरै आउँछन् तर यसलाई चिर्दै त्यसलाई समाधान गर्दै जान सकिन्छ। हामी अहिले नै ग्लोबल्ली रूपमा जान नसकिए पनि लोकल लेभलमा राम्रो बनेर पछि त्यसलाई नै ग्लोबल रूपमा लान सकिन्छ। ग्लोबलमा जानलाई धेरै टम्र्स एण्ड पोलिसीहरूले गर्दा जानलाई अप्ठ्यारो हुन्छ, तर लोकल लेभलमा टम्र्स र पोलिसी राम्रो भयो भने गर्न सकिन्छ प्लान बढाउनुपर्छ रिसर्च गर्नुपर्छ र डेभलप गर्ने गर्नुपर्छ। कुनै पनि कुराको सुरुवात नगरेसम्म केही पनि थाहा हुँदैन र च्यालेन्ज के हो भन्ने पनि थाहा हुँदैन र च्यालेन्ज फेस गरेर मात्रै अगाडि बढ्न सक्ने हो, त्यसैले आफूसँग प्लान छ भने छिट्टै अघि बढ्नुपर्छ।"
सभामुख देवराज घिमिरे उज्वेकिस्तान प्रस्थान,"काठमाडौं : सभामुख देवराज घिमिरे उज्वेकिस्तान प्रस्थान गरेका छन्। अन्तरव्यवस्थापिका संघको १५० औं वार्षिक सभा तथा असंलग्न आन्दोलन संसदीय सञ्जालको चौथो शिखर सम्मेलनमा सहभागी हुन सभामुख घिमिरे नेपाली प्रतिनिधि मण्डलको नेतृत्व गर्दै उज्वेकिस्तानको राजधानी ताश्केन्ट प्रस्थान गरेका हुन्। सभामुख नेतृत्वको टोली शुक्रबार बिहान कतार एयरवेजको उडानमार्फत् दोहाहुँदै उज्वेकिस्तान गएको हो। प्रतिनिधिमण्डलमा संघीय सांसदहरू श्याम कुमार घिमिरे, अञ्जान शाक्य, सूर्यमान दोङ तामाङ, सोबिता गौतम, संघीय संसदका महासचिव पद्मप्रसाद पाण्डेय, प्रतिनिधि सभाका सचिव हर्कराज राई, सभामुखका प्रमुख स्वकीय सचिव तेजप्रकाश भट्टराई र संसद सचिवालयका उपसचिव राजु रिमाल रहेका छन्। अन्तरव्यवस्थापिका संघको १५०औं वार्षिक सभा तथा असंलग्न आन्दोलन संसदीय सञ्जालको चौथो शिखर सम्मेलन दुवै अन्तर्राष्ट्रिय सम्मेलन चैत्र २३ गतेदेखि २७ गतेसम्म ताश्केन्टमा हुँदैछ । अन्तरव्यवस्थापिका संघको सभामा सभामुख घिमिरेले सामाजिक विकास र न्यायका लागि संसदीय कदमहरू विषयमा सम्बोधन गर्ने कार्यसूची छ। सांसद श्याम कुमार घिमिरे र सूर्यमान दोङ तामाङ अन्तरव्यवस्थापिका संघका स्थायी समितिको बैठकमा सहभागी हुनेछन्। सांसद अञ्जान शाक्यले महिला सांसदहरूको मञ्च र सांसद सोबिता गौतमले युवा सांसदहरूको मञ्चमा सहभागिता जनाउनेछन्। साथै सांसद शाक्यले दिगो विकास स्थायी समितिमा एसियाप्रशान्त क्षेत्रको तर्फबाट उम्मेदवारी पनि प्रस्तुत गर्ने कार्यक्रम छ। सम्मेलनसँगै सञ्चालन हुने संसदका महासचिवहरूको बैठकहरूमा संघीय संसदका महासचिव पद्मप्रसाद पाण्डेय सहभागी हुनेछन्। सभामुख घिमिरेले चैत्र २४ गते हुने असंलग्न आन्दोलन संसदीय सञ्जालको चौथो शिखर सम्मेलनमा बन्दुङ आत्माको ७० वर्षको सम्झनास् बन्दुङ सिद्धान्तहरूको पालना गर्न संसदहरूको भूमिका विषयमा मन्तव्य दिनेछन्। उनले विभिन्न मुलुकका सभामुखहरूसँग साइडलाइन भेटवार्ता पनि गर्ने कार्यसूची छ।"
संक्रमणकालीन न्याय भित्र अन्याय !,"युद्धले दिएको पीडा बोकेका लाखौं मानिस बीसौं वर्षदेखि त्यही न्यायको आसमा जीवन काटिरहेका छन्। २० औं वर्षसम्म पर्खाइको पीडा कस्तो हुँदो हो ? १० वर्षे माओवादीको सशस्त्र युद्धका दौरान आफन्त गुमाएका अनि आफन्तका बारेमा थाहै नपाएकाहरूसँग यसको जवाफ आँसुमात्रै छ। यो पर्खाइ अझै कति हुने हो ? त्यो बेला युद्धरत विद्रोही र राज्यपक्षले सँगसँगै यात्रा थालेको दुई दशक बितिसक्दा पनि त्यसको जवाफ फेरि अनिश्चित छ। त्यसको जवाफ न त्यो बेलाको विद्रोहीले दिन सक्छ। जो तीन तीन पटक देशको कार्यकारी प्रमुख जिम्मेवारीमा पुगिसकेको छ। न त्यो बेला राज्यको प्रतिनिधित्व गर्ने अरू दलहरूसँगै त्यसको जवाफ छ। बृहत् शान्ति सम्झौता (२०६३ मंसिर ५) पछि सरकारले २०७१ सालमा सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोग गठन गरेको थियो। युद्धअपराधका सिकार भएका अनि बेपत्ता पारिएकाहरूको यो पहिलो आशाको किरण थियो। तर त्यो किरणको उज्यालो छरिन नपाउँदै अहिले त्यसका आयामहरू नेपथ्यमै हराइरहेका छन्, कहिले घाम अनि कहिले छायाँ बनेर। त्यो बेलाको घाउ बोकेर बाँचिरहेका युद्धपीडितहरूलाई भने उत्तिकै पोल्छन्, यी दुवै घाम अनि छायाँले पनि। २०६६ सालमै सरकारले व्यक्ति बेपत्ता पार्ने सम्बन्धमा व्यवस्था गर्न बनेको विधेयक र सत्य निरूपण तथा मेलमिलाप आयोगसम्बन्धी विधेयक तयार पारिसकेको थियो। तर त्यसपछि पहिलो संविधानसभा विघटन भयो र ती सबै विधेयक निष्क्रिय भए। पीडितका आशाहरू त्यसै त्यसै शून्यमा बिलाए। त्यसपछि फेरि सर्वोच्च अदालतले दुई छुट्टाछुट्टै आयोग गठन गर्न आदेश दिएको थियो। दुई आयोग गठन भएपछि थुप्रिएका ७० हजारभन्दा बढी उजुरी अलपत्र छन्। कारबाहीका लागि थप ऐन नियमहरू र नियामक निकायहरू छैनन्। जो यही संक्रमणकालीन न्यायसम्बन्धी ऐन (टीआरसी)को कार्यान्वयन नहुँदा अड्िकएकै छन्। लामो राजनीतिक विवाद र बहसपछि अन्तत : गत भदौमा संसद्ले त्यो ऐन संशोधन गर्न बनेको विधेयक पारित गर्यो। संक्रमणकालीन न्यायका मुद्दाहरू टुंग्याउने बाटाहरू खुलेका थिए। तर त्यसपछि फेरि आयोगमा पदाधिकारी सिफारिसका कामहरू अडकएका छन्। र, टीआरसी कार्यान्वयनका बाटाहरू फेरि थुनिएका छन्। आयोगमा पदाधिकारी सिफारिस गर्न सरकारले गत कात्तिकमा एउटा सिफारिस समिति बनाएको थियो। सर्च कमिटी नाम दिइएको त्यो समितिले कैयौं कोसिस गर्दा पनि नामहरू टुंग्याउन सकेन। कात्तिक २ गते पूर्वन्यायाधीश ओमप्रकाश मिश्रको संयोजकत्वमा गठित त्यो सिफारिस समितिको म्याद पनि गत पुसमा गुज्रिसकेको थियो। त्यसको झन्डै ३ महिनापछि सरकारले फेरि उनै मान्छेहरू राखेर सिफारिस समिति बनाएको छ। यो समितिसँग दुई आयोगका लागि अध्यक्षसहित ५५ जना गरी १० जनाको नाम सिफारिस गर्ने जिम्मेवारी छ। तर अघिल्ला २ महिनामा २६ पटक बैठक तथा छलफल गर्दा पनि नभेटिएका मान्छेहरू फेरि उनै मान्छेले खोजिल्याउँलान् भन्ने कुनै आधार छैनन्। मान्छे दोहोरिए पनि सत्ता र विपक्षी दुवैले त्यसलाई नयाँ समिति भनेका छन्। शून्यबाट काम गर्दै फेरि उनीहरूले कसरी अघिल्लोपटक नभेटेका मान्छेहरू भेट्लान् ? यो अनुत्तरित प्रश्न हो। लोकसेवामा जस्तै प्रश्नोत्तर र प्रस्तुतीकरणको तामझामले मात्रै संक्रमणकालीन न्यायको संवेदनशीलता र त्यसको मर्मलाई बुझ्न सक्दैन। जुन २०औं वर्ष वा भनौं सिंगो एउटा पुस्ताको न्यायसँग जोडिएको विषय हो। अझ दल, तत्कालीन विद्रोही वा राज्य पक्षधर र विपक्षीहरूको मात्रै मुद्दा होइन यो। युद्धको मार अनि युद्धको सिकार भएका लाखौं निर्दाेष जीवनलाई न्याय दिने कुरा हो। सँगै अन्तर्राष्ट्रिय मुद्दा पनि हो। यसमा जति विज्ञता आवश्यक छ त्यत्तिकै निष्पक्षता, निष्कलंक अनि अन्तर्राष्ट्रिय जगत्को समेत विश्वास जित्न सक्ने क्षमता भएको अनुभवी व्यक्तिले मात्रै न्याय गर्न सक्छ। यो एउटा कुनै राजनीतिक नियुक्ति लिएर जागिर खाएजस्तो मात्रै काम होइन। विधेयक पारित हुँदा नै कतिपय कुरा त्यसमै शेष राखिएका छन्। विवादित विषयहरू सुल्झिएका छैनन्। पीडितलाई झन् पीडा थप्ने र पीडितहरूलाई उन्मुक्ति दिने खालका विधेयकमा राखिएका क्षमादानका प्रस्तावहरूबारे निकै गञ्जागोल र विवादित विषय बन्यो। त्यसलाई सहज र सर्वमान्य बनाउन संशोधित विधेयकमा मानव अधिकार उल्लंघनका विषयलाई दुई भागमा बाँडिएको छ। एउटालाई मानवअधिकार उल्लंघनमात्रै भनिएको छ र अर्कोलाई मानवअधिकारको गम्भिर उल्लंघन भनियो। यसलाई व्यापक र अनेक कोणबाट व्याख्या गर्न सकिन्छ। गम्भीर उल्लंघनमा क्षमा दिन नसकिने अन्तर्राष्ट्रिय प्रावधान र कानुनी प्रचलन हुन्। युद्धअपराध र मानवताविरुद्धको अपराधलाई पनि अभियोजन (मुद्दा चलाउने) कुरालाई बिर्सिंदा वर्षौंअघिको घाउ कोट्ट्याएर त्यसमा नुनचुक लगाएबराबरको सजाय हुन्छ। निशस्त्र व्यक्ति हत्या, योजनावद्ध सामूहिक हत्या, क्रूर यातना दिएर निर्ममतापूर्वक ज्यान मारिएका, जबर्जस्ती करणी, जबर्जस्ती बेपत्ता पारिएकालगायतका मुद्दालाई मात्रै मानवअधिकारको गम्भीर उल्लंघन हुन्। सँगसँगै युद्धकालमा भएका यौनजन्य हिंसा, शारीरिक तथा मानसिक यातना, अपहरण, घरजग्गा कब्जा, विस्थापनलगायत पनि गम्भीर नै हुन्। यो विधेयक पारित हुने दौरान एम्नेस्टी इन्टरनेसनल, इन्टरनेसनल कमिसन अफ जुरिस्टस्, ह्युमन राइटस् वाच र ट्रायल इन्टरनेसनललगायतले चासो व्यक्त गरे। यस हिसाबले अब यी दुई आयोगले गर्ने न्याय सम्पादनका कामसमेत अन्तर्राष्ट्रिय जगत्को निगरानीमा स्वीकार्य हुनुपर्नेछ। विश्वसनीय र न्यायोचितरूपमा संक्रमणकालीन न्यायका मुद्दा टुंग्याउने काम भनेको चानचुने काम होइन। युद्धअपराध र मानवताविरुद्धको अपराधलाई पनि अभियोजन (मुद्दा चलाउने) कुरालाई बिर्सिंदा वर्षौंअघिको घाउ कोट्ट्याएर त्यसमा नुनचुक लगाएबराबरको सजाय हुन्छ। न्यायको सट्टा मुद्दा टुंग्याउने क्रममा झन् नुनचुक छर्किने कुरा उपयुक्त होइन। त्यो त राज्यले गरेको झन् ठूलो अपराध हुन जान्छ। यो भनेको त्यो बेलाको विद्रोही वा त्यो बेला विद्रोहीसँग लडेकाहरूले दिने वा कसैले निगाहमा लिने न्याय होइन। यो त एउटा जिम्मेवार राज्यले आफ्ना पीडित नागरिकलाई दिने न्यायको कुरा हो। जसले वर्षौंदेखि गाँठो परेको घाउमा शीतल मलमको महसुस गर्न सकोस्। विवादै विवाद अनि अनेकन राजनीतिक दाउपेचका बीच संक्रमणकालीन न्याय सम्पादनका बाटाहरू खुलेका छन्। युद्धले दिएको पीडा बोकेका लाखौं मानिस बीसौं वर्षदेखि त्यही न्यायको आसमा जीवन काटिरहेका छन्। उनीहरूका लागि यो एउटा झिनो आशाको बत्तीजस्तै हो। तर कतिपय यस्ता प्रावधान र न्याय सम्पादनका जटिलताहरू त्यत्तिकै छोडिएका छन्। जस्तो कि आयोगअन्तर्गत हुने महान्यायाधिवक्तालाई बलात्कार वा गम्भीर यौन हिंसाका मुद्दाबाहेक मानव अधिकारका गम्भीर उल्लंघनमा दोषी ठहरिएकाहरूलाई ७५ प्रतिशत छुट दिने अधिकार दिइएको छ। त्यो भनेको अन्तर्राष्ट्रिय फौजदारी न्यायको सिद्धान्त र प्रावधानविपरीत हुन्छ। किनकि दण्ड सजाय भनेको अपराधको गम्भीरता जति छ, त्यसकै अनुपातबराबरकै हुनुपर्छ भन्ने हो। यसले पीडितलाई न्याय होइन, पीडकमा छद्मरूपमा माफी सरहकै उपदान दिएजस्तो हुन्छ। यतिमात्रै होइन, यसले सिंगो न्याय सम्पादनको इतिहास, त्यसका साक्षीहरू अनि त्यसका नजिर न्यायालयका कतिपय मौलिकताको समेत धज्जी उडाउने कुरा निश्चित छ।"
प्रधानमन्त्री ओलीले बिम्स्टेकको छैटौँ शिखर सम्मेलनलाई आज सम्बोधन गर्दै,"बैंकक : प्रधानमन्त्री केपी शर्मा ओलीले बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिम्स्टेक) को छैटौँ शिखर सम्मेलनलाई आज सम्बोधन गर्दैछन्। थाइल्याण्डको औपचारिक भ्रमण सकिएसँगै बैंककमा जारी बिम्स्टेकको छैटौँ शिखर सम्मेलनलाई प्रधानमन्त्री ओलीले सम्बोधन गर्न लागेका हुन्। शिखर सम्मेलनको पहिलो कार्यसूचीमा बिम्स्टेक म्यारिटाइम ट्रान्सपोर्ट कोअपरेसनमा हस्ताक्षर गर्ने रहेको छ। थाइल्याण्डका प्रधानमन्त्री पे थोङ् थान् शिनावात्ले स्वागत सम्बोधन गरेपछि कायसूचीहरु प्रस्तुत गरिनेछन्। तत्पश्चात् बङ्गलादेश, भुटान, भारत, म्यान्मार, नेपाल र श्रीलङ्काका प्रधानमन्त्री (प्रतिनिधिमण्डलका नेता)हरुबाट सम्बोधन हुनेछ। सम्बोधनपछि कार्यसूचीहरु पारित हुनेछन् भने आयोजक मुलुकका प्रधानमन्त्री शिनावात्ले पत्रकार सम्मेलन गर्ने कार्यतालिका छ। सम्मेलनमा दिवाभोजपछि प्रधानमन्त्री ओली र भारतीय प्रधानमन्त्री नरेन्द्र मोदीबीच दुईपक्षीय भेटवार्ता हुने कार्यतालिका छ। बिम्स्टेक सम्मेलन सकिएपछि प्रधानमन्त्री ओली आज साँझ थाइल्याण्डस्थित नेपाली दूतावासले आयोजना गर्ने स्वागत समारोहमा सहभागी हुनेछन्।"
तीनकुनेको हिंसात्मक घटना कुनै राजनीतिक दलबाट प्रेरित थिएन : गृहमन्त्री,"उनले भने,तीनकुने भएको कार्यक्रम हिंसात्मक, अमानवीय, अमार्यादित र उच्छिङ्खल ढंगले भएको छ। काठमाडौं : गृहमन्त्री रमेश लेखकले तीनकुनेको हिंसात्मक घटना कुनै राजनीतिक दल प्रेरित नभएको बताएका छन्। शुक्रबार संसद्को राज्य व्यवस्था तथा सुशासन समितिले गृहमन्त्री लेखकलाई चैत १५ गते काठमाडौंको तीनकुनेमा भएको हिंसात्मक घटनाको जानकारी दिन बैठकमा बोलाएपछि उनले संविधान उल्ट्याउने र यो व्यवस्था उट्याउने ढंगले भएको बताएका हुन्। उनले भने, आफ्ना अगुवाबाट उत्तेजित अभिव्यक्ति र निर्देशित भीडले जानीजानी अन्नपूर्ण पोस्ट् र कान्तिपुरको कार्यालयमा ढुंगामुढा गरियो र आगो फालियो, लगाइयो। संविधान र गणतान्त्रिक व्यवस्थाभित्र रहेर शान्तिपूर्ण प्रदर्शनलाई सरकारले स्वागत गरिरहेको जानकारी दिए। तीनकुने भएको कार्यक्रम हिंसात्मक, अमानवीय, अमार्यादित र उच्छिङ्खल ढंगले भएको छ। उनले भने, संविधान र गणतान्त्रिक व्यवस्थाभित्र रहेर शान्तिपूर्ण प्रदर्शनलाई सरकारले स्वागत गरिरहेको छ। तर यो प्रदर्शनको उद्देश्य नेपालको वर्तमान संविधान उल्ट्याउने र यो व्यवस्था उट्याउने, समावेशि चरित्र समाप्त गर्ने उद्देश्यबाट प्रेरित थियो। यदि यो कार्यक्रमलाई शान्तिपूर्ण प्रदर्शन गर्ने, आफ्नो धारणा राख्ने, सरकारलाई खबरदारी गर्ने र ध्यानाकर्षण गर्ने उद्देश्यले प्रेरित थियो भन्यो भने ठिक हुँदैन। यसमा द्विविधा छैन। उनले फागुन ७ गतेको अभिव्यक्ति र विगतका पृष्ठभूमिलाई केलाएर हेर्दा व्यवस्था खारेज गर्ने गरी अगाडि बढेको धारणा राखे। उनले निजी घर, सञ्चार गृह, दमकल र प्रहरीलाई समेत आक्रमण भएको बताए। उनले भने, आफ्ना अगुवाबाट उत्तेजित अभिव्यक्ति र निर्देशित भीडले जानीजानी अन्नपूर्ण पोस्ट् र कान्तिपुरको कार्यालयमा ढुंगामुढा गरियो र आगो लगाइयो, राजनीतिक दलको कार्यालय र निजी घरमा तोडफोड र आगजनि भयो। भाटभटेनी तोडफोड भयो । जडिबुटीको उद्योगमा आगो लगाएर पूर्ण ध्वस्त बनाइयो। गृहमन्त्री लेखकले तीनकुनेमा भीडलाई उत्तेजक बनाउने काम भएको उल्लेख गरे। संसद् भवन कब्जा गर्नुस् भनेर बोलेर भीडलाई उत्तेजक बनाउने काम भयो, निषेधाज्ञा तोड्ने गतिविधि भयो, त्यसपछि उत्तेजित भीड विभिन्न ठाउँमा आगजनी र तोडफोडमा उत्रियो। लेखकले दमकललाई जान नदिई तोडफोड गरेको र प्रहरीमाथि नै आक्रमण भएकाले घर जल्न पुगेको उल्लेख गरे।"
"जफत सुन राष्ट्र बैंकले किन्छ, तर बेच्न हम्मे पर्छ","काठमाडौं : भन्सार छली भएर तस्करीबाट भित्रिएको जफत गरिएका सुन नेपाल राष्ट्र बैंक, टक्सार महाशाखाले बर्सेनि खरिद गर्छ। वार्षिक औसत ५० किलो खरिद गर्दा ३१ किलो हाराहारीमा मात्र बिक्री भएको छ। परीक्षणपछि उच्च गुणस्तर ९९९९ टच अर्थात् २४ क्यारेटको सुनलाई राष्ट्र बैंकले असर्फीको रूपमा बिक्री गर्दै आएको छ। तर, कतिपय सुनचाँदी २२२३ क्यारेट र अझ १८ क्यारेटसम्मका पनि हुने गरेको छ। प्रहरीले पक्राउ गरेर भन्सार कार्यालयहरू, राजस्व अनुसन्धान कार्यालय र अदालतबाट चोरीको सावित भई आएका सुनहरू राष्ट्र बैंकले परीक्षण गरी गुणस्तर अनुसारको मूल्यमा खरिद गरी सरकारलाई भुक्तानी गर्ने गरेको छ। उच्च गुणस्तरकोलाई भने असर्फी बनाएर बिक्री गर्दै आएको छ। नेपाल राष्ट्र बैंकको टक्सार महाशाखाको तथ्यांकअनुसार विगत साढे ५ वर्षको अवधिमा प्रहरीले बरामद गरेको करिब २ सय ९९ किलो ८ सय ग्राम सुन खरिद गरेको छ। साथै, सोही अवधिमा करिब १ सय ९० किलो बिक्री गरेको जानकारी दिएको छ। चालु आर्थिक वर्ष २०८१८२ फागुनसम्ममा मात्रै ३६ किलो २ सय ७९ ग्राम सुन बिक्री भएको टक्सार महाशाखाका निर्देशक लक्ष्मीप्रसाद प्रसाईंले जानकारी दिए। उनका अनुसार आर्थिक वर्ष २०७६७७ मा ९३ किलो ४०१ ग्राम सुन खरिद गर्दा २१ किलो ३५३ ग्राम बिक्री भएको थियो। यसैगरी क्रमशः आर्थिक वर्ष २०७७७८ मा १ सय ३८ ग्राम मात्रै बरामद सुन खरिद गरिएको थियो भने १ सय २७ किलो ६ सय ९८ ग्राम बिक्री गरिएको थियो। यसअघिको आवमा जम्मा भैरहेको सुन सो आवमा बिक्री बढी हुँदा बरामद सुन खरिदको तुलनामा बिक्री बढी देखिएको उनले पुष्ट्याए। यसैगरी आर्थिक वर्ष २०७८७९ मा तस्करी सुन १ सय १३ किलो ६ सय १ ग्राम खरिद गर्दा २७ किलो ३ सय ७६ ग्राम बिक्री भएको थियो। यस्तै, आर्थिक वर्ष २०७९८० मा २५ किलो १ सय ७७ ग्राम तस्करी सुन टक्सारले खरिद गर्दा सो आवमा बिक्री भने १३ किलो ६२२ ग्राम भएको थियो। यसैगरी आव २०८०८१ मा ३१ किलो २०९ ग्राम खरिद गर्दा ४ सय ८६ ग्राम बिक्री भएको थियो। यसैगरी, आर्थिक वर्ष २०८१८२ मा ३६ किलो २ सय ७९ ग्राम बरामद गरिएकोमा १ सय ३२ ग्राम बराबर बिक्री भएको छ। चोरीका, भन्सार छली भएका लगायतका अन्य गैरकानुनी प्रक्रियाबाट आएका सुनचाँदीलाई सरकारले जफत गर्दै आएको छ। यी सबै टक्सारमा आइपुग्छन्। यी सबैमा विशुद्ध सुनै आउँछ भन्ने हुँदैन। लोटस सुन पनि थुप्रै आएको देखिन्छ। सुनको गुणस्तर फरकफरक हुन्छन्। ९९९९ टचको सुन छ भने त्यो विशुद्ध अर्थात् २४ क्यारेटको हो। तर, यसमा अन्य धातुको अंश मिसिएको छ भने लोटस गुणस्तरमा वर्गीकरण गरिन्छ। लोटस गुणस्तरको सुनलाई असर्फी र स्मारिकामा प्रयोग गरिँदैन। तस्करीका चाँदी ५ वर्षमा १०७० किलो खरिद सुन मात्रै होइन, चाँदी पनि विभिन्न तरिकाबाट तस्करी भएर नेपाल भित्रिने गरेको छ। टक्सार महाशाखामा जम्मा हुन आएको र खरिद गरेको तथ्यांकले यसको तस्करी पनि बढी नै हुने गरेको पुष्टि हुन्छ। ५ वर्षको जफत चाँदीलाई आधार मान्दा बर्सेनि औसत २ सय १४ किलो टक्सारले खरिद गर्छ भने १ सय ३४ किलोको हाराहारीमा बिक्री गर्दै आएको छ। चालु आर्थिक वर्ष २०८१८२ फागुनसम्ममा मात्रै ५८ किलो ८७७ ग्राम चाँदी खरिद हुँदा ६१ किलो बिक्री भएको टक्सार महाशाखाका निर्देशक लक्ष्मीप्रसाद प्रसाईंले बताए। यस्तै, आर्थिक वर्ष २०७६७७ मा ४९ किलो ८६४ ग्राम खरिद गर्दा १ सय ९८ किलो ४ ग्राम बिक्री गरेको थियो। यसैगरी क्रमशः आर्थिक वर्ष २०७७७८ मा बरामत चाँदी जम्मा नभए पनि बिक्री भने १ सय ६३ किलो ६ सय ३६ ग्राम गरिएको थियो। यसअघिको आवमा बिक्री बढी हुँदा बरामद चाँदी खरिदको तुलनामा बिक्री हिस्सा बढी देखिएको हो। यसैगरी आर्थिक वर्ष २०७८७९ मा तस्कर चाँदी १ सय ७० किलो ४३३ ग्राम खरिद गर्दा १ सय ६१ किलो ७०५ ग्राम बिक्री भएको थियो। आर्थिक वर्ष २०७९८० मा ५ सय ९१ किलो १ सय ७२ ग्राम तस्करी चाँदी टक्सारले खरिद गर्दा सो आवमा बिक्री भने १ सय ५४ किलो ७२ ग्राम भएको थियो। यसैगरी आव २०८०८१ मा २ सय किलो ११७ ग्राम खरिद गर्दा ६६ किलो ६३३ ग्राम बिक्री भएको थियो। आर्थिक वर्ष २०८१८२ फागुनसम्म ५८ किलो ८ सय ७७ ग्राम खरिद र बिक्री १ सय ३४ किलो २७८ ग्राम बराबर भएको टक्सारले जानकारी दिएको छ। टक्सार महाशाखासँग अझै बरामद गरिएका सुन खरिद गरेर राखेको परिमाण धेरै भएको बताइएको छ। एकातर्फ बजारमा दिनप्रतिदिन सुनको मूल्य चर्किएर ऐतिहासिक रेकर्ड राखिरहेको छ भने अर्कोतर्फ सुन तस्करी पनि नियन्त्रण हुन सकेको छैन। नेपाल सुनचाँदी व्यवसायी महासंघको तथ्यांकअनुसार बिहीबार मात्रै प्रति तोला सुनको मूल्य १ लाख ८० हजार ३०० मा बिक्री भएको छ। सुनको उच्च मूल्यसँगै तस्करी पनि सल्बलाउने खतरा छ। सुनको मूल्यले इतिहास तोड्दै, चीनबाट तस्करी बढ्ने जोखिम सामान्यतया विवाहको लगन हुने भएकाले सुनको मूल्य बढ्ने गथ्र्यो तर गत मंसिरमा भने मूल्य हात्तै घटेको थियो। सरकारले सुन आयातमा लगाउँदै आएको भन्सार दर २० प्रतिशतबाट घटाएर १० प्रतिशतमा झारेकै दिन बजारमा सुनको मूल्य तोलामै १५ हजार ९०० रुपैयाँ घटेको थियो। तर, यसपछिका दिनमा अन्तर्राष्ट्रिय बजारमा मूल्य अधिक हुँदा नेपालमा पनि सोही अनुपातमा मूल्य अकासिएको हो। यसरी भारतबाट हुने सुन आयातमा भन्सार दर घटेकाले त्यहाँबाट तस्करी हुने सम्भावना कम हुनसक्ने अनुमान गर्छन् नेपाल सुनचाँदी व्यवसायी महासंघका वरिष्ठ उपाध्यक्ष दियश रत्न शाक्य। यसअघि २० प्रतिशत भन्सार हुँदा भन्सार छली भएर सुन भित्रिन सक्थ्यो। तर, अब त्यहाँबाट सुन तस्करी नहुने बरु चीनबाट हुने खतरा देखिएको छ। पहिलाको जस्तो बाहिर देखिने गरी हलचल हुने गरी सुन तस्करी भएको सुनिएको छैन, उनले अन्नपूर्णसँग भने। शाक्यका अनुसार अहिले बजारमा सुनको मूल्य अकासिएकाले दैनिक २० किलो सुन पर्याप्त भइरहेको उनको भनाइ छ। तर, सिजनमा भने यो कोटा कम पर्न जाने उनले बताए। यद्यपि अहिले तोलामा १ लाख ८० हजार रुपैयाँमाथि भएकाले नयाँ सुन किन्नेभन्दा पनि ग्राहकले आफ्नै पुराना सुन बिक्री गर्न आउने क्रम बढी भएको उनले सुनाए। विगतका केही वर्ष यताको प्रवृत्ति हेर्दा पटकपटक सानो एकाइदेखि क्विन्टलक्विन्टलसम्म भन्सार छली गरेका सुन प्रहरीले समाइरहेका समाचार बाहिरिने गरेका छन्। हाल सालै पनि २५ करोड रुपैयाँ बराबरको विदेशी मुद्रासहितको सवारी केरुङ जाँदै गरेको क्रममा पक्राउ गरिएको छ। सो रकम चीनबाट सुन तस्करी गर्ने मनसायले लगिन लागेको प्रहरीको आशंका थियो। यस्ता घटना दिनहुँ आउने गर्छ। तर, कतिपय तस्करीका सुनचाँदी पक्राउ गर्न सम्भव हुन्छ भने कतिपय लुकिछिपी बजारमा बिक्री भएको हुनसक्छ। अहिले सुन वैधानिक रूपमा बैंकहरूबाट सुन व्यवसायीले दैनिक २० किलो मात्रै लिएर देशभरका व्यवसायीलाई वितरण गरिरहेका छन्। तर, बजारको माग हेर्दा अधिक खपत हुने गरेको अनुमान गर्न सकिन्छ। यस्तो स्थितिमा बजारमा तस्करीका सुन बिक्री भइरहेको समेत आशंका गरिन्छ। तथापि प्रहरीलाई सुराकी आएपछि मात्रै समात्न सफल भएको सुन भन्सार कार्यालय र राजस्व अनुसन्धान विभागमार्फत नेपाल राष्ट्र बैंकको टक्सारमा परीक्षणदेखि खरिद गरिदिन अनुरोध भएको खण्डमा मात्रै जम्मा हुने गरेको छ। तस्करीका सुन यसरी आइपुग्छ राष्ट्र बैंकसम्म कानुनविपरीत कसुर गरेको अर्थात् तस्करी सुन बरामद गरिएको छ भने त्यो सरकारको स्वामित्वको हुन्छ। चोरीका, भन्सार छली लगायतका अन्य गैरकानुनी प्रक्रियाबाट आएका सुनलाई सरकारले जफत गर्छ। टक्सार ल्याउनु अघि सुनचाँदी व्यवसायीसँग कस्तो खालको धातु भनेर परीक्षण पनि गर्छन्। भन्सार कार्यालयहरू, राजस्व अनुसन्धान कार्यालय र अदालतबाट दसीका रूपमा आएका सुनहरू केन्द्रीय बैंकलाई खरिद गरी दिन अनुरोध गरिन्छ। यसलाई राख्ने अधिकार नेपाल राष्ट्र बैंकलाई मात्रै हुने भएकाले सरकारबाट किनेर राख्ने गर्छ। तर, त्यस्ता सामान राष्ट्र बैंकले नै किनिदिनुपर्छ भन्ने बाध्यकारी व्यवस्था भने छैन। चोरीका त्यस्ता सुनचाँदी तथा दसीका सामानहरू राष्ट्र बैंकले खरिद नगरेमा भन्सार कार्यालयले लिलामीबाट गर्न सक्ने व्यवस्था छ। तर, सरकारको लागि केन्द्रीय बैंकले सहजीकरण गर्ने कर्तव्य हो। राष्ट्र बैंकको खरिद तथा बिक्री विनियमावलीमा तस्कर गरिएको सामान सुनचाँदी हो भने खरिद गर्न सकिने व्यवस्था छ। राष्ट्र बैंकले परीक्षण गरेर वास्तविक नापतौल निकाल्छ। सरकारको सम्बन्धित निकायले टक्सार महाशाखालाई उक्त सुन किन्ने प्रक्रियामा अघि जानुस् भनेर पत्र पठाउँछ। त्यसपछि राष्ट्र बैंकले अन्तर्राष्ट्रिय बजारमा चलेको मूल्यमा ५ प्रतिशत थपेर उक्त सुन किन्ने गर्छ। थप ५ प्रतिशत सुन किन्दा राष्ट्र बैंकलाई प्रणालीबाट किन्दा भन्सार तिर्ने पैसा नलाग्ने भएकाले भार नपर्ने र केही सहुलियत मूल्यमै प्राप्त हुन्छ। सुनचाँदी बाहेकका हीरामोती तथा अन्य कुनै जवारतहरू छन् भने त्यो खरिद नहुने बताउँछन्, टक्सार महाशाखाका सहायक निर्देशक गुलाव धावल। उनका अनुसार सुनमा हीरामोती जडान गरिएको छ भने राष्ट्र बैंकले किन्न सक्दैन। सुन निकाल्न फोर्नुपर्ने हुन्छ। हीरामोतीको चेकजाँचका लागि कुनै विधि छैन। हाम्रो लागि त्यो हीराबराबरको हुने भएकाले त्यस्तो सामान भन्सार कार्यालयहरूले नै लिलामी गरेर बेच्न पाउँछन्। तर, लिलामी बिक्रीमा पनि चोरीमा संलग्न व्यक्तिले नै लिन खोज्नेदेखि अन्य जोखिम हुनसक्छ, सहायक निर्देशक धावलले अन्नपूर्ण पोस्ट्सँग भने। टक्सारले गाल्न नमिल्ने सुन चाँदीलाई फर्काइदिएको उदाहरणसमेत भएको बताए। प्रहरीले समाएका तस्करी सबै टक्सारमा आइपुग्छ। यी सबैमा विशुद्ध सुनै आउँछ भन्ने हुँदैन। सबैभन्दा राम्रो सुन भनेको ९९९९ अर्थात् २४ क्यारेटको विशुद्ध सुन र चाँदी हो। यस्तो खाले विशुद्ध सुनहरू कहिलेकाहीँ मात्रै समातिएर आएको छ। जस्तै यसअघि २०८० साउनमा पक्राउ गरिएको ६० किलो सुन भने सोही गुणस्तरको हो। तर, यो केन्द्रीय बैंकले परीक्षण मात्रै गर्यो, सो केशको अझै सर्वोच्च अदालतमा मुद्दा चलेकाले ६० किलो हाराहारी परिमाणको सुन भने केन्द्रीय बैंकले खरिद गरेको छैन। यो विशेष घटना भएकाले अहिले राष्ट्र बैंकले सुरक्षणका रूपमा राखिदिएको मात्रै छ। उक्त तस्करीको सुन ठूलो गिरोहको भएकाले राजस्व अनुसन्धान विभाग र त्रिभुवन अन्तर्राष्ट्रिय विमानस्थत भन्सार कार्यालयबीचमा कसले जिम्मा लिने भन्ने दोहोरी चलेको छ। कुनै निकायले जुन दिनदेखि ६० किलो परिमाणको तस्करीको सुन खरिद गर्न अनुरोध गरे मात्रै उच्च गुणस्तरको सुन टक्सारमा पुग्छ। अहिलेसम्म ९०० टचमाथि र ९९९९ टचभन्दा तलका मात्रै गरेर करिब ९० किलो सुन छ। तर, यो असर्फी बन्ने गुणस्तरको हुँदैन। नेपालभारतको औसतलाई आधार मूल्य मानिने टक्सार महाशाखाले तस्करी सुनको मूल्य निर्धारण गर्दा एक दिन अघिको सुनचाँदी व्यवसायीले निर्धारण गरेको मूल्य र सोही दिनमा नेपाल सुनचाँदी व्यवसायी महासंघले निर्धारण गरेको मूल्यबाट औसत निकालिन्छ। यसपछि औसत र नेपाली मूल्यमा जुन ठूलो छ त्यसलाई आधार मूल्य मानिन्छ। सोही आधार मूल्यमा सर्वसाधारणका लागि असर्फी बिक्रीमा प्रतिग्राम ३ सय रुपैयाँ थपिन्छ भने संस्थालाई बिक्री गर्दा प्रति ग्राम ५ सय रुपैयाँ थपिने गरेको छ। सोहीअनुसार सुनको असर्फी बिक्री हुन्छ। यो मूल्य निर्धारणसम्बन्धी व्यवस्था सुनचाँदी तथा बहुमूल्य धातु खरिद बिक्री कार्यविधि२०७५ (तेस्रो संशोधन)मा उल्लेख छ। टक्सारले बजारमा व्यवसायीले बिक्री गरेको जस्तो सुन भने बेच्दैन। टक्सार महाशाखाले यसरी प्राप्त भएको सुन हारहार्ती सबैलाई बिक्री गर्दैन। उक्त सुनको गुणस्तरअनुसार उच्च गुणस्तरको अर्थात् ९९९९ टचको सुन वा चाँदीको असर्फी र सिक्का मात्रै बिक्री गर्छ। हालसम्म उच्च गुणस्तरको सुनचाँदीको मेडालीयन, स्मारीका बनाएर बिक्री गरिन्छ। सुनचाँदी तथा बहुमूल्य धातु खरिद बिक्री कार्यविधिअनुसार नाफा कमाउन नभई देशको संस्कृति जोगई राख्न मेडालियन, स्मारीका बनाएर बिक्री गर्ने गरिन्छ। उक्त सुन बेच्नै पर्छ भन्ने अनिवार्य भने छैन। बरामद चाँदीबाट बनेका मेडालियन र स्मारिका पर्याप्त टक्सारले हालसम्म ९९९९ टच (२४ क्यारेट)को चाँदीको स्मारिका सिक्का विशेष परिस्थितिमा एकपटक मात्रै छपाइन्छ। जस्तै यसअघि सत्यमोहन जोशीको सतक पुरुषको रूपमा मात्रै छापिएको थियो। मेडालियन भनेको बर्सेनि आवश्यकताबमोजिम देशको संस्कृति अनुसारको बुट्टामा छापिन्छ। मुलुकको साँस्कृतिक धरोहरलाई जोगाइरहन पनि गाई, लक्ष्मी, गजलक्ष्मी लगायतको मेडालियन छपाइसँगै बिक्री गरिन्छ। धनतेरसको बेला यस्तो चाँदीको सिक्कालाई पूजा गर्ने भएकाले यसकोे माग तिहारमा अधिक हुने गरेको छ। यसैगरी तस्करीका चाँदीहरू टक्सारले सर्वसाधारणको मागअनुसार देशभरकै विभिन्न मन्दिरको ढोका, गजुर, भगवानको आसनलगायत बनाउन खरिद गर्ने गरेको टक्सारले जानकारी दिएको छ। प्रहरीले पक्राउ गरेर भन्सार कार्यालयहरू, राजस्व अनुसन्धान कार्यालय र अदालतबाट दसीको रूपमा आएका सुनहरू राष्ट्र बैंकले परीक्षण गरी गुणस्तर अनुसारको मूल्यमा खरिद गरी सरकारलाई भुक्तानी गर्दै आएको छ। राष्ट्र बैंकले नै खरिद गर्नुपर्छ भन्ने बाध्यकारी छैन। तर सरकारलाई सघाउनु हाम्रो कर्तव्य हो। लक्ष्मीप्रसाद प्रसाईं, निर्देशक, टक्सार महाशाखा, नेपाल राष्ट्र बैंक गैरकानुनी प्रक्रियाबाट आएका सुनलाई सरकारले जफत गर्छ। भन्सार कार्यालयहरू, राजस्व अनुसन्धान कार्यालय र अदालतबाट दसीको रूपमा आएका सुनहरू केन्द्रीय बैंकसँग खरिद गरी दिन अनुरोध गर्छन्। यसलाई राख्ने अधिकार नेपाल राष्ट्र बैंकलाई मात्रै हुने भएकाले सरकारबाट किनेर राख्छ । तर, बाध्यकारी व्यवस्था भने छैन। गुलाव धावल, सहायक निर्देशक, टक्सार महाशाखा, नेपाल राष्ट्र बैंक यसअघि २० प्रतिशत भन्सार हुँदा छली भएर सुन भित्रिन सक्थ्यो। अहिले आधा घट्दा नियन्त्रण भएको छ। अहिले बजारमा सुनको मूल्य अकासिएकाले दैनिक २० किलो सुन पर्याप्त भइरहेको छ। तर, सिजनमा भने यो कोटा कम पर्न जान्छ। अहिले तोलामा १ लाख ८० हजार रुपैयाँमाथि भएकाले नयाँ सुन बिक्रीभन्दा पनि ग्राहकले आफ्नै पुराना सुन बिक्री गर्न आउने क्रम बढी छ। दियश रत्न शाक्य, वरिष्ठ उपाध्यक्ष, नेपाल सुनचाँदी व्यवसायी महासंघ पहिला नेपालभारतको भन्सार दर नमिलेकाले पनि भारतबाट सुन तस्करी धेरै हुन्थ्यो। अहिले त्यो दर भारतकै बराबर बनाएकाले पनि तस्करी कम नै छ। यद्यपि सुन तस्करी नियन्त्रण हुन सकेको भने छैन। फाट्टफुट्ट समातिएका छन्। चण्डीप्रसाद घिमिरे, महानिर्देशक, राजस्व अनुसन्धान विभाग आगामी वर्ष असर्फी नबन्ने सम्भावना अदालतमा रहेको चोरीको ६० किलो सुन टुंगो लागे मात्रै आगामी वर्ष असर्फी बन्ने भएको छ। राष्ट्र बैंकको टक्सार महाशाखाले अब्बल दर्जा अर्थात् ९९९९ टच सुनलाई असर्फीका रूपमा बिक्री गर्दै आएको छ। टक्सारले विशुद्ध सुन र चाँदीको मात्रै असर्फी निकाल्छ। यी असर्फीलाई विशेष गरेर दसैं , तिहारमा धनतेरश ताका पूजाआजामा बढी प्रयोग गर्छन्। यसबाहेकका राज्यको आवश्यकता पर्दा विशुद्धभन्दा कम गुणस्तरको लोटसका सुनचाँदीहरू प्रयोग गर्ने गरेको छ। २४ क्यारेटको सुनको असर्फी मात्रै बिक्री गर्ने गरेको छ। असर्फीको सिक्काको पछाडि श्री यन्त्र हुन्छ र अग्र भागमा सामान्य सिक्का हुन्छ। असर्फीको अगाडिको भागमा डिजाइन समितिले निर्णय गरेअनुसारका तस्बिर प्रयोग गरिएको हुन्छ। कहिले जानकी मन्दिर, कहिले पशुपति मन्दिर, सगरमाथा लगायतका डिजाइन बनाइएको हुन्छ। नेपालमा भएको असर्फी बाहेकका हरेक सिक्का (१ र २ रुपैयाँका) मा श्री यन्त्र हुने भएकाले भारतमा समेत लैजाने गरेको पाइएको छ। विश्वका कुनै मुलुकले पनि श्री यन्त्रको प्रयोग सिक्कामा नगरेकाले नेपालको यस्तो सिक्काको महत्व र माग हुने गरेको सहायक निर्देशक धावलले जानकारी दिए। टक्सारसँग २४ क्यारेटका सुन अहिले नभएकाले आगामी तिहारमा असर्फी बिक्री गर्न नसकिने बताएको छ। यद्यपि गत साउन ३ गते राजस्व अनुसन्धान विभागले विमानस्थलको गेटबाट ट्याक्सीमा बाहिरिँदै गर्दा जफत गरेको सुन परीक्षण पछि ६० किलो ७ सय १६ ग्राम पुगेको थियो। तर, उक्त सुनको मुद्दा अदालतमै भएकाले सो खरिद गर्न भनिएको छैन। यदि यो अदालतको दसी सल्टिएर खरिद गर्न भनिएको खण्डमा मात्रै टक्सारले आगामी तिहारका लागि २४ क्यारेटको असर्फी बनाउन सम्भव हुने सहायक निर्देशक धावलले जानकारी दिए। यता राजस्व अनुसन्धान विभागका महानिर्देशक चण्डीप्रसाद घिमिरेले उक्त ६० केजी सुनबारे टुंगो लगाउन फाइल, दसी सबै नेपाल प्रहरीलाई कारबाही गर्न पठाएकाले उनीहरूले नै टक्सारमा बिक्री गर्ने जानकारी दिए। पहिलाको तुलनामा पछिल्लो समय सुन तस्करी धेरै भेटिएको छैन। पहिला नेपाल र भारतको भन्सार दर नमिलेकाले पनि भारतबाट सुन तस्करी धेरै हुन्थ्यो। अहिले त्यो दर भारतकै बराबर बनाएकाले पनि तस्करी कम नै छ। यद्यपि सुन तस्करी नियन्त्रण नै हुन नसकेको र फाट्टफुट्ट समातिएका छन्। जसलाई हामीले अदालतमा लगेका छौं, महानिर्देशक घिमिरेले भने। सुन परीक्षणका अन्तर्राष्ट्रिय मापदण्ड सुन भनिएको वस्तु टक्सार महाशाखासम्म ल्याइसकेपछि सुरुमा केमा मिसाएर ल्याएको हो त्यसलाई छुट्ट्याइन्छ। यतिबेला महाशाखाले ब्रेकसु र कागजको बाक्सा (कार्टुन) छुट्ट्याइन्छ। सुनबाहेकका वस्तु राजस्व अनुसन्धान विभागलाई नै फिर्ता दिइन्छ। बाँकी रहेको सुन भनिएको धातुलाई गलाउने प्रक्रियामा लगिन्छ। यसको प्राविधिक परीक्षण जस्तालाई आर्से परीक्षण भनिन्छ। यो परीक्षण गरेपछि वास्तविक रूपमा सुन हो वा होइन, कुन गुणस्तरको सुन कति परिमाणको छ भनेर अन्तिम निचोड निक्लिन्छ।"
आइपीएल : सनराइजर्स हैदराबादलाई हराउँदै घरेलु मैदानमा कोलकताको जित,"काठमाडौं : सनराइजर्स हैदराबादलाई हराउँदै कोलकाता नाइट राइडर्सले इन्डियन प्रिमियर लिग (आइपीएल)मा दोस्रो जित दर्ता गरेको छ। कोलकाताले घरेलु मैदान इडेन गार्डेनमा टस हारेर ब्याटिङको निम्तो पाएको थियो। टस हारेर ब्याटिङ गरेको कोलकाताले २०० रन जोडेको थियो। कोलकाताले दिएको २०१ रनको लक्ष्य पछाएको हैदराबाद १६४ ओभरमा १२० रनमा अल आउट भएको हो। हैदराबादका लागि हेनरिच कालसेनले सर्वाधिक ३३ रनको पारी खेले उनले २१ बलमा २ चौका र २ छक्का प्रहार गरे। ओपनरमा आएका ट्राभिस हेड र अभिषेक शर्मा दोहोरो अंक नबनाई पेभेलियन फर्किए। तेस्रो क्रममा आएका इशान किसानले पनि २ रनभन्दा जोड्न सकेनन्। पहिलो खेलमा शतक बनाएका इशान त्यसपछिको खेलमा भने चल्न सकेका छैनन्। नितेश कुमार रेड्डीले १९, कामेन्दु मान्डेसले २७ रन बनाउँदा, कप्तान प्याट कमिन्सले १४ रन बनाए। अन्य कुनै पनि ब्याटरको ब्याटबाट दोहोरो अंकको रन बनेन। हैदराबादलाई सस्तैमा समेट्न कोलकाताका बलर वैभव अरोरा र वरुण चक्रवर्तीले समान ३३ विकेट लिए। आन्द्रे रसेलले २ विकेट लिँदा हर्षित राणा र सुनिल नारायणले ११ विकेट लिए। त्यसअघि, पहिलो इनिङ्समा ब्याटिङ गरेको कोलकाताले निर्धारित २० ओभरमा ६ विकेट गुमाउँदै २०० रन बनाएको थियो। कोलकाताको लागि बैंकटेश अय्यरले सर्वाधिक ६० रनको अर्धशतकीय पारी खेले। उनले २९ बलमा सात चौका र तीन छक्का प्रहार गरे। कोलकाताका ओपनरद्वय क्विन्टन डिकक र सुनिल नारायणले दोहोरो अंकमा रन बनाउन सकेनन्। तेस्रो क्रममा आएका कप्तान अजिन्क्य रहनेले ३८ रन बनाए । अङ्गकृत रघुवंशीले ५० रनको अर्धशतकीय पारी खेले। रिंकु सिंह ३२ रनमा अविजित रहे। हैदराबादका लागि बलिङमा मोहम्मद सामी, कप्तान प्याट कमिन्स, जिसन अन्सारी, हर्सल पटेल र कामिन्डु मान्डिसले समान ११ विकेट लिए। अंक तालिकामा हेर्ने हो भने, कोलकता नाइट राइडर्स दोस्रो जितसहित चार अंक बटुल्दै पाँचौं स्थानमा उक्लिएको छ। कोलकाताले चौथो खेल खेल्दा दुई खेलमा हार र दुई खेलमा जित दर्ता गरेको छ। समान ४ खेल खेलेको हैदराबादले जम्मा एक खेलमा मात्रै जित निकालेको छ। हाल हैदराबाद २ अंकसहित अंक तालिकाको पुछारमा रहेको छ। शुक्रबार आइपीएलमा लखनउ सुपर जायन्स र मुम्बई इन्डियन्सले खेल्नेछन्।"
ट्रम्पले तोकेको नयाँ भन्सार दरले विश्व तरगिंत बनिरहँदा नेपालले के फाइदा लिन सक्छ ?,"काठमाडौं : अमेरिकी राष्ट्रपति डोनाल्ड ट्रम्पले विश्वका ९० राष्ट्रलाई पारस्परिक करको घोषणा गरेका छन्। बुधबार अमेरिकाको स्वतन्त्रता दिवसमा सम्बोधन गर्दै अमेरिकी राष्ट्रपतिले वस्तुको आयातमा थप भन्सार दर घोषणा गरेका हुन्। थप भन्सार दर न्यूनतम (आधार दर) १० प्रतिशतदेखि अधिकतम ५० प्रतिशतसम्म निर्धारण गरिएको छ। सरकारले निर्धारण गरेको नयाँ कर चीन, युरोपेली संघलगायतका देशहरूसँग अमेरिकाको व्यापार घाटा कम गर्ने उद्देश्यले तोकिएको राष्ट्रपति ट्रम्पले बताए। १० प्रतिशत थप दर अप्रिल ५ (चैत २३ गते) बाट र १० प्रतिशतभन्दा बढी दर अप्रिल ९ (चैत २७ गते) बाट लागू हुने जनाइएको छ। ट्रम्पले यस्ता शुल्कले घरेलु उत्पादनलाई बढावा दिने बताउँदै प्रतिस्पर्धी बजारमा आयातीतभन्दा घरेलु वस्तुको मूल्य सस्तो हुने र आन्तरिक व्यापार मौलाउने उल्लेख गरेका छन्। अमेरिकी राष्ट्रपतिले व्यापारिक असन्तुलनलाई सम्बोधन गर्न र अमेरिकी रोजगारी र उत्पादनलाई जोगाउन यी करले भूमिका खेल्ने विश्वास लिएका छन्। अमेरिकामा विदेशी सामान भित्र्याउने कम्पनीहरूले नै सरकारलाई उक्त कर तिर्नुपर्ने छ। अमेरिकाले केही देशहरूलाई आधार दर मात्र लगाएको छ। बेलायत, सिंगापुर, ब्राजिल, अष्ट्रेलिया, न्युजिल्यान्ड, टर्की, कोलम्बिया, अर्जेन्टिना, एल साल्भाडोर, संयुक्त अरब इमिरेट्स लगायतका देशलाई १० प्रतिशत भन्सार दर लगाएको उल्लेख छ। तर, क्यानाडा र मेक्सिकोमा भने १० प्रतिशत आधार दर पनि लगाइएको छैन। ह्वाइट हाउसले ट्रम्पको अघिल्लो कार्यकारी आदेशमा तय भएको कार्ययोजनाअनुसार दुवै देशहरूसँग सम्झौता गर्ने बताएको छ। ट्रम्प सरकारले अमेरिकामा फेन्टानिल (हाइडोजको औषधि) को प्रवेश र सीमा समस्याहरूलाई सम्बोधन गर्ने प्रशासनको प्रयासको रूपमा दुवै देशहरूमा कर लगाएको थियो। ट्रम्पले ती २ देशबाट अमेरिका आयात हुने सबै वस्तुमा २५ प्रतिशत कर घोषणा गरिसकेको छ। राष्ट्रपति ट्रम्पले सबैभन्दा बढी लेसोथोलाई ५० प्रतिशत थप भन्सार दर लगाएको छ। त्यसपछि, कम्बोडिया ४९ प्रतिशत, लाओस् ४८ प्रतिशत, मदागास्कर ४७ प्रतिशत, भियतनाम ४६ प्रतिशत, श्रीलंका ४४ प्रतिशत लगायत छन्। चीनलाई ३४ प्रतिशत, भारतलाई २६ प्रतिशत, पाकिस्तानलाई २९ प्रतिशत, बंगलादेशलाई ३७ प्रतिशत रहेको छ। त्यसैगरी युरोपेली संघलाई २० प्रतिशत कर तोकिएको छ। राष्ट्रपति ट्रम्पले कार्यकारी आदेशमार्फत लगाएको नयाँ भन्सार दरले विश्वभर आर्थिक झटका दिएको छ। बिहीबार विश्व सेयर बजार खुलेदेखि नै घटेको छ। अमेरिकी राष्ट्रपति डोनाल्ड ट्रम्पको करवृद्धिको घोषणाप्रति लगानीकर्ताहरूले प्रतिक्रिया दिएपछि बिहीबार विश्वव्यापी स्टक बजार घटेको छ। बेलायतको एफटीएसई १०० सेयर सूचकांक १५ प्रतिशत घटेको छ भने अन्य युरोपेली सेयर बजारमा पनि कमि आएको छ। एसियाको सेयर बजार पहिलादेखि नै घटिरहेको अवस्थामा यो नीतिले थप घट्नमा बल पुगेको छ। विश्व बजारमा सेयर बजार घट्दा सुनको मूल्यले भने उच्च रेकर्ड कायम गरेको छ। ट्रम्पको घोषणापछि एशियाभरका बजारहरू तीव्र रूपमा खस्किएका थिए, जस अन्तर्गत जापानको निक्केई झन्डै ३ प्रतिशत र हङकङको ह्याङ सेङ इन्डेक्स १५ प्रतिशतले तल झरेको थियो। जर्मनीको ड्याक्स इन्डेक्स १९ प्रतिशत र फ्रान्सको सिएसि फोटी २६ प्रतिशतले झरेको थियो। सुनको भाउ बिहीबार एक बिन्दुमा ३,१६७५७ डलर प्रतिऔंससम्म पुग्दै नयाँ कीर्तिमान कायम गरेको थियो। अन्य धेरै मुद्राको तुलनामा बिहिबार अमेरिकी डलर पनि कमजोर भएको थियो। नेपालले के फाइदा लिन सक्छ ? अमेरिकी राष्ट्रपतिले बुधबार घोषणा गरेको थप भन्सार दरले विश्व नै तरगिंत बनिरहँदा नेपालमा भने त्यसले केही राहत दिने विज्ञ बताउँछन्। ह्वाइट हाउसले सार्वजनिक गरेको सूचिमा नेपालको नाम नभए पनि अमेरिका आयात गर्ने सबै देशलाई न्यूनतम १० प्रतिशत दर लाग्ने भनिएको छ। यसलाई नै आधार मान्दा नेपाली सामान आयातमा अमेरिकाले थप १० प्रतिशत दर लगाएको हो। नेपालबाट अमेरिका ३२० प्रकारका वस्तु निर्यात हुने गरेको भन्सार विभागको तथ्यांकमा उल्लेख छ। चालु आर्थिक वर्षको ८ महिनाको तथ्यांकलाई आधार मान्ने हो नेपालले करिब ११ अर्ब ३८ करोड रुपैयाँ बराबरको वस्तु अमेरिका निर्यात गरेको छ। यो अवधीमा नेपाल र अमेरिकाबीचको व्यापार करिब २९ अर्बको रहेको तथ्यांकले देखाउँछ, जसमा अमेरिकाबाट करिब १७ अर्बको वस्तु नेपालमा आयात गरिएको छ। दक्षिण एसियाका अन्य देशको तुलनामा नेपाललाई लगाइने थप भन्सार दस्तुर कम भएकाले यसबाट नेपालले लाभ लिन सक्ने अर्थविद् डिल्लीराम खनाल बताउँछन्। विशेषगरी अमेरिका निर्यात हुने गार्मेन्टमा नेपालले फाइदा लिन सक्ने उनले बताए। गार्मेन्टमा नेपालको प्रतिस्पर्धी बजारका रूपमा भारत, बंगलादेश, पाकिस्तान, चीन छन्। अन्य करका दरसँग थप भन्सार दर यी देशहरूमा नेपालको भन्दा कम्तिमा दोब्बर बढी हुँदा यसमा नेपालले निर्यात बढाउन सक्ने प्रशस्त ठाउँ रहेको उनले बताए। नेपालबाट वस्तु निर्यात हुने देशको सूचिमा अमेरिका पाँचौंभित्र नै पर्ने गरेको छ। अमेरिकाले नेपाललाई विभिन्न ७७ वस्तुको निर्यातमा कर छुट पनि दिएको छ। बजार पहुँचको हिसाबले तुलनात्मक रूपमा नेपालले फाइदा लिन सक्छ। फाइदा लिनेतिर हाम्रा करदेखि निर्यात नीतिहरू अवलम्बन हुनुपर्छ, तुलनात्मक लाभका वस्तुहरूलाई प्रबद्र्धन गर्ने अवसरका रूपमा नेपालले लिनुपर्ने खनालले बताए।"
विपद् व्यवस्थापनमा हस्तक्षेप खोइ ?,"हरेक वर्ष सुक्खायामसँगै आगलागीका घटना हुन्छन् भन्ने तीन तहकै सरकारलाई जानकारी छ । वनमा लागेको आगो बस्तीमा फैलिएर ठूलो जनधनको क्षति गराइरहेको तथ्यांकले देखाउँछ । पछिल्लो पाँच आर्थिक वर्षमा मात्र आगलागीका कारण १२ अर्ब ८५ करोड रुपैयाँभन्दा बढीको क्षति भइसकेको छ । कैयौंले ज्यान गुमाएका छन् । यो समस्या दिनप्रतिदिन भयावह बन्दै गए पनि सरकारको प्रभावकारी हस्तक्षेप भने देखिँदैन । विपद् व्यवस्थापनमा सरकारी संयन्त्रको कमजोरी, आवश्यक स्रोतसाधनको अभाव तथा सचेतनाको कमी आगलागीजस्ता घटना भयावह भइरहेका छन् । वनमा लागेको आगो बस्तीमा फैलिनु स्वाभाविक भए पनि यसको रोकथामका लागि आवश्यक कदम नचालिनु दुःखद् पक्ष हो । वन तथा वातावरण मन्त्रालय, स्थानीय तह तथा सामुदायिक वन उपभोक्ता समूहहरूले आगलागी नियन्त्रणका उपाय अपनाउनुपर्नेमा अझै पनि लापरबाही जारी छ । पदाधिकारीको सुविधाका लागि गाडी किन्ने स्थानीय सरकारहरू दमकल किन्न बजेट नभएको बहाना गर्छन्, यो निकै विडम्बनाको विषय हो । आगलागी नियन्त्रण गर्ने पहिलो सुरक्षा संयन्त्र प्रहरी हो । तर, तालिम प्राप्त सुरक्षाकर्मीहरू संख्या पर्याप्त छैनन् । वार्षिक बजेटको सीमितता तथा सरकारी प्राथमिकताको कमीका कारण प्रहरीले काम नगरेको हो । अर्बाैं क्षति हुने विपद् न्यूनीकरणमा तीन तहकै सरकारको हस्तक्षेप हुनुपर्छ । गाउँ तथा सहरमा दमकलको पहुँच सीमित छ । अधिकांश स्थानीय तहमा दमकल छैनन् भने भएका दमकल पनि आवश्यक दक्ष जनशक्ति नहुँदा उपयोगमा आउन सकेका छैनन् । कतिपय बिग्रिएर आफैं रोगी छन् । यसका साथै, गाउँमा रहेका युवा जनशक्ति वैदेशिक रोजगारीमा जाने प्रवृत्ति बढेका कारण विपद् आइपर्दा नियन्त्रणमा कठिनाइ उत्पन्न भइरहेको छ । वनजंगल झाडी हुँदा झन् अर्काे जोखिम छ । सही वन व्यवस्थापन हुन सकेको छैन । यसतर्फ सरकारको नीति कहिले तय हुने ? रूपन्देहीको तिलोत्तमा नगरपालिका जस्तो विपद् व्यवस्थापनका लागि समर्पित स्थानीय तहहरूको कार्य प्रणाली अन्य पालिकाले पनि अनुकरण गर्नुपर्छ । नगरका हरेक वडामा विपद् व्यवस्थापन टास्क फोर्स गठन गर्नु उदाहरणीय कदम हो । अन्य नगर तथा गाउँपालिकाले पनि यस्तो संयन्त्र निर्माण गरेर विपद् रोकथाममा ध्यान दिनुपर्छ । सरकारले अब ढिलो नगरी आगलागी नियन्त्रणका लागि ठोस रणनीति अपनाउनु पर्छ । वन क्षेत्रमा आगलागी हुन नदिन पूर्वतयारीका उपायहरू अवलम्बन गरिनुपर्छ । स्थानीय सरकारलाई दमकल, उपकरण तथा विपद् व्यवस्थापनसम्बन्धी तालिम दिनेतर्फ संघीय सरकार अग्रसर हुनुपर्छ । नागरिक तहमा सचेतनामूलक अभियान सञ्चालन गर्दै, समुदायलाई प्रत्यक्ष संलग्न गराउने नीति ल्याइनुपर्छ । यदि हालको स्थितिलाई जस्ताको तस्तै छोड्ने हो भने आगलागीबाट हुने क्षति अझ भयावह बन्नेछ । तीन तहकै सरकारले विपद् व्यवस्थापनलाई पहिलो प्राथमिकतामा राखी बजेट विनियोजन गर्नुपर्ने समय आइसकेको छ । आगलागी नियन्त्रणका लागि प्रभावकारी पूर्वतयारी, समन्वय र प्रविधिको प्रयोग नगरेमा प्रत्येक वर्ष अकालमै ठूलो जनधन गुमाउने अवस्था टर्ने छैन ।"
