शीर्षक,विवरण
"बेनीजोमसोम सडक, बर्खायाममा सधैंको सास्ती","जोमसोम : मनसुन सुरु भएसँगै राष्ट्रिय गौरवको बेनीजोमसोम सडक बिग्रिने र भत्किने क्रम सुरु भएको छ। हिउँदयाममा ठीकठाक हुने निर्माणाधीन बेनीजोमसोम सडक बर्सेनि बर्खायाम लागेसँगै भत्किने र बिग्रिने गर्छ। राष्ट्रिय गौरवको कोरलानाका जोड्ने बेनीजोमसोम ७४ किमि सडक म्याग्दीको कमजोर भूगोलका कारण विभिन्न समस्याहरू उत्पन्न हुने गरेको छ। नेपाली सेनाले म्याग्दी र मुस्ताङको सिमाना काभ्रेभिरमा चट्टान काटेर ट्र्याक खुलाएकोमा राष्ट्रिय गौरवको कालीगण्डकी करिडोर (बेनीजोमसोमकोरला) सडक आयोजनाले २०७३०७४ सालदेखि सडक स्तरोन्नति गर्दै आएको छ। बेनीजोमसोम सडकका लागि चार वटा प्याकेजमा कालोपत्रसहितको सडक विस्तार गर्न आयोजनाले ठेक्का लगाएको थियो। हालसम्म बेनीजोमसोम ७४ किमि सडकमध्ये ५० किलोमिटर दूूरीमा कालोपत्र भइसकेको आयोजनाले जनाएको छ। बेनीजोमसोम सडकमा २४ किमि दूरीमा कालोपत्र गर्न बाँकी छ। बेनीजोमसोम सडकखण्डको तेस्रो प्याकेज कैकुदेखि खन्तीसम्मको १९ किमि कालोपत्र सडक शर्मा गजुरमुखी जेभी कन्स्ट्रक्सनले आयोजनालाई हस्तान्तरण गरिसकेको छ भने बाँकी ३ खण्ड निर्माणाधीन अवस्थामै छन्। आयोजनाअन्तर्गत बेनीजोमसोम ७४ किमि सडक स्तरोन्नति भइरहँदा बर्खायाममा म्याग्दी खण्डको दर्जनौं स्थानमा बाढी, पहिरो, नदी कटानले सडक संरचनामा क्षति पुर्याउने गरेको छ। बर्खायाममा मुस्ताङ यात्रा गर्ने पर्यटक तथा सर्वसाधारणले बेनीजोमसोम सडकमा सधैं सास्ती भोग्नुपर्ने बाध्यता छ। म्याग्दीको कमजोर भूबनोटका कारण म्याग्दीको काभ्रेभिरदेखि बेगखोलासम्मको सडकमा बाढी, पहिरो र नदी कटानले दुःख दिइरहने गर्छ। त्यसो त मुस्ताङ र म्याग्दीको सिमाना यता घाँसा पुछारदेखि मुस्ताङको मार्फासम्म बाढी, पहिरो र नदी कटानले सडक संरचनामा क्षति पुर्याउने गरेको छ। मनसुनसँगै म्याग्दी खण्डमा परेको अविरल वर्षाका कारण म्याग्दीको गुइँठेमा निरन्तर पहिरो खस्न सुरु गरिसकेको छ। गत साता म्याग्दीको गुइँठेमा सुक्खा पहिरो जाँदा मुक्तिनाथ दर्शन गरी फर्किएका भारतीय पर्यटक सवार रातो रंगको कार क्षति भयो। भाग्यवश कारमा सवार चार जना भारतीय पर्यटकको पहिरोको जोखिमबाट ज्यान जोगियो। उनीहरूलाई प्रहरी र स्थानीयको सहयोगमा उद्धार गरिएको थियो। सुक्खा पहिरोले सडकमा फसेको कारलाई आयोजनाको उपकरण झिकाएर बाहिर निकालिएको थियो। गत हप्ता नै म्याग्दी र मुस्ताङको सिमानामा पर्ने थाप्लाङ खोलामा बाढी आउँदा बेनीजोमसोम सडक ४ घण्टासम्म अवरुद्ध हुन पुगेको थियो। म्याग्दीको अन्नपूर्ण३ रूपसे झरनामा भयानक अकल्पनीय बेजोड बाढी आउँदा बेनीजोमसोम सडकको रूपसे बेलिब्रिजसमेत जोखिममा पर्ने खतरा बढ्यो। रूपसेको भयानक बाढीले मुस्ताङ आउजाउ गर्दै गरेका सवारी चालकसमेत त्रसित बने। यसै साता म्याग्दीको तिप्ल्याङ नजिकको सानो खोला पनि बढेर सडक संरचनामा क्षति पुग्यो। त्यहाँ पनि आयोजनाको पहलमा ३ घण्टापछि डोजरले सडक सफा गरेर बाटो खुलाइएको थियो। काभ्रेभिरमा पनि आरसीसी सडक विस्तार गरिएको भए पनि अझै त्यहाँ सडक भाँसिन र भत्किने जोखिम ज्यूँका त्यूँनै छ। यसैगरी मुस्ताङको थासाङस्थित कैकु खोला, लेते खोला र घरपझोङको मार्फा खोलामा बेमौसमे बाढी आउँदा सडक संरचनामा क्षति पुग्ने गरेको छ। बेनीजोमसोम निर्माणाधीन सडकमा बर्खायामको बाढी, पहिरो र नदी कटानले सडकमा क्षति हुँदा सम्बन्धित ठाउँमा काम गरिरहेका निर्माण कम्पनीका उपकरणले सडक सुचारु गर्ने काम गर्दै आइरहेका छन्। बेनीजोमसोम सडकका सडक सुपरभाइजर इन्द्रसिंह शेरचनले बर्खायाममा बर्सेनि बेनीजोमसोम सडकमा बाढी, पहिरो र नदी कटानले दुःख दिइरहने गरेको बताए। उनका अनुसार बर्खायामको मौसममा बेनीजोमसोम सडकअन्तर्गत म्याग्दीको रघुगंगा२ बैसरी कुनौउटो, रघुगंगा१ तिप्ल्याङ गाउँ आसपास, तातोपानी भिर, जलथले, गुइँठे भिर, खाम भित्ता, लाटो खोला, रूपसे, काभ्रेभिर, थाप्लाङ खोला, मुस्ताङको कैकु, लेते खोला र मार्फा खोलामा बाढी, पहिरो र नदी कटानको निकै ठूलो समस्या छ। उत्तरदक्षिण व्यापारिक मार्ग विस्तारित आयोजनाअन्तर्गत निर्माणाधीन सडक निर्माणको काम भइरहेको भए पनि बर्सेनि बर्खायाममा बाढी, पहिरो र नदी कटानले सडक निर्माणले अपेक्षाकृत गति लिन नसकेको आयोजनाका सूचना अधिकारी विष्णु चापागाईंले उल्लेख गरे। बेनीजोमसोम सडकको लागि दीर्घकालीन सडक स्तरोन्नतिको मोडालिटी तयार भएमात्रै बाह्रैमहिना मुस्ताङको यात्रा सुरक्षित हुने जनाइएको छ। राष्ट्रिय गौरवको कोरला सडकको ८२ प्रतिशत भौतिक प्रगति भइसकेको छ। आयोजनाले सडक तथा पुलपुलेसातर्फ ६ वर्षको अवधिमा ७ अर्ब ५ करोड बजेट खर्च गरिसकेको छ।"
पानी माग्या दूध मिल्दो छ,"दैलेखमा जति पानीका मुहानहरू छन्, देउडा गीतका भाकाका मूलहरू पनि त्यति नै फुटेका छन्। २०६४ सालअघि दैलेख जिल्ला मध्यपश्चिमाञ्चल विकास क्षेत्रका रूपमा थियो। नयाँ नेपालको सीमाअन्तर्गत हाल कर्णाली प्रदेशमा पर्छ। हाम्रो देशका ७७ वटा मगमगाउँदा सयपत्री (हजारी) फूलका थुङ्गामध्ये दैलेखको लोकसंगीतको वास्नाले मोहित नहुने कमै होलान्। मनोरम प्रकृति, मानव सभ्यता र संस्कृतिको देवभूमि मानिएको दैलेखको गर्भभित्र देशका चम्किला हीराहरू लुकेका छन्। द्वापर युगमा पाण्डवहरूले बास बसेको यो ठाउँ दैलेखका रूपमा नभएर नेपाल देशको तीर्थयात्राका रूपमा लिने गरिन्थ्यो भनेर संस्कृतिका आदिपुरुष योगी नरहरिनाथले पंक्तिकारसँग २०३८ सालमा काठमाडांैको पशुपतिनाथ पूर्वमा रहेको मृगस्थली श्लेषमान्तक वनमा योगकुटीमा बताउनु भएको हो। योगी नरहरिनाथ कालीकोटको लालुमा जन्मनु भएको थियो। अविवाहित योगीजीसँग काठमाडौंमा यदाकदा धार्मिक र सांस्कृतिक संगत गरेको थिए। कालीकर्णालीको भूमिलाई ब्रह्मादेव भूमि भन्नुहुन्थ्यो। दैलेखको रानीमत्ताको जंगल, खप्तडको राष्ट्रिय निकुञ्ज, बझाङको सुर्मादेवीस्थान, बाजुराको कालिका शक्तिपीठ र अछामको रामारोसन क्षेत्रलाई योगीजीले देवताको योग गर्ने क्रीडास्थलभूमि हो भन्नुहुन्थ्यो। हुन पनि दैलेख संस्कृति, सभ्यता र लोकसाहित्यका लागि खुला विश्वविद्यालय हो। नेपालमा नभेट्टाइने दुर्लभ सामग्री र प्राकृतिक पाठ्यपुस्तक दैलेखमा पाइन्छन्। त्यसका लागि ज्ञान र दिव्य चक्षु चाहिन्छ भन्ने गर्नुहुन्थ्यो नरहरिनाथ। बुढो मर्योकुरो सर्यो भने झैं देलैख जिल्लामा गर्भभित्रका मोतीहरू कसरी र कसले उत्खनन गर्ने ? जिल्लामा बाह्रैकाल बाह्रै महिना जलिरहने बत्तीको उज्यालो देशभर कस्ले देखाउने ? दैलेखको भ्रमण : लोकगीत, लोकसंस्कृतिको संकलनका लागि २०४५ साल वैशाखमा कर्णाली नदी पार गर्दै अछाम जिल्लाको रहफ, तुर्माखाप र भैरवस्थान भएर दैलेखभूमिमा पुगेको थिएँ। एकजना महिलाले डुंगामा निःशुल्क रूपमा नदी पार गराएकी थिइन्। ती अधबैंसे नारीले शुल्क नलिनाको कारण मैले गाएका लोकगीतहरू सुनेर रहेछ। अछामका साथी झंकर विष्ट र पंक्तिकार दैलेखको उकालो लाग्यौं। पारिमेलामा २ जना नारी गीत गाइरहेका थिए। गीत बुझिएन, लय थियो नौली हदेली। नौली हदेली दैलेखको प्रसिद्ध लोकलय रहेछ। त्यही लय संकलन गरेर २०४९ सालमा आफ्नो १०औं गीति क्यासेट जमुना र सुवामा गाएर समावेश गरे। संगीत संयोजन प्रसिद्ध संगीतकार गणेश परियारले गर्नुभयो। म्युजिक नेपाल प्रालिमा सो गीत रेकर्ड गर्नुभएको थियो। साँझ पर्दै थियो हामी दैलेखको उकालो चढ्दै थियौं। वसन्त ऋतुका चराहरू आआफ्नो गुँड बस्नलाई होला विभिन्न थरीका सन्ध्याकालीन भाकामा वनगीत गाइरहेका थिए, मानांै देउडा गीतका विविध भाकाजस्तै। साँझपख हामी गाउँमा पुग्यौ। दुई जना बूढाबूढी आँगनीमा बसिरहेका थिए। खड्कावाडा गाऊँ रहेछ। आफ्नो परिचय दियौं। आफ्नै घरमा बास दिए। मीठो खाना खाएर लुटुक्क निदायौं। भोलिपल्ट वैशाख संक्रान्तिको नयाँ दिन। बिदाइ माग्दा घरबेटीले ठेकीको दही डाडुले काटेर बट्क्या (कचौरा) मा हामीलाई दिइन्। घर मालिकले दही अक्षता देखिने गरी निधारभरि लगाइदिए। उनीहरूको आग्रहअनुसार भर्खरै सुनेको गीत नौली हदेली गाएर सुनाएँ, उनी र गाउँका नरनारी गीत सुनेर दंग परे। खुसी हुँदै हामी दैलेख बजार पुग्यौ। नयाँ वर्षको पहिलो दिन दैलेखको बजार उज्यालो थियो। केही मानिस किनमेल गर्दैथिए। हामीले एक होटलमा खाना खाइरहँदा केही युवाहरू जम्मा भए। पंक्तिकार लोकगायक हो भन्नेकुरा खै कसरी थाहा पाए ? गीत गाउन फर्मायस गरे। एक, कान दुई, कान मैदान भने झंै दैलेख बजारमा मानिसहरू निकै जम्मा भए। त्यतिबेलासम्म रेडियो नेपालमा दुई दर्जन जति गीत रेकर्ड गरिसकेको थिएँ। त्यसमध्येका ८९ वटा गीत सुनाउँदा दैलेख बजार गीत संगीतमय बन्यो। धेरैबाट स्याबासी पाएँ। एकजना समाजसेवीले एक सय रुपैयाँ गोजीमा हालिदिए। त्यहाँबाट हामी सुर्खेत झर्नुथियो दिउँसोतिर आफ्नो बाटो लाग्यौं। रानीमत्ताको जंगलको बाटो हुँदै दुई दिनमा पैदल यात्रामा हामी सुर्खेत पुग्यौं। दैलेखका देउडा गीत: देउडा गीतहरू यो भूमिका लागि अनमोलमणि छन्। धेरै थरीका भाका, शैली र अर्थ लाग्ने गीतले दैलेख लोकसंगीतले सिंगारिएको जस्तो लाग्यो। मठमन्दिर देवालय, देवल प्राचिन सभ्यताको आदिको पवित्रम् भूमि त हँुदै हो, अत्यन्तै रमणीय पर्यटकीय सौन्दर्यले पोतिएको दैलेख लोकसंगीतको रंगीन फूलबारी पनि हो। बहुअर्थ लाग्ने देउडा गीतहरू यस ठाउँका नरनारीका जिब्रोजिब्रोमा झुन्डिएको मैले पाए। सबैजना हँसिला फरासिला र उज्यालो अनुहारका दैलेखी दाजुभाइ दिदीबहिनीहरू सायद दैलेखका दुधालु गाईको चोखो दूध, दही खाएर होला सबैजनाको हृदय निष्कलंक र सफा पाए। बाटो काँ हो बयालाको घर काँ हो पानीको भाका तिम्ले बुझेनौ के ? आँखाका नानीको। एकजना अधबैंसे देउडा खेलाडी महिलाको गीतको प्रश्न हो यो। सो गीतको उत्तर मैले दिन नसक्दा लज्जित भएँ। यस्ता हजारौ दैलेखी देउडा गीतहरू जन्मिरहेछन् त्यो पवित्र भूमिमा। राम रमिता गर्नमा सिपालु दैलेखवासीको हाँसो सँगै गीतका गेडीहरू यत्रतत्र छरिएको पाएँ। निधक्कसँग आफ्नो अभिभावकका अगाडि दैलेखी छोराट्टीहरूले गीत सुनाएको देउडा गीतमा झिट्टा हालेको भुलेको छैन। दैलेखको एकजना नामुद खेलाडी (लोकबहादुर खड्का) ले सुनाएको गीत यस्तो छ। दैलेख राम्रा पञ्चदेवल दुल्लु राम्रा गडी मैले लाया माया प्रिथी कैखी हो मन्पणी।वर पण्यो डाडीमाणी पर रावलकोटदै पिमा भिट न भ्या पछि मर्म लाइग्यो चोट। यसैगरी रानीमत्ताको जंगलको चिया पसलमा भेट्टाएकी महिलाको दैलेखको मायाप्रीतिसम्बन्धी गीत यस्तो थियो। दुल्लुका छिजाराबाट दैलेख देख्खियोतिम्रो हाम्रो माया प्रीति कागजमा लेख्खियो। नेपालगन्ज धम्बोजी चोकभन्दा केही अगाडि दैलेखका खड्का थरका एकजना व्यक्तिको एउटा पुरानो होटल छ। दैलेखबाट नेपालगन्ज आएका त्यहाँ धेरैसँग मेरा भेट भइरहन्थ्यो। नेपालगन्ज बजारमा गीति क्यासेट बिक्री वितरण र एन्टूएन पत्र बनाएर भारतको रुपैडिया जिल्लाबाट कैलालीको सीमाक्षेत्र गौरीफन्टा नाका जाने क्रममा गीति क्यासेटको भारीसहित मेरो बास अक्सर दैलेखी होटलमा नै हुने गर्दथ्यो। नौली हदेली लयबाहेक, गाईमेरी भैसेली तेरी, दैलेखका बेली छकाललगायतका मौलिक भाका दैलेखी होटलका मालिकबाट संकलन गरी ल्याएँ। अन्त्यमा, लहरे पैचली नाच दैलेखको मौलिक पहिचान दिलाउने संस्कृति हो। उभिएर संस्कृतिकर्मीहरू अनौठो तवरले नाच्ने गर्छन्। देउडा नृत्यभन्दा भिन्न शैलीको संस्कृति बोकेको देखिन्छ लहरे पैंचली नाचले। यसको खोजअनुसन्धान गरी जनसमक्ष ल्याउन आवश्यक देखिन्छ। छोटो अवधिमा दैलेखका केही भाग भएर सुर्खेत उपत्यका झरें। न धेरै जाडो न धेरै गर्मी कर्णाली प्रदेशको दैलेख जिल्ला संस्कृतिका अलवा दूध, दही र घिउका लागि प्रख्यात मानिन्छ। यहाँ जति पानीका मुहानहरू छन्, देउडा गीतका भाकाका मूलहरू पनि त्यतिनै फुटेका छन्। विद्वान् विदूषी जन्माउने नेपाल राष्ट्रको सिताराका रूपमा लिएको छु मैलै दैवीय शक्तिको भूमि दैलेख जिल्लालाई। पानी माग्या दूध मिल्दो छ हाम्रा दैलेख जिल्ला म त भन्छु दैलेखलाई लोकतन्त्रको किल्ला।"
गर्मी छल्ने छहारी सिध्याइँदै,"तराई मधेसको तापक्रम ४१ डिग्री पुगिसकेको छ। यसरी अत्यधिक तापक्रम बढेसँगै तराईको जनजीवन निकै कष्टकर बनेको छ। मध्याह्नको घाममा आकाशबाट आगो बर्सिरहेको अनुभूत त्यहाँका बासिन्दाले गर्न थालेका छन्। मानिस मात्रै नभई पशुपन्छीसमेत गर्मीले छटपटाइरहेका छन्। यस्तो चर्को गर्मीमा मधेसमा सदियौंदेखि शीतलता प्रदान गर्दै आएका बर, पीपल, पाखर, शमीलगायतका देववृक्ष पछिल्लो समय विभिन्न बहानामा मासिँदै छन्। जनकपुरधाम : महोत्तरीको मधवा गाउँको २ सय २० वर्षभन्दा पुरानो बूढो बर र पीपलको रूखले प्राकृतिक एयर कन्डिसनको काम गर्दै आएको छ। यी रूखहरूले आफ्नो छहारीमा दर्जनौं मानिसलाई शीतलता प्रदान गर्दै आएको छ। बूढो बरपीपलको रूखमुनि जोकोहीले पनि छहारी पाउँछन्। गाउँको सिमानामा रहेको यो रूख कहिलेको हो र कति पुरानो हो भन्नेमा कुनै आधिकारिक प्रमाण छैन। तर, यो गाउँबस्ती बस्नुभन्दा पहिलेदेखि नै यहाँ यो रूख पूर्ण जवान अवस्थामा रहेको थियो भन्ने गाउँका बुद्धिजीवीहरूको दाबी छ। गाउँलेहरूका लागि यो एउटा देववृक्ष हो जसलाई स्थानीय भाषामा ब्रह्मबाबा भनेर पूजापाठसमेत गरिन्छ। विसं १८६१ मा महोत्तरीको कालाबञ्जर क्षेत्रमा १ सय १० बिघाको बिर्ता थियो। त्यतिबेलाका शासकले हाम्रा पण्डित पुर्खाहरूलाई बस्ती बसाउनका लागि दिएका थिए। सोही बेलादेखि हाम्रो गाउँमा बसोबास सुरु भएको इतिहास छ, मधवावासी तथा नेपाल सरकारका अवकाश प्राप्त सचिव कौशलकिशोर झा आफ्नो बाल्यकाल शमीझँदै भन्छन्, हामी जब ससाना थियौं, त्यतिबेला यो रूख अझ ठूलो र विकराल थियो। यसका तनाहरूले गाउँको एक चौथाई भागलाई समेटेको थियो। हाम्रो बाल्यकाल यसै रूखको तल खेल्दै बितेको हो। तर विस्तारै यसलाई काट्न थालियो अहिले त निकै कम क्षेत्रफलमा सीमित भएको छ। मान्छेले रूखलाई संरक्षण गर्नुको साटो काट्दै गए पनि रूखले आफ्नो व्यवहार भने नफेरेको उनले बताए। पहिले जस्तै अहिले पनि छायाँ दिने र आफ्नोमा छहारीमा बस्न आउने जोकोहीलाई प्राणवायुबाट लाभान्वित गर्ने काम गर्दै आएको छ। यो साँच्चिकै देववृक्ष हो। मधेसका गाउँगाउँमा बर, पीपल, पाखर, नीम, गुल्लर र शमीजस्ता रूखहरूलाई भगवान्कै रूप मानेर रोप्ने र तिनको संरक्षण गर्ने गरिन्थ्यो। यी वृक्षहरू लगाइएका ठाउँलाई कतै ब्रह्मस्थान, कतै डिहवारथान, कतै देववृक्षस्थल भनेर नामकरण गरिएको थियो। यस्ता रूखहरू रोप्नुका पछाडि एकातर्फ पर्यावरण संरक्षणको उद्देश्य राखिन्थ्यो भने अर्को तर्फ यी रूखहरूले गाउँलेका शमीरक्षकको रूपमा समेत काम गर्थे। तर, पछिल्लो समय यी देववृक्षहरू विकासको नाममा काटिने क्रम बढ्दै छ। अहिले गर्मीमा तापक्रम औसतभन्दा निकै बढी हुन थालेपछि यी देववृक्षहरूको महत्त्व देखिन थालेको छ। पूर्वपश्चिम महेन्द्र राजमार्गअन्तर्गत जनकपुरदेखि ढल्केबरसम्म हाइवे विस्तार हुँदा ५० वटाभन्दा बढी बर र पीपलका रूखहरू काटिए। त्यसैगरी अन्य रूखहरू करिब डेढ सयभन्दा बढीको संख्यामा काटिए। मधेस प्रदेशभरिनै सडक विस्तारको क्रममा डेढ हजारभन्दा बढी बरपीपल र शमीका रूखहरू तथा अन्य महत्त्वपूर्ण रूखहरू काटिए। जसले गर्दा सडक चिल्लो भए पनि सडक छेउमा ओत लाग्ने ठाउँ बचेको छैन। सिरहा जिल्लाको लहानदेखि भगवानपुर जाने बाटोमा पर्ने पुरानो चौतारा। तर, सडक विस्तारको क्रममा यो रूख चाँडै नै काटिने भएको छ। विकास निर्माणको लागि भन्दै रूखहरू धमाधम काटिएका छन् जसको परिणाम अहिले हामी भोग्दैछौं, वृक्ष मानव भनी चिनिएका मधेस प्रदेश वन निर्देशनालयका सहायक वन अधिकृत सुरेश शर्मा भन्छन्, नेपाल सरकारको कानुनअनुसार विकास निर्माण वा अन्य कुनै प्रयोजनका लागि एउटा वयस्क रूख काटियो भने त्यसको साटो २५ वटा रूख रोप्नुपर्ने नियम छ तर, हामीकहाँ यो काम कागजमा मात्रै हुन्छ। कहीँ कतै बिरुवाहरू रोपिए पनि तिनको संरक्षण र रेखदेखमा कुनै चासो देखाइँदैन। त्यसैले अधिकांश वृक्षरोपण अभियानहरू प्रभावकारी हुन सकिराखेका छैनन्। अहिले विश्वमा सबैभन्दा ठूलो खतराको रूपमा जलवायु परिवर्तन रहेको बताउँदै शर्मा थप्छन्, यसको असर हामीले पनि भोगिरहेका छौं। हामी विकासको नाममा प्रकृतिको दोहन गरिरहेका छौं, जसको परिणाम अहिलेको यो तापक्रम अभिवृद्धिका रूपमा प्रत्यक्ष भोग्नु परिरहेको छ। यदि हामी समयमा सचेत भएनौं र यसरी नै तीव्रताका साथ देववृक्षहरू र बहुमूल्य रूखहरू काट्ने क्रम चलिरह्यो भने चाँडै नै, हामीसँग न पानी हुन्छ न त अक्सिजन। अनि पछुताउनुबाहेक कुनै विकल्प हुँदैन। रैथाने रूखहरू सखाप हुनु प्राकृतिक विपत्तिका कारक हाम्रा पुर्खाहरू वैज्ञानिकभन्दा कम थिएनन्। उहाँहरूलाई रूखको महत्त्व राम्ररी थाहा थियो। त्यसैले पनि होला चौताराहरूमा वर्षौंवर्ष बाँचिरहने बरपीपलहरू लगाइन्थ्यो। यी वृक्षहरूको धार्मिक र प्राकृतिक दुवै महत्त्व निकै बढी थियो, वातावरण तथा पशुपन्छी संरक्षणकर्ताको रूपमा काम गर्दै आएका देवनारायण मण्डल भन्छन्, अहिले हाम्रो गाउँघरबाटसमेत रैथाने र वातावरणीय रूपमा महत्त्वपूर्ण मानिएका रूखहरू हराउन थालेको छ। पुर्खाहरूले रोपेका पुराना रूखहरू हामीले काटिसक्यौं र त्यसको साटो नयाँ रूख रोप्ने काम पनि गरेनौं, जसको परिणाम हामी छहारीबाट मात्रै नभई अक्सिजन, पानी र शुद्ध वायुबाटसमेत वञ्चित भइरहेका छौं। उनका अनुसार पहिले सिसौ, नीम, जामुन, जिलेबीलगायत थुप्रै रैथाने रूख रोप्ने गरिन्थ्यो। यी रूखहरूको काठ जति बलियो र राम्रो हुन्थ्यो, त्यति नै बढी यिनको प्रभाव हुने उनले बताए। प्रकृतिमा शीतलता प्रदान गर्नसमेत यिनले महत्त्वपूर्ण भूमिका निभाउँथे। तर, अहिले स्थानीयले यी रूखहरू रोप्न छाडिसकेका बताउँदै उनले भने, पछिल्लो समय मधेसका गाउँगाउँमा मसलाका रूख रोपिए, जसलाई पानी सोस्ने रूखको रूपमा चिनिन्छ। त्यसैगरी अशोकका रूखहरू र वातावरणीय रूपमा बढी प्रभावकारी नदेखिएका रूखहरूले फेसनको नाममा स्थान लिएका छन्। रैथाने रूखहरू सखाप हुँदै गएपछि रैथाने पशुपन्छीहरू पनि हराउँदै गएका छन्। पन्छीहरूले रूखका बिउहरू एक ठाउँबाट अर्को ठाउँमा सार्ने काम गर्थे, जसले गर्दा मानिसले नरोपे पनि रूख बिरुवाहरू आफंै उम्रिन्थे। तर, अहिले रूख नै हराएपछि पन्छीहरू पनि हराए र परागसेचन प्रक्रियादेखि लिएर समग्र वातावरणलाई नै हानि पुग्ने अवस्था आएको मण्डलले बताए। पहिले तराईमा मात्रै पाइने गहुँमन सर्प अहिले पहाडतर्फ सर्न थालेको छ। केही दिनअगाडि मात्रै कास्की जिल्लामा गहुँमन सर्प फेला परेको खबर आफूले थाहा पाएको मण्डलले बताए। ती सर्पहरू बासस्थान खोज्दै पहाड सर्न थालेका छन् तर, त्यहाँ पुगे पनि उनीहरूले खाने किराफट्यांग्रा र जीवजन्तुहरू आहारको रूपमा पाउन सक्दैनन् र अन्त्यमा मर्छन्। यी सर्पहरू मर्नाले प्रकृत्तिमा ठूलो असर पर्छ, उनले भने। जुन प्रकारले पृथ्वीको तापक्रम बढ्दो छ यस्तै अवस्था रह्यो भने ५० डिग्रीसम्म तापक्रम नपुग्ला भनेर अनुमान गर्न सकिँदैंन, मण्डल भन्छन्, यो सबै समस्याको कारक हामी मानिस नै हौं। हामीले आफ्नो प्रकृति आफैं बिगारेका छौं। अब यसलाई सपार्न पनि हामी आफैं लाग्नुपर्छ र यो काममा ढिलाइ गर्नु हुँदैन। बढीभन्दा बढी देववृक्षहरू लगाउन थाल्नुपर्छ र हामीसँग भएका देववृक्षहरू र रैथाने रूखहरूको संरक्षणका लागि नीतिगत रूपमै प्रयासहरू सुरु गर्नुपर्छ। होइन भने त्यो समय टाढा छैन जब हामी गर्मी र पानी तथा अक्सिजनको अभावले प्राण त्याग्न विवश हुन्छौं। देववृक्षहरूको औषधीय गुण धार्मिक रूपमा देववृक्षको मान्यता पाएका रूखहरू औषधीय गुणले पनि भरिपूर्ण हुन्छन्। यी रूखहरूको औसत आयु ९ सय वर्षदेखि १५ सय वर्षसम्म हुने गर्छ। प्रचुर मात्रामा अक्सिजन दिने यी रूखहरूले वातावरण अनुकूलनमा विशेष प्रभाव पार्नुका साथै मानव जीवनका लागि पनि वरदान सिद्ध भएका छन्। देववृक्ष पीपलले तनाव कम गर्ने काम गर्छ। यसको प्रयोगबाट आँखासम्बन्धी सबै समस्याहरू ठीक हुने आर्युवेदको दाबी छ। पीपलको पातलाई सुखाएर यसको काढा बनाएर खायो भने जस्तोसुकै रुघाखोकी पनि निको हुने आर्युवेदका चिकित्सक अरुण झा बताउँछन्। पीपलको रूख मानव जातिको लागि बरदान हो। यसले २४ सैं घण्टा अक्सिजन दिन्छ भने यो रूखमुनि छहारीमा नियमित बस्यो भने मानिसलाई छालासम्बन्धी रोग लाग्दैन। त्यसैगरी भोक बढाउनुका साथै कब्जियतको समस्या र वायु विकारहरू निको पार्न यो रूखका पात, छाल र जराहरू निकै उपयोगी हुन्छन्, झा भन्छन्, पीपलजस्तै बहुऔषधीय गुणयुक्त रूख हो बर। यो रूखको पातहरूले दाँतसम्बन्धी रोगहरूलाई निको पार्छ। यसको छालालाई इम्युनिटी बुस्टरको रूपमा प्रयोग गर्न सकिन्छ। यस रूखको रसले गठिया रोगलाई निर्मुल पार्छ भने कोलेस्ट्रोललाई कम गर्न र मधुमेह रोगलाई जरैदेखि निको पार्न पनि यसको प्रयोग लाभदायक मानिन्छ। त्यसैगरी पाकडको छाललाई काढा बनाएर खायो भने हड्डी बलियो बनाउँछ। यसको पाँतहरूले मधुमेहलाई नियन्त्रणमा राख्छ। हाम्रो शरीरमा कतै काटेर रगत आयो भने पाकडको छालाको धूलो राख्ने बित्तिकै रक्तस्राव बन्द हुन्छ। पाडकको छालालाई पानीमा उमालेर उक्त पानीले नुहाउँदा पसिनाको दुर्गन्ध घटाउँछ। नीति बनाएरै देववृक्षहरूको संरक्षण आवश्यकदेववृक्षहरू वातावरणीय सन्तुलनको हिसाबले पनि निकै उपयोगी मानिन्छन्। अन्य रूखहरूको तुलनामा देववृक्ष मानिएका रूखहरूले वातावरण स्वच्छ र सुन्दर राख्न विशेष भूमिका निर्वाह गर्छन्। यिनको उचाइ, जमिनभित्र जराहरूको फैलावट र अक्सिजन प्रवाह यिनीहरूको अन्य रूखहरूभन्दा बढी हुन्छ। त्यसैले पनि पहिलेको जमानामा यी रूखहरू चौतारा र सार्वजनिक स्थलमा लगाउने गरिन्थ्यो, मधेस प्रदेशसभाका सांसद तथा हरित जनकपुर अभियानका सञ्चालक रामआशिष यादव भन्छन्, हाम्रा पुर्खाहरूले भन्थे एउटा देववृक्ष रोप्यो भने सय यज्ञ गर्नुबराबरको फल प्राप्ति हुन्छ। पहिलेको जमानामा यी रूखहरू काट्नुलाई पापको संज्ञा दिइन्थ्यो तर, अहिले सडक विस्तार होस् वा विद्युतीय प्रसारण लाइनको विस्तार, अनेक बहानामा धमाधम देववृक्षहरू काटिएका छन्। यी रूखहरूको महत्त्व नयाँ पुस्ताले नबुझेकै कारण अहिले जलवायु परिवर्तनसम्मको झेल हामी झेल्न बाध्य भएका छौं। यस्तो अवस्थामा जलवायु परिवर्तन र वातावरण संरक्षणका लागि तीन तहकै सरकारले ठोस नीति ल्याउनु आवश्यक छ। वृक्षरोपण मात्रै होइन रूख संरक्षणका लागि पनि विशेष योजना ल्याउनु जरुरी छ। त्यसका साथै मियावाकी प्लान्टेसनको प्रयोग गर्नु पनि निकै आवश्यक छ। मियावाकी विधिबाट यसरी बढ्छन् बोटबिरुवासाइन्स जर्नलमा छापिएको एक अनुसन्धान प्रतिवेदनका अनुसार विश्वमा तापक्रम नियन्त्रण गर्न र जलवायु परिवर्तनको जोखिमबाट बच्न एक मात्र उपाय हो वृक्षरोपण गर्नु। यसै सोचलाई सार्थक गर्न जापानबाट निस्किएको एउटा प्रविधि हो मियावाकी पद्धति। यसका प्रणेता जापानी वनस्पति वैज्ञानिक अकिरा मियावाकी हुन्। यो पद्धतिले निकै कम समयमा र कम जग्गामा जंगल बनाउन सकिन्छ। यसको कार्यविधि सन् १९७० को दशकमा बनेको हो। यसको मूल उद्देश्य सानो जग्गामा हरित आवरणलाई सघन बनाउनु थियो। यस कार्यविधिमा रूखहरूले स्वयं आफ्नो विकास गर्छन् र तीन वर्षभित्र आफ्नो पूर्ण लम्बाइसम्म बढ्छन्। मियावाकी पद्धतिमा उपयोग गरिने बिरुवाहरू बढीजसो आफैं हुर्कन्छन् र उनीहरूलाई मल र जल दिने जस्तो नियमित देखरेखको आवश्यकता पर्दैन। विश्वभरि यस पद्धतिको प्रयोग गरेर हालसम्म तीन हजारभन्दा बढी जंगल बनाइएको छ। यस पद्धतिको पहिलो नियमअनुसार आफ्नो क्षेत्रको माटो सुहाउँदो बिरुवा रोप्ने सल्लाह दिइन्छ, जसमा वातावरण अनुकूल बाँच्न सक्ने बिरुवाहरूलाई र रैथाने प्रजातिहरूलाई विशेष महत्त्व दिइन्छ। बिउ रोप्दा अनुकूल भूमिमा उम्रन सक्ने मूल प्रजातिका रूखहरूकै प्रयोग गर्नु यस पद्धतिमा उचित मानिन्छ। यस पद्धतिको प्रयोग गरेर २ फिट चौडाइ र ३० फिट लम्बाइमा १०० भन्दा बढी बिरुवा रोप्न सकिन्छ। यसमा निकै कम खर्चमा बिरुवा १० गुणा छिटो बढ्ने र ३० गुणा बढी फैलिने हुन्छ। यस पद्धतिमा बिरुवा माथि विशेष ध्यान दिइने हुनाले रोपेपछि यसमा खराब मौसमको प्रभाव पर्दैन। गर्मीमा पनि माटोको चिसोपना कम नहुने हुँदा बिरुवाहरू सधैं हरियो रहन्छन्। महोत्तरीको मधवामा रहेको प्राचीन बरपीपलको रूख। सडक विस्तारका लागि पटकपटक काटिँदै गएपछि यो रूख साबिकभन्दा निकै पातलो भएको छ। तस्बिर : मनिका झा देववृक्षहरूको धार्मिक महत्त्व धार्मिक ग्रन्थअनुसार देववृक्ष मानिएका बर, पीपल, पाखर, नीम, अमला, गुल्लर र शमीको रूख निकै महत्त्वपूर्ण छन्। हिन्दु धार्मिक ग्रन्थका अनुसार भगवान् कृष्णले समस्त वृक्षहरूमा म पीपलको वृक्ष हुँ भनेका छन्। स्कन्ध पुराणमा वर्णन गरिएअनुसार अश्रत्थ (पीपल) को जरामा विष्णु, हाँगामा केशव, शाखाहरूमा नारायण, पातहरूमा श्रीहरि र फलमा सबै देउताहरूको बास हुन्छ। शास्त्रहरूमा वर्णन गरिएअनुसार पीपलको सविधि पूजा अर्चना गर्नाले सम्पूर्ण देवताहरू स्वयं पूजित हुन्छन्। पीपलको रूख रोप्ने व्यक्तिको वंश परम्परा कहिले विनाश हुँदैन। प्रसिद्ध ग्रन्थ व्रतराजमा अश्रत्थोपासनामा पीपल वृक्षको महिमा उल्लेख गरिएको छ। त्यसैगरी अथर्ववेदको उपवेद आयुर्वेदमा पीपलको रूखको औषधीय गुणका साथै थुप्रै रोगहरूमा यसको उपयोगका विषयमा वर्णन गरिएको छ। पीपलको रूखमुनि मन्त्र, जप, ध्यान र सबै प्रकारको संस्कारलाई शुभ मानिएको छ। त्यसैले पनि होला गौतमबुद्धले पीपलकै रूखमुनि आफ्नो साधना गरेका थिए। श्रीमद्भागवत्मा वर्णन गरिएको छ कि द्वापर युगमा परमधाम् जानु पूर्व योगेश्वर श्रीकृष्णले यसै वृक्षको मुनि बसेर ध्यान गरेका थिए। पीपलजस्तै अर्को देववृक्ष हो बर। यसलाई एक दीर्घजीवी विशाल वृक्ष पनि भनिन्छ। हिन्दु परम्परामा यो पूज्य वृक्ष हो। हामीले आफ्ना बाजेबज्यैबाट सुन्दै आएका छौं कि बरको रूखमा भगवान्को बास हुन्छ। बौद्ध धर्ममा पनि बरको रूखलाई निकै महत्त्वपूर्ण वृक्षका रूपमा वर्णन गरिएको छ। धार्मिक मान्यताअनुसार बरको रूखमा पूजा गर्नाले र यसमा जल चढाउनाले पुण्य प्राप्ति हुन्छ। यो रूख त्रिमूर्तिको प्रतीक पनि हो। यसको छालामा विष्णु, जरामा ब्रह्मा र शाखाहरूमा शिवको बास हुने धार्मिक मान्यता छ। जसरी पीपललाई भगवान् विष्णुको प्रतीक मानिन्छ, त्यसैगरी बरलाई शिवको प्रतीक मानिन्छ। यो प्रकृतिको सिर्जनाको प्रतीक पनि हो। निकै लामो समयसम्म जीवित रहने हुनाले बरको रूखलाई अक्षयवृक्ष पनि भनिन्छ। अर्को देववृक्ष पाखर मानव शरीरका साथै पर्यावरणको लागि पनि औषधप्य गुणयुक्त रूख हो। यसमा वर्षौंसम्म जीवित रहने र जस्तोसुकै परिस्थितिमा पनि बाँच्न सक्ने क्षमता हुन्छ। महर्षि पतञ्जलिले पाकडको रूखलाई औषधिको रूपमा वर्णन गरेका छन्। देववृक्षकै रूपमा रहेको छ गुल्लरको रूख। यस रूखको सम्बन्ध शुक्र ग्रहसँग छ। यस रूखमा नियमित रूपमा जल अर्पण गर्नाले ग्रहदशा सुध्रिने र धनलाभ हुने जनविश्वास छ। शमीको रूखले शुद्ध हावा दिनुका साथै सौभाग्य र समृद्धिलाई आकर्षित गर्ने क्षमता पनि राख्छ। यसले नकारात्मक ऊर्जालाई टाढा राख्छ भने सुख, शान्ति र धनको प्राप्ति पनि गराउँछ।"
"मोदीको सपथग्रहण भोलि, प्रधानमन्त्रीसँग कोको जाँदैछन् नयाँ दिल्ली ?","काठमाडौं : प्रधानमन्त्री पुष्पकमल दाहाल आइतबार नयाँ दिल्ली जाने भएका छन्। भारतीय प्रधानमन्त्री नरेन्द्र मोदीको सपथग्रहणमा सहभागी हुन दाहाल नयाँ दिल्ली जान लागेका हुन्। प्रधानमन्त्रीको भ्रमण टोलीमा उनकी छोरी गंगा दाहाल, कानुन तथा संसदीय मामिला मन्त्री पदम गिरी र उच्चपदस्थ सरकारी अधिकारी रहने परराष्ट्र मन्त्रालयले जनाएको छ। प्रधानमन्त्री दाहाल आइतबार राति नयाँ दिल्लीमै बस्ने कार्यक्रम छ। उनी सोमबार फर्किने कार्यक्रम रहेको परराष्ट्र मन्त्रालयले जनाएको छ। मोदी एनडीए गठबन्धनको नेतृत्व गर्दै तेस्रो कार्यकालका लागि भारतको प्रधानमन्त्री बन्दैछन्। उनले आइतबार साँझ ७:१५ बजे सपथ लिँदैछन्। मोदीको सपथग्रहण कार्यक्रममा विदेशी पाहुनासहित ८ हजार बढीको सहभागिता रहने बताइएको छ।"
सुदूरपश्चिम प्रदेशलाई बलियो बनाउनेगरी काम गरिरहेको छु : मुख्यमन्त्री सोडारी,"कैलाली : सुदूरपश्चिम प्रदेशका मुख्यमन्त्री दीर्घबहादुर सोडारीले सरकारले प्रदेशलाई बलियो बनाउनेगरी काम गरिरहेको बताएका छन्। सुदूरपश्चिम प्रदेश नीति तथा योजना आयोगले धनगढीमा आयोजना गरेको प्रदेश विकास परिषद्को तेस्रो बैठकमा उनले प्रदेशको विकास र जनचाहनालाई सम्बोधन गर्न सरकार प्रतिवद्ध रहेको बताए। उनले परिषद्को बैठकबाट आएका सुझावलाई लिएर अगाडि बढ्ने प्रतिबद्धतासमेत व्यक्त गरे। 'नीति तथा योजना आयोगको अध्यक्षका हैसियतमा पनि प्रदेशको विकासका लागि यहाँ व्यक्त भएका धारणालाई सम्पत्तिका रूपमा ग्रहण गरिने छ। आगामी दिनमा परिषद् बैठक नियमित गर्न र आयोगलाई थप प्रभावकारी बनाउन मेरो सधैं सहयोग रहने छ,' उनले भेन। नेपाली कांग्रेस सुदूरपश्चिम प्रदेशसभा संसदीय दलका नेता एवं निवर्तमान मुख्यमन्त्री कमलबहादुर शाहले सुदूरपश्चिम प्रदेशको दीर्घकालीन विकासका लागि विज्ञहरू सम्मिलित छलफलहरू निकै उपयोगी हुने बताए। उनले प्रदेशको विकासका लागि सरकारले चाल्ने हरेक कदममा आफ्नो पार्टीको पूर्ण सहयोग रहने बताए। 'प्रदेशको विकासका लागि हामी सबै मिलेर अगाडि बढ्नुपर्छ, कांग्रेस विकासका मुद्दामा सधैं सरकारलाई सहयोग गर्न तयार छ। बेलाबेला हुने यस्ता छलफल तथा संवादहरूले प्रदेशमा विकासको खाका र भविष्यको बाटो तय गर्न सघाउ पुर्याउँछ। सरकारले निष्कर्षहरूलाई ग्रहण गर्न सक्नुपर्छ,' उनले भने।"
एमालेलाई दक्षिणपन्थी शक्तिको पाउमा बुझाउने देखेपछि संसद विघटन गरे : ओली,काठमाडौं : नेकपा एमाले अध्यक्ष केपी शर्मा ओलीले एमालेको अस्तित्व समाप्त हुने देखेपछि आफूले संसद विघटन गरेको बताएका छन्। शनिबार काठमाडौंको भृकुटीमण्डपमा काठमाडौं जिल्लाको सातौं अधिवेशनमा बोल्दै उनले पार्टीभित्रकै केही व्यक्तिहरूले पार्टीलाई दक्षिणपन्थी शक्तिको पाउमा बुझाउने देखेपछि आफूले संसद बिघटन गरेको बताए। संसद विघटन भएकै कारण अहिले पनि एमाले अस्तित्वमा रहेको उनको भनाइ छ। उनले आफू नेतृत्वको सरकार देश र जनताका लागि धेरै राम्रा काम गरेकाले अदालतबाट विपक्षीलाई प्रधानमन्त्री बनाउने काम गरिएको तर्क गरे। राष्ट्रियअन्तर्राष्ट्रिय शक्ति मिलेर एमालेमाथि हमला गरेर कमजोर बनाउने प्रयास गरे पनि एमालेको कार्यकर्ता पंक्तिले पार्टीलाई बचाएको उनले बताए। अध्यक्ष ओलीले एमालेबाहेक अरु कसैसँग देश विकासको स्पष्ट भिजन र नीति नरहेकाले मिसन ८४ नेपालको राजनीतिमा टर्निङ प्वाइन्ट हुने दाबी गरे। ओलीले आगामी निर्वाचनबाट काठमाडौं जिल्ला एमालेको किल्ला हुने दाबी गरे। उनले जिल्ला अधिवेशनमा नेतृत्व लिने नाममा पार्टी र संगठनलाई विभाजन गर्ने काम नगर्न निर्देशन दिए।
राष्ट्रसंघीय समितिमा बन्दना राणा निर्वाचित,"काठमाडौं : महिलाविरुद्ध हुने सबै प्रकारका भेदभाव अन्त्यसम्बन्धी संयुक्त राष्ट्रसङ्घीय समिति महिलाविरुद्धको विभेद उन्मूलन कमिटी (सिड) को सदस्यमा नेपालकी बन्दना राणा निर्वाचित भएकी छन्। शुक्रबार अमेरिकाको न्यूयोर्कमा भएको मतदानमा राणाले १४६ मत प्राप्त गर्दै विजयी भएकी हुन् । उनले आगामी सन् २०२५ देखि २०२८ सम्मका लागि कार्यभार सम्हाल्नेछिन् । उनी उक्त पदमा पुनः निर्वाचित भएकी हुन्। २३ सदस्य रहने उक्त समितिले विश्वव्यापी रुपमा महिलाले भोग्नुपरेका समस्या, राष्ट्रसङ्घमा जनाइएका प्रतिबद्धता कार्यान्वयनलगायत महिलाविरुद्ध हुने हरेक प्रकारका विभेदको बारेमा अनुगमन गर्ने गर्छ । उक्त समितिको कार्यालय जेनेभामा रहेको छ ।"
६३ जिल्लामा अधिवेशनबाट एमालेमा नयाँ नेतृत्व,"काठमाडौं : सत्तारूढ नेकपा एमालेको हालसम्म ६३ जिल्लामा अधिवेशनबाट नयाँ नेतृत्व चयन भएको छ। एमालेले जेठभित्र सबै जिल्ला अधिवेशन सम्पन्न गर्न निर्देशन दिए पनि हालसम्म ६३ जिल्लामा नयाँ नेतृत्व चयन भएको हो। एमालेको केन्द्रीय प्रचार तथा प्रकाशन विभागका प्रमुख राजेन्द्र गौतमले इलाममा हालै उपनिर्वाचन सम्पन्न भएकाले हाल अधिवेशन नभएको, तेह्रथुममा आन्तरिक विवाद भई संगठन विभागले अध्ययन गरिरहेको र मोरङमा आयोजक कमिटी भर्खरै गठन गरिएको बताए। मधेस प्रदेशको सिराहा, सप्तरी, धनुषाको जिल्ला अधिवेशनको मिति तोक्न बाँकी छ। गण्डकी प्रदेशको मनाङ, कर्णाली प्रदेशको डोल्पा र सुदूरपश्चिम प्रदेशको अछाम, बझाङ र डोटी जिल्ला अधिवेशनको मिति तोक्न बाँकी रहेको एमालेले जनाएको छ। अधिवेशन सकिएका जिल्लामा धमाधम वडा तथा पालिका अधिवेशन भइरहेका छन्।"
नेपाली कांग्रेस २०८४ सम्म प्रतिपक्षमै बस्छ : गगन थापा,"काठमाडौं : नेपाली कांग्रेसका महामन्त्री गगनकुमार थापाले नेपाली कांग्रेस विसं २०८४ सम्म प्रतिपक्षमा बस्ने बताएका छन् । नेपाली कांग्रेस काठमाडौं महानगरपालिका३ वडा कार्यसमितिले आज आयोजना गरेको वर्तमान राजनीतिक अवस्थामा नेपाली कांग्रेसको भूमिका विषयक अन्तर्क्रिया कार्यक्रममा उनले अर्को निर्वाचनसम्म कांग्रेस सशक्त प्रतिपक्ष भएर बस्ने बताएका हुन्। महामन्त्री थापाले विसं २०७९ को निर्वाचनमा पाँच वर्षका लागि पाँच दलबीच गठबन्धन भए पनि चाहनाले नभई परिस्थितिले गठबन्धन टुटेकाले अब प्रतिपक्षमा बसेर सङ्गठन निर्माणको कामलाई अगाडि बढाउने बताएका हुन्। तीन वर्षको समय पार्टीलाई पुनःनिर्माण र बलियो बनाउने समय भएको उनको भनाइ छ । 'कांग्रेसको सरकार बनाउने र गिराउने चाहाना छैन, कांग्रेस जनताका विषयलाई लिएर अगाडि बढ्छ, सरकार र शक्तिको आडमा अदालत र संवैधानिक आयोगलाई प्रभावमा पारेर कसैले जनविरोधी काम गर्न पाइँदैन', उनले भने। महामन्त्री थापाले घरघरमा पुगेर पार्टी र आगामी कार्यदिशाका बारेमा छलफल गर्नुपर्नेबेला आएको बताए। उनले अब बस्ने पार्टीको केन्द्रीय कार्यसमितिको बैठकले महासमितिको प्रस्ताव पारित गरेर अगाडि बढ्ने उल्लेख गरे। आगामी बैठकले पार्टीका भ्रातृ संस्थाका बारेमा निर्णय लिने उनले जानकारी दिए।"
माधव नेपालले भने मधेसमा मुख्यमन्त्रीको प्रस्ताव आएको थियो,काठमाडौं : नेकपा एकीकृत समाजवादीका अध्यक्ष माधव कुमार नेपालले राजतन्त्र फर्काउनका लागि धेरै टाउको नदुखाउन बताएका छन्। पार्टीको कोशी सम्पर्क कमिटीले शनिबार काठमाडौंमा आयोजना गरेको प्रशिक्षण कार्यक्रममा अध्यक्ष नेपालले मुलुकबाट हटिसकेको राजतन्त्र फर्काउने कुरा दिवा सपनामात्रै भएको भन्दै टाउको दुखाउनुको सट्टा व्यापार गरेर बस्न सुझाव दिए। उनले अहिले राजतन्त्र फर्काउन खोज्नेहरूको स्वर मधुरो हुँदै गएको बताए। पार्टीहरूको प्रवृतिको विरोध गर्ने गरे पनि अहिलेको संक्रमणकालीन अवस्थामा कुनै दललाई शत्रु घोषित नगर्ने स्पष्ट पारे। उनले मधेसमा पुरानो गठबन्धनबाट मुख्यमन्त्रीको प्रस्ताव आए पनि पार्टीको हितलाई मध्यनजर गर्दै नयाँ गठबन्धनकै निर्णयअनुसार अघि बढिएको बताए। मुलुकको परिस्थितिअनुसार पनि केन्द्रको गठबन्धनलाई कायम राखेर जानुपर्ने अवस्था रहेको उनको भनाइ छ। उनले अहिले प्रधानमन्त्री पुष्पकमल दाहालको भूमिकालाई सकारात्मकरूपमा लिएको बताए। उनले समाजवादी मोर्चालाई पुनर्गठन गरेर अघि बढ्ने प्रयास भइरहेको बताए। मुलुकलाई समाजवादको बाटोतर्फ अघि बढाउन जनवादी क्रान्तिको आवश्यकता पर्ने उनको भनाइ छ।
बजेटमा देखिएका कमीकमजोरी सच्याउँछौं : केपी ओली,"काठमाडौं : नेकपा एमालेका अध्यक्ष केपी ओलीले बजेटलाई प्रभावकारी बनाउने विषयमा सरकारसँग कुरा भइरहेको बताएका छन्। शनिबार काठमाडौंमा एमाले उद्योग व्यवसाय विशेष जिल्ला कमिटीको अधिवेशन उद्घाटन गर्दै ओलीले बजेटमा देखिएका कमीकमजोरी सच्याउँदै यसलाई प्रभावकारी बनाउनका लागि आफूले सरकारसँग कुरा गरिरहेको बताए। उनले उत्पादनका माध्यमबाट पुँजी वृद्धि गर्दै मुलुकलाई विकासको बाटोतर्फ अघि बढाउनुपर्नेमा जोड दिए। औद्योगिक क्षेत्र स्थापना भए पनि उद्योग बन्न नसक्नु, लगानी सम्मेलन गरे पनि लगानी भित्रन नसक्ने अवस्थालाई अन्त्य गर्नुपर्ने बताए। ओलीले नेपालमा थोरै लगानी र योगदान गरेर धेरै प्रतिफल बाहिर लिएर जाने अवस्थाको गम्भीतापूर्वक समीक्षा गर्नुपर्ने बताए। त्यस्तै नेपाल उद्योग वाणिज्य महासंघका अध्यक्ष चन्द्र ढकालले पछिल्लो समय मुलुकको आर्थिक सूचकांक हेर्दा आर्थिक अवस्था सुधार हुँदै गएको बताए। उनले आगामी मौद्रीक नीति सहजरूपमा आए यसअघिको अफ्ठ्यारो हट्दै जाने बताए। निजी क्षेत्रका विषयलाई एकै ठाउँमा समेटेर सम्पूर्ण उद्योगी व्यवसायीको हितका लागि अघि बढ्न महासंघ तयार रहेको उनको भनाइ छ।"
चैनपुर सेती जलविद्युत् आयोजनाको काम अघि बढ्दै,"बझाङ : नेपाल विद्युत् प्राधिकरणद्वारा निर्माणाधिन चैनपुर सेती जलविद्युत् आयोजनाको काम तीव्रगतिमा अघि बढाइएको छ। तलकोट गाउँपालिकामा गत फागुन ४ गतेबाट सुरु गरिएको दुई सय १० मेगावाटको जलविद्युत् आयोजना निर्माणको अहिले अडिट सुरुङ निर्माण सुरु भएको छ। विद्युत् प्राधिकरण चैनपुर सेती जलविद्युत् आयोजनाका भूगर्भविद् अर्जुनकुमार पाण्डेका अनुसार अहिले तीनवटा अडिट सुरुङ र प्रसारण लाइन निर्माणका लागि सर्भे भइरहेको छ। एउटा अडिट सुरुङ एक सय ३० मिटरभन्दा बढी काम पूरा भइसकेको छ भने अर्को अडिट सुरुङको २३ मिटर खनिएको छ। साथै एउटा अडिट सुरुङ बस्ती नजिक भएकाले हालै मात्रै सुरु गरिएको छ। चार वर्षसम्म सम्भाव्यता अध्ययन भएर निर्माण सुरु गरिएको गौरवको चैनपुर सेती आयोजनामा आगामी आर्थिक वर्षका लागि पनि सरकारले बजेट विनियोजन गरेको छ। प्राधिकरणले आगामी पाँच वर्षमा निर्माण सम्पन्न गर्ने लक्ष्य लिएको छ। छवटा अडिट टनेल निर्माण गर्नुपर्ने आयोजनामा अहिले तीनवटाको निर्माण भइरहेको जनाएको छ। अहिले अडिट नं तीन, अडिट नं छ र वष्ठी गाउँको अडिट सुरुङ निर्माण भइरहेको इन्जिनियर रोशन खड्काले जानकारी दिए उनका अनुसार चार सय ५० मिटर लम्बाइको अडिट नं ३ मा सबैभन्दा बढी एक सय ३० मिटर सुरुङ खनिएको छ। बीचमा कुनै अवरोध नआए पाँच वर्षमा छवटा अडिट टनेल र एउटा मुख्य सुरुङ निर्माण भएर थप एक वर्षमा बाँधलगायतका काम गर्दै बिजुलीको बाल्ने तयारीमा छौँ, उनले भने। चट्टान भएको ठाउँमा धेरै समय लाग्ने गरेको इन्जिनियर लोकेन्द्र कार्कीले बताए। उनले सुरुङ निर्माण गर्न चट्टान भएको ठाउँमा एक दिनमा एक मिटरसम्म खन्ने गरेको बताए। उनले ब्लाटिङ गर्नुपर्ने ठाउँमा दिनमा एक मिटर हुन्छ भने माटो बढी भएको ठाउँमा दिनमा पाँच मिटरसम्म पनि काटिने गरेको बताए।"
इलाका प्रशासन कार्यालयमा प्रमुख नहुँदा सेवाग्राहीलाई सास्ती,"हुम्ला : ग्रामीण क्षेत्रका नागरिकलाई सेवा प्रवाहमा सहज बनाउनका लागि २०७३ सालमा सर्केगार्डमा इलाका प्रशासन कार्यालय स्थापना भयो। इलाका प्रशासन कार्यालय स्थापना भएको ८ वर्ष पुगिसकेको छ। इलाका प्रशासनको बार्ड सर्केगाडमा टाँसे पनि ताजाँकोट,अदानचुली, चंखेली सर्केगाड गाउँपालिका नागरिकहरुले सेवा लिन दुई तीन दिनको पैदल हिँडेर जिल्ला सदरमुकाम सिमकोट पुग्नुपर्ने बाध्यता छ। सामान्य नेपाली नागरिकता, नाबालक परिचयपत्र लिन जिल्ला प्रशासन कार्यालय सिमकोट धाउँदै आएका छन्। इलाका प्रशासनबाट दिँदै आएको नागरिकताको हस्ताक्षर गर्न प्रमुख नभएपछि एक दिनको पैदल हिँडेर सिमकोट पुग्न बाध्य भएको अदानचुली गाउँपालिका२ की उषा फडेराले जानकारी दिइन्। नागरिकता इलाकाले बनाइदिए पनि हस्ताक्षर गर्न सिमकोट नै पुग्नु परेको फडेराको भनाइ थियो। इलाका प्रशासन कार्यालयमा प्रमुख नहुँदा नागरिकताको हस्ताक्षर गर्न सिमकोट पुगेर प्रमुख जिल्ला अधिकारीबाट हस्ताक्षर गरी पुनः इलाकाको छाप लगाउन सर्केगाड पुग्नु परेको अदानचुली गाउँपालिका२ कै नितेश भण्डारीको दुखेसो छ। दुःख उस्तै पैसा उस्तै छ इलाकाबाट नागरिकता बनाउने भनेर आएको थिएँ। सिमकोट जानुपर्ने भयो, उनले भने। फडेरा र भण्डारी मात्रै नभई ताजाकोट गाउँपालिका ६ हजार ९९५ अदानचुली गाउँपालिका ८ हजार २६५ चंखेली गाउँपालिकाका ६ हजार १५८ र सर्केगाड गाउँपालिका १० हजार ६८८ जनसंख्या इलाका प्रशासन कार्यालयबाट प्रवाह हुने सेवाबाट बञ्जित भएका छन्। इलाका प्रशासन कार्यालय सर्केगाडमा एक जना कम्प्युटर अपरेटर,दुई जना कार्यालय सहयोगीको भरमा कार्यालय खुल्ने र बन्द हुने गरेको छ। नागरिकता यताबाट बनाएर हस्ताक्षर गर्न सिमकोट पुगेर हस्ताक्षर गरी ल्याउने गरेको इलाका प्रशासन कार्यालयको कार्यालय सहयोगी जनक थापाले बताए। नागरिकता संकलन गरेर १५२० जना पुगेपछि जिल्ला प्रशासन कार्यालय सिमकोट पुगेर हस्ताक्षर गरेर ल्याउने गरेको थापाले स्वीकार गरे।"
आर्थिक विकासका लागि विशेष योजना अघि सारिएको छ : अर्थमन्त्री,"काठमाडौं : अर्थमन्त्री वर्षमान पुनले मुलुकलाई आर्थिक रुपमा तीव्रतर रुपमा अघि बढाउन प्रमुख पाँच रुपान्तरणकारी क्षेत्र घोषणा गरी विशेष योजना अघि सारिएको बताएका छन्। नेकपा (माओवादी केन्द्र) निकट रिटर्नी सेन्टर नेपालको प्रथम स्थापना दिवसका अवसरमा शनिबार काठमाडौंमा आयोजित कार्यक्रममा मन्त्री पुनले मुलुकको आर्थिक विकासका लागि बजेटमा कृषि, ऊर्जा, सूचना प्रविधि, पर्यटन र उद्यमशीलता प्रवर्द्धनलाई प्रमुख पाँच रूपान्तरणकारी क्षेत्र घोषणा गरी विशेष योजना अघि सारिएको बताए। विद्युत् उत्पादन गरी आन्तरिक खपत बढाउने तथा अन्तर्राष्ट्रिय बजारमा बिक्री गर्ने योजना राखिएको उनले बताए। मन्त्री पुनले आगामी दशकलाई सूचना प्रविधि दशक घोषणा गरिएको जानकारी दिँदै १० वर्षमा ३० खर्ब रुपैयाँको सूचना प्रविधिसम्बन्धी सेवा निर्यात र १५ लाख रोजगारी सिर्जना गरिने धारणा राखे। उनले बजेटमार्फत जनतामा आशा जगाउँदै विश्वभरबाट राष्ट्र निर्माण योगदान दिन सक्ने सोच विकास गर्न खोजिएको स्पष्ट पारे। मुलुकमा गणतान्त्रिक व्यवस्था आएपछि विभिन्न क्षेत्रमा आधारभूत उपलब्धि हासिल भएको जनाउँदै उनले अब ती उपलब्धिको गुणात्मक विकास गरिने दावी गरे।"
भक्तपुरमा वः महोत्सव,"भक्तपुर : भक्तपुरमा आज वः महोत्सव सम्पन्न भएको छ। नेवारी खानाका परिकार प्रवर्द्धन गर्ने उद्देश्यले मध्यपुर पर्यटन विकास समितिको आयोजना र मध्यपुरथिमि नगरपालिकाको सहकार्यमा आयोजित वः महोत्सव तथा ग्रीन भेजिटेबल एक्स्पो२०२४ मा उपत्यकाका ख्यातिप्राप्त १८ वटा नेवारी रेष्टुराँ तथा स्थानीय किसान तथा महिला समूहलगायतका स्टल रहेका समितिका अध्यक्ष रमेश प्रजापतिले जानकारी दिए। मध्यपुरथिमिको मध्यभाग अर्थात् वडा नम्बर ७ नगदेशको प्राङ्गणमा महोत्सवको उद्घाटन गर्दै मध्यपुरथिमि नगरपालिकाका प्रमुख सुरेन्द्र श्रेष्ठले महोत्सवमार्फत मध्यपुरको मात्र नभई भक्तपुरकै पर्यटन प्रवर्द्धन भएको बताए। महोत्सव अवलोकनपछि प्यासिफिक एसिया ट्राभल एशोसिएसन (पाटा)का उपाध्यक्ष सुमन पाण्डेले बन्दीपुरको पर्यटनको शैलीमा मध्यपुरथिमिको पर्यटन विकास गर्नुपर्नेमा जोड दिए। महोत्सवमा परम्परागत तथा सांस्कृतिक उत्पादन तथा हस्तकलाका सामान बिक्री वितरण गरिएको थियो। महोत्सवमा वःका विभिन्न परिकार राखिएका थिए। अध्यक्ष प्रजापतिका अनुसार नेवार समुदायमा जन्मदेखि मृत्यु र मृत्युपछि श्राद्धसम्म, विभिन्न चाडपर्व मनाउन र देवीदेवतालाई चढाउन वःका परिवारको प्रयोग गरिन्छ। महोत्सवमा चटामरी, योमरी, गाजरको रक्सी, चुकन्दरको रक्सी र चिया, जुजु धौलगायत नेवारी खानाका परिकारहरू राखिएका थिए। मयुर नाच, रोपाइँ जात्रा, सात कालिको नाच, कुमारी नाचलगायत स्थानीय सांस्कृतिक नृत्यहरूसमेत सो अवसरमा देखाइएको महोत्सव संयोजक विक्रम बाडेले बताए। मध्यपुरथिमिमा गत वर्ष पनि वः महोत्सव आयोजना गरिएको थियो। मेलाका लागि नगरपालिकालेछ लाख रुपैयाँ सहयोग गरेको समितिले जनाएको छ। साथै व्यवसायीहरूले स्वस्फूर्त रूपमा दुई लाख सहयोग गरी कुल आठ लाख लागतमा महोत्सव आयोजना गरिएको बाडेले जानकारी दिए। केही खान मिल्ने वःमा माय् वः, मुँ वः, मुसू वः, भुति वः, तरकारी वः, ला वःलापी वः, खें वः ख्वल्चा वः, भु वःतःपा वः, सू वःबारा वः का नामले पनि चिनिन्छ। बार वःका कारण नेवारी परिकार बारा प्रसिद्ध भएको पाइन्छ। कतिपय वः खानाका परिकारका रूपमा लिइँदैन। लिच्छिवी र मल्लकालदेखि नेवार समुदायका विभिन्न चाडबाडमा र जीवनका विभिन्न सुख दुःखमा वःको प्रयोग गरिन्थ्यो। मेलामा वःको ऐतिहासिक, सामाजिक र स्वास्थ्यका लागि केकति महत्वबारे पनि जानकारी दिइएको थियो। वःका परिकारबारे मेलाका अवसरमा विज्ञहरूले कार्यपत्रसमेत प्रस्तुत गरिएको थियो। मेलाले मध्यपुरथिमिको पर्यटन तथा आर्थिक समृद्धिमा ठूलो टेवा पुग्ने विश्वास गरिएको छ। नेवार समुदायको विशेष चाड सिथिनखःको अवसरमा आयोजना हुन लागेको मेलामा मास, मुगी तथा अन्य विभिन्न गेडागुडी भिजाइ पिसेर अण्डा, माछा, मासु तथा मरमसला मिलाई टावामा विभिन्न आकार बनाई पकाइने विशेष परिकारसमेत प्रस्तुत गरिएको छ। मध्यपुरमा रहेका प्राकृतिक सौन्र्दयता, विभिन्न पर्यटकीय आकर्षण कला संस्कृति र सम्पदा, कलात्मक मठमन्दिर, पाटीपौवा, सत्तल, बिहार र कैयौँ उत्कृष्ट तथा साम्प्रदायिक सहिष्णुताको बस्ती र स्मारक क्षेत्र देश विदेशमा पुर्याई पर्यटकलाई आकर्षित गर्न मेलाले महत्त्वपूर्ण भूमिका खेल्ने समितिले जनाएको छ। साथै सिथिनखःबाट मध्यपुरथिमिका जनताबाट सेवा प्रदान गरी मध्यपुरवासीले गर्ने सम्मान, सत्कार र संस्कारसमेतको पहिचान नेपाल भित्रिएका विभिन्न देशका पर्यटकलाई तथा आन्तरिक पर्यटकलाई देखाउन मेला आयोजना गरिएको समितिको भनाइ छ। वः खाने प्रचलन मल्लकालबाट सुरु भएको मान्यता छ। भक्तपुरको तलेजु भवानीलाई चढाइने ८४ प्रकारका रोटीमध्ये वः का विभिन्न प्रकार पनि समावेश गर्ने प्रचलन छ। माय वः, मुं वः, मुसू वः, कःसू वः, भुति वः, मुस्या वः, चिचिन्दा वःलगायतका वःहरू तलेजु भगवान्लाई चढाउने गरिन्छ।"
सुत्केरीका घरघरमा जनप्रतिनिधि,"नुवाकोट : नुवाकोटको विदुर नगरपालिकाले सुत्केरीका घरघरमा जनप्रतिनिधि कार्यक्रम सञ्चालन गरेको छ। सुत्केरीलाई सरसफाई र पौष्टिकयुक्त खानपानमा सक्रिय गराई उनीहरुलाई सहयोग गर्न विदुरमा सञ्चालित सुत्केरी पोषण कार्यक्रम अन्तर्गत जनप्रतिनिधि गाउँमै पुगेर सुत्केरीको पहिचान गरी उनीहरुलाई सामग्रीहरू हस्तान्तरण गरेका हुन्। कार्यक्रम अन्तर्गत सुत्केरीले प्रयोग गर्ने सरसफाइका सामग्रीहरू र पोषणयुक्त खानेकुराहरु मेयर राजन श्रेष्ठ, उपमेयर प्रभा बोगटीलगायतका जनप्रतिनिधि सुत्केरीकै घरमा पुगेर हस्तान्तरण गरे। मेयर, उपमेयरसहित सम्बन्धित वडाका वडाध्यक्षलगायत अन्य जनप्रतिनिधिहरूको उपस्थितिमा विदुर ७, ८, ९ र १०, र १३ का दुई सय २० जना सुत्केरीलाई सरसफाईका सामग्रीहरु र पोषणयुक्त खानेकुराहरु वितरण गरिएको हो। चा"
गौतमबुद्ध विमानस्थलको ग्राउण्ड ह्याण्डलिङ जिम्मा निजी कम्पनीलाई दिन सकिन्छ : मन्त्री तामाङ,"काठमाडौं : संस्कृति, पर्यटन तथा नागरिक उड्यन मन्त्री हितबहादुर तामाङले भैरहवास्थित गौतमबुद्ध अन्तर्राष्ट्रिय विमानस्थलको भूमिस्थ प्रवन्ध (ग्राउण्ड ह्याण्डलिङ) सेवा सञ्चालन निजी वायुसेवा कम्पनीलाई दिन सकिने बताएका छन्। अठोट नेपाल र उद्योग वाणिज्य महासंघ बागमती प्रदेशको पर्यटन विकास समितिको संयुक्त आयोजनामा आयोजित दोस्रो राष्ट्रिय पर्यटन सम्मेलन तथा फोटो प्रतियोगिता, २०२४ को उद्घाटन गर्दै मन्त्री तामाङले सो कुरा बताएका हुन्। 'हालः गौतमबुद्ध अन्तर्राष्ट्रिय विमानस्थलको ग्राउण्ड ह्याण्डलिङ नेपाल वायु सेवा निगमले गरिरहेको छ तर अन्तर्राष्ट्रिय उडानको मान्यता पाएका निजी विमान कम्पनीले यस विमानस्थललाई आधार बनाएर नियमित उडान सुरु गरेमा त्यो जिम्मेवारी दिन सकिन्छ,' उनले भने। यसका लागि नागरिक उड्ययन प्राधिकरण विमानस्थल सेवाशुल्क नियमावली २०७८ को नियम पाँच दशमलव दुई बमोजिम प्रक्रिया सुरु गर्न प्राधिकरण व्यवस्थापनलाई स्वीकृति प्रदान गरिएको पनि मन्त्री तामाङले जानकारी दिए। यसरी निजी विमान कम्पनीलाई पनि प्रतिस्पर्धा गराएर सेवा सुरु गर्दा गौतमबुद्ध अन्तर्राष्ट्रिय विमानस्थलमा सोझै अन्तर्राष्ट्रिय उडान बढाउन सकिने उनले विश्वास व्यक्त गरे। पर्यटन क्षेत्रमा देखिएको समस्या समाधान गर्न राज्यले नीतिगत सुधार गर्नु पर्ने, व्यवसायीहरूलाई उत्साहित बनाउनुपर्ने आवश्यकता रहेको भन्दै उनले अब यसमा सरकारले काम गरिरहेको बताए।"
आँबुखैरेनीमुग्लिन सडकखण्ड तीन घण्टा बन्द हुने,गोरखा : पृथ्वी राजमार्गअन्तर्गत आँबुखैरेनीमुग्लिन सडकखण्ड आइतबार तीन घण्टा बन्द हुने भएको छ। सडक मर्मत गर्नुपर्ने भएकाले बिहान १० बजेदेखि १ बजेसम्म सो सडकखण्ड अवरुद्ध हुने दमौलीस्थित सडक डिभिजनले जानकारी दिएको छ। उक्त चेनेजमा पहिरो नियन्त्रणको कार्य भइरहेको र हिल साइडमा चर्किएर बसेको चट्टानहरू ट्रिमिङ गर्नुपर्ने भएकाले बिहान १० बजेदेखि दिउँसो तीन घण्टा सवारी साधन अवरुद्ध हुने सडक डिभिजन कार्यालय दमौलीले जनाएको छ। शुक्रबार सार्वजनिक सूचना जारी गर्दै सडक डिभिजनले सो कुरा जानकारी गराएको हो। सो अवधिभर सवारी साधनको व्यवस्थापनमा आवश्यक सहजीकरण गरिदिन प्रशासन र प्रहरीलाई सो डिभिजनले अनुरोध समेत गरेको छ।
आइतबार देशका यी स्थानमा हुने छ वर्षा,"काठमाडौं : आइतबार देशका कोशी प्रदेश लगायत बागमती र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश लगायत बागमती प्रदेश र गण्डकी प्रदेशका पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। लुम्बिनी प्रदेश, कर्णाली प्रदेश र सदूररपश्चिम प्रदेशका थोरै स्थानहरुमा हावा हुरीको पनि सम्भावना रहेको छ । आयतबार राति कोशी र सुदूरपश्चिम प्रदेश लगायत बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेशको थोरै स्थानहरुमा तथा बाँकी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।"
अन्नपूर्णकर्मी खनाललाई मुटु पत्रकारिता पुरस्कार,"नेपालगन्ज : नेपाल पत्रकार महासंघ, बाँके शाखाले अन्नपूर्णकर्मी शंकरप्रसाद खनाललाई मुटु पत्रकारिता पुरस्कार प्रदान गरेको छ। शनिबार नेपालगन्जमा सम्पन्न १४औं साधारणसभाअधिवेशनमा संघका अध्यक्ष दामोदर भण्डारीले खनाललाई २०८१ सालको सूर्यनाथ गौतम स्वास्थ्य (मुटु) पत्रकारिता प्रदान गरेका हुन्। जनही पाँच हजार रुपैयाँ राशीको यो पुरस्कार खनालसँगै पत्रकार शोभा केसीलाई संयुक्त रुपमा प्रदान गरिएको हो। नेपालगन्जका पत्रकार नीरज गौतमकी आमा सुशीला गौतमले पति सूर्यनाथ गौतमको स्मृतिमा स्वास्थ्य (मुटु)क्षेत्रमा कलम चलाउने मध्येका पत्रकारलाई हरेक वर्ष १० हजार रुपैयाँ राशीको पुरस्कार प्रदान गर्दै आएकी छन्।"
आज देशका यी स्थानमा वर्षा हुने,"काठमाडौं : कोशी, वाग्मती र गण्डकी प्रदेशमा आज वर्षा हुने सम्भावना रहेको छ। हाल नेपालमा स्थानीय तथा पश्चिमी वायुको प्रभाव रहेकाले ती प्रदेशमा वर्षाको सम्भावना रहेको हो। जल तथा मौसम विज्ञान विभाग मौसम पूर्वानुमान महाशाखाका अनुसार काठमाडौं उपत्यकालगायत मुलुकका विभिन्न स्थानमा आज बिहानसम्म हल्का वर्षा भएको छ। अहिले कोशी प्रदेशलगायत देशको पहाडी भूभागमा आंशिक बदली तथा बाँकी भूभागमा मौसम मुख्यतया सफा रहेको छ। आज दिउँसो कोशी प्रदेशलगायत देशका पहाडी भूभागमा मौसम आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ। कोशी, वाग्मती र गण्डकी प्रदेशका थोरै स्थानमा तथा बाँकी भूभागका केही स्थानमा मेघगर्जनचट्याङ्गसहित हल्कादेखि मध्यम वर्षाको सम्भावना छ। यस्तै लुम्बिनी, कर्णाली र सुदूरपश्चिम प्रदेशका थोरै स्थानमा हावाहुरीको सम्भावना रहेको महाशाखाले जनाएको छ। आज राति कोशी प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने छ। कोशी प्रदेशको केही स्थानमा आज राति पनि मेघगर्जनचट्याङ्गसहित हल्कादेखि मध्यम वर्षाको सम्भावना छ।"
चिडियाखानाको जग्गा अतिक्रमण,"वीरगञ्ज : पर्साको वीरगञ्ज महानगरपालिका३२ रामवनमा निर्माणाधीन चिडियाखाना व्यवस्थित गर्न थालिएको छ। चिडियाखानाको घेरबार गर्ने काम आधा सकिएको छ। करिब ५० हेक्टर क्षेत्रफलमा निर्माण गर्न लागिएको सो चिडियाखानाको घेरबारको काम ६० प्रतिशत सकिएको छ। पर्सा राष्ट्रिय निकुञ्जका प्रमुख संरक्षण अधिकृत रामचन्द्र खतिवडाका अनुसार उक्त प्राकृतिक चिडियाखानाको जग्गा अतिक्रमणमा परेको छ। केही स्थानीयले जग्गा अतिक्रमण गरेको उनले बताए। 'यसबाट चिडियाखानाको घेरबार गर्ने काम प्रभावित भएको छ', उनले भने, 'सरोकारवाला निकायसँग समन्वय गरेर काम अघि बढाउने योजना बनाएका छौँ।' चिडियाखाना रु एक अर्ब सात करोडको लागतमा निर्माण गर्न लागिएको हो। विसं २०७९ असोजदेखि चिडियाखाना निर्माण थालिएको हो। चिडियाखाना ५० हेक्टर क्षेत्रफलमा फैलिएको छ। वीरगञ्ज महानगरका नगरप्रमुख राजेशमान सिंहले प्रस्तावित चिडियाखानाको अतिक्रमित जग्गा रेखाङ्कन गरी हटाउने प्रक्रिया अघि बढाइने बताए। शुक्रबार बसेको सर्वपक्षीय बैठकले चिडियाखाना रहेको जग्गा अतिक्रमण हटाउन सूचना जारी गरिएको छ। 'चिडियाखानाको सीमाङ्कन गर्न सार्वजनिक र निजी आवादी जग्गा छुट्याउन नापी कार्यालयलाई अनुरोध गरिएको छ।' चिडियाखाना निर्माण गर्न ढिला गर्न नहुने उनको भनाइ छ। रासस"
विमानस्थलका कर्मचारीद्वारा हाकिममाथि हातपात,काठमाडौं : त्रिभुवन अन्तर्राष्ट्रिय विमानस्थलमा गत शनिबार सरकारी स्वामित्वको संस्था नेपाल वायु सेवा निगम (नेपाल एयरलाइन्स) का सफाइ शाखाका प्रमुख श्यामकृष्ण पालिखेलाई नेपाली कांग्रेस निकट नेपाल वायुसेवा निगम कर्मचारी संघ केन्द्रीय कार्यसमितिका अध्यक्ष मानबहादुर कुँवरले हातपात गरेका छन्। शाखा प्रमुख पालिखेलाई कुँवरले एकजना महिला कर्मचारीलाई रात्रि सत्रमा ड्युटी मिलाइदिन र त्यसबापत ओभरटाइमको भत्ता व्यवस्था गरिदिन सिफारिस गर्दा नमानेको झोकमा कुटपिट गरेका हुन्। शाखा प्रमुख पालिखेको मुटुमा पेसमेकर राखिएको छ। मेरुदण्डसम्बन्धी समस्या पनि छ। उनी अवकाशको मुखमा छन्। कुटाइले उनको अनुहार सुन्निएको छ। कार्यालयभित्रै कुटपिट भएको निवेदन लिएर शाखा प्रमुख पालिखे गौशालास्थित प्रहरी वृत्तमा पुग्दा कुँवर त्यसअघि नै उजुरी लिएर पुगिसकेका रहेछन्। प्रहरीले उनको उजुरी दर्ता गरेन। व्यवस्थापनले कुँवरलाई निलम्बन गरी छानबिन गर्ने भनेको छ। मानव संशाधन विभागका कामु निर्देशक अशोक सिग्देलका अनुसार छानबिन नसकिएसम्म वा बढीमा तीन महिनासम्मका लागि कुँवरलाई निलम्बन गर्ने विभागीय निर्णय भएको पत्र जेठ २० गते दिइएको छ।
अन्नपूर्णको विद्युतीय सवारी र्याली आज हुँदै,"काठमाडौं : अन्नपूर्ण मिडिया नेटवर्क (एएमएन)को तेस्रो संस्करणको विद्युतीय सवारी र्याली (इभी र्याली) आज हुँदैछ। विश्व वातावरण दिवसको अवसरमा आज बिहान ८ बजेबाट इभी र्यालीको आयोजना गरिएको छ। हेल द पोलुसन फाइटर्स नारा दिइएको एएमएन इभी र्याली काठमाडौंको भृकुटीमण्डपबाट सुरू हुनेछ। र्यालीमा कार, स्कुटर, ट्याम्पो, बसलगायतका विद्युतीय सवारी धनी सहभागी हुन सक्नेछन्। सहभागी हुनेहरूले निशुल्क रजिस्ट्रेशन गरेका थिए। इभी र्याली भृकुटीमण्डपबाट सुरु भएर भद्रकाली, त्रिपुरेश्वर, कुपण्डोल, जाउलाखेल, एकान्तकुना, धोविघाट, बल्खु, कलंकी, सोल्टीमोड, कालिमाटी र टेकु हुँदै जमलबाट फेरि भृकुटिमण्डप पुग्नेछ।"
अन्नपूर्ण मिडिया नेटवर्कको विद्युतीय सवारी र्याली (फोटो फिचर),"काठमाडौं : अन्नपूर्ण मिडिया नेटवर्क (एएमएन)ले तेस्रो संस्करणको विद्युतीय सवारी र्याली (इभी र्याली)गरेको छ। विश्व वातावरण दिवसको अवसरमा आज बिहान भृकुटीमण्डपबाट इभी र्यालीको आयोजना गरिएको हो। हेल द पोलुसन फाइटर्स नारा दिइएको एएमएन इभी र्याली काठमाडौंको भृकुटीमण्डप भृकुटीमण्डपबाट सुरु भएर भद्रकाली, त्रिपुरेश्वर, कुपण्डोल, जाउलाखेल, एकान्तकुना, धोविघाट, बल्खु, कलंकी, सोल्टीमोड, कालिमाटी र टेकु हुँदै जमलबाट फेरि भृकुटिमण्डप पुगेको हो। र्यालीमा कार, स्कुटरलगायतका विद्युतीय सवारी लिएर चालक सहभागी भएका छन्। सहभागीले नि:शुल्क रजिस्ट्रेशन गरेका थिए। कार्यक्रममा अन्नपूर्ण मिडिया नेटवर्ककका अध्यक्ष क्याप्टेन रामेश्वर थापाले ईभी र्याली आयोजना गरेर सकारात्मक चेत विकास गर्नुलाई आफ्नो कर्तव्य मानेको बताए। उनले वातावरणमैत्री काम गर्न सबैलाई आग्रह गरे। तस्बिरमा हेर्नुहोस् तस्बिरहरू : सुनीता डंगोलअभिषेक महर्जन"
देववृक्षहरूको धार्मिक महत्त्व,"धार्मिक ग्रन्थअनुसार देववृक्ष मानिएका बर, पीपल, पाखर, नीम, अमला, गुल्लर र शमीको रूख निकै महत्त्वपूर्ण छन्। हिन्दु धार्मिक ग्रन्थका अनुसार भगवान् कृष्णले समस्त वृक्षहरूमा म पीपलको वृक्ष हुँ भनेका छन्। स्कन्ध पुराणमा वर्णन गरिएअनुसार अश्रत्थ (पीपल) को जरामा विष्णु, हाँगामा केशव, शाखाहरूमा नारायण, पातहरूमा श्रीहरि र फलमा सबै देउताहरूको बास हुन्छ। शास्त्रहरूमा वर्णन गरिएअनुसार पीपलको सविधि पूजा अर्चना गर्नाले सम्पूर्ण देवताहरू स्वयं पूजित हुन्छन्। पीपलको रूख रोप्ने व्यक्तिको वंश परम्परा कहिले विनाश हुँदैन। प्रसिद्ध ग्रन्थ व्रतराजमा अश्रत्थोपासनामा पीपल वृक्षको महिमा उल्लेख गरिएको छ। त्यसैगरी अथर्ववेदको उपवेद आयुर्वेदमा पीपलको रूखको औषधीय गुणका साथै थुप्रै रोगहरूमा यसको उपयोगका विषयमा वर्णन गरिएको छ। पीपलको रूखमुनि मन्त्र, जप, ध्यान र सबै प्रकारको संस्कारलाई शुभ मानिएको छ। त्यसैले पनि होला गौतमबुद्धले पीपलकै रूखमुनि आफ्नो साधना गरेका थिए। श्रीमद्भागवत्मा वर्णन गरिएको छ कि द्वापर युगमा परमधाम् जानु पूर्व योगेश्वर श्रीकृष्णले यसै वृक्षको मुनि बसेर ध्यान गरेका थिए। पीपलजस्तै अर्को देववृक्ष हो बर। यसलाई एक दीर्घजीवी विशाल वृक्ष पनि भनिन्छ। हिन्दु परम्परामा यो पूज्य वृक्ष हो। हामीले आफ्ना बाजेबज्यैबाट सुन्दै आएका छौं कि बरको रूखमा भगवान्को बास हुन्छ। बौद्ध धर्ममा पनि बरको रूखलाई निकै महत्त्वपूर्ण वृक्षका रूपमा वर्णन गरिएको छ। धार्मिक मान्यताअनुसार बरको रूखमा पूजा गर्नाले र यसमा जल चढाउनाले पुण्य प्राप्ति हुन्छ। यो रूख त्रिमूर्तिको प्रतीक पनि हो। यसको छालामा विष्णु, जरामा ब्रह्मा र शाखाहरूमा शिवको बास हुने धार्मिक मान्यता छ। जसरी पीपललाई भगवान् विष्णुको प्रतीक मानिन्छ, त्यसैगरी बरलाई शिवको प्रतीक मानिन्छ। यो प्रकृतिको सिर्जनाको प्रतीक पनि हो। निकै लामो समयसम्म जीवित रहने हुनाले बरको रूखलाई अक्षयवृक्ष पनि भनिन्छ। अर्को देववृक्ष पाखर मानव शरीरका साथै पर्यावरणको लागि पनि औषधप्य गुणयुक्त रूख हो। यसमा वर्षौंसम्म जीवित रहने र जस्तोसुकै परिस्थितिमा पनि बाँच्न सक्ने क्षमता हुन्छ। महर्षि पतञ्जलिले पाकडको रूखलाई औषधिको रूपमा वर्णन गरेका छन्। देववृक्षकै रूपमा रहेको छ गुल्लरको रूख। यस रूखको सम्बन्ध शुक्र ग्रहसँग छ। यस रूखमा नियमित रूपमा जल अर्पण गर्नाले ग्रहदशा सुध्रिने र धनलाभ हुने जनविश्वास छ। शमीको रूखले शुद्ध हावा दिनुका साथै सौभाग्य र समृद्धिलाई आकर्षित गर्ने क्षमता पनि राख्छ। यसले नकारात्मक ऊर्जालाई टाढा राख्छ भने सुख, शान्ति र धनको प्राप्ति पनि गराउँछ।"
ठूलाबेँसीगैह्रेबेँसी सिँचाइ आयोजनामा पक्की कुलो,"म्याग्दी : म्याग्दीको मालिका गाउँपालिका४ च्युरीबोटमा रहेको ठूलाबेँसीगैह्रेबेँसी सिँचाइ आयोजनामा पक्की कुलो निर्माण भएको छ। गण्डकी प्रदेश सरकारको बजेटबाट उपभोक्ता समितिमार्फत सिँचाइ आयोजनाको कच्ची कुलोलाई ढलान गरेर पक्कीमा परिणत गर्न थालिएको सिँचाइ आयोजनाको उपभोक्ता समितिका अध्यक्ष फनबहादुर घर्तीले बताए। उनका अनुसार चालु आर्थिक वर्षमा विनियोजन भएको ३० लाख बजेटबाट छ सय ६० मिटरको पक्की कुलो निर्माण गरिएको हो। दाजुङखोला लघुजल विद्युत् आयोजनाको विद्युत् गृहबाट मुहानसम्म एक हजार छ सय ८० मिटर पक्की बनाउने योजनाअनुसार हालसम्म आठ सय ८५ मिटर कुलो निर्माण सकिएको छ, अध्यक्ष घर्तीले भने, गत वर्ष १० लाख बजेटबाट दुई सय २५ मिटर कुलो निर्माण गरेका थियौँ। उनका अनुसार गत चैतदेखि निर्माण सुरु गरिएको कुलो सम्पन्न भइसकेको छ। कूल लागतको १० प्रतिशत उपभोक्ताले श्रमदान गरेका छन्। थप सात सय ९५ मिटर कुलो निर्माण गरेर योजनालाई पूर्णता दिन आगामी वर्षको योजना तथा कार्यक्रममा प्रस्ताव गरिएको खानेपानी, जलस्रोत तथा सिँचाइ डिभिजन कार्यालयले जनाएको छ। सो योजनाबाट ५८ घरका कृषकको तीन सय रोपनी जमिनमा सिँचाइ सुविधा पुग्ने कार्यालयका प्रमुख झलकमोहन ओझाले जानकारी दिए। कच्ची कुलोबाट पानी ल्याउँदा सोसिएर खेतबारीसम्म नपुग्ने समस्या थियो, उनले भने, पक्की कुलो बनेपछि मुहानबाट पठाएको पानी सबै खेतबारीसम्म पुग्न थालेको छ। सिँचाइ सुविधा पुगेसँगै बाहै महिना खेतीबाली लगाउन सकिने भएको स्थानीय कृषक रेशम पुनले बताए। खानेपानी, जलस्रोत तथा सिँचाइ डिभिजन कार्यालयले चालु आवमा म्याग्दीमा ६० वटा सिँचाइ आयोजना कार्यान्वयन गरेको छ। दुई वटा योजनाको बहुवर्षीय ठेक्का आह्वान भएको कार्यालयका सबइञ्जिनियर अञ्जन खत्रीले बताए। उनका अनुसार उपभोक्ता समितिसँग सम्झौता भएका अधिकांश आयोजना सम्पन्न हुने चरणमा छन्।"
सवारी दुर्घटना हुँदा ५ घाइते,दाङ : दाङमा अटो र बस एकआपसमा ठोकिँदा ५ घाइते भएका छन्। तुलसीपुरबाट सल्यान जाँदै गरेको रा १ ख २०३७ नम्बरको बसले तुलसीपुर ७ शान्तिपार्क चौकमा रा १ ह २२०७ नम्बरको अटोलाई ठक्कर दिँदा अटोमा सवार ५ जना घाइते भएको इलाका प्रहरी कार्यालय तुलसीपुरका प्रहरी निरीक्षक प्रकाश थापाले जानकारी दिए। घाइते ३ जनाको अवस्था गम्भीर रहेको दाङ प्रहरीले बताएको छ। घाइतेहरूलाई उद्धार गरी राप्ती प्रादेशिक अस्पताल तुलसीपुर लैजाँदै गरिएको प्रहरी निरीक्षक थापाले बताए। थप विवरण आउन बाँकी छ।
