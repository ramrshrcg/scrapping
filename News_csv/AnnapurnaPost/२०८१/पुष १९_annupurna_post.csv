शीर्षक,विवरण
स्थिरताका लागि कांग्रेसएमाले गठबन्धन : प्रकाशमान सिंह,"सिरहा : उपप्रधान तथा सहरी विकास मन्त्री प्रकाशमान सिंहले स्थिरता र राजनीतिक स्थायित्वका कांग्रेसएमाले गठबन्धन बनेको बताएका छन्। लहान नगरपालिकाको १५औँ नगरसभाको उद्घाटन सत्रलाई सम्बोधन गर्दै मन्त्री सिंहले जनताको इच्छा चाहनालाई पूरा गर्न तीनै तहका सरकारले एकअर्काको विरोध गर्न छोडेर विकासका लागि प्रतिस्पर्धा गर्नुपर्ने बताए। प्रहरी र निजामती कर्मचारी समायोजनसम्बन्धी विधेयक आउने अधिवेशनबाट पारित हुने उनले जानकारी गराए। यी दुई विधेयक पारित भएपछि संघीयता अझ बलियो रूपमा कार्यान्वयनको बाटोमा अघि बढ्ने उनको भनाइ थियो। संघीयताको जग बसालिएको छ। अब बलियो बनाउन बाँकी छ। संविधानको अनुसूचीमा भएका व्यवस्थालाई कानुन बनाएर कार्यान्वयन गर्दै गएपछि संघीयताको जग बलियो हुन्छ,' उनले भने, 'संविधानले नै सहमति, सहकार्य र सहअस्तित्व परिकल्पना गरिसकेको छ। स्थानीय, प्रदेश र संघीय सरकारबीच सोही बमोजिमको समन्वय हुनुपर्छ।' देशकै ठूलो लहान नगरपालिका स्वाभावतः सहर हो। यहाँबाट पहाडी लगायतका जिल्लामा सामान निर्यात हुँदै आएको पाइन्छ उनले भने, यो नगरलाई कृषि, पर्यटन र व्यपारको हब सहर बनाउन योजनाबद्ध रूपामा अघि बढ्नुपर्छ।' नयाँ सहरी नीति २०८१ अनुसार यो नगरको विकास गर्न चाहिने अवश्यक सहयोग गर्न हामी तयार रहेको उनले बताए।"
"ठोरी नाकामा फेरि रोकियो भारतीय सवारीको प्रवेश, भारतीय पर्यटकहरू निरास",वीरगन्ज : पर्साको ठोरी नाकास्थितत अमृतधारा छोटी भन्सार कार्यालयबाट भारतीय सवारी प्रवेशको भन्सार प्रज्ञापत्र काट्ने काम हालका लागि बन्द गरिएको छ। ठोरी नाकामा रहेको अमृतधारा छोटी भन्सारबाट पुस १६ गते बाट भारतीय सवारीको प्रवेशका लागि भन्सार प्रज्ञापनपत्र काट्ने (अस्थायी पैठारी)को कामकाज बन्द भएको हो। गत वैशाख १९ गतेदेखि चालू भएको भारतीय सवारीसाधनको अस्थायी पैठारी पुस १६ गतेदेखि बन्द भएको अमृतधारा छोटी भन्सार कार्यालयले जनाएको छ। भारतीय सवारीको अस्थायी पैठारीको अनुमति भन्सार विभागले नै पुस १६ गतेसम्मका लागि मात्र तोकेको र पुनः नवीकरण नभएकाले हाललाई अस्थायी पैठारी सम्बन्धी काम रोकिएको कार्यालयले जनाएको छ। भारतीय सवारीको अस्थायी पैठारीका लागि भन्सार विभागले तोकेको समयावधि सकिनुपूर्व नै भन्सार विभाग लगायतका अन्य सम्बन्धित निकायलाई परिपत्र गरि सकिएको भएपनि हालसम्म अस्थायी पैठारीको थप सम्बन्धी सूचना नआएकाले भारतीय सवारीसाधनको भन्सार रोकिएको समेत कार्यालयले जनाएको छ। कार्यालयका अनुसार गत वैशाख १९ देखि पुस १६ गतेसम्म भारतीय सवारीको अस्थायी पैठारी बापत १० लाख १९ हजार रुपैयाँ राजस्व संकलन भएको छ। भारतीय सवारीको अस्थायी पैठारी रोकिए पनि कार्यालयमा अन्य कारोबार भने यथावत नै रहेको छ। छोटी भन्सार कार्यालयले पुस १७ गतेदेखि यता भारतीय सवारी प्रवेशको भन्सार कट्न छाडेको खबर पाएपछि ठोरी गाउँपालिकाले सम्बन्धित निकायसँग नवीकरणको प्रक्रिया अघि बढाएको ठोरी गाउँपालिकाका अध्यक्ष लालबहादुर श्रेष्ठले बताए। ठोरी छोटी भन्सारमा भारतीय सवारीसाधनको भन्सार कट्छ भन्ने बुझेका भारतीय पर्यटकहरु ठोरी आइपुग्दा निरास भएर फर्किनु परेको ठोरी बजार व्यवस्थापन समितिका अध्यक्ष बलराम सापकोटाले बताए। दैनिक रूपमा १० वटाजति भारतीय पर्यटकहरुले सवारीसाधनको भन्सार गरी नेपालका विभिन्न स्थान जाने गरेकामा नयाँ वर्ष २०२५ को आगमनसँगै सवारीसाधनको भन्सार काट्न छोडेपछि ठोरीवासी मात्र नभई भारतीय पर्यटकहरूमा समेत निराशा छाएको ठोरी भन्सार छेउमा होटल व्यवसाय गर्दै आएका होटल व्यवसायी दिनेश नेपालले बताए। ठोरी नाका हुँदै नेपाल प्रवेश गर्न रुचाउने भारतीय पर्यटकहरूको संख्यामा बढोत्तरी हुँदै गएको भन्सार विभागलाई समेत जानकारी भएको हुँदा नेपाल सरकारले अस्थायी पैठारीको नवीकरण गर्नुपर्ने समृद्ध ठोरी अभियानका संयोजक प्रकाश खनालले बताए।
पशुपतिनाथ फाउण्डेशनमा नयाँ नेतृत्व,"अमेरिका : श्री पशुपतिनाथ फाउण्डेशन लस एन्जल्स, क्यालिफोर्नियामा विमल श्रेष्ठको नेतृत्वमा कार्यसमिति चयन भएको छ। फाउण्डेशनको विधानअनुसार बहाल रहेको कार्यसमितिको प्रेसिडेन्ट इलेक्ट स्वतः अध्यक्ष रहने प्रावधानअनुरुप यसअघि प्रेसिडेन्ट इलेक्ट रहेका श्रेष्ठ अध्यक्षमा निर्विरोध भएका हुन्। त्यस्तै संस्थाको प्रेसिडेन्ट इलेक्ट रामबाबु पाण्डे, वरिष्ठ उपाध्यक्षमा डिल्ली सिद्वार्थ सिलवाल, उपाध्यक्षमा उपेन्द्र सापकोटा, सचिव तुल्सीराम ज्ञवाली, सहसचिव सुमन ढकाल, कोषाध्यक्ष लक्ष्मण घिमिरे, सहकोषाध्यक्ष डिल्लिप्रसाद थपलिया चयन भएका हुन्। त्यस्तै समितिको निर्देशकहरूमा अजित बाबु घिमिरे, अमृत महतो, भवानी पाण्डे, सपना सेढाई थपलिया, रामशरण पाण्डे, सन्जु सापकोटा, भुवा नुरे, चक्रपाणी मिश्र, मिलन न्यौपाने, मुना प्याकुरेल, नन्दलाल गौतम र प्रविण घिमिरे छन्। यसअघि संस्थामा रामेश्वर भण्डारीको अध्यक्षतामा कार्यसमिति रहेको थियो। श्री पशुपतिनाथ तथा बुद्व मन्दिरको संरक्षक संस्था फाउण्डेशनको बोर्ड अफ ट्रष्टीको अध्यक्षमा अकराज पाण्डे चयन भए। जसको सदस्यमा भिम ढकाल, विवेक श्रेष्ठ, विमला ढकाल, डिलु थापा, नेत्र मैनाली, राजेन्द्र कार्की, रामराजा पाण्डे, शमशेर भण्डारी, श्याम जोशी र सुशीला न्यौपाने रहेका छन्।"
किवीले बजार नपाउँदा किसान चिन्तित,"रुकुमपूर्व : रुकुमपूर्वमा किवी खेती फस्टाउँदै गएको छ। परीक्षणका लागि लगाइएको किवी फस्टाउँदै गएपछि हाल किसान व्यावसायिक किवी खेतीतर्फ आकर्षित भएका छन्। तीन गाउँपालिका रहेको सिस्ने, भूमे र पुथाउत्तरगंगा गाउँपालिकाको अधिकांश ठाउँमा किवी उत्पादन राम्रो देखिएको छ। किसानले लगाएको किवी बारीमा लटरम्म फलेको छ। तर, लटरम्म फलेका किवीले बजार नपाउँदा किसान चिन्तित छन्। भूमे गाउँपालिका५ दालिबाङमा मोहनसिंह पुनले ३ वर्षअघि मकै खेती मासेर किवी खेती तर्फ लागे। पुनले ठूला शहरी बजारमा किवीको माग राम्रो देखेपछि आफ्नै १५ रोपनी जग्गामा व्यावसायिक किवी खेती गरेको बताए। विभिन्न पुस्तक तथा युट्युबमा किवी खेती गर्ने तरिका तथा प्रविधिका बारेमा अध्ययन समेत गरे। उनले भने, धैरे स्थानमा पुगेर किवी फर्मको पनि अवलोकन गरे परीक्षणका रूपमा सुरुको वर्षमा लगाएको किवीले राम्रै फल दिन थालेपछि करिब १० लाख लगानीमा किवी खेती गर्नेमा लागियो। उत्पादन राम्रो भइरहेको छ। तर बिक्री हुँदैन। १५ रोपनी जग्गामा उत्पादन भएको किवीले बजार नपाउँदा नोक्सानी व्यहोर्नु परेको उनको भनाइ छ। गत वर्षको भन्दा यस वर्ष दोबर बढी किवी उत्पादन भएको छ। बजार अभाव र मूल्य नपाउँदा सारै चिन्तित हुनु परेको पुनले सुनाए। रुकुमपूर्वमा सानो बजार भएको र उत्पादन धेरै भएपछि बिक्रीमा समस्या भएको भूमे गाउँपालिका५ का अर्का किसान मिनबहादुर बुढाले बताए। बुढाले भने, रुकुमपूर्वका बजारमा किवी बिक्री हुँदैन पोखरा, काठमाडौं लैजान कठिनाइ छ। यो किसानका समस्या सरोकारवाला निकायले ध्यान नै दिँदैनन्। यस जिल्लामा १४ हेक्टर क्षेत्रफलमा किवी लगाइएको एकीकृत पशुपक्षी विकास कार्यालय रुकुमपूर्वका प्रमुख डिल्लीराज पौडेलको भनाइ छ। प्रमुख पौडेलका अनुसार उक्त क्षेत्रफलमा लगाइएको किवी ९९ मेट्रिक टन उत्पादन भएको छ। उत्पादन भएको कृषि उपजले बजार नपाउँदा आफूहरू पनि दुःखी भएको उनले बताए। उत्पादन कृषि उपज बिक्रीका लागि स्वयम किसानले नै ग्राहक खोज्नुपर्ने उनको भनाइ छ। यद्यपि कृषि कार्यालयले अन्य जिल्लाका बजारसँग यहाँका उत्पादित कृषि उपज खरिद, बिक्रीका लागि सहजीकरण गर्ने पौडेलले बताए। किवीको मूल्य प्रतिकिलो २ सय रुपैयाँ रहेको छ। सिस्ने गाउँपालिकामा २ हेक्टर, भूमेमा ५ र पुथाउत्तरगंगा गाउँपालिकामा ३ हेक्टर जमिनमा किवी उत्पादनको भएको छ।"
तादीमा बाँदर नियन्त्रण अभियान,नुवाकोट : बाँदरले किसानहरूलाई निकै दुःख दिएपछि तादी गाउँपालिकाले बाँदर नियन्त्रण अभियान सञ्चालन गरेको छ। गाउँपालिकाले बाँदर समस्या समाधानका लागि किसानहरूलाई बन्दुक हस्तान्तरण गरेको हो। कृषकहरूलाई बाँदरबाट बालीनालीमा हुने नोक्सानी नियन्त्रण गर्ने उद्देश्यले बन्दुक वितरण गरेको हो। गाउँपालिकाले स्थानीय किसानहरूको माग र समस्या नियन्त्रणका लागि तत्कालका लागि बन्दुक वितरण गरेको कार्यालयले जनाएको छ। पालिका अध्यक्ष सन्तबहादुर तामाङ र उपाध्यक्ष सन्जु प्याकुरेल श्रेष्ठ लगायतले किसानहरूलाई बाँदर नियन्त्रणका लागि बन्दुक हस्तान्तरण गरेका हुन्। बाँदर नियन्त्रणका लागि बन्दुक पाएपछि किसानहरुलाई बाँदरहरूको संख्याका कारण बाली नष्ट हुने समस्याले पीडित स्थानीय कृषकहरूले राहत पाउने विश्वास गरिएको उपाध्यक्ष श्रेष्ठको भनाइ छ। तादी गाउँपालिकाले नियन्त्रणको लागि बन्दुक हस्तान्तरण गर्नुका साथै अन्य वैकल्पिक उपायहरू पनि अवलम्बन गर्ने योजना बनाएको बताएको छ। स्थानीय आवश्यकता र मागलाई ध्यानमा राखी यस्ता कार्यक्रमहरूलाई अझ प्रभावकारी बनाउने प्रयास गरिने गाउँपालिकाले जनाएको छ।
जबरजस्ती करणी गरेको आरोपमा युवक पक्राउ,रुकुम पूर्व : ३२ वर्षीया महिलालाई जबरजस्ती करणी गरेको आरोपमा युवक पक्राउ परेका छन्। पक्राउ पर्नेमा रुकुम पूर्वको भूमे गाउँपालिका७ लाभाङका २९ वर्षीय सुर्जे रोका मगर रहेका छन्। जिल्ला प्रहरी कार्यालय रुकुम पूर्वबाट खटिएको टोलीले शुक्रबार बिहान पक्राउ गरेको हो। मगरले ती महिलालाई आइतबार बिहान जबरजस्ती करणी गरेको भन्ने उजुरीका आधारमा पक्राउ गरिएको प्रहरीले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ।
मुक्तिनाथ विकास बैंक १९औँ वर्षमा प्रवेश,"काठमाडौं : मुक्तिनाथ विकास बैंक लिमिटेड १८ औं वर्ष पूरा गरी १९ औं वर्षमा प्रवेश गरेको छ। यस अवसरमा आज देशभरि विविध कार्यक्रमहरू गरिएका छन्। बैंकले केन्द्रीय कार्यालय, लाजिम्पाट काठमाडौं, क्षेत्रीय कार्यालयहरू जनकपुर, नारायणगढ, धादिङ, पोखरा, बुटवल र कोहलपुरमा आयोजित बृहत् रक्तदान कार्यक्रममा कुल ६११ युनिट रगत संकलन गरी स्थानीय रक्तसञ्चार गृहहरूलाई हस्तान्तरण गरिएको छ। सोही अवसरमा वातावरण संरक्षण र जलवायु परिवर्तन रोकथाम विषयलाई लक्षित गरी कक्षा ८ देखि १० सम्मका विद्यार्थीहरूबीच आर्ट अफ अर्थ, कम्ब्याटिङ क्लाइमेट चेन्ज शीर्षकमा राष्ट्रव्यापी चित्रकला प्रतियोगिता सम्पन्न भएको छ। उक्त प्रतियोगितमा कुल ४७६ विद्यार्थीहरू सहभागी भएका थिए। सर्वोत्कृष्ट चित्रका सिर्जनाकार जुलेन गुरुङलाई ५० हजार रुपैयाँ नगद र प्रमाणपत्र, हरेक क्षेत्रीय कार्यालय अन्तर्गतका उत्कृष्ट चित्रकारलाई जनही १० हजार रुपैयाँ नगद र प्रमाणपत्र प्रदान गरिएको छ। त्यसैगरी बैंकले कृषि क्षेत्रमा खोज अनुसन्धान गरी प्रेरणादायी लेख रचनाहरु तथा समाचारहरू प्रकाशित गर्ने उत्कृष्ट ३ जना पत्रकारहरूलाई मुक्तिनाथ उत्कृष्ट कृषि पत्रकारिता पुरस्कार ले सम्मानित गरेको छ। पत्रकारहरू सागर परियार (जुम्ला), कौशिला कुँवर (काठमाडौं) र माधवप्रसाद अर्याल (पाल्पा) लाई क्रमशः ३५, २५ र १५ हजार रुपैयाँ नगद पुरस्कार र प्रमाणपत्र प्रदान गरिएको छ। यी दुवै प्रतियोगिताहरूमा सम्बन्धित विषयका स्वतन्त्र विशेषज्ञहरूको छनोटका आधारमा पुरस्कार घोषणा गरिएको थियो। साथै बैंकले सातवटै प्रदेशलाई समेट्ने गरी विभिन्न विद्यालयका कक्षा ११ र १२ मा अध्ययन गर्ने विद्यार्थीहरूलाई छात्रवृत्ति विभिन्न क्याम्पसहरूमा पुस्तकालय स्थापना तथा भौतिक संरचना निर्माण गर्न सहयोग, विभिन्न विद्यालयका विद्यार्थीहरुलाई न्यानो कपडा तथा स्टेशनरी सामग्रीहरू वितरण, वातावरण संरक्षण तथा सरसफाइसम्बन्धी कार्य, बागमती सफाइ महाअभियानलाई सफाइ सामग्री हस्तान्तरण, गैरनाफामूलक सामाजिक संस्थाहरूलाई आर्थिक सहयोग, वित्तीय साक्षरता कार्यक्रम सञ्चालन, डिजिटल माध्यमद्वारा बैंकिङ साक्षरता, धार्मिक तथा सांस्कृतिक विकासका लागि आर्थिक सहयोग, स्थानीय निकायहरूसँग सहकार्य गरी सेवाग्राहीको हित हुने गरी फर्निचर तथा उपकरणहरू हस्तान्तरण जस्ता विभिन्न सामाजिक कार्यहरू सम्पन्न गरेको छ। बैंकको केन्द्रीय कार्यालय, लाजिम्पाट, काठमाडौंमा आयोजित कार्यक्रमको उद्घाटन बैंकका सञ्चालक समितिका अध्यक्ष तथा कार्यक्रमका अध्यक्ष भरतराज ढकालले गरे भने सञ्चालक उमेशकुमार आचार्यले स्वागत मन्तव्य, बैंकको हालको अवस्था, प्रगति तथा विभिन्न क्रियाकलापहरूबारेमा प्रमुख कार्यकारी अधिकृत प्रद्युम्न पोखरेल र धन्यवाद मन्तव्य सञ्चालक नारायणकुमार श्रेष्ठले राखेका थिए। उक्त कार्यक्रममा मुक्तिनाथ विकास बैंकको संस्थागत गीत विमोचन, संस्थामा १० वर्ष सेवा अवधि पूरा गरेका ४१ जना कर्मचारीहरूलाई सम्मान पनि गरिएको थियो। सो कार्यक्रममा बैंकका सञ्चालकहरू, शेयरधनीहरू, सेवाग्राहीहरू तथा कर्मचारीहरूको उपस्थिति रहेको थियो।"
केन्द्रीय नेताहरूको सहभागितामा माओवादीले जनता केन्द्रित अभियान सञ्चालन गर्ने,"काठमाडौं : नेकपा माओवादी केन्द्रले संघीय संसदको अधिवेशन आह्वान नभए सरकारलाई दबाब दिने बताएको छ। पार्टी कार्यालय पेरिसडाँडामा शुक्रबार बसेको माओवादी केन्द्रको स्थायी कमिटी बैठकपछि प्रवक्ता अग्निप्रसाद सापकोटाले सरकारले नियतबस संघीय संसदको अधिवेशन आह्वान नगरेको भन्दै संसदमा रहेका सवै दलसंग छलफल गरेर दबाब सिर्जना गर्ने बताए। बैठकमा ३० जना स्थायी कमिटी सदस्यले अध्यक्ष पुष्पकमल दाहाल 'प्रचण्ड'ले मौखिकरूपमा राखेको राजनीतिक प्रतिवेदनमाथि धारणा राखेको प्रवक्ता सापकोटाले बताए। उनीहरूले समसामयिक परिस्थिति, पार्टी रुपान्तरण, अहिलेको सरकारको क्रियाकलापका बारेमा, संविधान संशोधनाका बारेमा धारणा राखेको उनले बताए। समाजवादी विचारधारको विकासका लागि, सबै पालिकाहरूमा समाजवादका आधारशीला खडा गर्ने गरी तयारी गर्नुपर्ने नेताहरूले जोड गरेको सापकोटाको भनाइ छ। बैठकमा अध्यक्ष प्रचण्डले देशका सबै तहका जनतामाझ पुगेर समस्या बुझ्ने गरी विभिन्न अभियान सञ्चालन गर्ने र त्यसमा अध्यक्षसहित सबै केन्द्रीय नेताहरू सहभागी हुने बताएका थिए। स्थायी कमिटी बैठक शनिबार पनि बस्ने प्रवक्ता सापकोटाले बताए। पुस २१ गतेदेखि सुरु हुने केन्द्रीय कमिटीको तयारीका लागि माओवादीको स्थायी कमिटीको बैठक निरन्तर बसिरहेको छ।"
स्वास्थ्य बीमा सुधार कार्यदलले स्वास्थ्यमन्त्रीलाई बुझायो प्रतिवेदन,काठमाडौं : स्वास्थ्य बिमा क्षेत्र सुधारका लागि सुझाव दिन गठित स्वास्थ्य बीमा सुधार कार्यदलले स्वास्थ्यमन्त्री प्रदीप पौडेललाई प्रतिवेदन बुझाएको छ ।शुक्रबार मन्त्रालयमा आयोजित एक कार्यक्रमकाबीच कार्यदलले आफ्नो प्रतिवेदन मन्त्री पौडेललाई हस्तान्तरण गरेको हो । प्रतिवेदनमा स्वास्थ्य बिमा कार्यक्रमलाई प्रभावकारी बनाउन वर्तमान अवस्थाको समीक्षा गर्दै भविष्यमा गर्नुपर्ने सुधारका कामहरू समावेश गरिएको छ । प्रतिवेदन बुझ्दै मन्त्री पौडेलले विद्यमान विमा व्यवस्थाले केहि राहत भएपनि पूर्ण नभएकाले यसलाई व्यवस्थित गर्दै अघि बढ्नका लागि थप अध्ययन गरिएको बताए। पौडेलले प्रतिवेदनका सुझावहरूलाई कार्यान्वयन गरिने प्रतिबद्धता व्यक्त गरे। नागरिकलाई सहज हुने गरि बीमाको दायरा बढाउने गरि मन्त्रालयले तयारी गरिरहेको उनले बताए। मन्त्री पौडेलले स्वास्थ्य बीमा ५ लाखसम्म पुराउनका लागि स्रोत सुनिश्चितताको विषयका बारेमा पनि अध्ययन गरिएको जिकिर गरे। स्वास्थ्य बीमालाई प्रभावकारी रुपमा अघि बढाउनका लागि मन्त्री पौडेलले यहि असोज ९ गते वरिष्ठ जनस्वास्थ्य विज्ञ डाशम्भुप्रसाद आचार्यको संयोजकत्वमा नौ सदस्यीय कार्यदल गठन गरेका थिए।
सरकारको मर्मअनुसार काम गर्न मन्त्री दाहालको निर्देशन,"काठमाडौं : भौतिक पूर्वाधार तथा यातायात मन्त्री देवेन्द्र दाहालले सरकारको मर्म झल्कने गरी काम गर्न कर्मचारीहरूलाई निर्देशन दिएका छन्। सडक विभागले आज पोखरामा आयोजना गरेको आयोजना सञ्चालन तथा व्यवस्थापन सम्बन्धी दुई दिने कार्यशालाको समापनका अवसरमा उनले विकास निर्माणलाई तीव्रता दिई आर्थिक समृद्धिको लक्ष्य हासिल गर्नुपर्ने भएकाले सोही ढंगबाट काम गर्न निर्देशन दिएका हुन्। रुग्ण आयोजनाहरूको व्यवस्थापन गर्दै नयाँ आयोजनाहरूलाई गति दिने गरी कार्यक्षेत्रमा खटिन उनले आग्रह गरे। असल नियतले कार्यसम्पादन गर्दा कुनै पनि निकायबाट कारबाहीमा परिन्छ कि भन्ने डर नमानि काम गर्न र नीतिगत समस्याहरू भए मन्त्रालयले सहजीकरण गर्ने उनले प्रतिबद्धता जनाए। नेपाल अझै पनि निर्माणकै चरणमा रहेकाले अब बन्ने र बनिरहेका संरचनाहरूलाई दिगो र सुरक्षित बनाउनेतर्फ ध्यान दिन समेत उनले आग्रह गरे। आयोजनाहरूलाई आवश्यकता र उपयोगिताका आधारमा प्राथमिकता दिइनुपर्ने भन्दै मन्त्री दाहालले संख्यात्मक रूपमा मात्र नभई गुणात्मक रूपमा निर्माण कार्यमा जोड दिनुपर्ने बताए। कुनै पनि आयोजना लामो समय सम्म अलपत्र रहने अवस्थाको अन्त्य गर्न भन्दै उनले योजना, आयोजना अलपत्र पारिने प्रवृतिको अन्त्य गर्न मन्त्रालयले प्राथमिकता दिएको उल्लेख गरे। यसैगरी १७ बुँदे प्रतिबद्धता तथा निर्देशन जारी गर्दै कार्यशाला समापन भएको छ। बढीभन्दा बढी समय कार्यक्षेत्रमा खटिन, अभिलेख प्रणाली व्यवस्थित बनाउन, कार्यसम्पादन विवरण नियमित रूपमा सडक विभागमा पठाउन लगायतका विषयहरू समेटिएको छ। रुग्ण आयोजना व्यवस्थापनको कामलाई गति दिन, सञ्चालित आयोजनाहरूको नियमित नियमन गर्न लगायतका विषयहरू समेत त्यसमा रहेका छन्। उक्त १७ बुँदे प्रतिबद्धता तथा निर्देशनको प्रभावकारी कार्यान्वयन गर्न समेत मन्त्री दाहालले आग्रह गरे।"
राखेपका नवनियुक्त सदस्यहरूले लिए सपथ,"काठमाडौं : राष्ट्रिय खेलकुद परिषद्मा नियुक्त भएका सदस्यहरूलाई पद तथा गोपनियताको सपथ गराइएको छ। शुक्रबार सिंहदरबारस्थित खेलकुद मन्त्रालयमा खेलकुदमन्त्री तेजुलाल चौधरीले परिषद्को सदस्यमा नियुक्त भएका ८ जनालाई पद तथा गोपनियताको सपथ गराएका हुन्। केही दिनअघि बसेको मन्त्रिपरिषद् बैठकले खेलकुद परिषद्को सदस्यमा शान्तिकुमारी चौधरी, आनन्दकुमार झा, सुवर्ण श्रेष्ठ, कमलबहादुर भट्टराई, हिमालकुमार श्रेष्ठ, नन्दा बस्याल, जगतसिंह धामी र भानबहादुर चन्दलाई चार वर्षका लागि नियुक्त गरेको थियो। परिषद्का सदस्यहरूलाई सपथ गराउँदै मन्त्री चौधरीले खेलकुद क्षेत्रको विकासका लागि आवश्यक भूमिका निर्वाह गर्न आग्रह गरे।"
बैंक तथा वित्तीय संस्थालाई उद्योगमन्त्रीको सुझावउत्पादनमूलक क्षेत्रमा लगानी गरौं,"काठमाडौं : उद्योग वाणिज्य तथा आपूर्तिमन्त्री दामोदर भण्डारीले बैंक तथा वित्तीय संस्थाहरूले उत्पादन तथा उत्पादकत्व सिर्जना हुने क्षेत्रमा लगानी गर्न सुझाव दिएका छन्। शुक्रबार काठमाडौंमा आयोजित बैंक तथा वित्तीय संस्था परिसंघ नेपाल (सिबिफिन) को पाँचौं वार्षिक साधारण सभामा बोल्दै मन्त्री भण्डारीले बैंक तथा वित्तीय संस्थामा रहेका पूँजीलाई उत्पादन तथा उत्पादकत्व सिर्जना हुने क्षेत्रमा लगानी गर्न सुझाव दिएका हुन्। बैंकर र उद्योगहरू एउटै व्यक्तिले सञ्चालन गर्ने र सेवामूखी भन्दा पनि नाफामूखी हुने प्रवृत्तिको अन्त्य हुनुपर्ने उनले बताए। मन्त्री भण्डारीले अहिले प्राप्त गरेका सफलतामा पनि राजनीतिक नेतृत्वको भूमिका रहेको र अहिलेको आर्थिक असफलताको दोषी पनि राजनीतिक नेतृत्व नै भएको धारणा राखे । यसअघि बनाएका नीति अहिले बाधक र बोझिला बनेकाले त्यसलाई सुधार गर्ने आवश्यकता सरकारले देखेको उनको भनाइ छ । उनले नीतिगत सुधारका लागि संविधान संशोधन गर्न ठूला दलबीच सहमति नै भइसकेको जिकिर गरे। कार्यक्रममा सिबिफिनका अध्यक्ष उपेन्द्र पौडेलले पूँजीगत खर्च प्रणालीमा व्यापक सुधार योजना, नीति तथा कार्यक्रमको कार्यान्वयनको प्रभावकारितामा अभिवृद्धि गरिनुपर्ने बताए। त्यस्तै उनले राजस्वको दर भन्दा दायरा अभिवृद्धि गरिनुपर्ने, बैंक तथा वित्तीय संस्थामा वैदेशिक लगानी भित्र्याउनका लागि ल्याउनका लागि आवश्यक नीति तथा वातावरणमा सहजीकरण गरिनुपर्ने धारणा राखे। त्यस्तै पौडेलले पूँजी निर्माण तथा परिचालनमा सहयोग पुग्ने गरी संस्थापक शेयरलाई सर्वसाधारण शेयरमा रुपान्तरण हुने व्यवस्थामा सहजीकरण हुनुपर्ने उल्लेख गरे । बैंक तथा वित्तीय संस्था तथा जग्गा व्यवसायीहरुको हकमा जग्गा हदबन्दी नलाग्ने व्यवस्था गरिनुपर्ने समेत उनको भनाइ छ ।"
प्रत्येकको घरमा खानेपानी र नलको व्यवस्था गर्छौं : मन्त्री यादव,"बारा : खानेपानी मन्त्री प्रदीप यादवले बारा जिल्लाका हरेक नागरिकको घरमा शुद्ध खानेपानीसहितको नलको व्यवस्था गरिने बताएका छन्। नेपाल खानेपानी संस्थान, शाखा कार्यालय कलैयाको आयोजनामा मानमतकलैयामटिअर्वा सडक खण्डमा जोडिने त्रिचन्द्र स्कुलदेखि भतौडा पोखरी (३४ किमी) नयाँ खानेपानी पाइपलाइन विस्तार परियोजनाको शिलान्यास गर्दै मन्त्री यादवले सो कुरा बताएका हुन्। 'बारा जिल्लामा घाम पानीले क्षति पुर्याएका खानेपानीका सबै ट्यांकीहरू मर्मतका लागि आगामी आर्थिक वर्षमा बजेट विनियोजन गरी यहाँका नागरिकलाई शुद्ध खानेपानी वितरण गर्ने म बचन दिन चाहन्छु,' उनले भने। उनले पछिल्लो समय चुरे दोहन, जङ्गल फडानी गर्ने कार्य बढेको र जलवायु परिवर्तनका कारण तराईका विभिन्न क्षेत्रमा रहेका भूमिगत खानेपानीसहित चापाकलहरू सुक्दै गएकाले आगामी दिनमा तराईका क्षेत्रमा पानीको निकै समस्या उत्पन्न हुने बताए। 'विगतमा दुई सय ५० फिटमा चापाकलमा पानी आउँथ्यो। चुरे दोहन, जङ्गल फडानी तथा जलवायु परिवर्तनका कारण तीन सय फिटमा पनि आउँन छोडेको छ। शुद्ध खानेपानीका लागि ठोस पहल नचाले तराईमा पानीको निकै हाहाकार हुने सम्भावना छ। सरकार हरेक नागरिकको पहुँचमा शुद्ध खानेपानी पुर्याउनका लागि कटिबद्ध छ,' उनले भने। बाराको सिस्वा गाउँबासी एवं आसपासका क्षेत्रका लागि खानेपानी आयोजना निर्माण गर्न आगामी महिना १४ करोडको टेण्डर आह्वान गर्ने कार्ययोजना रहेको मन्त्री यादवले बताए। उनले भने, 'म खानेपानी मन्त्री हुँ। मेरो काम नागरिकलाई शुद्ध पानी खुवाउनु हो। मेरो कार्यकालमा सबै नागरिकलाई शुद्ध अनि स्वच्छ खानेपानीको पहुँचमा पुर्याउने छु।' आम नेपाली नागरिकलाई शुद्ध पानी प्रदान गर्ने उद्देश्यले सञ्चालनमा रहेका खानेपानी मन्त्रालय मातहतका सबै खानेपानी आयोजनाहरूको नतिजा देखिने गरी काम गरी काम भइरहेको समेत मन्त्री यादवले बताए।"
एमाले नेता पोखरेलको किताब विमोचन गर्दै पूर्वराष्ट्रपति भण्डारीले के भनिन्?,"काठमाडौं : पूर्वराष्ट्रपति विद्यादेवी भण्डारीले अराजकता, विकृति र विसंगतिलाई रोक्न प्रगतिशील कला संस्कृतिको महत्त्वपूर्ण भूमिका हुने बताएकी छन्। शुक्रबार काठमाडौंमा एमालेका वरिष्ठ उपाध्यक्ष ईश्वर पोखरेलको संस्मरण आमा, सपना र ताराहरू लोकार्पण गर्दै भण्डारीले यस्तो बताइन्। उनले सर्जकहरूले आफ्ना सिर्जनामार्फत देश र जनताको सेवामा थप समय खर्चिनुपर्ने खाँचो देखिएको धारणा राखिन्। भण्डारीले नेपाली राजनीतिक परिवर्तनमा ईश्वर पोखरेलले खेलेको भूमिकाको प्रशंसा गरिन्। त्यस्तै उनले पार्टी वा राजकीय जुनसुकै भूमिकामा भए पनि आफ्नो जिम्मेवारी प्रभावकारी रूपमा निर्वाह गर्नुपर्छ भन्ने मान्यता पोखरेलमा रहेको बताइन्। कार्यक्रममा कांग्रेसका महामन्त्री विश्वप्रकाश शर्माले समाजलाई सही तवरले अघि बढाउन आमाहरूको भूमिका महत्त्वपूर्ण रहेको बताए। उनले देशलाई सामाजिक अभिभावक आवश्यक परेकाले राजनीतिभन्दा पर बसेर परिवर्तनको नायक बन्न पूर्वराष्ट्रपति विद्यादेवी भण्डारीलाई सुझाव दिए। राजनीतिमा आएर कसैको मात्रै बन्ने पनि सुविधा रहेपनि राजनीतिभन्दा पर सामाजिक परिवर्तनको नायक बनेर सबैको बन्ने अवसर पनि रहेको उनले बताए। त्यस्तै पोखरेलले आमाहरूको नायकत्व स्थापित गर्न आफूहरूको तर्फबाट राजनीतिक हिसाबले कुनै कमी हुन नदिने प्रतिबद्धता जनाए।"
नेपाल लाइफले सार्वजनिक गर्यो आकर्षक नेपाल लाइफ रक्षा कवच म्यादी जीवन बीमा योजना,"नेपाल लाइफ इन्स्योरेन्सले नेपाल लाइफ रक्षा कवच जीवन बीमा योजना सार्वजनिक गरेको छ। न्यूनतम बीमा शुल्कमा उच्चतम सुरक्षा प्रदान गर्ने अभिप्रायका साथ पुस १८ गते काठमाडौंमा आयोजित एक विशेष समारोहका बीच कम्पनीका प्रमुख कार्यकारी अधिकृत प्रवीण रमण पराजुलीले उक्त बीमा योजना सार्वजनिक गरेका हुन्। एक निश्चित अवधिका लागि सुरक्षा प्रदान गरी दुर्भाग्यपूर्ण घटनाको अवस्थामा आफ्नो परिवारको लागि आर्थिक सुरक्षा, सुनिश्चिता प्रदान गर्ने नेपाल लाइफ रक्षा कवच जीवन बीमा योजना (मुनाफामा सरिक नहुने) म्यादी जीवन बीमा हो। यसको न्यूनतम बीमाङ्क रकम पाँच लाख र अधिकतम बीमाङ्क रकम एक करोड रुपैयाँ रहेको छ। यस योजनामा सरिक हुन बीमितको उमेर न्यूनतम १८ वर्ष र अधिकतम ५९ वर्ष हुनुपर्नेछ। बीमा अवधि न्यूनतम १ वर्षदेखि अधिकतम ३५ वर्षसम्म हुनेछ भने बीमा समाप्तिमा बीमितको अधिकतम उमेर ६० वर्ष रहेको छ। यस योजनामा ऐच्छिक सुविधा पनि न्यूनतम ५ वर्षदेखि अधिकतम ३५ वर्ष अवधिसम्म लिन सकिने छ। यस योजना अन्तर्गत बीमा अवधि भित्र जुनसुकै समयमा बीमितको मृत्यु भएमा बीमाङ्क रकम भुक्तानी गरिनेछ र बीमालेख स्वत: अन्त्य हुनेछ। कम्पनीका प्रमुख कार्यकारी अधिकृत प्रवीण रमण पराजुलीले योजना सार्वजनिक गर्न पाउँदा खुशीको आभास भएको बताए। सामान्य सिद्धान्तअनुसार आम्दानीको १५ गुणासम्मको बीमा लिनु नितान्त आवश्यक रहेको विचार व्यक्त गरे। जोखिम बहनलाई मुख्य प्राथमिकतामा राख्दै यो म्यादी जीवन बीमा योजना सार्वजनिक गरिएको बताए। यो पोलिसीलाई मूल पोलिसीमा गाभेर बीमितलाई दिन सकिए सानो रकममा ठूलो जोखिम बहन हुने बताए। सम्पूर्ण अभिकर्तालाई सहजताका साथ यसलाई बजारीकरण गर्न आग्रह गरे। कोर प्रोडक्टसँगै गाभेर बजारमा पस्किइएको यो योजना एकदमै प्रभावकारी र उत्तम रहेको र नेपाली बीमा उद्योगमा यो योजना कोसेढुङ्गा साबित हुनेमा आफू विश्वस्त रहेको बताए। यस योजनाको उद्देश्यलाई मूर्तता प्रदान गर्न समस्त अभिकर्ता तथा कर्मचारीहरूलाई अग्रसरताका साथ अगाडि लम्कन आग्रह गरे। यस कम्पनीका नेसनल सेल्स हेड उमापति पोखरेलले थोरै बीमा शुल्कमा धेरै जोखिम बहन हुने बताए। यस बीमा योजना छुट्टै बीमालेखको रुपमा पनि लिनुका साथसाथै अन्य ६ वटा योजनामा पुरक करार सुविधाका रुपमा पनि लिन सकिने हुँदा यसको फाइदा उठाउन सबैमा आग्रह गरे। यस योजनालाई मुर्तरुप प्रदान गर्न सहयोग गर्नुहुने नियामक निकाय नेपाल बीमा प्राधिकरण तथा यसलाई साकार पार्न अहोरात्र खट्ने सबैलाई बधाई ज्ञापन गरे। यो योजना सबै सरोकारवालाहरुको हितमा रहेको र यसको फाइदा उठाउन सबैमा आग्रह गरे। आम ग्राहकहरूको आजको आवश्यकतालाई मध्यनजर गर्दै योजना सार्वजनिक गरिएको बताए। कम्पनीका नायव प्रमुख कार्यकारी अधिकृत अमित कुमार कयालले यो योजना उत्कृष्ट रहेको र यसले बीमाको दायरा बढाई हरेक आयस्रोत भएका वर्गमा बीमाको पहुँच पुर्याउन सम्पूर्ण अभिकर्ता तथा कर्मचारीहरूलाई दत्त चित्त भई लाग्न अनुरोध गरे। साथै नेपाल लाइफ जीवन बीमा क्षेत्रको एक अग्रणी संस्था भएकाले आर्थिक जोखिमलाई कम बीमा शुल्कमा बीमितलाई आवश्यक पूर्ण सुरक्षा प्रदान गर्न यो योजना ल्याइएको कुरा प्रकाश पारे। यस किसिमको योजनाले बिमालेखको विविधिकरण गर्दै संस्थालाई स्थायित्व प्रदान गर्न महत्वपूर्ण भूमिका खेल्ने विश्वास व्यक्त गरे। तालिम विभागका प्रमुख रोजेश बस्नेतले यो योजनासँग आधारित प्रस्तुति दिएका थिए। उनले यो योजनाका मुख्य विशेषता र यसका फाइदाका विषयहरूमा स्पष्ट पारे। साथै उनले नेपाल लाइफ रक्षा कवच मात्र लिँदा कुन कुन पूरक करार जोड्न मिल्छ भन्ने उदाहरणसहित प्रस्तुतीकरण दिएका थिए। यसका साथै यो योजना अन्य बचत सहितको सावधिक र आजीवन जीवन बीमा योजनामा जोडेर लिँदा के कस्ता सुविधा थप प्राप्त हुन्छ भन्ने पनि उदाहरणसहित प्रस्तुतीकरण दिएका थिए।"
पर्सामा विद्यमान खानेपानीको समस्या पूर्णरूपमा समाधान गर्छौं : मन्त्री यादव,"वीरगन्ज : खानेपानी मन्त्री प्रदीप यादवले गृहजिल्ला पर्सामा विद्यमान खानेपानीको समस्या पूर्ण रुपमा समधान गरिने बताएका छन्। पर्साको वीरगन्ज महानगरपालिकामा पर्ने जनता सडकअन्तर्गत पर्ने रामराजापुलदेखि प्रसौनी विर्ता, इनर्वा मनियारी हुँदै जगरनाथपुरसम्म नयाँ खानेपानी पाइपलाइन विस्तार परियोजना शिलान्यास गर्दै मन्त्री यादवले उक्त कुरा बताएका हुन्। उनले भने, 'एक घर एक धाराको अवधारणा सरकारको छ। त्यहीअनुसार खानेपानी मन्त्रालयले विभिन्न खानेपानी आयोजनाको क्षेत्रमा काम गरिरहेको छ। हामीले वीरगन्जको इनर्वा मनियारी लगायतका क्षेत्रमा नयाँ खानेपानी पाइपलाइन विस्तार परियोजना आज सुरुवात गरेका छौं। पर्सा जिल्लाका नागरिकले भोगिरहेको खानेपानीको समस्या समाधान गरेरै छोड्छौं।' उनले वीरगन्ज महानगरपालिकामा थपिएका नयाँ वडाहरूमा शुद्ध खानेपानी पुर्याउनु आफ्नो प्रमुख दायित्व भएको पनि बताए। मन्त्री यादवले महानगरमा थपिएका वडाहरूमा शुद्ध खानेपानी पुर्याउनु आफ्नो प्रमुख दायित्व रहेको बताए। उनले भने, 'आम नेपाली नागरिकलाई शुद्ध खानेपानी दिनु मेरो प्रमुख दायित्व हो। म आम नागरिकलाई शुद्ध पानी वितरणका लागि सधैं कटिबद्ध छु।' आम नागरिकलाई शुद्ध खानेपानीको पहुँचमा पुर्याउन प्रधानमन्त्री केपी शर्मा ओलीको पनि स्पष्ट निर्देशन रहेकाले आफूले पनि मन्त्रालय सम्हालेदेखि हालसम्म नागरिकका खानेपानीका समस्या दीर्घकालीन रूपमा समाधान गर्नतर्फ अग्रसर रहेको उनले बताए। पछिल्लो समय चुरे दोहन तथा जलवायु परिर्वतनका कारण पानीका मुहानहरू सुक्दै जान थालेकाले तराईलगायतका क्षेत्रमा भूमिगत पानी सुक्न थालेको र चापाकलमा समेत पानी आउन बन्द हुँदा नागरिकलाई पानीको समस्या झन थपिँदै गएको उनको भनाइ छ।"
महिला जागे भने समाज परिवर्तन हुन्छ भन्ने स्थापित भएको छ : प्रधानमन्त्री,"काठमाडौं : प्रधानमन्त्री केपी शर्मा ओलीले स्थानीय तहको औचित्य स्थापित गर्न र सेवामा प्रभावकारिता दिन महिला जनप्रतिनिधिहरूले सक्रिय भूमिका निर्वाह गरेको बताएका छन्। जनप्रतिनिधिहरूको सम्मान शी लिड्स आइकन कार्यक्रममा प्रधानमन्त्री ओलीले नगरपालिका र गाउँपालिकाको इज्जत धान्ने र औचित्य स्थापित गर्ने काममा महिला जनप्रतिनिधिले अगुवाइ गरेको बताए। हिजो छोरीहरूको साक्षरताको स्तर माथि आउन नसकेकामा आज महिलाहरू शासन गर्ने ठाउँमा पुग्नु राजनीतिक परिवर्तनको उपलब्धि भएको उनको भनाइ छ। 'व्यवस्थामा परिवर्तन भयो, अवस्थामा परिवर्तन भएन भन्ने गलत भाष्य चिर्न महिला जनप्रतिनिधिहरूको उपस्थिति र सक्रियता नै काफी छ। महिला जागे भने समाज परिवर्तन हुन्छ भन्ने स्थापित भएको छ,' उनले भने। महिलाले समान अधिकार पाउनु संवैधानिक र कानुनी अधिकार रहेको उनले बताए। 'ती सबै समानता दिने ठाउँमा हामी पुग्नुपर्छ। हक अधिकारको उपभोग र अवसरमा समानाता चाहिएको छ। प्राप्त उपलब्धिहरू पर्याप्त नभएका हुन सक्छन्। आज स्थानीय तहमा ४० प्रतिशत जनप्रतिनिधि छन्। यो उपस्थिति प्रगतिउन्मुख छ। यसलाई बढाएर लानुपर्छ,' प्रधानमन्त्री ओलीले भने। प्रधानमन्त्री ओलीले महिलाहरूमा करुण, माया र स्नेहभाव बढी हुने र उनीहरूको भूमिका हरेक क्षेत्रमा उत्कृष्टता र श्रेष्ठता हासिल गरेको उल्लेख गरे। कार्यक्रममा विभिन्न पालिकाका छानिएका २७ महिला जनप्रतिनिधि र तीन उत्कृष्ट महिला जनप्रतिनिधिलाई आइकन सम्मान प्रदान गरिएको थियो।"
२८ हजार मेगावाटका लागि ६५ खर्ब लगानी हुँदा ४० खर्ब स्वदेशमै रहनेछ : अध्यक्ष कार्की,"काठमाडौं : स्वतन्त्र ऊर्जा उत्पादकहरुको संस्था, नेपाल (इप्पान)का अध्यक्ष गणेश कार्कीले २८ हजार ५०० मेगावाट उत्पादनका लागि ६५ खर्ब लगानी हुँदा त्यो मध्ये ४० खर्ब रुपैयाँ स्वदेशमै रहने बताएका छन्। शुक्रबार लालुपाते हाइड्रोपावर कम्पनीद्वारा प्रवर्द्धित ४९९५ मेगावाटको दानाखोला जलविद्युत आयोजनाको वित्तीय व्यवस्थापनमा हस्ताक्षर समारोहमा बोल्दै अध्यक्ष कार्कीले उक्त कुरा बताएका हुन्। उनले १० वर्ष भित्र स्वदेशी उत्पादन सिमेन्ट डन्डी लगायतका हाइड्रोपावर बनाउँदा चाहिने कच्चा पदार्थ र रोजगारीमा ४० खर्ब रुपैयाँ खर्च भइ नेपालकै अर्थतन्त्र माथि उठ्ने बताएका हुन्। पूर्व प्रधानमन्त्री शेरबहादुर देउवाको पालामा ४०० मेगावाट भारत निर्यात सम्झौताबाट सुरु भएको नेपालको अन्तरदेशीय विद्युत व्यापारको श्रृंखला पूर्व प्रधानमन्त्री पुष्प कमल दाहाल प्रचण्डको पालामा १० हजार मेगावाट निर्यातको दीर्घकालीन सम्झौता हुँदै अहिले बंगलादेशमा ४० मेगावाट निर्यात सुरु र हालसालै १५ हजार मेगावाट निर्यात उद्देश्यसहित २८ हजार ५०० मेगावाटको मार्गचित्र अघि बढाउँदा नेपालको ऊर्जा क्षेत्रको भविष्य सुन्दर देखाएको कार्कीले बताए। प्रधानमन्त्री केपी शर्मा ओली र ऊर्जामन्त्री दीपक खड्कासहित सिंगो मन्त्रिपरिषद् सकारात्मक भएको बेला ऊर्जा क्षेत्रको विकास नभए नेपालमा कहिले पनि यो क्षेत्रको विकास नहुने कार्कीले बताए। २८ हजार ५०० मेगावाटको मार्गचित्र पास भएको छ, यसले फरक सन्देश दिएको छ। तर, विद्युत विधेयक यो लक्ष्यको विपरीत भएकोले त्यसलाई संशोधन गरेर मात्रै पास गर्नुपर्ने पनि उनले बताए। २८ हजार ५०० मेगावाट का लागि ६६ खर्ब पैसा चाहिन्छ। सरकारले सहज नीति बनाइदिने हो भने लक्ष्य पूरा गर्न निजी क्षेत्र तयार छ। शक्तिशाली ऊर्जा मन्त्रालय बनाएर वन तथा वातावरणका मुद्दा पनि त्यहीबाट सल्टाउने गरि सरकार अघि बढ्नुपर्छ, कार्कीले भने,विद्युत विधेयक संशोधन नगरी पास नगरौ, होइन भने निजी क्षेत्रले ऊर्जामा स्पेस नै पाउँदैन। १८ महिनादेखि ४१ जलविद्युत आयोजनाको सार्वजनिक निष्कासनको निवेदन धितोपत्र बोर्डमा अड्किएको भन्दै कार्कीले बैंकले पनि पैसा नदिने, इक्विटी ल्याउने सार्वजनिक निष्कासन पनि रोक्ने हो भने आयोजना बन्न नसक्ने बताए। ऊर्जा मन्त्रीले यसमा निर्देशन दिने बेला भएको पनि उनले बताए। नेपालमा भएका ४५ वटा राम्रा जलविद्युत आयोजना मध्ये दानाखोला पनि एक रहेको र यसलाई समयमै सम्पन्न गर्न पनि उनले कम्पनीलाई शुभकामना दिए। पछिल्लो छोटो अवधिमै २० वटा जलविद्युत आयोजनाको वित्तीय व्यवस्थापन भएको भन्दै कार्कीले बैंक तथा वित्तीय संस्थाहरूलाई पनि धन्यवाद दिए। पूर्व ऊर्जा मन्त्री राजेन्द्र लिङ्देनले १५०० मेगावाटको विद्युत खरिदबिक्री सम्झौता (पीपीए) खोल्ने निर्णय गर्दा दाना खोला त्यही भित्र समेटिएको आयोजना हो। प्रवर्द्धक कम्पनी लालुपाते हाइड्रोपावरका अध्यक्ष मोहनकुमार डाँगीले पानीलाई बत्तीमा रूपान्तरण नगरेसम्म हाइड्रोपावरमा गरेको लगानी शून्य नै हुने भएकोले आयोजना बनाउन असफल हुने छुट नभएको बताए। आयोजनाका लागि ९ अर्ब ९६ करोड रुपैयाँ लगानी सुनिश्चित भएको छ। ७४ करोड रुपैयाँ स्थानीयमा शेयर जारी गरेर, १ अर्ब ७४ करोड रुपैयाँ सञ्चालकबाट र बाँकी बैंकबाट ऋण लगानी हुने छ। आयोजना मनाङको नासो गाउँपालिकामा विकास हुनेछ।"
निःशुल्क उपचार पाउने बिरामीको विवरण संकलन थालियो,"विराटनगर : कोशी प्रदेशको स्वास्थ्य मन्त्रालयले निःशुल्क उपचार पाउने बिरामीको विवरण संकलन गर्न थालेको छ। मन्त्रालयले सबै निजी अस्पताललाई पत्राचार गरेर विवरण माग गरेको हो। मन्त्रालयका अनुसार विपन्न, असहाय, बेवारिसे बिरामीको विवरण, अभिलेख तथा प्रतिवेदन पेस गर्न निजी अस्पतालहरूलाई आग्रह गरिएको छ। मन्त्रालयका जनस्वास्थ्य प्रशासक सागर प्रसाईंले सबै निजी अस्पताललाई बिहीबार पत्राचार गर्दै निःशुल्क उपचार पाएका बिरामीको विवरणसहितको प्रतिवेदन पेस गर्न अनुरोध गरेका छन्। स्वास्थ्य संस्था सञ्चालन मापदण्ड, २०७७ पहिलो संशोधन २०७८ मा अस्पतालमा उपचारका लागि आउने विपन्न, असहाय, बेवारिसे बिरामीका लागि कूल शय्याको १० प्रतिशत छुट्याई अनिवार्य निःशुल्क उपचार उपलब्ध गराउनुपर्ने व्यवस्था छ। निःशुल्क तथा आंशिक सेवा लिने बिरामीहरूको व्यवस्थित रुपले अभिलेख राखेर त्यसको विवरण मासिक, चौमासिक र वार्षिक रूपमा प्रतिवेदन तयार गरी सम्बन्धित निकायमा पेस गर्नु पर्ने व्यवस्था छ। साथै, निःशुल्क तथा आंशिक सेवा लिएका व्यक्तिहरूको विवरण देखिने गरी सार्वजनिक हिसाबले टाँस्नुपर्ने व्यवस्थासमेत छ। उल्लेखित व्यवस्था बमोजिमको कार्य नगरेको र नगराएको अवस्थामा स्वास्थ्य संस्था स्थापना सञ्चालन तथा स्तरोन्नति मापदण्ड सम्बन्धी निर्देशिका २०७० को परिच्छेद ११ मा सञ्चालन अनुमति नवीकरण हुन नसक्ने र खारेज हुने सम्बन्धी व्यवस्था छ। तहाँ अस्पतालमा गत आर्थिक वर्ष र चालु आर्थिक वर्षमा उपचारका लागि आउने विपन्न, असहाय, बेवारिसे बिरामीको निःशुल्क उपचार गरेको विवरण, अभिलेख तथा प्रतिवेदन मासिक, चौमासिक र वार्षिक रुपमा तयार गरी सम्बन्धित निकायमा पेस गरेको प्रमाणित कागजात पत्राचार गरिएको मितिबाट लागू हुने गरी ७ दिनभित्र यस मन्त्रालयमा पेस गर्नु हुन आदेशानुसार अनुरोध छ, निजी अस्पताललाई पठाइएको पत्रमा भनिएको छ।"
अस्ष्टिन च्याम्बर अफ कमर्सको अध्यक्षमा सिपी पौडेल,"टेक्सस : अमेरिकाको टेक्सस राज्यको अस्टिन सहर वरपर बसोबास गर्ने विभिन्न व्यवसायमा संलग्न नेपालीहरूको सहभागितामा ग्रेटर अस्टिन नेपाली च्याम्बर अफ कमर्सको गठन भएको छ। गठित समितिको अध्यक्षमा सिपी पौडेल रहेका छन्। त्यस्तै समितिको वरिष्ठ उपाध्यक्षमा महेश रेग्मी, उपाध्यक्षमा अमृत मिश्र, महासचिवमा उद्वव खनाल, सचिवमा झरना अधिकारी, कोषाध्यक्षमा मञ्जु घिमिरे र प्रवक्तामा सुलभ पौडेल रहेका छन्। समितिको सदस्यहरूमा हिम वली, विर्ख खत्री, प्रदिप चौलागाई, विनोद शाह, सामना देवकोटा, ओम भट्टराई, शर्मिला थापा, विनोद श्रेष्ठ, शक्ति यादव, संजोग तामाङ र सन्ध्या गौतम रहेका छन्। समितिको सल्लाहकारहरूमा भुवन आचार्य, बोधराज घिमिरे, पदम ठकुराठी, राजेश्वर निरौला र नारायण पुरी रहेका छन्।"
चालकको लापरबाहीले आमा र ५ वर्षीया छोरीसँगै अस्ताए बमबहादुर,"बझाङ : बिहीबार राति भएका दुई जीप दुर्घटनामा एकै परिवारका तीनसहित पाँच जनाले ज्यान गुमाए। तल्कोट गाउँपालिका४ पनाल्तका बमबहादुर धामी आमा जोगेनीदेवी उपचारका लागि सदरमुकाम चैनपुर हिंडेका थिए। दाउरा चिर्ने बेला हातमा चोट लागेर सुनिएपछि बमबहादुरले ५ वर्षीया छोरीलाई पनि संगै लिएका हिंडेका थिए। घरबाट हिंडेको केही समयमै उनीहरू चढेको जिप सुकगाडमा दुर्घटना भयो। से१ज ८४३ नम्बरको जीप सडकबाट करिब २०० मिटर तल खसेको थियो। दुर्घटनास्थल पुग्दा तीन जनाकै ज्यान गइसकेको प्रत्यक्षदर्शी रनध्वज कुँवरले बताए। ट्याक्टर चालकले आत्तिएर कराएपछि गाउँलेहरू दुर्घटनास्थल पुगेका थियौं। त्यहाँ पुग्दा तीन जनाको मृत्यु भइसकेको थियो। एक सानी बालिकाको हल्का धड्कन चलिरहेको थियो। गाडी खोजेर अस्पताल पुर्याउन नपाउँदै उनको पनि मृत्यु भएको खबर आयो,' अन्नपूर्णसँग उनले भने। सडकमा कुनै अप्ठ्यारा नरहेको उनको भनाइ छ। 'तर खोइ, के कारणले दुर्घटना भयो थाहा भएन,' उनले भने। जिपसँगै ३६ वर्षीय बमबहादुर धामी, बमबहादुर ७२ वर्षीया आमा जोगेनी देवी धामी र बम बहादुर धामीकी ५ वर्षीया छोरी आकृत धामी र चालक ३३ वर्षीय शम्शेर मल्ल चैनपुर नपुग्दै अस्ताए। त्यसै राति बझाङको मष्टामा अर्को जिप दुर्घटना भयो। भातेखोलाबाट रनाडातर्फ जाँदै गरेको सुपप्र०१००१ ज १३९८ नम्बरको जिप दुर्घटनामा ४२ वर्षीयचालक धर्म थापाको मृत्यु भयो। चालक थापा रनाडा गाउँमा पृती कार्यमा आएका ब्राह्मण पुर्याउन भातेखोला पुगेका थिए। राति ९ बजेको समयमा भातेखोलाबाट फर्किरहेको जिप कोटदेवल भन्ने ठाउँमा दुर्घटनामा परेको थियो। बझाङ प्रहरी प्रमुख तथा डीएसपी युवराज भण्डारीले दुबै दुर्घटनामा चालकको लापरबाही प्रमुख कारण रहेको बताए। उनले भने, दुबै दुर्घटनास्थलमा म लगायत हाम्रो टोली पुग्यो। सडक दुई ठूला ट्रक सजिलै वारपार हुने खालको छ। हाम्रो प्रारम्भिक अध्ययनले चालकले मदिरा सेवन गरेको र तीव्र गतिका कारण दुर्घटना भएको देखियो। ग्रामीण सडकमा राति जिप चलाउन बन्देज दुर्घटनापछि शोकमा डुबेको बझाङमा प्रहरी प्रशासन पनि गम्भीर बनेको छ। प्रमुख जिल्ला अधिकारी ओमप्रसाद भट्टराईले सर्वपक्षीय बैठक बोलाएर साँझ ६ बजेदेखि अनिवार्यबाहेक यातायातका साधन नचलाउन निर्देशन दिएका छन्।"
परिणाममुखी काम गर्न सुरक्षा प्रमुखलाई गृहमन्त्रीको निर्देशन,"काठमाडौं : गृहमन्त्री रमेश लेखकले सिमितस्रोत र साधनका बीच परिणाममुखी काम गर्न मुलुकभरका प्रमुख जिल्ला अधिकारी र सुरक्षा प्रमुखलाई निर्देशन दिएका छन्। गृह मन्त्रालयले शुक्रबार आयोजना गरेको जिल्ला सुरक्षा समितिसितको भर्जुअल बैठकमा बोल्दै गृहमन्त्री लेखकले लागुऔषध नियन्त्रण,आत्महत्या न्यूनीकरण तथा सवारी दुर्घटना न्युनीकरण चुनौतीका रुपमा रहेको बताउँदै सिमितस्रोत साधनका बीच पनि गम्भीर भएर काम गर्न निर्देशन दिएका हुन्। 'अहिले चुनौतीका रुपमा देखा परेका तीनवटै विषय एकअर्कासित सम्बन्धित छन् ,'उनले भने,'त्यसको न्यूनीकरणका लागि प्रदेश र स्थानीय तहसित पनि समन्वय गरेर लाग्नुहोस् ।' सीमामा हुने अपराध, चोरीशिकारी नियन्त्रण, भ्रष्टाचार न्युनीकरण र आर्थिक अनियमिततामा शून्य सहनसिलताको नीति अप्नाउन आग्रह समेत गरे। मन्त्रालयले कानुनी,नीतिगत र संरचनात्मक सुधारका कामहरू अगाडि बढाएको बताउँदै मन्त्री लेखकले सोही अनुसार कामको गुणस्तर बढाएर जानुपर्नेमा जोड दिए। 'शान्ति सुरक्षाको गम्भीर जिम्मेवारी हामीसित छ,'उनले भने,'विकास, स्मृद्धि र लोकतन्त्रको दीर्घ जीवनका लागि शान्ति सुरक्षा हुनैपर्छ ।' त्यसैगरी गृहसचिब गोकर्णमणि दुवाडीले नतिजा देखिनेगरी काम गर्न निर्देशन दिए। उनले सेवाप्रवाह प्रभावकारी बनाउन जोड दिँदै गुनासोरहित सेवाप्रवाहमा ध्यान दिन जोड दिए। त्यसैगरी विपद् व्यवस्थापनका लागि पूर्वतयारी प्रभावकारी बनाउन गृहसचिब दुगाडीले निर्देशन दिए। 'सार्वजनिक सम्पतीको संरक्षण र अतिक्रमण हटाउने विषयमा पनि जोड दिएर लाग्नुहोस् सचिब दुवाडीले भने,'जिम्मेवारी र दायरामा रहेर काम गर्नुपर्छ ।' भर्चुअल बैठकमा सुरक्षा निकायका प्रमुख, गृहमन्त्रालयको विभिन्न महाशाखाका प्रमुख र देशभरका प्रमुख जिल्ला अधिकारीसहित जिल्ला सुरक्षा समितिका पदाधिकारीहरू सहभागी थिए ।"
क्यानडा पठाइदिने भन्दै ठगी गर्ने व्यक्ति पक्राउ,काठमाडौं : वैदेशिक रोजगारका लागि क्यानडा पठाइदिने भनेर ठगी गर्ने व्यक्ति पक्राउ परेका छन्। पक्राउ पर्नेमा धादिङको गंगाजमुना गाउँपालिका६ घर भई हाल काठमाडौंको नागार्जुन नगरपालिका१ रानिवन बस्ने ४६ वर्षीय कृष्ण बहादुर ढकाल रहेका छन्। उनले दुई जना युवतीलाई क्यानडा पठाइदिने भनेर ४ लाख रुपैयाँ लिएर फरार भएका थिए। बेरोजगार युवायुवतीहरुलाई आकर्षक तलबको प्रलोभनमा पारी क्यानडा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्कविहीन भएपछि पीडितले उजुरी दिएका थिए। पीडितको उजुरीपश्चात काठमाडौं उपत्यका अपराध अनुसन्धानको टोलीले उनलाई रानीवनबाट पक्राउ गरेका हो। पक्राउ परेका उनलाई थप अनुसन्धान तथा कारबाहीका लागि वैदेशिक रोजगार विभाग पठाएको छ।
"दुर्घटनामा मोटरसाइकल चालकको मृत्यु, २ जना घाइते",विराटनगर : विराटनगरमा शुक्रबार साँझ दुर्घटना हुँदा मोटरसाइकल चालकको मृत्यु भएको छ। मोटरसाइकलमै सवार २ जना घाइते भएका छन्। भारतीय नम्बर प्लेटको ट्रकमा ३ जना सवार मोटरसाइकल ठोकिँदा दुर्घटना भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार विराटनगर महानगरपालिका१४ स्थित आईसीपी रोडमा दुर्घटना भएको हो। नयाँ भन्सार कार्यालय (आईसीपी)बाट विराटनगरतर्फ आउँदै गरेको कोइला लोड गरिएको जेएच १५ जे ७१०३ नम्बरको ट्रकमा विपरीत दिशातर्फ जाँदै गरेको प्रदेश १०२०४१ प १३२१ नम्बरको मोटरसाइकल साँझ ५:२५ बजेतिर ठोकिएर दुर्घटना भएको जानकारी जोशीले दिए। उनका अनुसार दुर्घटनामा परेर मोटरसाइकलमा सवार ३ जना घाइते भएका थिए। घाइतेमध्ये मोटरसाइकल चालक विराटनगर१५ का अन्दाजी १६ वर्षीय सुरज ठाकुरको मृत्यु भएको हो। उपचारका लागि कोशी अस्पताल पुर्याउनसाथ साँझ ६ बजेतिर सुरजलाई चिकित्सकले मृत घोषित गरेको डीएसपी जोशीले बताए। दुर्घटनामा परेर मोटरसाइकलमा सवार विराटनगर१५ का अन्दाजी १६ वर्षीय आदित्य साह र विराटनगर१४ का अन्दाजी १८ वर्षीय विकासकुमार यादव घाइते भएका छन्। घाइतेमध्ये आदित्वको अवस्था मध्यम र विकासको अवस्था सामान्य छ। कोइला लोड गरिएको ट्रक दुर्घटना लगत्तै सडकको साइडमा पल्टिएको थियो। ट्रक चालक फरार रहेकाले खोजी तीव्र पारिएको जोशीले बताए।
बृहत् रक्तदान कार्यक्रममा ७५७ व्यक्तिले गरे रक्तदान,"ग्लोबल आइएमई बैंकले १८औँ वार्षिकोत्सवको अवसरमा बृहत् रक्तदान कार्यक्रमको आयोजना गरेको छ। ग्लोबल आइएमई बैंक पौष १८ गते बिहीबारदेखि स्थापनाको १८ वर्ष पूरा गरी १९ औं वर्षमा प्रवेश गरेको छ। यही अवसरमा बैंकले मुलुकका सातवटै प्रदेशमा एकैसाथ रक्तदान कार्यक्रमका साथसाथै निःशुल्क आँखा जाँच, रक्तचाप तथा मधुमेह परीक्षण कार्यक्रम आयोजना गरेको हो। यस कार्यक्रमअन्तर्गत कोशी प्रदेशको तीनपैनी शाखा, मधेश प्रदेशको जनकपुर शाखा, बाग्मती प्रदेशको कान्तिपथ शाखा र नारायणगढ शाखा, गण्डकी प्रदेशको पोखरा न्यूरोड शाखा, लुम्बिनी प्रदेशको मिलनचोक बुटवल शाखा र नेपालगन्ज शाखा, कर्णाली प्रदेशको सुर्खेत शाखा र सुदूरपश्चिम प्रदेशको धनगढी शाखामा रक्तदान कार्यक्रम आयोजना गरिएको छ। कार्यक्रममा ७५७ रक्तदाताले रक्तदान गरेका छन्। यसैगरी ११९ जनाको आँखा जाँच गरिनुका साथै २०० जनाको रक्तचाप तथा मधुमेहको परीक्षण गरी आवश्यक परामर्श प्रदान गरिएको छ।"
परराष्ट्रमन्त्री राणाद्वारा अमेरिकी पूर्वराष्ट्रपति कार्टरप्रति श्रद्धाञ्जली,"काठमाडौं : परराष्ट्रमन्त्री डा आरजु राणा देउवाले अमेरिकी पूर्वराष्ट्रपति जिम्मी कार्टरको निधनप्रति गहिरो दुःख व्यक्त गर्दै उनीप्रति श्रद्धाञ्जली अर्पण गरेकी छन्। मन्त्री डा राणा शुक्रबार काठमाडौँस्थित अमेरिकी राजदूतावासमा पुगी अमेरिकी पूर्वराष्ट्रपति एवं नोबेल शान्ति पुरस्कार विजेता कार्टरको स्मृतिमा त्यहाँ राखिएको शोक पुस्तिकामा हस्ताक्षर गर्दै नेपाली जनता,नेपाल सरकार र आफ्ना तर्फबाट उनीप्रति श्रद्धाञ्जली अर्पण गरेकी हुन्। पूर्वराष्ट्रपति एवं कार्टर सेन्टरका संस्थापक जिम्मी कार्टरको एक सय वर्षको उमेरमा गत डिसेम्बर २९ मा निधन भएको थियो । मन्त्री डा राणाले सो शोक पुस्तिकामा पूर्वराष्ट्रपति कार्टर एक प्रजातन्त्रवादी नेता तथा नेपालका सच्चा मित्र रहेको उल्लेख गरेकी छन्। 'पूर्व राष्ट्रपति कार्टर, परोपकार, शान्ति तथा प्रजातन्त्रका क्षेत्रमा एक उदाहरणीय व्यक्तित्व हुनुहुन्थ्यो । अमेरिकाको राष्ट्रपतिका साथै कार्टर सेन्टरको संस्थापकका रुपमा रहेर उहाँले मानवअधिकार तथा प्रजातान्त्रिक मूल्य मान्यताका पक्षमा निर्वाह गर्नुभएको भूमिकाको सर्वत्र प्रशंसा हुने गर्दछ ,'शोक प्रस्तावमा लेखेनेकी छन्। नेपालमा संविधानसभाको निर्वाचनका समयमा सन् २००७ र २०१३ मा स्वर्गीय कार्टरले गरेको नेपाल भ्रमणको स्मरण गर्दै मन्त्री डा राणाले स्वर्गीय कार्टर नेपालका एक सच्चा मित्र र शुभचिन्तकका रुपमा सधैं शान्ति र प्रजातन्त्रका पक्षमा रहेको उल्लेख गरेकी छन्।"
"भूकम्पपीडित अझै टहरामा,जाडोले कठ्यांग्रिँदै","जाजरकोट : १ सय ५४ जनाको ज्यान जाने गरी जाजरकोटको रामीडाँडा केन्द्रबिन्दु भएर भूकम्प गएको १४ महिना नाघ्यो। तर, सरकारी बेवास्ताले भूकम्पपीडित टहरामै छन्। टिनको टहरामा चिसो छल्न पीडितलाई निकै सकस परिरहेको छ। गर्भवती, सुत्केरी, बालबालिका र ज्येष्ठ नागरिक बिरामी पर्न थालेका छन्। पुनर्निर्माणका लागि सरकारले अनुदान देला र पक्की घर बनाउला भनेर कुरेर बसेका पीडित निराश छन्। सरकारले अहिलेसम्म पुनर्निर्माणका लागि स्थायी आवास अनुदान वितरणसम्बन्धी मापदण्ड नै पारित गर्न सकेको छैन। जबकी राष्ट्रिय विपद् जोखिम न्यूनीकरण तथा व्यवस्थापन प्राधिकरणले मापदण्ड बनाएर सरकारलाई बुझाएकै डेढ महिना बितिसक्यो। तर, मन्त्रिपरिषद्मा पुगेर मापदण्ड थन्किएको प्राधिकरणको भनाइ छ। कार्यविधि पास नहुँदा पुनर्निर्माणका प्रक्रिया अघि बढ्न सकेको छैन। सरकारले उक्त कार्यविधि पास नगरेकै कारण राष्ट्रिय तथा अन्तर्राष्ट्रिय गैरसरकारी संस्था तथा दाताहरूलाई काम गर्न समस्या परिरहेको छ। पुनर्लाभका कार्यक्रम सञ्चालन गरिरहेका दाताहरूका कार्यक्रम पुस १६ मा सकिसकेका छन्। अंग्रेजी नयाँ वर्षसँगै पुनर्निर्माणका कार्यक्रम थाल्ने योजना बनाएका संयुक्त राष्ट्रसंघीय विकास साझेदार संस्थाहरू, रेडक्रसको अन्तर्राष्ट्रिय महासंघ आईएफआरसी, कारितासलगायतका संस्थाहरू कार्यविधि पास नभएकै कारण भूकम्प प्रभावित क्षेत्रबाट फिर्ता हुने तरखरमा छन्। २० करोडले रोकियो डीडीए भूकम्प पुनर्निर्माणको काम किन अघि बढेन ? अचम्म लाग्ला, २० करोड बजेट नभएर। किनभने, क्षतिको पूर्ण विवरण संकलन अर्थात् डिटेल ड्यामेज एसेस्मेन्ट (डीडीए) बनेको छैन। त्यसका लागि जम्माजम्मी लाग्ने २० करोड मात्रै हो। राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराई बजेट अभावले डीडीएको काम अघि बढाउन नसकिएको बताउँछन्। डीडीएका लागि प्राविधिकहरूको ठूलो टोली परिचालन गर्नुपर्छ। त्यसका लागि सरकारसँग २० करोड रकम मागेका थियांै। सरकारले रकम उपलब्ध गराएको छैन। कसरी काम गर्ने ? उनले भने, डीडीएका लागि आवश्यक पर्ने रकम मागेकै १० महिना बितिसक्यो। रकम नभए कसरी काम गर्ने ? पुनर्निर्माणअन्र्तगत निजी स्थायी आवास अनुदान वितरण मापदण्ड क्याबिनेटले पास नगर्दा भूकम्प प्रभावितको पुनर्निर्माण प्रक्रिया अघि बढ्न नसकेको प्रवक्ता डा भट्टराईले बताए। उनका अनुसार उक्त मापदण्डमा विपद् प्रभावितका निजी आवास निर्माणका लागि तराईमा ४ लाख, पहाडमा ५ लाख र हिमाली जिल्लामा ६ लाख अनुदान दिने गरी प्रस्ताव गरिएको छ। गत असोजमा गएको बाढीपहिरोपछि सरकारले विपद् प्रभावितको पुनस्र्थापनाका लागि सहयोगको अपिल गरेपछि विश्व बंैक करिब १५ अर्ब ऋण दिन तयार भएको छ। त्यसका लागि पुनर्निर्माण योजना पेस गर्न उसले आग्रह गरेको छ। हामी रिकभरी प्लान तयार गर्दै छौं। भूकम्प, बाढी पहिरोलगायतमा पुनर्निर्माण गर्नुपर्नेछ। केही दिनमा उक्त प्रस्ताव तयार भएर पेस भयो भने पुनर्निर्माणको काम अघि बढ्छ ? उनले भने। चालु आर्थिक वर्षको बजेटमा सरकारले पुनर्निर्माणका लागि भनेर २१ अर्ब रुपैयाँ विनियोजन गरेको थियो तर उक्त रकम अबन्डा कोषमा राखिएको छ। उक्त कोषमा राखिएको रकम जता पनि खर्च गर्न सकिने भएकोले सरकारले पीडितलाई झुक्याइरहेको पीडितको गुनासो छ। खाने अन्न छैन, नयाँ घर कसरी बनाउँ ? कठ्याग्रिँदो चिसोमा टहरामा झनै चिसो हुने गरेको पीडितको गुनासो छ। टिनको टहरामा शीत चुहिने भएकाले रात काट्न निकै समस्या भएको भेरी नगरपालिका४ की कल्पना नेपालीले बताइन्। भूकम्पले घर भत्किएपछि दुई महिना त्रिपाल टाँगेर बस्यांै। त्यसपछि टिनको टहरा बनाएर बस्न थालेको पनि वर्ष दिन भइसक्यो। गर्मीयाममा टिनले पोलेर हैरान बनायो, अहिले शीत चुहिएर चिसोले सताइरहेको छ, उनले भनिन्, श्रीमान् शारीरिक रूपमा अशक्त हुनुहुन्छ। साथमा एउटी छोरी छे ! रोजगारी केही छैन। ज्यालामजदुरी गरेर साँझ, बिहानको छाक टार्ने गरेकी छु। घर कसरी बनाउँ ? प्रधानमन्त्रीज्यू हामीले यसरी नै कहिलेसम्म टहरामै बस्नुपर्ने हो ? सरकारले पक्की घर बनाइदिएको भए ढुक्कसँग बस्न त हुन्थ्यो। उनले टहरा बनाएको दोस्रो किस्तासमेत पाउन नसकेको गुनासो सुनाउँदै भनिन्, टहरा बनाउँदा लागेको ऋण अहिलेसम्म पनि तिर्न सकेको छैन। खाने अन्न छैन, नयाँ घर कसरी बनाउँ ? सोती घटनामा मारिएका नवराज विकका बुवा मुनलाल विकको परिवार पनि भूकम्पपछि बिचल्लीमा परेको छ। भूकम्पले घर भत्किएपछि उनलाई टहरा बनाउने ठाउँसमेत भएन। त्यसपछि नजिकै रहेको भेरी प्राथमिक विद्यालयमा आश्रय लिएर बसेका उनको पाँच जनाको परिवार छ। छोराको न्यायका लागि मुद्दा लड्न रुकुमपश्चिमको मुसिकोट जाँदा बाइकबाट लडेर घाइते भएका उनी अचेल राम्रोसँग काम गर्न सक्दैनन्। मेरुदण्डमा लागेको चोटका कारण उनको ज्यालामजदुरी पनि छुटेको छ। टाक टार्नसमेत मुस्किल छ। टिनभित्रको टहराको बसाइका कारण डेढ वर्षको छोरा र श्रीमती बिरामी छन्, गुनासो पोख्दै उनले भने, औषधि गर्ने र खानेकुरा कसरी जुटाउने भन्ने समस्या एकातिर छ भने स्थायी बासको प्रबन्ध गर्नुपर्ने चुनौती अर्कोतिर छ। न आफूसँग पैसा छ न त रोजगारी नै। कसरी नयाँ घर बनाऊ ? टहरामै दुई हिउँद कट्न थाल्यो। उनले घर बनाउने आर्थिक हैसियत आफूसँग नभएकोले सरकारलाई घर बनाई दिन आग्रह गरे। चिसोले सुत्केरीको बिजोग नलगाड नगरपालिका४ की मेनका बुढा १३ दिनकी सुत्केरी हुन्। टिनको टहरामा बास भएकी उनले भनिन्, चिसोले निकै सताउने गरेको छ। चिसोले गर्दा मलाई ज्वरो आउने र टाउको दुख्ने समस्या देखिन थालेको छ। सानो बाबुलाई कसरी जोगाउने भन्ने चिन्ता छ। त्यस्तै सोही ठाउँकी कमला खत्री १८ दिनकी सुत्केरी हुन्। उनी पनि चिसोले निकै सताएको बताउँछिन्। भूकम्पले घर भत्किएपछि टहराको बास निकै सकसपूर्ण छ। चिसोले गर्दा रुघाखोकीले सताएको छ। रात पर्न थालेपछि चिसोको डरले हैरान हुने गरेको उनले सुनाइन्। उनीहरू जस्तै भर्खर सुत्केरी भएका आमा र नवजात शिशुहरू बिरामी पर्न थालेपछि उनीहरूलाई चिसोबाट जोगाउन निकै सकस भइरहेको नलगाड नगरपालिका४ का वडाध्यक्ष बद्री पन्तले बताए। अस्थायी टहरामा बस्दै आएका भूकम्पपीडित चिसोले बिरामी पर्न थालेका छन्। नवजात शिशु, बालबालिका, सुत्केरी र ज्येष्ठ नागरिक चिसोको मारमा परेका वडाध्यक्ष पन्तको भनाइ छ। सोही वडाकी सुमित्रा रावलले चिसोले गर्दा छोराछोरीलाई रुघाखोकीले निकै सताएको गुनासो गरिन्। पोहोर सालको हिउँद पनि टहरामै बितायौं। वैशाख, जेठको गर्मी सह्यौं। यो हिउँद कसरी काट्ने हो। चिसोले मरिन्छ कि भन्ने चिन्ताले सताइरहेको छ, उनले भनिन्, एकसरो लुगाले मुटु छेड्ने सिरेटो छेक्नै मुस्किल पर्छ। चिसोले रातभर निन्द्रा नै लाग्दैन। चिसोले गर्दा राति अबेरसम्म आगो तापेर बस्छांै। निकै समस्या छ। न्यानो घरमा कहिले बस्न पाइएला ? चिसोका कारण केही दिनयता झाडापखाला, ज्वरो, रुघाखोकीका बिरामी बढिरहेको स्वास्थ्यकर्मीको भनाइ छ। चिसो थेग्न नसक्दा गत वर्ष जाजरकोटमा त्रिपाल र अस्थायी टहरामा ३८ जनाको ज्यान गयो भने झन्डै ६ हजार बालबालिका, वृद्धवृद्धा, सुत्केरी र गर्भवती बिरामी परेका थिए। जिल्ला अस्पताल जाजरकोटका प्रमुख डा सुनील पुनले चिसोका बिरामी बढे पनि असामान्य अवस्था नरहेको तर सचेत रहन सवै स्वास्थ्य संस्था, स्वास्थ्यकर्मी र सर्वसाधारणलाई आग्रह गरेका छन्। सरकारले अनुदान नदिँदा पीडित निराश सरकारले एक वर्षभित्रै स्थायी संरचना बनाउने घोषणा गरेको थियो तर अहिलेसम्म केही अत्तोपत्तो छैन। भेरी नगरपालिका२ रोटेका रामबहादुर कार्कीले भने, सरकारले केही सहयोग गरेको भए घर बनाउनु हुन्थ्यो। तर केही हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नु पर्ने हो ? उनी जस्तै भेरी नगरपालिका १ का नरबहादुर राना पनि निराश छन्। सरकारले गत जेठ १५ मा ल्याएको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका उनी अहिलेसम्म अनुदान दिने त परकै कुरा, कार्यविधिसमेत पास नगरेको सुन्दा निराश छन्। भूकम्पले घर भत्काउँदा अस्थायी टहरामा बस्दै आएका भेरी नगरपालिका३ का जयन्ती कामीको घरमा खाने अन्न पनि छैन। आयस्रोत केही छैन। भएको घर भत्कियो। बनाउने पैसा नभएको उनले यसरी गुनासो पोखे, टिनको अस्थायी टहरामा हिउँदको चिसो खायांै, गर्मी पनि सह्यांै। अब फेरि चिसो हिउँद आइसकेको छ। भूकम्पले बाँचे पनि अरू विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत पाइएको छैन। घर बनाउने पैसा छैन। यसरी त्रासमै कहिलेसम्म बस्नुपर्ने हो ? जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकारप्रति आशा त छ तर नदिँदासम्म विश्वास पनि कसरी गरौं, उनले भने, घर नभए धेरै कुराको अभाव हुँदो रहेछ। कार्यविधि नआउँदा अन्योल पुनर्निर्माणका लागि सरकारले चासो नदिएको स्थानीयको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रशासन कार्यालय जाजरकोटका अनुसार २ सय ८९ विद्यालय पूर्ण र ५ सय ९८ विद्यालयमा आंशिक क्षति भएको छ। त्यस्तै, ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिरलगायतका पुराताŒिवक संरचनामा क्षति पुगेको छ। मध्यपहाडीलगायतका ५० बढी सडकमा क्षति पुगेको प्रमुख जिल्ला अधिकारी मेखबहादुर मंग्रातीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। तर बजेट अभावमा पुनर्निर्माणका काम अघि बढ्न सकेका छैनन्। पुनर्निर्माणको प्रक्रिया छिटो थाल्नुपर्ने आवश्यकता पनि छ र स्थानीयको अपेक्षा पनि छ, प्रजिअ मंग्रातीले भने, कार्यविधि नआउँदा घर कस्तो बनाउने, अनुदान पाउन कुन मोडेलको बनाउने, केके प्रावधान रहनेलगायतका कुरामा अन्योल हुँदा निजी आवास बनाउन मानिस अलमलमा छन्। विद्यालय भवन नबन्दा पठनपाठनमा प्रभावित भूकम्पले क्षतिग्रस्त विद्यालय भवन समयमा बन्न नसक्दा पठनपाठन समेत प्रभावित भएको छ। भेरी नगरपालिकारू ३ कल्याणपुरमा रहेको नरज्योति प्राथमिक विद्यालय भूकम्पले भत्काएपछि त्यहाँ विद्यार्थीलाई पढाउन निकै समस्या भएको प्रधानाध्यापक सुमन शाहले बताइन्। एउटा संस्थाको सहयोगमा बनाइएको अस्थायी सिकाइ केन्द्रमा पढाउन निकै समस्या छ। एउटै कोठामा तीन वटा कक्षा चलाउनुपर्छ। निकै गाह्रो भएको छ, उनले भनिन्, पक्की विद्यालय भवन बनाइदिएको भए पठनपाठनमा सजिलो हुने थियो। यतिमात्र होइन जिल्लाभरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको सहारा लिएर त्यहाँ पठनपाठन भइरहेको छ। कतिपय विद्यालय खुला चौरमा पढाउन बाध्य छन्। वर्षात्मा पानी चुहिएर हैरान, गर्मीमा टिनले पोलेर हैरान, हिउँदमा चिसोले हैरान छ, अस्थायी सिकाइ केन्द्रमा पढाउन निकै समस्या भएको शिक्षा विकास तथा समन्वय इकाइ प्रमुख लक्ष्मी भण्डारीले बताइन्। उनले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालय आंशिक क्षति भएकाले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको उनले जनाए। पुनर्निर्माणको प्रक्रिया शीघ्र थाल्न आग्रह घरहरू ढलेका छन्। घरसँगै मानिसका मन ढलेका छन्। युवा पिँढीका सपनाहरू ढलेका छन्। घर त ढले तर घरसँगै मानिसका सपना ढल्नु निकै गम्भीर विषय भएको नेकपा एमालेका नेता निरज आचार्य बताउँछन्। भूकम्पपीडित त्रिपाल र अस्थायी टहरामुनि बस्न थालेको वर्ष दिन बित्यो। चिसोले पीडितलाई थप पीडा दिन थालेको छ। भूकम्पपीडितको आर्थिक, सामाजिक जीवन तहसनहस भइरहेको तर्फ ध्यान नजानु गम्भीर रहेको उनको भनाइ छ। पुनर्निर्माणको प्रक्रिया अहिलेसम्म थालनी हुन नसक्नु निकै दुःखद् कुरा रहेको बताउँदै उनले भने, केही घरहरू ढल्ने समय कुरेर बसेका छन्। हेर्दा ठाडो देखिन्छन् तर बस्न मिल्दैन। यस क्षेत्रमा रहेका ढुंगा माटोले बनेका पुराना ९० प्रतिशत घरहरू बस्न लायक छैनन्। भूकम्पका कारण हजारौं जाजरकोटीको अर्बौं रकमबराबरको भौतिक सम्पत्ति क्षति भएको छ। तसर्थ पुनर्निर्माणको प्रक्रिया यथाशीघ थाल्न सरकारलाई आग्रह गर्दछु। जाजरकोटमा आएको यो भूकम्पमा पनि राज्यको सामथ्र्य, समन्वय र पहलकदमीको कमजोरी उजागर भएको नागरिक समाज जाजरकोटका अगुवा राजेन्द्रविक्रम शाह बताउँछन्। पोहोर सालको हिउँद बित्यो, जेनतेन वर्षा बित्यो फेरि फर्केर हिउँद आयो यसपटकको चिसोयाम कसरी काट्ने भन्ने चिन्ता र भय जारी छ, उनले भने। प्रधानमन्त्री ओलीलाई स्थायी आवास अनुदान वितरणसम्बन्धी मापदण्ड कहिले पास गर्नुहुन्छ भन्दै उनले प्रश्न गरे। क्याबिनेटमा पुगिसकेको मापदण्ड लामो समयसम्म पास नगर्नाले पीडितको पीडामा थप खेलवाड भएको हामीले महसुस गरेका छौं। मापदण्ड पास गरेर प्रभावित जिल्लामा आर्थिक, सामाजिक प्याकेजहरू सरकारले घोषणा गर्नुपर्छ, उनले भने, आर्थिक गतिविधि नबढाई सामाजिक जीवन पुनस्र्थापित गराउन सकिँदैन। सरकारले यसतर्फ ध्यान दिनुपर्छ। अस्थायी आवासको दोस्रो किस्तामा ६० करोड अपुग भूकम्पपीडितका लागि अस्थायी आवास बनाउन संघीय सरकारले २ किस्तामा २५२५ हजारका दरले रकम दिने गरी कार्यविधि बनाएको थियो। तर, अझै पनि झन्डै ७५ प्रतिशत भूकम्पपीडितले दोस्रो किस्ताबापतको रकम पाउन सकेका छैनन्। जाजरकोटका प्रमुख जिल्ला अधिकारी मेखबहादुर मंग्रातीका अनुसार जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राहीमध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। हालसम्म करिब ११ हजारले मात्र दोस्रो किस्ता रकम पाएका छन्। जाजरकोटमा पहिलो किस्ता लिएकामध्ये अझै २९ हजारले दोस्रो किस्ता रकमसमेत पाउन सकेका छैनन्। स्थानीय तहमा गएर होल्ड भएको रकमबाहेक अझै दोस्रो किस्ताका लागि ६० करोड रुपैयाँँ आवश्यक पर्छ। उक्त रकम राष्ट्रिय विपद् न्यूनीकरण तथा व्यवस्थापन प्राधिकरणमार्फत सरकारसँग माग गरेको हप्ता दिन भइसक्दा पनि प्राप्त हुन सकेको छैन। त्यस्तै, रुकुमपश्चिममा ३४ हजार ९ सय ९७ लाभग्राही कायम गरिएकोमा करिब १६ हजारले दोस्रो किस्ताबापतको रकम पाएको प्रमुख जिल्ला अधिकारी कुलबहादुर जीसीले बताए। पुनर्निर्माणको कार्यविधि नबन्दा समस्या भइरहेको जिल्ला समन्वय समितिका प्रमुख कालीबहादुर खत्रीले बताए। कार्यविधि मन्त्रिपरिषद्मा गएको भन्ने सुनिएको छ। त्यसपछि क्षतिग्रस्त संरचनाको पुनर्मूल्यांकनको काम पनि होला, उनले भने, सरकारले छिटोभन्दा छिटो पुनर्निर्माणको प्रक्रिया थाल्नुपर्छ, ढिला गर्नु हुँदैन। नत्र पीडितको अवस्था झनै बिजोग हुनेछ। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइलगायतका पूर्वाधारहरूसमेत ध्वस्त भएका थिए। डीडीएका लागि प्राविधिकहरूको ठूलो टोली परिचालन गर्नुपर्छ। त्यसका लागि सरकारसँग २० करोड रकम मागेका थियौं। सरकारले अहिलेसम्म रकम उपलब्ध गराएको छैन। रकम नभए कसरी काम गर्ने ? डा डिजन भट्टराई, प्रवक्ता, राष्ट्रिय विपद् जोखिम न्यूनीकरण तथा व्यवस्थापन प्राधिकरण जाजरकोटमा गएको यो भूकम्पमा पनि राज्यको सामथ्र्य, समन्वय र पहलकदमीको कमजोरी उजागर भएको छ। पोहोर सालको हिउँद बित्यो, जेनतेन वर्षा बित्यो, फेरि फर्केर हिउँद आयो। यस पटकको चिसोयाम कसरी काट्ने भन्ने चिन्ता र भय छ। राजेन्द्रविक्रम शाह, नागरिक समाज अगुवा भूकम्पपीडितको आर्थिक, सामाजिक जीवन तहसनहस भइरहेको तर्फ ध्यान नजानु गम्भीर विषय हो। पुनर्निर्माणको प्रक्रिया अहिलेसम्म थालनी हुन नसक्नु निकै दुःखद् हो। निरज आचार्य, नेता, नेकपा एमाले टहरामा रात काट्न बाध्य जाजरकोट भेरी नगरपालिका१ रिम्नाका एक महिने सुत्केरी (माथि) । सोती घटनामा मारिएका नवराज विकको परिवार । तस्बिर : राजेन्द्र कार्की।"
सहसचिवमा १० प्रतिशत खुला र ९० प्रतिशत आन्तरिक बढुवाबाट पदपूर्ति गर्न लोकसेवाको प्रस्ताव,"काठमाडौं : लोकसेवा आयोगले निजामती सेवामा माथिल्लो तहमा १० प्रतिशत र ९० प्रतिशत आन्तरिक बढुवाबाट पदपूर्तिगर्नु उपयुक्त हुने सुझाव दिएको छ । सिंहदरबारमा शुक्रबार बसेको प्रतिनिधिसभाअन्तर्गतको राज्य व्यवस्था तथा सुशासन समिति बैठकमा सङ्घीय निजामती सेवाको गठन,सञ्चालन र सेवाका सर्त सम्बन्धमा व्यवस्था गर्न बनेको विधेयक सम्बन्धमा छलफलका क्रममा आयोगका अध्यक्ष माधव प्रसाद रेग्मीले सहसचिवमा १० प्रतिशत खुल्ला प्रतिष्पर्धाबाट पदपूर्ति गर्न सुझाव दिएका हुन्। उनले निजामतीमा सेवा प्रवेशमा उमेर हद समावेशीमा ३७ वर्ष र खुल्लामा ३२ वर्ष राख्ने विधेयकको प्रस्ताव उचित रहेको बताए । त्यस्तै अनिवार्य अवकाश ६० वर्ष कायम गर्ने व्यवस्था गर्न पनि उनले सुझाव दिए। निजामती क्षेत्रमा ट्रेड युनियन पनि एउटा मात्रै आधिकारीक रुपमा राख्नुपर्ने उनको सुझाव छ। त्यस्तै आयोगले स्थानीय तह र प्रदेशको प्रमुख प्रशासकीय अधिकृत र प्रदेश सचिव पनि संघ मातहत नै हुनुपर्ने सुझाव दिएको छ ।"
धुजाधुजा ध्वजाबाहक,"नेपाल सरकार स्वामित्वका वायुसेवा निगमको हालत चौपट छ। यसै त आवश्यक जहाजको अभाव छ। भएका जहाज पनि उडान भर्न नसक्ने अवस्थामा पुगेका छन्, ग्राउन्डेड भएका छन् अर्थात् भूमिस्थ छन्। अन्तर्राष्ट्रिय उडानका गन्तव्यलाई आवश्यक जति जहाज नभएको निगमका आन्तरिक उडान पनि ठप्प छन्। कारण भएका तीनवटा ट्विनअटर जहाज भूमिस्थ छन्। दुर्गमका जनतालाई हवाई यातायातको सेवा दिने दुर्लभ वायुसेवा संस्था पनि हो निगम। यसको सेवा हुँदा दुर्गमका जनतालाई सास्ती त पुगेकै छ, निगमलाई आर्थिक हानिनोक्सानी झनै बढेको छ। यसै पनि निगम घाटामा भएकोमात्रै होइन, ऋणमा डुबेको संस्था हो। निगमको व्यवस्थापन र हालत कतिसम्म दुरवस्थाको छ भने एउटा ट्विनअटर जहाज त त्रिभुवन अन्तर्राष्ट्रिय विमानस्थलमा झन्डै १२ वर्षदेखि ग्राउन्डेड छ। अरू दुईमा भने इन्जिनमा समस्या देखिएर उडान भर्न नसक्ने अवस्था आएको छ। निश्चित उडान अवधिपछि जहाज मर्मत सम्भार गर्नुपर्छ। जगेडा इन्जिनको जोहो भएको हुनुपर्छ। यी दुवै मामलामा निगम कमजोर हुँदा समस्या आएको हो। अर्काेतिर मर्मतका लागि हुने बोलपत्रको प्रक्रिया पनि ढिलासुस्तीले गर्दा विलम्ब भएको छ। निगमका जहाज मर्मतमा दोस्रोपटकसम्म बोलपत्र गर्नुपयो, दोस्रोपटकको आवेदक इजरायली कम्पनीसँग सम्झौतामा समेत ढिलाइ भयो। घाटामाथि घाटा थपियो। नाइनएबीटी जहाजको इन्जिनको आन्तरिक मर्मत गर्दा इन्जिन सिज भएको थियो। त्यो जेठ २३ गते ग्राउन्डेड भएको हो। निगमसँग जगेडा इन्जिनको जोहो थिएन। अनि जहाजको उडान रोकियो। अनि पुस ७ देखि अर्काे जहाज ग्राउन्डेड भयो। जहाजको उडान रोकिनु निगमलाई आर्थिक भार थपिनु हो। उडान नहुनु कर्मचारी, पाइलट, इन्जिनियर लगायत बेकामे भएर बस्नु पनि हो। अन्तर्राष्ट्रिय उडानतिर न्यारोबडी जहाजको सी चेक हुन नसक्दा उडान सीमित भएको पनि उहिल्यैदेखि हो। निगम सरकारी संस्था हो, त्यसलाई घाटा पर्नु भनेको जनतामा पनि अप्रत्यक्ष रुपमा आर्थिक भार थपिनु हो। तर निगमकोयो हालत भएको सरकारकै निकम्पापनले हो भन्ने जगजाहेर छ। यस्ता समस्या निगमका लागि नौला होइनन्। नियमित छन्। तिनको खुद्रे निदानबाट निगम तंग्रने अवस्था छैन। दीर्घकालीन रणनीति नै बनाएर धुजाधुजा ध्वजावाहकको उपचार गरिनुपर्छ। त्यसका लागि सरकारमा कटिबद्धता चाहिन्छ। दृढ इच्छाशक्ति चाहिन्छ।"
"अमेरिकामा गोल्डेन नेपाली फिल्म अवार्ड सम्पन्न , कसले के अवार्ड पाए ?","अमेरिका : क्यालिफोर्नियाको सानफ्रान्सिस्कोमा सम्पन्न गोल्डेन नेपाली फिल्म अवार्डको उत्कृष्ट अभिनेता र उत्कृष्ट अभिनेत्री अवार्ड अभिनेता अनमोल केसी र अभिनेत्री आँचल शर्माले प्राप्त गरेका छन् । अभिनेता केसीले फिल्म फर्कि फर्कि र आँचलले फिल्म डिग्री माइलामा गरेको उत्कृष्ट प्रदर्शनको आधारमा अवार्ड प्रदान गरिएको आयोजकले जनाएको छ। गत साता सम्पन्न अवार्ड वितरण कार्यक्रममा सर्वोत्कृष्ट फिल्मको अवार्ड दिनेश राउतले निर्देशन गरेको पुजार सार्की ले हात पार्न सफल भयो। सोही फिल्मका निर्देशक राउतले उत्कृष्ट निर्देशक अवार्ड समेत प्राप्त गरे । अवार्ड वितरण कार्यक्रममा अभिनेता शिव श्रेष्ठ लाइफ टाइम एचिभ्मेन्टअवार्डबाट सम्मानित भएका छन् । यस्तै,पपुलर अभिनेताको अवार्ड प्रदीप खड्का,पपुलर अभिनेत्रीको अवार्ड केकी अधिकारी,सर्वोत्कृष्ट फिल्म पुजार सार्की,सर्वोत्कृष्ट निर्देशकको अवार्ड दिनेश राउत,सर्वोत्कृष्ट लेखनको अवार्ड दीपेन्द्र लामा (नाङ्गो गाउँ),सर्वोत्कृष्ट छायाँकारको अवार्ड आलोक शुक्ला (नाङ्गो गाउँ),सर्वोत्कृष्ट सम्पादनको अवार्ड मित्र गुरुङ (उपहार)ले प्राप्त गरेका छन्। यसैगरी सर्वोत्कृष्ट सहअभिनेताको अवार्ड प्रमोद अग्रहरी (अगस्त्य),सर्वोत्कृष्ट सहअभिनेत्रीको अवार्ड वर्षा शिवाकोटी (परदेशी २),सर्वोत्कृष्ट संगीतकारको अवार्ड प्रकाश सपुत (बोक्सीको घर),सर्वोत्कृष्ट गायकको अवार्ड एसडि योगी (नाङ्गो गाउँ),सर्वोत्कृष्ट गायिकाको अवार्ड समीक्षा अधिकारी (बोक्सीको घर),जुरी अवार्ड बोक्सीको घर र कृटिक्स अवार्ड गाउँ आएको बाटोले प्राप्त गरेको छ । हिमालयन हव फाउण्डेशन लगायत विभिन्न संस्थाहरूले मिलेर अवार्डको आयोजना गरेका थिए ।"
अध्यागमन कानुन उल्लंघन गर्ने चार नेपाली जापानबाट निष्काशित,"काठमाडौं : जापानले अध्यागमन कानुन उल्लंघन गर्ने चारजना नेपालीलाई निष्काशन गरेको छ। त्यहाँको अध्यागमन कानुन उल्लंघन गरेको आरोपमा प्रभावकर थकाली, समीर बुद्धचार्य,मोहन बुढाथोकी र राजेन्द्र घर्तीलाई निष्काशित गरेको स्रोतले बताएको छ। स्रोतका अनुसार उनीहरू केही दिनअघि नेपाल आइपुगेका हुन्। कानुन विपरीत जापानमा रहेका उनीहरूलाई निष्काशन गरी नेपाल पठाएको हो। यद्दपि उनीहरूले केकस्तो कानुन उल्लंघन गरे भन्ने विषय भने खुलाइएको छैन। विदेशमा अध्यागमन कानुन उल्लंघन गरी निष्काशनमा पर्ने नेपालीको संख्या बढ्दो छ। पछिल्लो समयमा जापान,अमेरिका,मलेसिया,क्यानडा,फ्रान्स,माल्दिभ्स,दक्षिण कोरयालगायत देशका सरकारले त्यहाँ रहेका विदेशी कामदारहरूमाथि निगरानी बढाउँदै आएको छ। जसको मारमा नेपालीहरू पनि पर्ने गरेका छन्। केही समयअघि अध्यागमन कानुन उल्लंघन गरेको आरोपमा मलेसियाबाट २६ नेपाली निष्काशित भएका थिए।"
सीमान्त विन्दुमा नेपाली कांग्रेस,"नेपाली कांग्रेसको १५औं महाधिवेशन ढोकैमा छ अब। समयसीमाभित्रै गरेको खण्डमा महाधिवेशन अबको मंसिरमा हुनुपर्छ। यसैकारण पनि मोफसलका चिया चौतारामा कांग्रेस चियागफ घनिभूत हुन थालेका छन्। कसलाई भीम रावल बनाउने कसलाई पाण्डे र तिम्सेना बनाउने ? सो क्रमको यस्ता विषय र छलफल बाक्लिनु स्वाभाविक छ। नेपाली कांग्रेसमा पनि यो बहस प्रत्यक्षपरोक्ष चलिरहेकै छ। तर भन्नैपर्दा, नेपाली कांग्रेसमा औपचारिक रावल, पाण्डे र तिम्सेना काण्ड कमै हुने गर्छन्। सायद सोही आडमा हुनसक्छ, नेपाली कांग्रेसले आफूलाई मुलुककै ठूलो लोकतान्त्रिक पार्टी भन्ने गर्दछ। भन्ने पनि गरिन्छ, कांग्रेसको शब्दकोषमा ह्विप भन्ने शब्द नै छैन। पछिल्लो समय गगन थापा र विद्यमान पार्टी सभापति शेरबहादुर देउवाको कोण एकोहोरिनुलाई आन्तरिक विश्लेषकहरूले समान समीकरणको खेलको रूपमा हेरेको पाइन्छ। यो स्वाभाविक समेत थियो किनकि रवि लामिछानेको सहकारी काण्डमा भएको इनक्वाइरीलाई लिएर देउवाले थापालाई दिएको थ्यांक्यू, तत्कालीन एमालेकांग्रेस समीकरणमा दुवैको समान सहमति, राजदूत नियुक्तिमा भएको समान छनोट तथा बीआरआईको कार्यदलमा देउवाको छनोटमा थापा पर्नुलाई एक किसिमको पूर्वानुमानका हिसाबले हेरेको पाइन्छ। यसैकारण पनि भन्न थालिएको छ, देउवाथापा समीकरण म्यासिभ बन्दै छ। यसलाई पुष्टि गर्ने अर्का दुई आधार पनि छन्, ती हुन् गत साउनमा केन्द्रीय समितिमा देउवाशेखरबीच भएको ठाकठुक र कोशी प्रदेशको अधिवेशनमा शेखर कोइरालाले गगन थापाप्रति दिएको अभिव्यक्ति। युवा डायस्पोरा र गगन विद्यमान नेपाली कांग्रेसमा लगभग स्पष्ट रूपमा चाहिँ दुई धार रहेको देखिन्छ, कम बोल्ने र बोलिरहने। सम्भवतः गगन थापा बोलिरहने वर्गमा पर्छन्, जसलाई समर्थन प्राप्त छ। अहिले मात्र हैन, २०६२०६३ को आन्दोलनदेखि नै। लाग्छ, चुनाव हार्नु र हराउनुमा थापाको कुनै मोह नै छैन, चाहे त्यो संसदीय दलको चुनावमा होस् वा त्यो नेपाल विद्यार्थी संघको। कोणान्तर नेपाली तथा विश्व राजनीतिको विशेषता नै हो। पछिल्लो समयको गगनको कोणान्तरले कांग्रेसको राजनीति भाइब्रेट (हल्लाउनु) गराउनुमा बदलाव चाहने युवा जमातको समर्थन र नेपाली कांग्रेस केन्द्रित थिंकट्यांकहरूको सोलो (एकोहोरो) समर्थन हो। गगन थापाको भाषामा गनगन छैन बरु बोलक्कड देखिन्छन्, नेपाली कांग्रेसको आन्तरिक राजनीतिमा। बोलक्कडको परिचय थापाले विभिन्न आयामबाट दिइसकेका छन्, नेपाली राजनीतिको डायस्पोरामा। चरम र अतिवादी विचारका धारक भनेर नेपाली कांग्रेसबाटै विरोध आउँदा पनि पात्रका रूपमा थापा कहिल्यै पनि डगमगाएका देखिन्नन्। धारणाप्रति नजरअन्दाज नगर्ने र नीतिगतभन्दा पनि कार्यगत सक्षमतामा विश्वास गर्न सक्ने पुस्ताका रूपमा नेपाली कांग्रेसका युवापुस्ताले थापालाई सहज स्वीकार्न सक्नु थापाको सबल पक्ष हो। यसमा थप निखारिन सक्नु थापाको आवश्यकता हो। पछिल्लो समय बढ्दै गएको युवा पुस्ताको राजनीतिक मोहका पात्रका रूपमा थापाले विरासत थाम्न सकेको खण्डमा खडेरी पर्दै गएको नेपाली राजनीति पाउलिन सक्ने आकलन गर्न सकिन्छ। राजनीतिको यथोचित अवतरणका लागि तथा अन्तिम विकल्पका रूपमा नयाँ गठबन्धनको ग्रान्ड डिजाइनरका रूपमा समेत थापालाई लिइएको हो भन्ने खालको भाष्यसमेत बनाइएको छ। सायद यो सही हुनसक्छ, किनकि थापाको पहिल्यैदेखिको जोड माओवादीसँगको गठजोडले कुनै नतिजा दिन सक्दैन भन्ने थियो, जसका लागि गगन थापाले देउवासँगको टकरावमा पछिसम्म लडिरहे। हुनसक्छ, यसै कारण पनि थापाले नयाँ गठजोडको योजना गरेको हुनसक्छ। जसलाई वर्तमानमा विकसित राजनीतिले अन्तिम विकल्पको रूपमा लिएको पाइन्छ। थापा चाहन्थे, राजनीतिमा युवा प्रबुद्ध वर्गको प्रभाव हुनुपर्छ। यसै कारण पनि डा स्वर्णिम वाग्लेलाई काठमाडौं४ छाड्न तयार भएका थापालाई वास्तवमै घात तब पर्यो, जब वाग्ले देउवाको झोकमा नवगठित दल राष्ट्रिय स्वतन्त्र पार्टीमा प्रवेश गरे। तै पनि थापा रागविहीन देखिन्छन्। विकल्प बन्न सक्छन् गगन ? विगतमा नेपाली कांग्रेसमा गिरिजाप्रसाद कोइरालाको हालिमुहाली भएको अवस्थामा शेरबहादुर देउवाको पार्टीबाट निष्कासन तथा गगन थापालाई नेपाल विद्यार्थी संघको चितवन महाधिवेशनवाट सभापति हुनबाट रोक्ने गिरिजाप्रसादका दुई अप्रिय पात्रहरू देउवा र थापा समरूपी बन्नुलाई कुनै ठूलो दाउ मान्नुपर्ने अवस्था छैन। यसबाट बरु राजनीतिको पटके दायरा फराक र उत्तरदायी बन्न सक्छ। पात्रत्वका हिसाबले गगन मात्र हैन, थप युवा पात्रहरूसमेत सक्रिय रहेको दलका रूपमा यस मास बेस्ड दललाई लिइएको छ। तैपनि थप प्रजातान्त्रिक सुदृढीकरण यसको आवश्यक अवयव हो। दलप्रति जनताको चरम वितृष्णाको अवस्थामा नेपाली कांग्रेस आबद्ध गगन थापाहरूले थप पैरवी गर्नुपर्नेमा, सत्ताकै दाउमा अड्कोफड्कोको कोसिस गर्नु भनेको दण्डहीनतालाई यस दलले थप प्रश्रय दिनु हो। आन्तरिक गठजोड र सबल समीकरण बन्न सकेको अवस्थामा केवल केन्द्रमा मात्र हैन, महाधिवेशनको आडमा जिल्ला स्तरबाट नै सक्षम एवं सबल युवा वर्ग भित्रिन सक्ने आँकडा कांग्रेसको चौधौ महाधिवेशनले समेत स्पष्ट दिइसकेको छ। यस्ता समयहरूमा गगन थापाहरूका विचारको बिटो रूपान्तरणकारी जनमानसले रुचाउन सके भने ओल्ड स्कुल अफ थटबाट निर्देशित कांग्रेसहरूले थापालाई अस्वीकार गर्न सक्छन्। यो भनेको क्लासिकल नेपाली कांग्रेसलाई प्र श्रय दिनु हो, जुन कुरा विद्यमान समयको कृत्रिम बौद्धिकताको वकालत गर्ने नेपाली कांग्रेस जमातले मान्नेवाला छैन। तर यस्ता बेरूपी विचारबाट समग्र गगन थापाहरू जोगिन सकेको खण्डमा परिवर्तन सम्भव छ भन्न अप्ट्यारो छैन। यसै कारण पनि थापा बृहत् रूपान्तरणकारी कांग्रेस धारको प्रथम विकल्पको रूपमा खडा हुन सक्छन्। रूपान्तरित आधारको निष्कर्ष निष्कर्षविहीनता राजनीतिको विकल्प हुनै सक्दैन। वैश्विक धरातलीय इतिहासले सो कुरा अंकित गरेका धेरै आधार छन्, जसमा अमेरिकामा अठारौं शताब्दीमा भएको विश्वव्यापी उथलपुथलमा पनि जर्ज वासिङ्टनजस्ता दमदार नेताको उदय तथा तत्कालीन भारतमा समेत राजकीय ठाँटमा हुर्किएका राहुल गान्धीको भारत जोडो अभियानका क्रममा उनले गरेका सादगीपूर्ण अभ्यासबाट जनमतमा आएको बढोत्तरीबाट नेताको उदय पक्का हुने कुरामा दुई मत छैन। वर्तमान र भविष्यको साख विकास गर्ने भनेकै शैलीमा रूपान्तरण हो, के यसका लागि नेपाली थापाहरू तयार छन् त ? यदि छैनन् भने, अभ्यास थाल्ने क्रममा ढिलाइ किन ? यी थापाहरू सूक्ष्म कुराद्वारा दिशानिर्देश हुनु जरुरी छ। यी तमाम कुराको गुणोत्तर विकासका लागि आधारशिलाहरू खडा गर्न ढिलाइ किन भन्ने प्रश्नहरू खडा हुन्छन्। हो, पछिल्लो समयको राजनीतिक विकासक्रममा छायाँ पर्न थालेको स्वाभाविक हो। हँुदाहँुदै छायाँहरू फैलिएर कूटनीति, अर्थनीति हुँदै लम्पसार नीतिसम्म पुग्न लागेको देखिन्छ। टाउको छेक्दा खुट्टा र खुट्टा छेक्दा टाउको देखिन लागेको अवस्थासम्म पुग्दा पनि यहाँका नेतावर्ग समीकरण बनाउन र बिगार्न तल्लीन देखिन्छन्। सोच्नुपर्ने समय आइसकेको छ, मुलुकको अखण्डता, सार्वभौमसत्ता, संस्कृति, इतिहास यथावत् राख्न सकियो भने हामीले हजार वटा समीकरण बनाउन र बिगार्न पनि सक्छांै। यसका लागि नेता र जनता कहिले तयार बन्ने त ? गतिशीलताको पराकाष्टामा हजारौं दण्डहीनताका आधार निर्माण गर्न व्यस्त हामीले मुलुकका लागि समय दिने चैं कहिले होला त ? अब रूपान्तरणको नारा नेपालका दलहरूले मात्र हैन, सचेत नागरिक समाजले गर्न सक्यो भने मुलुकको कार्यान्तरणमा कुनै समय लाग्ने छैन। (पोखरेल, सिन्धुली बहुमुखी क्याम्पसका उपप्राध्यापक हुन्।)"
कर्णालीका कृषि र उद्योगलाई फड्को मार्न चुनौती,"काठमाडौं : रैथाने बाली उत्पादनमा परिचित कर्णाली प्रदेशले प्रमुख कृषि बालीको उत्पादन ६७९ प्रतिशतले बढाएको छ। गत आवमा कुल १२ लाख ५२ हजार ६ सय ५४ टन उत्पादन गर्न सफल भएको हो। अझ अघिल्लो वर्ष यस्तो उत्पादन १२९१ प्रतिशतले वृद्धि भएको थियो। नेपाल राष्ट्र बैंक सुर्खेत कार्यालयले सार्वजनिक गरेको प्रादेशिक आर्थिक गतिविधि अध्ययनको वार्षिक प्रतिवेदन (आर्थिक वर्ष २०८०८१)ले यस्तो देखाएको हो। कर्र्णाली प्रदेशभर करिब ३ लाख २७ हजार ९० हेक्टर जमिन कृषि उपजले ढाकेको छ। कर्णाली प्रदेशका पहिचानका पमा रहेको मार्सी चामल, चिनो, फापर, कोदो, कागुनो, जुनेलो, लट्टे, सिमी लगायतका कृषि उपजहरूको ब्रान्डिङ गरी बजारीकरणमा चुनौती रहेको प्रतिवेदनले औंल्याएको छ। कर्णाली प्रदेशका स्थानीय, रैथाने तथा लोपोन्मुख बालीहरू संरक्षण र प्रवद्र्धन गरे कृषि उत्पादनमा सो प्रदेशमा सम्भावना रहेको पनि निचोड निकालेको छ। कृषि क्षेत्रमा सीमित मात्रामा उपलब्ध रहेका स्रोत साधनहरूको अधिकतम तथा उच्चतम प्रयोग गरी कृषि क्षेत्रलाई आधुनिकरण, यान्त्रीकरण तथा व्यवसायीकरण गर्दै आयआर्जनको प्रमुख स्रोतका रूपमा विकास गर्नमा पनि चुनौती रहेको प्रतिवेदनमा उल्लेख छ। यस प्रदेशमा हिमाली, पहाडी तथा भित्री मधेस सबै भूगोल रहेकाले यहाँ धान गहुँ, मकै, कादो, जौ, आलु, व्यावसायिक तरकारी, पशुपालनलगायत फलफूल खेती गर्न सकिने प्रचुर सम्भावना रहेको प्रतिवेदनले उल्लेख गरेको छ। साथै, कृषि तथा जडिबुटीजन्य कच्चा पदार्थको भण्डार भएकाले कृषि तथा जडीबुटीसम्बन्धी उद्योग सञ्चालन गरी युवाहरूलाई उद्यमी बनाउँदै रोजगारी सिर्जना गर्न सकिने सम्भावना छ। यस्ता क्षेत्रमा पशुपालन व्यवसाय प्रबद्र्धन भएमा ऊन, दूध, छुर्पी र मासुको उत्पादन समेत वृद्धि हुने देखिन्छ। अन्य पहाडी जिल्लाहरूमा व्यावसायिक बाख्रा, गाईभैंसीपालनको सम्भावना रहेको छ। जुम्लालगायतका हिमाली जिल्लामा व्यावसायिक स्याउ, ओखर खेती तथा अन्य पहाडी जिल्लाहरू दैलेख, सुर्खेत, कालीकोट, सल्यानमा व्यवसायिक सुन्तला, केरा, आँपखेतीको उच्च सम्भावना रहेको छ, प्रतिवेदनमा उल्लेख छ। वार्षिक कृषि क्षेत्रमा साढे ५ अर्ब कर्जा कर्णाली क्षेत्रमा कर्जा लिएर कृषि उत्पादन गर्ने प्रवृत्तिमा भने कमी आएको छ। यस प्रदेशका बैंक तथा वित्तीय संस्थाहरूद्वारा कृषि क्षेत्रमा प्रवाहित कर्जामा अघिल्लो वर्षको तुलनामा १७१ प्रतिशतले कमी आई ५ अर्ब ४० करोड ८ लाख रुपैयाँ कायम भएको छ। यस प्रदेशमा प्रवाहित कुल कृषि कर्जामध्ये सबैभन्दा धेरै २ अर्ब ३ करोड ६५ लाख रुपैयाँ सुर्खेत जिल्लामा प्रवाहित भएको छ भने सबैभन्दा कम १४ करोड ९४ लाख रुपैयाँ मुगु जिल्लामा प्रवाहित भएको देखिन्छ। कर्णाली प्रदेशमा नमुना छनोटमा समेटिएका उद्योगहरूको औसत क्षमता उपयोग ४८५१ प्रतिशत रहेको प्रतिवेदनको निचोड छ।"
"सुस्मिता मृत्यु प्रकरण, प्रेमीले हत्या गरेको आशंका","काठमाडौं : काठमाडौं महानगरपालिका९ गौशालामा रहेको बागमती होटलमा कागेश्वरी मनहराकी २१ वर्षीय सुस्मिता खड्का मृत फेला परेकी छन्। गौशालाको पिंगलास्थानमा रहेको बागमती होटलको कोठा नम्बर ३०८ मा बुधबार दिउँसो सवा दुई बजे उनी मृत फेला परेकी थिइन्। जिल्ला प्रहरी परिसर काठमाडौंका प्रवक्ता नवराज अधिकारीका अनुसार उनी मंगलबार साँझ १० बजेतिर एक युवक सँगै उक्त होटलमा पुगेका थिइन्। बुधबार दिउँसोसम्म पनि उक्त कोठा नखुलेपछि होटलवालाले प्रहरीमा खबर गरेका थिए। प्रहरी अधिकृत र स्थानीय जनप्रतिनिधिको उपस्थितिमा होटलको मास्टर की ले ढोला खोलेर हेर्दा उनी वेडमा मृत अवस्थामा फेला परेकी थिइन्। जुत्ता लगाएकै अवस्थामा मृत फेला परेकी खड्काको मुखबाट फिँज आइरहेको थियो। अनुसन्धानमा संलग्न प्रहरी अधिकृतका अनुसार मंगलबार उक्त होटल पुगेका उनीहरूले देवबहादुर थापाका नाममा होटल बुक गरेका थिए। ओखलढुंगाको सिस्नेरी घर भएका देवबहादुर थापा सुस्मिताको प्रेमी भएको बुझिएको छ। थापा हाल काठमाडौंस्थित कागेश्वरी मनोहरा नगरपालिका, आलापोटमा बस्दै आएका थिए। मृतक खड्काको घर पनि आलापोटमै रहेको छ। उनी जापान जाने प्रक्रियाका लागि भाषा सिक्दै आएकी थिइन्। प्रहरीका अनुसार देवबहादुर थापा पनि जापानमा नै बस्ने गरेको खुलेको छ। उनी गत मंसिर ३० गते मात्रै जापानबाट नेपाल आएका थिए। युवतीको मृत्युपश्चात थापा फरार रहेका छन्। उनको खोजी कार्य जारी रहेको प्रहरीले बताएको छ। जिल्ला प्रहरी परिसर काठमाडौं, उपत्यका अपराध अनुसन्धान कार्यालय र प्रहरी वृत गौशालाको टोलीले घटनाको अनुसन्धान गरिरहेको छ। प्रहरीका अनुसार सुस्मिता मृत भेटिएको कोठामा केही रेडबुलका बट्टाहरू भेटिएको छ। रेडबुलमा नशालु पदार्थ वा अन्य केही विषादी खुवाएर उनका प्रेमीले हत्या गरेको हुनसक्ने प्रहरी आशंका छ। सँगै गएका देवबहादुर थापा मंगलबार राति १२ बजे नै होटलको कोठाबाट बाहिर निस्किएका थिए। उनले कोठा बाहिरबाट लक गरेर युवतीको फोन समेत लिएर गएका थिए। युवकको फोन बिहीबार बिहानसम्म प्रहरीले लोकेट गरिरहेको थियो। लोकेसनका आधारमा उनी काठमाडौं बाहिर रहेको बुझिएको छ। सुस्मिताको शरीरमा कुनै चोटपटक नहुनु, उनको फोनसमेत लिएर युवक फरार हुनु र जुत्ता लगाएकै अवस्थामा युवती मृत भेटिनुले उनको हत्या भएको हुनसक्ने प्रहरी आशंका छ। थापासँग प्रेम सम्बन्धमा रहेकी सुस्मिताको परिवारले प्रहरी वृत गौशालामा जाहेरी दिएको छ। उनको शवलाई पोस्टमार्टमका लागि शिक्षण अस्पताल महाराजगञ्जमा पठाइएको छ। पोस्टमार्टम रिपोर्ट आएपछि मात्रै मृत्युको कारणबारे थाहा पाइने प्रहरीले बताएको छ।"
एमसीसीद्वारा थप पाँच करोड अमेरिकी डलर सहयोग स्वीकृत,"काठमाडौं : संयुक्तराज्य अमेरिकी सहयोग मिलेनियम च्यालेञ्ज कर्पोरेसन (एमसिसी) को सञ्चालक समितिले नेपाल कम्प्याक्टका लागि थप पाँच करोड अमेरिकी डलर सहयोग स्वीकृत गरेको छ । यसले कम्प्याक्टको कूल बजेटलाई सात सय ४७ मिलियन अमेरिकी डलरसम्म पुर्याउने नेपालस्थित अमेरिकी दूतावासले जनाएको छ । यो कदमले अमेरिका र नेपालबीचको लगातार र सशक्त साझेदारीलाई प्रदर्शन गरेको छ । यसले नेपाली नागरिकहरूको जीवनस्तर सुधार गर्नका लागि रूपान्तरणकारी पूर्वाधार परियोजनाहरू अघि बढाउनका लागि दुवै देशको समर्पणलाई थप प्रगाढ पनि बनाउने बताइएको छ । अब यो थप सहयोग प्रस्तावलाई अब नेपाल सरकारको स्वीकृतिका लागि पठाइनेछ । एमसीसी सञ्चालक समितिको यस निर्णयले नेपालका विकास प्राथमिकतालाई रूपान्तरणकारी तथा गुणस्तरीय पूर्वाधार परियोजनाका माध्यमबाट अगाडि बढाउने एमसीसी र नेपाल सरकारबीचको साझा प्रतिबद्धतामाथि जोड दिएको छ । एमसीसी कम्प्याक्ट अपरेशनका उपाध्यक्ष क्यामरन अल्फोर्डले भने,'यस अतिरिक्त आर्थिक सहयोगले नेपालको विद्युत् ग्रिडलाई बलियो बनाउने र दीर्घकालीन आर्थिक वृद्धिलाई प्रवद्र्धन गर्ने दिशामा कम्प्याक्टको सफलता सुनिश्चित गर्ने हाम्रो साझा प्रतिबद्धतालाई पुष्टि गर्दछ ।' आर्थिक वृद्धिमार्फत विश्वव्यापी गरिबी निवारण गर्नका निम्ति कार्यरत मिलेनियम च्यालेञ्ज कर्पोरेसन अमेरिकी सरकारको एक स्वतन्त्र विकास निकाय हो । सन् २००४ मा स्थापित एमसीसीले सुशासन, भ्रष्टाचारविरुद्धको लडाइँ र लोकतान्त्रिक अधिकारको सम्मानसम्बन्धी कडा मापदण्डहरू पूरा गर्ने देशहरूलाई अनुदान उपलब्ध गराउँदै आएको छ । यस्तो सहयोग पूर्वाधार निर्माण वा सुधारका साथै नीतिगत तथा संस्थागत सुधारमा लगानी गर्नका निम्ति समयसीमामा बाँधिएका अनुदान उपलब्ध गराउने गरिएको छ ।"
"सुनको मूल्य २ हजारले बढ्यो, तोलको कति पुग्यो?",काठमाडौं : नेपालमा आज सुनको मूल्य प्रतितोला २ हजारले वृद्धि भएको छ। त्यस्तै चाँदीको मूल्य पनि प्रतितोला २० रुपैयाँले बढेको नेपाल सुनचाँदी व्यवसायी महासंघले जनाएको छ। हिजो(बिहीबार) प्रतितोला एक लाख ५१ हजार पाँच सयमा कारोबार भएको सुनको मूल्य बढेर आज एक लाख ५३ हजार पाँच सय पुगेको छ। त्यस्तै आज चाँदी प्रतितोला एक हजार आठ सय १० मा कारोबार भइरहेको छ। नेपाली बजारमा सुनचाँदीको माग बढेर र अन्तर्राष्ट्रिय बजारमा देखिएको मूल्यको उतारचढावले आज सुन तथा चाँदीको मूल्य वृद्धि भएको जनाइएको छ।
"एडट्रा सीप र सिकाइको परिभाषा बदल्दै, युवालाई सुनिश्चित भविष्यतिर डोर्याउँदै","काठमाडौं : एडट्रा एडटेक प्लेटफर्म हो, जसले विशेषज्ञ निर्देशनमार्फत सुनिश्चित दिशा, व्यावहारिक सीप, तपाईंको भविष्य, र रोजगार अवसरहरूको प्रतिज्ञा गर्दछ। एडट्रा के हो ? यसले के प्रदान गर्दछ ? एडट्रा, एक व्यापक अनलाइन प्लेटफर्म हो जसले शिक्षार्थीलाई विशेषज्ञ सल्लाहकारहरू र उद्योग पेसेवरहरूसँग जोड्दछ। हामी विभिन्न पाठ्यक्रमहरूलाई विषयगत रूपमा प्रस्तुत गर्दछौं जसले व्यावसायिक विकासको साथसाथै तपाईंको सीपहरू बढाउँछ। हाम्रो लक्ष्य उच्च गुणस्तरको शिक्षालाई पहुँचयोग्य, अन्तरक्रियात्मक र प्रभावकारी बनाउनु हो। तपाईंले एडट्राबाट के पाउनु हुनेछ ? कुशल मेन्टरहरू, उच्च गुणस्तरीय पाठ्यक्रमहरू, अन्तरक्रियात्मक क्विज, बुझाइमूलक कार्य र छलफल आजीवन पाठ्यक्रम अपडेटहरू, इन्टर्नसिप प्रावधान र शिक्षार्थी समुदाय। के कुराले एडट्रा पाठ्यक्रमहरू उदाहरणीय बनाउँछ ? विशेषज्ञ सल्लाहकारहरू: अनुभवी पेसेवरहरू र प्रसिद्ध व्यक्तित्व। व्यावहारिक अन्तर्दृष्टि: गतिविधिहरूको साथ वास्तविकज्ञान र अन्तरदृष्टि। लचिलोपन: कुनै पनि समयमा, कहीं पनि आफ्नो पाठ्यक्रमको पहुँच। विविध विषयहरू: तपाईंको भविष्यलाई असीमित सम्भावनाहरूतर्फ बढाउन रचनात्मक, प्राविधिक र व्यावसायिक क्षेत्रहरूबाट पाठ्यक्रम छनोट गर्न सकिने। नेपाल दशकौंदेखि अवसरहरू र भविष्यको विकास गर्ने क्रममा अत्यासलाग्दो चौबाटोमा अड्किएको छ। एउटै ढाँचाका पाठ्यक्रमका ज्ञान, एक पुस्ताबाट अर्को पुस्तामा दोहोर्याइएको छ। सामान्य भाषामा भन्ने हो भने, यहाँको अवस्था बिचल्ली छ। यहींबाट एड्ट्राको कदमको कुशल असर एउटा परिवर्तनशील डिजिटल प्लेटफर्म, जसमार्फत नेपाल र नेपालीले दृष्टि, ज्ञान सिकाइ, र अवसरमूलक सीपहरू विकास गर्दै, अघि बढ्न र सफल हुने बाटोको आकार बनिदिएको छ। एड्ट्रा, भीडमध्येको एउटा सामान्य ईलर्निङ प्लेटफर्म मात्र होइन; यो भविष्यका लागि बलियो खम्बा हो। आज, धेरैजसो विद्यार्थीले सामना गर्नुपर्ने कुरा भनेको विज्ञहरूद्वारा प्रदान गरिएका अवसरहरू र उत्तम व्यावहारिक सीपहरूको अभाव हो। कक्षाकोठाबाट लिइएको सैद्धान्तिक ज्ञानले उनीहरूलाई कक्षाकोठाको घेराभन्दा बाहिर कसरी दुनियाँ चल्छ भन्ने वास्तविकविश्व दृश्यबाट अज्ञात बनिरहेको हुन्छ। आजको ढाँचा अनि प्रवृत्तिलाई नियाल्दा, विद्यार्थीको भविष्य र सीपलाई फाइदाजनक रूपमा भविष्यतिरअघि बढाउन यी तरिकाहरूलाई परिवर्तन र सुधार गर्ने धारणामा अग्रसर हुनुपर्छ भनि हामी सबै जनाले पनि बुझ्नु जरुरी छ। यो सबैमा लागू नहुन सक्छ, तर एड्ट्राले भर्खरै स्नातक गरेका विद्यार्थीलाई कसरी आफ्नो पढाइ डिग्री र चार वर्षको सैद्धान्तिक ज्ञानलाई लक्षित भविष्यका लागि उपयोग गर्ने भन्ने दुविधामा परेको छ। यो प्रक्रियालाई सजिलो बनाउनको लागि एडट्रा, पर्याप्त स्रोत र त्यसतर्फ जाने बाटो प्रदान गर्दै विद्यार्थीको सफलतातर्फको भरपर्दो पुलको रूपमा उभिएको छ। कुनै पनि वर्गमा मापन गर्दा, विशेषज्ञताको साथ विकासका लागि वास्तविकजीवन कौशलआधारित दृष्टिकोणलाई उत्प्रेरित गर्ने सुविधायुक्त वैकल्पिक पाठ्यक्रमको अवसर प्रदान गर्दछ। विविध विशेषज्ञको नेतृत्वमा पाठ्यक्रमहरू : एडट्रामा प्रत्येक पाठ्यक्रम डिजाइन र निर्देशन, विद्वान उद्योगकर्ता र विशेषज्ञहरूद्वारा हुन्छ। उद्यमशीलतादेखि डिजिटल मार्केटिङ र व्यक्तिगत विकाससम्म, प्रत्येक कार्यक्रम व्यावहारिक अनुप्रयोगहरूलाई मध्यनजर गरी तयार गरिएको छ। यसबाहेक, विज्ञहरूसँगको छलफल र संलग्नता हुन पाउने मौकाले प्रत्येक शिक्षार्थीको लागि सकारात्मक प्रभावहरूको साथ थप अवसर ल्याउँछ। आफ्नो अवस्था र गतिमा पाठ्यक्रममा अघि बढ्नु: जीवन व्यस्त नै हुन्छ, तर यसले तपाईंको सीप अनि शिक्षालाई रोक्नु हुँदैन। एडट्राको प्लेटफर्म लचिलो छ, जसले शिक्षार्थीलाई कुनै पनि समय, कहीँ पनि आफ्नो समयअनुसार पहुँच गर्न पाउनुहुन्छ। चाहे तपाईं विद्यार्थी, व्यावसायिक, वा शिक्षार्थी, जुन वर्गको भए पनि एडट्रा तपाईंको अवस्था अनुरूप योग्यताका साथ तपाईंको दैनिकीमा अटी दिन्छ। सीपकेन्द्रित सिकाइ : सीप र योग्यताका अनुसार चल्ने अहिलेको रोजगार बजारमा, एडट्राले सबैभन्दा महŒवपूर्ण कुराहरूमा ध्यान केन्द्रित गरेको छ युवा र कुशल अनुभवी मानिसहरू जसलाई कुनै नयाँ कला वा अझै अध्ययन गर्न मन हुन्छ, उनीहरूलाई लक्ष्यबद्र्धित सुनिश्चितताको लागि तयार र भविष्यप्रमाण बनाउने उपकरणहरूको साथ सशक्त बाटो निर्माण गर्छ। एड्ट्रा एक ब्रान्ड मात्र होइन; यो नेपाललाई ज्ञान र आविष्कारको केन्द्रमा परिणत गर्ने उद्देश्यले रचिएको योजना हो। यसले नेपालको परिकल्पना गरेको छ, जहाँ प्रत्येक व्यक्ति, उनीहरूको क्षेत्र, वर्ग, वा आम्दानी स्तरलाई ध्यान नदिई बढ्दो डिजिटल र विश्वव्यापीकरण हुँदै गरेको संसारमा फस्टाउनका लागि योग्य उपकरणहरू प्रदान पनि गर्छ। हामी केवल सीपमात्र दिइरहेका छैनौं, भविष्यलाई आकार पनि दिइरहेका छौं ै। प्रमुख कार्यकारी अधिकृत, असिम श्रेष्ठ भन्छन्, एड्ट्रा, आत्मविश्वासलाई प्रेरित गर्न, ढोका खोल्न र नेपालका शिक्षार्थीलाई ठूलो सपना देख्न र अझ थप हासिल गर्न सशक्त बनाउनको लागि बनेको हो। नेपालको अनलाइन सीपआधारित प्लेटफर्महरूमा अगुवा रहेको एड्ट्रागुणस्तर, पहुँच र सान्दर्भिकताप्रति प्रतिबद्धता राख्दै अलग बनको छ। विशेषज्ञ मेन्टोर्सजसले आफ्नो पहिचान, कर्यक्षेत्रमा उपलब्धि हासिल गरी, सोही क्षेत्रको रूप फेरि परिवर्तन ल्याएका छन् उनै विषय अनुभवीहरू एड्ट्रामा आफ्नो अनुभव, परिदृष्टि र प्रभाव लिएर पाठ्यक्रम सिर्जना गर्न आएका छन्। अनिलकेशरी शाह, दीलभूषण पाठक, अबिन श्रेष्ठ, अश्विन न्यौपाने, नम्रता केसी, सुबिन भट्टराई सबैले आफ्नो कामबाट प्रभावशाली छाप लिएर उभिएका व्यक्तित्वहरू हुन्। यी विज्ञहरूले सहजता र दक्षताका साथ यी विधामा दक्ष प्रतिभा बोकी कसरी अघि बढ्ने भन्ने सिकाउँदै यी क्षेत्रलाई पुन: परिभाषित गर्ने पाठ्यक्रमहरू ल्याएका छन्। विभिन्न क्षेत्रका अन्य उद्योगअग्रणी विशेषज्ञहरूले प्लेटफर्ममा थप अरू विधाका पाठ्यक्रमहरू पनि जोड्दै छन्। विशेषज्ञहरूको ज्ञान र अनुभवले भरिएको अरू कोर्सहरू अझै प्रभावशाली रूपमा बढ्दै पनि छ। प्लेटफर्मका विविध र सबैका लागि समावेशी कुराहरू राखिएको छ, जसमा निकै रोचक नि:शुल्क पाठ्यक्रमहरू पनि छन्। र शुल्कमात्र एक हजारदेखि सुरु छ। करियर, वा नयाँ अवसर खोज्न सुरुवात आफूलाई नियालेर, आफ्नो लक्ष्यतिर लम्किनाले मिल्छ। साथसाथै एड्ट्रा अहिले, स्टार्टअप कम्पनीहरूलाई मेन्टरसिप प्रदान गर्दै मेन्टर पार्टनरको रूपमा स्टार्टअपसँग अन्नपूर्ण अभियानमा पनि आबद्ध छ। एड्ट्रा प्रत्येक विद्यार्थी, पेसेवर र सपना देख्नेहरूलाई यस परिवर्तनमा समावेश हुन आमन्त्रित गर्दछ। तपाईं पनि आजै, एड्ट्राको वेबसाइट डब्लुडब्लुडब्लु डट इडट्रा डट कम गई यसबारेमा थप जानकारी लिँदै आफूलाई पायक पर्ने कोर्स लिन सक्नुहुन्छ। केही ठूलो रूपान्तरणका लागि हिम्मत, लगन र नवीन मानसिकता जरुरी छ। सुरुवात समस्याको जडलाई निचोडको यसको हल खोज्नबाट हुन्छ। एडट्रा, यही समस्याको मध्यनजर गर्दै सुरु भएको नाम हो। अहिले खस्किएको नेपाली माहोल र युवा सशक्तीकरण बिचल्ली रहेको समस्यालाई डिजिटल रूपान्तरण गर्नको लागि तत्पर भइ लागेको छ। आउँदो पुस्ताका लागि धेरै बलियो आधार निर्माण गर्न प्रमाणित विधिहरूको साथ अनलाइन शिक्षाको एक अछूत परिदृश्यचाहे विद्यार्थी, व्यवसाय उत्साही, उद्यमी, वा शिक्षार्थी, सबैलाई एड्ट्राको दृष्टिमा समावेश गरिएको छ।"
साउथ अष्ट्रेलियामा मनाइयो टोपी दिवस,"अष्ट्रेलिया : प्रवासी नेपाली मञ्च (ओएनएफ) साउथ अष्ट्रेलियाले अन्तर्राष्ट्रिय नेपाली टोपी दिवस मनाएको छ। अंग्रेजी नयाँ वर्ष २०२५ को उपलक्ष्यमा पदयात्रा तथा सम्मान कार्यक्रम गर्दै टोपी दिवस मनाइएको हो। पछिल्लो समय नेपालीहरूको उल्लेखनीय बसोबास रहेको एडिलेडको जोन मिलर रिजर्भबाट समुन्द्री किनारहुँदै पदयात्रा गरिएको थियो। पदयात्रामा एडिलेडको प्रमुख बिच ग्लेनेल समेत सहभागी थिए। पदयात्रामा अष्ट्रेलियाको सांगीतिक यात्राको क्रममा रहेका कलाकारद्वय सत्य राज आचार्य र स्वरुप राज आचार्यले समेत सहभागिता जनाएका थिए । पदयात्रा पछि आयोजित समारोहमा १५ जना विद्यावारिधि गरेर साउथ अष्ट्रेलियामा क्रियाशिल रहेका नेपालीहरूलाई सम्मान गरिएको थियो। उनीहरूलाई दोसल्ला,ढाका टोपी तथा प्रमाण पत्रले सम्मान गरिएको थियो।सम्मान कार्यक्रममा मन्तव्य राख्दै साउथ अष्ट्रेलियाको म्यारियन काउन्सीलकी काउन्सीलर रेनुका लामाले विदेशमा सिकेको ज्ञान र सिपलाई अष्ट्रेलियामा रहेको नेपाली समुदाय र मातृभूमिका लागि समेत उपयोगमा ल्याउन विशेष आग्रह गरेकी थिइन् । कार्यक्रममा एनआरएनए अष्ट्रेलियाका उपाध्यक्ष संजय पुरीले नेपालीहरू जहाँ भए पनि जन्मभूमी नेपाललाई बिर्सनु नहुने बताउँदै टोपी दिवसमार्फत् नेपाललाई चिनाउने प्रयासका लागि सहभागी सबैलाई धन्यवाद दिएका थिए । युनिभर्सिटी अफ साउथ अष्ट्रेलियाका अनुसन्धानकर्ता डाअर्जुन बुर्लाकोटीले यस्ता सम्मान कार्यक्रमहरूले सबैले राम्रो कुरा एक अर्काबाट सिक्ने अवसर पनि भएकाले महत्वपूर्ण रहेको बताउँदै सहभागी बालबालिकाहरूलाई पनि अझ प्रेरणा हुने बताए । डा दया पराजुलीले मातृभूमिमा जस्तै प्रवासमा समेत सम्मान गरेकोमा थप समुदाय र मातृभूमीप्रति जिम्मेवारी बोध भएको बताए । मञ्चका साउथ अष्ट्रेलिया अध्यक्ष युवराज पहाडीले प्रवासमा हुर्केका नयाँ पुस्तालाई नेपाली परम्परा र संस्कृतिका बारेमा परिचित गराउन समेत कार्यक्रम आयोजना गरिएको बताए । उनले विद्यावारिधि गरेका नेपालीहरू सम्मान गरेर उनीहरूबीच पनि जोड्न चाहिको बताउँदै विदेशमा सिकेको ज्ञान सिप मातृभूमिका लागि कसरी उपयोग गर्न सकिन्छ भनेर छलफल चलाउन अनुरोध गरेका थिए । कार्यक्रमका संयोजक रामकृष्ण शर्माले नेपालको प्रचार र प्रवर्द्धन गर्ने उद्देश्यले २०१८ देखि मञ्चले नेपाली टोपी दिवस मनाउँदै आएको बताए । प्रवासी नेपाली मञ्चकै आयोजनामा अष्ट्रेलियाको राजधानी क्यानवेरा र वेस्टन अष्ट्रेलियामा समेत टोपी दिवस मनाइएको छ ।"
कृष्णसारलाई आहाराकै संकट,"गुलरिया : बर्दियाको खैरापुरमा पाइने एन्टीलोप प्रजातिको कृष्णसारलाई हिउँद सुुरु भएसँगै आहाराको संकट भएको छ। नेपालबाटै लोप हुन थालेपछि बन्यजन्तु संरक्षण ऐन २०२९ ले यसलाई संरक्षित वन्यजन्तुको सूचीमा सूचीकृत गरेको छ। सिरुलगायत दुबोका मसिना टुसा खान मनपराउने कृष्णसारहरूलाई हिउँदमा आहारा कमी भएसँगै कार्यालयले आहारा संकट टार्न मौसमी खेती सुरु गरेको छ। कृष्णसारको आहारा कम भएपछि कृष्णसार संरक्षण क्षेत्रमा मौसमी खेती गर्नु परेको कृष्णसार संरक्षण क्षेत्र कार्यालय बर्दियाका संरक्षण अधिकृत भोजराज पन्थले बताए। संरक्षण क्षेत्रभित्रै कृष्णसारको बासस्थान परिसर चरिचरण क्षेत्रको ८ हेक्टर क्षेत्रफलमा मौसमी खेती गरिएको छ। उनले भने, पहिलो चरणअन्र्तगत गहुँ, मकै, केराउ, मसुरोलगायतका अनाजहरू छरेका छौं। यसले केही दिनलाई कृष्णसारको आहाराको जोहो हुन्छ। अनाज उम्रदादेखि नै कृष्णसार चर्ने भएकाले दोस्रो चरणमा पुनः अनाज छरिने उनले बताए। वन्यजन्तु संरक्षण ऐनले सूचीकृत गरेको वन्यजन्तु कृष्णसार प्राकृतिक वासस्थानमा लोप हुने खतरा बढेपछि सरकारले संरक्षण क्षेत्र घोषणा गरी यसको संरक्षण सुरु गरेको हो। बर्दियाको गुलरिया नगरपालिकाको खैरी पटाहा क्षेत्रको प्राकृतिक वासस्थानमा भाले, पोथी बच्चा गरी २ सय १७ वटा कृष्णसार रहेको संरक्षण अधिकृत पन्थले जनाए। कृष्णसारको बासस्थान अतिक्रमण, चरीचरण क्षेत्रमा पार्थेनियम लगायतका मिचाहा प्रजाती, छाडा पशुको खुला चरिचरण कृष्णसार संरक्षणको प्रमुख चुनौती रहेको उनको भनाइ छ। कृष्णसार संरक्षण क्षेत्रमा यथेष्ट आर्थिक अभाव हुँदा संरक्षणमा चुनौती थपिने गरेको छ। हिउँदमा कृष्णसारको चरिचरण क्षेत्रका आहारा घाँसजन्य प्रजातीहरू सुक्ने भएकाले पनि समस्या पर्ने गरेको हो। बर्दियाको गुलरिया स्थित खैरापुरको पटाहा क्षेत्रको प्राकृतिक बासस्थानमा रहेका एन्टीलोप प्रजातीका कृष्णसारहरूलाई बर्षाको समयमा चरिचरणको समस्या नभएपनि हिउँदे सुखा याममा घाँस सुक्ने भएका कारण चरिचरणको समस्या पर्ने गर्छ। कृष्णसार संरक्षणमा पानीको लागि सोलार ट्याङकीहरू जडान गरिएको उनले बताए। कृष्णसार संरक्षण क्षेत्र घरपालुवा पशुचौपायाहरूको लागि खुला चरिचरण बन्ने गरेको छ। बाह्य पशुहरूको सम्पर्कले कृष्णसारमा पशुहरूमा हुने महामारीजन्य रोगको संक्रमण फैलिन सक्ने खतरा बढ्ने चिन्ता गरिएको छ। कृष्णसार संरक्षण क्षेत्रको रुपमा स्थापना गरिए पनि राज्यले उचित लगानी गर्न नसकेको स्थानीयको आरोप छ। कृष्णसारको दिगो संरक्षण गर्न शुक्लाफाँटा राष्ट्रिय निकुञ्जमा स्थानान्तरण गरी संरक्षण समेत गरिएको छ। लामो समयदेखि यिनीहरूको एउटै वंशमा प्रजनन् भैरहँदा अनुवांशिक खतरा देखिन सक्ने चुनौती छ। यसको लागि बाह्य देशहरूबाट भाले (विउ) कृष्णसारहरू ल्याई नेपालका कृष्णसारहरू माझ प्रजनन् गराउनु आवश्यक रहेको विज्ञहरूको सुझाव छ। अन्यथा कृष्णसारहरूको आनुवांशिकता हस भई प्राकृतिक पन लोप हुन सक्ने खतरा बढ्दै गएको छ।"
जिपिके फाउन्डेशन अमेरिकामा पुनः सोमनाथ,"न्यूयोर्क : गिरिजा प्रसाद कोइराला फाउन्डेशन अमेरिका च्याप्टरमा पुनः सोमनाथ घिमिरे अध्यक्ष पदमा निर्विरोध निर्वाचित भएका छन् । अमेरिकाको न्यूयोर्कमा भएको फाउन्डेशनको साधारण सभाबाट घिमिरेको नेतृत्वमा उपाध्यक्षमा सुवर्ण लामा, महासचिवमा छिरिङ राप्के लामा, कोषाध्यक्षमा रेखा श्रेष्ठ, सदस्यहरुमा धु्रवकुमार क्षेत्री, रामचन्द्र अधिकारी, सूर्य सिंखडा, राजेश आर्चाय, प्रेम अधिकारी क्षेत्री, प्रेमदिकी शेर्पा, फुदोमा शेर्पा, हिरा तामाङ, पासाङ एस गोर्पामा निर्वार्चित भएका छन् । फाउन्डेशनको अमेरिकाको कार्यालय न्यूयोर्कमा रहेको छ । सामाजिक सेवाका कामहरू सक्रियतापूर्वक गरिरहेको फाउन्डेशनलाई प्रतिष्ठित संस्थाको रुपमा हेरिन्छ । फाउन्डेशनले अमेरिकामा डेमोक्रेसी, पिस र विकासलाई मुल मन्त्र मानेर काम गरिरहेको अध्यक्ष सोमनाथ घिमिरेले बताए । अमेरिकादेखि नेपालसम्म हामीले डेमोक्रेसी,पिस र विकासलाई मुल मन्त्र मानेर सामाजिक कामहरु गरिरहेका छौ,'उनले भने, आगामी दिनमा अझै यसलाई विस्तार गर्नेछौं । नेपालका पूर्वप्रधानमन्त्री एवं नेपाल कांग्रेस पार्टीका सभापति रहेका स्वः गिरिजा प्रसाद कोइरालाको निधनपछि यो फाउन्डेशन खडा भएको थियो ।"
सुशासनका लागि राजनीतिक नेतृत्वको नियत र निष्ठा स्पष्ट हुनुपर्छ : प्रचण्ड,"काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डले मुलुकमा सुशासन स्थापित गर्न राजनीतिक नेतृत्वको नियत र निष्ठा स्पष्ट हुनुपर्ने बताएका छन्। शुक्रबार नेपाल पत्रकार महासंघ काठमाडौं शाखाको पद हस्तान्तरण आयोजित समारोहमा उनले सुशासनका लागि आदर्शका कुरा गरेर नहुने बरु नियत र निष्ठा स्पष्ट हुनुपर्ने बताएका हुन्। हामीले आदर्शका कुरा त धेरैले गर्छौं तर, व्यवहारमा कसले के गर्छ भन्ने महत्वपूर्ण हुन्छ । यसमा नियत र निष्ठा बढी महत्वपूर्ण हुने रहेछ,अध्यक्ष प्रचण्डले भने,के हामी भ्रष्टाचारका विरुद्ध र सुशासनका पक्षमा निष्ठापूर्वक जसरी जानुपर्ने हो गएका छौं त ? नेपाली समाजले राजनीतिक दलहरू र सरकारबाट त्यो महशुस गरेको छ त ? यो गम्भीर प्रश्नको जवाफ दिनैपर्छ । आफूले पछिल्लोपटक सरकारको नेतृत्व गर्दा भ्रष्टाचारका विरुद्ध सुशासनका पक्षमा,सामाजिक विभेदका विरुद्ध सामाजिक न्यायका पक्षमा र आर्थिक समस्याबाट देशलाई राहत दिने पक्षमा इमान्दारिताका साथ काम गरेको स्मरण गराउँदै उनले भने,मैले सरकारमा रहँदा जे बोल्थे र गर्थें,अहिले सरकार बाहिर हुँदा पनि त्यही बोलेको छु । मेरो नियत र निष्ठा सफा छ भन्ने कुरा अब विस्तारै जनताले बुझ्दै गएका छन् । जहाँ भ्रष्टाचार भएको छ भन्ने जनताले आशंका गरेका छन् र सदनमा गम्भीर प्रश्न उठेका छन्,त्यहाँ राजनीतिक नेतृत्वको इमान्दारिता जनताले जाँच्न खोजेको उल्लेख गर्दै अध्यक्ष प्रचण्डले भने,म यसका लागि आफ्नो पक्षबाट योगदान गर्न तयार छु । मैले सरकारमा रहँदा सुशासन,सामाजिक न्याय र समृद्धिका लागि लिएको संकल्पमा अहिले पनि दृढ छु, यसमा पत्रकारिता क्षेत्रको पनि साथ सहयोग चाहिएको छ । नेपालको राजनीतिक परिवर्तन ल्याउन र त्यसलाई स्थायित्व दिन नेपाली पत्रकारिता क्षेत्रको महत्वपूर्ण भूमिका रहेको स्पष्ट गर्दै उनले अहिलेको चुनौतीलाई सामना गर्न पनि पत्रकार महासंघले आफूलाई दृढतापूर्वक अघि बढाउनुपर्ने बताए । हिजोदेखि आजसम्म नेपाली पत्रकारिता क्षेत्रले सकारात्मक सूचना प्रवाहमा भूमिका निर्वाह गरेको छ,यो स्मरणीय छ । हिजो युद्ध,शान्ति र संविधान निर्माणको प्रक्रियामा यस क्षेत्रले खेलेको भूमिका अवस्मरणीय ठान्छु,'अध्यक्ष प्रचण्डले भने,यो इतिहासमा राम्रैसँग दर्ज पनि भएको छ ।"
समृद्ध नेपालको संरचनात्मक आधार,"संघीय लोकतान्त्रिक गणतन्त्र नेपाललाई कोशी, बागमती, मधेस, गण्डकी, लुम्बिनी, कर्णाली र सुदूरपश्चिम गरी सात प्रदेशमा विभाजन गरिएको छ। काठमाडौं, ललितपुर, विराटनगर, वीरगन्ज, भरतपुर, पोखरालेखनाथ गरी ६ वटा महानगरपालिका छन्। यसैगरी, बुटवल, घोराही, तुल्सीपुर, नेपालगन्ज, धनगढी, जितपुरसिमरा, इटहरी, धरान, हेटौंडा, जनकपुर र कलैया गरी ११ वटा उपमहानगरपालिका छन्। २ सय ७६ वटा नगरपालिका र ४ सय ६० वटा गाउँपालिका समेत गरी ७ सय ५३ स्थानीय (सरकार) तह बनेका छन्। ७७ जिल्लाका जिल्ला समन्वय समिति, ६ हजार ७ सय ४३ वटा वडा कार्यालयमा विभाजन गरिएको छ। वडा कार्यालयलाई सेवाकेन्द्रका रूपमा बुझ्न सकिन्छ। मनाङ, मुस्ताङ, पूर्वीरुकुम, रसुवा र हुम्ला जिल्लामा नगरपालिका नै छैनन्। काठमाडौं र भक्तपुर जिल्लामा कुनै गाउँपालिका नै छैनन्। सबैभन्दा धेरै जनसख्या बाँकेको बैजनाथ गाउँपालिकामा ७० हजार ३ सय १५ र सबैभन्दा कम जनसंख्या भएको मनाङको नार्फाभूमि गाउँपालिकामा ४ सय ४२ रहेको छ। यसैगरी सबैभन्दा धेरै जनसंख्या भएको काठमाडौं महानगरपालिकामा ८ लाख ६५ हजार ९ सय ६ र सबैभन्दा कम जनसंख्या भएको ठूलीभेरी नगरपालिकामा १० हजार १ सय ८७ जनसंख्या छ। आम्दानीका हिसाबले काठमाडौं महानगरपालिकाको धेरै छ भने आफ्नो आन्तरिक आयले कर्मचारी न्यूनतम पारि श्रमिकसमेत धान्न नसक्ने धेरै पालिका छन्। प्रदेश सरकारको पनि आफ्नो आयबाट सबै कार्य सञ्चालन गर्न सक्ने अवस्था छैन। स्थानीय तह, प्रदेश सरकार र संघीय सरकारलाई तोकिएको कर्मचारी दरबन्दीभन्दा अत्यधिक धेरै संख्यामा कर्मचारी भर्ना गरिएका छन्। विभिन्न समिति, आयोजना, आयोगहरूका नाममा थुप्रै अस्थायी दरबन्दी पनि स्वीकृति गरी कर्मचारी भर्ना गरिएका छन्। स्थानीय तहहरूमा पनि आफैं दरबन्दी स्वीकृत गरी धेरै संख्यामा कर्मचारीहरू भर्ना गरिएका छन्। प्रदेश सरकारमा पनि मन्त्रालयहरूको संख्या थपेको थपै छन्। सबै स्थानीय तहले आफ्नो भवन निर्माण गर्ने प्रतिस्पर्धा नै चलेको छ। प्रदेश सरकारले पनि भीमकायरूपमा भवन निर्माण गरिरहेका छन्। भइरहेका राजमार्गहरू पनि ४ लेन, ६ लेन, ८ लेन विभिन्न नाममा निर्माण गर्ने होडबाजीका लागि शिलान्यास गर्ने र लामो समयसम्म निर्माण नगरी अलपत्र बनाउने, ती सडक निर्माणका नाममा आयोजना खडा गरी थुप्रै कर्मचारी खटाउने र विदेशी ऋणमा नेपालीलाई भार बोकाउने काम भइरहेको छ। २०८१ कात्तिक १ गतेसम्म कुल सार्वजनिक ऋण २५ खर्ब २३ अर्ब ३ करोड रुपैयाँ छ। सरकारले ऋणको ब्याजमात्र तिर्नका लागि वार्षिक करिब ३६० अर्ब बुझाउनु पर्छ। जुनसुकै दल संसद्मा गए पनि यसलाई घटाउन सक्ने अवस्था देखिँदैन। यस्तो परिस्थितिमा प्रादेशिक संरचना त्यसको उपादेयतामाथि छलफल हुनुपर्छ। प्रादेशिक संरचनाबाट जनतामा सेवासुविधा के कति पुग्यो भन्ने यकिन छैन। तर त्यहाँ पनि वार्षिक करिब ३०० अर्ब रुपैयाँभन्दा बढी खर्च भएको छ। यसैगरी, आवश्यकताभन्दा पनि जुन उमेरका कारणबाट नागरिकलाई सामाजिक सुरक्षा भत्ता दिइँदै आएको छ। आवश्यकताभन्दा भोट बैंकका रूपमा सामाजिक सुरक्षा भत्ता वितरण भएको चर्चा धेरै छ। सम्पन्नशाली व्यक्तिलाई पनि सामाजिक सुरक्षाभत्ता दिइन्छ। यसमा पनि छलफल हुनु जरुरी छ। वार्षिक सामाजिक सुरक्षा भत्तामा पनि करिब ३०० अर्ब रुपैयाँ खर्च हुन्छ। यसरी कर्मचारीको तलबभत्ताबाहेक करिब १० खर्ब रुपैयाँ हटाउन घटाउन नसक्ने गरी खर्च भइरहेको छ। स्थानीय तहमा पनि करिब १०९ अर्ब वित्तीय हस्तान्तरण खर्च हुन्छ। कर्मचारीको तलबभत्तालगायतको चालु खर्चमा करिब ४०० अर्ब खर्च हुन्छ। नेपालको आन्तरिक आम्दानी राजस्वको अवस्था यस्तैयस्तै छ। अब विकासका पूर्वाधार सडक, खानेपानी, शिक्षा, स्वास्थ्यलगायतको पुँजीगत खर्च करिब १८ प्रतिशत रकम पनि छुट्ट्याउन अप्ठेरो छ। पहिला पूर्वाधारहरू बने किनभने त्यतिबेला पुँजीगत खर्चको अनुपात करिब ७५ प्रतिशत पुँजीगत बजेट हुन्थ्यो। यसरी आन्तरिक राजस्व आम्दानी भनेको १२ खर्ब जति हुन्छ। थप स्रोतका लागि वैदेशिक अनुदान र ऋण नै मुख्य स्रोत मानिन्छ। प्राकृतिक स्रोतमा हामी धनी भन्छौं र भन्न सकिन्छ। जलस्रोत, खानी, खनिज, बन, जंगल, नदीनाला, हिमाल, गगनचुम्बी पहाड, खेतीयोग्य जमिन, दुर्लभ वन्यजन्तु र वनस्पतिलगायत प्राकृतिक स्रोतका कारण आम्दानी र विकासका सम्भावना धेरै छन्। हामीले गर्न चाहेमा विदेशी पुँजी भिœयाउने थुप्रै आधारहरू पनि छन्। समयमा गम्भीर भै नसोचेमा र संसद्मा गम्भीर भएर छलफल गरी विचार नगरेमा, देश आर्थिक रूपमा ऋणको पासोमा पर्न सक्छ र भावी पुस्ता ऋणमा डुब्न सक्छन्। संविधान संशोधन गरेर भए पनि धेरै विषयमा संशोधन गर्नु जरुरी छ। संवैधानिक अंग, संघीय संसद्, प्रदेश संरचना, स्थानीय तह, कर्मचारी संख्या सबैमा सुधारको जरुरी छ। युवाहरू जति विदेश पलायन हुने अवस्था रहेको छ। अनुभवी, विज्ञ र योग्य प्रतिभाहरूको रोस्टर तयार गरी समय समयमा आफ्नोभन्दा पनि योग्य र अनुभवीलाई स्थान दिँदा त्यसको परिणाम राम्रै हुन्छ। कसैले केही गरेनन्, यो देशमा बसेर केही काम छैन भनेर निराशा छाएको देखिन्छ। राजनीतिले कर्मचारी दोषी देख्ने र कर्मचारीले राजनीतिलाई दोषी देख्ने काम भइरहेको छ। मन्त्री फेरिँदा साथ सचिव, सहसचिव, उपसचिव सबै परिवर्तन गर्नुपर्ने व्यवहारले आज कर्मचारी वृत्तमा कुण्ठा र निराशा छाएको छ। कर्मचारीमा पनि जवाफदेहिता र उत्तदायित्वको ठूलै खडेरी लागेको छ। महत्त्वपूर्ण निर्णयमा कर्मचारीले कलम चोब्न डराइरहेका छन्। सबैतिर वितृष्णा, कुण्ठा र भ्रष्टाचार फैलँदो छ। समयमा निर्माण कार्य पूरा हुँदैनन्, राजस्व कमी उठ्छ, काममा पारदर्शिता छैन। यी सबै राजनीतिक हस्तक्षेप र सुशासनको कमी हुनु हो। यस्तै विषयहरूलाई ध्यानमा राखेर संघीय सांसदहरूबाट गहन छलफल भई संरचनामा सुधार गर्नु जरुरी छ। देशमा एउटा राष्ट्रपति, प्रधानमन्त्री, सभामुख र मन्त्रीहरू भए पुग्छ। उपराष्ट्रपति, राष्ट्रियसभा, उपसभामुख, उपप्रधानमन्त्री, राज्यमन्त्री, सहायकमन्त्रीजस्ता पद आवश्यक देखिँदैन। त्यसैगरी अख्तियार दुरुपयोग अनुसन्धान आयोग, निर्वाचन आयोग, सर्वाेच्च अदालत, लोक सेवा आयोगबाहेकका अन्य संवैधानिक निकायका काम मन्त्रालयबाट हुन सक्ने भएकाले आवश्यक छैन। अन्य संवैधानिक निकायहरूका काम मन्त्रालयबाट हुन सक्ने देखिन्छ। संघीय सांसदहरू पनि हिमाली जिल्लाबाट ११ जना, जनसंख्याका हिसाबले ठूला जिल्लाहरूबाट २ देखि ३ जनाका दरले निर्वाचित हुने र राष्ट्रपतिबाट विभिन्न क्षेत्रका ख्यातिप्राप्त व्यक्तिमध्येबाट मन्त्रिपरिषद्को सिफारिसमा बढीमा १० जनासम्म मनोनीत गरी जम्मा १ सय ७५ जनाको संघीय संसद् बनाउन उपयुक्त हुन्छ। भूगोल, क्षेत्रफल, जनसंख्याका आधारमा प्रदेशको संख्यालाई चार वटा प्रदेशमा विभाजन गरी प्रदेश समन्वय परिषद् राख्नु ठीक हुनेछ। जसमा कम्तीमा एक महिलासहित पाँच जनासम्मको प्रदेश परिषद् बनाउनुपर्छ। प्रदेश परिषद्ले प्रदेशभित्रका स्थानीय तहहरूको काम कारबाहीको अनुगमन, निरीक्षण, समन्वय गर्ने शक्तिशाली संरचना बनाउनुपर्छ। स्थानीय तहको संख्या अत्यधिक भयो। यो संख्या पनि ३ सय ५० का हाराहारीमा कायम गर्नु उपयुक्त हुन्छ। जसमा महानगरपालिका, नगरपालिका र गाउँपालिकामात्र बनाउनु पर्छ। कम्तीमा १० अर्बसम्म आम्दानी हुनेलाई महानगरपालिका, ५० करोड आम्दानी हुनेलाई गाउँपालिका र अन्य ५० करोडदेखि १० अरबसम्म आम्दानी हुनेलाई नगरपालिका बनाउँदा उपयुक्त हुन सक्छ। विभिन्न आयोजनाका नाममा नयाँ कर्मचारी नियुक्ति नगर्ने नीति अवलम्बन गर्नु ठीक हुन्छ। आयोजनाका कामलाई मन्त्रालयको कुनै महाशाखालाई जिम्मेवार बनाउनुपर्छ। जिल्ला समन्वय समिति, भन्सार, राजस्व, मालपोत, नापी, सडक डिभिजन र जिल्लास्थितका कार्यालय सुरक्षा निकायबाहेक अन्य कार्यालय आवश्यक नरहेको देखिन्छ। अन्य कार्यालयका कामकारबाही स्थानीय तहलाई जिम्मेवार बनाउनु पर्छ। सामाजिक सुरक्षा भत्तालाई पुनरावलोकन गर्नुपर्छ। वैदेशिक ऋण उत्पादनमूलक कार्यमा लगानी गर्ने र वैदेशिक अनुदानलाई प्राथमिकता दिनुपर्छ। नेपालमा भएका सम्भावनाका आधारहरूमा युवा परिचालन गर्न वातावरण सिर्जना गर्ने व्यवस्था मिलाउनु पर्छ। कर्मचारीको संख्या पनि अहिले अति धेरै रहेको छ। डिजिटलको युगमा यति धेरै कर्मचारी जरुरी पर्दैन। यसलाई पनि घटाएर कर्मचारीको संख्या बढीमा कुल ६० हजारसम्म कायम गर्नुपर्छ। यसरी दिएका सुझावलाई पालना गर्न कठिन हुन सक्छ। हाम्रो देशमा नेता धेरै भएकाले कामका आधारमा भन्दा पनि नेतालाई स्थान दिनुपर्ने अवस्था छ। समयमै संरचनामा सुधार गर्न नसक्ने हो भने वैदेशिक ऋणले जुनसुकै दलले सरकारको नेतृत्व गरे पनि ऋणबाट उम्कन सक्ने अवस्था छैन। पुँजीगत बजेट नै कमी भएको यस्तो अवस्थामा विकासको गति, सुशासन कसरी दिन सकिन्छ ? बाढीपीडितलाई समयमा कसरी राहत प्रदान गर्न सकिन्छ ? कसरी बाढीबाट क्षति भएका खर्बभन्दा बढीका पूर्वाधार समयमा निर्माण हुन सक्छन् ? सबैको सोचनीय विषय भएको छ। संसद्मा बजेट बाडफाँट वा विनियोजन गर्दा आम्दानीका विषयमा र विनियोजनमा छलफल खासै देखिँदैन। राज्य यति धेरै आर्थिक चपेटामा परेको छ कि आम्दानीका विषयमा संसद्मा गम्भीर रूपमा समयमा छलफल हुनु जरुरी छ। यस्तो अवस्थामा सुशासन कसरी हुन सक्छ ? सोचनीय विषय बनेको छ। त्यसैले हाम्रा खारिएका नेता गणले समयमा संरचनामा सुधार गरी समृद्ध नेपाल बनाउन ढिला गर्नु भएन। संरचनामा सुधार भएमा आर्थिक भार कम हुन जाने र नेपालमा भएका आर्थिक विकासका सम्भावनाहरूका क्षेत्रमा लगानी भई रोजगारी सिर्जना हुनेछ। समृद्ध नेपाल बनाउन अहिले भएका संरचनाहरूमा आमूल सुधार गर्नु जरुरी छ। यसरी संरचनामा परिमार्जन गरी आर्थिक विकासका माध्यमबाट सुशासन कायम भई समृद्ध नेपाल हुनेमा विश्वास गर्न सकिन्छ।"
राप्रपाले महेन्द्र शालिकदेखि पृथ्वी शालिकसम्म राष्ट्रिय एकता ऱ्याली गर्ने,"काठमाडौं : ३०३ औं पृथ्वी जयन्तीको अवसरमा राष्ट्रिय प्रजातन्त्र पार्टी (राप्रपा)ले पौष २७ गते दरबारमार्गस्थित महेन्द्र शालिकदेखि सिंहदरबार अगाडि रहेको पृथ्वी शालिकसम्म राष्ट्रिय एकता ऱ्याली गर्ने भएको छ । राप्रपा अध्यक्ष राजेन्द्र लिङ्देन,पूर्व अध्यक्षहरू पशुपति शमसेर राणा,डाप्रकाशचन्द्र लोहनीलगायतका नेताहरू समेत ऱ्यालीमा सहभागी हुनेछन् । विभिन्न भेषभुषा र झाँकीसहितको हुने ऱ्याली पृथ्वी शालिकमा पुगेर नेताहरूले राष्ट्रनिर्माताको सम्मानमा पुष्पगुच्छा चढाउने कार्यक्रम रहेको छ । सोही दिन राप्रपाले पृथ्वी जयन्तीको अवसरमा चियापान कार्यक्रमको आयोजना गरेको छ । राप्रपाले चियापानमा प्रधानमन्त्री,मन्त्रिपरिषदका सदस्यहरू,सभामुख,राष्ट्रिय सभाका अध्यक्ष,विभिन्न राजनीतिक दलका अध्यक्ष तथा नेताहरू,पूर्वप्रधानमन्त्रीहरू,संवैधानिक निकायका प्रमुखहरू,विदेशी कुटनीतिक नियोगका प्रमुख तथा प्रतिनिधिहरू,सुरक्षा निकायका प्रमुखहरू,विभिन्न पेशागत संघसंस्थाका प्रमुखहलगायत व्यक्तिहरूलाई निमन्त्रणा पठाएको प्रवक्ता मोहन श्रेष्ठले बताएका छन् । राप्रपाले ०६३ देखि हरेक वर्ष पृथ्वी जयन्तीको अवसरमा चियापान कार्यक्रम गर्दै आइरहेको प्रवक्ता श्रेष्ठले बताए । यसैगरी पृथ्वी जयन्तीकै अवसरमा राप्रपा सम्बद्ध प्राज्ञिक परिषद्ले पौष २५ गते काठमाडौंमा राष्ट्र निर्माणमा पृथ्वी नारायण शाहको योगदानका बारेमा विचार गोष्ठीको आयोजना समेत गरेको छ । आम निर्वाचनपछि राप्रपा समेत सहभागी प्रचण्ड नेतृत्वको सरकारले पृथ्वी जयन्तीको दिन सार्वजनिक बिदा निर्णय गरेको थियो ।"
कीर्तिमानी पर्वतारोही मिङ्मा शेर्पालाई भव्य स्वागत,काठमाडौं : कीर्तिमानी पर्वतारोही मिङ्मा जी शेर्पालाई काठमाडौंमा भव्य स्वागत गरिएको छ । अक्सिजनको सहायताविना विश्वका आठ हजार मिटर अग्ला सबै शिखर आरोहण गरि स्वदेश फर्किएका शेर्पालाई शुक्रबार त्रिभुवन बिमानस्थलमा भव्य स्वागत गरिएको हो । शेर्पाले सातवटै महादेशका उच्च शिखर आरोहण समेत गरेका छन्। स्वदेश आएपछि उनले सातवटै महादेशका अग्लो हिमाल चढ्ने आफ्नो सपना साकार भएकाले खुसी महशुस भएको बताए। उनले हिमाल आरोहणसम्बन्धी विश्वका पुरस्कारहरु नेपालमा भित्राउन पाए थप खुसी महशुस हुने उल्लेख गरे। शेर्पालाई नगर परिक्रमा गराइएको थियो ।
ठगीमा मुछिएपछि लेखा समितिका सभापति ऋषिकेशका स्वकीय सचिव निष्काशित,काठमाडौं : सार्वजनिक लेखा समितिका सभापति ऋषिकेश पोखरेलका स्वकीय सचिव अनिलकुमार पोखरेल पदबाट बर्खास्त भएका छन्। पोखरेल ठगी धन्दामा संलग्न रहेको विषय सार्वजनिक भएपछि सभापति पोखरेलले उनलाई स्वकीय सचिवको जिम्मेवारीबाट निष्काशन गरेका हुन्। सभापति पोखरेलले शुक्रबार संघीय संसदको महासचिवलाई पत्र लेख्दै अनिललाई स्वकीय सचिवबाट निष्काशन गरेको जानकारी गराएका छन्। सभापति पोखरेलले उनीमाथि लागेको आरोपको अनुसन्धानमा सहयोग गर्न स्वकीय सचिवको जिम्मेवारीबाट निष्काशन गरेको बताएका छन्। एमबीबीएसमा नाम निकालिदिने भन्दै लाखौं रकम लिएको आरोप उनीमाथि छ। स्वकीय सचिव अनिलविरुद्ध पक्राउ पूर्जी जारी भइसकेको छ। उनलाई उच्च अदालत मोरङले पक्राउ गर्न प्रहरीलाई अनुमति दिइसकेको छ।
भ्रष्टाचार अनुसन्धानको प्रमाण टेलिफोन वा सञ्चारमाध्यम पनि,"काठमाडौं : भ्रष्टाचार आरोप लागेका व्यक्तिको टेलिफोन वा सञ्चारको विवरण लिएर अनुसन्धान गर्ने बाटो खुलेको छ। अब अख्तियार दुरुपयोग अनुसन्धान आयोगले कुनै व्यक्तिको अनुसन्धान गर्नु परेमा अदालतको अनुमति लिएर टेलिफोन वा सञ्चार माध्यमको विवरण लिएर अनुसन्धान गर्न पाउने भएको हो। टेलिफोन वा सञ्चारलाई अख्तियारले प्रमाणका रूपमा अनुसन्धान गर्ने पाउने व्यवस्था राखेर भ्रष्टाचार निवारण (पहिलो संशोधन) विधेयक २०७६ प्रतिनिधिसभाको राज्य व्यवस्था तथा सुशासन समितिबाट पारित भएको छ। विधेयकमाथिको छलफलमा उठेका विषयलाई टुंगोमा पुयाउन समिति सदस्य हृदयराम थानीको संयोजकत्वमा उपसमिति गठन गरिएको थियो। यो उपसमितिले धेरै विषयमा सहमति कायम गरेको थियो। पारित विधेयकमा अख्तियारले विशेष अनुसन्धान विधि र नवीन प्रविधिको प्रयोग गरी अनुसन्धानलाई अझ प्रभावकारी बनाउन पाउने व्यवस्था पनि गरिएको छ। जसअन्तर्गत नियन्त्रित अनुसन्धान विधि (कन्ट्रोल डेलिभरी), गुप्त अनुसन्धान कारबाही (अन्डर कभर अपरेसन) अदालतको अनुमति लिएर टेलिफोन वा सञ्चारमाध्यमको विवरण प्राप्त गर्ने (इन्टरसेप्सन), कम्प्युटर वा अन्य विद्युतीय साधनको संरचना वा प्रणालीमा पहुँच र थप प्रमाण वा सूचना प्राप्त गर्ने उद्देश्यले अनुसन्धानमा रहेका व्यक्तिलाई निरन्तर निगरानीमा राख्ने व्यवस्था गरिएको छ। पारित विधेयकमा प्रयोगशाला वा फरेन्सिक एकाइ स्थापना र सञ्चालन गर्न सक्ने व्यवस्था पनि छ। पारित विधेयकमा भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको परीक्षण गर्न आयोगले आवश्यकताअनुसार आफ्नै प्रयोगशाला तथा डिजिटल फरेन्सिक एकाइ स्थापना र सञ्चालन गर्न सक्नेछ भन्ने उल्लेख छ। अख्तियारले भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको स्थापित प्रयोगशाला वा डिजिटल फरेन्सिक एकाइ वा कानुनबमोजिम स्थापित अन्य प्रयोगशालाबाट वैज्ञानिक परीक्षण गराउन सक्नेछ। यसरी गरिएको परीक्षणबाट प्राप्त प्रतिवेदन प्रमाणका लागि ग्राह्य हुनेछ,पारित विधेयकमा छ। अनुसन्धान तथा तहकिकातसम्बन्धी विशेष व्यवस्थाअन्तर्गत आयोगले भ्रष्टाचारसम्बन्धी मुद्दाको छानबिन वा अनुसन्धान गर्दा आवश्यकताअनुसार नियन्त्रित अनुसन्धान प्रविधि (कन्ट्रोल डेलिभरी) वा गुप्त कारबाही अनुसन्धान (अन्डर कभर अपरेसन) र यस्तै अन्य उपयुक्त अनुसन्धान पद्धति अपनाइ प्रमाण संकलन गर्न सक्नेछ उल्लेख छ। हदम्याद हट्यो पारित विधेयकमा भ्रष्टाचार मुद्दामा हदम्याद नलाग्ने व्यवस्था गरिएको छ। भ्रष्टाचारको मुद्दा हदम्याद राख्ने नराख्ने भन्ने विषयमा ठूलै बहस र छलफल भएको थियो। पाँच वर्षको हदम्याद राख्ने भन्ने प्रस्ताव नै राखिएको थियो। तर समितिले सर्वसम्मत रूपमा हदम्याद नलाग्ने व्यवस्था गरेको छ। राज्य व्यवस्था समितिका सभापति रामहरी खतिवडाले भ्रष्टाचारमा मुद्दामा जहिले पनि मुद्दा दायर गर्न सक्ने व्यवस्थाले उत्साहित बनाएको बताए। हदम्याद सरकारले नै हटायो, यसले भ्रष्टाचार मुद्दा जहिले पनि लाग्न सक्ने भयो, त्यसले सबै उत्साह ल्याएको छ, उनले भने। त्यस्तै कुनै व्यक्तिमाथि सजायको मागदाबी नलिई बिगो असुल वा सम्पत्ति जफत गर्नका लागि मात्रै प्रतिवादी बनाएर मुद्दा दायर गरेकोमा त्यस्तो व्यक्ति राष्ट्रसेवक कर्मचारी भएमा त्यसरी मुद्दा दायर भएको कारणले मात्र निलम्बनमा नपर्ने व्यवस्था संसदीय समितिबाट पारित भएको छ। यो विधेयकले २०७९ चैत २७ गते संसद्को राष्ट्रियसभाबाट पारित भएको। यो विधेयक २०७६ माघ ६ मा नै संसद्मा दर्ता भएको हो। लामो समयदेखि विवादित विषयका कारण अल्झिदै आएको थियो। अझै यो सँगै संसदमा पेस भएको अख्तियार दुरूपयोग अनुसन्धान आयोग (तेस्रो संशोधन) विधेयक राज्य व्यवस्था समितिमा नै छ। केही विवादित विषयमा सहमति हुन नसकेका कारण अख्तियार विधेयक समितिमा नै छ। यो विधेयकमा रहेका नीतिगत निर्णय लगायतका विषयमा पेचिलो बनेका छन्। मन्त्रिपरिषद्को निर्णयका विषयमा अख्तियारले अनुसन्धान गर्न पाउने कि नपाउने भन्ने विषयले तरंग पैदा गरेको छ। राज्य व्यवस्था समितिको उपसमितिमा मन्त्रिपरिषदको निर्णयमा अख्तियार प्रवेश गर्न पाउने व्यवस्थामा भएको सहमतिपछि हलचल पैदा भएको छ।"
प्रथम महिला राजदूत विन्देश्वरी शाहको निधन,"काठमाडौं : मुलुकको कूटनीतिक इतिहासकी धरोहर तथा पहिलो महिला राजदूत विन्देश्वरी शाहको बिहीबार ९२ वर्षको उमेरमा निधन भएको छ। विसं १९९० यता विदेशस्थित नेपालका ३३ कूटनीतिक नियोगमा करिब डेढ सय बढीले राजदूतको जिम्मेवारी प्राप्त गरिसकेका छन्। तीमध्ये पहिलो नेपाली महिला राजदूत का रूपमा विन्देश्वरी शाहको नाम इतिहासमै उल्लेख छ। पहिलोपटक अमेरिका पुग्ने नेपाली भनेर चिनिने पद्यसुन्दर मल्लकी छोरी हुन् विन्देश्वरी। परराष्ट्र मन्त्रालयकी प्रथम महिला अतिरिक्त सचिवबाट अवकाश पाएकी शाहको निधन भएको परिवारका सदस्यले जानकारी दिएका छन्। शाहले विद्यालय शिक्षा भारतको दार्जिलिङस्थित सेन्ट हेलेन्स कन्भेन्ट स्कुलबाट गरेकी थिइन्। उनले सोही स्कुलबाट सिनियर क्याम्ब्रिज कोर्स पनि पूरा गरिन्। शाह अमेरिका (कोलम्बिया युनिभर्सिटी) बाट स्नातक गर्ने पहिलो नेपाली महिला पनि हुन्। सन् १९५८ मा जोन्स हप्किन्स युनिभर्सिटीबाट अन्तर्राष्ट्रिय राजनीतिमा डिग्री पूरा गरेपछि अमेरिकाबाट स्नातकोत्तर गर्ने पहिलो नेपाली महिला पनि थिइन्। न्युयोर्क हेराल्ड ट्रिब्युन को तर्फबाट अमेरिका जाने सूचीमा छनोट हुनु, अमेरिकी राष्ट्रपतिसँग भेट गर्ने पहिलो नेपाली महिला, लाइब्रेरियन विज्ञान अध्ययन, प्रतिष्ठित अमेरिकी विश्वविद्यालयबाट डिग्री हासिल र नेपाल फर्केर राष्ट्रिय पुस्तकालयमा लाइब्रेरियन बनेर नेपालको लाइब्रेरीलाई व्यवस्थित बनाउन पहल गर्ने एक प्रतिभाशाली महिलाका रूपमा शाह चिनिएकी थिइन्। पूर्वराजदूत मदनकुमार भट्टराईका अनुसार लामो समयदेखि रोगले थलिएकी शाहको आफ्नै निवास कालीमाटीमा निधन भएको हो। सन् १९७१ मा बंगलादेशको निर्माण भएपछि बंगलादेशका लागि पहिलो नेपाली कार्यवाहक राजदूत पनि शाह नै बनेकी थिइन्। २०४४ सालमा उनी भारतका लागि राजदूत थिइन्। नयाँदिल्लीमा राजदूत छँदै परराष्ट्र मन्त्रालयको सहसचिव पदबाट अतिरिक्त सचिवमा उनी बढुवा भएकी थिइन्। जनआन्दोलन लगत्तै सरकारले उनलाई राजदूतबाट फिर्ता गरेको थियो। शाहले २०४५ को भारतीय नाकाबन्दीका बेला नयाँदिल्लीमा नेपालका लागि राजदूतका रूपमा नाकाबन्दी हटाएर नेपालभारत सम्बन्धलाई सामान्य अवस्थामा फर्काउन भूमिका खेलेकी थिइन्। उनका दुई छोराहरू अनिलकेशरी शाह र उज्ज्वल शाह हुन्। छोरा अनिलकेशरी पूर्वबैंकर तथा रास्वपाका नेता हुन्। अर्का छोरा उज्ज्वलको निधन भइसकेको छ। विन्देश्वरी नेपालबाट भारतका लागि अहिलेसम्म परराष्ट्र सेवाबाट गएकी अन्तिम करिअर राजदूत हुन्। उनीपछि भारतमा राजनीतिक भागबन्डाका आधारमा परराष्ट्र बाहिरका व्यक्तिहरू राजदूत हुँदै आएका छन्। तत्कालीन सरकारले निजामती सेवाको उमेर हद ३० वर्ष कायम गरेपछि उनले परराष्ट्र सेवाबाट अवकास प्राप्त गरेकी थिइन्। शाह विन्देश्वरी भीरकोटे राजा तारकबहादुर र रानी मदन दिव्येश्वरी शाहकी बुहारी हुन्। उनकै निवास कालिमाटीस्थित पुगेर परराष्ट्रमन्त्री डा आरजु राणा देउवाले श्रद्धाञ्जली दिएकी थिइन्।"
कांग्रेससँग सहकार्यको समीक्षा गर्दै एमाले,"काठमाडौं : सत्तासीन एमालेले कांग्रेससँगको ६ महिने राजनीतिक सहकार्यको समीक्षा गर्ने भएको छ। पुस २१ र २२ गते बस्ने केन्द्रीय समितिको बैठकमा एमालेले आफूसँगै प्रतिस्पर्धी दल कांग्रेससँग सरकार सञ्चालनमा भएको सहकार्य सम्बन्धमा समीक्षा गर्न लागेको हो। केन्द्रीय समितिमा प्रस्तुत गर्ने गरी एमाले अध्यक्ष केपी शर्मा ओलीले पछिल्लो राजनीतिक अवस्थाको समीक्षाका लागि प्रस्ताव तयार गरेका छन्। त्यो प्रस्तावसहितको ओलीको राजनीतिक प्रतिवेदन बिहीबार सचिवालय बैठकमा छलफल गरी पारित गरिएको छ। अध्यक्ष ओलीको राजनीतिक प्रतिवेदन केन्द्रीय कमिटीमा प्रस्तुत हुने उपमहासचिव प्रदीप ज्ञवालीले जानकारी दिए। प्रतिवेदनमा कांग्रेससँगको गठबन्धनको औचित्य, आवश्यकता, अवसर र चुनौती विषय उल्लेख गरिएका छन्। उपमहासचिव ज्ञवालीले केन्द्रीय कमिटीमा प्रस्तुत हुने प्रतिवेदनका विषयमा सचिवालय बैठकमा छलफल गरिएको जानकारी दिए। ज्ञवालीले भने, केन्द्रीय कमिटीका लागि तयार पारिएको मुख्य प्रतिवेदनमा छलफल भयो र अध्यक्षको तर्फबाट तयार गरिएको प्रतिवेदन केन्द्रीय कमिटीमा प्रस्तुत गर्ने निर्णय गरेको छ। अध्यक्ष ओलीको प्रतिवेदनमा अन्तर्राष्ट्रिय परिस्थितिको समेत विश्लेषण गरिएको उनले जानकारी दिए। कांग्रेसको सहकार्य : महत्वपूर्ण तर अपर्याप्त एमाले सचिवालय बैठकले कांग्रेससँग ६ महिनाको सहकार्य महत्वपूर्ण रहेको निश्कर्ष निकालेको छ। तर, गठबन्धन सरकारले गरिरहेका काम पर्याप्त नभएको ठहर गरेको छ । सरकारका काममा तीव्रता दिनुपर्ने सुझाव पनि एमालेले दिएको छ। बैठकपछि एमाले उपमहासचिव ज्ञवालीले सरकारले गरिरहेका काम पर्याप्त नभएको निश्कर्ष पार्टीको रहेको बताए। उनले भने, सरकारले गरिरहेका काम पर्याप्त छैनन्, सरकारले अझ बढी कामलाई तीव्रता दिनुपर्छ। उपमहासचिव ज्ञवालीले दुई प्रमुख दल कांग्रेस, एमाले र अन्य साना पार्टी मिलेर बनेको शक्तिशाली सरकारलाई अझ बढी डेलिभरी गर्न सुझाव दिइएको बताए। उनले पछिल्लो ६ महिनामा सरकारले उल्लेख्य काम गरेको पनि बताए। केही महत्वपूर्ण उपलब्धि हासिल गरेको एमालेको निश्कर्ष छ। तर, धेरै काम गर्न बाँकी रहेको पनि विश्लेषण छ। सेवा प्रवाहको क्षेत्रमा धेरै काम गर्न बाँकी रहेको छ। विकास निर्माण, अर्थतन्त्रलाई अझ लयमा ल्याउने पाटोमा सरकारले अझ बढी ध्यान केन्द्रित गर्नुपर्ने एमालेको निश्कर्ष छ। सचिवालय बैठकमा सरकारका ठोस कामका सम्बन्धमा छलफल भएको थियो। उपमहासचिव ज्ञवालीले सरकारको बनेको पहिलो दिन नै २२ सदस्यीय मन्त्रिपरिषद् गठन, कांग्रेसएमालेका बीचमा राजनीतिक संयन्त्र गठन गरेर राजनीतिक स्थायित्वको विश्वास दिलाउने काम भएको बताए। राजनीतिक संयन्त्र अन्तर्गत कार्यदल बनाएर सरकारले गर्नुपर्ने कामका ९ वटा क्षेत्र किटान भएको उनले जानकारी दिए। संविधान संशोधन, संघीयताको कार्यान्वयन, संसद्मा विचाराधीन विधेयकहरू छिटो टुंग्याउनेलगायत ९ वटा क्षेत्र किटान भएका छन्, उनले भने, यी विषयहरूमा दुई दलका बीचमा विश्वासको वातावरण बनाएर स्थिरताको विश्वास दिलाउन सकेको छ। संक्रमणकालीन न्यायसम्बन्धी विधेयक पारित, राजस्व १७ प्रतिशत वृद्धि, लगानी वृद्धिलगायत देखिने काम पनि सरकारले गरेको निश्कर्ष एमालेको छ। उपमहासचिव ज्ञवालीले संक्रमणकालीन न्यायसम्बन्धि विधेयक सर्वसहमतिले पारित भएको र आयोग बन्न अलिकति ढिलाइ मात्रै भएको स्पष्ट पारे। उनले सहकारी ठगीको विषयमा पनि काम भइरहेको बताए। उनले सहकारी बचतकर्ताको रकम फिर्ता भइरहेको पनि जानकारी दिए। सहकारी क्षेत्रमा ६ हजार बचतकर्ताहरूको सबै रकम १ अर्ब ५७ करोड फिर्ता गरेको छ। ८ हजार बचतकर्ताको आंशिक फिर्ता गरेको छ, उनले भने। रावलका आरोप कपी पेस्ट मात्रै निश्कासित नेता भीम रावलले पार्टी अध्यक्ष ओलीमाथि लगाएका आरोप प्रचण्डले नेकपा कालमा लगाएका १९ बुँदे अभियोगको कपी पेस्टमात्र भएको एमालेको दाबी छ। उपमहासचिव ज्ञवालीले रावलको अभिव्यक्ति खण्डन योग्य पनि नभएको बताए। हामीमाथि लगाएका गालीगलौज चर्चा गर्नुपर्ने विषय ठानेनौं। यो उहाँ (रावल) बाट अपेक्षित थियो। गालीले देश बन्ने होइन, उनले भने, हाम्रो गालीगलौजमा प्रतिस्पर्धा छैन। नौलो कुरा छैनन्। ती एक किसिमले २०७७ कात्तिकमा प्रचण्डले पेस गरेको कपी पेस्ट नै हो। छलफल गर्नुपर्ने विषय ठानेनौं। निष्कासित नेता रावलले बुधबार पत्रकार सम्मेलन गरेर नै एमाले अध्यक्ष ओलीलाई स्वेच्छाचारी, निरंकुश र तानाशाही निर्णय गरेको भन्दै ७४ प्रश्न गरेका थिए। उपमहासचिव ज्ञवालीले यही कारणले रावललाई सदस्यताबाट निष्कासन गर्नु परेको स्पष्ट पारे।"
"बझाङमा जीप दुर्घटना, पाँच जनाको मृत्यु","बझाङ : बझाङमा २ ठाउँमा भएको जीप दुर्घटनामा पाँच जनाको मृत्यु भएको छ । तलकोटबाट चैनपुरतर्फ आउँदै गरेको से १ ज ८४३ नम्बरको जीप सडकबाट अनियन्त्रित भइ करिब २०० मिटर तल खसेर दुर्घटना हुँदा ४ जनाको मृत्यु भएको छ। सो दुर्घटनामा ज्यान गुमाउनेहरुमा चालक केदारस्युँ गाउँपालिका१, रायलका ३३ वर्षीय शम्शेर मल्ल, तलकोट गाउँपालिका४ का ३६ वर्षीय बमबहादुर धामी, तलकोट गाउँपालिका४ कै ७२ वर्षीय जोगेनी देवी धामी र बम बहादुर धामीकी ५ वर्षीया छोरी आकृति धामी रहेका प्रहरीले जनाएका छन्। गए राति ८:३५ मा तलकोट गाउँपालिका२, सुकगाडमा भएको जीप दुर्घटनामा तीन जनाको घटना स्थलमै र आकृतिको जिल्ला अस्पताल सिमखेत लैजाँदै गर्दा बाटोमा मृत्यु भएको जिल्ला प्रहरी कार्यालय बझाङका सूचना अधिकारी प्रहरी निरीक्षक लोकेन्द्रसिंह ठगुन्नाले जानकारी दिए। यस्तै बझाङकै मष्टामा भएको अर्को जीप दुर्घटनामा चालकको मृत्यु भएको छ । मष्टाको भातेखोलाबाट रनाडातर्फ जाँदै गरेको सुपप्र०१००१ ज १३९८ नंको जीप सडक अनियन्त्रित भइ १०० मिटर तल खस्दा चालक मष्टाकै ४२ वर्षीय धर्म थापाको मृत्यु भएको हो । राति ९ बजेको समयमा कोटदेवल भन्ने ठाउँमा जीप दुर्घटनामा परेको हो । जीपमा चालक थापा एक्लै रहेको प्रहरीले जनाएको छ ।"
"दैनिक १० बढी भूकम्प, अधिकांश बेखबर","काठमाडौं : के तपाईंलाई थाहा छ, नेपालमा औसत दैनिक कतिपटक भूकम्पपराकम्प जान्छ ? राष्ट्रिय भूकम्पमापन तथा अनुसन्धान केन्द्र भन्छ, दैनिक सानातिना नयाँ भूकम्प वा पराकम्प १० देखि १२ पटक जान्छ। धेरैले थाहै पाउँदैनन्। सामान्यतयाः भूकम्प जति नजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। राष्ट्रिय भूकम्पमापन तथा अनुसन्धान केन्द्रकी उपमहानिर्देशक मोनिका झाका अनुसार, चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। सामाजिक सञ्जालतिर पनि हल्लीखल्ली हुन्छ। दिनहुँ औसत १० देखि १२ पटक ससाना भूकम्पपराकम्प गइरहेको हुन्छ, प्रवक्ता झाले भनिन्, चार म्याग्निच्युड वा सोभन्दा बढीको भूकम्पपराकम्पको जानकारी छिटो दिने प्रयासमा हुन्छौं। सिन्धुपाल्चोक जिल्लाको माझीटार केन्द्रबिन्दु भएर बिहीबार दिउँसो १ बजेर २ मिनेट जाँदा ४ दशमलव ८ म्याग्निच्युडको भूकम्प जानेबित्तिकै हल्लीखल्ली भयो। भूकम्पको धक्का महसुस सिन्धुपाल्चोक आसपासका जिल्ला र काठमाडौं उपत्यकामा भएको थियो। माझीटारमा गएको भूकम्पलाई गोरखा जिल्लामा गएको भूकम्पको पराकम्पन भएको भूकम्पमापन केन्द्रले जनाएको छ। २०७२ वैशाख १२ गते गोरखाको बारपाकलाई केन्द्रबिन्दु बनाएर ७ दशमलव ८ म्याग्निच्युडको भूकम्प गएको थियो। ठूलो भूकम्पपछि पराकम्पनहरू जानु स्वाभाविक भएको भूकम्पविद्हरू बताउँछन्। कुनै स्थानमा ठूलो भूकम्प गएपछि अन्य साना भूकम्प जान सक्छन्। ती भूकम्पहरूलाई पराकम्पन भनिन्छ। सामान्यतयाः जति ठूलो भूकम्प गयो सोही तुलनामा धेरै र लामो समयसम्म परकम्प जाने गर्दछन्, केन्द्रकी प्रवक्तासमेत रहेकी झाले भनिन्, पछिल्लो समय नयाँ र पुराना भूकम्पपराकम्पनहरू गएका छन्। सिन्धुपाल्चोकको माझीटार केन्द्रबिन्दु भएको पराकम्पन हो। भूकम्पविद्का अनुसार, भौगर्भिक दरार वा कमजोर सतहमा तल माथि वा दायाँबायाँ रहेका चट्टानका खण्डहरूविपरीत दिशातिर विस्थापन हुँदा भूकम्प जान्छ। इन्डियन प्लेट र युरेसियन प्लेटको टकरावको क्षेत्रमा परेकाले नेपाल उच्च भूकम्पीय जोखिम क्षेत्र बन्न पुगेको छ। भूकम्पको केन्द्रबिन्दु (दूरी), उद्गम विन्दु (गहिराइ), दरारको दिशा, भौगर्भिक बनावटलगायतका कारणले अधिकांशले ससाना भूकम्पपराकम्प थाहा नै नपाउने भूकम्पविद्हरू बताउँछन्। सम्भाव्य जोखिममा पश्चिमक्षेत्र भूकम्प एक भौगर्भिक प्रक्रिया हो। भौगोलिक रूपमा विगत करिब पाँच सय वर्षदेखि पश्चिम नेपालमा (गोरखादेखि सुदूरपश्चिमसम्म) ठूला तथा महाभूकम्पहरू गएका छैनन्। २०८० असोज १६ गते जाजरकोटको बारेकोट गाउँपालिका१ रामीडाँडा केन्द्रबिन्दु बनाएर ६ दशमलव ३ म्याग्निच्युडको भूकम्प गएको थियो। त्यसको ठीक एक महिनापछि सोही ठाउँ केन्द्रविन्दु भएको ६ दशमलव ४ म्याग्निच्युडको अर्को भूकम्प गयो। त्यसयता जाजरकोटलगायतका आसपासका क्षेत्रमा पराकम्पनहरू गइरहेका छन्। पश्चिम नेपालमा पाँच सय वर्षयता ठूलो भूकम्प नगएका कारण सो ठाउँको जमिनमुनि ठूलो भूकम्पीय शक्ति सञ्चय भएर बसेको भूकम्पविद्हरूको भनाइ छ। पछिल्लो समय ससाना नयाँ भूकम्प एवं पराकम्पनहरू गइरहेका छन्। पुस महिनामा मात्रै सुदूरपश्चिम र कर्णाली प्रदेशका जिल्लाहरू केन्द्रविन्दु भएर भूकम्प गइरहेको केन्द्रले जनाएको छ। बैतडी, जाजरकोट, दार्चुला, बाजुरा, बझाङ जिल्लामा ४ देखि ५ म्याग्निच्युडसम्मको भूकम्प तथा पराकम्पन गएको प्रवक्ता झाले जानकारी दिइन्। उनले भनिन्, सानासाना पराकम्पनहरू गइरहेका हुन्छन्। विशेषगरी चार म्याग्निच्युडभन्दा बढीको भूकम्प वा पराकम्पनको महसुस अधिकांशले गर्छन्। राष्ट्रिय भूकम्पमापन तथा अनुसन्धान केन्द्रका वरिष्ठ भूकम्पविद् डा लोकविजय अधिकारीका अनुसार, भूकम्पको केन्द्रविन्दु र म्याग्निच्युडका आधारमा धक्काको महसुस थाहा हुन्छ। वस्तीको वरिपरि भूकम्पको केन्द्रविन्दु छ भने तीन म्याग्निच्युडमै पनि स्थानीयले महसुस गर्न सक्छन्, डाअधिकारी भन्छन्, भूकम्पको केन्द्रविन्दु (दूरी), उद्गम विन्दु (गहिराइ), भूकम्पको दरारको दिशा, भौगर्भिक वनावटले पनि प्रभाव पार्छ। सामान्यतया चार म्याग्निच्युडभन्दा बढीको भूकम्प जाँदा धेरैले धक्का महसुस गर्छन्। डा अधिकारीका अनुसार, नेपालको कुनै पनि भूभागमा २ म्याग्निच्युड वा सोभन्दा माथिको म्याग्निच्युडसम्मको भूकम्पपराकम्पन मापन हुने गरेको छ। तर, काठमाडौंमा भने एक म्याग्निच्युडभन्दा न्यूनको पनि मापन गरिने डा अधिकारी बताउँछन्। चट्टान चर्किने, भाँच्चिने, फुट्ने वा विस्थापन हुने प्रक्रिया स्वरूप भूकम्प जाने र भूकम्प गएपछि तरंगहरू उत्पन्न हुन्छन्। यसरी उत्पन्न भएका तरंगहरू उद्गमविन्दुबाट पृथ्वीको विभिन्न तहहरू पार गर्दै सतहसम्म आइपुग्छन् र यी तरंगहरूलाई भूकम्पमापन यन्त्रको सहायताले रेकर्ड गरिन्छ। ससाना भूकम्पहरू गइरहेका हुन्छन्। धेरैलाई थाहा नै हुँदैन, डा अधिकारी भन्छन्, भूकम्पका दृष्टिले मुलुक जोखिममा नै छ। त्यसमध्ये पनि पछिल्लो समय सम्भाव्य जोखिममा पश्चिम नेपाल देखिन्छ। भूकम्पको कुनै मौसम र समय हुँदैन। जुनसुकै बेला जहाँ पनि जान सक्छ।"
धुजाधुजा ध्वजाबाहक,"नेपाल सरकार स्वामित्वका वायुसेवा निगमको हालत चौपट छ। यसै त आवश्यक जहाजको अभाव छ। भएका जहाज पनि उडान भर्न नसक्ने अवस्थामा पुगेका छन्, ग्राउन्डेड भएका छन् अर्थात् भूमिस्थ छन्। अन्तर्राष्ट्रिय उडानका गन्तव्यलाई आवश्यक जति जहाज नभएको निगमका आन्तरिक उडान पनि ठप्प छन्। कारण भएका तीनवटा ट्विनअटर जहाज भूमिस्थ छन्। दुर्गमका जनतालाई हवाई यातायातको सेवा दिने दुर्लभ वायुसेवा संस्था पनि हो निगम। यसको सेवा हुँदा दुर्गमका जनतालाई सास्ती त पुगेकै छ, निगमलाई आर्थिक हानिनोक्सानी झनै बढेको छ। यसै पनि निगम घाटामा भएकोमात्रै होइन, ऋणमा डुबेको संस्था हो। निगमको व्यवस्थापन र हालत कतिसम्म दुरवस्थाको छ भने एउटा ट्विनअटर जहाज त त्रिभुवन अन्तर्राष्ट्रिय विमानस्थलमा झन्डै १२ वर्षदेखि ग्राउन्डेड छ। अरू दुईमा भने इन्जिनमा समस्या देखिएर उडान भर्न नसक्ने अवस्था आएको छ। निश्चित उडान अवधिपछि जहाज मर्मत सम्भार गर्नुपर्छ। जगेडा इन्जिनको जोहो भएको हुनुपर्छ। यी दुवै मामलामा निगम कमजोर हुँदा समस्या आएको हो। अर्काेतिर मर्मतका लागि हुने बोलपत्रको प्रक्रिया पनि ढिलासुस्तीले गर्दा विलम्ब भएको छ। निगमका जहाज मर्मतमा दोस्रोपटकसम्म बोलपत्र गर्नुपयो, दोस्रोपटकको आवेदक इजरायली कम्पनीसँग सम्झौतामा समेत ढिलाइ भयो। घाटामाथि घाटा थपियो। नाइनएबीटी जहाजको इन्जिनको आन्तरिक मर्मत गर्दा इन्जिन सिज भएको थियो। त्यो जेठ २३ गते ग्राउन्डेड भएको हो। निगमसँग जगेडा इन्जिनको जोहो थिएन। अनि जहाजको उडान रोकियो। अनि पुस ७ देखि अर्काे जहाज ग्राउन्डेड भयो। जहाजको उडान रोकिनु निगमलाई आर्थिक भार थपिनु हो। उडान नहुनु कर्मचारी, पाइलट, इन्जिनियर लगायत बेकामे भएर बस्नु पनि हो। अन्तर्राष्ट्रिय उडानतिर न्यारोबडी जहाजको सी चेक हुन नसक्दा उडान सीमित भएको पनि उहिल्यैदेखि हो। निगम सरकारी संस्था हो, त्यसलाई घाटा पर्नु भनेको जनतामा पनि अप्रत्यक्ष रुपमा आर्थिक भार थपिनु हो। तर निगमकोयो हालत भएको सरकारकै निकम्पापनले हो भन्ने जगजाहेर छ। यस्ता समस्या निगमका लागि नौला होइनन्। नियमित छन्। तिनको खुद्रे निदानबाट निगम तंग्रने अवस्था छैन। दीर्घकालीन रणनीति नै बनाएर धुजाधुजा ध्वजावाहकको उपचार गरिनुपर्छ। त्यसका लागि सरकारमा कटिबद्धता चाहिन्छ। दृढ इच्छाशक्ति चाहिन्छ।"
प्रथम महिला राजदूत विन्देश्वरी शाहको निधन,"काठमाडौं : मुलुकको कूटनीतिक इतिहासकी धरोहर तथा पहिलो महिला राजदूत विन्देश्वरी शाहको बिहीबार ९२ वर्षको उमेरमा निधन भएको छ। विसं १९९० यता विदेशस्थित नेपालका ३३ कूटनीतिक नियोगमा करिब डेढ सय बढीले राजदूतको जिम्मेवारी प्राप्त गरिसकेका छन्। तीमध्ये पहिलो नेपाली महिला राजदूत का रूपमा विन्देश्वरी शाहको नाम इतिहासमै उल्लेख छ। पहिलोपटक अमेरिका पुग्ने नेपाली भनेर चिनिने पद्यसुन्दर मल्लकी छोरी हुन् विन्देश्वरी। परराष्ट्र मन्त्रालयकी प्रथम महिला अतिरिक्त सचिवबाट अवकाश पाएकी शाहको निधन भएको परिवारका सदस्यले जानकारी दिएका छन्। शाहले विद्यालय शिक्षा भारतको दार्जिलिङस्थित सेन्ट हेलेन्स कन्भेन्ट स्कुलबाट गरेकी थिइन्। उनले सोही स्कुलबाट सिनियर क्याम्ब्रिज कोर्स पनि पूरा गरिन्। शाह अमेरिका (कोलम्बिया युनिभर्सिटी) बाट स्नातक गर्ने पहिलो नेपाली महिला पनि हुन्। सन् १९५८ मा जोन्स हप्किन्स युनिभर्सिटीबाट अन्तर्राष्ट्रिय राजनीतिमा डिग्री पूरा गरेपछि अमेरिकाबाट स्नातकोत्तर गर्ने पहिलो नेपाली महिला पनि थिइन्। न्युयोर्क हेराल्ड ट्रिब्युन को तर्फबाट अमेरिका जाने सूचीमा छनोट हुनु, अमेरिकी राष्ट्रपतिसँग भेट गर्ने पहिलो नेपाली महिला, लाइब्रेरियन विज्ञान अध्ययन, प्रतिष्ठित अमेरिकी विश्वविद्यालयबाट डिग्री हासिल र नेपाल फर्केर राष्ट्रिय पुस्तकालयमा लाइब्रेरियन बनेर नेपालको लाइब्रेरीलाई व्यवस्थित बनाउन पहल गर्ने एक प्रतिभाशाली महिलाका रूपमा शाह चिनिएकी थिइन्। पूर्वराजदूत मदनकुमार भट्टराईका अनुसार लामो समयदेखि रोगले थलिएकी शाहको आफ्नै निवास कालीमाटीमा निधन भएको हो। सन् १९७१ मा बंगलादेशको निर्माण भएपछि बंगलादेशका लागि पहिलो नेपाली कार्यवाहक राजदूत पनि शाह नै बनेकी थिइन्। २०४४ सालमा उनी भारतका लागि राजदूत थिइन्। नयाँदिल्लीमा राजदूत छँदै परराष्ट्र मन्त्रालयको सहसचिव पदबाट अतिरिक्त सचिवमा उनी बढुवा भएकी थिइन्। जनआन्दोलन लगत्तै सरकारले उनलाई राजदूतबाट फिर्ता गरेको थियो। शाहले २०४५ को भारतीय नाकाबन्दीका बेला नयाँदिल्लीमा नेपालका लागि राजदूतका रूपमा नाकाबन्दी हटाएर नेपालभारत सम्बन्धलाई सामान्य अवस्थामा फर्काउन भूमिका खेलेकी थिइन्। उनका दुई छोराहरू अनिलकेशरी शाह र उज्ज्वल शाह हुन्। छोरा अनिलकेशरी पूर्वबैंकर तथा रास्वपाका नेता हुन्। अर्का छोरा उज्ज्वलको निधन भइसकेको छ। विन्देश्वरी नेपालबाट भारतका लागि अहिलेसम्म परराष्ट्र सेवाबाट गएकी अन्तिम करिअर राजदूत हुन्। उनीपछि भारतमा राजनीतिक भागबन्डाका आधारमा परराष्ट्र बाहिरका व्यक्तिहरू राजदूत हुँदै आएका छन्। तत्कालीन सरकारले निजामती सेवाको उमेर हद ३० वर्ष कायम गरेपछि उनले परराष्ट्र सेवाबाट अवकास प्राप्त गरेकी थिइन्। शाह विन्देश्वरी भीरकोटे राजा तारकबहादुर र रानी मदन दिव्येश्वरी शाहकी बुहारी हुन्। उनकै निवास कालिमाटीस्थित पुगेर परराष्ट्रमन्त्री डा आरजु राणा देउवाले श्रद्धाञ्जली दिएकी थिइन्।"
"भूकम्पपीडित अझै टहरामा,जाडोले कठ्यांग्रिँदै","जाजरकोट : १ सय ५४ जनाको ज्यान जाने गरी जाजरकोटको रामीडाँडा केन्द्रबिन्दु भएर भूकम्प गएको १४ महिना नाघ्यो। तर, सरकारी बेवास्ताले भूकम्पपीडित टहरामै छन्। टिनको टहरामा चिसो छल्न पीडितलाई निकै सकस परिरहेको छ। गर्भवती, सुत्केरी, बालबालिका र ज्येष्ठ नागरिक बिरामी पर्न थालेका छन्। पुनर्निर्माणका लागि सरकारले अनुदान देला र पक्की घर बनाउला भनेर कुरेर बसेका पीडित निराश छन्। सरकारले अहिलेसम्म पुनर्निर्माणका लागि स्थायी आवास अनुदान वितरणसम्बन्धी मापदण्ड नै पारित गर्न सकेको छैन। जबकी राष्ट्रिय विपद् जोखिम न्यूनीकरण तथा व्यवस्थापन प्राधिकरणले मापदण्ड बनाएर सरकारलाई बुझाएकै डेढ महिना बितिसक्यो। तर, मन्त्रिपरिषद्मा पुगेर मापदण्ड थन्किएको प्राधिकरणको भनाइ छ। कार्यविधि पास नहुँदा पुनर्निर्माणका प्रक्रिया अघि बढ्न सकेको छैन। सरकारले उक्त कार्यविधि पास नगरेकै कारण राष्ट्रिय तथा अन्तर्राष्ट्रिय गैरसरकारी संस्था तथा दाताहरूलाई काम गर्न समस्या परिरहेको छ। पुनर्लाभका कार्यक्रम सञ्चालन गरिरहेका दाताहरूका कार्यक्रम पुस १६ मा सकिसकेका छन्। अंग्रेजी नयाँ वर्षसँगै पुनर्निर्माणका कार्यक्रम थाल्ने योजना बनाएका संयुक्त राष्ट्रसंघीय विकास साझेदार संस्थाहरू, रेडक्रसको अन्तर्राष्ट्रिय महासंघ आईएफआरसी, कारितासलगायतका संस्थाहरू कार्यविधि पास नभएकै कारण भूकम्प प्रभावित क्षेत्रबाट फिर्ता हुने तरखरमा छन्। २० करोडले रोकियो डीडीए भूकम्प पुनर्निर्माणको काम किन अघि बढेन ? अचम्म लाग्ला, २० करोड बजेट नभएर। किनभने, क्षतिको पूर्ण विवरण संकलन अर्थात् डिटेल ड्यामेज एसेस्मेन्ट (डीडीए) बनेको छैन। त्यसका लागि जम्माजम्मी लाग्ने २० करोड मात्रै हो। राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराई बजेट अभावले डीडीएको काम अघि बढाउन नसकिएको बताउँछन्। डीडीएका लागि प्राविधिकहरूको ठूलो टोली परिचालन गर्नुपर्छ। त्यसका लागि सरकारसँग २० करोड रकम मागेका थियांै। सरकारले रकम उपलब्ध गराएको छैन। कसरी काम गर्ने ? उनले भने, डीडीएका लागि आवश्यक पर्ने रकम मागेकै १० महिना बितिसक्यो। रकम नभए कसरी काम गर्ने ? पुनर्निर्माणअन्र्तगत निजी स्थायी आवास अनुदान वितरण मापदण्ड क्याबिनेटले पास नगर्दा भूकम्प प्रभावितको पुनर्निर्माण प्रक्रिया अघि बढ्न नसकेको प्रवक्ता डा भट्टराईले बताए। उनका अनुसार उक्त मापदण्डमा विपद् प्रभावितका निजी आवास निर्माणका लागि तराईमा ४ लाख, पहाडमा ५ लाख र हिमाली जिल्लामा ६ लाख अनुदान दिने गरी प्रस्ताव गरिएको छ। गत असोजमा गएको बाढीपहिरोपछि सरकारले विपद् प्रभावितको पुनस्र्थापनाका लागि सहयोगको अपिल गरेपछि विश्व बंैक करिब १५ अर्ब ऋण दिन तयार भएको छ। त्यसका लागि पुनर्निर्माण योजना पेस गर्न उसले आग्रह गरेको छ। हामी रिकभरी प्लान तयार गर्दै छौं। भूकम्प, बाढी पहिरोलगायतमा पुनर्निर्माण गर्नुपर्नेछ। केही दिनमा उक्त प्रस्ताव तयार भएर पेस भयो भने पुनर्निर्माणको काम अघि बढ्छ ? उनले भने। चालु आर्थिक वर्षको बजेटमा सरकारले पुनर्निर्माणका लागि भनेर २१ अर्ब रुपैयाँ विनियोजन गरेको थियो तर उक्त रकम अबन्डा कोषमा राखिएको छ। उक्त कोषमा राखिएको रकम जता पनि खर्च गर्न सकिने भएकोले सरकारले पीडितलाई झुक्याइरहेको पीडितको गुनासो छ। खाने अन्न छैन, नयाँ घर कसरी बनाउँ ? कठ्याग्रिँदो चिसोमा टहरामा झनै चिसो हुने गरेको पीडितको गुनासो छ। टिनको टहरामा शीत चुहिने भएकाले रात काट्न निकै समस्या भएको भेरी नगरपालिका४ की कल्पना नेपालीले बताइन्। भूकम्पले घर भत्किएपछि दुई महिना त्रिपाल टाँगेर बस्यांै। त्यसपछि टिनको टहरा बनाएर बस्न थालेको पनि वर्ष दिन भइसक्यो। गर्मीयाममा टिनले पोलेर हैरान बनायो, अहिले शीत चुहिएर चिसोले सताइरहेको छ, उनले भनिन्, श्रीमान् शारीरिक रूपमा अशक्त हुनुहुन्छ। साथमा एउटी छोरी छे ! रोजगारी केही छैन। ज्यालामजदुरी गरेर साँझ, बिहानको छाक टार्ने गरेकी छु। घर कसरी बनाउँ ? प्रधानमन्त्रीज्यू हामीले यसरी नै कहिलेसम्म टहरामै बस्नुपर्ने हो ? सरकारले पक्की घर बनाइदिएको भए ढुक्कसँग बस्न त हुन्थ्यो। उनले टहरा बनाएको दोस्रो किस्तासमेत पाउन नसकेको गुनासो सुनाउँदै भनिन्, टहरा बनाउँदा लागेको ऋण अहिलेसम्म पनि तिर्न सकेको छैन। खाने अन्न छैन, नयाँ घर कसरी बनाउँ ? सोती घटनामा मारिएका नवराज विकका बुवा मुनलाल विकको परिवार पनि भूकम्पपछि बिचल्लीमा परेको छ। भूकम्पले घर भत्किएपछि उनलाई टहरा बनाउने ठाउँसमेत भएन। त्यसपछि नजिकै रहेको भेरी प्राथमिक विद्यालयमा आश्रय लिएर बसेका उनको पाँच जनाको परिवार छ। छोराको न्यायका लागि मुद्दा लड्न रुकुमपश्चिमको मुसिकोट जाँदा बाइकबाट लडेर घाइते भएका उनी अचेल राम्रोसँग काम गर्न सक्दैनन्। मेरुदण्डमा लागेको चोटका कारण उनको ज्यालामजदुरी पनि छुटेको छ। टाक टार्नसमेत मुस्किल छ। टिनभित्रको टहराको बसाइका कारण डेढ वर्षको छोरा र श्रीमती बिरामी छन्, गुनासो पोख्दै उनले भने, औषधि गर्ने र खानेकुरा कसरी जुटाउने भन्ने समस्या एकातिर छ भने स्थायी बासको प्रबन्ध गर्नुपर्ने चुनौती अर्कोतिर छ। न आफूसँग पैसा छ न त रोजगारी नै। कसरी नयाँ घर बनाऊ ? टहरामै दुई हिउँद कट्न थाल्यो। उनले घर बनाउने आर्थिक हैसियत आफूसँग नभएकोले सरकारलाई घर बनाई दिन आग्रह गरे। चिसोले सुत्केरीको बिजोग नलगाड नगरपालिका४ की मेनका बुढा १३ दिनकी सुत्केरी हुन्। टिनको टहरामा बास भएकी उनले भनिन्, चिसोले निकै सताउने गरेको छ। चिसोले गर्दा मलाई ज्वरो आउने र टाउको दुख्ने समस्या देखिन थालेको छ। सानो बाबुलाई कसरी जोगाउने भन्ने चिन्ता छ। त्यस्तै सोही ठाउँकी कमला खत्री १८ दिनकी सुत्केरी हुन्। उनी पनि चिसोले निकै सताएको बताउँछिन्। भूकम्पले घर भत्किएपछि टहराको बास निकै सकसपूर्ण छ। चिसोले गर्दा रुघाखोकीले सताएको छ। रात पर्न थालेपछि चिसोको डरले हैरान हुने गरेको उनले सुनाइन्। उनीहरू जस्तै भर्खर सुत्केरी भएका आमा र नवजात शिशुहरू बिरामी पर्न थालेपछि उनीहरूलाई चिसोबाट जोगाउन निकै सकस भइरहेको नलगाड नगरपालिका४ का वडाध्यक्ष बद्री पन्तले बताए। अस्थायी टहरामा बस्दै आएका भूकम्पपीडित चिसोले बिरामी पर्न थालेका छन्। नवजात शिशु, बालबालिका, सुत्केरी र ज्येष्ठ नागरिक चिसोको मारमा परेका वडाध्यक्ष पन्तको भनाइ छ। सोही वडाकी सुमित्रा रावलले चिसोले गर्दा छोराछोरीलाई रुघाखोकीले निकै सताएको गुनासो गरिन्। पोहोर सालको हिउँद पनि टहरामै बितायौं। वैशाख, जेठको गर्मी सह्यौं। यो हिउँद कसरी काट्ने हो। चिसोले मरिन्छ कि भन्ने चिन्ताले सताइरहेको छ, उनले भनिन्, एकसरो लुगाले मुटु छेड्ने सिरेटो छेक्नै मुस्किल पर्छ। चिसोले रातभर निन्द्रा नै लाग्दैन। चिसोले गर्दा राति अबेरसम्म आगो तापेर बस्छांै। निकै समस्या छ। न्यानो घरमा कहिले बस्न पाइएला ? चिसोका कारण केही दिनयता झाडापखाला, ज्वरो, रुघाखोकीका बिरामी बढिरहेको स्वास्थ्यकर्मीको भनाइ छ। चिसो थेग्न नसक्दा गत वर्ष जाजरकोटमा त्रिपाल र अस्थायी टहरामा ३८ जनाको ज्यान गयो भने झन्डै ६ हजार बालबालिका, वृद्धवृद्धा, सुत्केरी र गर्भवती बिरामी परेका थिए। जिल्ला अस्पताल जाजरकोटका प्रमुख डा सुनील पुनले चिसोका बिरामी बढे पनि असामान्य अवस्था नरहेको तर सचेत रहन सवै स्वास्थ्य संस्था, स्वास्थ्यकर्मी र सर्वसाधारणलाई आग्रह गरेका छन्। सरकारले अनुदान नदिँदा पीडित निराश सरकारले एक वर्षभित्रै स्थायी संरचना बनाउने घोषणा गरेको थियो तर अहिलेसम्म केही अत्तोपत्तो छैन। भेरी नगरपालिका२ रोटेका रामबहादुर कार्कीले भने, सरकारले केही सहयोग गरेको भए घर बनाउनु हुन्थ्यो। तर केही हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नु पर्ने हो ? उनी जस्तै भेरी नगरपालिका १ का नरबहादुर राना पनि निराश छन्। सरकारले गत जेठ १५ मा ल्याएको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका उनी अहिलेसम्म अनुदान दिने त परकै कुरा, कार्यविधिसमेत पास नगरेको सुन्दा निराश छन्। भूकम्पले घर भत्काउँदा अस्थायी टहरामा बस्दै आएका भेरी नगरपालिका३ का जयन्ती कामीको घरमा खाने अन्न पनि छैन। आयस्रोत केही छैन। भएको घर भत्कियो। बनाउने पैसा नभएको उनले यसरी गुनासो पोखे, टिनको अस्थायी टहरामा हिउँदको चिसो खायांै, गर्मी पनि सह्यांै। अब फेरि चिसो हिउँद आइसकेको छ। भूकम्पले बाँचे पनि अरू विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत पाइएको छैन। घर बनाउने पैसा छैन। यसरी त्रासमै कहिलेसम्म बस्नुपर्ने हो ? जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकारप्रति आशा त छ तर नदिँदासम्म विश्वास पनि कसरी गरौं, उनले भने, घर नभए धेरै कुराको अभाव हुँदो रहेछ। कार्यविधि नआउँदा अन्योल पुनर्निर्माणका लागि सरकारले चासो नदिएको स्थानीयको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रशासन कार्यालय जाजरकोटका अनुसार २ सय ८९ विद्यालय पूर्ण र ५ सय ९८ विद्यालयमा आंशिक क्षति भएको छ। त्यस्तै, ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिरलगायतका पुराताŒिवक संरचनामा क्षति पुगेको छ। मध्यपहाडीलगायतका ५० बढी सडकमा क्षति पुगेको प्रमुख जिल्ला अधिकारी मेखबहादुर मंग्रातीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। तर बजेट अभावमा पुनर्निर्माणका काम अघि बढ्न सकेका छैनन्। पुनर्निर्माणको प्रक्रिया छिटो थाल्नुपर्ने आवश्यकता पनि छ र स्थानीयको अपेक्षा पनि छ, प्रजिअ मंग्रातीले भने, कार्यविधि नआउँदा घर कस्तो बनाउने, अनुदान पाउन कुन मोडेलको बनाउने, केके प्रावधान रहनेलगायतका कुरामा अन्योल हुँदा निजी आवास बनाउन मानिस अलमलमा छन्। विद्यालय भवन नबन्दा पठनपाठनमा प्रभावित भूकम्पले क्षतिग्रस्त विद्यालय भवन समयमा बन्न नसक्दा पठनपाठन समेत प्रभावित भएको छ। भेरी नगरपालिकारू ३ कल्याणपुरमा रहेको नरज्योति प्राथमिक विद्यालय भूकम्पले भत्काएपछि त्यहाँ विद्यार्थीलाई पढाउन निकै समस्या भएको प्रधानाध्यापक सुमन शाहले बताइन्। एउटा संस्थाको सहयोगमा बनाइएको अस्थायी सिकाइ केन्द्रमा पढाउन निकै समस्या छ। एउटै कोठामा तीन वटा कक्षा चलाउनुपर्छ। निकै गाह्रो भएको छ, उनले भनिन्, पक्की विद्यालय भवन बनाइदिएको भए पठनपाठनमा सजिलो हुने थियो। यतिमात्र होइन जिल्लाभरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको सहारा लिएर त्यहाँ पठनपाठन भइरहेको छ। कतिपय विद्यालय खुला चौरमा पढाउन बाध्य छन्। वर्षात्मा पानी चुहिएर हैरान, गर्मीमा टिनले पोलेर हैरान, हिउँदमा चिसोले हैरान छ, अस्थायी सिकाइ केन्द्रमा पढाउन निकै समस्या भएको शिक्षा विकास तथा समन्वय इकाइ प्रमुख लक्ष्मी भण्डारीले बताइन्। उनले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालय आंशिक क्षति भएकाले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको उनले जनाए। पुनर्निर्माणको प्रक्रिया शीघ्र थाल्न आग्रह घरहरू ढलेका छन्। घरसँगै मानिसका मन ढलेका छन्। युवा पिँढीका सपनाहरू ढलेका छन्। घर त ढले तर घरसँगै मानिसका सपना ढल्नु निकै गम्भीर विषय भएको नेकपा एमालेका नेता निरज आचार्य बताउँछन्। भूकम्पपीडित त्रिपाल र अस्थायी टहरामुनि बस्न थालेको वर्ष दिन बित्यो। चिसोले पीडितलाई थप पीडा दिन थालेको छ। भूकम्पपीडितको आर्थिक, सामाजिक जीवन तहसनहस भइरहेको तर्फ ध्यान नजानु गम्भीर रहेको उनको भनाइ छ। पुनर्निर्माणको प्रक्रिया अहिलेसम्म थालनी हुन नसक्नु निकै दुःखद् कुरा रहेको बताउँदै उनले भने, केही घरहरू ढल्ने समय कुरेर बसेका छन्। हेर्दा ठाडो देखिन्छन् तर बस्न मिल्दैन। यस क्षेत्रमा रहेका ढुंगा माटोले बनेका पुराना ९० प्रतिशत घरहरू बस्न लायक छैनन्। भूकम्पका कारण हजारौं जाजरकोटीको अर्बौं रकमबराबरको भौतिक सम्पत्ति क्षति भएको छ। तसर्थ पुनर्निर्माणको प्रक्रिया यथाशीघ थाल्न सरकारलाई आग्रह गर्दछु। जाजरकोटमा आएको यो भूकम्पमा पनि राज्यको सामथ्र्य, समन्वय र पहलकदमीको कमजोरी उजागर भएको नागरिक समाज जाजरकोटका अगुवा राजेन्द्रविक्रम शाह बताउँछन्। पोहोर सालको हिउँद बित्यो, जेनतेन वर्षा बित्यो फेरि फर्केर हिउँद आयो यसपटकको चिसोयाम कसरी काट्ने भन्ने चिन्ता र भय जारी छ, उनले भने। प्रधानमन्त्री ओलीलाई स्थायी आवास अनुदान वितरणसम्बन्धी मापदण्ड कहिले पास गर्नुहुन्छ भन्दै उनले प्रश्न गरे। क्याबिनेटमा पुगिसकेको मापदण्ड लामो समयसम्म पास नगर्नाले पीडितको पीडामा थप खेलवाड भएको हामीले महसुस गरेका छौं। मापदण्ड पास गरेर प्रभावित जिल्लामा आर्थिक, सामाजिक प्याकेजहरू सरकारले घोषणा गर्नुपर्छ, उनले भने, आर्थिक गतिविधि नबढाई सामाजिक जीवन पुनस्र्थापित गराउन सकिँदैन। सरकारले यसतर्फ ध्यान दिनुपर्छ। अस्थायी आवासको दोस्रो किस्तामा ६० करोड अपुग भूकम्पपीडितका लागि अस्थायी आवास बनाउन संघीय सरकारले २ किस्तामा २५२५ हजारका दरले रकम दिने गरी कार्यविधि बनाएको थियो। तर, अझै पनि झन्डै ७५ प्रतिशत भूकम्पपीडितले दोस्रो किस्ताबापतको रकम पाउन सकेका छैनन्। जाजरकोटका प्रमुख जिल्ला अधिकारी मेखबहादुर मंग्रातीका अनुसार जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राहीमध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। हालसम्म करिब ११ हजारले मात्र दोस्रो किस्ता रकम पाएका छन्। जाजरकोटमा पहिलो किस्ता लिएकामध्ये अझै २९ हजारले दोस्रो किस्ता रकमसमेत पाउन सकेका छैनन्। स्थानीय तहमा गएर होल्ड भएको रकमबाहेक अझै दोस्रो किस्ताका लागि ६० करोड रुपैयाँँ आवश्यक पर्छ। उक्त रकम राष्ट्रिय विपद् न्यूनीकरण तथा व्यवस्थापन प्राधिकरणमार्फत सरकारसँग माग गरेको हप्ता दिन भइसक्दा पनि प्राप्त हुन सकेको छैन। त्यस्तै, रुकुमपश्चिममा ३४ हजार ९ सय ९७ लाभग्राही कायम गरिएकोमा करिब १६ हजारले दोस्रो किस्ताबापतको रकम पाएको प्रमुख जिल्ला अधिकारी कुलबहादुर जीसीले बताए। पुनर्निर्माणको कार्यविधि नबन्दा समस्या भइरहेको जिल्ला समन्वय समितिका प्रमुख कालीबहादुर खत्रीले बताए। कार्यविधि मन्त्रिपरिषद्मा गएको भन्ने सुनिएको छ। त्यसपछि क्षतिग्रस्त संरचनाको पुनर्मूल्यांकनको काम पनि होला, उनले भने, सरकारले छिटोभन्दा छिटो पुनर्निर्माणको प्रक्रिया थाल्नुपर्छ, ढिला गर्नु हुँदैन। नत्र पीडितको अवस्था झनै बिजोग हुनेछ। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइलगायतका पूर्वाधारहरूसमेत ध्वस्त भएका थिए। डीडीएका लागि प्राविधिकहरूको ठूलो टोली परिचालन गर्नुपर्छ। त्यसका लागि सरकारसँग २० करोड रकम मागेका थियौं। सरकारले अहिलेसम्म रकम उपलब्ध गराएको छैन। रकम नभए कसरी काम गर्ने ? डा डिजन भट्टराई, प्रवक्ता, राष्ट्रिय विपद् जोखिम न्यूनीकरण तथा व्यवस्थापन प्राधिकरण जाजरकोटमा गएको यो भूकम्पमा पनि राज्यको सामथ्र्य, समन्वय र पहलकदमीको कमजोरी उजागर भएको छ। पोहोर सालको हिउँद बित्यो, जेनतेन वर्षा बित्यो, फेरि फर्केर हिउँद आयो। यस पटकको चिसोयाम कसरी काट्ने भन्ने चिन्ता र भय छ। राजेन्द्रविक्रम शाह, नागरिक समाज अगुवा भूकम्पपीडितको आर्थिक, सामाजिक जीवन तहसनहस भइरहेको तर्फ ध्यान नजानु गम्भीर विषय हो। पुनर्निर्माणको प्रक्रिया अहिलेसम्म थालनी हुन नसक्नु निकै दुःखद् हो। निरज आचार्य, नेता, नेकपा एमाले टहरामा रात काट्न बाध्य जाजरकोट भेरी नगरपालिका१ रिम्नाका एक महिने सुत्केरी (माथि) । सोती घटनामा मारिएका नवराज विकको परिवार । तस्बिर : राजेन्द्र कार्की।"
कर्णालीका कृषि र उद्योगलाई फड्को मार्न चुनौती,"काठमाडौं : रैथाने बाली उत्पादनमा परिचित कर्णाली प्रदेशले प्रमुख कृषि बालीको उत्पादन ६७९ प्रतिशतले बढाएको छ। गत आवमा कुल १२ लाख ५२ हजार ६ सय ५४ टन उत्पादन गर्न सफल भएको हो। अझ अघिल्लो वर्ष यस्तो उत्पादन १२९१ प्रतिशतले वृद्धि भएको थियो। नेपाल राष्ट्र बैंक सुर्खेत कार्यालयले सार्वजनिक गरेको प्रादेशिक आर्थिक गतिविधि अध्ययनको वार्षिक प्रतिवेदन (आर्थिक वर्ष २०८०८१)ले यस्तो देखाएको हो। कर्र्णाली प्रदेशभर करिब ३ लाख २७ हजार ९० हेक्टर जमिन कृषि उपजले ढाकेको छ। कर्णाली प्रदेशका पहिचानका पमा रहेको मार्सी चामल, चिनो, फापर, कोदो, कागुनो, जुनेलो, लट्टे, सिमी लगायतका कृषि उपजहरूको ब्रान्डिङ गरी बजारीकरणमा चुनौती रहेको प्रतिवेदनले औंल्याएको छ। कर्णाली प्रदेशका स्थानीय, रैथाने तथा लोपोन्मुख बालीहरू संरक्षण र प्रवद्र्धन गरे कृषि उत्पादनमा सो प्रदेशमा सम्भावना रहेको पनि निचोड निकालेको छ। कृषि क्षेत्रमा सीमित मात्रामा उपलब्ध रहेका स्रोत साधनहरूको अधिकतम तथा उच्चतम प्रयोग गरी कृषि क्षेत्रलाई आधुनिकरण, यान्त्रीकरण तथा व्यवसायीकरण गर्दै आयआर्जनको प्रमुख स्रोतका रूपमा विकास गर्नमा पनि चुनौती रहेको प्रतिवेदनमा उल्लेख छ। यस प्रदेशमा हिमाली, पहाडी तथा भित्री मधेस सबै भूगोल रहेकाले यहाँ धान गहुँ, मकै, कादो, जौ, आलु, व्यावसायिक तरकारी, पशुपालनलगायत फलफूल खेती गर्न सकिने प्रचुर सम्भावना रहेको प्रतिवेदनले उल्लेख गरेको छ। साथै, कृषि तथा जडिबुटीजन्य कच्चा पदार्थको भण्डार भएकाले कृषि तथा जडीबुटीसम्बन्धी उद्योग सञ्चालन गरी युवाहरूलाई उद्यमी बनाउँदै रोजगारी सिर्जना गर्न सकिने सम्भावना छ। यस्ता क्षेत्रमा पशुपालन व्यवसाय प्रबद्र्धन भएमा ऊन, दूध, छुर्पी र मासुको उत्पादन समेत वृद्धि हुने देखिन्छ। अन्य पहाडी जिल्लाहरूमा व्यावसायिक बाख्रा, गाईभैंसीपालनको सम्भावना रहेको छ। जुम्लालगायतका हिमाली जिल्लामा व्यावसायिक स्याउ, ओखर खेती तथा अन्य पहाडी जिल्लाहरू दैलेख, सुर्खेत, कालीकोट, सल्यानमा व्यवसायिक सुन्तला, केरा, आँपखेतीको उच्च सम्भावना रहेको छ, प्रतिवेदनमा उल्लेख छ। वार्षिक कृषि क्षेत्रमा साढे ५ अर्ब कर्जा कर्णाली क्षेत्रमा कर्जा लिएर कृषि उत्पादन गर्ने प्रवृत्तिमा भने कमी आएको छ। यस प्रदेशका बैंक तथा वित्तीय संस्थाहरूद्वारा कृषि क्षेत्रमा प्रवाहित कर्जामा अघिल्लो वर्षको तुलनामा १७१ प्रतिशतले कमी आई ५ अर्ब ४० करोड ८ लाख रुपैयाँ कायम भएको छ। यस प्रदेशमा प्रवाहित कुल कृषि कर्जामध्ये सबैभन्दा धेरै २ अर्ब ३ करोड ६५ लाख रुपैयाँ सुर्खेत जिल्लामा प्रवाहित भएको छ भने सबैभन्दा कम १४ करोड ९४ लाख रुपैयाँ मुगु जिल्लामा प्रवाहित भएको देखिन्छ। कर्णाली प्रदेशमा नमुना छनोटमा समेटिएका उद्योगहरूको औसत क्षमता उपयोग ४८५१ प्रतिशत रहेको प्रतिवेदनको निचोड छ।"
भ्रष्टाचार अनुसन्धानको प्रमाण टेलिफोन वा सञ्चारमाध्यम पनि,"काठमाडौं : भ्रष्टाचार आरोप लागेका व्यक्तिको टेलिफोन वा सञ्चारको विवरण लिएर अनुसन्धान गर्ने बाटो खुलेको छ। अब अख्तियार दुरुपयोग अनुसन्धान आयोगले कुनै व्यक्तिको अनुसन्धान गर्नु परेमा अदालतको अनुमति लिएर टेलिफोन वा सञ्चार माध्यमको विवरण लिएर अनुसन्धान गर्न पाउने भएको हो। टेलिफोन वा सञ्चारलाई अख्तियारले प्रमाणका रूपमा अनुसन्धान गर्ने पाउने व्यवस्था राखेर भ्रष्टाचार निवारण (पहिलो संशोधन) विधेयक २०७६ प्रतिनिधिसभाको राज्य व्यवस्था तथा सुशासन समितिबाट पारित भएको छ। विधेयकमाथिको छलफलमा उठेका विषयलाई टुंगोमा पुयाउन समिति सदस्य हृदयराम थानीको संयोजकत्वमा उपसमिति गठन गरिएको थियो। यो उपसमितिले धेरै विषयमा सहमति कायम गरेको थियो। पारित विधेयकमा अख्तियारले विशेष अनुसन्धान विधि र नवीन प्रविधिको प्रयोग गरी अनुसन्धानलाई अझ प्रभावकारी बनाउन पाउने व्यवस्था पनि गरिएको छ। पारित विधेयकमा प्रयोगशाला वा फरेन्सिक एकाइ स्थापना र सञ्चालन गर्न सक्ने व्यवस्था पनि छ। पारित विधेयकमा भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको परीक्षण गर्न आयोगले आवश्यकताअनुसार आफ्नै प्रयोगशाला तथा डिजिटल फरेन्सिक एकाइ स्थापना र सञ्चालन गर्न सक्नेछ भन्ने उल्लेख छ। अख्तियारले भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको स्थापित प्रयोगशाला वा डिजिटल फरेन्सिक एकाइ वा कानुनबमोजिम स्थापित अन्य प्रयोगशालाबाट वैज्ञानिक परीक्षण गराउन सक्नेछ। यसरी गरिएको परीक्षणबाट प्राप्त प्रतिवेदन प्रमाणका लागि ग्राह्य हुनेछ,पारित विधेयकमा छ। अनुसन्धान तथा तहकिकातसम्बन्धी विशेष व्यवस्थाअन्तर्गत आयोगले भ्रष्टाचारसम्बन्धी मुद्दाको छानबिन वा अनुसन्धान गर्दा आवश्यकताअनुसार नियन्त्रित अनुसन्धान प्रविधि (कन्ट्रोल डेलिभरी) वा गुप्त कारबाही अनुसन्धान (अन्डर कभर अपरेसन) र यस्तै अन्य उपयुक्त अनुसन्धान पद्धति अपनाइ प्रमाण संकलन गर्न सक्नेछ उल्लेख छ। हदम्याद हट्यो पारित विधेयकमा भ्रष्टाचार मुद्दामा हदम्याद नलाग्ने व्यवस्था गरिएको छ। भ्रष्टाचारको मुद्दा हदम्याद राख्ने नराख्ने भन्ने विषयमा ठूलै बहस र छलफल भएको थियो। पाँच वर्षको हदम्याद राख्ने भन्ने प्रस्ताव नै राखिएको थियो। तर समितिले सर्वसम्मत रूपमा हदम्याद नलाग्ने व्यवस्था गरेको छ। राज्य व्यवस्था समितिका सभापति रामहरी खतिवडाले भ्रष्टाचारमा मुद्दामा जहिले पनि मुद्दा दायर गर्न सक्ने व्यवस्थाले उत्साहित बनाएको बताए। हदम्याद सरकारले नै हटायो, यसले भ्रष्टाचार मुद्दा जहिले पनि लाग्न सक्ने भयो, त्यसले सबै उत्साह ल्याएको छ, उनले भने। त्यस्तै कुनै व्यक्तिमाथि सजायको मागदाबी नलिई बिगो असुल वा सम्पत्ति जफत गर्नका लागि मात्रै प्रतिवादी बनाएर मुद्दा दायर गरेकोमा त्यस्तो व्यक्ति राष्ट्रसेवक कर्मचारी भएमा त्यसरी मुद्दा दायर भएको कारणले मात्र निलम्बनमा नपर्ने व्यवस्था संसदीय समितिबाट पारित भएको छ। यो विधेयकले २०७९ चैत २७ गते संसद्को राष्ट्रियसभाबाट पारित भएको। यो विधेयक २०७६ माघ ६ मा नै संसद्मा दर्ता भएको हो। लामो समयदेखि विवादित विषयका कारण अल्झिदै आएको थियो। अझै यो सँगै संसदमा पेस भएको अख्तियार दुरूपयोग अनुसन्धान आयोग (तेस्रो संशोधन) विधेयक राज्य व्यवस्था समितिमा नै छ। केही विवादित विषयमा सहमति हुन नसकेका कारण अख्तियार विधेयक समितिमा नै छ। यो विधेयकमा रहेका नीतिगत निर्णय लगायतका विषयमा पेचिलो बनेका छन्। मन्त्रिपरिषद्को निर्णयका विषयमा अख्तियारले अनुसन्धान गर्न पाउने कि नपाउने भन्ने विषयले तरंग पैदा गरेको छ। राज्य व्यवस्था समितिको उपसमितिमा मन्त्रिपरिषदको निर्णयमा अख्तियार प्रवेश गर्न पाउने व्यवस्थामा भएको सहमतिपछि हलचल पैदा भएको छ।"
कांग्रेससँग सहकार्यको समीक्षा गर्दै एमाले,"काठमाडौं : सत्तासीन एमालेले कांग्रेससँगको ६ महिने राजनीतिक सहकार्यको समीक्षा गर्ने भएको छ। पुस २१ र २२ गते बस्ने केन्द्रीय समितिको बैठकमा एमालेले आफूसँगै प्रतिस्पर्धी दल कांग्रेससँग सरकार सञ्चालनमा भएको सहकार्य सम्बन्धमा समीक्षा गर्न लागेको हो। केन्द्रीय समितिमा प्रस्तुत गर्ने गरी एमाले अध्यक्ष केपी शर्मा ओलीले पछिल्लो राजनीतिक अवस्थाको समीक्षाका लागि प्रस्ताव तयार गरेका छन्। त्यो प्रस्तावसहितको ओलीको राजनीतिक प्रतिवेदन बिहीबार सचिवालय बैठकमा छलफल गरी पारित गरिएको छ। अध्यक्ष ओलीको राजनीतिक प्रतिवेदन केन्द्रीय कमिटीमा प्रस्तुत हुने उपमहासचिव प्रदीप ज्ञवालीले जानकारी दिए। प्रतिवेदनमा कांग्रेससँगको गठबन्धनको औचित्य, आवश्यकता, अवसर र चुनौती विषय उल्लेख गरिएका छन्। उपमहासचिव ज्ञवालीले केन्द्रीय कमिटीमा प्रस्तुत हुने प्रतिवेदनका विषयमा सचिवालय बैठकमा छलफल गरिएको जानकारी दिए। ज्ञवालीले भने, केन्द्रीय कमिटीका लागि तयार पारिएको मुख्य प्रतिवेदनमा छलफल भयो र अध्यक्षको तर्फबाट तयार गरिएको प्रतिवेदन केन्द्रीय कमिटीमा प्रस्तुत गर्ने निर्णय गरेको छ। अध्यक्ष ओलीको प्रतिवेदनमा अन्तर्राष्ट्रिय परिस्थितिको समेत विश्लेषण गरिएको उनले जानकारी दिए। कांग्रेसको सहकार्य : महत्वपूर्ण तर अपर्याप्त एमाले सचिवालय बैठकले कांग्रेससँग ६ महिनाको सहकार्य महत्वपूर्ण रहेको निश्कर्ष निकालेको छ। तर, गठबन्धन सरकारले गरिरहेका काम पर्याप्त नभएको ठहर गरेको छ । सरकारका काममा तीव्रता दिनुपर्ने सुझाव पनि एमालेले दिएको छ। बैठकपछि एमाले उपमहासचिव ज्ञवालीले सरकारले गरिरहेका काम पर्याप्त नभएको निश्कर्ष पार्टीको रहेको बताए। उनले भने, सरकारले गरिरहेका काम पर्याप्त छैनन्, सरकारले अझ बढी कामलाई तीव्रता दिनुपर्छ। उपमहासचिव ज्ञवालीले दुई प्रमुख दल कांग्रेस, एमाले र अन्य साना पार्टी मिलेर बनेको शक्तिशाली सरकारलाई अझ बढी डेलिभरी गर्न सुझाव दिइएको बताए। उनले पछिल्लो ६ महिनामा सरकारले उल्लेख्य काम गरेको पनि बताए। केही महत्वपूर्ण उपलब्धि हासिल गरेको एमालेको निश्कर्ष छ। तर, धेरै काम गर्न बाँकी रहेको पनि विश्लेषण छ। सेवा प्रवाहको क्षेत्रमा धेरै काम गर्न बाँकी रहेको छ। विकास निर्माण, अर्थतन्त्रलाई अझ लयमा ल्याउने पाटोमा सरकारले अझ बढी ध्यान केन्द्रित गर्नुपर्ने एमालेको निश्कर्ष छ। सचिवालय बैठकमा सरकारका ठोस कामका सम्बन्धमा छलफल भएको थियो। उपमहासचिव ज्ञवालीले सरकारको बनेको पहिलो दिन नै २२ सदस्यीय मन्त्रिपरिषद् गठन, कांग्रेसएमालेका बीचमा राजनीतिक संयन्त्र गठन गरेर राजनीतिक स्थायित्वको विश्वास दिलाउने काम भएको बताए। राजनीतिक संयन्त्र अन्तर्गत कार्यदल बनाएर सरकारले गर्नुपर्ने कामका ९ वटा क्षेत्र किटान भएको उनले जानकारी दिए। संविधान संशोधन, संघीयताको कार्यान्वयन, संसद्मा विचाराधीन विधेयकहरू छिटो टुंग्याउनेलगायत ९ वटा क्षेत्र किटान भएका छन्, उनले भने, यी विषयहरूमा दुई दलका बीचमा विश्वासको वातावरण बनाएर स्थिरताको विश्वास दिलाउन सकेको छ। संक्रमणकालीन न्यायसम्बन्धी विधेयक पारित, राजस्व १७ प्रतिशत वृद्धि, लगानी वृद्धिलगायत देखिने काम पनि सरकारले गरेको निश्कर्ष एमालेको छ। उपमहासचिव ज्ञवालीले संक्रमणकालीन न्यायसम्बन्धि विधेयक सर्वसहमतिले पारित भएको र आयोग बन्न अलिकति ढिलाइ मात्रै भएको स्पष्ट पारे। उनले सहकारी ठगीको विषयमा पनि काम भइरहेको बताए। उनले सहकारी बचतकर्ताको रकम फिर्ता भइरहेको पनि जानकारी दिए। सहकारी क्षेत्रमा ६ हजार बचतकर्ताहरूको सबै रकम १ अर्ब ५७ करोड फिर्ता गरेको छ। ८ हजार बचतकर्ताको आंशिक फिर्ता गरेको छ, उनले भने। रावलका आरोप कपी पेस्ट मात्रै निश्कासित नेता भीम रावलले पार्टी अध्यक्ष ओलीमाथि लगाएका आरोप प्रचण्डले नेकपा कालमा लगाएका १९ बुँदे अभियोगको कपी पेस्टमात्र भएको एमालेको दाबी छ। उपमहासचिव ज्ञवालीले रावलको अभिव्यक्ति खण्डन योग्य पनि नभएको बताए। हामीमाथि लगाएका गालीगलौज चर्चा गर्नुपर्ने विषय ठानेनौं। यो उहाँ (रावल) बाट अपेक्षित थियो। गालीले देश बन्ने होइन, उनले भने, हाम्रो गालीगलौजमा प्रतिस्पर्धा छैन। नौलो कुरा छैनन्। ती एक किसिमले २०७७ कात्तिकमा प्रचण्डले पेस गरेको कपी पेस्ट नै हो। छलफल गर्नुपर्ने विषय ठानेनौं। निष्कासित नेता रावलले बुधबार पत्रकार सम्मेलन गरेर नै एमाले अध्यक्ष ओलीलाई स्वेच्छाचारी, निरंकुश र तानाशाही निर्णय गरेको भन्दै ७४ प्रश्न गरेका थिए। उपमहासचिव ज्ञवालीले यही कारणले रावललाई सदस्यताबाट निष्कासन गर्नु परेको स्पष्ट पारे।"
"दैनिक १० बढी भूकम्प, अधिकांश बेखबर","काठमाडौं : के तपाईंलाई थाहा छ, नेपालमा औसत दैनिक कतिपटक भूकम्पपराकम्प जान्छ ? राष्ट्रिय भूकम्पमापन तथा अनुसन्धान केन्द्र भन्छ, दैनिक सानातिना नयाँ भूकम्प वा पराकम्प १० देखि १२ पटक जान्छ। धेरैले थाहै पाउँदैनन्। सामान्यतयाः भूकम्प जति नजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। राष्ट्रिय भूकम्पमापन तथा अनुसन्धान केन्द्रकी उपमहानिर्देशक मोनिका झाका अनुसार, चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। सामाजिक सञ्जालतिर पनि हल्लीखल्ली हुन्छ। दिनहुँ औसत १० देखि १२ पटक ससाना भूकम्पपराकम्प गइरहेको हुन्छ, प्रवक्ता झाले भनिन्, चार म्याग्निच्युड वा सोभन्दा बढीको भूकम्पपराकम्पको जानकारी छिटो दिने प्रयासमा हुन्छौं। सिन्धुपाल्चोक जिल्लाको माझीटार केन्द्रबिन्दु भएर बिहीबार दिउँसो १ बजेर २ मिनेट जाँदा ४ दशमलव ८ म्याग्निच्युडको भूकम्प जानेबित्तिकै हल्लीखल्ली भयो। भूकम्पको धक्का महसुस सिन्धुपाल्चोक आसपासका जिल्ला र काठमाडौं उपत्यकामा भएको थियो। माझीटारमा गएको भूकम्पलाई गोरखा जिल्लामा गएको भूकम्पको पराकम्पन भएको भूकम्पमापन केन्द्रले जनाएको छ। २०७२ वैशाख १२ गते गोरखाको बारपाकलाई केन्द्रबिन्दु बनाएर ७ दशमलव ८ म्याग्निच्युडको भूकम्प गएको थियो। ठूलो भूकम्पपछि पराकम्पनहरू जानु स्वाभाविक भएको भूकम्पविद्हरू बताउँछन्। कुनै स्थानमा ठूलो भूकम्प गएपछि अन्य साना भूकम्प जान सक्छन्। ती भूकम्पहरूलाई पराकम्पन भनिन्छ। सामान्यतयाः जति ठूलो भूकम्प गयो सोही तुलनामा धेरै र लामो समयसम्म परकम्प जाने गर्दछन्, केन्द्रकी प्रवक्तासमेत रहेकी झाले भनिन्, पछिल्लो समय नयाँ र पुराना भूकम्पपराकम्पनहरू गएका छन्। सिन्धुपाल्चोकको माझीटार केन्द्रबिन्दु भएको पराकम्पन हो। भूकम्पविद्का अनुसार, भौगर्भिक दरार वा कमजोर सतहमा तल माथि वा दायाँबायाँ रहेका चट्टानका खण्डहरूविपरीत दिशातिर विस्थापन हुँदा भूकम्प जान्छ। इन्डियन प्लेट र युरेसियन प्लेटको टकरावको क्षेत्रमा परेकाले नेपाल उच्च भूकम्पीय जोखिम क्षेत्र बन्न पुगेको छ। भूकम्पको केन्द्रबिन्दु (दूरी), उद्गम विन्दु (गहिराइ), दरारको दिशा, भौगर्भिक बनावटलगायतका कारणले अधिकांशले ससाना भूकम्पपराकम्प थाहा नै नपाउने भूकम्पविद्हरू बताउँछन्। सम्भाव्य जोखिममा पश्चिमक्षेत्र भूकम्प एक भौगर्भिक प्रक्रिया हो। भौगोलिक रूपमा विगत करिब पाँच सय वर्षदेखि पश्चिम नेपालमा (गोरखादेखि सुदूरपश्चिमसम्म) ठूला तथा महाभूकम्पहरू गएका छैनन्। २०८० असोज १६ गते जाजरकोटको बारेकोट गाउँपालिका१ रामीडाँडा केन्द्रबिन्दु बनाएर ६ दशमलव ३ म्याग्निच्युडको भूकम्प गएको थियो। त्यसको ठीक एक महिनापछि सोही ठाउँ केन्द्रविन्दु भएको ६ दशमलव ४ म्याग्निच्युडको अर्को भूकम्प गयो। त्यसयता जाजरकोटलगायतका आसपासका क्षेत्रमा पराकम्पनहरू गइरहेका छन्। पश्चिम नेपालमा पाँच सय वर्षयता ठूलो भूकम्प नगएका कारण सो ठाउँको जमिनमुनि ठूलो भूकम्पीय शक्ति सञ्चय भएर बसेको भूकम्पविद्हरूको भनाइ छ। पछिल्लो समय ससाना नयाँ भूकम्प एवं पराकम्पनहरू गइरहेका छन्। पुस महिनामा मात्रै सुदूरपश्चिम र कर्णाली प्रदेशका जिल्लाहरू केन्द्रविन्दु भएर भूकम्प गइरहेको केन्द्रले जनाएको छ। बैतडी, जाजरकोट, दार्चुला, बाजुरा, बझाङ जिल्लामा ४ देखि ५ म्याग्निच्युडसम्मको भूकम्प तथा पराकम्पन गएको प्रवक्ता झाले जानकारी दिइन्। उनले भनिन्, सानासाना पराकम्पनहरू गइरहेका हुन्छन्। विशेषगरी चार म्याग्निच्युडभन्दा बढीको भूकम्प वा पराकम्पनको महसुस अधिकांशले गर्छन्। राष्ट्रिय भूकम्पमापन तथा अनुसन्धान केन्द्रका वरिष्ठ भूकम्पविद् डा लोकविजय अधिकारीका अनुसार, भूकम्पको केन्द्रविन्दु र म्याग्निच्युडका आधारमा धक्काको महसुस थाहा हुन्छ। वस्तीको वरिपरि भूकम्पको केन्द्रविन्दु छ भने तीन म्याग्निच्युडमै पनि स्थानीयले महसुस गर्न सक्छन्, डाअधिकारी भन्छन्, भूकम्पको केन्द्रविन्दु (दूरी), उद्गम विन्दु (गहिराइ), भूकम्पको दरारको दिशा, भौगर्भिक वनावटले पनि प्रभाव पार्छ। सामान्यतया चार म्याग्निच्युडभन्दा बढीको भूकम्प जाँदा धेरैले धक्का महसुस गर्छन्। डा अधिकारीका अनुसार, नेपालको कुनै पनि भूभागमा २ म्याग्निच्युड वा सोभन्दा माथिको म्याग्निच्युडसम्मको भूकम्पपराकम्पन मापन हुने गरेको छ। तर, काठमाडौंमा भने एक म्याग्निच्युडभन्दा न्यूनको पनि मापन गरिने डा अधिकारी बताउँछन्। चट्टान चर्किने, भाँच्चिने, फुट्ने वा विस्थापन हुने प्रक्रिया स्वरूप भूकम्प जाने र भूकम्प गएपछि तरंगहरू उत्पन्न हुन्छन्। यसरी उत्पन्न भएका तरंगहरू उद्गमविन्दुबाट पृथ्वीको विभिन्न तहहरू पार गर्दै सतहसम्म आइपुग्छन् र यी तरंगहरूलाई भूकम्पमापन यन्त्रको सहायताले रेकर्ड गरिन्छ। ससाना भूकम्पहरू गइरहेका हुन्छन्। धेरैलाई थाहा नै हुँदैन, डा अधिकारी भन्छन्, भूकम्पका दृष्टिले मुलुक जोखिममा नै छ। त्यसमध्ये पनि पछिल्लो समय सम्भाव्य जोखिममा पश्चिम नेपाल देखिन्छ। भूकम्पको कुनै मौसम र समय हुँदैन। जुनसुकै बेला जहाँ पनि जान सक्छ।"
कृष्णसारलाई आहाराकै संकट,"गुलरिया : बर्दियाको खैरापुरमा पाइने एन्टीलोप प्रजातिको कृष्णसारलाई हिउँद सुुरु भएसँगै आहाराको संकट भएको छ। नेपालबाटै लोप हुन थालेपछि बन्यजन्तु संरक्षण ऐन २०२९ ले यसलाई संरक्षित वन्यजन्तुको सूचीमा सूचीकृत गरेको छ। सिरुलगायत दुबोका मसिना टुसा खान मनपराउने कृष्णसारहरूलाई हिउँदमा आहारा कमी भएसँगै कार्यालयले आहारा संकट टार्न मौसमी खेती सुरु गरेको छ। कृष्णसारको आहारा कम भएपछि कृष्णसार संरक्षण क्षेत्रमा मौसमी खेती गर्नु परेको कृष्णसार संरक्षण क्षेत्र कार्यालय बर्दियाका संरक्षण अधिकृत भोजराज पन्थले बताए। संरक्षण क्षेत्रभित्रै कृष्णसारको बासस्थान परिसर चरिचरण क्षेत्रको ८ हेक्टर क्षेत्रफलमा मौसमी खेती गरिएको छ। उनले भने, पहिलो चरणअन्र्तगत गहुँ, मकै, केराउ, मसुरोलगायतका अनाजहरू छरेका छौं। यसले केही दिनलाई कृष्णसारको आहाराको जोहो हुन्छ। अनाज उम्रदादेखि नै कृष्णसार चर्ने भएकाले दोस्रो चरणमा पुनः अनाज छरिने उनले बताए। वन्यजन्तु संरक्षण ऐनले सूचीकृत गरेको वन्यजन्तु कृष्णसार प्राकृतिक वासस्थानमा लोप हुने खतरा बढेपछि सरकारले संरक्षण क्षेत्र घोषणा गरी यसको संरक्षण सुरु गरेको हो। बर्दियाको गुलरिया नगरपालिकाको खैरी पटाहा क्षेत्रको प्राकृतिक वासस्थानमा भाले, पोथी बच्चा गरी २ सय १७ वटा कृष्णसार रहेको संरक्षण अधिकृत पन्थले जनाए। कृष्णसारको बासस्थान अतिक्रमण, चरीचरण क्षेत्रमा पार्थेनियम लगायतका मिचाहा प्रजाती, छाडा पशुको खुला चरिचरण कृष्णसार संरक्षणको प्रमुख चुनौती रहेको उनको भनाइ छ। कृष्णसार संरक्षण क्षेत्रमा यथेष्ट आर्थिक अभाव हुँदा संरक्षणमा चुनौती थपिने गरेको छ। हिउँदमा कृष्णसारको चरिचरण क्षेत्रका आहारा घाँसजन्य प्रजातीहरू सुक्ने भएकाले पनि समस्या पर्ने गरेको हो। बर्दियाको गुलरिया स्थित खैरापुरको पटाहा क्षेत्रको प्राकृतिक बासस्थानमा रहेका एन्टीलोप प्रजातीका कृष्णसारहरूलाई बर्षाको समयमा चरिचरणको समस्या नभएपनि हिउँदे सुखा याममा घाँस सुक्ने भएका कारण चरिचरणको समस्या पर्ने गर्छ। कृष्णसार संरक्षणमा पानीको लागि सोलार ट्याङकीहरू जडान गरिएको उनले बताए। कृष्णसार संरक्षण क्षेत्र घरपालुवा पशुचौपायाहरूको लागि खुला चरिचरण बन्ने गरेको छ। बाह्य पशुहरूको सम्पर्कले कृष्णसारमा पशुहरूमा हुने महामारीजन्य रोगको संक्रमण फैलिन सक्ने खतरा बढ्ने चिन्ता गरिएको छ। कृष्णसार संरक्षण क्षेत्रको रुपमा स्थापना गरिए पनि राज्यले उचित लगानी गर्न नसकेको स्थानीयको आरोप छ। कृष्णसारको दिगो संरक्षण गर्न शुक्लाफाँटा राष्ट्रिय निकुञ्जमा स्थानान्तरण गरी संरक्षण समेत गरिएको छ। लामो समयदेखि यिनीहरूको एउटै वंशमा प्रजनन् भैरहँदा अनुवांशिक खतरा देखिन सक्ने चुनौती छ। यसको लागि बाह्य देशहरूबाट भाले (विउ) कृष्णसारहरू ल्याई नेपालका कृष्णसारहरू माझ प्रजनन् गराउनु आवश्यक रहेको विज्ञहरूको सुझाव छ। अन्यथा कृष्णसारहरूको आनुवांशिकता हस भई प्राकृतिक पन लोप हुन सक्ने खतरा बढ्दै गएको छ।"
महिला जागे भने समाज परिवर्तन हुन्छ भन्ने स्थापित भएको छ : प्रधानमन्त्री,"काठमाडौं : प्रधानमन्त्री केपी शर्मा ओलीले स्थानीय तहको औचित्य स्थापित गर्न र सेवामा प्रभावकारिता दिन महिला जनप्रतिनिधिहरूले सक्रिय भूमिका निर्वाह गरेको बताएका छन्। जनप्रतिनिधिहरूको सम्मान शी लिड्स आइकन कार्यक्रममा प्रधानमन्त्री ओलीले नगरपालिका र गाउँपालिकाको इज्जत धान्ने र औचित्य स्थापित गर्ने काममा महिला जनप्रतिनिधिले अगुवाइ गरेको बताए। हिजो छोरीहरूको साक्षरताको स्तर माथि आउन नसकेकामा आज महिलाहरू शासन गर्ने ठाउँमा पुग्नु राजनीतिक परिवर्तनको उपलब्धि भएको उनको भनाइ छ। 'व्यवस्थामा परिवर्तन भयो, अवस्थामा परिवर्तन भएन भन्ने गलत भाष्य चिर्न महिला जनप्रतिनिधिहरूको उपस्थिति र सक्रियता नै काफी छ। महिला जागे भने समाज परिवर्तन हुन्छ भन्ने स्थापित भएको छ,' उनले भने। महिलाले समान अधिकार पाउनु संवैधानिक र कानुनी अधिकार रहेको उनले बताए। 'ती सबै समानता दिने ठाउँमा हामी पुग्नुपर्छ। हक अधिकारको उपभोग र अवसरमा समानाता चाहिएको छ। प्राप्त उपलब्धिहरू पर्याप्त नभएका हुन सक्छन्। आज स्थानीय तहमा ४० प्रतिशत जनप्रतिनिधि छन्। यो उपस्थिति प्रगतिउन्मुख छ। यसलाई बढाएर लानुपर्छ,' प्रधानमन्त्री ओलीले भने। प्रधानमन्त्री ओलीले महिलाहरूमा करुण, माया र स्नेहभाव बढी हुने र उनीहरूको भूमिका हरेक क्षेत्रमा उत्कृष्टता र श्रेष्ठता हासिल गरेको उल्लेख गरे। कार्यक्रममा विभिन्न पालिकाका छानिएका २७ महिला जनप्रतिनिधि र तीन उत्कृष्ट महिला जनप्रतिनिधिलाई आइकन सम्मान प्रदान गरिएको थियो।"
स्थिरताका लागि कांग्रेसएमाले गठबन्धन : प्रकाशमान सिंह,"सिरहा : उपप्रधान तथा सहरी विकास मन्त्री प्रकाशमान सिंहले स्थिरता र राजनीतिक स्थायित्वका कांग्रेसएमाले गठबन्धन बनेको बताएका छन्। लहान नगरपालिकाको १५औँ नगरसभाको उद्घाटन सत्रलाई सम्बोधन गर्दै मन्त्री सिंहले जनताको इच्छा चाहनालाई पूरा गर्न तीनै तहका सरकारले एकअर्काको विरोध गर्न छोडेर विकासका लागि प्रतिस्पर्धा गर्नुपर्ने बताए। प्रहरी र निजामती कर्मचारी समायोजनसम्बन्धी विधेयक आउने अधिवेशनबाट पारित हुने उनले जानकारी गराए। यी दुई विधेयक पारित भएपछि संघीयता अझ बलियो रूपमा कार्यान्वयनको बाटोमा अघि बढ्ने उनको भनाइ थियो। संघीयताको जग बसालिएको छ। अब बलियो बनाउन बाँकी छ। संविधानको अनुसूचीमा भएका व्यवस्थालाई कानुन बनाएर कार्यान्वयन गर्दै गएपछि संघीयताको जग बलियो हुन्छ,' उनले भने, 'संविधानले नै सहमति, सहकार्य र सहअस्तित्व परिकल्पना गरिसकेको छ। स्थानीय, प्रदेश र संघीय सरकारबीच सोही बमोजिमको समन्वय हुनुपर्छ।' देशकै ठूलो लहान नगरपालिका स्वाभावतः सहर हो। यहाँबाट पहाडी लगायतका जिल्लामा सामान निर्यात हुँदै आएको पाइन्छ उनले भने, यो नगरलाई कृषि, पर्यटन र व्यपारको हब सहर बनाउन योजनाबद्ध रूपामा अघि बढ्नुपर्छ।' नयाँ सहरी नीति २०८१ अनुसार यो नगरको विकास गर्न चाहिने अवश्यक सहयोग गर्न हामी तयार रहेको उनले बताए।"
एमाले नेता पोखरेलको किताब विमोचन गर्दै पूर्वराष्ट्रपति भण्डारीले के भनिन्?,"काठमाडौं : पूर्वराष्ट्रपति विद्यादेवी भण्डारीले अराजकता, विकृति र विसंगतिलाई रोक्न प्रगतिशील कला संस्कृतिको महत्त्वपूर्ण भूमिका हुने बताएकी छन्। शुक्रबार काठमाडौंमा एमालेका वरिष्ठ उपाध्यक्ष ईश्वर पोखरेलको संस्मरण आमा, सपना र ताराहरू लोकार्पण गर्दै भण्डारीले यस्तो बताइन्। उनले सर्जकहरूले आफ्ना सिर्जनामार्फत देश र जनताको सेवामा थप समय खर्चिनुपर्ने खाँचो देखिएको धारणा राखिन्। भण्डारीले नेपाली राजनीतिक परिवर्तनमा ईश्वर पोखरेलले खेलेको भूमिकाको प्रशंसा गरिन्। त्यस्तै उनले पार्टी वा राजकीय जुनसुकै भूमिकामा भए पनि आफ्नो जिम्मेवारी प्रभावकारी रूपमा निर्वाह गर्नुपर्छ भन्ने मान्यता पोखरेलमा रहेको बताइन्। कार्यक्रममा कांग्रेसका महामन्त्री विश्वप्रकाश शर्माले समाजलाई सही तवरले अघि बढाउन आमाहरूको भूमिका महत्त्वपूर्ण रहेको बताए। उनले देशलाई सामाजिक अभिभावक आवश्यक परेकाले राजनीतिभन्दा पर बसेर परिवर्तनको नायक बन्न पूर्वराष्ट्रपति विद्यादेवी भण्डारीलाई सुझाव दिए। राजनीतिमा आएर कसैको मात्रै बन्ने पनि सुविधा रहेपनि राजनीतिभन्दा पर सामाजिक परिवर्तनको नायक बनेर सबैको बन्ने अवसर पनि रहेको उनले बताए। त्यस्तै पोखरेलले आमाहरूको नायकत्व स्थापित गर्न आफूहरूको तर्फबाट राजनीतिक हिसाबले कुनै कमी हुन नदिने प्रतिबद्धता जनाए।"
पर्सामा विद्यमान खानेपानीको समस्या पूर्णरूपमा समाधान गर्छौं : मन्त्री यादव,"वीरगन्ज : खानेपानी मन्त्री प्रदीप यादवले गृहजिल्ला पर्सामा विद्यमान खानेपानीको समस्या पूर्ण रुपमा समधान गरिने बताएका छन्। पर्साको वीरगन्ज महानगरपालिकामा पर्ने जनता सडकअन्तर्गत पर्ने रामराजापुलदेखि प्रसौनी विर्ता, इनर्वा मनियारी हुँदै जगरनाथपुरसम्म नयाँ खानेपानी पाइपलाइन विस्तार परियोजना शिलान्यास गर्दै मन्त्री यादवले उक्त कुरा बताएका हुन्। उनले भने, 'एक घर एक धाराको अवधारणा सरकारको छ। त्यहीअनुसार खानेपानी मन्त्रालयले विभिन्न खानेपानी आयोजनाको क्षेत्रमा काम गरिरहेको छ। हामीले वीरगन्जको इनर्वा मनियारी लगायतका क्षेत्रमा नयाँ खानेपानी पाइपलाइन विस्तार परियोजना आज सुरुवात गरेका छौं। पर्सा जिल्लाका नागरिकले भोगिरहेको खानेपानीको समस्या समाधान गरेरै छोड्छौं।' उनले वीरगन्ज महानगरपालिकामा थपिएका नयाँ वडाहरूमा शुद्ध खानेपानी पुर्याउनु आफ्नो प्रमुख दायित्व भएको पनि बताए। मन्त्री यादवले महानगरमा थपिएका वडाहरूमा शुद्ध खानेपानी पुर्याउनु आफ्नो प्रमुख दायित्व रहेको बताए। उनले भने, 'आम नेपाली नागरिकलाई शुद्ध खानेपानी दिनु मेरो प्रमुख दायित्व हो। म आम नागरिकलाई शुद्ध पानी वितरणका लागि सधैं कटिबद्ध छु।' आम नागरिकलाई शुद्ध खानेपानीको पहुँचमा पुर्याउन प्रधानमन्त्री केपी शर्मा ओलीको पनि स्पष्ट निर्देशन रहेकाले आफूले पनि मन्त्रालय सम्हालेदेखि हालसम्म नागरिकका खानेपानीका समस्या दीर्घकालीन रूपमा समाधान गर्नतर्फ अग्रसर रहेको उनले बताए। पछिल्लो समय चुरे दोहन तथा जलवायु परिर्वतनका कारण पानीका मुहानहरू सुक्दै जान थालेकाले तराईलगायतका क्षेत्रमा भूमिगत पानी सुक्न थालेको र चापाकलमा समेत पानी आउन बन्द हुँदा नागरिकलाई पानीको समस्या झन थपिँदै गएको उनको भनाइ छ।"
बैंक तथा वित्तीय संस्थालाई उद्योगमन्त्रीको सुझावउत्पादनमूलक क्षेत्रमा लगानी गरौं,"काठमाडौं : उद्योग वाणिज्य तथा आपूर्तिमन्त्री दामोदर भण्डारीले बैंक तथा वित्तीय संस्थाहरूले उत्पादन तथा उत्पादकत्व सिर्जना हुने क्षेत्रमा लगानी गर्न सुझाव दिएका छन्। शुक्रबार काठमाडौंमा आयोजित बैंक तथा वित्तीय संस्था परिसंघ नेपाल (सिबिफिन) को पाँचौं वार्षिक साधारण सभामा बोल्दै मन्त्री भण्डारीले बैंक तथा वित्तीय संस्थामा रहेका पूँजीलाई उत्पादन तथा उत्पादकत्व सिर्जना हुने क्षेत्रमा लगानी गर्न सुझाव दिएका हुन्। बैंकर र उद्योगहरू एउटै व्यक्तिले सञ्चालन गर्ने र सेवामूखी भन्दा पनि नाफामूखी हुने प्रवृत्तिको अन्त्य हुनुपर्ने उनले बताए। मन्त्री भण्डारीले अहिले प्राप्त गरेका सफलतामा पनि राजनीतिक नेतृत्वको भूमिका रहेको र अहिलेको आर्थिक असफलताको दोषी पनि राजनीतिक नेतृत्व नै भएको धारणा राखे । यसअघि बनाएका नीति अहिले बाधक र बोझिला बनेकाले त्यसलाई सुधार गर्ने आवश्यकता सरकारले देखेको उनको भनाइ छ । उनले नीतिगत सुधारका लागि संविधान संशोधन गर्न ठूला दलबीच सहमति नै भइसकेको जिकिर गरे। कार्यक्रममा सिबिफिनका अध्यक्ष उपेन्द्र पौडेलले पूँजीगत खर्च प्रणालीमा व्यापक सुधार योजना, नीति तथा कार्यक्रमको कार्यान्वयनको प्रभावकारितामा अभिवृद्धि गरिनुपर्ने बताए। त्यस्तै उनले राजस्वको दर भन्दा दायरा अभिवृद्धि गरिनुपर्ने, बैंक तथा वित्तीय संस्थामा वैदेशिक लगानी भित्र्याउनका लागि ल्याउनका लागि आवश्यक नीति तथा वातावरणमा सहजीकरण गरिनुपर्ने धारणा राखे। त्यस्तै पौडेलले पूँजी निर्माण तथा परिचालनमा सहयोग पुग्ने गरी संस्थापक शेयरलाई सर्वसाधारण शेयरमा रुपान्तरण हुने व्यवस्थामा सहजीकरण हुनुपर्ने उल्लेख गरे । बैंक तथा वित्तीय संस्था तथा जग्गा व्यवसायीहरुको हकमा जग्गा हदबन्दी नलाग्ने व्यवस्था गरिनुपर्ने समेत उनको भनाइ छ ।"
कांग्रेससँग सहकार्यको समीक्षा गर्दै एमाले,"काठमाडौं : सत्तासीन एमालेले कांग्रेससँगको ६ महिने राजनीतिक सहकार्यको समीक्षा गर्ने भएको छ। पुस २१ र २२ गते बस्ने केन्द्रीय समितिको बैठकमा एमालेले आफूसँगै प्रतिस्पर्धी दल कांग्रेससँग सरकार सञ्चालनमा भएको सहकार्य सम्बन्धमा समीक्षा गर्न लागेको हो। केन्द्रीय समितिमा प्रस्तुत गर्ने गरी एमाले अध्यक्ष केपी शर्मा ओलीले पछिल्लो राजनीतिक अवस्थाको समीक्षाका लागि प्रस्ताव तयार गरेका छन्। त्यो प्रस्तावसहितको ओलीको राजनीतिक प्रतिवेदन बिहीबार सचिवालय बैठकमा छलफल गरी पारित गरिएको छ। अध्यक्ष ओलीको राजनीतिक प्रतिवेदन केन्द्रीय कमिटीमा प्रस्तुत हुने उपमहासचिव प्रदीप ज्ञवालीले जानकारी दिए। प्रतिवेदनमा कांग्रेससँगको गठबन्धनको औचित्य, आवश्यकता, अवसर र चुनौती विषय उल्लेख गरिएका छन्। उपमहासचिव ज्ञवालीले केन्द्रीय कमिटीमा प्रस्तुत हुने प्रतिवेदनका विषयमा सचिवालय बैठकमा छलफल गरिएको जानकारी दिए। ज्ञवालीले भने, केन्द्रीय कमिटीका लागि तयार पारिएको मुख्य प्रतिवेदनमा छलफल भयो र अध्यक्षको तर्फबाट तयार गरिएको प्रतिवेदन केन्द्रीय कमिटीमा प्रस्तुत गर्ने निर्णय गरेको छ। अध्यक्ष ओलीको प्रतिवेदनमा अन्तर्राष्ट्रिय परिस्थितिको समेत विश्लेषण गरिएको उनले जानकारी दिए। कांग्रेसको सहकार्य : महत्वपूर्ण तर अपर्याप्त एमाले सचिवालय बैठकले कांग्रेससँग ६ महिनाको सहकार्य महत्वपूर्ण रहेको निश्कर्ष निकालेको छ। तर, गठबन्धन सरकारले गरिरहेका काम पर्याप्त नभएको ठहर गरेको छ । सरकारका काममा तीव्रता दिनुपर्ने सुझाव पनि एमालेले दिएको छ। बैठकपछि एमाले उपमहासचिव ज्ञवालीले सरकारले गरिरहेका काम पर्याप्त नभएको निश्कर्ष पार्टीको रहेको बताए। उनले भने, सरकारले गरिरहेका काम पर्याप्त छैनन्, सरकारले अझ बढी कामलाई तीव्रता दिनुपर्छ। उपमहासचिव ज्ञवालीले दुई प्रमुख दल कांग्रेस, एमाले र अन्य साना पार्टी मिलेर बनेको शक्तिशाली सरकारलाई अझ बढी डेलिभरी गर्न सुझाव दिइएको बताए। उनले पछिल्लो ६ महिनामा सरकारले उल्लेख्य काम गरेको पनि बताए। केही महत्वपूर्ण उपलब्धि हासिल गरेको एमालेको निश्कर्ष छ। तर, धेरै काम गर्न बाँकी रहेको पनि विश्लेषण छ। सेवा प्रवाहको क्षेत्रमा धेरै काम गर्न बाँकी रहेको छ। विकास निर्माण, अर्थतन्त्रलाई अझ लयमा ल्याउने पाटोमा सरकारले अझ बढी ध्यान केन्द्रित गर्नुपर्ने एमालेको निश्कर्ष छ। सचिवालय बैठकमा सरकारका ठोस कामका सम्बन्धमा छलफल भएको थियो। उपमहासचिव ज्ञवालीले सरकारको बनेको पहिलो दिन नै २२ सदस्यीय मन्त्रिपरिषद् गठन, कांग्रेसएमालेका बीचमा राजनीतिक संयन्त्र गठन गरेर राजनीतिक स्थायित्वको विश्वास दिलाउने काम भएको बताए। राजनीतिक संयन्त्र अन्तर्गत कार्यदल बनाएर सरकारले गर्नुपर्ने कामका ९ वटा क्षेत्र किटान भएको उनले जानकारी दिए। संविधान संशोधन, संघीयताको कार्यान्वयन, संसद्मा विचाराधीन विधेयकहरू छिटो टुंग्याउनेलगायत ९ वटा क्षेत्र किटान भएका छन्, उनले भने, यी विषयहरूमा दुई दलका बीचमा विश्वासको वातावरण बनाएर स्थिरताको विश्वास दिलाउन सकेको छ। संक्रमणकालीन न्यायसम्बन्धी विधेयक पारित, राजस्व १७ प्रतिशत वृद्धि, लगानी वृद्धिलगायत देखिने काम पनि सरकारले गरेको निश्कर्ष एमालेको छ। उपमहासचिव ज्ञवालीले संक्रमणकालीन न्यायसम्बन्धि विधेयक सर्वसहमतिले पारित भएको र आयोग बन्न अलिकति ढिलाइ मात्रै भएको स्पष्ट पारे। उनले सहकारी ठगीको विषयमा पनि काम भइरहेको बताए। उनले सहकारी बचतकर्ताको रकम फिर्ता भइरहेको पनि जानकारी दिए। सहकारी क्षेत्रमा ६ हजार बचतकर्ताहरूको सबै रकम १ अर्ब ५७ करोड फिर्ता गरेको छ। ८ हजार बचतकर्ताको आंशिक फिर्ता गरेको छ, उनले भने। रावलका आरोप कपी पेस्ट मात्रै निश्कासित नेता भीम रावलले पार्टी अध्यक्ष ओलीमाथि लगाएका आरोप प्रचण्डले नेकपा कालमा लगाएका १९ बुँदे अभियोगको कपी पेस्टमात्र भएको एमालेको दाबी छ। उपमहासचिव ज्ञवालीले रावलको अभिव्यक्ति खण्डन योग्य पनि नभएको बताए। हामीमाथि लगाएका गालीगलौज चर्चा गर्नुपर्ने विषय ठानेनौं। यो उहाँ (रावल) बाट अपेक्षित थियो। गालीले देश बन्ने होइन, उनले भने, हाम्रो गालीगलौजमा प्रतिस्पर्धा छैन। नौलो कुरा छैनन्। ती एक किसिमले २०७७ कात्तिकमा प्रचण्डले पेस गरेको कपी पेस्ट नै हो। छलफल गर्नुपर्ने विषय ठानेनौं। निष्कासित नेता रावलले बुधबार पत्रकार सम्मेलन गरेर नै एमाले अध्यक्ष ओलीलाई स्वेच्छाचारी, निरंकुश र तानाशाही निर्णय गरेको भन्दै ७४ प्रश्न गरेका थिए। उपमहासचिव ज्ञवालीले यही कारणले रावललाई सदस्यताबाट निष्कासन गर्नु परेको स्पष्ट पारे।"
सुशासनका लागि राजनीतिक नेतृत्वको नियत र निष्ठा स्पष्ट हुनुपर्छ : प्रचण्ड,"काठमाडौं : नेकपा (माओवादी केन्द्र) का अध्यक्ष पुष्पकमल दाहाल प्रचण्डले मुलुकमा सुशासन स्थापित गर्न राजनीतिक नेतृत्वको नियत र निष्ठा स्पष्ट हुनुपर्ने बताएका छन्। शुक्रबार नेपाल पत्रकार महासंघ काठमाडौं शाखाको पद हस्तान्तरण आयोजित समारोहमा उनले सुशासनका लागि आदर्शका कुरा गरेर नहुने बरु नियत र निष्ठा स्पष्ट हुनुपर्ने बताएका हुन्। हामीले आदर्शका कुरा त धेरैले गर्छौं तर, व्यवहारमा कसले के गर्छ भन्ने महत्वपूर्ण हुन्छ । यसमा नियत र निष्ठा बढी महत्वपूर्ण हुने रहेछ,अध्यक्ष प्रचण्डले भने,के हामी भ्रष्टाचारका विरुद्ध र सुशासनका पक्षमा निष्ठापूर्वक जसरी जानुपर्ने हो गएका छौं त ? नेपाली समाजले राजनीतिक दलहरू र सरकारबाट त्यो महशुस गरेको छ त ? यो गम्भीर प्रश्नको जवाफ दिनैपर्छ । आफूले पछिल्लोपटक सरकारको नेतृत्व गर्दा भ्रष्टाचारका विरुद्ध सुशासनका पक्षमा,सामाजिक विभेदका विरुद्ध सामाजिक न्यायका पक्षमा र आर्थिक समस्याबाट देशलाई राहत दिने पक्षमा इमान्दारिताका साथ काम गरेको स्मरण गराउँदै उनले भने,मैले सरकारमा रहँदा जे बोल्थे र गर्थें,अहिले सरकार बाहिर हुँदा पनि त्यही बोलेको छु । मेरो नियत र निष्ठा सफा छ भन्ने कुरा अब विस्तारै जनताले बुझ्दै गएका छन् । जहाँ भ्रष्टाचार भएको छ भन्ने जनताले आशंका गरेका छन् र सदनमा गम्भीर प्रश्न उठेका छन्,त्यहाँ राजनीतिक नेतृत्वको इमान्दारिता जनताले जाँच्न खोजेको उल्लेख गर्दै अध्यक्ष प्रचण्डले भने,म यसका लागि आफ्नो पक्षबाट योगदान गर्न तयार छु । मैले सरकारमा रहँदा सुशासन,सामाजिक न्याय र समृद्धिका लागि लिएको संकल्पमा अहिले पनि दृढ छु, यसमा पत्रकारिता क्षेत्रको पनि साथ सहयोग चाहिएको छ । नेपालको राजनीतिक परिवर्तन ल्याउन र त्यसलाई स्थायित्व दिन नेपाली पत्रकारिता क्षेत्रको महत्वपूर्ण भूमिका रहेको स्पष्ट गर्दै उनले अहिलेको चुनौतीलाई सामना गर्न पनि पत्रकार महासंघले आफूलाई दृढतापूर्वक अघि बढाउनुपर्ने बताए । हिजोदेखि आजसम्म नेपाली पत्रकारिता क्षेत्रले सकारात्मक सूचना प्रवाहमा भूमिका निर्वाह गरेको छ,यो स्मरणीय छ । हिजो युद्ध,शान्ति र संविधान निर्माणको प्रक्रियामा यस क्षेत्रले खेलेको भूमिका अवस्मरणीय ठान्छु,'अध्यक्ष प्रचण्डले भने,यो इतिहासमा राम्रैसँग दर्ज पनि भएको छ ।"
ठगीमा मुछिएपछि लेखा समितिका सभापति ऋषिकेशका स्वकीय सचिव निष्काशित,काठमाडौं : सार्वजनिक लेखा समितिका सभापति ऋषिकेश पोखरेलका स्वकीय सचिव अनिलकुमार पोखरेल पदबाट बर्खास्त भएका छन्। पोखरेल ठगी धन्दामा संलग्न रहेको विषय सार्वजनिक भएपछि सभापति पोखरेलले उनलाई स्वकीय सचिवको जिम्मेवारीबाट निष्काशन गरेका हुन्। सभापति पोखरेलले शुक्रबार संघीय संसदको महासचिवलाई पत्र लेख्दै अनिललाई स्वकीय सचिवबाट निष्काशन गरेको जानकारी गराएका छन्। सभापति पोखरेलले उनीमाथि लागेको आरोपको अनुसन्धानमा सहयोग गर्न स्वकीय सचिवको जिम्मेवारीबाट निष्काशन गरेको बताएका छन्। एमबीबीएसमा नाम निकालिदिने भन्दै लाखौं रकम लिएको आरोप उनीमाथि छ। स्वकीय सचिव अनिलविरुद्ध पक्राउ पूर्जी जारी भइसकेको छ। उनलाई उच्च अदालत मोरङले पक्राउ गर्न प्रहरीलाई अनुमति दिइसकेको छ।
केन्द्रीय नेताहरूको सहभागितामा माओवादीले जनता केन्द्रित अभियान सञ्चालन गर्ने,"काठमाडौं : नेकपा माओवादी केन्द्रले संघीय संसदको अधिवेशन आह्वान नभए सरकारलाई दबाब दिने बताएको छ। पार्टी कार्यालय पेरिसडाँडामा शुक्रबार बसेको माओवादी केन्द्रको स्थायी कमिटी बैठकपछि प्रवक्ता अग्निप्रसाद सापकोटाले सरकारले नियतबस संघीय संसदको अधिवेशन आह्वान नगरेको भन्दै संसदमा रहेका सवै दलसंग छलफल गरेर दबाब सिर्जना गर्ने बताए। बैठकमा ३० जना स्थायी कमिटी सदस्यले अध्यक्ष पुष्पकमल दाहाल 'प्रचण्ड'ले मौखिकरूपमा राखेको राजनीतिक प्रतिवेदनमाथि धारणा राखेको प्रवक्ता सापकोटाले बताए। उनीहरूले समसामयिक परिस्थिति, पार्टी रुपान्तरण, अहिलेको सरकारको क्रियाकलापका बारेमा, संविधान संशोधनाका बारेमा धारणा राखेको उनले बताए। समाजवादी विचारधारको विकासका लागि, सबै पालिकाहरूमा समाजवादका आधारशीला खडा गर्ने गरी तयारी गर्नुपर्ने नेताहरूले जोड गरेको सापकोटाको भनाइ छ। बैठकमा अध्यक्ष प्रचण्डले देशका सबै तहका जनतामाझ पुगेर समस्या बुझ्ने गरी विभिन्न अभियान सञ्चालन गर्ने र त्यसमा अध्यक्षसहित सबै केन्द्रीय नेताहरू सहभागी हुने बताएका थिए। स्थायी कमिटी बैठक शनिबार पनि बस्ने प्रवक्ता सापकोटाले बताए। पुस २१ गतेदेखि सुरु हुने केन्द्रीय कमिटीको तयारीका लागि माओवादीको स्थायी कमिटीको बैठक निरन्तर बसिरहेको छ।"
सहसचिवमा १० प्रतिशत खुला र ९० प्रतिशत आन्तरिक बढुवाबाट पदपूर्ति गर्न लोकसेवाको प्रस्ताव,"काठमाडौं : लोकसेवा आयोगले निजामती सेवामा माथिल्लो तहमा १० प्रतिशत र ९० प्रतिशत आन्तरिक बढुवाबाट पदपूर्तिगर्नु उपयुक्त हुने सुझाव दिएको छ । सिंहदरबारमा शुक्रबार बसेको प्रतिनिधिसभाअन्तर्गतको राज्य व्यवस्था तथा सुशासन समिति बैठकमा सङ्घीय निजामती सेवाको गठन,सञ्चालन र सेवाका सर्त सम्बन्धमा व्यवस्था गर्न बनेको विधेयक सम्बन्धमा छलफलका क्रममा आयोगका अध्यक्ष माधव प्रसाद रेग्मीले सहसचिवमा १० प्रतिशत खुल्ला प्रतिष्पर्धाबाट पदपूर्ति गर्न सुझाव दिएका हुन्। उनले निजामतीमा सेवा प्रवेशमा उमेर हद समावेशीमा ३७ वर्ष र खुल्लामा ३२ वर्ष राख्ने विधेयकको प्रस्ताव उचित रहेको बताए । त्यस्तै अनिवार्य अवकाश ६० वर्ष कायम गर्ने व्यवस्था गर्न पनि उनले सुझाव दिए। निजामती क्षेत्रमा ट्रेड युनियन पनि एउटा मात्रै आधिकारीक रुपमा राख्नुपर्ने उनको सुझाव छ। त्यस्तै आयोगले स्थानीय तह र प्रदेशको प्रमुख प्रशासकीय अधिकृत र प्रदेश सचिव पनि संघ मातहत नै हुनुपर्ने सुझाव दिएको छ ।"
प्रत्येकको घरमा खानेपानी र नलको व्यवस्था गर्छौं : मन्त्री यादव,"बारा : खानेपानी मन्त्री प्रदीप यादवले बारा जिल्लाका हरेक नागरिकको घरमा शुद्ध खानेपानीसहितको नलको व्यवस्था गरिने बताएका छन्। नेपाल खानेपानी संस्थान, शाखा कार्यालय कलैयाको आयोजनामा मानमतकलैयामटिअर्वा सडक खण्डमा जोडिने त्रिचन्द्र स्कुलदेखि भतौडा पोखरी (३४ किमी) नयाँ खानेपानी पाइपलाइन विस्तार परियोजनाको शिलान्यास गर्दै मन्त्री यादवले सो कुरा बताएका हुन्। 'बारा जिल्लामा घाम पानीले क्षति पुर्याएका खानेपानीका सबै ट्यांकीहरू मर्मतका लागि आगामी आर्थिक वर्षमा बजेट विनियोजन गरी यहाँका नागरिकलाई शुद्ध खानेपानी वितरण गर्ने म बचन दिन चाहन्छु,' उनले भने। उनले पछिल्लो समय चुरे दोहन, जङ्गल फडानी गर्ने कार्य बढेको र जलवायु परिवर्तनका कारण तराईका विभिन्न क्षेत्रमा रहेका भूमिगत खानेपानीसहित चापाकलहरू सुक्दै गएकाले आगामी दिनमा तराईका क्षेत्रमा पानीको निकै समस्या उत्पन्न हुने बताए। 'विगतमा दुई सय ५० फिटमा चापाकलमा पानी आउँथ्यो। चुरे दोहन, जङ्गल फडानी तथा जलवायु परिवर्तनका कारण तीन सय फिटमा पनि आउँन छोडेको छ। शुद्ध खानेपानीका लागि ठोस पहल नचाले तराईमा पानीको निकै हाहाकार हुने सम्भावना छ। सरकार हरेक नागरिकको पहुँचमा शुद्ध खानेपानी पुर्याउनका लागि कटिबद्ध छ,' उनले भने। बाराको सिस्वा गाउँबासी एवं आसपासका क्षेत्रका लागि खानेपानी आयोजना निर्माण गर्न आगामी महिना १४ करोडको टेण्डर आह्वान गर्ने कार्ययोजना रहेको मन्त्री यादवले बताए। उनले भने, 'म खानेपानी मन्त्री हुँ। मेरो काम नागरिकलाई शुद्ध पानी खुवाउनु हो। मेरो कार्यकालमा सबै नागरिकलाई शुद्ध अनि स्वच्छ खानेपानीको पहुँचमा पुर्याउने छु।' आम नेपाली नागरिकलाई शुद्ध पानी प्रदान गर्ने उद्देश्यले सञ्चालनमा रहेका खानेपानी मन्त्रालय मातहतका सबै खानेपानी आयोजनाहरूको नतिजा देखिने गरी काम गरी काम भइरहेको समेत मन्त्री यादवले बताए।"
परराष्ट्रमन्त्री राणाद्वारा अमेरिकी पूर्वराष्ट्रपति कार्टरप्रति श्रद्धाञ्जली,"काठमाडौं : परराष्ट्रमन्त्री डा आरजु राणा देउवाले अमेरिकी पूर्वराष्ट्रपति जिम्मी कार्टरको निधनप्रति गहिरो दुःख व्यक्त गर्दै उनीप्रति श्रद्धाञ्जली अर्पण गरेकी छन्। मन्त्री डा राणा शुक्रबार काठमाडौँस्थित अमेरिकी राजदूतावासमा पुगी अमेरिकी पूर्वराष्ट्रपति एवं नोबेल शान्ति पुरस्कार विजेता कार्टरको स्मृतिमा त्यहाँ राखिएको शोक पुस्तिकामा हस्ताक्षर गर्दै नेपाली जनता,नेपाल सरकार र आफ्ना तर्फबाट उनीप्रति श्रद्धाञ्जली अर्पण गरेकी हुन्। पूर्वराष्ट्रपति एवं कार्टर सेन्टरका संस्थापक जिम्मी कार्टरको एक सय वर्षको उमेरमा गत डिसेम्बर २९ मा निधन भएको थियो । मन्त्री डा राणाले सो शोक पुस्तिकामा पूर्वराष्ट्रपति कार्टर एक प्रजातन्त्रवादी नेता तथा नेपालका सच्चा मित्र रहेको उल्लेख गरेकी छन्। 'पूर्व राष्ट्रपति कार्टर, परोपकार, शान्ति तथा प्रजातन्त्रका क्षेत्रमा एक उदाहरणीय व्यक्तित्व हुनुहुन्थ्यो । अमेरिकाको राष्ट्रपतिका साथै कार्टर सेन्टरको संस्थापकका रुपमा रहेर उहाँले मानवअधिकार तथा प्रजातान्त्रिक मूल्य मान्यताका पक्षमा निर्वाह गर्नुभएको भूमिकाको सर्वत्र प्रशंसा हुने गर्दछ ,'शोक प्रस्तावमा लेखेनेकी छन्।"
परिणाममुखी काम गर्न सुरक्षा प्रमुखलाई गृहमन्त्रीको निर्देशन,"काठमाडौं : गृहमन्त्री रमेश लेखकले सिमितस्रोत र साधनका बीच परिणाममुखी काम गर्न मुलुकभरका प्रमुख जिल्ला अधिकारी र सुरक्षा प्रमुखलाई निर्देशन दिएका छन्। गृह मन्त्रालयले शुक्रबार आयोजना गरेको जिल्ला सुरक्षा समितिसितको भर्जुअल बैठकमा बोल्दै गृहमन्त्री लेखकले लागुऔषध नियन्त्रण,आत्महत्या न्यूनीकरण तथा सवारी दुर्घटना न्युनीकरण चुनौतीका रुपमा रहेको बताउँदै सिमितस्रोत साधनका बीच पनि गम्भीर भएर काम गर्न निर्देशन दिएका हुन्। 'अहिले चुनौतीका रुपमा देखा परेका तीनवटै विषय एकअर्कासित सम्बन्धित छन् ,'उनले भने,'त्यसको न्यूनीकरणका लागि प्रदेश र स्थानीय तहसित पनि समन्वय गरेर लाग्नुहोस् ।' सीमामा हुने अपराध, चोरीशिकारी नियन्त्रण, भ्रष्टाचार न्युनीकरण र आर्थिक अनियमिततामा शून्य सहनसिलताको नीति अप्नाउन आग्रह समेत गरे। मन्त्रालयले कानुनी,नीतिगत र संरचनात्मक सुधारका कामहरू अगाडि बढाएको बताउँदै मन्त्री लेखकले सोही अनुसार कामको गुणस्तर बढाएर जानुपर्नेमा जोड दिए। 'शान्ति सुरक्षाको गम्भीर जिम्मेवारी हामीसित छ,'उनले भने,'विकास, स्मृद्धि र लोकतन्त्रको दीर्घ जीवनका लागि शान्ति सुरक्षा हुनैपर्छ ।' त्यसैगरी गृहसचिब गोकर्णमणि दुवाडीले नतिजा देखिनेगरी काम गर्न निर्देशन दिए। उनले सेवाप्रवाह प्रभावकारी बनाउन जोड दिँदै गुनासोरहित सेवाप्रवाहमा ध्यान दिन जोड दिए। त्यसैगरी विपद् व्यवस्थापनका लागि पूर्वतयारी प्रभावकारी बनाउन गृहसचिब दुगाडीले निर्देशन दिए। 'सार्वजनिक सम्पतीको संरक्षण र अतिक्रमण हटाउने विषयमा पनि जोड दिएर लाग्नुहोस् सचिब दुवाडीले भने,'जिम्मेवारी र दायरामा रहेर काम गर्नुपर्छ ।' भर्चुअल बैठकमा सुरक्षा निकायका प्रमुख, गृहमन्त्रालयको विभिन्न महाशाखाका प्रमुख र देशभरका प्रमुख जिल्ला अधिकारीसहित जिल्ला सुरक्षा समितिका पदाधिकारीहरू सहभागी थिए ।"
राप्रपाले महेन्द्र शालिकदेखि पृथ्वी शालिकसम्म राष्ट्रिय एकता ऱ्याली गर्ने,"काठमाडौं : ३०३ औं पृथ्वी जयन्तीको अवसरमा राष्ट्रिय प्रजातन्त्र पार्टी (राप्रपा)ले पौष २७ गते दरबारमार्गस्थित महेन्द्र शालिकदेखि सिंहदरबार अगाडि रहेको पृथ्वी शालिकसम्म राष्ट्रिय एकता ऱ्याली गर्ने भएको छ । राप्रपा अध्यक्ष राजेन्द्र लिङ्देन,पूर्व अध्यक्षहरू पशुपति शमसेर राणा,डाप्रकाशचन्द्र लोहनीलगायतका नेताहरू समेत ऱ्यालीमा सहभागी हुनेछन् । विभिन्न भेषभुषा र झाँकीसहितको हुने ऱ्याली पृथ्वी शालिकमा पुगेर नेताहरूले राष्ट्रनिर्माताको सम्मानमा पुष्पगुच्छा चढाउने कार्यक्रम रहेको छ । सोही दिन राप्रपाले पृथ्वी जयन्तीको अवसरमा चियापान कार्यक्रमको आयोजना गरेको छ । राप्रपाले चियापानमा प्रधानमन्त्री,मन्त्रिपरिषदका सदस्यहरू,सभामुख,राष्ट्रिय सभाका अध्यक्ष,विभिन्न राजनीतिक दलका अध्यक्ष तथा नेताहरू,पूर्वप्रधानमन्त्रीहरू,संवैधानिक निकायका प्रमुखहरू,विदेशी कुटनीतिक नियोगका प्रमुख तथा प्रतिनिधिहरू,सुरक्षा निकायका प्रमुखहरू,विभिन्न पेशागत संघसंस्थाका प्रमुखहलगायत व्यक्तिहरूलाई निमन्त्रणा पठाएको प्रवक्ता मोहन श्रेष्ठले बताएका छन् । राप्रपाले ०६३ देखि हरेक वर्ष पृथ्वी जयन्तीको अवसरमा चियापान कार्यक्रम गर्दै आइरहेको प्रवक्ता श्रेष्ठले बताए । यसैगरी पृथ्वी जयन्तीकै अवसरमा राप्रपा सम्बद्ध प्राज्ञिक परिषद्ले पौष २५ गते काठमाडौंमा राष्ट्र निर्माणमा पृथ्वी नारायण शाहको योगदानका बारेमा विचार गोष्ठीको आयोजना समेत गरेको छ । आम निर्वाचनपछि राप्रपा समेत सहभागी प्रचण्ड नेतृत्वको सरकारले पृथ्वी जयन्तीको दिन सार्वजनिक बिदा निर्णय गरेको थियो ।"
अध्यागमन कानुन उल्लंघन गर्ने चार नेपाली जापानबाट निष्काशित,"काठमाडौं : जापानले अध्यागमन कानुन उल्लंघन गर्ने चारजना नेपालीलाई निष्काशन गरेको छ। त्यहाँको अध्यागमन कानुन उल्लंघन गरेको आरोपमा प्रभावकर थकाली, समीर बुद्धचार्य,मोहन बुढाथोकी र राजेन्द्र घर्तीलाई निष्काशित गरेको स्रोतले बताएको छ। स्रोतका अनुसार उनीहरू केही दिनअघि नेपाल आइपुगेका हुन्। कानुन विपरीत जापानमा रहेका उनीहरूलाई निष्काशन गरी नेपाल पठाएको हो। यद्दपि उनीहरूले केकस्तो कानुन उल्लंघन गरे भन्ने विषय भने खुलाइएको छैन। विदेशमा अध्यागमन कानुन उल्लंघन गरी निष्काशनमा पर्ने नेपालीको संख्या बढ्दो छ। पछिल्लो समयमा जापान,अमेरिका,मलेसिया,क्यानडा,फ्रान्स,माल्दिभ्स,दक्षिण कोरयालगायत देशका सरकारले त्यहाँ रहेका विदेशी कामदारहरूमाथि निगरानी बढाउँदै आएको छ। जसको मारमा नेपालीहरू पनि पर्ने गरेका छन्। केही समयअघि अध्यागमन कानुन उल्लंघन गरेको आरोपमा मलेसियाबाट २६ नेपाली निष्काशित भएका थिए।"
जबरजस्ती करणी गरेको आरोपमा युवक पक्राउ,रुकुम पूर्व : ३२ वर्षीया महिलालाई जबरजस्ती करणी गरेको आरोपमा युवक पक्राउ परेका छन्। पक्राउ पर्नेमा रुकुम पूर्वको भूमे गाउँपालिका७ लाभाङका २९ वर्षीय सुर्जे रोका मगर रहेका छन्। जिल्ला प्रहरी कार्यालय रुकुम पूर्वबाट खटिएको टोलीले शुक्रबार बिहान पक्राउ गरेको हो। मगरले ती महिलालाई आइतबार बिहान जबरजस्ती करणी गरेको भन्ने उजुरीका आधारमा पक्राउ गरिएको प्रहरीले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ।
कृष्णसारलाई आहाराकै संकट,"गुलरिया : बर्दियाको खैरापुरमा पाइने एन्टीलोप प्रजातिको कृष्णसारलाई हिउँद सुुरु भएसँगै आहाराको संकट भएको छ। नेपालबाटै लोप हुन थालेपछि बन्यजन्तु संरक्षण ऐन २०२९ ले यसलाई संरक्षित वन्यजन्तुको सूचीमा सूचीकृत गरेको छ। सिरुलगायत दुबोका मसिना टुसा खान मनपराउने कृष्णसारहरूलाई हिउँदमा आहारा कमी भएसँगै कार्यालयले आहारा संकट टार्न मौसमी खेती सुरु गरेको छ। कृष्णसारको आहारा कम भएपछि कृष्णसार संरक्षण क्षेत्रमा मौसमी खेती गर्नु परेको कृष्णसार संरक्षण क्षेत्र कार्यालय बर्दियाका संरक्षण अधिकृत भोजराज पन्थले बताए। संरक्षण क्षेत्रभित्रै कृष्णसारको बासस्थान परिसर चरिचरण क्षेत्रको ८ हेक्टर क्षेत्रफलमा मौसमी खेती गरिएको छ। उनले भने, पहिलो चरणअन्र्तगत गहुँ, मकै, केराउ, मसुरोलगायतका अनाजहरू छरेका छौं। यसले केही दिनलाई कृष्णसारको आहाराको जोहो हुन्छ। अनाज उम्रदादेखि नै कृष्णसार चर्ने भएकाले दोस्रो चरणमा पुनः अनाज छरिने उनले बताए। वन्यजन्तु संरक्षण ऐनले सूचीकृत गरेको वन्यजन्तु कृष्णसार प्राकृतिक वासस्थानमा लोप हुने खतरा बढेपछि सरकारले संरक्षण क्षेत्र घोषणा गरी यसको संरक्षण सुरु गरेको हो। बर्दियाको गुलरिया नगरपालिकाको खैरी पटाहा क्षेत्रको प्राकृतिक वासस्थानमा भाले, पोथी बच्चा गरी २ सय १७ वटा कृष्णसार रहेको संरक्षण अधिकृत पन्थले जनाए। कृष्णसारको बासस्थान अतिक्रमण, चरीचरण क्षेत्रमा पार्थेनियम लगायतका मिचाहा प्रजाती, छाडा पशुको खुला चरिचरण कृष्णसार संरक्षणको प्रमुख चुनौती रहेको उनको भनाइ छ। कृष्णसार संरक्षण क्षेत्रमा यथेष्ट आर्थिक अभाव हुँदा संरक्षणमा चुनौती थपिने गरेको छ। हिउँदमा कृष्णसारको चरिचरण क्षेत्रका आहारा घाँसजन्य प्रजातीहरू सुक्ने भएकाले पनि समस्या पर्ने गरेको हो। बर्दियाको गुलरिया स्थित खैरापुरको पटाहा क्षेत्रको प्राकृतिक बासस्थानमा रहेका एन्टीलोप प्रजातीका कृष्णसारहरूलाई बर्षाको समयमा चरिचरणको समस्या नभएपनि हिउँदे सुखा याममा घाँस सुक्ने भएका कारण चरिचरणको समस्या पर्ने गर्छ। कृष्णसार संरक्षणमा पानीको लागि सोलार ट्याङकीहरू जडान गरिएको उनले बताए। कृष्णसार संरक्षण क्षेत्र घरपालुवा पशुचौपायाहरूको लागि खुला चरिचरण बन्ने गरेको छ। बाह्य पशुहरूको सम्पर्कले कृष्णसारमा पशुहरूमा हुने महामारीजन्य रोगको संक्रमण फैलिन सक्ने खतरा बढ्ने चिन्ता गरिएको छ। कृष्णसार संरक्षण क्षेत्रको रुपमा स्थापना गरिए पनि राज्यले उचित लगानी गर्न नसकेको स्थानीयको आरोप छ। कृष्णसारको दिगो संरक्षण गर्न शुक्लाफाँटा राष्ट्रिय निकुञ्जमा स्थानान्तरण गरी संरक्षण समेत गरिएको छ। लामो समयदेखि यिनीहरूको एउटै वंशमा प्रजनन् भैरहँदा अनुवांशिक खतरा देखिन सक्ने चुनौती छ। यसको लागि बाह्य देशहरूबाट भाले (विउ) कृष्णसारहरू ल्याई नेपालका कृष्णसारहरू माझ प्रजनन् गराउनु आवश्यक रहेको विज्ञहरूको सुझाव छ। अन्यथा कृष्णसारहरूको आनुवांशिकता हस भई प्राकृतिक पन लोप हुन सक्ने खतरा बढ्दै गएको छ।"
कीर्तिमानी पर्वतारोही मिङ्मा शेर्पालाई भव्य स्वागत,काठमाडौं : कीर्तिमानी पर्वतारोही मिङ्मा जी शेर्पालाई काठमाडौंमा भव्य स्वागत गरिएको छ । अक्सिजनको सहायताविना विश्वका आठ हजार मिटर अग्ला सबै शिखर आरोहण गरि स्वदेश फर्किएका शेर्पालाई शुक्रबार त्रिभुवन बिमानस्थलमा भव्य स्वागत गरिएको हो । शेर्पाले सातवटै महादेशका उच्च शिखर आरोहण समेत गरेका छन्। स्वदेश आएपछि उनले सातवटै महादेशका अग्लो हिमाल चढ्ने आफ्नो सपना साकार भएकाले खुसी महशुस भएको बताए। उनले हिमाल आरोहणसम्बन्धी विश्वका पुरस्कारहरु नेपालमा भित्राउन पाए थप खुसी महशुस हुने उल्लेख गरे। शेर्पालाई नगर परिक्रमा गराइएको थियो ।
"भूकम्पपीडित अझै टहरामा,जाडोले कठ्यांग्रिँदै","जाजरकोट : १ सय ५४ जनाको ज्यान जाने गरी जाजरकोटको रामीडाँडा केन्द्रबिन्दु भएर भूकम्प गएको १४ महिना नाघ्यो। तर, सरकारी बेवास्ताले भूकम्पपीडित टहरामै छन्। टिनको टहरामा चिसो छल्न पीडितलाई निकै सकस परिरहेको छ। गर्भवती, सुत्केरी, बालबालिका र ज्येष्ठ नागरिक बिरामी पर्न थालेका छन्। पुनर्निर्माणका लागि सरकारले अनुदान देला र पक्की घर बनाउला भनेर कुरेर बसेका पीडित निराश छन्। सरकारले अहिलेसम्म पुनर्निर्माणका लागि स्थायी आवास अनुदान वितरणसम्बन्धी मापदण्ड नै पारित गर्न सकेको छैन। जबकी राष्ट्रिय विपद् जोखिम न्यूनीकरण तथा व्यवस्थापन प्राधिकरणले मापदण्ड बनाएर सरकारलाई बुझाएकै डेढ महिना बितिसक्यो। तर, मन्त्रिपरिषद्मा पुगेर मापदण्ड थन्किएको प्राधिकरणको भनाइ छ। कार्यविधि पास नहुँदा पुनर्निर्माणका प्रक्रिया अघि बढ्न सकेको छैन। सरकारले उक्त कार्यविधि पास नगरेकै कारण राष्ट्रिय तथा अन्तर्राष्ट्रिय गैरसरकारी संस्था तथा दाताहरूलाई काम गर्न समस्या परिरहेको छ। पुनर्लाभका कार्यक्रम सञ्चालन गरिरहेका दाताहरूका कार्यक्रम पुस १६ मा सकिसकेका छन्। अंग्रेजी नयाँ वर्षसँगै पुनर्निर्माणका कार्यक्रम थाल्ने योजना बनाएका संयुक्त राष्ट्रसंघीय विकास साझेदार संस्थाहरू, रेडक्रसको अन्तर्राष्ट्रिय महासंघ आईएफआरसी, कारितासलगायतका संस्थाहरू कार्यविधि पास नभएकै कारण भूकम्प प्रभावित क्षेत्रबाट फिर्ता हुने तरखरमा छन्। २० करोडले रोकियो डीडीए भूकम्प पुनर्निर्माणको काम किन अघि बढेन ? अचम्म लाग्ला, २० करोड बजेट नभएर। किनभने, क्षतिको पूर्ण विवरण संकलन अर्थात् डिटेल ड्यामेज एसेस्मेन्ट (डीडीए) बनेको छैन। त्यसका लागि जम्माजम्मी लाग्ने २० करोड मात्रै हो। राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डा डिजन भट्टराई बजेट अभावले डीडीएको काम अघि बढाउन नसकिएको बताउँछन्। डीडीएका लागि प्राविधिकहरूको ठूलो टोली परिचालन गर्नुपर्छ। त्यसका लागि सरकारसँग २० करोड रकम मागेका थियांै। सरकारले रकम उपलब्ध गराएको छैन। कसरी काम गर्ने ? उनले भने, डीडीएका लागि आवश्यक पर्ने रकम मागेकै १० महिना बितिसक्यो। रकम नभए कसरी काम गर्ने ? पुनर्निर्माणअन्र्तगत निजी स्थायी आवास अनुदान वितरण मापदण्ड क्याबिनेटले पास नगर्दा भूकम्प प्रभावितको पुनर्निर्माण प्रक्रिया अघि बढ्न नसकेको प्रवक्ता डा भट्टराईले बताए। उनका अनुसार उक्त मापदण्डमा विपद् प्रभावितका निजी आवास निर्माणका लागि तराईमा ४ लाख, पहाडमा ५ लाख र हिमाली जिल्लामा ६ लाख अनुदान दिने गरी प्रस्ताव गरिएको छ। गत असोजमा गएको बाढीपहिरोपछि सरकारले विपद् प्रभावितको पुनस्र्थापनाका लागि सहयोगको अपिल गरेपछि विश्व बंैक करिब १५ अर्ब ऋण दिन तयार भएको छ। त्यसका लागि पुनर्निर्माण योजना पेस गर्न उसले आग्रह गरेको छ। हामी रिकभरी प्लान तयार गर्दै छौं। भूकम्प, बाढी पहिरोलगायतमा पुनर्निर्माण गर्नुपर्नेछ। केही दिनमा उक्त प्रस्ताव तयार भएर पेस भयो भने पुनर्निर्माणको काम अघि बढ्छ ? उनले भने। चालु आर्थिक वर्षको बजेटमा सरकारले पुनर्निर्माणका लागि भनेर २१ अर्ब रुपैयाँ विनियोजन गरेको थियो तर उक्त रकम अबन्डा कोषमा राखिएको छ। उक्त कोषमा राखिएको रकम जता पनि खर्च गर्न सकिने भएकोले सरकारले पीडितलाई झुक्याइरहेको पीडितको गुनासो छ। खाने अन्न छैन, नयाँ घर कसरी बनाउँ ? कठ्याग्रिँदो चिसोमा टहरामा झनै चिसो हुने गरेको पीडितको गुनासो छ। टिनको टहरामा शीत चुहिने भएकाले रात काट्न निकै समस्या भएको भेरी नगरपालिका४ की कल्पना नेपालीले बताइन्। भूकम्पले घर भत्किएपछि दुई महिना त्रिपाल टाँगेर बस्यांै। त्यसपछि टिनको टहरा बनाएर बस्न थालेको पनि वर्ष दिन भइसक्यो। गर्मीयाममा टिनले पोलेर हैरान बनायो, अहिले शीत चुहिएर चिसोले सताइरहेको छ, उनले भनिन्, श्रीमान् शारीरिक रूपमा अशक्त हुनुहुन्छ। साथमा एउटी छोरी छे ! रोजगारी केही छैन। ज्यालामजदुरी गरेर साँझ, बिहानको छाक टार्ने गरेकी छु। घर कसरी बनाउँ ? प्रधानमन्त्रीज्यू हामीले यसरी नै कहिलेसम्म टहरामै बस्नुपर्ने हो ? सरकारले पक्की घर बनाइदिएको भए ढुक्कसँग बस्न त हुन्थ्यो। उनले टहरा बनाएको दोस्रो किस्तासमेत पाउन नसकेको गुनासो सुनाउँदै भनिन्, टहरा बनाउँदा लागेको ऋण अहिलेसम्म पनि तिर्न सकेको छैन। खाने अन्न छैन, नयाँ घर कसरी बनाउँ ? सोती घटनामा मारिएका नवराज विकका बुवा मुनलाल विकको परिवार पनि भूकम्पपछि बिचल्लीमा परेको छ। भूकम्पले घर भत्किएपछि उनलाई टहरा बनाउने ठाउँसमेत भएन। त्यसपछि नजिकै रहेको भेरी प्राथमिक विद्यालयमा आश्रय लिएर बसेका उनको पाँच जनाको परिवार छ। छोराको न्यायका लागि मुद्दा लड्न रुकुमपश्चिमको मुसिकोट जाँदा बाइकबाट लडेर घाइते भएका उनी अचेल राम्रोसँग काम गर्न सक्दैनन्। मेरुदण्डमा लागेको चोटका कारण उनको ज्यालामजदुरी पनि छुटेको छ। टाक टार्नसमेत मुस्किल छ। टिनभित्रको टहराको बसाइका कारण डेढ वर्षको छोरा र श्रीमती बिरामी छन्, गुनासो पोख्दै उनले भने, औषधि गर्ने र खानेकुरा कसरी जुटाउने भन्ने समस्या एकातिर छ भने स्थायी बासको प्रबन्ध गर्नुपर्ने चुनौती अर्कोतिर छ। न आफूसँग पैसा छ न त रोजगारी नै। कसरी नयाँ घर बनाऊ ? टहरामै दुई हिउँद कट्न थाल्यो। उनले घर बनाउने आर्थिक हैसियत आफूसँग नभएकोले सरकारलाई घर बनाई दिन आग्रह गरे। चिसोले सुत्केरीको बिजोग नलगाड नगरपालिका४ की मेनका बुढा १३ दिनकी सुत्केरी हुन्। टिनको टहरामा बास भएकी उनले भनिन्, चिसोले निकै सताउने गरेको छ। चिसोले गर्दा मलाई ज्वरो आउने र टाउको दुख्ने समस्या देखिन थालेको छ। सानो बाबुलाई कसरी जोगाउने भन्ने चिन्ता छ। त्यस्तै सोही ठाउँकी कमला खत्री १८ दिनकी सुत्केरी हुन्। उनी पनि चिसोले निकै सताएको बताउँछिन्। भूकम्पले घर भत्किएपछि टहराको बास निकै सकसपूर्ण छ। चिसोले गर्दा रुघाखोकीले सताएको छ। रात पर्न थालेपछि चिसोको डरले हैरान हुने गरेको उनले सुनाइन्। उनीहरू जस्तै भर्खर सुत्केरी भएका आमा र नवजात शिशुहरू बिरामी पर्न थालेपछि उनीहरूलाई चिसोबाट जोगाउन निकै सकस भइरहेको नलगाड नगरपालिका४ का वडाध्यक्ष बद्री पन्तले बताए। अस्थायी टहरामा बस्दै आएका भूकम्पपीडित चिसोले बिरामी पर्न थालेका छन्। नवजात शिशु, बालबालिका, सुत्केरी र ज्येष्ठ नागरिक चिसोको मारमा परेका वडाध्यक्ष पन्तको भनाइ छ। सोही वडाकी सुमित्रा रावलले चिसोले गर्दा छोराछोरीलाई रुघाखोकीले निकै सताएको गुनासो गरिन्। पोहोर सालको हिउँद पनि टहरामै बितायौं। वैशाख, जेठको गर्मी सह्यौं। यो हिउँद कसरी काट्ने हो। चिसोले मरिन्छ कि भन्ने चिन्ताले सताइरहेको छ, उनले भनिन्, एकसरो लुगाले मुटु छेड्ने सिरेटो छेक्नै मुस्किल पर्छ। चिसोले रातभर निन्द्रा नै लाग्दैन। चिसोले गर्दा राति अबेरसम्म आगो तापेर बस्छांै। निकै समस्या छ। न्यानो घरमा कहिले बस्न पाइएला ? चिसोका कारण केही दिनयता झाडापखाला, ज्वरो, रुघाखोकीका बिरामी बढिरहेको स्वास्थ्यकर्मीको भनाइ छ। चिसो थेग्न नसक्दा गत वर्ष जाजरकोटमा त्रिपाल र अस्थायी टहरामा ३८ जनाको ज्यान गयो भने झन्डै ६ हजार बालबालिका, वृद्धवृद्धा, सुत्केरी र गर्भवती बिरामी परेका थिए। जिल्ला अस्पताल जाजरकोटका प्रमुख डा सुनील पुनले चिसोका बिरामी बढे पनि असामान्य अवस्था नरहेको तर सचेत रहन सवै स्वास्थ्य संस्था, स्वास्थ्यकर्मी र सर्वसाधारणलाई आग्रह गरेका छन्। सरकारले अनुदान नदिँदा पीडित निराश सरकारले एक वर्षभित्रै स्थायी संरचना बनाउने घोषणा गरेको थियो तर अहिलेसम्म केही अत्तोपत्तो छैन। भेरी नगरपालिका२ रोटेका रामबहादुर कार्कीले भने, सरकारले केही सहयोग गरेको भए घर बनाउनु हुन्थ्यो। तर केही हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नु पर्ने हो ? उनी जस्तै भेरी नगरपालिका १ का नरबहादुर राना पनि निराश छन्। सरकारले गत जेठ १५ मा ल्याएको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका उनी अहिलेसम्म अनुदान दिने त परकै कुरा, कार्यविधिसमेत पास नगरेको सुन्दा निराश छन्। भूकम्पले घर भत्काउँदा अस्थायी टहरामा बस्दै आएका भेरी नगरपालिका३ का जयन्ती कामीको घरमा खाने अन्न पनि छैन। आयस्रोत केही छैन। भएको घर भत्कियो। बनाउने पैसा नभएको उनले यसरी गुनासो पोखे, टिनको अस्थायी टहरामा हिउँदको चिसो खायांै, गर्मी पनि सह्यांै। अब फेरि चिसो हिउँद आइसकेको छ। भूकम्पले बाँचे पनि अरू विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत पाइएको छैन। घर बनाउने पैसा छैन। यसरी त्रासमै कहिलेसम्म बस्नुपर्ने हो ? जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकारप्रति आशा त छ तर नदिँदासम्म विश्वास पनि कसरी गरौं, उनले भने, घर नभए धेरै कुराको अभाव हुँदो रहेछ। कार्यविधि नआउँदा अन्योल पुनर्निर्माणका लागि सरकारले चासो नदिएको स्थानीयको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रशासन कार्यालय जाजरकोटका अनुसार २ सय ८९ विद्यालय पूर्ण र ५ सय ९८ विद्यालयमा आंशिक क्षति भएको छ। त्यस्तै, ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिरलगायतका पुराताŒिवक संरचनामा क्षति पुगेको छ। मध्यपहाडीलगायतका ५० बढी सडकमा क्षति पुगेको प्रमुख जिल्ला अधिकारी मेखबहादुर मंग्रातीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। तर बजेट अभावमा पुनर्निर्माणका काम अघि बढ्न सकेका छैनन्। पुनर्निर्माणको प्रक्रिया छिटो थाल्नुपर्ने आवश्यकता पनि छ र स्थानीयको अपेक्षा पनि छ, प्रजिअ मंग्रातीले भने, कार्यविधि नआउँदा घर कस्तो बनाउने, अनुदान पाउन कुन मोडेलको बनाउने, केके प्रावधान रहनेलगायतका कुरामा अन्योल हुँदा निजी आवास बनाउन मानिस अलमलमा छन्। विद्यालय भवन नबन्दा पठनपाठनमा प्रभावित भूकम्पले क्षतिग्रस्त विद्यालय भवन समयमा बन्न नसक्दा पठनपाठन समेत प्रभावित भएको छ। भेरी नगरपालिकारू ३ कल्याणपुरमा रहेको नरज्योति प्राथमिक विद्यालय भूकम्पले भत्काएपछि त्यहाँ विद्यार्थीलाई पढाउन निकै समस्या भएको प्रधानाध्यापक सुमन शाहले बताइन्। एउटा संस्थाको सहयोगमा बनाइएको अस्थायी सिकाइ केन्द्रमा पढाउन निकै समस्या छ। एउटै कोठामा तीन वटा कक्षा चलाउनुपर्छ। निकै गाह्रो भएको छ, उनले भनिन्, पक्की विद्यालय भवन बनाइदिएको भए पठनपाठनमा सजिलो हुने थियो। यतिमात्र होइन जिल्लाभरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको सहारा लिएर त्यहाँ पठनपाठन भइरहेको छ। कतिपय विद्यालय खुला चौरमा पढाउन बाध्य छन्। वर्षात्मा पानी चुहिएर हैरान, गर्मीमा टिनले पोलेर हैरान, हिउँदमा चिसोले हैरान छ, अस्थायी सिकाइ केन्द्रमा पढाउन निकै समस्या भएको शिक्षा विकास तथा समन्वय इकाइ प्रमुख लक्ष्मी भण्डारीले बताइन्। उनले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालय आंशिक क्षति भएकाले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको उनले जनाए। पुनर्निर्माणको प्रक्रिया शीघ्र थाल्न आग्रह घरहरू ढलेका छन्। घरसँगै मानिसका मन ढलेका छन्। युवा पिँढीका सपनाहरू ढलेका छन्। घर त ढले तर घरसँगै मानिसका सपना ढल्नु निकै गम्भीर विषय भएको नेकपा एमालेका नेता निरज आचार्य बताउँछन्। भूकम्पपीडित त्रिपाल र अस्थायी टहरामुनि बस्न थालेको वर्ष दिन बित्यो। चिसोले पीडितलाई थप पीडा दिन थालेको छ। भूकम्पपीडितको आर्थिक, सामाजिक जीवन तहसनहस भइरहेको तर्फ ध्यान नजानु गम्भीर रहेको उनको भनाइ छ। पुनर्निर्माणको प्रक्रिया अहिलेसम्म थालनी हुन नसक्नु निकै दुःखद् कुरा रहेको बताउँदै उनले भने, केही घरहरू ढल्ने समय कुरेर बसेका छन्। हेर्दा ठाडो देखिन्छन् तर बस्न मिल्दैन। यस क्षेत्रमा रहेका ढुंगा माटोले बनेका पुराना ९० प्रतिशत घरहरू बस्न लायक छैनन्। भूकम्पका कारण हजारौं जाजरकोटीको अर्बौं रकमबराबरको भौतिक सम्पत्ति क्षति भएको छ। तसर्थ पुनर्निर्माणको प्रक्रिया यथाशीघ थाल्न सरकारलाई आग्रह गर्दछु। जाजरकोटमा आएको यो भूकम्पमा पनि राज्यको सामथ्र्य, समन्वय र पहलकदमीको कमजोरी उजागर भएको नागरिक समाज जाजरकोटका अगुवा राजेन्द्रविक्रम शाह बताउँछन्। पोहोर सालको हिउँद बित्यो, जेनतेन वर्षा बित्यो फेरि फर्केर हिउँद आयो यसपटकको चिसोयाम कसरी काट्ने भन्ने चिन्ता र भय जारी छ, उनले भने। प्रधानमन्त्री ओलीलाई स्थायी आवास अनुदान वितरणसम्बन्धी मापदण्ड कहिले पास गर्नुहुन्छ भन्दै उनले प्रश्न गरे। क्याबिनेटमा पुगिसकेको मापदण्ड लामो समयसम्म पास नगर्नाले पीडितको पीडामा थप खेलवाड भएको हामीले महसुस गरेका छौं। मापदण्ड पास गरेर प्रभावित जिल्लामा आर्थिक, सामाजिक प्याकेजहरू सरकारले घोषणा गर्नुपर्छ, उनले भने, आर्थिक गतिविधि नबढाई सामाजिक जीवन पुनस्र्थापित गराउन सकिँदैन। सरकारले यसतर्फ ध्यान दिनुपर्छ। अस्थायी आवासको दोस्रो किस्तामा ६० करोड अपुग भूकम्पपीडितका लागि अस्थायी आवास बनाउन संघीय सरकारले २ किस्तामा २५२५ हजारका दरले रकम दिने गरी कार्यविधि बनाएको थियो। तर, अझै पनि झन्डै ७५ प्रतिशत भूकम्पपीडितले दोस्रो किस्ताबापतको रकम पाउन सकेका छैनन्। जाजरकोटका प्रमुख जिल्ला अधिकारी मेखबहादुर मंग्रातीका अनुसार जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राहीमध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। हालसम्म करिब ११ हजारले मात्र दोस्रो किस्ता रकम पाएका छन्। जाजरकोटमा पहिलो किस्ता लिएकामध्ये अझै २९ हजारले दोस्रो किस्ता रकमसमेत पाउन सकेका छैनन्। स्थानीय तहमा गएर होल्ड भएको रकमबाहेक अझै दोस्रो किस्ताका लागि ६० करोड रुपैयाँँ आवश्यक पर्छ। उक्त रकम राष्ट्रिय विपद् न्यूनीकरण तथा व्यवस्थापन प्राधिकरणमार्फत सरकारसँग माग गरेको हप्ता दिन भइसक्दा पनि प्राप्त हुन सकेको छैन। त्यस्तै, रुकुमपश्चिममा ३४ हजार ९ सय ९७ लाभग्राही कायम गरिएकोमा करिब १६ हजारले दोस्रो किस्ताबापतको रकम पाएको प्रमुख जिल्ला अधिकारी कुलबहादुर जीसीले बताए। पुनर्निर्माणको कार्यविधि नबन्दा समस्या भइरहेको जिल्ला समन्वय समितिका प्रमुख कालीबहादुर खत्रीले बताए। कार्यविधि मन्त्रिपरिषद्मा गएको भन्ने सुनिएको छ। त्यसपछि क्षतिग्रस्त संरचनाको पुनर्मूल्यांकनको काम पनि होला, उनले भने, सरकारले छिटोभन्दा छिटो पुनर्निर्माणको प्रक्रिया थाल्नुपर्छ, ढिला गर्नु हुँदैन। नत्र पीडितको अवस्था झनै बिजोग हुनेछ। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइलगायतका पूर्वाधारहरूसमेत ध्वस्त भएका थिए। डीडीएका लागि प्राविधिकहरूको ठूलो टोली परिचालन गर्नुपर्छ। त्यसका लागि सरकारसँग २० करोड रकम मागेका थियौं। सरकारले अहिलेसम्म रकम उपलब्ध गराएको छैन। रकम नभए कसरी काम गर्ने ? डा डिजन भट्टराई, प्रवक्ता, राष्ट्रिय विपद् जोखिम न्यूनीकरण तथा व्यवस्थापन प्राधिकरण जाजरकोटमा गएको यो भूकम्पमा पनि राज्यको सामथ्र्य, समन्वय र पहलकदमीको कमजोरी उजागर भएको छ। पोहोर सालको हिउँद बित्यो, जेनतेन वर्षा बित्यो, फेरि फर्केर हिउँद आयो। यस पटकको चिसोयाम कसरी काट्ने भन्ने चिन्ता र भय छ। राजेन्द्रविक्रम शाह, नागरिक समाज अगुवा भूकम्पपीडितको आर्थिक, सामाजिक जीवन तहसनहस भइरहेको तर्फ ध्यान नजानु गम्भीर विषय हो। पुनर्निर्माणको प्रक्रिया अहिलेसम्म थालनी हुन नसक्नु निकै दुःखद् हो। निरज आचार्य, नेता, नेकपा एमाले टहरामा रात काट्न बाध्य जाजरकोट भेरी नगरपालिका१ रिम्नाका एक महिने सुत्केरी (माथि) । सोती घटनामा मारिएका नवराज विकको परिवार । तस्बिर : राजेन्द्र कार्की।"
किवीले बजार नपाउँदा किसान चिन्तित,"रुकुमपूर्व : रुकुमपूर्वमा किवी खेती फस्टाउँदै गएको छ। परीक्षणका लागि लगाइएको किवी फस्टाउँदै गएपछि हाल किसान व्यावसायिक किवी खेतीतर्फ आकर्षित भएका छन्। तीन गाउँपालिका रहेको सिस्ने, भूमे र पुथाउत्तरगंगा गाउँपालिकाको अधिकांश ठाउँमा किवी उत्पादन राम्रो देखिएको छ। किसानले लगाएको किवी बारीमा लटरम्म फलेको छ। तर, लटरम्म फलेका किवीले बजार नपाउँदा किसान चिन्तित छन्। भूमे गाउँपालिका५ दालिबाङमा मोहनसिंह पुनले ३ वर्षअघि मकै खेती मासेर किवी खेती तर्फ लागे। पुनले ठूला शहरी बजारमा किवीको माग राम्रो देखेपछि आफ्नै १५ रोपनी जग्गामा व्यावसायिक किवी खेती गरेको बताए। विभिन्न पुस्तक तथा युट्युबमा किवी खेती गर्ने तरिका तथा प्रविधिका बारेमा अध्ययन समेत गरे। उनले भने, धैरे स्थानमा पुगेर किवी फर्मको पनि अवलोकन गरे परीक्षणका रूपमा सुरुको वर्षमा लगाएको किवीले राम्रै फल दिन थालेपछि करिब १० लाख लगानीमा किवी खेती गर्नेमा लागियो। उत्पादन राम्रो भइरहेको छ। तर बिक्री हुँदैन। १५ रोपनी जग्गामा उत्पादन भएको किवीले बजार नपाउँदा नोक्सानी व्यहोर्नु परेको उनको भनाइ छ। गत वर्षको भन्दा यस वर्ष दोबर बढी किवी उत्पादन भएको छ। बजार अभाव र मूल्य नपाउँदा सारै चिन्तित हुनु परेको पुनले सुनाए। रुकुमपूर्वमा सानो बजार भएको र उत्पादन धेरै भएपछि बिक्रीमा समस्या भएको भूमे गाउँपालिका५ का अर्का किसान मिनबहादुर बुढाले बताए। बुढाले भने, रुकुमपूर्वका बजारमा किवी बिक्री हुँदैन पोखरा, काठमाडौं लैजान कठिनाइ छ। यो किसानका समस्या सरोकारवाला निकायले ध्यान नै दिँदैनन्। यस जिल्लामा १४ हेक्टर क्षेत्रफलमा किवी लगाइएको एकीकृत पशुपक्षी विकास कार्यालय रुकुमपूर्वका प्रमुख डिल्लीराज पौडेलको भनाइ छ। प्रमुख पौडेलका अनुसार उक्त क्षेत्रफलमा लगाइएको किवी ९९ मेट्रिक टन उत्पादन भएको छ। उत्पादन भएको कृषि उपजले बजार नपाउँदा आफूहरू पनि दुःखी भएको उनले बताए। उत्पादन कृषि उपज बिक्रीका लागि स्वयम किसानले नै ग्राहक खोज्नुपर्ने उनको भनाइ छ। यद्यपि कृषि कार्यालयले अन्य जिल्लाका बजारसँग यहाँका उत्पादित कृषि उपज खरिद, बिक्रीका लागि सहजीकरण गर्ने पौडेलले बताए। किवीको मूल्य प्रतिकिलो २ सय रुपैयाँ रहेको छ। सिस्ने गाउँपालिकामा २ हेक्टर, भूमेमा ५ र पुथाउत्तरगंगा गाउँपालिकामा ३ हेक्टर जमिनमा किवी उत्पादनको भएको छ।"
चालकको लापरबाहीले आमा र ५ वर्षीया छोरीसँगै अस्ताए बमबहादुर,"बझाङ : बिहीबार राति भएका दुई जीप दुर्घटनामा एकै परिवारका तीनसहित पाँच जनाले ज्यान गुमाए। तल्कोट गाउँपालिका४ पनाल्तका बमबहादुर धामी आमा जोगेनीदेवी उपचारका लागि सदरमुकाम चैनपुर हिंडेका थिए। दाउरा चिर्ने बेला हातमा चोट लागेर सुनिएपछि बमबहादुरले ५ वर्षीया छोरीलाई पनि संगै लिएका हिंडेका थिए। घरबाट हिंडेको केही समयमै उनीहरू चढेको जिप सुकगाडमा दुर्घटना भयो। से१ज ८४३ नम्बरको जीप सडकबाट करिब २०० मिटर तल खसेको थियो। दुर्घटनास्थल पुग्दा तीन जनाकै ज्यान गइसकेको प्रत्यक्षदर्शी रनध्वज कुँवरले बताए। ट्याक्टर चालकले आत्तिएर कराएपछि गाउँलेहरू दुर्घटनास्थल पुगेका थियौं। त्यहाँ पुग्दा तीन जनाको मृत्यु भइसकेको थियो। एक सानी बालिकाको हल्का धड्कन चलिरहेको थियो। गाडी खोजेर अस्पताल पुर्याउन नपाउँदै उनको पनि मृत्यु भएको खबर आयो,' अन्नपूर्णसँग उनले भने। सडकमा कुनै अप्ठ्यारा नरहेको उनको भनाइ छ। 'तर खोइ, के कारणले दुर्घटना भयो थाहा भएन,' उनले भने। जिपसँगै ३६ वर्षीय बमबहादुर धामी, बमबहादुर ७२ वर्षीया आमा जोगेनी देवी धामी र बम बहादुर धामीकी ५ वर्षीया छोरी आकृत धामी र चालक ३३ वर्षीय शम्शेर मल्ल चैनपुर नपुग्दै अस्ताए। त्यसै राति बझाङको मष्टामा अर्को जिप दुर्घटना भयो। भातेखोलाबाट रनाडातर्फ जाँदै गरेको सुपप्र०१००१ ज १३९८ नम्बरको जिप दुर्घटनामा ४२ वर्षीयचालक धर्म थापाको मृत्यु भयो। चालक थापा रनाडा गाउँमा पृती कार्यमा आएका ब्राह्मण पुर्याउन भातेखोला पुगेका थिए। राति ९ बजेको समयमा भातेखोलाबाट फर्किरहेको जिप कोटदेवल भन्ने ठाउँमा दुर्घटनामा परेको थियो। बझाङ प्रहरी प्रमुख तथा डीएसपी युवराज भण्डारीले दुबै दुर्घटनामा चालकको लापरबाही प्रमुख कारण रहेको बताए। उनले भने, दुबै दुर्घटनास्थलमा म लगायत हाम्रो टोली पुग्यो। सडक दुई ठूला ट्रक सजिलै वारपार हुने खालको छ। हाम्रो प्रारम्भिक अध्ययनले चालकले मदिरा सेवन गरेको र तीव्र गतिका कारण दुर्घटना भएको देखियो। ग्रामीण सडकमा राति जिप चलाउन बन्देज दुर्घटनापछि शोकमा डुबेको बझाङमा प्रहरी प्रशासन पनि गम्भीर बनेको छ। प्रमुख जिल्ला अधिकारी ओमप्रसाद भट्टराईले सर्वपक्षीय बैठक बोलाएर साँझ ६ बजेदेखि अनिवार्यबाहेक यातायातका साधन नचलाउन निर्देशन दिएका छन्।"
सरकारको मर्मअनुसार काम गर्न मन्त्री दाहालको निर्देशन,"काठमाडौं : भौतिक पूर्वाधार तथा यातायात मन्त्री देवेन्द्र दाहालले सरकारको मर्म झल्कने गरी काम गर्न कर्मचारीहरूलाई निर्देशन दिएका छन्। सडक विभागले आज पोखरामा आयोजना गरेको आयोजना सञ्चालन तथा व्यवस्थापन सम्बन्धी दुई दिने कार्यशालाको समापनका अवसरमा उनले विकास निर्माणलाई तीव्रता दिई आर्थिक समृद्धिको लक्ष्य हासिल गर्नुपर्ने भएकाले सोही ढंगबाट काम गर्न निर्देशन दिएका हुन्। रुग्ण आयोजनाहरूको व्यवस्थापन गर्दै नयाँ आयोजनाहरूलाई गति दिने गरी कार्यक्षेत्रमा खटिन उनले आग्रह गरे। असल नियतले कार्यसम्पादन गर्दा कुनै पनि निकायबाट कारबाहीमा परिन्छ कि भन्ने डर नमानि काम गर्न र नीतिगत समस्याहरू भए मन्त्रालयले सहजीकरण गर्ने उनले प्रतिबद्धता जनाए। नेपाल अझै पनि निर्माणकै चरणमा रहेकाले अब बन्ने र बनिरहेका संरचनाहरूलाई दिगो र सुरक्षित बनाउनेतर्फ ध्यान दिन समेत उनले आग्रह गरे। आयोजनाहरूलाई आवश्यकता र उपयोगिताका आधारमा प्राथमिकता दिइनुपर्ने भन्दै मन्त्री दाहालले संख्यात्मक रूपमा मात्र नभई गुणात्मक रूपमा निर्माण कार्यमा जोड दिनुपर्ने बताए। कुनै पनि आयोजना लामो समय सम्म अलपत्र रहने अवस्थाको अन्त्य गर्न भन्दै उनले योजना, आयोजना अलपत्र पारिने प्रवृतिको अन्त्य गर्न मन्त्रालयले प्राथमिकता दिएको उल्लेख गरे। यसैगरी १७ बुँदे प्रतिबद्धता तथा निर्देशन जारी गर्दै कार्यशाला समापन भएको छ। बढीभन्दा बढी समय कार्यक्षेत्रमा खटिन, अभिलेख प्रणाली व्यवस्थित बनाउन, कार्यसम्पादन विवरण नियमित रूपमा सडक विभागमा पठाउन लगायतका विषयहरू समेटिएको छ। रुग्ण आयोजना व्यवस्थापनको कामलाई गति दिन, सञ्चालित आयोजनाहरूको नियमित नियमन गर्न लगायतका विषयहरू समेत त्यसमा रहेका छन्। उक्त १७ बुँदे प्रतिबद्धता तथा निर्देशनको प्रभावकारी कार्यान्वयन गर्न समेत मन्त्री दाहालले आग्रह गरे।"
"बझाङमा जीप दुर्घटना, पाँच जनाको मृत्यु","बझाङ : बझाङमा २ ठाउँमा भएको जीप दुर्घटनामा पाँच जनाको मृत्यु भएको छ । तलकोटबाट चैनपुरतर्फ आउँदै गरेको से १ ज ८४३ नम्बरको जीप सडकबाट अनियन्त्रित भइ करिब २०० मिटर तल खसेर दुर्घटना हुँदा ४ जनाको मृत्यु भएको छ। सो दुर्घटनामा ज्यान गुमाउनेहरुमा चालक केदारस्युँ गाउँपालिका१, रायलका ३३ वर्षीय शम्शेर मल्ल, तलकोट गाउँपालिका४ का ३६ वर्षीय बमबहादुर धामी, तलकोट गाउँपालिका४ कै ७२ वर्षीय जोगेनी देवी धामी र बम बहादुर धामीकी ५ वर्षीया छोरी आकृति धामी रहेका प्रहरीले जनाएका छन्। गए राति ८:३५ मा तलकोट गाउँपालिका२, सुकगाडमा भएको जीप दुर्घटनामा तीन जनाको घटना स्थलमै र आकृतिको जिल्ला अस्पताल सिमखेत लैजाँदै गर्दा बाटोमा मृत्यु भएको जिल्ला प्रहरी कार्यालय बझाङका सूचना अधिकारी प्रहरी निरीक्षक लोकेन्द्रसिंह ठगुन्नाले जानकारी दिए। यस्तै बझाङकै मष्टामा भएको अर्को जीप दुर्घटनामा चालकको मृत्यु भएको छ । मष्टाको भातेखोलाबाट रनाडातर्फ जाँदै गरेको सुपप्र०१००१ ज १३९८ नंको जीप सडक अनियन्त्रित भइ १०० मिटर तल खस्दा चालक मष्टाकै ४२ वर्षीय धर्म थापाको मृत्यु भएको हो । राति ९ बजेको समयमा कोटदेवल भन्ने ठाउँमा जीप दुर्घटनामा परेको हो । जीपमा चालक थापा एक्लै रहेको प्रहरीले जनाएको छ ।"
"ठोरी नाकामा फेरि रोकियो भारतीय सवारीको प्रवेश, भारतीय पर्यटकहरू निरास",वीरगन्ज : पर्साको ठोरी नाकास्थितत अमृतधारा छोटी भन्सार कार्यालयबाट भारतीय सवारी प्रवेशको भन्सार प्रज्ञापत्र काट्ने काम हालका लागि बन्द गरिएको छ। ठोरी नाकामा रहेको अमृतधारा छोटी भन्सारबाट पुस १६ गते बाट भारतीय सवारीको प्रवेशका लागि भन्सार प्रज्ञापनपत्र काट्ने (अस्थायी पैठारी)को कामकाज बन्द भएको हो। गत वैशाख १९ गतेदेखि चालू भएको भारतीय सवारीसाधनको अस्थायी पैठारी पुस १६ गतेदेखि बन्द भएको अमृतधारा छोटी भन्सार कार्यालयले जनाएको छ। भारतीय सवारीको अस्थायी पैठारीको अनुमति भन्सार विभागले नै पुस १६ गतेसम्मका लागि मात्र तोकेको र पुनः नवीकरण नभएकाले हाललाई अस्थायी पैठारी सम्बन्धी काम रोकिएको कार्यालयले जनाएको छ। भारतीय सवारीको अस्थायी पैठारीका लागि भन्सार विभागले तोकेको समयावधि सकिनुपूर्व नै भन्सार विभाग लगायतका अन्य सम्बन्धित निकायलाई परिपत्र गरि सकिएको भएपनि हालसम्म अस्थायी पैठारीको थप सम्बन्धी सूचना नआएकाले भारतीय सवारीसाधनको भन्सार रोकिएको समेत कार्यालयले जनाएको छ। कार्यालयका अनुसार गत वैशाख १९ देखि पुस १६ गतेसम्म भारतीय सवारीको अस्थायी पैठारी बापत १० लाख १९ हजार रुपैयाँ राजस्व संकलन भएको छ। भारतीय सवारीको अस्थायी पैठारी रोकिए पनि कार्यालयमा अन्य कारोबार भने यथावत नै रहेको छ। छोटी भन्सार कार्यालयले पुस १७ गतेदेखि यता भारतीय सवारी प्रवेशको भन्सार कट्न छाडेको खबर पाएपछि ठोरी गाउँपालिकाले सम्बन्धित निकायसँग नवीकरणको प्रक्रिया अघि बढाएको ठोरी गाउँपालिकाका अध्यक्ष लालबहादुर श्रेष्ठले बताए। ठोरी छोटी भन्सारमा भारतीय सवारीसाधनको भन्सार कट्छ भन्ने बुझेका भारतीय पर्यटकहरु ठोरी आइपुग्दा निरास भएर फर्किनु परेको ठोरी बजार व्यवस्थापन समितिका अध्यक्ष बलराम सापकोटाले बताए। दैनिक रूपमा १० वटाजति भारतीय पर्यटकहरुले सवारीसाधनको भन्सार गरी नेपालका विभिन्न स्थान जाने गरेकामा नयाँ वर्ष २०२५ को आगमनसँगै सवारीसाधनको भन्सार काट्न छोडेपछि ठोरीवासी मात्र नभई भारतीय पर्यटकहरूमा समेत निराशा छाएको ठोरी भन्सार छेउमा होटल व्यवसाय गर्दै आएका होटल व्यवसायी दिनेश नेपालले बताए। ठोरी नाका हुँदै नेपाल प्रवेश गर्न रुचाउने भारतीय पर्यटकहरूको संख्यामा बढोत्तरी हुँदै गएको भन्सार विभागलाई समेत जानकारी भएको हुँदा नेपाल सरकारले अस्थायी पैठारीको नवीकरण गर्नुपर्ने समृद्ध ठोरी अभियानका संयोजक प्रकाश खनालले बताए।
"सुस्मिता मृत्यु प्रकरण, प्रेमीले हत्या गरेको आशंका","काठमाडौं : काठमाडौं महानगरपालिका९ गौशालामा रहेको बागमती होटलमा कागेश्वरी मनहराकी २१ वर्षीय सुस्मिता खड्का मृत फेला परेकी छन्। गौशालाको पिंगलास्थानमा रहेको बागमती होटलको कोठा नम्बर ३०८ मा बुधबार दिउँसो सवा दुई बजे उनी मृत फेला परेकी थिइन्। जिल्ला प्रहरी परिसर काठमाडौंका प्रवक्ता नवराज अधिकारीका अनुसार उनी मंगलबार साँझ १० बजेतिर एक युवक सँगै उक्त होटलमा पुगेका थिइन्। बुधबार दिउँसोसम्म पनि उक्त कोठा नखुलेपछि होटलवालाले प्रहरीमा खबर गरेका थिए। प्रहरी अधिकृत र स्थानीय जनप्रतिनिधिको उपस्थितिमा होटलको मास्टर की ले ढोला खोलेर हेर्दा उनी वेडमा मृत अवस्थामा फेला परेकी थिइन्। जुत्ता लगाएकै अवस्थामा मृत फेला परेकी खड्काको मुखबाट फिँज आइरहेको थियो। अनुसन्धानमा संलग्न प्रहरी अधिकृतका अनुसार मंगलबार उक्त होटल पुगेका उनीहरूले देवबहादुर थापाका नाममा होटल बुक गरेका थिए। ओखलढुंगाको सिस्नेरी घर भएका देवबहादुर थापा सुस्मिताको प्रेमी भएको बुझिएको छ। थापा हाल काठमाडौंस्थित कागेश्वरी मनोहरा नगरपालिका, आलापोटमा बस्दै आएका थिए। मृतक खड्काको घर पनि आलापोटमै रहेको छ। उनी जापान जाने प्रक्रियाका लागि भाषा सिक्दै आएकी थिइन्। प्रहरीका अनुसार देवबहादुर थापा पनि जापानमा नै बस्ने गरेको खुलेको छ। उनी गत मंसिर ३० गते मात्रै जापानबाट नेपाल आएका थिए। युवतीको मृत्युपश्चात थापा फरार रहेका छन्। उनको खोजी कार्य जारी रहेको प्रहरीले बताएको छ। जिल्ला प्रहरी परिसर काठमाडौं, उपत्यका अपराध अनुसन्धान कार्यालय र प्रहरी वृत गौशालाको टोलीले घटनाको अनुसन्धान गरिरहेको छ। प्रहरीका अनुसार सुस्मिता मृत भेटिएको कोठामा केही रेडबुलका बट्टाहरू भेटिएको छ। रेडबुलमा नशालु पदार्थ वा अन्य केही विषादी खुवाएर उनका प्रेमीले हत्या गरेको हुनसक्ने प्रहरी आशंका छ। सँगै गएका देवबहादुर थापा मंगलबार राति १२ बजे नै होटलको कोठाबाट बाहिर निस्किएका थिए। उनले कोठा बाहिरबाट लक गरेर युवतीको फोन समेत लिएर गएका थिए। युवकको फोन बिहीबार बिहानसम्म प्रहरीले लोकेट गरिरहेको थियो। लोकेसनका आधारमा उनी काठमाडौं बाहिर रहेको बुझिएको छ। सुस्मिताको शरीरमा कुनै चोटपटक नहुनु, उनको फोनसमेत लिएर युवक फरार हुनु र जुत्ता लगाएकै अवस्थामा युवती मृत भेटिनुले उनको हत्या भएको हुनसक्ने प्रहरी आशंका छ। थापासँग प्रेम सम्बन्धमा रहेकी सुस्मिताको परिवारले प्रहरी वृत गौशालामा जाहेरी दिएको छ। उनको शवलाई पोस्टमार्टमका लागि शिक्षण अस्पताल महाराजगञ्जमा पठाइएको छ। पोस्टमार्टम रिपोर्ट आएपछि मात्रै मृत्युको कारणबारे थाहा पाइने प्रहरीले बताएको छ।"
"दैनिक १० बढी भूकम्प, अधिकांश बेखबर","काठमाडौं : के तपाईंलाई थाहा छ, नेपालमा औसत दैनिक कतिपटक भूकम्पपराकम्प जान्छ ? राष्ट्रिय भूकम्पमापन तथा अनुसन्धान केन्द्र भन्छ, दैनिक सानातिना नयाँ भूकम्प वा पराकम्प १० देखि १२ पटक जान्छ। धेरैले थाहै पाउँदैनन्। सामान्यतयाः भूकम्प जति नजिक र कम गहिराइ तथा ठूलो मानको गयो त्यति नै बढी जमिन हल्लिन्छ। सोही अनुपातमा क्षतिको सम्भावना हुन्छ। राष्ट्रिय भूकम्पमापन तथा अनुसन्धान केन्द्रकी उपमहानिर्देशक मोनिका झाका अनुसार, चार म्याग्निच्युडभन्दा बढीको भूकम्प गएमा मात्र सर्वसाधारणमा उत्सुकता जाग्छ। सामाजिक सञ्जालतिर पनि हल्लीखल्ली हुन्छ। दिनहुँ औसत १० देखि १२ पटक ससाना भूकम्पपराकम्प गइरहेको हुन्छ, प्रवक्ता झाले भनिन्, चार म्याग्निच्युड वा सोभन्दा बढीको भूकम्पपराकम्पको जानकारी छिटो दिने प्रयासमा हुन्छौं। सिन्धुपाल्चोक जिल्लाको माझीटार केन्द्रबिन्दु भएर बिहीबार दिउँसो १ बजेर २ मिनेट जाँदा ४ दशमलव ८ म्याग्निच्युडको भूकम्प जानेबित्तिकै हल्लीखल्ली भयो। भूकम्पको धक्का महसुस सिन्धुपाल्चोक आसपासका जिल्ला र काठमाडौं उपत्यकामा भएको थियो। माझीटारमा गएको भूकम्पलाई गोरखा जिल्लामा गएको भूकम्पको पराकम्पन भएको भूकम्पमापन केन्द्रले जनाएको छ। २०७२ वैशाख १२ गते गोरखाको बारपाकलाई केन्द्रबिन्दु बनाएर ७ दशमलव ८ म्याग्निच्युडको भूकम्प गएको थियो। ठूलो भूकम्पपछि पराकम्पनहरू जानु स्वाभाविक भएको भूकम्पविद्हरू बताउँछन्। कुनै स्थानमा ठूलो भूकम्प गएपछि अन्य साना भूकम्प जान सक्छन्। ती भूकम्पहरूलाई पराकम्पन भनिन्छ। सामान्यतयाः जति ठूलो भूकम्प गयो सोही तुलनामा धेरै र लामो समयसम्म परकम्प जाने गर्दछन्, केन्द्रकी प्रवक्तासमेत रहेकी झाले भनिन्, पछिल्लो समय नयाँ र पुराना भूकम्पपराकम्पनहरू गएका छन्। सिन्धुपाल्चोकको माझीटार केन्द्रबिन्दु भएको पराकम्पन हो। भूकम्पविद्का अनुसार, भौगर्भिक दरार वा कमजोर सतहमा तल माथि वा दायाँबायाँ रहेका चट्टानका खण्डहरूविपरीत दिशातिर विस्थापन हुँदा भूकम्प जान्छ। इन्डियन प्लेट र युरेसियन प्लेटको टकरावको क्षेत्रमा परेकाले नेपाल उच्च भूकम्पीय जोखिम क्षेत्र बन्न पुगेको छ। भूकम्पको केन्द्रबिन्दु (दूरी), उद्गम विन्दु (गहिराइ), दरारको दिशा, भौगर्भिक बनावटलगायतका कारणले अधिकांशले ससाना भूकम्पपराकम्प थाहा नै नपाउने भूकम्पविद्हरू बताउँछन्। सम्भाव्य जोखिममा पश्चिमक्षेत्र भूकम्प एक भौगर्भिक प्रक्रिया हो। भौगोलिक रूपमा विगत करिब पाँच सय वर्षदेखि पश्चिम नेपालमा (गोरखादेखि सुदूरपश्चिमसम्म) ठूला तथा महाभूकम्पहरू गएका छैनन्। २०८० असोज १६ गते जाजरकोटको बारेकोट गाउँपालिका१ रामीडाँडा केन्द्रबिन्दु बनाएर ६ दशमलव ३ म्याग्निच्युडको भूकम्प गएको थियो। त्यसको ठीक एक महिनापछि सोही ठाउँ केन्द्रविन्दु भएको ६ दशमलव ४ म्याग्निच्युडको अर्को भूकम्प गयो। त्यसयता जाजरकोटलगायतका आसपासका क्षेत्रमा पराकम्पनहरू गइरहेका छन्। पश्चिम नेपालमा पाँच सय वर्षयता ठूलो भूकम्प नगएका कारण सो ठाउँको जमिनमुनि ठूलो भूकम्पीय शक्ति सञ्चय भएर बसेको भूकम्पविद्हरूको भनाइ छ। पछिल्लो समय ससाना नयाँ भूकम्प एवं पराकम्पनहरू गइरहेका छन्। पुस महिनामा मात्रै सुदूरपश्चिम र कर्णाली प्रदेशका जिल्लाहरू केन्द्रविन्दु भएर भूकम्प गइरहेको केन्द्रले जनाएको छ। बैतडी, जाजरकोट, दार्चुला, बाजुरा, बझाङ जिल्लामा ४ देखि ५ म्याग्निच्युडसम्मको भूकम्प तथा पराकम्पन गएको प्रवक्ता झाले जानकारी दिइन्। उनले भनिन्, सानासाना पराकम्पनहरू गइरहेका हुन्छन्। विशेषगरी चार म्याग्निच्युडभन्दा बढीको भूकम्प वा पराकम्पनको महसुस अधिकांशले गर्छन्। राष्ट्रिय भूकम्पमापन तथा अनुसन्धान केन्द्रका वरिष्ठ भूकम्पविद् डा लोकविजय अधिकारीका अनुसार, भूकम्पको केन्द्रविन्दु र म्याग्निच्युडका आधारमा धक्काको महसुस थाहा हुन्छ। वस्तीको वरिपरि भूकम्पको केन्द्रविन्दु छ भने तीन म्याग्निच्युडमै पनि स्थानीयले महसुस गर्न सक्छन्, डाअधिकारी भन्छन्, भूकम्पको केन्द्रविन्दु (दूरी), उद्गम विन्दु (गहिराइ), भूकम्पको दरारको दिशा, भौगर्भिक वनावटले पनि प्रभाव पार्छ। सामान्यतया चार म्याग्निच्युडभन्दा बढीको भूकम्प जाँदा धेरैले धक्का महसुस गर्छन्। डा अधिकारीका अनुसार, नेपालको कुनै पनि भूभागमा २ म्याग्निच्युड वा सोभन्दा माथिको म्याग्निच्युडसम्मको भूकम्पपराकम्पन मापन हुने गरेको छ। तर, काठमाडौंमा भने एक म्याग्निच्युडभन्दा न्यूनको पनि मापन गरिने डा अधिकारी बताउँछन्। चट्टान चर्किने, भाँच्चिने, फुट्ने वा विस्थापन हुने प्रक्रिया स्वरूप भूकम्प जाने र भूकम्प गएपछि तरंगहरू उत्पन्न हुन्छन्। यसरी उत्पन्न भएका तरंगहरू उद्गमविन्दुबाट पृथ्वीको विभिन्न तहहरू पार गर्दै सतहसम्म आइपुग्छन् र यी तरंगहरूलाई भूकम्पमापन यन्त्रको सहायताले रेकर्ड गरिन्छ। ससाना भूकम्पहरू गइरहेका हुन्छन्। धेरैलाई थाहा नै हुँदैन, डा अधिकारी भन्छन्, भूकम्पका दृष्टिले मुलुक जोखिममा नै छ। त्यसमध्ये पनि पछिल्लो समय सम्भाव्य जोखिममा पश्चिम नेपाल देखिन्छ। भूकम्पको कुनै मौसम र समय हुँदैन। जुनसुकै बेला जहाँ पनि जान सक्छ।"
तादीमा बाँदर नियन्त्रण अभियान,नुवाकोट : बाँदरले किसानहरूलाई निकै दुःख दिएपछि तादी गाउँपालिकाले बाँदर नियन्त्रण अभियान सञ्चालन गरेको छ। गाउँपालिकाले बाँदर समस्या समाधानका लागि किसानहरूलाई बन्दुक हस्तान्तरण गरेको हो। कृषकहरूलाई बाँदरबाट बालीनालीमा हुने नोक्सानी नियन्त्रण गर्ने उद्देश्यले बन्दुक वितरण गरेको हो। गाउँपालिकाले स्थानीय किसानहरूको माग र समस्या नियन्त्रणका लागि तत्कालका लागि बन्दुक वितरण गरेको कार्यालयले जनाएको छ। पालिका अध्यक्ष सन्तबहादुर तामाङ र उपाध्यक्ष सन्जु प्याकुरेल श्रेष्ठ लगायतले किसानहरूलाई बाँदर नियन्त्रणका लागि बन्दुक हस्तान्तरण गरेका हुन्। बाँदर नियन्त्रणका लागि बन्दुक पाएपछि किसानहरुलाई बाँदरहरूको संख्याका कारण बाली नष्ट हुने समस्याले पीडित स्थानीय कृषकहरूले राहत पाउने विश्वास गरिएको उपाध्यक्ष श्रेष्ठको भनाइ छ। तादी गाउँपालिकाले नियन्त्रणको लागि बन्दुक हस्तान्तरण गर्नुका साथै अन्य वैकल्पिक उपायहरू पनि अवलम्बन गर्ने योजना बनाएको बताएको छ। स्थानीय आवश्यकता र मागलाई ध्यानमा राखी यस्ता कार्यक्रमहरूलाई अझ प्रभावकारी बनाउने प्रयास गरिने गाउँपालिकाले जनाएको छ।
प्रथम महिला राजदूत विन्देश्वरी शाहको निधन,"काठमाडौं : मुलुकको कूटनीतिक इतिहासकी धरोहर तथा पहिलो महिला राजदूत विन्देश्वरी शाहको बिहीबार ९२ वर्षको उमेरमा निधन भएको छ। विसं १९९० यता विदेशस्थित नेपालका ३३ कूटनीतिक नियोगमा करिब डेढ सय बढीले राजदूतको जिम्मेवारी प्राप्त गरिसकेका छन्। तीमध्ये पहिलो नेपाली महिला राजदूत का रूपमा विन्देश्वरी शाहको नाम इतिहासमै उल्लेख छ। पहिलोपटक अमेरिका पुग्ने नेपाली भनेर चिनिने पद्यसुन्दर मल्लकी छोरी हुन् विन्देश्वरी। परराष्ट्र मन्त्रालयकी प्रथम महिला अतिरिक्त सचिवबाट अवकाश पाएकी शाहको निधन भएको परिवारका सदस्यले जानकारी दिएका छन्। शाहले विद्यालय शिक्षा भारतको दार्जिलिङस्थित सेन्ट हेलेन्स कन्भेन्ट स्कुलबाट गरेकी थिइन्। उनले सोही स्कुलबाट सिनियर क्याम्ब्रिज कोर्स पनि पूरा गरिन्। शाह अमेरिका (कोलम्बिया युनिभर्सिटी) बाट स्नातक गर्ने पहिलो नेपाली महिला पनि हुन्। सन् १९५८ मा जोन्स हप्किन्स युनिभर्सिटीबाट अन्तर्राष्ट्रिय राजनीतिमा डिग्री पूरा गरेपछि अमेरिकाबाट स्नातकोत्तर गर्ने पहिलो नेपाली महिला पनि थिइन्। न्युयोर्क हेराल्ड ट्रिब्युन को तर्फबाट अमेरिका जाने सूचीमा छनोट हुनु, अमेरिकी राष्ट्रपतिसँग भेट गर्ने पहिलो नेपाली महिला, लाइब्रेरियन विज्ञान अध्ययन, प्रतिष्ठित अमेरिकी विश्वविद्यालयबाट डिग्री हासिल र नेपाल फर्केर राष्ट्रिय पुस्तकालयमा लाइब्रेरियन बनेर नेपालको लाइब्रेरीलाई व्यवस्थित बनाउन पहल गर्ने एक प्रतिभाशाली महिलाका रूपमा शाह चिनिएकी थिइन्। पूर्वराजदूत मदनकुमार भट्टराईका अनुसार लामो समयदेखि रोगले थलिएकी शाहको आफ्नै निवास कालीमाटीमा निधन भएको हो। सन् १९७१ मा बंगलादेशको निर्माण भएपछि बंगलादेशका लागि पहिलो नेपाली कार्यवाहक राजदूत पनि शाह नै बनेकी थिइन्। २०४४ सालमा उनी भारतका लागि राजदूत थिइन्। नयाँदिल्लीमा राजदूत छँदै परराष्ट्र मन्त्रालयको सहसचिव पदबाट अतिरिक्त सचिवमा उनी बढुवा भएकी थिइन्। जनआन्दोलन लगत्तै सरकारले उनलाई राजदूतबाट फिर्ता गरेको थियो। शाहले २०४५ को भारतीय नाकाबन्दीका बेला नयाँदिल्लीमा नेपालका लागि राजदूतका रूपमा नाकाबन्दी हटाएर नेपालभारत सम्बन्धलाई सामान्य अवस्थामा फर्काउन भूमिका खेलेकी थिइन्। उनका दुई छोराहरू अनिलकेशरी शाह र उज्ज्वल शाह हुन्। छोरा अनिलकेशरी पूर्वबैंकर तथा रास्वपाका नेता हुन्। अर्का छोरा उज्ज्वलको निधन भइसकेको छ। विन्देश्वरी नेपालबाट भारतका लागि अहिलेसम्म परराष्ट्र सेवाबाट गएकी अन्तिम करिअर राजदूत हुन्। उनीपछि भारतमा राजनीतिक भागबन्डाका आधारमा परराष्ट्र बाहिरका व्यक्तिहरू राजदूत हुँदै आएका छन्। तत्कालीन सरकारले निजामती सेवाको उमेर हद ३० वर्ष कायम गरेपछि उनले परराष्ट्र सेवाबाट अवकास प्राप्त गरेकी थिइन्। शाह विन्देश्वरी भीरकोटे राजा तारकबहादुर र रानी मदन दिव्येश्वरी शाहकी बुहारी हुन्। उनकै निवास कालिमाटीस्थित पुगेर परराष्ट्रमन्त्री डा आरजु राणा देउवाले श्रद्धाञ्जली दिएकी थिइन्।"
एमसीसीद्वारा थप पाँच करोड अमेरिकी डलर सहयोग स्वीकृत,"काठमाडौं : संयुक्तराज्य अमेरिकी सहयोग मिलेनियम च्यालेञ्ज कर्पोरेसन (एमसिसी) को सञ्चालक समितिले नेपाल कम्प्याक्टका लागि थप पाँच करोड अमेरिकी डलर सहयोग स्वीकृत गरेको छ । यसले कम्प्याक्टको कूल बजेटलाई सात सय ४७ मिलियन अमेरिकी डलरसम्म पुर्याउने नेपालस्थित अमेरिकी दूतावासले जनाएको छ । यो कदमले अमेरिका र नेपालबीचको लगातार र सशक्त साझेदारीलाई प्रदर्शन गरेको छ । यसले नेपाली नागरिकहरूको जीवनस्तर सुधार गर्नका लागि रूपान्तरणकारी पूर्वाधार परियोजनाहरू अघि बढाउनका लागि दुवै देशको समर्पणलाई थप प्रगाढ पनि बनाउने बताइएको छ । अब यो थप सहयोग प्रस्तावलाई अब नेपाल सरकारको स्वीकृतिका लागि पठाइनेछ । एमसीसी सञ्चालक समितिको यस निर्णयले नेपालका विकास प्राथमिकतालाई रूपान्तरणकारी तथा गुणस्तरीय पूर्वाधार परियोजनाका माध्यमबाट अगाडि बढाउने एमसीसी र नेपाल सरकारबीचको साझा प्रतिबद्धतामाथि जोड दिएको छ । एमसीसी कम्प्याक्ट अपरेशनका उपाध्यक्ष क्यामरन अल्फोर्डले भने,'यस अतिरिक्त आर्थिक सहयोगले नेपालको विद्युत् ग्रिडलाई बलियो बनाउने र दीर्घकालीन आर्थिक वृद्धिलाई प्रवद्र्धन गर्ने दिशामा कम्प्याक्टको सफलता सुनिश्चित गर्ने हाम्रो साझा प्रतिबद्धतालाई पुष्टि गर्दछ ।' आर्थिक वृद्धिमार्फत विश्वव्यापी गरिबी निवारण गर्नका निम्ति कार्यरत मिलेनियम च्यालेञ्ज कर्पोरेसन अमेरिकी सरकारको एक स्वतन्त्र विकास निकाय हो । सन् २००४ मा स्थापित एमसीसीले सुशासन, भ्रष्टाचारविरुद्धको लडाइँ र लोकतान्त्रिक अधिकारको सम्मानसम्बन्धी कडा मापदण्डहरू पूरा गर्ने देशहरूलाई अनुदान उपलब्ध गराउँदै आएको छ । यस्तो सहयोग पूर्वाधार निर्माण वा सुधारका साथै नीतिगत तथा संस्थागत सुधारमा लगानी गर्नका निम्ति समयसीमामा बाँधिएका अनुदान उपलब्ध गराउने गरिएको छ ।"
क्यानडा पठाइदिने भन्दै ठगी गर्ने व्यक्ति पक्राउ,काठमाडौं : वैदेशिक रोजगारका लागि क्यानडा पठाइदिने भनेर ठगी गर्ने व्यक्ति पक्राउ परेका छन्। पक्राउ पर्नेमा धादिङको गंगाजमुना गाउँपालिका६ घर भई हाल काठमाडौंको नागार्जुन नगरपालिका१ रानिवन बस्ने ४६ वर्षीय कृष्ण बहादुर ढकाल रहेका छन्। उनले दुई जना युवतीलाई क्यानडा पठाइदिने भनेर ४ लाख रुपैयाँ लिएर फरार भएका थिए। बेरोजगार युवायुवतीहरुलाई आकर्षक तलबको प्रलोभनमा पारी क्यानडा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्कविहीन भएपछि पीडितले उजुरी दिएका थिए। पीडितको उजुरीपश्चात काठमाडौं उपत्यका अपराध अनुसन्धानको टोलीले उनलाई रानीवनबाट पक्राउ गरेका हो। पक्राउ परेका उनलाई थप अनुसन्धान तथा कारबाहीका लागि वैदेशिक रोजगार विभाग पठाएको छ।
भ्रष्टाचार अनुसन्धानको प्रमाण टेलिफोन वा सञ्चारमाध्यम पनि,"काठमाडौं : भ्रष्टाचार आरोप लागेका व्यक्तिको टेलिफोन वा सञ्चारको विवरण लिएर अनुसन्धान गर्ने बाटो खुलेको छ। अब अख्तियार दुरुपयोग अनुसन्धान आयोगले कुनै व्यक्तिको अनुसन्धान गर्नु परेमा अदालतको अनुमति लिएर टेलिफोन वा सञ्चार माध्यमको विवरण लिएर अनुसन्धान गर्न पाउने भएको हो। टेलिफोन वा सञ्चारलाई अख्तियारले प्रमाणका रूपमा अनुसन्धान गर्ने पाउने व्यवस्था राखेर भ्रष्टाचार निवारण (पहिलो संशोधन) विधेयक २०७६ प्रतिनिधिसभाको राज्य व्यवस्था तथा सुशासन समितिबाट पारित भएको छ। विधेयकमाथिको छलफलमा उठेका विषयलाई टुंगोमा पुयाउन समिति सदस्य हृदयराम थानीको संयोजकत्वमा उपसमिति गठन गरिएको थियो। यो उपसमितिले धेरै विषयमा सहमति कायम गरेको थियो। पारित विधेयकमा अख्तियारले विशेष अनुसन्धान विधि र नवीन प्रविधिको प्रयोग गरी अनुसन्धानलाई अझ प्रभावकारी बनाउन पाउने व्यवस्था पनि गरिएको छ। जसअन्तर्गत नियन्त्रित अनुसन्धान विधि (कन्ट्रोल डेलिभरी), गुप्त अनुसन्धान कारबाही (अन्डर कभर अपरेसन) अदालतको अनुमति लिएर टेलिफोन वा सञ्चारमाध्यमको विवरण प्राप्त गर्ने (इन्टरसेप्सन), कम्प्युटर वा अन्य विद्युतीय साधनको संरचना वा प्रणालीमा पहुँच र थप प्रमाण वा सूचना प्राप्त गर्ने उद्देश्यले अनुसन्धानमा रहेका व्यक्तिलाई निरन्तर निगरानीमा राख्ने व्यवस्था गरिएको छ। पारित विधेयकमा प्रयोगशाला वा फरेन्सिक एकाइ स्थापना र सञ्चालन गर्न सक्ने व्यवस्था पनि छ। पारित विधेयकमा भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको परीक्षण गर्न आयोगले आवश्यकताअनुसार आफ्नै प्रयोगशाला तथा डिजिटल फरेन्सिक एकाइ स्थापना र सञ्चालन गर्न सक्नेछ भन्ने उल्लेख छ। अख्तियारले भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको स्थापित प्रयोगशाला वा डिजिटल फरेन्सिक एकाइ वा कानुनबमोजिम स्थापित अन्य प्रयोगशालाबाट वैज्ञानिक परीक्षण गराउन सक्नेछ। यसरी गरिएको परीक्षणबाट प्राप्त प्रतिवेदन प्रमाणका लागि ग्राह्य हुनेछ,पारित विधेयकमा छ। अनुसन्धान तथा तहकिकातसम्बन्धी विशेष व्यवस्थाअन्तर्गत आयोगले भ्रष्टाचारसम्बन्धी मुद्दाको छानबिन वा अनुसन्धान गर्दा आवश्यकताअनुसार नियन्त्रित अनुसन्धान प्रविधि (कन्ट्रोल डेलिभरी) वा गुप्त कारबाही अनुसन्धान (अन्डर कभर अपरेसन) र यस्तै अन्य उपयुक्त अनुसन्धान पद्धति अपनाइ प्रमाण संकलन गर्न सक्नेछ उल्लेख छ। हदम्याद हट्यो पारित विधेयकमा भ्रष्टाचार मुद्दामा हदम्याद नलाग्ने व्यवस्था गरिएको छ। भ्रष्टाचारको मुद्दा हदम्याद राख्ने नराख्ने भन्ने विषयमा ठूलै बहस र छलफल भएको थियो। पाँच वर्षको हदम्याद राख्ने भन्ने प्रस्ताव नै राखिएको थियो। तर समितिले सर्वसम्मत रूपमा हदम्याद नलाग्ने व्यवस्था गरेको छ। राज्य व्यवस्था समितिका सभापति रामहरी खतिवडाले भ्रष्टाचारमा मुद्दामा जहिले पनि मुद्दा दायर गर्न सक्ने व्यवस्थाले उत्साहित बनाएको बताए। हदम्याद सरकारले नै हटायो, यसले भ्रष्टाचार मुद्दा जहिले पनि लाग्न सक्ने भयो, त्यसले सबै उत्साह ल्याएको छ, उनले भने। त्यस्तै कुनै व्यक्तिमाथि सजायको मागदाबी नलिई बिगो असुल वा सम्पत्ति जफत गर्नका लागि मात्रै प्रतिवादी बनाएर मुद्दा दायर गरेकोमा त्यस्तो व्यक्ति राष्ट्रसेवक कर्मचारी भएमा त्यसरी मुद्दा दायर भएको कारणले मात्र निलम्बनमा नपर्ने व्यवस्था संसदीय समितिबाट पारित भएको छ। यो विधेयकले २०७९ चैत २७ गते संसद्को राष्ट्रियसभाबाट पारित भएको। यो विधेयक २०७६ माघ ६ मा नै संसद्मा दर्ता भएको हो। लामो समयदेखि विवादित विषयका कारण अल्झिदै आएको थियो। अझै यो सँगै संसदमा पेस भएको अख्तियार दुरूपयोग अनुसन्धान आयोग (तेस्रो संशोधन) विधेयक राज्य व्यवस्था समितिमा नै छ। केही विवादित विषयमा सहमति हुन नसकेका कारण अख्तियार विधेयक समितिमा नै छ। यो विधेयकमा रहेका नीतिगत निर्णय लगायतका विषयमा पेचिलो बनेका छन्। मन्त्रिपरिषद्को निर्णयका विषयमा अख्तियारले अनुसन्धान गर्न पाउने कि नपाउने भन्ने विषयले तरंग पैदा गरेको छ। राज्य व्यवस्था समितिको उपसमितिमा मन्त्रिपरिषदको निर्णयमा अख्तियार प्रवेश गर्न पाउने व्यवस्थामा भएको सहमतिपछि हलचल पैदा भएको छ।"
"दुर्घटनामा मोटरसाइकल चालकको मृत्यु, २ जना घाइते",विराटनगर : विराटनगरमा शुक्रबार साँझ दुर्घटना हुँदा मोटरसाइकल चालकको मृत्यु भएको छ। मोटरसाइकलमै सवार २ जना घाइते भएका छन्। भारतीय नम्बर प्लेटको ट्रकमा ३ जना सवार मोटरसाइकल ठोकिँदा दुर्घटना भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार विराटनगर महानगरपालिका१४ स्थित आईसीपी रोडमा दुर्घटना भएको हो। नयाँ भन्सार कार्यालय (आईसीपी)बाट विराटनगरतर्फ आउँदै गरेको कोइला लोड गरिएको जेएच १५ जे ७१०३ नम्बरको ट्रकमा विपरीत दिशातर्फ जाँदै गरेको प्रदेश १०२०४१ प १३२१ नम्बरको मोटरसाइकल साँझ ५:२५ बजेतिर ठोकिएर दुर्घटना भएको जानकारी जोशीले दिए। उनका अनुसार दुर्घटनामा परेर मोटरसाइकलमा सवार ३ जना घाइते भएका थिए। घाइतेमध्ये मोटरसाइकल चालक विराटनगर१५ का अन्दाजी १६ वर्षीय सुरज ठाकुरको मृत्यु भएको हो। उपचारका लागि कोशी अस्पताल पुर्याउनसाथ साँझ ६ बजेतिर सुरजलाई चिकित्सकले मृत घोषित गरेको डीएसपी जोशीले बताए। दुर्घटनामा परेर मोटरसाइकलमा सवार विराटनगर१५ का अन्दाजी १६ वर्षीय आदित्य साह र विराटनगर१४ का अन्दाजी १८ वर्षीय विकासकुमार यादव घाइते भएका छन्। घाइतेमध्ये आदित्वको अवस्था मध्यम र विकासको अवस्था सामान्य छ। कोइला लोड गरिएको ट्रक दुर्घटना लगत्तै सडकको साइडमा पल्टिएको थियो। ट्रक चालक फरार रहेकाले खोजी तीव्र पारिएको जोशीले बताए।
