शीर्षक,विवरण
प्रतिनिधिसभा बैठक जारी (लाइभ),"काठमाडौं : प्रतिनिधिसभा बैठक जारी रहेको छ। संसदीय छानबिन समितिको कार्यादेश टुंगाउन बसेको कार्यदलको बैठक लम्बिएपछि बिहान ११ बजे र २ बजे हुँदै ४:३० बजेका लागि बोलाइएको बैठक भर्खरै बसेको हो। बैठकमा उपप्रधानमन्त्री एवम् गृहमन्त्री रवि लामिछानेलाई बोल्न दिन कांग्रेसलगायत विपक्ष दल तयार भएका छन्। सभामुखले बोल्न समय दिएपनि कांग्रेसले निरन्तर अवरोध गरेपश्चात गृहमन्त्री लामिछानेमाथि लागेका आरोपमाथि संसदबाट जवाफ दिन पाएका छैनन्। यस अगाडिको बैठकमा सांसदहरुबीच धकेलाधकेल, सत्ता पक्ष र प्रतिपक्षबीच मुठभेटको अवस्थासमेत भएपछि बैठक स्थगित भएको थियो। आजको बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूची छ। बैठकमा सभामुख घिमिरेले प्रतिनिधिसभा नियमावली २०७९ को नियम १० बमोजिम बैठकको अध्यक्षता गर्न सदस्यहरूको मनोनयन गर्ने कार्यसूचीमा उल्लेख छ। यसैगरी बैठकमा प्रधानमन्त्री पुष्पकमल दाहाल 'प्रचण्ड'ले संघीय संसदनको दुवै सदनको संयुक्त बैठकलाई राष्ट्रपतिले गरेको सम्बोधनको प्रति टेबुल गर्नेछन्। प्रधानमन्त्रीले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्ने कार्सूची छ। उद्योग वाणिज्य तथा आपूर्ति मन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१ पेश गर्ने कार्यसूचीमा उल्लेख छ। उपप्रधान एवं गृहमन्त्री लामिछानले राजनीतिक दलसम्बन्धी 'दोस्रो संशोधन विधेयक २०८०' लाई फिर्ता लिने प्रस्ताव प्रस्तुत गर्ने कार्यसूची छ।"
प्रधानमन्त्रीले पहिलेभन्दा बढी विश्वासको मत पाउनुहुन्छ : माओवादी केन्द्र,काठमाडौं : नेकपा माओवादी केन्द्रका सांसद माधव सापकोटाले सोमबार प्रधानमन्त्री पुष्पकमल दाहाल प्रचण्डले विश्वासको मत पाउने बताएका छन्। प्रतिनिधि सभाको बैठकपश्चात उनले गठबन्धन र सरकार तलमाथि हुने कुनै कुरा नभएको बताएका हुन्। उनले पहिलेभन्दा बढी मत प्रधानमन्त्रीले पाउने बताए। सापकोटाले कार्यव्यवस्था समितिको बैठकमा गृहमन्त्री लामिछानेले संसद्मा सम्बोधन गर्ने र भोलि बैठक सञ्चालन गर्ने सहमति भएको बताए। सापकोटाले छानबिन समिति बनाउने सहमति भएपछि नै विभिन्न चरणमा छलफल भएको बताए। उनले व्यक्तिको नाम किटान गर्ने कि नगर्ने भन्ने विषयमा समितिमा सहमति नहुँदा टीओआर बन्न नसकेको दाबी गरे। सापकोटाले व्यक्ति केन्द्रित छानबिन समिति गठन गर्न नसकिने तर समग्र समस्याग्रस्त सहकारीको छानबिन गर्न सत्तागठबन्धन तयार रहेको जानकारी दिए।
"गृहमन्त्रीमाथि राज्यको निकायले छानबिन गर्न सक्दैन भनेर संसदीय समितिको माग गरेका हौं, टीओआरमा नाम राख्नैपर्छ : कांग्रेस","काठमाडौं : सहकारी ठगीसम्बन्धी संसदीय छानबिन समिति बनाउनेबारे कार्यादेश अर्थात टीओआर तय गर्न बसेको कार्यदलको बैठकमा गृहमन्त्री रवि लामिछानेलाई पनि छानबिनको दायरामा ल्याउनैपर्ने अडान कायमै राखेको छ। छानबिन समिति बनाउँदा त्यसको टीओआरमा सत्तापक्षले अहिले नाम उल्लेख गरिएका सहकारीको नाम राखेर जान सकिने तर व्यक्ति केन्द्रित बनाउन नहुने अडान राखेपछि बैठक रोकिएको हो। बैठकपछि कांग्रेस नेता तथा कार्यदलका सदस्य जीवन परियारले गृहमन्त्रीमाथि राज्यको निकायले छानबिन गर्न सक्दैन भनेर नै आफूहरुले संसदीय छानबिन समितिको माग गरेको भन्दै सोही कुरामा सहमति नभएको बताए। यद्यपि विश्वासको वातावरण बनिरहेकाले साँझ बस्ने बैठकमा सहमति जुट्ने विश्वास व्यक्त गरे। अहिले प्रतिनिधिसभामा गृहमन्त्री रवि लामिछानेले सम्बोधन गर्ने तयारी भएकाले त्यसपछि पनि फेरि छलफल थालिने परियारले जानकारी दिए। कार्यदलका अर्को सदस्य तथा राष्ट्रिय स्वतन्त्र पार्टीका सांसद शिशिर खनालले समग्र सहकारीमा छानबिन गर्नुपर्ने बताए। खनालले समग्र सहकारीको विषय भन्दा पनि कांग्रेसले गृहमन्त्रीलाई फोकस गरिरहेको भन्दै कुनै एक व्यक्तिलाई मात्रै दोषी हो भनेर उहीमाथि मात्रै छानबिन हुनु न्यायोचित नहुने बताए। सहकारी संस्था ठगीको विषय छानबिन गर्ने संसदीय समितिको कार्यादेश टुंगो लगाउन एमालेका नेता एवं कानुनमन्त्री पदम गिरीको नेतृत्वमा कार्यदल गठन गरिएको छ। उक्त समितिमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र राष्ट्रिय स्वतन्त्र पार्टीका सांसद शिशिर खनाल सदस्य छन्।"
"कांग्रेसले आफूलाई डेढ वर्षका लागि प्रधानमन्त्री अफर गर्यो, अस्वीकार गरेपछि संसद अवरोध : लामिछाने","काठमाडौं : रास्वपाका सभापति रवि लामिछानेले कांग्रेसले आफूलाई डेढ वर्षका लागि अफर गरेको बताएका छन्। आइतबार बेलु्का प्रतिनिधि सभालाई सम्बोधन गर्दै लामिछानेले गृहमन्त्री हुन नमिल्ने तर प्रधानमन्त्री हुन कुन नैतिकताले मिल्ने हो भन्दै कांग्रेसले प्रश्न गरेका छन्। म गृहमन्त्री हुन नमिल्ने भए प्रधानमन्त्री बन्न चाहिँ कुन नैतिकताले मिल्ने रहेछ। म आज यो सदनमा सोध्न चाहन्छु। उनले भने,अफर गर्नेले कान रातो पार्नुपर्दैन। म राजनीतिमा गोपनीयता ख्याल राख्ने मान्छे हुँ केही गोपनीयता राखौंला तर मेरो प्रश्न छ। हिजो मलाई डेढ महिना प्रधानमन्त्री हुन गरेको अफरको डेट अफर छ कि अझै बाँकी छ। यो कुराको जवाफ सदनमा उभिएर कांग्रेस सभापति शेरबहादुर देउवाले दिए राम्रो हुन्थ्यो। राति प्रधानमन्त्रीको अफर अनि अफर अस्वीकार गरेपछि भोलिपल्ट संसद अवरोध, संसदीय छानबिन समितिको माग उचित हो कि होइन ? उनले दोषी देखिए मैलाई हत्कडी लगाउनु भनेर प्रहरीलाई निर्देशन दिएको बताए। उनले कानुनले जे भन्छ प्रहरी सोहि अनुसार चल्ने बताए। सहकारी ठगीमा आफ्नो संलग्नता नभएको र भएको प्रमाणित गरे कारबाही भोग्न तयार रहेको उनले बताए। उनले फौजदारी कानुनबाहेकमा संसदीय छानबिन समिति गठन गर्न नमिल्ने भएपनि कांग्रेसको माग पूरा गर्न आफू तयार रहेको उल्लेख गरे।"
"छानबिन समिति नबनेसम्म सदन चल्दैन, विश्वासको मत लिने प्रक्रिया अगाडि बढ्दैन : कांग्रेस","काठमाडौं : नेपाली कांग्रेसका महामन्त्री गगन थापाले कांग्रेसको माग अनुसार उपप्रधान एवम् गृहमन्त्री रवि लामिछानेमाथि छानबिन समिति नबनेसम्म सदन चल्न नदिने दाबी गरेका छन्। आइतबार कांग्रेस महामन्त्री थापाले पत्रकार सम्मेलन गर्दै संसदीय छानबिन समिति गठन नभएसम्म प्रधानमन्त्री पुष्पकमल दाहाल प्रचण्डले विश्वासको मत लिने प्रक्रिया अगाडि नबढ्ने बताएका हुन्। उनले सांसद लामिछाने भएर नभई उपप्रधानमन्त्री भएकाले छानबिन गर्न लागिएकाले समिति नबनेसम्म कांग्रेसले संसदको कुनै कार्यसूचीमा प्रवेश गर्न नदिने बताए। जुन उद्देश्यका लागि छानबिन समिति गठनको माग गरिएको हो। त्यो उद्देश्य पूरा नभएसम्म संसदको काम कारबाहि अगाडि बढ्दैन। विश्वासको मत लिने प्रक्रिया पनि अगाडि बढ्दैन। उनले भने,हामी निर्वाध संसद चलोस् भन्ने चाहन्छौं। हाम्रो माग नाजायज छैन। भोली ११ बजे अगाडि संसदीय छानबिन समिति गठन गरेर सरकार, प्रधानमन्त्री, उपप्रधानमन्त्री आउनुहुन्छ भन्ने विश्वास लिएका छौं।"
सोमबार देशका यी स्थानमा हुने छ वर्षा,"काठमाडौं : सोमबार देशका कोशी, मधेश, गण्डकी र कर्णाली प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहने छ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा तथा तराई भूभागका एकदुई स्थानमा मेघगर्जनचट्याङहावा हुरी सहित हल्कादेखि मध्यम वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। सोमबार राति कोशी, मधेश, बागमती, गण्डकी, लुम्बिनी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने महाशाखाले जनाएको छ। कोशी, मधेश, बागमती र गण्डकी प्रदेशको केही स्थानहरूमा साथै लुम्बिनी प्रदेशका पुर्वी भूभागका थोरै स्थानहरूमा मेघगर्जनचट्याङहावा हुरीसहित हल्कादेखि मध्यम वर्षाको सम्भावना रहेको छ। कोशी, मधेश र गण्डकी प्रदेशको एकदुई स्थानमा भारी वर्षाको पनि सम्भावना रहेको छ । कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"देशका गोप्य सूचना विदेशीलाई बेच्ने एजेन्टलाई संसदबाट हटाऔं, मन्त्री होस् वा पार्टीको महामन्त्री : लामिछाने","काठमाडौं : उपप्रधान एवम् गृहमन्त्री रवि लामिछानेले कांग्रेसले सदनमा उठाएका प्रश्नको जवाफ दिएका छन्। आइतबार बेलुका प्रतिनिधि सभाको बैठकलाई सम्बोधन गर्दै गृहमन्त्री लामिछानेले कांग्रेसले पार्टी बैठक बसेर सांसद (आफू)लाई बोल्न दिनेनदिने निर्णय गरेको भन्दै आपत्ति जनाएका हुन्। उनले गोर्खा मिडियामा आफूले प्रवेश गर्दा स्वीट शेयर मात्र लिएको र जाँदा छोडेर गएको स्पष्ट पारे। उनले आफ्नो नाम मुछिएका सहकारीमा आफू सहकारीको सदस्य नभएको र ऋणसमेत नलिएकोसमेत प्रष्ट पारे। लामिछानेले यो देश अब तपाईंहरु (कांंग्रेस) को गनगनले मात्रै नचल्ने दाबी गरे। उनले अप्रमाणित हल्लाको पछाडि नलाग्न सबैलाई आग्रह गरे। लामिछानेले सहकारी ठगी गर्नेलाई मात्र नभई , कृषि अनुदानको रकम हिनामिना गरेर कुखुरा, माछा, खसी बोका, बाख्रा पाल्नेमाथि पनि छानबिन गरेर संसद बाहिर पठाउनुपर्ने धारणा राखे। दुईतीन वटा नागरिकता बोक्नेलाई मात्र होइन, एउटै नागरिकता र पासपोर्ट बोक्ने, तर देशका गोप्य सूचना विदेशीलाई बेच्नेलाई एजेन्ट संसदबाट हटाऔं। त्यो देशको मन्त्री होस् वा पार्टीको महामन्त्री होस्। उनले भने,संसदलाई लड्ने र भिड्ने थलो नबनाऔं। रास्वपा सभापति लामिछानेले आफूले सहकारीको ऋण लिएको प्रमाण पेस गर्न चुनौती दिँदै सहकारी ठगीको विषयमा व्यक्ति केन्द्रित संंसदीय छानबिन समिति बनाउन नसकिने धारणा राखे।"
मकवानपुरमा मोटरसाइकल चोरी गर्ने गिरोह पक्राउ,"हेटौंडा : मकवानपुर प्रहरीले मोटरसाइकल चोरीमा संलग्न गिरोह पक्राउ गरेको छ। पक्राउ पर्नेमा मिलन पाख्रिन, रत्न बहादुर गोले, संजिव भोलन,रमेश लोप्चन, सुवास बोम्जन र अशोक स्याङ्तान रहेका छन्। उनीहरूलाई चोरी मुद्दामा मकवानपुर जिल्ला अदालत हेटौंडाबाट ८ दिनको म्याद अनुमति लिई अनुसन्धान कार्य भइरहेको जिल्ला प्रहरी कार्यालय मकवानपुरका प्रहरी प्रवक्ता लक्ष्मी भण्डारीले बताए। पछिल्लो समय मकवानपुरमा दिनप्रतिदिन मोटरसाइकल चोरीको घटनाको गुनासो बढिरहेको थियो। प्रहरीले पनि चोरीमा संलग्न भएकाहरूको पत्ता लगाउन आफ्ना प्रहरी कार्यालयअन्तगर्त सबै कार्यालयमार्फत निरन्तर खोजी कार्य गर्दै आए पनि चोरीमा संलग्न भएका व्यक्ति पत्ता लगाउन निकै सकस परेको थियो। यसरी विभिन्न मितिमा चोरी भएका मोटरसाइकलहरूको खोजतलास गर्न र चोरी नियन्त्रण गर्ने कार्यमा मकवानपुर प्रहरी कार्यालय तथा मातहत कार्यालयहरूबाट संयुक्त रुपमा खटिँदै आएका थिए।"
वीरगन्जमा आयोजित घोडा दौड प्रतियोगितमा बिहारको घोडा प्रथम,"वीरगन्ज : वीरगन्जमा पहिलो पटक घोडा दौड प्रतियोगिता सम्पन्न भएको छ। वीरगन्ज१६ नगवामा आइतबार विपी कोइराला युवा नेतृत्व विकास मञ्च पर्साले आयोजना गरेको घोडा दौड प्रतियोगितामा भारत बिहारको मोतिहारीका नन्दकिशोर सहनीको घोडा प्रथम भएको छ। यस्तै भारत बिहारकै रामगढवा भेडिहारीका जोगिन्द्र यादवको घोडा दोस्रो र नेपालको बाराको कलैया सिसवा महेशपुरका कृष्ण मुरारी यादवको घोडा तेस्रो भएको छ। पाँच किलोमिटर दुरीको घोडा प्रतियोगितामा प्रथम भएको घोडसवार (घोडा धनी)लाई ४० लिटरको कुलर, दोस्रो हुन सफल घोडसवारलाई ३० लिटरको कुलर र तेस्रो स्थान प्राप्त घोडसवारलाई स्टयान्ड फ्यान पुरस्कार प्रदान गरिएको मञ्चका पर्सा अध्यक्ष हरिन्द्र यादवले बताए। नगवामा आयोजित नौं दिने शिवशक्ती रुद्र महायज्ञका अवसरमा आयोजित घोडा दौड प्रतियोगितामा नेपाल र भारतका गरी २५ वटा घोडाले भाग लिएका थिए। घोडा दौड प्रतियोगिताको उद्घाटन मधेश प्रदेशसभा सदस्य एवं नेपाली कांग्रेस पर्साका सभापति जनार्दन सिंह क्षेत्रीले गरेका थिए।"
करेन्ट लगाएर माछा मर्ने क्रममा युवकको मृत्यु,लमजुङ : लमजुङमा करेन्ट लगाएर माछा मार्ने क्रममा युवाको मृत्यु भएको छ। दोर्दी गाउँपालिकास्थित किसेदि खोलामा करेन्ट लगाएर माछा मार्ने क्रममा करेन्ट लागेर सोही गाउँपालिका४ जितौरेका २६ वर्षीय विकास गुरुङको मृत्यु भएको लमजुङ प्रहरीले जनाएको छ। स्थानीयका अनुसार गुरुङ शनिबार राति साथीसहित किसेदि खोलामा माछा मार्न गएका थिए। सोही ठाउँका बिनबहादुर गुरुङको धन्सारबाट बिजुलीको तार जोडी खोलामा माछा मार्ने क्रममा करेन्ट लागेर उनको मृत्यु भएको जिल्ला प्रहरी कार्यालय लमजुङका सूचना अधिकारी प्रहरी निरीक्षक थानेश्वर चापाईंले बताए। प्रहरी चौकी श्रीमञ्ज्याङका प्रहरी सहायक निरीक्षक हरिराम बोहोराले मृत्यु भएको खबर पाएलगत्तै प्रहरी टोली घटनास्थल पुगेको थियो। लमजुङ अस्पताल बेँसीशहरमा शव परीक्षणपछि परिवारको जिम्मा लगाई सकिएको प्रहरीले जनाएको छ।
इरानका राष्ट्रपति र विदेशमन्त्री सवार हेलिकोप्टर दुर्घटना,काठमाडौं : इरानका राष्ट्रपति इब्राहिम रइसी सवार हेलिकोप्टर दुर्घटना भएको छ। अजरबैजान प्रान्तमा उक्त हेलिकोप्टर दुर्घटना भएको एजेन्सीहरूले उल्लेख गरेका छन्। हेलिकोप्टरमा विदेशमन्त्री हुसैन अमिरअब्दुल्लाहियनसमेत सवार थिए। उनीहरूको अवस्थाबारे केही खुलेको छैन। इरानका गृहमन्त्री अहमद वाहिदीले राष्ट्रपति र गृहमन्त्री सवार हेलिकोप्टर दुर्घटना भएको पुष्टि गरेका छन्। हेलिकोप्टरमा अजरबैजान प्रान्तका गर्भनरलगायत भिआईपीहरू सवार रहेको बताइएको छ। इरानको सरकारी मिडियाका अनुसार मौसम प्रतिकुल बनेपछि हेलिकोप्टर ल्यान्डिङ गर्न सकेको थिएन। 'फोर्स ल्यान्डिङ'का क्रममा हेलिकोप्टर दुर्घटना भएको हुनसक्ने अनुमान सरकारी मिडियाको छ।
डिफेन्डिङ च्याम्पियन बाल जीवनलाई लिगको उपाधि,"बागलुङ : डिफेन्डिङ च्याम्पियन बाल जीवन खेलकुद क्लब (चिल्ड्रेन लाइफ)ले जिल्ला लिग फुटबल प्रतियोगिताको उपाधि रक्षा गरेको छ। आइतबार बाङ्गेचौर खेल मैदानमा भएको फाइनल खेलमा सुरुवातमै एक गोलले पछि परेको बाल जीवनले उत्कृष्ट पुनरागमन गर्दै पावर फिटनेस क्लबलाई ३१ गोलअन्तरले पराजित गर्दै उपाधि जितेको हो। पावर फिटनेसले पहिलो हाफको ३२ औं मिनेटमा गोल गर्दै टिमलाई सुरुवाती अग्रता दिलाए पनि त्यो लामो समय भने टिक्न सकेन। बाल जीवनका डिफेन्डरको गल्तीमा प्राप्त गरेको बललाई बरदानले वान भर्सेज वानमा उत्कृष्ट फिनिसिङ गरेका थिए। बाल जीवनको लागि पहिलो हाफमा थप गरिएको अतिरिक्त समयको सातौं मिनेटमा मिलन थापाले गोल गर्दै खेललाई बराबरीमा पुर्याए। दोस्रो हाफमा भने पावर फिटनेसले लगातार दुई गोल खान पुग्यो। बालजीवनका मिलनले खेलको ४५ औं मिनेटमा डिबक्स भित्र प्राप्त बललाई उत्कृष्ट गोलमा परिणत गर्दै टोलीको अग्रता दोब्बर बनाए। बाल जीवनका विपुल कार्कीले दोस्रो हाफमा थप गरिएको अतिरिक्त समयको १० औं मिनेटमा गोल गर्दै जित सुनिश्चित गरे। लिग विजेता बालजीवनले नगद ७५ हजारसहित ट्रफी, मेडल र प्राप्त गर्दा उपविजेतामा सीमित पावर फिटनेसले ४५ हजार, ट्रफी, मेडल र प्रमाणपत्र प्राप्त गरेको छ। यस्तै विधागत पुरस्कारमा पनि बाल जीवनका खेलाडीको वर्चस्व रह्यो। प्रतियोगिताको सर्वोत्कृष्ट खेलाडी पावर फिटनेसका वरदान थापा घोषित भएका छन्। बालजीवनका सौगात खड्का उत्कृष्ट गोलरक्षक, धनेन्द्र क्षेत्री उत्कृष्ट रक्षापंक्ति, प्रतियोगिता अवधिभर उत्कृष्ट खेल प्रदर्शन गर्दै ५ गोल गरेका निश्चल महतले उच्च गोलकर्ता र बागलुङ भगवती युवा क्लब (बागलुङ सुधार केन्द्र) ले फेयर प्लेको पुरस्कार जितेको आयोजक जिल्ला फुटबल संघ बागलुङका अध्यक्ष जय राजभण्डारीले बताए। अध्यक्ष राजभण्डारीले सर्वोत्कृष्ट र उत्कृष्ट खेलाडीहरुले जनही ५५ हजार रुपैयाँ प्राप्त गरेको जानकारी दिए। विजेता टोलीलाई गण्डकी प्रदेशका सांसद कृष्ण पाठक, बागलुङ नगरपालिका वडा नम्बर २ का वडा अध्यक्ष सुरज बोसेल, वडा नम्बर १ का वडासदस्य सोम बोहरा लगायतले पुरस्कार वितरण गरेका थिए।"
बर्दियामा मृत पाटेबाघ फेला पर्यो,"गुलरिया : बर्दियाको मधुवन नगरपालिका४ स्थित कालिका सामुदायिक वनमा मृत पाटेबाघ फेला परेको छ। कुहिएर गन्हाएको अवस्थामा मृत बाघ भेटिएको हो। धेरै समय अघि मृत्यु भएर किरा परेको अवस्थामा सामुदायिक वनमा वयस्क पाटेबाघ फेला परेको डिभिजन वन कार्यालय बर्दियाका प्रमुख प्रवीण विडारीले पुष्टि गरे। डिभिजन वन कार्यालय, बर्दिया राष्ट्रिय निकुञ्ज लगायत एनटीएनसीको प्राविधिक टोली घटनास्थलमा पुगी अनुसन्धान गरी रहेको उनले जानकारी दिए। प्राविधिक टोली घटना स्थलमा पुगेकोले पोस्टमार्टमपश्चात मात्र मृत्युको वास्तविक कारण पत्ता लाग्ने राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत अजित तुम्वाहाङफेले बताएका छन्। बुढो बाघ भए प्राकृतिक, वयस्क भए आपसमा लड्ने क्रममा मृत्यु भएको हुन सक्ने अनुमान छ। यस्ता घटनामा विषादीको कारण पनि हुन सक्ने भएकाले गहिरो अनुसन्धान भइरहेको उनले प्रस्ट्याए।"
प्रतिनिधि सभा बैठकको कार्यसूचीमा प्रधानमन्त्री प्रचण्डको विश्वासको मत,"काठमाडौं : प्रधानमन्त्री पुष्पकमल दाहाल प्रचण्ड चौथो पटक सोमबार विश्वासको मत लिने भएका छन्। आइतबार बेलुका संसद सचिवालयले जारी गरेको सम्भावित कार्यसूचीमा सोमबार प्रधानमन्त्री प्रचण्डले विश्वासको मत लिने उल्लेख छ। जनता समाजवादी पार्टी नेपालले सरकारलाई दिएको समर्थन वैशाख ३१ गते फिर्ता लिएकाले प्रधानमन्त्री प्रचण्डले चौथो पटक विश्वासको मत लिन लागेका हुन्। कार्यसूचीमा नेपालको संविधानको धारा १०० को उपधारा (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली, २०७९ को नियम १५५ बमोजिम प्रस्ताव पेश गर्नुहुने र उक्त प्रस्तावलाई निर्णयार्थ प्रस्तुत गरिने उल्लेख छ। जनता समाजवादी पार्टी नेपालले सरकारलाई दिएको समर्थन वैशाख ३१ गते फिर्ता लिएकाले प्रधानमन्त्री प्रचण्डले चौथो पटक विश्वासको मत लिन लागेका हुन्। यस अगाडि प्रधानमन्त्री प्रचण्डले प्रतिनिधिसभाको बैठकमा विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएका थिए। संविधानको धारा १०० को उपधारा (२)मा सरकारमा सहभागी दलले समर्थन फिर्ता लिएमा प्रधानमन्त्रीले ३० दिनभित्र विश्वासको मत लिनुपर्ने संवैधानिक व्यवस्था छ। प्रधानमन्त्रीलाई विश्वासको मत प्राप्त गर्न १३८ सांसदको समर्थन आवश्यक पर्छ। संसदको गतिरोध कायम रहेको,नीति तथा कार्यक्रम र बजेट पारित गर्नुपर्ने भएकाले त्यस अगावै प्रधानमन्त्री प्रचण्डले विश्वासको मत लिन लागेका हुन्। जेठ १ गते सरकारले नीति तथा कार्यक्रमा ल्याएको छ तर छलफल हुन सकेको छैन। जेठ १५ गते बजेट ल्याउनै पर्ने संवैधानिक व्यवस्था छ। आइतबारको बैठकमा उपप्रधान एवम् गृहमन्त्री रवि लामिछानेले कांग्रेस उठाएका प्रश्नको जवाफ दिएपछि सोमबारसम्म स्थगित भएको छ। सरकारमा हाल एमाले (७८ सभामुखसमेत),माओवादी केन्द्र (३०), रास्वपा (२१), जसपा (७), एकीकृत समाजवादी (१०) सहभागी छन्। नागरिक उन्मुक्ति र र स्वतन्त्र तीन सांसदको समर्थन रहेको छ। प्रचण्डले पछिल्लोपटक २०८० फागुन ३० गते विश्वासको मत पाएका थिए । प्रधानमन्त्री प्रचण्डले आफूलाई प्रतिनिधिसभामा तेस्रो पटक विश्वासको मतका लागि पेश गरेको प्रस्तावको पक्षमा १५७ मत र विपक्षमा ११० मत खसेको थियो। प्रधानमन्त्री प्रचण्डलाई नेकपा एमाले,माओवादी केन्द्र,रास्वपा, जसपा, नेकपा एकीकृत, नागरिक उन्मुक्ति र तीनजना स्वतन्त्र सांसद ( प्रभु साह,अमरेश कुमार सिंह र योगेन्द्र मण्डल) ले विश्वासको मत दिएका हुन्। कांग्रेस,राप्रपा,लोसपा,जनमतलगायतले मत दिएका थिएनन्। प्रचण्डले त्यसअघि २६ पुस २०७९ मा पहिलो पटक र ६ चैत्रमा दोस्रो पटक विश्वासको मत लिएका थिए। पहिलो पटक बैठकमा उपस्थित २७० सांसदमध्ये २६८ जनाले प्रचण्डलाई मत दिएका थिए। दोस्रो पटक बैठकमा उपस्थित २६२ सांसदमध्ये १७२ जनाले मत दिएका थिए। गत २०७९ पुस १० गते कांग्रेसको गठबन्धन तोडेर एमाले नेतृत्वको गठबन्धनबाट प्रचण्ड प्रधानमन्त्री नियुक्त भएका हुन्।"
शाखा स्थानान्तरणमार्फत सेवा विस्तार,"काठमाडौं : लक्ष्मी सनराइज बैंकले विराटनगरमा आफ्नो शाखा स्थानान्तरण मार्फत सेवा विस्तार गरेको छ। विराटनगर महानगरपालिका७ स्थित हनुमान दास रोडमा रहेका २ शाखामध्ये एउटा शाखा ५ किमि उत्तरतर्फ सोही महानगरपालिका३ स्थित पुष्पलाल चोकमा स्थानतरण गरिएको छ। स्थान्तरण गरिएको साविकको हनुमान दास रोडको शाखाका ग्राहकहरूले सोही ठाउँमा रहेको अर्को शाखा मार्फत सेवा लिन सक्ने छन्। स्थानान्तरण भएसँगै लक्ष्मी सनराइज बैंकले आफ्नो सेवा विस्तार गर्दै ग्राहकहरूमाझ बैंकिङ सेवाको पहुँच अझ सहज बनाउने विश्वास राखेको छ। स्थानतरण भएको शाखाले ग्राहक तथा व्यवसायहरूलाई सबै प्रकारका रिटेल बैँकिङ सेवाहरू प्रदान गर्नेछ। साथै आफ्ना ग्राहकहरूलाई थप व्यवस्थित र समुचित सेवा प्रदान गर्न बैंकले बिर्तामोडमा रहेका आफ्ना २ वटा शाखा गाभी साविक सनराइज बैंकको स्थान  भद्रपुर लाइन, बिर्तामोड नगरपालिका४, झापाबाट संयुक्त कारोबार सुरु गरेको छ। त्यसैगरी चितवन जिल्लास्थित भरतपुरको हाकिमचोकमा रहेका २ वटा शाखा पनि गाभिई साविकको लक्ष्मी बैंकको स्थान हाकिमचोक, भरतपुर महानगरपालिका१० बाट ग्राहकहरूलाई सेवा प्रदान गर्नेछ। हाल लक्ष्मी सनराइज बैंकको सञ्जालमा ५९ जिल्लामा २५६शाखा, ३१९ एटिएम, २८ एक्स्टेन्सन काउन्टर र १३० शाखारहित बैँकिङ एजेन्ट रहेका छन्।"
सार्वजनिक जग्गा व्यक्तिका नाममा बनाउने विरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले कैलालीको टीकापुरस्थित मालपोत कार्यालयका तत्कालीन कार्यालय प्रमुख मोहन स्नेही रसाइलीसहितका व्यक्तिविरुद्ध विशेष अदालतमा मुद्दा दायर गरेको छ । साविक नारायणपुर८ को कित्ता नं ९०८ को १५ बिघा जग्गा फिल्डबुकमा जंगल भनी कायम भएकामा कित्ताकाट गरी व्यक्तिको नाममा कायम गरेको पाइएको छ । सार्वजनिक प्रकृतिको जग्गाबाट कित्ताकाट गरी व्यक्ति विशेषका नाममा कायम गर्ने कार्यमा संलग्न कर्मचारी तथा सो जग्गा आफ्नो नाममा कायम गराउने व्यक्तिलाई कारबाहीको माग गर्दै आयोगले विशेष अदालतमा मुद्दा दायर गरेको हो। आयोगले मालपोत कार्यालयका तत्कालीन कार्यालय प्रमुख र नायब सुब्बा अग्निबहादुर शाहीविरुद्ध २४ करोड छ लाख ६९ हजार बराबरको बिगो दाबी गरेको छ । यस्तै, नापी अधिकृत मानबहादुर चन्द, सर्वेक्षक दशरथ मण्डलविरुद्ध पनि समान बिगो दाबी गरेको छ। यसैगरी, जग्गाधनी दर्ता प्रमाणपत्र बनाउने बिन्द्रा रावल, कमलबहादुर रावल, सुशीलबहादुर रावल, विमलबहादुर रावलविरुद्ध पनि समान बिगो कामय गर्दै मुद्दा दायर गरिएको आयोगका प्रवक्ता नरहरि घिमिरेले जानकारी दिए।"
"गृहमन्त्री लामिछानेले सम्बोधन गरेपछि कांग्रेसले गर्यो विरोध, सोमबारसम्म संसद् बैठक स्थगित","काठमाडौं : उपप्रधानमन्त्री एवम् गृहमन्त्री रवि लामिछानेले संसदमा सम्बोधन गरेपछि प्रमुख प्रतिपक्ष दल कांग्रेसले बैठक अवरोध गरेको छ। आइतबार साँझ बसेको प्रतिनिधि सभाको बैठकमा सम्बोधन गरेपछि कांग्रेस र लोसपाले लामिछानेको भनाई चित्त नबुझेको भन्दै आफ्नो आसनबाट उठेर विरोध गरेको हो। कांग्रेसले विरोध गर्न उठेपछि सभामुख देवराज घिमिरेले कार्यसूचीका सबै विषय हटाएर सोमबार बिहान ११ बजे बस्ने गरी बैठक स्थगित गरेका छन्। बैठकमा लामिछानेले कांग्रेसले यस अगाडि आफूलाई संसदमा बोल्न नदिएर आरोपमा मात्र लगाएको दाबी गरे। उनले संसदीय छानबिन समितिको टीओआर बनाउन गठित समितिमा कांग्रेस विषयभन्दा व्यक्ति केन्द्रित समिति बनाउन उद्दत रहेको बताए। उनले भने, रास्वपा हुँदा सहमति हुन सकेन। टीओआर बनाउने समितिबाट रास्वपालाई हटाएर कस्तो समिति बनाउने हो बनाउनुस्। लामिछानेले भने, व्यक्ति केन्द्रित बनाउने कि विषयगत समिति बनाउने हो तपाईंहरु बसेर बनाउनुस्,हामी समितिमा नबसौंला। उनले व्यक्ति केन्द्रित नभई विषयमा केन्द्रित भएर सदनमा सरकारले ल्याउने कानुनलाई पारित गरेर सहकारी पीडितलाई सहयोग गर्नसमेत आग्रह गरे।"
आलुको बिउमा आत्मनिर्भर बनाउन रस्टिक स्टोर निर्माण,"अछाम : अछामका ३ पालिकामा आलुको बिउ भण्डारका लागि रस्टिक स्टोर निर्माण गरिएको छ। जिल्लाको रामारोशन गाउँपालिका५ रामारोशन,६ भटाकाटिया,७ सुतार, बान्नीगढी जयगढ गाउँपालिका३ छातासैन र मेल्लेख गाउँपालिका१ क्रषिदह, ६ षोडशामा रस्टिक स्टोर निर्माण गरिएको हो। प्रधानमन्त्री कृषि आधुनिकिकरण परियोजना कार्यान्वयन इकाई मंगलसेनको एक करोड २० लाखको लागतमा रस्टिक स्टोर निर्माण गरिएको परियोजना प्रमुख युवराज विकले जानकारी दिए। विशेष गरी आलुको बिउमा आत्मनिर्भर र बाहिरको बिउलाई पूर्णरुपमा रोक लगाउने लक्ष्यका साथ रस्टिक निर्माण गरिएको विकले बताए। आलुको बिउमा आत्मनिर्भर बनाउने उद्देश्यका साथ स्थानीयस्तरमा उपलब्ध स्रोत साधनको प्रयोग र हावापानी सुहाउने खालको सानो घर निर्माण गरिएको हुन्छ। जसलाई रस्टिक स्टोर भनिन्छ। जसमा आलुको बिउ भण्डारण गर्नका लागि साना साना र्याकहरू बनाइएको प्राविधिक पूर्णबहादुर ढुंगानाले बताए। रस्टिक स्टोर निर्माणपछि व्यावसायिक रुपमा आलु खेतीमा लागेका कृषकहरूलाई निकै सहज भएको रामारोशन दल्लेनाका कृषक जंगबहादुर बटालाले बताए। उनले आलु लगाउने सिजनमा आलुको बिउ खरिद गर्दा महंगो पर्ने बाहिरबाट ल्याउनुपर्ने वाध्यताको अन्त्य भएको बताए। दल्लेनाका २७ घरधुरीले रस्टिक स्टोरमा आलुको बिउ उत्पादन गर्ने र बिक्री गर्दै आइरहेका बटालाले बताए। बान्नीगढी जयगढ गाउँपालिका३ छातासैनका कृषक पूर्णबहादुर ठकुल्लाले करिब २ लाख जतिको आलुको बिउ बिक्री गरेको बताए। ठकुल्लाले बर्सेनि ७० देखि ८० क्विन्टल आलु उत्पादन गर्दै आइरहेका छन्। उनले बिउका लागि राखेको आलु कुहिने र बाहिर जिल्लाबाट ल्याउनुपर्ने अवस्था अब नरहेको भन्दै खुशी व्यक्त गरे। स्थानीय तहलाई बढी उत्पादन गर्ने कृषकहरूको कृषि उपजहरू कृषकको घरमै खरिद गर्न सुझाब दिएको जिल्ला समन्वय समिति प्रमुख ललित कुँवरले बताए। उनले कृषक आफैले बजारसम्म पुर्याउन बढी मूल्य पर्ने भएकाले स्थानीय सरकारले किसानको खेतबारीमै खरिदको व्यवस्था मिलाउनुपर्ने र कृषकहरूले पनि प्रशस्त मात्रामा उत्पादनमा जोड दिनुपर्ने बताए। समन्वय प्रमुख कुँवरले पालिकाहरूको वार्षिक समीक्षामा आफूले पटकपटक यही कुरा राख्दै आएको बताए।"
गृहमन्त्रीले फाइल खोल्दिम् भनेर तर्साउने हो र ? गलत भए फैसला गर्ने हो : गगन थापा,"काठमाडौं : नेपाली कांग्रेसका महामन्त्री गगन थापाले गृहमन्त्री रवि लामिछानेले भनेका विषयमा फाइल खोल्न कांग्रेस तयार रहेको बताएका छन्। गृहमन्त्री लामिछानेले संसदमा सम्बोधन गरेपछि आइतबार साँझ कांग्रेस महामन्त्री थापाले गरेको पत्रकार सम्मेलनमा लामिछानेले आज उठाएका विषयमाथि छानबिन गर्न तयार रहेको धारणा राखेका हुन्। थापाले लामिछानेको सिंगो प्रयास सांसद र जनतालाई बहकाउने प्रयास भएको बताए। थापाले लामिछाने गृहमन्त्री हो कि टेलिभिजन प्रस्तोता हो भन्दै प्रश्न उठाए। उनले भने,तेरो फाइल खोल्दिम, तेरो अनुसन्धान गर्दिम भनेर तर्साउने हो र ? गृह मन्त्रालय भनेको ठूलो जिम्मेवारी हो, धमाधम फाइल खोल्ने हो, धमाधम अनुसन्धान गर्ने हो, गलत भए कारबाही पो गर्ने हो त । थापाले कांग्रेसले लामिछानेलाई प्रधानमन्त्री बनाउन कुनै अफर नगरेको बताए। तर उनले रास्वपाका नेताले डेमोक्रेटिक अलाइन्स बनाउन तयार रहेको सन्देश लिएर आइरहेको उल्लेख गरे। थापाले संसदमा सहकारीबाट ऋण लिएको छैन भनेपनि लामिछाने सहकारी ठगीमा संलग्न रहेको प्रमाण आफूसँग रहेको दाबी गरे। उनले सहकारीबाट ऋण लिएर गोर्खा मिडियामा शेयर किनेको कागजातबाट पुष्टि हुने दाबी गरे।"
रकम बुझाउन नसकेपछि तीन दिनदेखि शव अस्पतालमै,"विराटनगर : विराटनगरमा रहेको विराट नर्सिङ अस्पताललाई ८ लाख रुपैयाँ बुझाउन नसकेपछि ३ दिनदेखि शव अस्पतालमै राखिएको छ। अस्पतालमा तिर्नुपर्ने रकम बुझाउन नसकेपछि सप्तरीको बलानबिहुल गाउँपालिका२ का ४२ वर्षीय श्याम कुमारी रामको शव अस्पतालमा राखिएको हो। उनका श्रीमान उमेश रामले विराटनगरमा पत्रकार सम्मेलनको आयोजना गरेर अस्पतालले ८ लाख रुपैयाँ तिरेपछि मात्र शव लैजान दिने बताएको जानकारी दिए। उनले भने, श्रीमतीको मृत्यु भएको आज तीन दिन भयो। अस्पतालले रकम बुझाएपछि मात्र शव लैजान दिने भन्दै आएको छ। तीन दिन भयो सुतेको छैन। आफन्त शव कुरेर बसिरहेका छन्। चैत ५ गते स १ त ३२८ नम्बरको ट्याक्टरले ठक्कर दिएपछि उनी गम्भीर घाइते भएकी थिइन्। परिवारले उनलाई उपचारका लागि विराट नर्सिङ होममा ल्याएका थिए। उपचारका क्रममा उनको वैशाख ३ गते मृत्यु भयो। आर्थिक अवस्था नाजुक रहेको रामको उपचारमा १२ लाख खर्च भएको उमेशले बताए। हस्पिटलको १२ लाखमध्ये चार लाख ७४ हजार रुपैयाँ र फार्मेशीको ८ लाख मध्ये ५ लाख २५ हजार रुपैयाँ दिएको बताए।"
एमालेको प्राथमिकता सत्ता समीकरणको निरन्तरता र कम्युनिष्ट शक्ति निर्माण : महासचिव पोखरेल,"दाङ : नेकपा (एमाले)का महासचिव शंकर पोखरेलले वर्तमान सत्ता समीकरणको भविष्य प्रधानमन्त्रीको कार्यशैलीमा भरपर्ने बताएका छन्। प्रेस चौतारी नेपाल दाङले आयोजना गरेको पत्रकार सम्मेलनमा बोल्दै पोखरेलले प्रधानमन्त्री प्रचण्डले न्यूनतम नीतिगत प्राथमिकता र साझा संकल्पका आधारमा काम गरूञ्जेल एमाले गठबन्धनकै पक्षमा रहने बताएका हुन्। महासचिव पोखरेलले सत्ता बाहिर रहनुको छटपटीले काँग्रेस नेताहरूमा देखिएको उनको भनाई छ। उनले वर्तमान सत्ता गठबन्धनलाई २०८४ सालसम्म निरन्तरता दिने बताए। पोखरेलले भने,एमाले गठबन्धनको विकल्प खोज्ने पक्षमा छैन। वर्तमान सत्ता समीकरणलाई २०८४ को निर्वाचनसम्म निरन्तरता दिने पक्षमा हामी छौं। विगतमा कम्युनिष्ट एकता बचाउन नसक्नु गम्भीर त्रुटी भएको बताउँदै महासचिव पोखरेलले एमालेको प्राथमिकता वर्तमान सत्ता समीकरणको निरन्तरता र बलियो कम्युनिष्ट शक्ति निर्माण नै रहेको बताए। एमालेको प्राथमिकता वर्तमान सत्ता समीकरणको निरन्तरता हो। बलियो कम्युनिष्ट शक्ति निर्माण हो, महासचिव पोखरेलले भने पार्टी एकता र २०८४ को निर्वाचनका लागि नयाँ सत्ता समीकरण निर्माण भएको नभई मुलुकलाई संकटमुक्त बनाउनका लागि हो। कम्युनिष्ट शक्तिका बीचमा सहकार्यको थालनी गर्नु मात्रै हो। संसदमा गृहमन्त्रीलाई बोल्नमा रोक लगाउनु कांग्रेसको पश्चगामी सोच महासचिव पोखरेलले संसदमा गृहमन्त्री रवि लामिछानेलाई बोल्नमा रोक लगाउनु कांग्रेसको पश्चगामी सोच भएको टिप्पणी गरे। उनले यो प्रयत्न परिवर्तनका लागि सङ्घर्ष गरेको पार्टी नेपाली कांग्रेसका लागि शोभनीय नभएको बताए। उनले भने,गृहमन्त्रीले आफूमाथि लागेका आरोपबारे सदनमा बोल्न पाउनुपर्छ। अनि उहाँका नाममा मात्रै होइन, सिङ्गो सहकारी समस्याका बारेमा छानबिन गरिनुपर्छ। महासचिव पोखरेलले प्रक्रियाबाटै सहमतिमा जिल्ला नेतृत्व चयन गरेर दाङका नेता कार्यकर्ताले मुलुकलाई सन्देश प्रवाह गर्ने विश्वास व्यक्त गरे।"
राष्ट्रियसभाको बैठक पनि सर्यो,काठमाडौं : दिउँसो १ बजेर १५ मिनेटका लागि तय गरिएको राष्ट्रियसभाको बैठक दुई घण्टाका लागि सारिएको छ । संसद् सचिवालयका अनुसारका दिउँसो ३ बजेर १५ मिनेटमा बस्नेगरी बैठक तय भएको छ। सहकारीको रकम अपचलनकासम्बन्धी संसदीय छानबिन समिति गठनका लागि कार्यादेश टुङ्गो लगाउन अहिले सत्तापक्ष दल र प्रमुख प्रतिपक्षी दल नेपाली कांग्रेसबीच छलफल जारी छ। कार्यादेश टुङ्गो लाग्न नसकेपछि बैठक सारिएको हो । यसअघि प्रतिनिधिसभाको बैठक पनि दिउँसो दुई बजे बस्ने गरी सारिएको थियो। सहकारी ठगी प्रकरणमा मुछिएपछि उपप्रधान एवं गृहमन्त्री रवि लामिछानेमाथि छानबिन गर्न संसदीय समिति गठन गर्न सत्ता पक्ष र प्रतिपक्षबीच सहमत भइपनि कार्यादेशमा सहमति जुट्न नसकेपछि संघीय संसदका दुवै सदन प्रभावित भएका छन्।
पार्टीभित्र आन्तरिक छलफलपश्चात कांग्रेसतर्फका कार्यदल सदस्य पुन : बैठकमा,"काठमाडौं : कांग्रेसभित्र आन्तरिक छलफलपश्चात कांग्रेसतर्फका सदस्यहरु पुन: कार्यदलको बैठक सुरु भएको छ। सत्ता पक्ष र प्रतिपक्ष आआफ्नै अडानमा रहँदा आइतबार बिहान बसेको संसदीय छानबिन समितिको कार्यादेश टुंग्याउन बसेको कार्यदलको बैठकमा टीओआर टुंग्याउन बाँकी रहेको हो। कानुन न्याय तथा संसदीय मामिला मन्त्रालयमा आइतबार बसेको कार्यदलको बैठकमा कांग्रेस सैद्धान्तिक रुपमा सहमति भएपनि केहि विषयमा सहमति हुन नसक्दा बैठक रोकेर कार्यदलका सदस्यहरु महामन्त्री गगन थापा र प्रमुख सचेतक रमेश लेखकलाई मस्यौदाको ब्रिफिङ गर्न पुगेका थिए। उनीहरुको निर्देशन पश्चात कार्यदलको बैठकमा सहभागी भएका हुन्। कार्यादेशमा उपप्रधानमन्त्री गृहमन्त्री रवि लामिछानेको नाम राख्ने कि नराख्ने भन्ने विवाद कायमै छ। गोलमोटोल कुरा गरेर सत्तापक्ष मूल मुद्दाबाट भागेको कांग्रेसले आरोप लगाएको छ। लामिछाने जोडिएका सहकारीको नाम राख्न कार्यदलका सदस्यहरु सकारात्मक छन्। कार्यदलका सदस्यहरुबीच भएको सहमतिको मस्यौदामाथि कांग्रेसमा आन्तरिक छलफलमा गृहमन्त्री लामिछानेको नाम राख्नैपर्ने जोड छ। उनीहरुले गृहमन्त्री र गोर्खा मिडियाले रकम अपचलन गरेका सहकारीको नाम नराख्दा कांग्रेसले संसद्मा राख्दै आएको माग पूरा नहुने उनीहरुको भनाई छ। संसदीय समितिको कार्यादेश (टीओआर) बारे कार्यदलस्तरमा भएको छलफलमा अधिकांश विषयमा सहमति नजिक पुगेको एमालेका प्रमुख सचेतक महेश बर्तौलाले जानकारी दिए। उनले भने,सहमति नजिक पुगेका छौं तर बैठक टुंगिएको छैन, मोटामोटी छलफल भएको छ। एकाध विषयमा कांग्रेसको असहमति छन्। सैद्धान्तिक रुपमा सहमति भएपनि बुँदागत रुपमा आज बेलुकासम्म टुंगिन सक्छ। विषयगत,नीतिगत र कानुनी रुपमा कसरी लाभ हुन सक्छ भनेर टीओआर टुंग्याउनुपर्ने भएकाले सहमत हुन समय लाग्ने उनले बताए। समग्र समस्याग्रत सहकारीको समाधान होस्, संसदीय छानबिन समिति भनेको सांसदहरुको संलग्नतामा हुने समिति हो, त्यसले अनुसन्धान अधिकारीको रुपमा कति काम गर्न सक्छसक्दैन त्यो पनि याद गरौं। बर्तौलाले भने, नीतिगत र कानुनी पक्षमा कसरी लाभ हुने गरी कसरी पुग्न सकिन्छ भन्ने ठाउँबाटै टीओआर निर्माण गरौं भन्ने सहमति भएको छ।"
"कार्यदलको बैठक : टीओआरमा सहमति जुटेन, कांग्रेसले माग्यो थप समय","काठमाडौं : सत्ता पक्ष र प्रतिपक्ष आआफ्नै अडानमा रहँदा संसदीय छानबिन समितिको कार्यादेश टुंग्याउन बसेको कार्यदलको बैठकमा सहमति जुटेको छैन। कानुन न्याय तथा संसदीय मामिला मन्त्रालयमा आइतबार बसेको कार्यदलको बैठकमा दलहरु सैद्धान्तिक सहमतिको नजिक पुगेपनि टीओआर टुंग्याउन बाँकी रहेको हो। सिंहदरबारमा भएको बैठकपश्चात एमालेका प्रमुख सचेतक महेश बर्तौलाले कांग्रेससँग सैद्धान्तिक रुपमा सहमति भएपनि बुँदागत रुपमा टुंग्याउन समय लाग्ने जानकारी दिए। उनले भने, सहमति नजिक पुगेका छौं तर बैठक टुंगिएको छैन, मोटामोटी छलफल भएको छ। एकाध विषयमा कांग्रेसको असहमति छन्। कांग्रेसले थप छलफल गर्न समय माग गरेको छ। सैद्धान्तिक रुपमा सहमति भएपनि बुँदागत रुपमा आज बेलुकासम्म टुंगिन सक्छ। कांग्रेसले समय मागेपछि कार्यदलको बैठक २० मिनेटका लागि स्थगित भएको छ। विषयगत, नीतिगत र कानुनी रुपमा कसरी लाभ हुन सक्छ भनेर टीओआर टुंग्याउनुपर्ने भएकाले केहि समयपश्चात सहमत हुन सक्ने उनले बताए। समग्र समस्याग्रत सहकारीको समाधान होस्, संसदीय छानबिन समिति भनेको सांसदहरुको संलग्नतामा हुने समिति हो, त्यसले अनुसन्धान अधिकारीको रुपमा कति काम गर्न सक्छसक्दैन त्यो पनि याद गरौं।बर्तौलाले भने, नीतिगत र कानुनी पक्षमा कसरी लाभ हुने गरी पुग्न सकिन्छ भन्ने ठाउँबाटै टीओआर निर्माण गरौं भन्ने सहमति भएको छ। कार्यादेशमा उपप्रधानमन्त्री गृहमन्त्री रवि लामिछानेको नाम राख्ने कि नराख्ने भन्ने विवाद कायमै छ। लामिछाने जोडिएका सहकारीको नाम राख्न कार्यदलका सदस्यहरु सकारात्मक छन्। कार्यदलका सदस्यहरुबीच भएको सहमतिको मस्यौदामाथि कांग्रेसमा आन्तरिक छलफल गर्ने र त्यसपश्चात पुन बैठक बस्ने गरी कांग्रेस नेताहरु बाहिरिएका छन्। बर्तोलाले एक घण्टा पछि पुन: बैठक बस्ने जानकारी दिए। कार्यदलमा सहमति नहुँदा प्रतिनिधि सभाको बैठक प्रभावित भएको छ।"
नुवाकोटमा ३६५ जनाको स्वास्थ्य परीक्षण,"नुवाकोट : नुवाकोटको सल्लेमैदानमा निःशुल्क स्वास्थ्य उपचार शिविरमा ३६५ जनाको स्वास्थ्य परीक्षण गरिएको छ। शिवपुरी गाउँपालिका र त्रिशूली अस्पतालको संयुक्त आयोजनामा शिविर सञ्चालन गरिएको हो। शिविरमा हाइड्रोसिल, हर्निया, शल्यक्रिया, स्त्रीरोगको परीक्षण गरी निःशुल्क औषधि पनि प्रदान गरिएको छ। १२ जनाको शरीरको गाँठागुठी निकालेको, आठ जनाको हाइड्रोसिलको शल्यक्रिया, एक सय १० जनाको भिडियो एक्सरे, १६ जनाको हर्नियाको उपचार गरिएको शिविरको नेतृत्व गरेका त्रिशूली अस्पतालका प्रमुख डा राजेन्द्र लामाले जानकारी दिए। शिविरमा त्रिशूली अस्पतालका प्रमुख डा राजेन्द्र लामासहित ७ जनाको चिकित्सकको टोलीले उपचार सेवा प्रदान गरेको थियो।"
सरकार ढाल्ने चेतावनी दिँदै आएको एकीकृत समाजवादीले प्रधानमन्त्री प्रचण्डलाई विश्वासको मत दिने,"काठमाडौं : सत्ता समीकरणमा सम्मानजनक व्यवहार नभएको भन्दै सरकार ढाल्ने चेतावनी दिँदै आएको नेकपा एकीकृत समाजवादीले प्रधानमन्त्री पुष्पकमल दाहाल प्रचण्डलाई विश्वासको मत दिने भएको छ। उपेन्द्र यादवको पार्टीलाई देखाएर बार्गेनिङ गर्दै आएको एकीकृत समाजवादीले जसपा नेपाल फुटेपश्चात प्रधानमन्त्रीलाई विश्वासको मत दिने भएको हो। आइतबार पेसागत महासंघ नेपालको स्थापना दिवसमा आयोजित कार्यक्रममा एसका अध्यक्ष माधवकुमार नेपालले प्रधानमन्त्री प्रचण्डलाई विश्वासको मत दिने स्पष्ट पारे। भोलि नै प्रधानमन्त्रीले विश्वासको मत लिने कुरा पनि चलिरहेको छ,हामी यो सरकारमा सहभागी छौं। मन्त्री हाम्रो पार्टीका नेता हुनुहुन्छ, त्यसकारण हामीले विश्वासको मत दिनेनदिने त प्रश्नै उठ्दैन। यहाँ कसैले शंका उपशंका नगरे हुन्छ है मिडिया साथीहरू, कुनै इफ, कुनै बट छैन अहिले, विथआउट रिजर्भेसन हाम्रो सरकारलाई विश्वासको मत उपलब्ध हुनेछ। जनता समाजवादी पार्टी नेपालले सरकारलाई दिएको समर्थन फिर्ता लिएकाले प्रधानमन्त्री प्रचण्डले प्रतिनिधिसभाको बैठकमा जेठ ७ गते विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएका छन्। कांग्रेसजसपा र एकीकृत समाजवादीबीच सहकार्यबारे छलफल हुँदा अखिल नेपाल महिला संघ समाजवादीको कार्यक्रममा बैशाख १७ गते नेपालले आफू प्रधानमन्त्री बन्छ कि भनेर केही व्यक्तिलाई पोल्न थालेको टिप्पणी गरेका थिए। नेपालले भनेका थिए, हामी प्रधानमन्त्री बन्छौं भनेर कतिपयलाई पोल्न थाल्या छ। कतै प्रधानमन्त्री बनिहाल्छ कि भनेर पनि पोल्न थाल्या छ। पोल्ने मानिसहरु पनि छन् यो समाजमा। तिनलाई पोले पोलोस्। दन्दनी आगोले पोलिरहोस् त्यस्ता प्रवृत्ति बोक्नेहरुलाई धिक्कार छ, म भन्न चाहन्छु। जवाफमा सत्ता पक्षकै एमाले अध्यक्ष केपी शर्मा ओलीले भनेका थिए, अहिले पनि तपाईंहरुले देखिराख्नु भएको छ, एक जना मान्छे कराउँदै हिँडेका छन्, मलाई प्रधानमन्त्री हुन आँट्यो भनेर केही मान्छेलाई पीर पर्या छ, पोल्या छ भत्भत भनेर, कता प्रधानमन्त्री हुन आँटेको हो ? म त कहीँ पनि देख्दिनँ। गृह जिल्ला रौतहट पुगेर नेपालले आफूहरुलाई अपमान गरेर कसैले कमजोर ठान्ने कुचेष्टा गरे देशमा अर्को उथलपुथल ल्याइदिने चेतावनी दिएका थिए। यदि हाम्रो पार्टीको भूमिकालाई कसैले अवमूल्यन गर्यो भने उसले ठूलो मूल्य चुकाउनुपर्छ। हाम्रो आफ्नै स्वाभीमान र महत्व छ । कुरा बुझ्यो भने ठीक छ, नत्र सबै उल्टिन्छ र देशमा अर्को उथलपुथल हुन्छ। पछिल्लो समय जसपा नेपाल विभाजन भएर जसपा बनेपछि भने राष्ट्रिय पार्टी बन्न नसकेको एकीकृत समाजवादी हच्किएको छ। एकीकृत समाजवादी बिना नै विश्वासको मत पुग्ने र आफ्नो पार्टी फुट्न सक्ने त्रासमा एक कदम पछाडि हटेको छ। पछिल्लो समयमा पार्टी अध्यक्ष नेपालको कार्यशैली र एजेण्डालाई लिएर एकीकृत समाजवादीका नेता झलनाथ खनालसहितका नेताहरु सन्तुष्ट छैनन्। त्यसो त वर्तमान नयाँ सत्ता समिकरण बन्दा एकीकृत समाजवादी बाहिर थियो। एमालेको कर्नरमा परेको एकीकृत समाजवादीले पुन: नयाँ गठबन्धन बन्दा स्वामित्त्व लिन पाएको थिए। सत्तामा सँगै भएपनि अहिलेपनि एमाले र एसबीच सम्बन्ध राम्रो छैन। एमालेबाट विभाजित भएर आएको नेकपा (एकीकृत समाजवादी)नयाँ दल दर्ता भएकाले ५ वर्षसम्म विभाजित भएर अर्को दल दर्ता हुन नसक्ने कानुनी व्यवस्था छ तर सम्मानित नेता खनालले ६ जना सांसद लिएर आफूले पार्टी फुटाउन लागेको हल्ला चलेको भन्दै पार्टी विरोधी छुद्रतापूर्ण प्रचारबाट होसियार बन्न विज्ञप्ति जारी गर्नु परेको थियो। यतिबेला मुलुकमा राजनीतिक शक्तिहरू ध्रुवीकरण हुने प्रक्रिया तीव्र रुपले अघि बढ्दै छ। यहि २१ फागुन २०८० बाट मुलुकमा नयाँ राजनीतिक समिकरणले आकार लिएको छ। हाम्रो पार्टी पनि यहि समिकरणमा संलग्न भएको कुरा सर्वविदित नै छ। खनादले विज्ञप्ति जारी गर्दै भनेका थिए, केहि दिनअघि मात्र तत्कालिन जनता समाजवादी पार्टी नेपाल समेत विभाजित भएको छ। यहि शिलशिलामा केहि दिन देखि हाम्रो गौरवमय पार्टी नेपाल कम्युनिष्ट पार्टी (एकीकृत समाजवादी) पनि विभाजित हुँदैछ, ६ जना सांसद लिएर झलनाथ खनालले संसदीय दल फुटाउँदै छन् भन्ने हल्ला बडो तीब्र रुपले फैलाईएको छ। संसद् गतिरोध अन्त्य नहुँदा संवैधानिक जटिलता खडा हुने भएकाले छलफल गर्नुपर्ने नेपालको भनाई छ। नेपालले भने,नीति र कार्यक्रमको सन्दर्भमा संसदमा छलफल गर्ने ढोका नखोल्दा केके संवैधानिक जटिलता खडा हुन्छ। यसलाई पनि ध्यानमा राख्नुपर्ने हुन्छ।"
जसपा नेपाल छाडेका सांसदलाई प्रधानमन्त्रीलाई विश्वासको मत दिनबाट रोक्न सर्वोच्च पुगे उपेन्द्र,"काठमाडौं : प्रधानमन्त्री पुष्पकमल दाहाल 'प्रचण्ड'ले सोमबार लिन लागेको विश्वासको मत दिनबाट रोक्न जनता समाजवादी पार्टी नेपालका अध्यक्ष उपेन्द्र यादव सर्वोच्च अदालत पुगेका छन्। जसपा नेपालबाट फुटेर दर्ता भएको अशोक राई नेतृत्वको जसपाका सातजना सांसदलाई प्रधानमन्त्री 'प्रचण्ड' लाई विश्वासको मत दिनबाट रोक्न यादव सर्वोच्च पुगेका हुन्। यादवले दिएको रिट दर्ता भइसकेको सर्वोच्च अदालतका सूचना अधिकारी गोविन्दप्रसाद घिमिरेले जानकारी दिए। उनका अनुसार भोलिका लागि पेशी तोकिएको छ। यसअघि सर्वोच्च अदालतले अशोक राई नेतृत्वको जसपालाई यथास्थितिमा राख्न अल्पकालीन अन्तरिम आदेश जारी गरेको थियो। जसपा नेपालका प्रवक्ता मनिष सुमनले सर्वोच्चको यसअघिको आदेशअनुसार रिट दायर गरेको जानकारी दिए। जसपामा अध्यक्ष राईसहित सुशीला श्रेष्ठ, नवलकिशोर साह, प्रदीप यादव, रञ्जु झा, वीरेन्द्र महतो र हसिना खान सांसद छन्। जसपा नेपालबाट फुटेर दर्ता भएको जसपा निर्णय यथास्थितिमा राख्न दिएको अल्पकालीन अन्तरिम आदेश कार्यान्वयनको माग गर्दै उनी सर्वोच्च पुगेका हुन्। प्रधानमन्त्री प्रचण्डले भोलि विश्वासको मत लिनका लागि व्यवस्था मिलाउन संसद सचिवालयमा पत्राचार गरेका छन्। यादव नेतृत्वको जसपा नेपालबाट छुट्टिएर ७ जना सांसदले २०८१ साल वैशाख २३ गते छुट्टै दल दर्ता गराएका थिए। निर्वाचन आयोगले सो दललाई वैशाख २४ गते दर्ता गरेको थियो। आयोगको निर्णयविरुद्ध यादवले सर्वोच्चमा रिट दायर गरेका थिए। राई नेतृत्वको जसपा प्रचण्ड नेतृत्वको सरकारमा सहभागी भएको छ। जसपाबाट प्रदीप यादव स्वास्थ्य मन्त्री, नवलकिशोर साह सुडी वनमन्त्री र हसिना खान राज्यमन्त्री छन्।"
"प्यालेस्टाइनको शरणार्थी शिविरलाई लक्षित गरी इजरायली हवाई आक्रमण, २० जनाको मृत्यु","मध्य प्यालेस्टिनी क्षेत्रमा रहेको शरणार्थी शिविरको एक घरलाई लक्षित गरि गरिएको इजरायली हवाई आक्रमणमा परी २० जनाको मृत्यु भएको आइतबार गाजा अस्पतालले जनाएको छ । 'मध्य गाजाको अलनुसिरात शरणार्थी शिविरमा रहेको हसन परिवारको घरलाई इजरायली हवाई आक्रमणले निशाना बनाएपछि बीस जना मृत र धेरै घाइते अवस्थामा यहाँ ल्याइएको छ', अलअक्सा शहीद अस्पतालमा एक विज्ञप्तिमा भनिएको छ। प्रत्यक्षदर्शीका अनुसार ३ बजे स्थानीय समयमा आक्रमण भएको थियो। इजरायली सेनाले घटनको रिपोर्ट जाँच गरिरहेको बताएको छ। प्यालेस्टिनी आधिकारिक समाचार एजेन्सी वफाले घाइतेहरुमध्ये धेरै बालबालिका रहेका र उद्धारकर्ताहरूले भग्नावशेषमुनि फसेका व्यक्तिहरूको खोजी गरिरहेको जानकारी दिएको छ । उत्तरी गाजाको जबालिया शिविरमा पनि प्यालेस्टिनी लडाकु र इजरायली सेनाबीच केही दिनदेखि झडप हुँदै आइरहेको छ। प्रत्यक्षदर्शीका अनुसार गाजा क्षेत्रमा रातको समयमा भएको हवाई आक्रमणमा अन्य धेरै घरहरू लक्षित गरिएको साथै राफाहका केही भागहरूमा पनि हवाई आक्रमण र गोलाबारी भएको थियो । घटनाको अघिल्लो दिन गाजामा थप दुई जना सैनिक मारिएको इजरायली सेनाले जनाएको छ। अक्टोबर २७ मा आक्रमण सुरु भएदेखि गाजाको सैन्य अभियानमा अहिलेसम्म दुई सय ८२ जना सैनिक मारिएको सेनाले जनाएको छ।"
मिनेटमा झर्यो हेटौंडाध्याङसिंगटार यात्रा,"मकवानपुर : हेटौंडाबिहान गाउँबाट हिँड्यो लामो समयको यात्रा पछि पुगिन्थ्यो हेटौंडा स्थानीय लवाङ लामा सम्झन्छन् । चाँडै हेटौंडा पुगेर काम भ्याएर फर्कन्छु भनेर हिँड्यो धेरै पटक काम नसकेर बास बस्नुपरेको उनी बताउँछन् । गाउँको बाटो डाँडाँपाखा हुँदै धुलाम्य भएर बल्ल बल्ल थानाभर्याङ उत्रिएर कपडा फेरी काम काजमा लाग्ने गरेका हामि अहिले छोटो समयमै हेटौंडा सम्मको यात्रा गर्न सक्ने भएकोमा खुशी भएको उनले बताए । तत्कालिन बसामाडि गाउँपालिकाबाट हेटौंडा उपमहानगरपालिकामा गाभिएको ध्याङसिंटार,शिखरकोट लगाएको क्षेत्रका बासिन्दा नकौंलिभैरबडाँडाहुँदै हेटौंडा११ थानाभर्याङ उत्रेर बजार सम्मको यात्रा गर्ने गर्दथे । अहिले पनि पैदलयात्राबाट करिब ४ घण्टा र सवारी यात्राबाट झण्डै अढाई घण्टाको यात्रा गनुपर्ने हेटौंडा१ का प्राविधिक छठुलाल शाहले बताए । सुरुसुरुमा यहाँसम्म आउँदा लाग्ने समय र अहिलेको समयमा धेरै फरक भइसकेको उनी बताउँछन् । हेटौंडा उपमहानगरपालिकाले हेटौंडा११ सहिद स्मारक सडकहुँदै गाउँजाने सडक निर्माण गरेसँगै स्थानीयको बजारसँगको दुरी नजिकिएको हो । नबलपुरबाट स्मारकहुँदै पुण्य क्षेत्रजाने सडकबाट उकालो लागेपछि करिब २० मिनेटको सवारी यात्रामा गाउँसम्म पुग्ने अवस्था भएको हेटौंडा१ का अध्यक्ष सबिन न्यौपानेले बताए । जनप्रतिनिधिमा निर्वाचित भएसँगै स्थानीयको बजारसँगको दुरीलाई घटाउनका लागि ७ वर्षको अवधिमा झण्डै १ करोड ५० लाख रुपँयाँ सडकको निर्माण,स्ल्याब ढलानसहितका काममा खर्च भएसँगै यात्राको समय छोटिएको उनले बताए । डाँडापाखाको उकालो बाटो पैदल यात्राबाट सदरमुकामसम्म आउन दिनैमाया मार्नुपर्ने अवस्थालाई चिर्दै स्थानीयको बजारसँगको पहुँचलाई सहज बनाउने वातावरण तयार गरिएको उनले बताए । घण्टौंको पैदल यात्राबाट सदरमुकाम सम्म आउँथ्यौं,पछि सवारीमा पनि लामै समय पार गर्नुको विकल्प हामीमा थिएन अब छोटो समयमा बजार पुग्ने अवस्था भयो हामी खुशी छौं,स्थानीय फूलमाया घलानले भनिन् । उपमहानगरपालिकाले गत आर्थिक वर्ष र चालु वर्षमा गरी ८३ लाख रुपँयाँ बजेट सडकका लागि दिएको छ । गत आर्थिक वर्षमा ५० लाख र चालु वर्षमा दिएको ३३ लाख रुपैयाँबाट बनदेवीबाट शिखरकोट जाने सडकअन्तर्गतको ५३० मिटर लामो सडकको स्तरीकरण र स्ल्याब ढलानको काम सुरु भएको छ । शुक्रबार सडकको नगर प्रमुख मीनाकुमारी लामा, उप प्रमुख राजेश बानियाँले संयुक्त रुपमा सडक निर्माणको शिलान्यास गरेका छन् । स्ल्याब ढलानको शिलान्यास गर्दै नगरप्रमुख लामाले गाउँलाई सहरसँगै चाँडै जोडौं, नगरवासीले स्वास्थ्यसहितका सुविधालाई सहजै उपभोग गर्ने अवस्था श्रृजना गर्नका लागि गाउँमा विकासको काममा तीब्रता दिएको बताइन् । उनले उपमहानगरमा गाभिएका तत्कालिन पाँच गाविसलाई लक्षित गर्दै विकासका कामलाई अघि बढाइएको जानकारी दिइन् । नगर उपप्रमुख बानियाँले समानुपातिक बिकासको अवधारणमा अहिले उपमहानगर रहेको बताए । पहिले नगरपालिकामा रहेका ११ बडा भन्दा पछि थपिएका ठाउँको विकास गर्न सके उपमहानगरको समग्र बिकास हुने धारणा रहेको बताए । उपमहानगरमा रहेर पनि शहरसँगको पहुँचमा कम्जोर रहेका ठाउँको विकासमा ध्यान दिँदै अघि बढेको बताए । सडक निर्माणसँगै १ नम्बर वडाको ध्याङसिंटार,नकौंली र १९ को डुमारे, लेकपानी क्षेत्रका नगरपवासीले आफ्नो कृषि उत्पादनलाई बजार सम्म ल्याउनेसँगै आवश्यक सुविधाबाट लाभान्वित हुने अवस्था बन्ने बताइएको छ ।"
म्याजिकल एआई फ्ल्यागशिप: अनर म्याजिक६ प्रो नेपालमा आउँदै,"काठमाडौं : नेपालका लागि अनरको आधिकारिक वितरक सेलट्रोन नेपालले नेपालमा इन्नोभेसन ल्याउँदै आएको छ। चाहे त्यो सबैभन्दा पातलो फोल्ड अनर म्याजिक भी२ होस् वा सबैभन्दा बलियो स्मार्टफोन अनर एक्स९बी, यसले अनर ग्लोबललाई पछ्याउँदै मानिसहरूलाई प्रविधि र नवीनताको अनुभव गराउँदै आएको छ। त्यसलाई निरन्तरता दिँदै यसले नेपालमा बहुप्रतिक्षित फ्ल्यागशिप अनर म्याजिक ६ प्रो भित्र्याउने जानकारी दिएको छ। अनर म्याजिक श्रृङ्खलाको फ्ल्यागशिप लाइनअपमा सबैभन्दा नयाँ थपिएको अनर म्याजिक ६ प्रोले फोटोग्राफी, डिस्प्ले, कार्यसम्पादन र एआईसंचालित प्रयोगकर्ता अनुभवहरूमा उन्नति गरेको छ। स्मार्टफोनले विश्व रेकर्ड तोड्दै पाँचवटा डीएक्सओमार्क गोल्ड लेबलहरू प्राप्त गर्ने उद्योगमा पहिलो भएको छ। एआईसञ्चालित फाल्कन क्यामेरा प्रणाली अघिल्लो पुस्ताको तुलनामा २८ गुणा ठूलो डाटाबेससँग प्रशिक्षित एआई मोडेलद्वारा सञ्चालित नयाँ र सुधारिएको अनर फाल्कन क्यामेरा प्रणालीलाई डेब्यु गर्दै, अनर म्याजिक ६ प्रोमा अनर एआई मोशन सेन्सिङ क्याप्चर, एक उन्नत एआई क्याप्चर एल्गोरिथ्म समावेश छ। जसले सहजै अनुमान गर्छ र निर्णायक क्याप्चर गर्छ। अनर म्याजिक ६ प्रोको उन्नत अनर एआई मोशन सेन्सिङ क्याप्चरले खेलकुद र दौडहरूमा रोमाञ्चक क्षणहरू खिच्नका लागि उत्तम बनाउँदै जम्पिङ, डान्सिङ र मार्शल आर्टजस्ता खेलकुद र गतिविधिहरूको फराकिलो दायरा समेटेर अति उच्च गुणस्तरको तस्बिरहरु खिच्दछ। थप रूपमा, अनरको नवीनतम क्यामेरा प्रणालीले  अप्टिकल जुम र  डिजिटल जुम सम्मको उल्लेखनीय १८० एम पी टेलिफोटो क्यामेरा लेन्स (, ) प्रस्तुत गर्दछ। अनर म्याजिक ६ प्रोमा ५० एम पी अल्ट्रा वाइड क्यामेरा (, ) र चर एपर्चर क्षमताहरू ( र , ) सहितको शक्तिशाली  मुख्य क्यामेरा पनि समावेश छ, बिना असाधारण स्पष्टतामा द्रुत गतिका क्षणहरू पनि खिच्न सक्छ। अनर नानो क्रिस्टर सिल्ड डिस्प्ले हालसम्मको मोबाइल जगतको सबैभन्दा ड्रपप्रतिरोधी स्क्रिन गिलासको विशेषता राख्दै अनर म्याजिक ६ प्रो प्रदर्शन ड्रप प्रतिरोधमा अपग्रेडको साथ अगाडि बढेको छ। को फाइभ स्टार ओभरअल ग्लास ड्रप रेजिस्टेन्स एबिलिटी प्रमाणीकरणद्वारा बहुविध परिदृश्यहरूमा प्रमाणित, डिस्प्लेले क्रिस्टल घनत्वमा ५० प्रतिशत सुधारको साथ उन्नत सामग्रीहरू प्रयोग गर्दछ। जसले नियमित गिलासको तुलनामा यसको झटका अवशोषण क्षमताहरू १० गुणासम्म बढाउँछ। यसको स्थायित्वका अतिरिक्त, अनर म्याजिक ६ प्रोले उद्योगको उच्चतम   ,  ,    , र   सुविधा सहित एक उद्योगअग्रणी ६८इन्च अखिलरेन्ज कमपावर  आई कम्फर्ट डिस्प्ले समावेश गर्दछ,। जसले मानवकेन्द्रित आविष्कारहरूको दायराका साथ प्रयोगकर्ताहरूको कल्याणलाई प्राथमिकता दिँदै एक असाधारण दृश्य अनुभव प्रदान गर्दछ। क्रस उद्योग नवाचारद्वारा संचालित शक्तिशाली पर्फर्मेन्स       द्वारा संचालित अनर म्याजिक ६ प्रोले  कार्यसम्पादनमा ३० प्रतिशतसुधार ल्याउँछ र नयाँ उपकरणहरूमा  कार्यसम्पादनमा २५ प्रतिशत वृद्धि गर्दछ।  एआई इन्जिनको कारण, अनर म्याजिक ६ प्रोमा एआई सुविधाहरू असाधारण प्रवाह र स्थिरताका साथ समर्थित छन् जुन अघिल्लो मोडलहरूको तुलनामा उल्लेखनीय ९८ प्रतिशत सुधार हो। थप रूपमा,     मोबाइल प्लेटफर्मले उत्कृष्ट ब्याट्री दक्षतामा असाधारण गेमिङ अनुभवहरू प्रदान गर्दछ र शक्तिशाली पर्फर्मेन्स लाइ निरन्तरता दिन्छ। सिलिकनकार्बन ब्याट्री लामो समयसम्म प्रयोगका लागि आफ्ना स्मार्टफोनमा भर पर्ने प्रयोगकर्ताहरूका लागि ब्याट्री जीवनको बढ्दो महत्त्वलाई महसुस गर्दै, अनर अन्य क्षेत्रहरूबाट स्मार्टफोनहरूमा उदीयमान ब्याट्री आविष्कारहरू लागू गर्ने पहिलो ब्रान्डको रूपमा उभिएको छ।विद्युतीय सवारी () उद्योगबाट प्रेरणा लिएर, अनरले अनर म्याजिक ६ प्रोमा सबै नयाँ अनर दोस्रो पुस्ताको सिलिकनकार्बन ब्याट्री अनर , ऊर्जा दक्षता वृद्धिको लागि ब्याटर व्यवस्थापन चिपसेट ल्याएको छ। ५६०० ले असाधारण कमतापमान प्रदर्शन गर्दछ, प्रयोगकर्ताहरूले केवल १० प्रतिशतब्याट्री स्तर बाँकी रहेको २०मा ८१ मिनेटको लागि यु्ट्युब भिडियो प्ले गर्न सक्छन्। थप रूपमा, यसको ८० अनर वायर्ड सुपरचार्ज र ६६ अनर वायरलेस सुपरचार्जको साथ, प्रयोगकर्ताहरूले अनर म्याजिक ६ प्रो लाई केवल ४० मिनेटमा १०० प्रतिशतसम्म चार्ज गर्न सक्छन्, जसले गर्दा व्यस्त प्रयोगकर्ताहरूलाई तिनीहरूको यन्त्रहरू द्रुत रूपमा चार्ज गर्न सक्षम बनाउछ। अनर म्याजिक ६ प्रोको उन्नत ब्याट्री टेक्नोलोजीको उत्कृष्टता स्थापित गर्दै, यसले डीएक्सओमार्क ग्लोबल ब्याट्री र्याङ्किङमा को शीर्ष स्कोरको साथ एक विशिष्ट पहिलो स्थान प्राप्त गरेको छ। साथै, २०२४मा सम्मानित पहिलो पाँच डीएक्सओमार्क लेबलहरू सहित, अनर म्याजिक ६ प्रोले उत्कृष्ट क्यामेरा, अडियो, डिस्प्ले, ब्याट्री र सेल्फी क्षमताहरूको प्रतिनिधित्व गर्दछ। एआईमा आधारित म्याजिक  अनर म्याजिक ६ प्रोले म्याजिक  अनावरण गरेको छ, जसको एन्ड्रोइडआधारित अपरेटिङ सिस्टमको नवीनतम संस्करण जसले पूर्ण रूपमा सशक्त अनरको प्लेटफर्मस्तर एआई र उद्योगको पहिलो उद्देश्यआधारित  परिचय गराउँछ। म्याजिक क्याप्सुल र म्याजिक पोर्टल जस्ता एआई विशेषताहरु का कारण अनर म्याजिक ६ प्रोले प्रयोगकर्ताहरूलाई थप सहज अनुभव प्रदान गर्दछ। स्क्रिनको शीर्षमा सूचना ब्यानरमा एक साधारण ट्यापको साथ, म्याजिक क्याप्सूलले थप जानकारी र सम्बन्धित विकल्पहरू प्रदान गर्न विस्तार गर्दछ, प्रयोगकर्ताहरूलाई आवश्यक स्रोतहरूमा तत्काल पहुँच प्रदान गर्दछ र अधिकतम उत्पादकता र दक्षताका लागि बहुविध एपहरू मार्फत नेभिगेट गर्ने आवश्यकतालाई हटाउँछ। उदाहरणका लागि, म्याजिक परोर्टलको एआईले म्यासेजमा भएको ठेगानाहरू द्रुत रूपमा पहिचान गर्छ र उनीहरूको औंलाको छेउमा सहज नेभिगेसन सक्षम पार्दै प्रयोगकर्ताहरूलाई गुगल नक्सामा निर्देशित गर्दछ। रंग, मूल्य निर्धारण र उपलब्धता अनर म्याजिक ६ प्रो कालो र एपी ग्रीन गरि दुइ सुन्दर रंगहरुमा उपलब्ध हुनेछ जसमा एपी ग्रीन भेगन लेदर ब्याकको साथ आउदछ। यो फोन (१२५१२) जीबी भेरियन्टमा आउँछ र लन्चिङ मिति भने खुलाइएको छैन। तर यो २१ मेको लागि प्रिबुकिङका लागि उपलब्ध हुने हल्ला भने रहेको छ। जबकि मूल्य अझै खुलाइएको छैन। तर यो अनरको परम्परा भएकाले अफर र उपहार सहित लन्च हुने विश्वास गरिन्छ भने ग्राहकहरूले यसलाई अफलाइन र अनलाइन स्टोरबाट पनि खरिद गर्न सक्नेछन्।"
"सेयर बजारमा फर्कियो उत्साह : नेप्से ४५ अंकले बढ्यो , कारोबार रकम ५ अर्ब नाघ्यो","काठमाडौं : साताको पहिलो कारोबार दिन आइतबार नेप्से परिसूचक ४५ अंकले बढेर बन्द भएको छ। नेप्से ४५६९ अंकले बढेर २०६४ विन्दुमा कायम भएको हो। सेन्सेटिभ इण्डेक्स ८३९ अंकले बढेको छ। दोहोरो अंकले बढेको बजारमा ५ अर्ब माथिको सेयर कारोबार भयो। यसदिन ३२३ स्क्रिप्सको १ करोड २२ लाख ४० हजार कित्ता सेयर ५ अर्ब २५ करोड १० लाख रुपैयाँमा खरिदबिक्री भए। चार स्टकको सेयर सकारात्मक सर्किट लेभलमा कारोबार भएको छ। आत्मनिर्भर लघुवित्त,सबैको लघुवित्त,सामुदायिक लघुवित्त र नेरुडे मिर्मिरे लघुवित्तको सेयर सकारात्मक सर्किट लेभलमा कारोबार भएको हो। माण्डु हाइड्रोपावरका लगानीकर्ताले भने गुमाए। सो कम्पनीको सेयर नकारात्मक सर्किट लेभलमा कारोबार भयो। कारोबार रकमका आधारमा सीईडीबी हाइड्रोपावर डेभलपमेन्ट कम्पनी शीर्ष स्थानमा रह्यो। सो कम्पनीको १४ करोड ८० लाख मूल्य बराबरको सेयर खरिदबिक्री भयो। फस्ट माइक्रो फाइनान्सको साढे ११ करोड बढीको सेयर कारोबार भयो।"
मध्यरातमा ढल्केवर ल्याइयो मालपोत र नापी कार्यालयको श्रेस्ता,"ढल्केवर(धनुषा) : धनुषाको ढल्केवरमा स्थापना भएको मालपोत र नापी कार्यालय सञ्चालनमा आउने नआउने विषयको अन्यौलता हटेको छ। शनिबार मध्यरातमा जनकपुरधामस्थित भूमिसुधार तथा मालपोत कार्यालय र नापी कार्यालयबाट मोठ श्रेस्तालगायतका आवश्यक कागजातहरू ढल्केवर ल्याएसँगै कार्यालय सञ्चालन आउने निश्चित भएको हो। मिथिला नगरपालिकाका नगरप्रमुख महेन्द्र महतोको विशेष सक्रियता र मिथिला ब्याडमिन्टन क्लबका अध्यक्ष सन्तोष कुमार महतोको अगुवाइमा कागजातहरू मध्यरातमा ढल्केवर ल्याइएको हो। कागजात ल्याउन स्थानीय प्रशासनले सहयोग गरेका थिए। प्रहरीको स्कटिङमा कागजातहरू ढल्केवर ल्याइएको हो। ढल्केवरमा मालपोत कार्यालय स्थापना भएयता जनकपुरधामका लेखापढी व्यवसायीहरू आन्दोलित बनेका थिए। उनीहरू विभिन्न नारबाजी गर्दै निरन्तर आन्दोलन र प्रदर्शन गर्दै आएका थिए। उनीहरूको विरोधका बाबजुद प्रहरी प्रशासनको सहयोगमा मोठश्रेष्ताहरू ढल्केवर ल्याइएको मिथिला उद्योग वाणिज्य संघ ढल्केवरका उपाध्यक्ष अध्यक्ष महतोले बताए। उनका अनुसार मालपोत र नापी कार्यालय ढल्केवरमा साविकका गाविसहरू ढल्केवर, बेंगाडावर, तुलसी, हरिहरपुर, नक्टाझिज, भुचक्रपुर, शान्तिपुर, गोदार, भरतपुर, रघुनाथपुरलगायत हालका तीन पालिका (मिथिला नगरपालिका, गणेशमान चारनाथ नगरपालिका र बटेश्वर गाउँपालिका) क्षेत्रका मोठश्रेष्ताहरू ल्याइएको छ। मालपोत र नापी कार्यालय ढल्केवरबाट सम्भवत आगामी साताबाट सेवा सुचारु हुने बताइएको छ। कागजातहरू आइपुगेको छ। यसलाई व्यवस्थित गर्नुपर्छ। आजै सूचना जारी गर्ने तयारी छ। सम्भवत एक साताका लागि सेवा बन्द हुन्छ, मालपोत कार्यालय ढल्केवरका एक कर्मचारीले भने सेवाग्राहीलाई सहज ढंगले सेवा प्रवाह गर्ने गरी मोठश्रेष्ता व्यवस्थित गर्छौं। यहाँबाट झन्झटरहित छिटोछरितो सेवा प्रवाह हुने हाम्रो विश्वास छ। मालपोत र नापीको ढल्केवर कार्यालयमा कागजात आइसकेपछि मिथिला नगरपालिकाका नगरप्रमुख महेन्द्र महतो खुशी व्यक्त गरेका छन्। मध्यरातमा सामाजिक सञ्जालमा स्टाट्स लेख्दै उनले आज मिथिला नगरपालिकाका लागि शुभदिन भएको बताएका छन्। यता मालपोत कार्यालय स्थापनाको निर्णय कार्यान्वयनका लागि सक्रिय भूमिका खेलेका नेपाल सद्भावना पार्टीका अध्यक्ष रामकुमार महतोले जिल्लाका उत्तरीभेगका नागरिकलाई सहजताका लागि जित भएको बताएका छन्। विकेन्द्रीकरण एकदमै आवश्यक थियो। सरकारले निर्णय गर्यो। त्यो कार्यान्वयनमा लामो समय बाधा अवरोध सिर्जना भयो। हामीले त्यसको सामना गर्यौं। यहाँका नागरिकले साथ दियो। युवाहरू सक्रिय भए। त्यसको फलस्वरुप आज ढल्केवरकको मालपोत र नापी कार्यालयले पूर्णता पाएको छ, महतोले भने कागजात ल्याउन भूमिका खेल्ने यहाँका मेयरसाब र युवाहरूलाई विशेष धन्यवाद। सबै नागरिकलाई बधाई। २०७२ असोज १४ मा मन्त्रिपरिषदको बैठकले धनुषाको ढल्केवरमा मालपोत र नापी कार्यालय स्थापना गर्ने निर्णय गरेको थियो। सोही अनुसार २०७३ माघमा ढल्केवरमा नापी कार्यालय स्थापना गरिए पनि मालपोत कार्यालय स्थापना हुनसकेको थिएन। त्यसैको बहानामा नापी कार्यालय स्थापना भएको ७ वर्ष हुँदासम्म कार्यालयको कामकाज सुरु हुनसकेको थिएन। केही महिनाअघि ढल्केवरमा मालपोत कार्यालय स्थापना भएसँगै सञ्चालनका लागि कसरत सुरु भएको थियो। जनकपुरबाट यस क्षेत्रका कागजातहरू ढल्केवर ल्याउन नेपाली कांग्रेसका सहमहामन्त्री महेन्द्र यादवले पनि विशेष भूमिका खेलेका थिए।"
पालिका अध्यक्षले उपचार शुल्क तिरिदिएपछि डिस्चार्ज भए चन्द्रबहादुर,"हेटौंडा : उपचार शुल्क तिर्न नसकेर अस्पतालबाट डिस्चार्ज नभएका मनहरी गाउँपालिका८ निवासी चन्द्रबहादुर बोटेको उपचारका लागि भएको सम्पूर्ण खर्च पालिका अध्यक्ष रन्जन कालाखेतीले चुक्ता गरिदिएका छन्। सडक दुर्घटनामा घाइते भएका चन्द्रबहादुरको निधार र ढाडमा गम्भीर चोट लागेको थियो। चितवनको भरतपुरस्थित एभरेस्ट अस्पतालमा उपचारपश्चात् डिस्चार्ज हुने समयमा १ लाख ३३ हजारको बिल भुक्तानी गर्न नसकेपछि उनी समस्यामा परेका थिए। गाउँपालिका अध्यक्ष कालाखेतीले सेवा सुविधाबापत् प्राप्त रकमबाट ७० हजार र पालिकाबाट ५० हजार रुपैयाँ रकम उपलब्ध गराएर उनको डिस्चार्ज गरी घरसम्म पुर्याइदिएका हुन्। लोपोन्मुख बोटे समुदायको व्यक्ति, त्यसमाथि आर्थिक रुपमा विपन्न हुनुहुन्छ भनेर हामीले जानकारी गराएपछि अस्पतालले उपचार खर्चमा १० प्रतिशत छुट दियो, अध्यक्ष कालाखेतीले भने। घरको मुख्य जिम्मेवारीमा भएको मानिस नै घाइते भएर अस्पतालको बेडमा पुगेपछि राप्ती खोलामा माछा मारेर गुजारा चलाउने चन्द्रबहादुरको परिवारलाई छाक टार्नै मुस्किल भएको थियो। चन्द्रबहादुरलाई केही दिन अघि ठक्कर दिने मोटरसाइकललाई प्रहरीले हालसम्म पहिचान गर्न सकेको छैन। जसका कारण उनको उपचारमा समस्या भएको थियो। अध्यक्ष कालाखेतीले आवश्यक परे उनको स्वास्थ्य उपचारमा थप सहयोग गर्ने प्रतिवद्धता जनाए। उनले मनहरीबासीले उपचार अभावमा ज्यान गुमाउनुपर्ने अवस्था अन्त्य गर्न योजनावद्ध रुपमा काम गरिरहेको जानकारी दिए।"
प्रतिनिधिसभा बैठक फेरि सर्यो,"काठमाडौं : प्रतिनिधिसभा बैठक फेरि सरेको छ। बैठक आजै बेलुका ४:३० बजेलाई सारिएको संघीय सचिवालयले जनाएको छ। यसअघि बिहान ११ बजेका लागि बोलाइएको बैठक दिउँसो २ बजेलाई सारिएको थियो। संसदीय छानबिन समितिको कार्यादेशमा टुंगो लगाउन सत्ता पक्ष र प्रतिपक्ष आन्तरिक छलफलमा जुटेपछि बैठक सारिएको हो। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समिति गठनमा सत्ता पक्ष र प्रतिपक्षबीच सहमति भएको छ। तर ,समितिको कार्यादेशमा सहमति जुट्न सकेको छैन। कार्यादेशमा सहमति जुटाउन कार्यादलको बैठक जारी छ। प्रमुख प्रतिपक्षी दल नेपाली कांग्रेसले कार्यादेशमा सहमति नजुटेसम्म सदनको कामकारवाही अगाडि नबढाउन सभामुख देवराज घिमिरेसमक्ष आग्रह गरेको छ। कांग्रेसले लामो समयदेखि संसदीय छानबिन समितिको माग गर्दै संसदमा अवरोध जनाउँदै आएको छ।"
"एक दिनमै ५० युनिट बीवाईडी ईभी डेलिभरी, ७ वर्ष पुरानो बीवाईडी ई६ सार्वजनिक","काठमाडौं : नेपालका लागि बीवाईडीको आधिकारिक वितरक साइमेक्स इंकले एक दिनमै ५० युनिट अत्याधुनिक प्रविधिका बीवाईडी ईभी डेलिभरी गरेको छ। काठमाडौंको गुहेश्वरीमा अवस्थित र हालै पुनर्निर्मित बीवाईडी सर्भिस सेन्टरमा शनिबार सो ऐतिहासिक इभेन्ट सम्पन्न भएको हो। सो इभेन्टमा उत्सुक ग्राहकहरुलाई बीवाईडी एट्टो ३ र बीवाईडी डल्फिन ईभी डेलिभरी गरिएको कम्पनीले उल्लेख गरेको छ। यसले नेपालमा दिगो र वातावरणमैत्री यातायात समाधानतर्फ उदाहरणीय परिवर्तनको संकेत गरेको छ। अटोमोटिभ उद्योगमा भएको नवप्रवर्तन र प्रगतिशीलतालाई उत्साहपूर्वक मनाउनका लागि उच्चतम मापदण्डहरुमा पुनर्निर्मित बीवाईडी सर्भिस सेन्टरले एउटा उपयुक्त स्थलका रुपमा कार्य गरेको छ। सो अवसरमा रोड साइड असिस्टेन्स (आरएसए) भेइकलका रुपमा बीवाईडी ई६ सार्वजनिक गरिएको छ। जुन पहिलो पटक २०१७ मा भित्रिएको थियो। बीवाईडी ईभी प्रयोगकर्ताहरुका लागि आवश्यक सपोर्ट र सर्भिस प्रदान गर्ने सन्दर्भमा साइमेक्सको अडिग प्रतिबद्धतालाई यसले प्रमाणित गरेको छ। निर्बाध र रमाइलो ड्राइभिङ अनुभवलाई सुनिश्चित गर्न तथा ग्राहक सन्तुष्टि र सुरक्षाका लागि समेत यसले महत्वपूर्ण भूमिका खेल्नेछ। सर्भिस सेन्टरबाट ५० बीवाईडी गाडी डेलिभरी गरेर र ७ वर्ष पुरानो बीवाईडी गाडीलाई डेडिकेटेड आरएसए भेइकलका रुपमा परिचित गराएर साइमेक्स इंकले यो क्षेत्रमा नयाँ आयाम थपेको छ । साइमेक्स इंक ग्राहक सेवालाई थप मूल्यवान बनाउनमा अडिग रुपमा प्रतिबद्ध छ भन्ने तथ्यलाई यसले पुनः पुष्टि गरेको छ, साइमेक्स इंकका सर्भिस हेड सुशील तण्डुकारले भने। अत्याधुनिक ईभी प्रविधि र दिगो मोबिलिटी सोलुसनको पहुँच ग्राहकमाझ पुयाउने कम्पनीको प्रतिबद्धतालाई यसले दर्शाउने उनको भनाइ छ। उनका अनुसार आरएसए भेइकलको परिचयसँगै बीवाईडी ग्राहकहरुलाई देशभर व्यापक सपोर्ट र सर्भिस प्रदान गर्ने कम्पनीको समग्र दृष्टिकोणलाई यसले अझै बलियो बनाएको छ। बीवाईडी डल्फिन र बीवाईडी एट्टो ३ एड्भान्स्ड फिचर, सुपेरियर पर्फमेन्स र अत्याधुनिक प्रविधिका लागि लोकप्रिय छन् र ग्राहकलाई अद्वितीय ड्राइभिङ अनुभव प्रदान गर्न तथा वातावरण संरक्षण गर्नमा महत्वपूर्ण भूमिका खेल्न सक्षम छन्। यी गाडी इनर्जी एफिसियन्ट समेत छन्। इलेक्ट्रिक मोबिलिटी सोलुसन उपलब्ध गराई यसको प्रयोग बढाउन भूमिका खेलेर साइमेक्स इंकले नेपाललाई अझै सफा र हरियाली बनाउने लक्ष्य लिएको छ।"
गौशालामा अतिक्रमण गरी बनाइएका घरमा काठमाडौं महानगरले चलायो डोजर (भिडियो),काठमाडौं : काठमाडौं महानगरपालिकाले गौशाला चोकमा सडक क्षेत्र अतिक्रमण गरी बनाइएका घरहरुमा डोजर लगाएर भत्काएको छ। महानगरले गौशाला चोक आसपासमा सडक किनारमा मापदण्ड विपरित अतिक्रमण गरी बनाइएका घर तथा पसलहरुमा आइतबार डोजर लगाएर भत्काएको हो। मापदण्ड विपरित बनाइएको घर टहरामा नियमित रुपमा भत्काउँदै जाने महानगरले जनाएको छ। महानगरपालिकाले यसअघि गौशाला चोकमा सडक अतिक्रमण गरेर बनाइएका घरहरु भत्काउन ३५ दिन अगाडि सूचित गरेको थियो। १५ दिनदेखि माइकिङ गरेर पनि घर भत्काउन भनेको थियो। तर घर धनीले आफैं नभत्काएपछि डोजर चलाएको महानगरले जनाएको छ। यस्तै शुक्रबार चाबहिलस्थिल भत्केको पुल आसपासमा बनेको अवैध संरचनाहरु भत्काएको थियो। महानगरले पछिल्लो समय महानगरभित्रका मापदण्डविपरित बनेका घर टहरा भत्काउँदै आएको छ।
"माइतीघरमा सरकारविरुद्ध नेविसंघको नारा  चिया छानेको, सहकारी ठग जोगाउन कति जानेको ?","काठमाडौं : नेपाल विद्यार्थी संघ (नेविसंघ) ले सहकारी ठगीसम्बन्धी गिरिनबन्धु टी स्टेटको अनुसन्धान गर्न संसदीय छानबिन समितिको माग गर्दै राजधानीमा विरोध प्रर्दशन गरेको छ। सहकारी पीडितलाई न्याय दिनुपर्ने माग गर्दै र्यालीसहित प्रदर्शन गरेको हो । नेविसंघले काठमाडौंको माइतीघरमा सहकारी ठगी प्रकरणमा मुछिएका उपप्रधान एवं गृहमन्त्री रवि लामिछाने र झापाको गिरिबन्धु टी स्टेटको जग्गा विवादबारे अनुसन्धान गर्न संसदीय छानबिन समितिको माग गर्दै विरोध गरेको हो। प्रदर्शनमा सहभागीहरूले चिया छानेको,सहकारी ठग जोगाउन जानेको,लुट्न सके लुट कान्छा,लुट्न सके लुट,अरु देशमा पाइदैन नेपालमै लुट,सहकारी ठगीको प्रमाण यहाँ छ,रवि दाइ अदालतले भन्यो गिरिबन्धु,ओली सरकारको नीतिगत भ्रष्टाचार,कारवाही गर्ने हिम्मत छ ? लगायतका नारा लेखिएका प्लेकार्ड प्रदर्शन गरेका छन्। लामिछानेमाथि संसदीय समिति गठन गर्न सत्ता पक्ष र प्रतिपक्ष सहमत भएपनि कार्यादेशमा सहमति जुट्न सकेको छैन। आइतबार बिहान संसदीय समितिको कार्यादिशा टुंग्याउन बसेको कार्यदलको बैठक निष्कर्षविहीन भएको छ। सहमति जुटाउन बैठक पुन: बस्दैछ। दलहरूबीच कार्यादिशामा सहमति जुट्न नसक्दा संघीय संसदनका प्रतिनिधिसभा बैठक र राष्ट्रिय सभा बैठक तोकिएको समयमा बस्न सकेका छैनन्।"
"अफगानिस्तानका मध्य क्षेत्रमा बाढी, ५० जनाको मृत्यु",काबुल : अफगानिस्तानको मध्य क्षेत्रमा भारी वर्षाको कारणले बाढी आएको छ। भारी वर्षाका कारण पानीको सतह एक्कासी बढेको र धेरै मानिस बेपत्ता भएका अधिकारीहरुले बताएका छन् । बाढीका कारण हजारौं जनावर मरेका छन् भने दुई हजारभन्दा बढी घर ध्वस्त भएको बीबीसी समाचारमा उल्लेख छ। गत हप्ता अफगानिस्तानको उत्तरी क्षेत्रमा बाढी आएको थियो र तीन सयभन्दा बढीको मृत्यु भएको थियो । अविरल वर्षाका कारण कृषिमा पनि क्षति पुगेको छ । अफगानिस्तानको ४ करोड जनसंख्यामध्ये ८० प्रतिशत कृषिमा निर्भर छन् । अफगानिस्तानको मौसम विभागले आगामी दिनमा धेरै क्षेत्रमा भारी वर्षा र बाढीको सम्भावना व्यक्त गरेको छ र यस सम्बन्धमा चेतावनी पनि जारी गरेको छ।
कार्यदलको बैठक निष्कर्षविहीन,काठमाडौं : सहकारी ठगी प्रकरणको संसदीय छानबिन समिति बनाउनेबारे टीओआर तय गर्न बसेको कार्यदलको बैठक निष्कर्षविहीन भएको छ। सिंहदरबारमा आइतबार विभिन्न चरणमा बसेको कार्यदलको बैठकमा उपप्रधान एवम् गृहमन्त्री रवि लामिछानेको नाम समावेश गर्ने नगर्ने भन्ने सत्ता पक्ष र प्रतिपक्षबीच सहमति नभएपछि कार्यदलको बैठक निष्कर्षविहीन बनेको हो । बैठकपश्चात एमालेका प्रमुख सचेतक महेश बर्तौलाले सैद्धान्तिक सहमतिको नजिक पुगेपनि टीओआर टुंग्याउन बाँकी रहेको जानकारी दिए। बर्तौलाले कांग्रेसले लामिछानेमाथि मात्र केन्द्रित भएकाले विषय नटुंगिएको बताए। उनले आजको प्रतिनिधि सभाको बैठकपश्चात पुन कार्यदलको बैठक बस्ने बताए। उनले आज गृहमन्त्रीले कांग्रेसले उठाएको प्रश्नको जवाफ दिने र बैठक स्थगित हुने बताए। उनले बचत कर्ताको रकम अपचलन गरेका सबै सहकारीमाथि छानबिन हुनुपर्ने माग सत्ता पक्षको रहेको बताए। उनले २४ वटा मात्र सहकारीमा समस्या नभएकाले सबै समस्याग्रस्त सहकारीका पीडितको माग पनि सरकारले सम्बोधन गर्नुपर्ने पक्षमा रहेको बताए। उनले कांग्रेसले माग गरेको संसदीय छानबिन समिति गठन गर्न तयार भएपनि कांग्रेस समग्र सहकारी पीडितलाई न्याय दिने पक्षमा नभएको बताए। कांग्रेस उपमहामन्त्री जीवन परियारले गृहमन्त्री लामिछाने छानबिनको दायरामा आउनुपर्ने अडान कायमै रहेको बताए। उनले सत्ता पक्षका दलहरु लामिछानेको नाम राखेर नै समिति बनाउन उपयुक्त नहुने भन्दै आइरहेको उल्लेख गरे। परियारले छानबिन गर्नुपर्ने व्यक्तिकै नाम नराखेपछि छानबिन समितिको अर्थ नहुने पार्टीको धारणा रहेको जानकारी दिए।
वीरगन्ज नाका तीन दिन बन्द रहने,वीरगन्ज : भारतको बिहारसँग सीमा जोडिएको वीरगन्जसहित पर्सा जिल्लाका सीमा नाकाहरू तीन दिनका लागि बन्द हुने भएको छ। भारतमा अहिले भइरहेको लोकसभा निर्वाचनका लागि वीरगन्जसहित पर्सा जिल्लाका सबै नाकाहरू जेष्ठ १० देखि जेष्ठ १२ गतेसम्म तीन दिनका लागि बन्द रहने जिल्ला प्रशासन कार्यालय पर्साले जनाएको छ। पर्सासँग सीमा जोडिएको बिहारको पश्चिमी चम्पारण जिल्लामा मे २५ तारिख अर्थात जेष्ठ १२ गते लोकसभाको निर्वाचन हुँदैछ। पश्चिम चम्पारण जिल्लाको निर्वाचन शान्तिपूर्ण र भयरहित वातावरणमा सम्पन्न गर्नका लागि दुवै देशका सीमावर्ती जिल्लाका सुरक्षा प्रमुखहरूको संयुक्त बैठकले गरेको निर्णय अनुसार मतदान हुनु ४८ घण्टादेखि भारतसँगको सीमा जोडिएका नेपालका नाकाहरू बन्द गर्ने सहमति भएको थियो। त्यही सहमति र भारतीय पक्षबाट गरिएको आग्रह अनुसार बिहारको पश्चिम चम्पारण जिल्लासँग सीमा जोडिएका नाकाहरू जेठ १० देखि जेठ १२ गते बेलुकी ६ बजेसम्म बन्द गरिने पर्साका प्रमुख जिल्ला अधिकारी दिनेश सागर भुसालले आइतबार सार्वजनिक गरेको सूचनामा उल्लेख छ।
विदेशबाट फर्केर तरकारी खेतीमा,"अछाम : रामारोशन गाउँपालिका४ बाटुलासैन भेरगाउँका भरत बिष्ट दुईपटक विदेश गए। उनले ३ महिना दुबईमा घर बनाउने काम गरे। दुबईमा राम्रो कमाइ नभएपछि उनी ३ महिनामै नेपाल फर्किए। नेपाल फर्किएलगत्तै उनी फेरि मलेसिया गए। मलेसियामा भरतले एघार महिना सोफा बनाउने काम गरे। त्यता पनि सोचे अनुसारको कमाइ नभएपछि उनी घर फर्किए। उनी अब कहिल्यै विदेश नजाने निर्णयमा पुगे। गाउँ फर्किएर उनले बाँझो रहेको जमिनमा तरकारी खेती गर्ने सुर गरे। बिष्टले २०६९ सालमा तरकारी खेती सुरु गरका हुन्। सुरुको वर्ष उनले एक रोपनिमा खुर्सानी लगाए। सुकेका खुर्सानी बेचेर १८ हजार कमाए। खुर्सानीबाट त्यति कमाइ भएपछि उनले अन्य तरकारी खेती सुरु गर्न थाले। काठमाडौंं जाँदै गर्दा धादिङमा गरेको तरकारी खेती देखेर उत्साहित हुन्थे उनी। उनले भने, विदेश जाने तयारीका लागि काठमाडौंं जादै गर्दा धादिङमा लगाएको तरकारी खेतीले मन लोभ्याउँथ्यो। आफ्नै गाउँमा यस्तो गर्न पाए हुन्थ्यो जस्तो लाथ्यो। गरेपछि त हुने रैछ। मेहनत गर्नुपर्छ। विदेशका पसिना बगाउनुभन्दा आफ्नै गाउँमा बगेको पसिनाको कमाइको अझै महत्व हुने रैछ। गाउँको शुद्ध माटो,सफा स्वच्छ हावापानी आहा। विदेश हुँदा कमाइ भएको पैसाले उनले कैलालीको लम्कीमा घडेरी किनेका थिए। यही तरकारी खेतीबाट उनले लम्कीमा एकतलाको पक्की घर बनाएका छन्। भरतका एक छोरा र २ छोरी उतै पढ्छन्। भरत अहिले वार्षिक १० लाखको कारोबार गर्छन््। उनले गाउँमा एक जनालाई रोजगारीसमेत दिएका छन्। तरकारी खेतीसँगसगै उनले भैंसी, बंगुर, कुखुरापालन गरेका छन्। उनलाई बजारको समस्या छैन। उपभोक्ता र बजारको मागअनुसार अझै उत्पादन पुर्याउन नसकेको उनी बताउछन्। उनले भने, बजारको कुनै समस्या छैन मलाई। बारीमै बिक्री हुन्छ नभए गाउँपालिकाकै खालबजार र मुजाबगरसम्म पुग्ने गर्छु। अहिले काँक्राको माग धेरै छ। पूर्ति गर्ने गाह्रो छ। तरकारी खरिद गर्नेहरू घरमै गाडी लिएर पुग्छन्। वर्षायाममा गाडी नआउने भएपछि डोकोसमेत बोकेर खरिद गर्न आउँछन्। कुखुरा बजार पठाउनु पर्दैन यतै गाउँमै खपत हुन्छ। भरतले तरकारीलगायत पशुमा २५ लाखको लगानी गरेका छन्। कृषि र पशुका लागि आउने अनुदानमा निर्भर हुँदैनन् उनी। अनुदानले परनिर्भर बनाउछ भन्छन् भरत। उनले भने, आफूले गरेको लगानीको जति माया अरूले दिएकाको हुँदैन। अनुदानका लागि पहल गर्छु मरिहत्ते गर्दिन। उत्पादन कम गर्ने मूल्य बढी खोज्ने कृषकहरू पनि छन्। अनुदान लिने काम गर्नेहरू पनि छन्। वास्तविक किसानहरू अनुदानको मुख ताक्दैनन्। उनले तरकारीमा रसायानिक मलको प्रयोग गर्देनन्। युरिया डीएपी मल हाल्नु पर्ने अवस्था छैन। भरतले आफैंं अर्गानिक मल उत्पादन गर्छन्। झोल मल आफैंं बनाउछु, उनले भने तरकारी खेती गरेदेखि रसायनिक मल हाल्नु परेको छैन।"
"प्रतिनिधिसभा बैठक बस्दै, यस्तो छ संभावित कार्यसूची ?",काठमाडौं : संघीय संसदअन्तरगतको प्रतिनिधिसभा बैठक बस्दैछ। बिहान ११ बजेका लागि बोलाइएको बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने संभावित कार्यसूची छ। बैठकमा सभामुख घिमिरेले प्रतिनिधिसभा नियमावली २०७९ को नियम १० बमोजिम बैठकको अध्यक्षता गर्न सदस्यहरूको मनोनयन गर्ने संभावित कार्यसूचीमा उल्लेख छ। यसैगरी बैठकमा प्रधानमन्त्री पुष्पकमल दाहाल 'प्रचण्ड'ले संघीय संसदनको दुवै सदनको संयुक्त बैठकलाई राष्ट्रपतिले गरेको सम्बोधनको प्रति टेबुल गर्नेछन्। प्रधानमन्त्रीले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्ने कार्सूची छ। उद्योग वाणिज्य तथा आपूर्ति मन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१ पेश गर्ने संभावित कार्यसूचीमा उल्लेख छ। उपप्रधान एवं गृहमन्त्री रवि लामिछानले राजनीतिक दलसम्बन्धी 'दोस्रो संशोधन विधेयक २०८०' लाई फिर्ता लिने प्रस्ताव प्रस्तुत गर्ने संभावित कार्यसूची छ।
जागिर छाडेर साबुन उद्योग,"सिन्धुपाल्चोक : सिन्धुपाल्चोकको बाह्रबिसे नगरपालिका वडा नं ८ मानेश्वराका ३२ वर्षीय विमल राउत अहिले आफ्नै व्यवसायमा ब्यस्त छन्। जागिरे जीवन छोडेर उनले ६ महिनाअघि गाउँमै मेटा साबुन उद्योग खोलेका छन्। उनी परिवारका सदस्यहरूसँग मिलेर लुगा धुने साबुन बनाइरहेका हुन्छन्। उद्योगबाट राउतले राम्रो आम्दानीसँगै चर्चा पनि कमाइरहेका छन्। आसपासका विभिन्न बजारमा साबुन पुर्याउँछन्। कतिपय भने राउतको कारखानामै पुगेर पनि साबुन खरिद गर्छन्। बजारबाट ल्याउने साबुनको कारखाना गाउँमै स्थापना भएपछि स्थानीय पनि खुशी छन्। साबुन कसरी बनाइन्छ भनेर थाहा नभएकाहरू अहिले साबुन बनाएर बेचिरहेका मात्रै छैनन्, दैनिक रूपमा आवश्यक पर्ने साबुन आफैंंंले बनाउन सकिन्छ भनेर पुष्टि गरिरहेका छन्। आफ्नै गाउँठाउँमा केही गर्नुपर्छ भन्ने सोच भएर साबुन उद्योग सञ्चालनमा ल्याएको राउत बताउँछन्। पहिले देखि नै गाउँमै केही गर्छु भन्ने लाग्थ्यो, बीचमा विदेश जान्छु भन्ने पनि लाग्यो, अहिले आफ्नै ठाउँमा सानोतिनो उद्योग सञ्चालन गरेको छु, उनी भन्छन्। सुरुवाती चरणमा लुगा धुने साबुन मात्र बनाइरहेका उनले बजारको अध्ययन पछि नुहाउने साबुन र डिटर्जेन्ट पनि बनाउने लक्ष्य रहेको सुनाए। आफ्नो नयाँ ब्राण्ड भएपछि बजारमा नाम चलेका ब्राण्डहरूसँग प्रतिस्पर्धा गर्न कठिन हुने राउतको भोगाइ छ। सुरुवाती अवस्थामा आफूहरूले उत्पादन गरेको साबुनले बजार पाउन निकै मुस्किल हुने गरेको स्मरण गर्दै उनले भने सानो व्यवसाय गर्नेलाई ठूलो लगानीका व्यवसायीलाई जस्तो सहज नहुँदो रहेछ। सुरुवात गर्दा विभिन्न समस्या बेहोर्नुपर्यो। तर, साबुन लगेर प्रयोग गर्नेहरूबाट भने सकारात्मक प्रतिक्रिया पाएको उनी बताउँछन्। अहिलेसम्म सिन्धुपाल्चोक जिल्लाका बाह्रबिसे, भोटेकोशी, बलेफी गाउँपालिकामा उनको ब्राण्डले बजार पाउन थालेको छ। मागअनुरूप उत्पादन पनि बढाउँदै लैजाने उनको योजना छ। जिल्लाभरि नै आफ्नो उत्पादन टिकाइराख्ने उनको लक्ष्य छ। उत्पादनले राम्रो बजार पायो भने अन्य युवालाई समेत रोजगारी दिनेमा राउत विश्वस्त छन्। उनले स्थानीय उत्पादनलाई प्रोत्साहन दिन र युवाहरूलाई स्वदेशमै रोजगार बनाउने उद्देश्यमा सहयोग गर्न अनुरोधसमेत गरे। उनले सुरुवाती चरणमा २५ लाखको लगानीमा साबुन उद्योग सञ्चालन गरेका थिए। अहिले सुरुवाती चरणमा खर्च कटाएर मासिक ३० देखि ३५ हजारसम्म आम्दानी भइरहेको उनी बताउँछन्। कम्पनी दर्तासँगै जिल्ला घरेलु कार्यालय सिन्धुपाल्चोकमा उद्योग दर्ता गरेर आफ्नो काम अगाडि बढाएका राउतले सुरुमा तालिम लिएर सीप सिकेको बताए। आफ्नै ठाउँमा केही गर्नुपर्छ भनेर साबुन उद्योग सञ्चालनमा ल्याएको छु, उनले भने यहाँबाट उत्पादित साबुन खपत गराउनका लागि स्थानीय सरकारले केही प्रयास गरिदिए हामीजस्ता साना उद्यमीहरूको मनोबल बढ्नेछ।"
किसान सूचीकरण गर्न पालिकाहरूको ढिलासुस्ती,"परासी : सरकारले सञ्चालन गरेको किसान सूचीकरण कार्यक्रम नवलपरासीमा भने सुस्त गतिमा भएको पाइएको छ। कृषि तथा पशुपन्छी विकास मन्त्रालयले किसानलाई वर्गीकरण गर्ने उद्देश्यले तथ्यांक संकलन गरिरहेको छ। २०७७ सालबाट सरकारले राष्ट्रिय अभियानकै रूपमा यो कार्यक्रम देशभर नै सञ्चालन गरेको हो। देशका विभिन्न स्थानमा किसानको सूचीकरण कार्य अघि बढे पनि नवलपरासीका स्थानीय तहहरूले भने यसमा ढिलासुस्ती देखाएका छन्। किसानहरूको सूचीकरण कार्य सम्बन्धित वडाहरूबाट गरिन्छ। राष्ट्रिय जनगणना २०७८ अनुसार जिल्लाका सात पालिकामा कुल ५५ हजार ९८ जना किसान छन्। केही पालिकाहरूले किसानको तथ्यांक लिने काम गरे पनि उक्त काम भने सुस्त गतिमा भइरहेको छ। किसानको सूचीकरण गर्नका लागि पालिकाहरूमा गणकहरू छन्। किसानको घर घरमा पुगेर तथ्यांक संकलन गर्न गणकहरूलाई राखिएको हो। केही पालिकाहरूले घरमै पठाएर तथ्यांक संकलन गरेका छन्। केहीले भने वडा कार्यालयमा सूचना निकालेर तथ्यांक संकलन गरेको जनाएका छन्। तर, त्यसलाई निरन्तरता दिन नसक्दा जिल्लामा किसान सूचीकरणको संख्या कम देखिएको छ। सुरु चरणमा गणकहरूले किसानको तथ्यांक संकलन गरेपछि त्यसको विवरण सफ्टवेयरमा प्रविष्ट गरिन्छ। प्रविष्ट गरेको तथ्यांक वडा समितिले स्वीकृत गर्नुपर्ने हुन्छ। स्वीकृत विवरण पालिकामा पठाएपछि किसानको वर्गीकरण गरी परिचयपत्रको प्रक्रिया सुरु हुने गर्छ। तर, वडा समितिहरूले प्रविष्ट गरेका तथ्यांकको स्वीकृत गर्न ढिला गर्दा अन्य प्रक्रिया अघि बढ्न नसकेको सम्बन्धित पालिकाका कर्मचारीहरूले बताएका छन्। जिल्लाका ६ पालिकाले किसानहरूको विवरण संकलन गरेर सफ्टवेयरमा प्रविष्ट गरेका छन्। पाल्हिनन्दनले भने उक्त कार्यसमेत सुरु नगरेको कृषि ज्ञान केन्द्रका प्रमुख रवीन्द्र चौवेले बताए। किसानको तथ्यांक प्रविष्ट गरेका पालिकाले पनि पूरै किसानको तथ्यांक लिएका छैनन््। जिल्लाका किसानको संख्याका आधारमा आधाको पनि तथ्यांक संकलन हुन सकेको छैन। जिल्लाका ६ पालिकाले २७ हजार २३९ किसानको मात्र विवरण प्रविष्ट गरेको कृषि ज्ञान केन्द्रका कृषि अधिकृत नवीन गैरेले जानकारी दिए। जसमध्ये सुस्ता र प्रतापपुरले मात्र प्रविष्ट गरेका किसानहरूको तथ्यांकलाई स्वीकृत गरेका छन्। सुस्ताले ४ हजार ८३१ किसानको तथ्यांक प्रविष्ट गरेकोमा २ हजार ७४८ जनाको स्वीकृत गरेको छ। त्यस्तै ७ हजार ४६९ किसानको तथ्यांक संकलन गरी सफ्टवेयरमा नाम प्रविष्ट गरेको प्रतापपुरले ५ हजार ७२५ किसानको नाम स्वीकृत गरेको छ। बाँकी ४ पालिकाले तथ्यांकलाई प्रविष्ट गराए पनि स्वीकृत गरेका छैनन््। सूचीकरणका लागि काम सुरु गरेका पालिकामध्ये बर्दघाटले १ हजार ६७, रामग्रामले ९ हजार ५ सय २२, सुनवलले १ हजार ६८० र सरावलले २ हजार ६५४ किसानको नाम प्रविष्ट गरेको कृषि अधिकृत गैरेले जानकारी दिए। सूचीकरणका लागि पालिकाहरूले प्रचारप्रसार गर्न नसक्नुले पनि किसानहरू त्यसबारे अनविज्ञ हुँदा तीव्र रूपमा विवरण संकलन हुन नसकेको बताइएको छ। किसानहरूलाई वर्गीकरण गरी परिचय पत्र प्रदान गर्नका लागि सुरु गरिएको यो कार्यक्रमअन्तर्गत सुरुमा सूचीकरणको चरण पुरा गर्नुपर्ने हुन्छ। त्यसका लागि नागरिकता, जग्गाधनी पूर्जा, लिजमा लिएको भए सो को प्रमाण आवश्यक रहन्छ। अन्य विवरण भने सफ्टवेयरमा उल्लेख भएअनुसार किसानले गणकहरूलाई मौखिक रूपमा उपलब्ध गराउन सक्ने छन्। सूचीकरणका लागि किसानको जग्गा अनिवार्य गरिएको छैन। मुख्य पेसा कृषि बनाएको र ६ महिनादेखि कृषि पेसामा संलग्न भएको किसानहरू सूचीकरण हुन पाउने प्रावधान रहेको कृषि ज्ञान केन्द्रले जनाएको छ।"
टीओआरमा सहमति जुट्न नसकेपछि प्रतिनिधिसभा बैठक सर्यो,"काठमाडौं : आइतबार बिहान ११ बजेका लागि बोलाइएको प्रतिनिधिसभा बैठक सरेको छ। बैठक दिउँसो २ बजे बस्नेगरी बोलाइएको संघीय संसदले जनाएको छ। संसदीय छानबिन समितिको कार्यादेश टुंगाउन बसेको कार्यदलको बैठक लम्बिएपछि संसद् बैठक सरेको हो। अहिले कार्यदलको बैठक सिंहदरबारमा जारी छ। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि छानबिन गर्न संसदीय समिति गठन गर्न सत्ता पक्ष र विपक्षी दल सहमत भएका छन्। तर, समितिको कार्यदेशामा सहमति जुट्न सकेको छैन।"
बेसारबाट आयआर्जन,"गुलरिया : गुलरिया नगरपालिका ८ थपुवाकी मिना थारू बेसारबाट आम्दानी भएपछि दंग छिन्। ५ कठ्ठा क्षेत्रफलमा लगाएको बेसार ४२ क्विन्टल फल्यो। बिना झन्झट थोरै मेहनतमै पनि राम्रो उत्पादन पाएकी उनी काँचो बेसार बेचेरै ८४ हजार रुपैयाँ आम्दानी गर्न पाउँदा खुसी छन्। बेसार लगाएपछि गोडमेल गर्न, मलपानी हाल्न झन्झट नपर्ने भएकाले सजिलो भयो। उनले भनिन् थोरै जमिनमा धेरै उत्पादन हुने आम्दानी पनि हुने बेसार खेती धेरै सजिलो लाग्यो। सुनौलो महिला विकास बहुउद्देश्यीय सहकारी संस्था लिमिटेड गुलरिया ६ बर्दियाले बेसार प्रशोधन केन्द्र स्थापना गरेपछि उत्पादित काँचो बेसारले सजिलै बजार पाएको छ। लुम्बिनी प्रदेश सरकार कृषि तथा भूमि व्यवस्था मन्त्रालय पशुपक्षी तथा मत्स्य विकास निर्देशनालयअन्तर्गत एकीकृत कृषि तथा पशुपंक्षी विकास कार्यालय बर्दियाको सहयोगमा बेसार प्रशोधन केन्द्र सञ्चालन गरेको हो। सहकारी संस्थाको समेत सहलगानीमा स्थापना गरिएको प्रशोधन केन्द्रमा वासिङ मेसिन, पिलर मेसिन, ड्रायर मेसिनलगायत प्याकेजिङ मेसिन रहेको सहकारीकी अध्यक्ष इन्दिरा सुवेदीले जानकारी दिइन्। प्रदेश सरकारको १७ लाख २ हजार ४६९, संस्थाको ५ लाख ६७ हजार ४८९ गरी २२ लाख ६९ हजार ९५९ रूपैयाँको लागतमा मेसिनरी जडान गरेका छौं।, उनले थपिन्, प्रशोधन केन्द्रमार्फत बेसार पाउडर उत्पादन गरी बिक्री वितरण गर्ने हाम्रो लक्ष्य छ। जसबाट २ सय ३० जना महिला लाभान्वित हुनेछन्। बेसार प्रशोधन केन्द्र स्थापनासँगै महिलाको आयआर्जनमा पहुँच पुग्ने अध्यक्ष सुवेदीले विश्वास व्यक्त गरिन्। मेसिन जडान त गर्यौं कच्चापदार्थ नपाए हामीलाई समस्या पर्छ। किसानहरू अनुदान पाउँदा बेसार खेतीतर्फ आकर्षित हुन्छन्। अनुदान नपाए लगाउन मन गर्दैनन्। यसवर्ष कृषि तथा पशुपक्षी विकास कार्यालयसँग सहकार्य गर्दै बाँसगढीलगायत जंगल किनारका कृषकहरूलाई बेसारको बीउ अनुदान वितरण भएपछि कच्चा पदार्थ पाइने आशा व्यक्त गरिन्। गुलरिया नगरपालिकाका प्रमुख प्रसासकीय अधिकृत ओमकार शाहले सहकारीले उत्पादन गरेको बेसार बजारीकरणमा नगरपालिकाले सहजीकरण गर्ने बताए। उनले भने महिला सहकारीले सञ्चालन गरेको मसलाजन्य बेसार उद्योगले नगरको आर्थिक प्रबद्र्धनमा टेवा पुग्ने भएकाले पनि नगरले यसको प्रबद्र्धन गर्ने योजना बनाएको उनले बताए। गुलरिया नगरपालिकाका प्रवक्ता एवम् वडा नम्बर ६ का वडाध्यक्ष शुधांसु प्रकाश शर्माले वडाका महिलाहरूले मेहनतका साथ सञ्चालन गरेको बेसार प्रशोधन केन्द्रलाई उचाइमा पुर्याउन वडाले भरपुर सहयोग गर्ने बताए। स्थानीय महिला समूह तथा किसानले रासायनिक मलखाद र विषादी प्रयोग नगरी उत्पादन गरेको बेसार संकलन गरी तयार पारिएको सुद्ध बेसारले नगरसँगै जिल्लाकै पहिचान वृद्धि हुने प्रवक्ता शर्माले बताए।"
सुनको मूल्य तोलामा १६ सयले वृद्धि,काठमाडौं : स्थानीय बजारमा पहेँलो धातुको मूल्य आज तोलामा एक हजार छ सयले वृद्धि भएको छ । नेपाल सुनचाँदी व्यवसायी महासङ्घका अनुसार छापावाला सुन शुक्रबार तोलामा एक लाख ३९ हजार तीन सयमा कारोबार भएकामा आजका लागि भने एक लाख ४० हजार नौ सय निर्धारण गरिएको छ । यस्तै तेजाबी सुन शुक्रबार प्रतितोला एक लाख ३८ हजार छ सय ५० मा कारोबार भएकामा आजका लागि भने एक लाख ४० हजार दुई सय निर्धारण भएको छ । रासस
प्रश्नहरू चिर्दै संघीयता,"नेपालमा संघीयता लागू भएपछि गाउँगाउँमा सिंहदरबार पुग्छ भन्ने विचार, कुरा, बहस र भाषण धेरै चलिरहेको थियो। अझै पनि विभिन्न ठाउँमा यो आवाज सुनिने गर्छ। संघीयताको पक्षमा बहस गर्ने विज्ञहरू यही लाइनलाई व्याख्या गर्दै बहस गर्छन्। नेपालमा संघीयता चाहिँदैन भनेर बहस गर्नेहरू पनि धेरै छन्। यो दुवै तर्कले अहिले नेपालमा चर्चाको विषय बन्न पुगेको छ संघीयता। संघीयताको अवधारणा संयुक्तराज्य अमेरिकामा सन् १७७६ देखि सन् १७८९ को बीचमा भएको मानिन्छ। यो अवधारणा प्राचीन ग्रीस, संयुक्त नेदरल्यान्ड्स र ब्रिटिस साम्राज्यबाट आएको हो। अहिले यो अवधारणा नेपाललगायत विश्वका २९ देशमा अपनाइएको छ। अमेरिका, भारत, चीन, रसिया जस्ता विश्वका विशाल देशहरूमा संघीयता छ भने मेक्सिको, स्विट्जरल्यान्ड, अस्ट्रिया जस्ता भौगोलिक रूपमा साना देशहरूले पनि संघीयता अपनाएका छन्। नेपालको संविधान २०७२ लागू भएसँगै कार्यान्वयनमा आएको संघीयता १० वर्ष पुग्न बाँकी छ। स्थानीय सरकार र प्रदेश सरकारको आगमन भएपछि भुइँमान्छेका आमगुनासा र आमआवश्यकताको सम्बोधन हुनेछ भन्ने बुझाइ बुझाइमै सीमित छ। बरु उल्टै सरकारी तलबभत्तामा खर्चिने काम भएको छ, अनि भएका छन् भ्रष्टाचार गर्ने अखडा। स्थानीय तहमा कर्मचारीतन्त्र हावी भएका उदाहरण पनि छन् त कतै जनप्रतिनिधिले अनावश्यक हस्तक्षेप गरेका छन्। संघीयताले तहगत भ्रष्टाचारलाई चुले निम्तो नदिएकै जाति। जसरी रोग लागेपछि मानिस अस्वस्थ्य बन्छ, त्यस्तै बन्छ देश पनि। संघीयतापछिको नेपालः नेपालमा संघीयताको अभ्यास भएको ८ वर्ष पुग्यो। यसबीचका केही परिवर्तनलाई संघीयताको सबल पक्ष मान्न सकिन्छ। सत्ताको विकेन्द्रीकरण एक हो। केन्द्रीय सरकारले तल्लो तहमा बढी निर्णय गर्ने अनुमति दिँदै प्रदेश र स्थानीय सरकारहरूलाई अधिकार हस्तान्तरण गरेको छ। यसले स्थानीय समुदायहरूलाई सशक्त बनाएको छ र उनीहरूलाई उनीहरूको जीवनमा प्रत्यक्ष प्रभाव पार्ने नीतिहरू निर्माण गरिरहेको छ। युवा जनशक्ति नेतृत्वमा पुगेका छन् र व्यक्तित्व विकास गरिरहेका छन्। रोजगारी पनि पाएका छन् अनि देशभक्ति बढाउने अवसर पाएका छन्। संघीयताले नेपालको विभिन्न जातजाति, भाषिक र सांस्कृतिक समूहहरूलाई प्रतिनिधित्व गर्ने मञ्च प्रदान गरेको छ। समावेशीता र सामाजिक एकताको प्रबद्र्धन गर्दै राजनीतिक प्रणालीमा सीमान्तकृत समुदायको भूमिका सुनिश्चित गरेको छ। विविधताको यस मान्यताले समुदायबीच स्वामित्व र स्वामित्वको भावनालाई बढावा दिएको छ। संघीयताको मुख्य उद्देश्य क्षेत्रीय असमानतालाई सम्बोधन गर्ने र सन्तुलित विकासको प्रबद्र्धन गर्नु हो, त्यसको अभ्यास भइरहेको छ। प्रदेश र स्थानीय सरकारहरूलाई थप स्वायत्तता दिएकाले सहरी र ग्रामीण क्षेत्रहरूबीचका खाडललाई कम गर्ने काम भइरहेको छ। जसले स्रोत र अवसरहरूको समान वितरण सुनिश्चित गरेको छ। स्थानीय सरकारहरूले स्वास्थ्य, शिक्षा र सामाजिक कल्याण जस्ता आवश्यक सेवाहरूमा सुधारिएको पहुँच सुनिश्चित गर्नुपर्छ। संघ, प्रदेश र स्थानीय तहबीच अधिकार बाँडफाँटमा समस्याः संघीय सरकारको एकलौटी व्यवहारले प्रदेश सरकार मर्कामा परेको देखिन्छ। संविधानविद्हरूका अनुसार संघ र प्रदेशबीच नेपालमा संघीयता कार्यान्वयनमा बेलाबखत चुनौती र द्वन्द्व देखिएका छन्। संघीय र प्रादेशिक सरकारहरूबीचको शक्ति र स्रोतको बाँडफाँटको प्रमुख मुद्दामध्ये एउटा हो। राजस्व, स्रोत र जिम्मेवारी बाँडफाँट जस्ता विषयमा बहस र असहमति भएका छन्। संशोधित व्यवस्थाहरूले एकात्मक राज्यव्यवस्थामा केन्द्र सरकारमा निहीत अधिकार क्षेत्रको संविधानको भावनाबमोजिम प्रदेश र स्थानीय तहमा निक्षेपण गरेको छ। त्यसको सट्टा संघीय सरकारको अधिकार क्षेत्र सुदृढीकरण र प्रदेश एवं स्थानीय तहको अधिकार क्षेत्रलाई सीमित गर्ने विषयमा ती संशोधनहरू केन्द्रित भए भन्ने विश्लेषण प्रदेश र स्थानीय सरकारकोे छ। संविधान बनेको ८ वर्ष पूरा हुँदासमेत विभिन्न विषय र क्षेत्रसँग सम्बन्धित कतिपय आधारभूत संघीय कानुनहरू बनेकै छैनन्। संघीय कानुनको अभावमा प्रदेश र स्थानीय तहहरूले कानुन बनाई संविधान प्रदत्त अधिकार क्षेत्रको कार्यान्वयन गर्न पाएका छैनन्। जस्तो प्रदेश प्रहरी प्रशासन र शान्ति सुरक्षा प्रदेशको एकल अधिकार क्षेत्रभित्र छ। यद्यपि, संविधानको धारा २६८ बमोजिम नेपाल प्रहरी र प्रदेश प्रहरीबीचको भूमिका, प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धी व्यवस्था संघीय कानुनबमोजिम हुने व्यवस्था छ। उल्लेखित संवैधानिक व्यवस्थाको कार्यान्वयन गर्न नेपाल प्रहरीको प्रदेश प्रहरीमा समायोजन तथा कार्यसम्पादनका मापदण्डसम्बन्धी संघीयता कार्यान्वयनमा सबैभन्दा चुकेको पक्ष भनेको संघ सरकारले आफ्नो हातमाथि राखेर एकलौटी गर्ने गरेका निर्णय र संघीयताको हचुवा कार्यान्वयन नै हो। संघीय कानुन तर्जुमामा भएको ढिलाइका कारण प्रदेशहरूले संविधानबमोजिम प्रदेश प्रहरी गठन र सञ्चालन गर्न सकेका छैनन्। संघीय, प्रदेश र स्थानीय सरकारबीच वित्तीय स्रोतहरू बाँडफाँट गर्नु सिस्टम नबसुञ्जेल जटिल कार्य हो। संघीयतालाई परीक्षण गर्ने र कुतर्क गर्नेभन्दा यसको सही अभ्यास अहिलेको आवश्यकता हो। बरु देखिएका चुनौतीलाई कसरी सामना गर्ने भनी बौद्धिक छलफल गर्न जरुरी छ। विश्वको शक्तिशाली राष्ट्रको सूचीमा रहेको अमेरिकामा सन् १७८७ मा आएको संविधान २०० वर्ष पुग्दा पनि कार्यान्वयनमा छ। अहिलेसम्म उक्त संविधान २७ पटक संशोधन गरिएको छ। तर, हामी आजसम्म ७ वटा संविधान फेर्दा चित्त बुझाउन सकेका छैनौं। यसबाट के स्पष्ट हुन्छ भने जति नै राम्रो शासन प्रणाली किन नल्याइयोस्, यदि नेतृत्व कमजोर छ भने कसैको केही लाग्दैन। व्यवस्था भएन, संविधान भएन फेर्नुपर्छ भन्नुभन्दा पनि नेतृत्व बलियो बनाउने र राजनीतिक स्थायित्व प्रदान गर्नेतर्फ सबै सचेत हुन जरुरी छ। संघीयताको सबल र दुर्बल दुवै पक्ष छन् जुन सबै शासन व्यवस्थामा हुन्छन् नै। हेर्ने र गर्ने भनेको सबल पक्षमा हो। नेपालको हितमा संघीयता छ। यसले धेरैभन्दा धेरै परिवर्तन ल्याउने संकेत घाम झैं छर्लंग छ। संघीयताले नागरिकको सहभागिता र जवाफदेहितालाई प्रबद्र्धन गरी नेपालको लोकतान्त्रिक ढाँचालाई अझ बलियो बनाएको छ। ७६१ सरकारलाई सन्तुलित बनाउँदै व्यापक विकासको बाटो तय गर्दिएको छ। मूलतः संघीयताले भुइँमान्छेहरूलाई अनेक अर्थमा सम्बोधन गर्न थालेको छ।"
प्रश्नमा प्राध्यापकहरूको प्रतिष्ठा,"प्रध्यापकहरुको विद्वता र ज्ञानको विचरण गर्ने प्राज्ञिक व्यक्तित्वहरूलाई विश्वविद्यालय वा नियामक निकायहरूको रोहबरमा प्रत्याङकृत उच्च शैक्षिक संस्थाहरूले प्रदान गर्ने उपल्लो अनि असमानान्तर आभूषण हो। प्राध्यापकहरूलाई विशिष्ठ श्रेणीको निजामती कर्मचारीसरह संवैधानिक मर्यादाक्रम दिइएको छ। विशिष्ठ श्रेणीको पद आफैंमा गौरवको विषय हो। यद्यपि प्राज्ञिक हिसाबले ज्ञान तथा अध्ययनको अपार सागर मानेर दिइने प्राध्यापक पदको महानताको शाब्दिक व्याख्या त्यति सहज छैन। कुनै काम विशेषको अनुभवमात्र नभै ज्ञानको विचरण तथा अध्ययनको क्षेत्रमा अनन्त दख्खल प्रमाणित गरेवापत प्राध्यापक बनिन्छ। ज्ञान सदा उत्तिकै मूल्यवान् रहन्छ र कहिल्यै अवकास वा भूतपूर्व हुँदैन। ज्ञान, निष्ठा र सत्यका धरोहर प्राध्यापकहरू पनि भूतपूर्व हुँदैनन्, जीवनपर्यन्त प्राध्यापक कहलिन्छन् र सोही हिसाबले सम्बोधित हुने गर्छन्। त्यही भएर प्राध्यापकहरूको गरिमा अन्तर्राष्ट्रिय हिसाबमा समेत उच्च छ। विदेशबाट कुनै प्राध्यापक नेपाल भ्रमणमा आउँदा सम्बन्धित देशका राजदूतावासका कर्मचारीहरू उनीहरूको सम्मान र गारथीलाई सहजीकरण गर्न दिनरात खट्छन्। प्राध्यापकले कोही कुनै व्यक्ति वा विषयका बारेमा गरेको सिफारिस अथवा अन्य कुनै प्रकारका टिप्पणीहरूको बाँकी समाजलाई निकै ठूलो महत्व रहन्छ। लेखक विला कार्थरको पुस्तक द प्रोफेसर्स हाउसमा प्राध्यापकलाई अति सम्मानित व्यक्तित्व देखाइएको छ। कुनै कुरामाथि बौद्घिक र तार्किक सत्यताको अन्तिम बुझाइ निर्माणमा प्राध्यापकहरूलाई आधार मानिन्छ। तर, हामी भने विपरीत यात्रामा छौं। हाम्रो देश नेपालमा पनि प्राध्यापकको संख्या निकै विशाल छ। अहिले लगभग एक हजार माथि प्राध्यापकहरू भएको अनुमान गरिन्छ। यद्यपि खारिएको ज्ञान र गहिरो अनुसन्धानबाट मिश्रित भएर आभूषित पद प्राध्यापकको सही मर्यादा र मानक थाम्न नसक्ने प्राध्यापकहरूको संख्या बढ्दो देखिन्छ। प्राध्यापकको आदर र इज्जत राख्न सहयोग गर्ने विभिन्न आधारहरूमा स्वयं प्राध्यापकबाटै खिल्ली उडाउने काम हुन्छ। केही विश्वविद्यालयमा आफू विद्यावारिधि नै नगरी विद्यावारिधि गर्नेहरूलाई शोध निरीक्षण गर्नेऔगराउने प्राध्यापकहरूको संख्या पनि देखिन्छ। आफैंले प्राप्त नगरेको उपाधिमा अरूलाई सुझाउनु र निर्देशन गर्नु प्राज्ञिकताको अनावश्यक र अतिरञ्जित बढोत्तरी हो कि घोर अवमूल्यन, सायद बहस हुनुपर्छ। अहिले अधिकांश प्राध्यापक विषयको विज्ञता, सम्बन्धित क्षेत्रमा ज्ञान, अनुसन्धानको अपारता अनि देशको विकासमा उनीहरूले पुर्याउनुपर्ने योगदानभन्दा विभिन्न पार्टीका राजनीतिक गतिविधिमा संलग्न छन्। आमविद्यार्थीलाई वैज्ञानिक र प्रायोगिक शिक्षा प्रदान गर्दै गुणस्तरीय मानव स्रोतसाधन तयार पारी देशको भविष्य समुज्वल बनाउन लाग्नुपर्ने उनीहरूको दायित्व हो। आफूहरूले नेतृत्व गरेका निकायहरू र तिनमा आबद्घ मानिसको बौद्घिकता अनि न्यायसंगत व्यवहार निर्माण गर्दै देशभर प्रशंसाको पात्र बन्नुपर्ने हो। तर, हामीकहाँ विश्वविद्यालयको नेतृत्व गरेका प्राध्यापकहरू भ्रष्टाचारको माखोमा बेरिएका भेटिन्छन् अनि पदमा नरहेकाहरूचाहिँ कुनै समय हाजिर गर्नसम्म विश्वविद्यालय पुग्ने अनि लगत्तै निजी कलेजहरूतिर दौडने गर्छन्। नाम चलेकै प्राध्यापकहरूले विद्युतीय हाजिरी मेसिन नै उखलेर फालेको, विभागभित्र हुलदंगा गरेको र छात्रामाथि दुव्र्यवहारको गरेको गाइँगुई चलेको त धेरै भएको छैन। आफू स्वयं प्राध्यापक रहेको विभागमा एउटा पनि विद्यार्थी भर्ना नभएर बन्द भएका छन्। ती विभागलाई विद्यार्थी आकर्षित हुने बनाउन नसक्ने तिनै प्राध्यापक देश नै बनाउने हवलामा आत्मरति लिँदै अरूमाथि हुर्मत लिइरहेका हुन्छन्। तर, विश्वजगत्मा प्राध्यापकको प्रतिष्ठा अनुपम र समर्पण सघन देखिन्छ। प्राध्यापकहरू देशका गरिमा र शान हुन्। ज्ञान, सोच र विद्घताका अपार स्रोत तथा सदाकाल प्रज्वलित दिप हुन्। उनीहरूको विज्ञता र विद्घताको परिमिश्रणबाट समाजमा अग्रगमन तथा विकासका नयाँ चिन्तनहरू प्रस्फुटन हुन्छन्। आज नासाका वैज्ञानिक प्राध्यापकहरू कसरी मंगलग्रहमा मानव बस्ती बसाउने भनेर अनुसन्धान गर्दैछन् भनिन्छ। लन्डन स्कुल अफ इकोनोमिक्सका प्राध्यापकहरू समस्त युरोपको आर्थिक पुनर्जागरणलाई कसरी मजबुत गराउने भनेर नयाँ चिन्तन र विचार पर्दोषणमा व्यस्त छन्। सन् २०१६ मा कोलम्बिया विश्वविद्यालयले गरेको रिसर्च प्रोफिसिङ प्यासनको निष्कर्ष छ प्राध्यापकहरू सत्य विचार निर्माणका अन्तिम र अकाट्य सारथी हुन् अनि त्यस्तो भएको देशमा विकासको रफ्तार राम्रो छ। ठूलो संख्यामा संस्कृत विश्वविद्यालयहरू भएको मानिने जर्मनीका केही प्राध्यापकहरूको संख्या ज्ञानको खोजमा नयाँ क्षितिज केलाउन व्यस्त छ। पूर्वीय दर्शनमा ज्ञानको विशाल भण्डार सिर्जना गरेका कौटिल्य तत्कालीन तक्षशीला विश्वविद्यालयका प्राध्यापक थिए। राज्यले सबै विषयमा अन्तिम धारणा बनाउन उनको सहयोग लिन्थ्यो। संसारका नामुद दर्शन तथा सामाजिक एवं आर्थिक परिवर्तनका सुत्रपात्र गर्नेहरू अधिकांश प्राज्ञिक पृष्ठभूमिकै छन्। संसारलाई कायपलट गर्ने सिद्घहस्त अनुसन्धान र अभिनव वा नवप्रवद्र्धनमूलक कार्यमा व्यस्त छन्। यस किसिमका नजिरका बागजुज हाम्रा प्राध्यापकहरूचाहिँ कहिले र कस्तो आन्दोलन गर्ने, धर्नामा के हुने भन्नेमा मात्रै कार्यक्रम बनाउँछन्। केही घोषणा गरिहाले त्यो पनि आन्दोलन र विरोध वा अनशनकै मात्र हुन्छ। अब त स्थायी नियुक्तिसमेत आन्दोलनबाटै मागिँदैछ र यसका लागि अनसन चलिरहेको हुन्छ। अहिले पनि विभिन्न विश्वविद्यालयलगायत सेवा आयोगहरूमा तालाबन्दी कायमै छ। के यो बौद्घिकताको नांगो धज्जी हैन र ? संसारमा विश्वविद्यालय वा शैक्षिक संस्थाभित्रै प्राध्यापकहरूको खुला राजनीतिक संगठन कहाँ छ ? के प्राध्यापकले कुनै राजनीतिक विचारको प्रवक्ता बन्न र आफ्नै संस्थाभित्र संगठन बनाएर राजनीतिको झन्डा बोक्न मिल्छ ? विश्वविद्यालयका पदाधिकारी नियुक्त हुने बेलामा आफ्नो योग्यता, दक्षता, विशेषज्ञता अनि कर्मशीलता जस्ता पक्षलाई आधार बनाउन छोड्दै विभिन्न पार्टीका समीपमा भएर पद लिन र सौदाबाजी गर्न नैतिकताले दिन्छ ? आज पनि धेरै प्राध्यापकलाई समाजले उनीहरूको योगदान वा विशिष्ठ विशेषज्ञताको आधारमा चिन्ने आधार छैन। कक्षामा जाँदा अधिकांश समय कुनै दलको सदस्य वा कार्यकर्ताको रूपमा अनि उक्त दलमा पुग्दाचाहिँ प्राध्यापकको विपरीत प्रभाव प्रेषित गरेको देखिन्छ। अनि दुवै ठाँउमा असंगतपूर्ण काममात्र सम्पादन हुन्छ। आफ्नो शैक्षिक एवं प्राज्ञिक कर्तव्यमा पूर्ण सफल मानक स्थापित गरी बाँकी रहेको अलिकति समयमा राजनीतिलाई पनि शुद्धिकरण गर्न खोज्नुलाई असल नियत मान्न सकिएला। राजनीतिक दललाई समेत परार्मश दिनुलाई स्वीकार्न सकिएला। तर, सक्रिय राजनीति र शून्य प्राज्ञिक प्रवोधीकरणचाहिँ आजको रोग बन्दैछ। अनुसन्धान प्रकाशन, सभा सम्मलेन तथा गोष्ठीमा कार्यपत्र प्रस्तुति जस्ता अनिवार्य पक्षमा पुर्नै नसकिने खाडल हुन्छ। पुस्तक लेख्ने, शोधअनुसन्धान गर्ने, समसामयिक विषयगत सशक्त विचार सम्प्रेषण गर्ने काम भएको हुँदैन। प्राज्ञिक उचाइ, असामान्य ओझ र दायरा बनेकै हुँदैन। शिक्षाको उज्यालो छरिरहेको दाबी गरिन्छ तर उज्यालो छर्न बत्ती बलेको हुनुपर्छ, बत्ती बल्न तेल थपिरहनुपर्छ भन्ने सत्य बिर्साइन्छ। प्राज्ञिकतामा पूर्ण विकर्षण र अन्य पक्षमा अनन्त आकर्षण देखिन्छ। जब विज्ञताका प्रमुख धरोहर नै अनुत्पादक बन्छन् अनि उनीहरूले ज्ञान, सीप, अनुशासन र आचरणभन्दा भाषण संस्कृतिमात्रै सिकाउनु सामान्य हो। त्यही भएर अधिकांश हाम्रा जनशक्तिहरू काम कम र कुरा बढी गर्ने खालका छन्, बजारमा खपत हुने खालका बन्दैनन्। राजनीतिक रंगरोकन र लालसाका कारण अधिकांश प्राध्यापकहरू समस्त देश र नागरिकका सिंगो प्राज्ञिक नेतृत्व तथा उचाईका पर्यायवाची नभै विभिन्न दलका भ्रातृसंगठन बनेका छन्। अनि आमनागरिकले उनीहरूको दक्षता र विश्वनियतामाथि शंका गर्नु जायजै हुन्छ। यसरी अनेकन अपचलनको उपज प्राध्यापक पदको गरिमा निरन्तर गुम्दै गएको हो।"
बागमतीमा जेठ १४ गते नीति तथा कार्यक्रम प्रस्तुत हुने,हेटौंडा : बागमती प्रदेशको आगामी आर्थिक वर्ष २०८१०८२ को नीति तथा कार्यक्रम जेठ १४ गते प्रस्तुत हुने भएको छ । सभामुख भुवनकुमार पाठकका अनुसार जेठ १४ गते बस्ने प्रदेश सभाको बैठकमा नीति तथा कार्यक्रम सार्वजनिक हुँदै छ । त्यसका लागि दलहरुबीच सहमति जुटिसकेको उनले बताए । बागमती प्रदेश प्रमुख यादवचन्द्र शर्माले सोही दिन सरकारको नीति तथा कार्यक्रमलाई सार्वजनिकरण गर्नुहुने प्रदेश सभा सचिवालयका प्रमुख सचिव कृष्णहरि खड्काले जानकारी दिए । त्यस्तै सभामुख पाठकले प्रदेश सभाको आज अपराह्न बस्ने बैठकमा प्रदेश सरकारको आर्थिक वर्ष २०८१०८२ को विनियोजित बजेटको सैद्धान्तिक पक्ष र योजनाको प्राथमिकताको विषयमा छलफल हुने बताए । बजेटको सैद्धान्तिक पक्षमा भोलि पनि छलफल जारी रहने सचिवालयले जनाएको छ ।
रुकुमपश्चिमको आठबीसकोटमा मदिराजन्य पदार्थ बिक्री तथा सेवनमा प्रतिबन्ध,"रुकुमपश्चिम : रुकुमपश्चिमको आठबीसकोट नगरपालिका वडा नम्बर ८ ले मदिराजन्य पदार्थ बिक्री वितरण तथा सेवनमा प्रतिबन्ध लगाएको छ । वडा भित्र रहेका कार्यालय, स्वास्थ्य संस्था, विद्यालयलगायतका सार्वजनिक क्षेत्रमा वडाले मदिराजन्य पदार्थ बिक्री वितरण तथा सेवनमा प्रतिबन्ध लगाएको हो । वडामा हुने विभिन्न कार्यक्रम, बैठकहरूमा मदिराजन्य पदार्थ सेवन गरी होहल्ला झैझगडालगायतका अवाञ्छित गतिविधि गरी शान्ति सुव्यवस्थामा खलल पार्ने गतिविधिहरू भएको हुँदा वडामा मदिराजन्य पदार्थ बिक्री वितरण तथा सेवनमा प्रतिबन्ध लगाएको वडाध्यक्ष खग्रेन्द्र विकले जानकारी दिए । उनका अनुसार वडामा सर्वदलीय बैठक बसी वडा समितिको निर्णयअनुसार शान्ति सुरक्षालाई थप प्रभावकारी बनाउन वडाभित्र मदिराजन्य पदार्थ सेवन तथा बिक्री वितरणमा पूर्णरूपमा प्रतिबन्ध लगाएको हो । यसैबीच मदिरा सेवन गरी हिँड्ने वस्यक, वृद्धवृद्धा सबैलाई वडावाट दिइने सेवा सुविधाहरू बाटसमेत बञ्चित गराइने वडाले निर्णय गरेको छ । त्यस्तै, सार्वजनिक पद धारण गरेका व्यक्तिहरूमाथि मदिरा सेवन गरी गाली गलोच तथा आच आउने गतिविधि गरेमा सार्वजनिक मुद्रा लगाउने, सामाजिक सुरक्षा भत्ता खादै गरेका ज्येष्ठ नागरिकहरूले मदिरा सेवन गरेको पाइएकोमा भत्ता रोक्का गरिने, सामाजिक सञ्जालमा कुनै व्यक्तिलाई आँच आउने शब्द स्टाटसमा लेख्ने व्यक्तिहरूलाई कानुन बमोजिम कारबाही गर्ने निर्णय गरिएको वडाध्यक्ष विकले जानकारी दिए ।"
रुसले युक्रेनमा आक्रमण बढाउन सक्छ : राष्ट्रपति जेलेन्स्की,युक्रेनका राष्ट्रपति भ्लादिमिर जेलेन्स्कीले रुसले युक्रेनको उत्तरपूर्वी क्षेत्रमा आक्रमण बढाउन सक्ने आशंका व्यक्त गरेका छन् ।खार्किभ नजिकका क्षेत्रहरूमा हालै हासिल गरेको उपलब्धिपछि रुसले यो कदम चाल्ने जेलेन्स्कीले बताए। रुसी सेनाले युक्रेनको मोर्चालाई कमजोर बनाउने प्रयास गरिरहेको छ । जेलेन्स्कीले युक्रेनी सेनाको मनोबल कमजोर भएको र केही इकाइहरू पूर्ण रूपमा खाली भएको स्वीकार गरेका छन्। जेलेन्स्कीका अनुसार युक्रेनसँग हाल सुरक्षाको लागि हुनु पर्ने हतियारको २५ प्रतिशत मात्र छ। अमेरिकाले भर्खरै युक्रेनलाई ६१ अर्ब रुपैयाँको सहायता प्याकेज घोषणा गरेको छ र सैन्य सहायता पनि समावेश छ । पछिल्ला केही दिनमा रुसले युक्रेनको दोस्रो ठूलो सहर खार्किभको उत्तरपूर्वी क्षेत्रका धेरै गाउँहरू कब्जा गरेको दाबी गरेको छ। खार्किभका गभर्नरले पछिल्लो एक सातामा करिब १० हजार मानिसले खार्किभ छाड्नुपरेको बताएका छन् । यद्यपी गभर्नरले युक्रेनी सेनाले स्थिति नियन्त्रणमा राखेको दाबी पनि गरेका छन् । तर युक्रेनलाई मोर्चामा थप सैनिकहरू चाहिएको जेलेन्स्कीले बताएका छन्। बीबीसी
रवि लामिछानेलाई संसदमा बोल्न दिने विपक्षी दलको निर्णय,"काठमाडौं : विपक्षी दलको बैठकले उपप्रधान एवं गृहमन्त्री रव लामिछानेलाई प्रतिनिधिसभा बैठकमा बोल्ने दिने निर्णय गरेको छ। आइतबार बिहान नयाँ बानेश्वरस्थित संसद भवनमा कांग्रेसको नेतृत्वमा बसेको विपक्षी दलको बैठकले संसदमा गृहमन्त्री लामिछानेलाई बोल्ने दिने निर्णय गरेको हो। कांग्रेस सहमहामन्त्री एवं सांसद बद्री पाण्डेले संसदमा गृहमन्त्री लामिछानेलाई बोल्न दिने तर संसदीय छानबिन समितिको टीओआरमा सहमति नभएसम्म संसदको कार्यसूची अघि बढ्न नदिने निर्णय भएको जानकारी दिए। ' सहकारी ठगी प्रकरणमा मुछिएका गृहमन्त्री लामिछानेले आफूले संसदमा जवाफ दिन पाउनुपर्ने माग राख्दै आउनु भएको थियो। उहाँले संसदमा बोल्नुहुन्छ। हामी सुन्छौं,'उनले भने,' टीओआरमा सहमति नजुटेसम्म संसदको कार्यसूची अगाडि बढ्न दिँदैनौं। ' छलफलमा सहभागी राप्रपाका सांसद ज्ञानेन्द्र शाहीले गृहमन्त्री लामिछानेलाई बोल्न दिन विपक्षी दल सहमत भएको बताए। गृहमन्त्रीले बोलिसकेपछि प्रतिपक्षी दलको तर्फबाट सभामुखसँग समय माग्ने उनको भनाइ छ। उनले भने, 'गृहमन्त्रीलाई बोल्न दिन्छौं । त्यसपछि प्रतिपक्षले बोल्नका लागि सभामुखज्यूसँग समय माग्छौँ। हाम्रो तर्फबाट सम्भवत: नेपाली कांग्रेसले बोल्छ।' सहकारी ठगी प्रकरणमा उपप्रधान एवं गृहमन्त्री लामिछानेमाथि अनुसन्धान गर्न संसदीय छानबिन समिति बनाउन सत्ता पक्ष र प्रतिपक्ष सहमत भएका छन्। अहिले छानबिन समितिको कार्यादेश टुंग्याउन कार्यदलको बैठक सिंहदरबारमा जारी छ। शुक्रबारको बैठकमा सभामुख घिमिरेले उपप्रधान एवं गृहमन्त्रीलाई बोल्न दिँदा सत्ता पक्ष र प्रतिपक्षबीच धकेलाधकेल समेत भएको थियो। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल छन्।"
संसदीय छानबिन समितिको कार्यादेश टुंग्याउन सिंहदरबारमा कार्यदलको बैठक,"काठमाडौं : सहकारी ठगी प्रकरणमा छानबिन गर्न गठित संसदीय दलको गठित कार्यदलको बैठक सिंहदरबारमा जारी छ। कानुन न्याय तथा संसदीय मामिला मन्त्रालयमा जारी बैठकले संसदीय समितिको कार्यादेश बनाउनेछ। सत्तापक्ष र प्रतपक्षका शीर्ष नेताहरू सहकारी ठगी प्रकरणसम्बन्धी अनुसन्धान गर्न संसदीय छानबिन समिति बनाउन शनिबार सहमत भएका हुन्। प्रमुख प्रतिपक्षी दल नेपाली कांग्रेसले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै लामो समयदेखि संसदमा अवरोध गर्दै आएको थियो। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल रहेका छन्।"
एमाले मुस्ताङको अध्यक्षमा दिपक लालचन र सचिवमा तिलक विक निर्वाचित,"जोमसोम : नेकपा (एमाले) जिल्ला कमिटी मुस्ताङको अध्यक्षमा दिपक लालचन निर्वाचित भएका छन्। शनिबार जोमसोममा सम्पन्न पार्टीको आठौं अधिवेशनमा घरपझोङ गाउँपालिका२ मार्फा लालचनको एकल उम्मेदवारी परेपछि उनी निर्विरोध निर्वाचित भएका हुन्। ३३ सदस्यीय जिल्ला कमिटीको उपाध्यक्षमा छेवाङ रिङजिङ गुरुङ, सचिवमा तिलक विक, उपसचिवमा माया गुरुङ र सम्राट गौचन निर्वाचित भएका छन्। एमाले मुस्ताङको जिल्ला कमिटी सदस्यमा रमेश गुरुङ, छाङरिङजिङ गुरुङ, कुङ्गा तेन्जिङ गुरुङ, ढिकी गुरुङ, गोबिन्द ,जमुना घताने,विजय थकाली, संचित्र गुरुङ,पेमा छेतेन बिक,विशाल शेरचन,हिक्मत नेपाली,सनप्रसाद थकाली,टसी नर्बु गुरुङ,कर्मा नाम्ग्याल गुरुङ,छिरिङ ढिन्डु गुरुङ,कर्मसम्टुक गुरुङ,छयुमी बिष्ट,आङजेन गुरुङ,थाक्पाछिरिङ गुरुङ, शवि शेरचन,पासाङ गुरुङ,झझ्याङ तेन्जिङ गुरुङ,थुक्तेन छिरिङ गुरुङ,निमा धिन्डुक गुरुङ, यामकुमारी तुलाचन र दिपक थकाली लगायतका छन्। अधिवेशनले पार्टीको लेखा समितिमा सुनदेवी रसाईली, सचिवमा आईतेलाल थकाली र सदस्यमा प्रेमकुमारी शेरचनलाई निर्वाचित गरेको हो। एमाले पार्टीका नवनिर्वाचित पदाधिकारी तथा सदस्यहरुलाई शनिबारनै निर्वाचन कमिटीले औपचारिक घोषणा सार्वजनिक गरेको थियो। यसअघि नेकपा(एमाले)जिल्ला कमिटी मुस्ताङको आठौं अघिवेशनको उपमहासचिव पृथ्वी सुब्बा गुरुङले उद्घाटन गरेका थिए। एमाले मुस्ताङको अधिवेशनमा सहभागी हुन केन्द्रिय सचिव गोकर्णराज बिष्ट र एमाले गण्डकी प्रदेश कमिटी अध्यक्ष नवराज शर्मासहितको टोली मुस्ताङ आएको थियो। मुस्ताङले निर्वाचनमा सिट गुमाउन पुग्दा गण्डकीमा अप्ठ्यारो अधिवेशनमा केन्द्रिय उपमहासचिव गुरुङले एमाले मुस्ताङले संघ तथा प्रदेशको निर्वाचनमा सिट गुमाउन पुग्दा गण्डकीमा सरकार सञ्चालनमा अप्ठ्यारो परेको बताए। उपमहासचिव गुरुङले देश जनताको हितका लागि एमाले पार्टीबाहेक अन्य पार्टीले केही गर्न नसक्ने दाबी गरे। उनले ०७४ सालको निर्वाचनमा यहाँ एमालेले जुन सफलता पाएको थियो,त्यो सफलता ०८४ मा कायम गर्ने गरी एमाले अघि बढ्नु पर्ने कार्यकर्तालाई सुझाए। अधिवेशनमा केन्द्रिय सचिव विष्टले कोरलानाका जोड्ने उत्तरदक्षिण राजमार्ग सडक एमाले सरकारले सुरु गरेको बताए। एमालले विकास र समृद्धि चाहने पार्टी हो,हामीले निरन्तर काम गर्न पाएको भए कोरला सडक सम्पन्न भइसक्थ्यो,सचिव विष्टले भने, अब कोरला नाकामा पूर्वाधार व्यवस्थापन गरी समृद्धिको ढोका खोल्न जरुरी छ। एमाले केन्द्रिय सदस्य चन्द्रमोहन गौचनले मुस्ताङमा पार्टी एक ढिक्का रहेको र अब ०८४ को चुनावमा कांग्रेसलाई क्लीनस्वीप गर्ने गरी संगठन विस्तारमा जोड दिइने बताए।"
दरबारमार्गमा प्रहरी जवानको हत्या अभियोगमा छजना पक्राउ,काठमाडौं : प्रहरी जवान युवराज घिमिरेको हत्या आरोपमा छजनालाई पक्राउ गरिएको छ । काठमाडौं जिल्ला प्रहरी परिसरले पक्राउ परेकाहरूलाई आज पत्रकार सम्मेलन गरेर सार्वजनिक गर्ने बताएको छ । जिल्ला प्रहरी परिसरका प्रवक्ता एवं प्रहरी उपरीक्षक नवराज अधिकारीका अनुसार खोटाङको मजुवागढी गाउँपालिका१ का स्थायी बासिन्दा प्रहरी जवान घिमिरेको शव शङ्कास्पद अवस्थामा गत शुक्रबार काठमाडौंको तार्केश्वर९ मनमैजुस्थित निर्माणाधीन घरमा फेला परेको थियो । उनी ट्राफिक प्रहरी प्रभाव दरबारमार्गमा खटिएका थिए।
आत्महत्या रोकथामका लागि प्रहरीको अभियान,"उदयपुर : लागुऔषध नियन्त्रणमा उत्कृष्ट कार्यसम्पादन गरेका उदयपुरका प्रहरी प्रमुख एसपी रमेश थापाले लगत्तै आत्महत्या न्यूनीकरण अभियानको सुरुवात गरेका छन्। छोटो समयमा लागुऔषध कारोबारी, सेवनलाई न्यूनीकरण गर्न सफल भएका थापाले जिल्लामा बढ्दो आत्महत्या घटनालाई शून्यतामा ल्याउन भिजनसहितको मिसन निकाल्न सफल भएका थापालाई जिल्लाका राजनीतिक दल, जनप्रतिनिधि, पत्रकार, नागरिक समाज र सर्वसाधरणको उत्तिकै साथ र सहयोग देखिएको छ। सकारात्मक कार्यको थालनीसँगै उत्कृष्ट नतिजा अभियानबाट सामान्य नागरिकसमेत लाभान्वित हुन भन्ने हेतुले थापाले स्थानीय तहसँगको समन्वयमा अधिकतम टोलविकास समितिलाई जोड्दै परिचालन गरेका छन्। लागुऔषध कारोबारीमा छिमेकी मुलुक भारतबाट नेपाल भिœयाउने डिलरदेखि ऐजेन्ड र सेवनकर्ताकोसमेत नेटवर्कलाई कानुनी दायरमा ल्याएपछि जिल्लामा लागुऔषध न्यूनीकरण अभियानले उल्लेखनीय प्रगति हासिल गरेको त्रियुगा नगरपालिकाका उपमेयर महेश्वरी राईले बताइन्। अभियानबाट निरन्तर सफलता हातपारेका एसपी थापाले शनिबार सदरमुकाम गाईघाटमा त्रियुगा नगरपालिकाको सहकार्यमा आत्महत्या न्यूनीरकरण अभियानको सुरुवात गरेका छन्। अभियानको औपचारिक उद्घाटन गर्दै त्रियुगा नगरपालिकाका मेयर बसन्तकुमार बस्नेतले समस्याको खुलेर छलफल गर्न नसक्दा आत्महत्याको बाटो रोज्न बाध्य भएको बताए। छलफलबाट समाधान निस्कने विषयमा पनि एकआपसमा छलफल हुन नसक्नु आत्महत्याको कारक हो, उनले भने, फुर्सदकै कारण मानिसमा नकारात्मक सोचको विकास हुने भएकाले व्यस्तता बनाउन नगरपालिकाले ठोस योजना अघि सारेको छ। उनले भने, तनाव व्यवस्थापनसँगै समस्याको समाधानका लागि जनतालाई उद्यमी बनाउने, उत्पादनमा जोडे्ने र आम्दानीमा वृद्धि गर्ने गरी सीपमूलक तालिमलाई नगरपालिकाले जोड दिएको छ, यसबाट मानसिकरूपमा विक्षिप्त भएकाहरूलाई सहयोग पुग्ने छ। उपमेयर महेश्वरी राईले फुर्सदको समयमा अधिकांशले नकारात्मक सोचको विकास गर्ने गरेको पाइएकाले उनीहरूलाई सधैं व्यस्त रहने गरी नगरपालिकाले कार्ययोजना तयार गरको बताइन्। उनले भ्रष्टचार, विभेद्, नैतिक शिक्षाको कमीले पनि आत्महत्याको घटना बढेको बताइन्। उनले आगामी वर्ष आत्महत्या न्युनिकरणका लागि नगरपालिकाले समयमा नै थप विशेष योजना अघि सार्ने बताइन्। प्रमुख जिल्ला अधिकारी हरिप्रसाद घिमिरेले विकराल बन्दै गएको आत्महत्यालाई सबै मिलेर नरोक्ने हो भने अवस्था अझ भयाभह हुन सक्ने संकेत गरे। उनले बेलैदेखि रोकथाम र नियन्त्रणका लागि पहलकदमी थाल्ने हो भने उपचार सम्भव हुने बताए। उनले मानिसको जीवन अमूल्य छ तर त्यसको उचित व्यवस्थापन गर्न नसक्नु कमजोरी भएको बताए। उनले सुन्दर जीवन अनाहाकमा खेर फाल्न हुँदैन भनेर मान्छेलाई सचेत गराउनु सबैको दायित्व भएको बताए। एसपी थापाले आत्महत्या एक प्रकारको अपराध नै भएकाले यसलाई नियन्त्रण गर्नु पर्ने बताए। उनले भने, आत्महत्या गर्नेले गर्यो तर त्यसपछि परिवारले सामाजिक रूपमा पाउने पीडा निकै कष्टकर हुने भएकाले न्यूनीकरणमा सबैको साथ सहयोगको अपेक्षा राखेको छु। सदरमुकाम गाईघाट बजार र्यालीपछि सुरुवात भएको औपचारिक कार्यक्रममा प्रहरीले विभिन्न चरणमा थालेको अभियानलाई साथसहयोग गर्दै आएका व्यक्तिहरूलाई कदरपत्रद्वारा सम्मान गरिएको थियो। त्यसैगरी आत्महत्याको प्रयासबाट नयाँ जीवन पाएकी स्थानीय संगीता राईले आत्महत्या गर्नुको कारण र कसरी बचेको भन्ने विषयमा अनुभव सुनाएकी थिइन्। यस्तो छ आत्महत्यासम्बन्धी उदयपुरको तथ्यांक पछिल्लो दुई आर्थिक वर्षमा आत्महत्याका घटनाले प्रसय पाएको देखाएको छ। जिल्ला प्रहरी कार्यालयको तथ्यांकअनुसार आर्थिक वर्ष २०७९०८० मा १४३ वटा आत्महत्या घटनामा १०६ जनाले ज्यान गुमाएका छन्। त्यसैगरी चालु आर्थिक वर्षको वैशाख मसान्त अर्थात् १० महिनामा १४७ घटनामा ९६ जनाले ज्यान गुमाएको डीएसपी राजन चापागाईंले बताए। यसरी आत्महत्या गर्नेमा १८ वर्षदेखि २५ वर्ष उमेर समूहका अधिक छन्। चापागाईका अनुसार जिल्लाका आठ स्थानीय तहमध्ये सबैभन्दा बढी त्रियुगा नगरपालिकामा ७० जना रहेका छन्। यसपछि जनसंख्या र भौगोलिक हिसाबल अन्य नगरपालिकामा पनि आत्महत्याका घटनामा वृद्धि रहेको उनले बताए। तथ्यांकअनुसार बालबालिकासँग जोडिएका १६ वटा आत्महत्या घटनामा ६ जनाले ज्यान गुमाएका छन्।"
किर्गीस्तानमा रहेका नेपालीलाई घरबाहिर ननिस्कन आग्रह,"काठमाडौं : सरकारले किर्गीस्तानको राजधानी बिस्केक र वरपरको क्षेत्रमा रहेका नेपाली नागरिकलाई घरभित्रै रहन आग्रह गरेको छ । गत शुक्रबार त्यहाँ भएको हिंसात्मक आक्रमणको सन्दर्भमा सरकारले त्यस्तो आग्रह गरेको हो । पाकिस्तानस्थित नेपाली राजदूतावासका अनुसार त्यहाँ रहेका सबै नेपाली सकुशल छन् । उक्त राजदूतावासले शनिबार एक सूचना जारी गरी 'किर्गीस्तानको बिस्केकमा पछिल्ला केही दिनमा भएका घटनाका सन्दर्भमा करिब दुई सय ८० को सङ्ख्यामा खासगरी बिस्केक र वरपर रहनुभएका नेपाली हाल सकुशल रहनुभएको र स्थिति सामान्य नहुञ्जेलसम्म निवासघर बाहिर ननिस्कन आग्रह छ', भनेको छ । दूतावासले कुनै किसिमको समस्या परेमा उक्त देशमा रहेका स्थानीय नेपालीसँग वा इस्लामावादस्थित दूतावासको प्रत्यक्ष सम्पर्कमा रहन अनुरोध पनि गरेको छ । साथै दूतावासले कुनै जानकारी, सल्लाह वा सहयोग आवश्यक परेमा राजदूतावासको फोन नं  (ह्वाट्सयाप समेत) र इमेल  मा सम्पर्क गर्न सकिने जनाएको छ । बिस्केकमा चिकित्साशास्त्र अध्ययन गरिरहेका भारत, बङ्गलादेश, पाकिस्तानलगायत मुलुकका विद्यार्थी रहेका छात्राबासमा आक्रमण भएपछि दूतावासले उक्त आग्रह गरेको हो । यसअघि भारत र पाकिस्तानले पनि आफ्ना विद्यार्थीहरुलाई भवनबाट बाहिर ननिस्कन आग्रह गरेको थियो। अन्तर्राष्ट्रिय सञ्चारमाध्यमहरूका अनुसार हाल बिस्केकको अवस्था सामान्य छ । त्यहाँको परराष्ट्र मन्त्रालयले बिस्केकको स्थिति नियन्त्रणमा रहेको जनाउँदै झुटा समाचार सामाजिक सञ्जालमार्फत प्रवाह नगर्न सम्बद्ध सबैमा आग्रह गरेको छ । छात्राबासमा भएको आक्रमणमा १५ जना विद्यार्थीलाई चोट लागेको र उनीहरूको उपचार भएको जनाएको छ । रासस"
सरकारविरुद्ध साझा धारणा बनाउन विपक्ष दलको बैठक जारी,"काठमाडौं : नेपाली कांग्रेससहित विपक्षी दलको बैठक बानेश्वरस्थित संसद भवनमा जारी छ। प्रतिनिधिसभा बैठक बस्नुअघि कांग्रेस सभापति शेरबहादुर देउवाले विपक्षी दलका नेताहरूलाई छलफलका लागि बोलाएका हुन्। बैठक बानेश्वरस्थित संसद भवनमा जारी छ। प्रतिनिधिसभा बैठक आइतबार बिहान ११ बजेका लागि बोलाइए पनि अहिलेसम्म बसेको छैन। प्रतिनिधिसभा बैठकमा कसरी प्रस्तुत हुने विषयमा साझा धारणा बनाउन विपक्षी दलहरूलाई छलफलका लागि बोलाएको सहभागी एक नेताले जानकारी दिए। बैठकमा कांग्रेससहित राप्रपा,जसपा लोसपा र जनमोर्चाका शीर्ष नेताहरू सहभागी छन्। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समिति बनाउन सत्ता पक्ष र प्रतिपक्ष सहमत भएका छन्। अहिले छानबिन समितिको कार्यादेश टुंग्याउन कार्यदलको बैठक सिंहदरबारमा जारी छ। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल रहेका छन्।"
टीओआरमा सहमति नभएसम्म बैठक सञ्चालन नगर्न सभामुखलाई विपक्षी दलको आग्रह,काठमाडौं : कांग्रेससहितको विपक्षी दलले उपप्रधानमन्त्री तथा गृहमन्त्री रवि लामिछानेमाथि संसदीय छानबिन समितिको टीओआरमा सहमति नभएसम्म बैठक सञ्चालन नगर्न सभामुखलाई आग्रह गरेका छन्। आइतबार बिहान बसेको विपक्षी दलको बैठकले छानबिन समिति गठन सम्बन्धी कार्यदलको टीओआरमा सहमति नभएसम्म बैठक नचलाउन सभामुख देवराज घिमिरेलाई विपक्षीको तर्फबाट सांसद ज्ञानबहादुर शाहीले आग्रह गरेका हुन्। संसद सचिवालयका अनुसार विपक्षी बैठकपछि निर्णय सुनाउन शाही सभामुखको कार्यकक्षमा गएका थिए। कार्यदलमा सहमति गर्न सहयोग मागेपछि कांग्रेस प्रमुख सचेतक रमेश लेखक सिंहदरबार पुगेका छन्। सहकारी ठगी प्रकरणमा छानबिन गर्न गठित संसदीय दलको गठित कार्यदलको बैठक सिंहदरबारमा जारी छ। कानुन मन्त्रालयमा जारी बैठकले संसदीय समितिको कार्यादेश बनाउने बताइएको छ। सत्ता पक्ष र विपक्ष सहमत नहुँदा बैठक तत्कालका लागि अनिश्चित भएको छ। आज बिहान ११ बजे संसद् बैठक बोलाएपनि हाल सम्म बस्न सकेको छैन। यस अगाडि आज बिहान बसेको विपक्षी दलको बैठकले उपप्रधान एवं गृहमन्त्री रव लामिछानेलाई प्रतिनिधिसभा बैठकमा बोल्ने दिने निर्णय गरेको छ। राप्रपाका सांसद शाहीले गृहमन्त्री लामिछानेलाई बोल्न दिन विपक्षी दल सहमत भएको जानकारी दिए। गृहमन्त्रीले बोलिसकेपछि प्रतिपक्षी दलको तर्फबाट सभामुखसँग समय माग्ने र कांग्रेसले बोल्ने निर्णय भएको थियो।
"बुटवलमा एम्बुलेन्सको ठक्करबाट महिलाको मृत्यु, दुईजना घाइते",लुम्बिनी : पूर्वपश्चिम राजमार्गअन्तर्गत बुटवल उपमहानगरपालिका१३ स्थित झोलुङ्गे पुल नजिकै एम्बुलेन्सको ठक्करबाट एकजनाको मृत्यु भएको छ । इलाका प्रहरी कार्यालय बुटवलका अनुसार अर्घाखाँचीबाट बुटवलतर्फ बिरामी लिएर आउँदै गरेको लु१ज ५३१ नम्बरको एम्बुलेन्सले बुटवल१३ झोलुङ्गे पुल नजिकै ठक्कर दिँदा आज बिहान बुटवल११ देवीनगरकी ५६ वर्षीया कमला नेपालीको मृत्यु भएको हो । एम्बुलेन्सको ठक्करबाट अन्य दुईजना महिला घाइते भएका छन् । एम्बुलेसको ठक्करबाट घाइते कमलालाई उपचारका लागि लुम्बिनी प्रादेशिक अस्पतालमा ल्याइएकामा चिकित्सकले मृत घोषणा गरेका थिए । देवीनगरकै ५५ वर्षीया हरिकला नेपाली र ३५ वर्षीया झुपा ठटराई घाइते भएका छन् । उनीहरूको लुम्बिनी प्रादेशिक अस्पतालमा उपचार भइरहेको छ । एम्बुलेन्स चालक अर्घाखाँचीको पाणिनी गाउँपालिका७ का नारायणबहादुर मगरलाई प्रहरीले नियन्त्रणमा लिएको छ । रासस
बागमती चिहाउने कि बचाउने ?,"विश्वमा कैयौं देश छन्, जो नदी किनारमै बर्सेनि लाखौं पर्यटक तानिरन्छन् । नदीमै क्रूजको यात्रा दिनरात गरिरहन्छन्, गराइरहन्छन् । नदी पनि सफा बगिरहन्छ । नदी किनारको शृंगारपटार त बखान गरिसाध्ये छैन । नदी किनार भनेर के गर्नु योजनाबद्ध विकासले भव्य बनाएका छन् । हरियाली उस्तै, रंगीचंगी फूलहरू फुलेको उस्तै । त्यहाँका बगैंचा त हेर्दै लोभलाग्दा । नदी किनारमा न धुलो न धुँवा । चिटिक्क पारिने ती नदी किनारको सरसफाइ झनै लोभलाग्दो । त्यहाँ बनाइएका पार्क देख्दा पनि पसिहालूँ, बसिहालूँ लाग्ने खालका । दिनमा यस्ता ती नदी किनार रात्रिकालीन समयमा त झनै विशेष हुन्छन्, लोभ्याउने । बत्तीको अनेक प्रयोगले आकर्षण गर्ने त छँदै छ, मनोरञ्जनसँगै व्यापार पनि सोचेभन्दा बढी । ठ्याक्कै विपरीत छन् नेपालका नदी किनार । भौतिक संरचना त निर्माण गरिएकै छैनन् भने पनि हुन्छ । अन्तको कुरा गर्नु त बेकार नै छ, देशको राजधानी काठमाडौं उपत्यकाका नदी र तिनका किनारको पनि बेहाल उस्तै छ, पछिल्ला वर्ष केही ठाउँमा कालोपत्रे बनेको बाहेक । नदीहरूमा कालो लेदो बग्नु सामान्य लाग्छ हामी नेपालीलाई । नदीमा ढल मिसाउनु कुनै अप्ठ्यारो वा असजिलो हुँदैन हामीलाई । फोहोर फाल्नु पनि लाजलाग्ने विषयमै पर्दैन राजधानीकै बासिन्दा भए पनि हामीलाई । कति भने नेपालको सभ्यता प्रतिबिम्बित गर्ने बागमती नदी ११ वर्षदेखि निरन्तर सफाई गर्नेहरूको एकातिर भरमग्दुर प्रयास चलिरहेकै छ स्वयंसेवी भावनाबाट । अर्कोतिर ढल मिसाइदिने घरधनी, ढल नदीमा हाल्न दिन रोक्नुपर्छ भन्ने मानसिकता नभएको सरकार र नदी त हो नि यहाँ फोहोर फालेर के हुन्छ ? भन्ठान्ने राजधानीवासी । त्यसमाथि बागमती सफाईको नाममा किनारमा आएर नदी चिहाएर भाषण ठोक्ने नेताहरू । एकातिर बागमती र अन्य नदीनाला सफा गर्ने र निरन्तर गरिरहनुपर्छ भनेर सबै काम छोडेर ढल मिसिएको कालो लेदोमा नघिनाइ अभियन्ता बनेर सफा गर्ने पवित्र मनहरू अर्कोतिर कुनै दायित्व नै छैन, जे गरे पनि हुन्छ भन्ने भाष्य पालेका मनमौजीहरू । एकातिर गोजी टक्टक्याएर नदी सफाईमा खर्चिने मनहरू अर्कोतिर सरकारी बजेटसँगै दाताबाट डलरसमेत ल्याएर पनि त्यसैमा लुछाचुँडी गर्नेहरू । कम्तिमा सरकारले गर्नुपर्ने झन्डै करोड बढीको काम नागरिक तहबाट भइरहँदा सरकारको नेतृत्व गर्ने दलीय नेतालाई अलिकति मन चस्ससम्म नहुनुचाहिँ ठूलै बिडम्बना होइन र ! सरकारले कम्तिमा होस्टेमा हैंसे गर्दिएको भए त बागमती नदीले हाँसीहाँसी बग्न पाउँथ्यो नि ! नेपालको सभ्यता र संस्कृति बोकेर पनि रोएर बगिरहनुपर्ने बागमती नदीको निरीहता आखिर कतिञ्जेल ? के बागमती रोइरहँदा कुनै नागरिक हाँसिरहन सक्छ ? के सरकारमा पुग्ने दलका नेताहरूलाई बागमती र अन्य यस्तै दुर्गन्धित नदीहरू र तिनका कुरूप किनारहरूलाई यसै अलपत्र पारेर कुर्सीको सौदाबाजी गरिरहन छुट छ ? छैन भन्ने यदि कुनै दललाई लाग्छ भने आजैदेखि बागमती नदी सफा बगाउन्, किनारहरू हराभरा बनाउन् ।"
आज यी स्थानमा हुरीबतास एवं चट्याङसहित वर्षा,"काठमाडौं : आज कोशी र गण्डकी प्रदेश तथा अन्य प्रदेशका पहाडी भागका केही स्थानका साथै लुम्बिनी र सुदूरपश्चिम प्रदेशका तराई क्षेत्रका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ। अहिले बिहान कोशी, मधेस र सुदूरपश्चिम प्रदेशलगायत देशका पहाडी भागमा आंशिक देखि साधारणतया बदली रही बाँकी भूभागमा मौसम मुख्यतया सफा रहेको जल तथा मौसम विज्ञान विभागले बताएको छ । विभागका अनुसार अहिले कोशी प्रदेशको केही स्थान र वागमती प्रदेशको पहाडी भूभागको केही भागमा मेघगर्जन, हुरीबतास एवं चट्याङसहित सहित हल्का देखि मध्यम वर्षा भइरहेको छ । विभागका अनुसार आज दिउँसो कोशी र गण्डकी प्रदेश तथा बाँकी प्रदेशका पहाडी भागका केही स्थानका साथै लुम्बिनी र सुदूरपश्चिम प्रदेशका तराई क्षेत्रका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ । देशको उच्च पहाडी तथा हिमाली भागका एकदुई स्थानमा हल्का हिमपातको सम्भावना पनि रहेको विभागले अहिले बिहान छ बजे जारी गरेको मौसम बुलेटिनमा उल्लेख छ । त्यसैगरी, आज राति कोशी, मधेस, वागमती, गण्डकी र लुम्बिनी प्रदेशलगायत देशका पहाडी भागमा आंशिक देखि साधारणतया बदली रही बाँकी भागमा मौसम मुख्यतया सफा रहने छ । मधेस र लुम्बिनी प्रदेशलगायत कोशी, बागमती, गण्डकी कर्णाली प्रदेशका पहाडी भागका केही स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ । विभागका अनुसार । कोशी, गण्डकी र कर्णाली प्रदेशका उच्च पहाडी तथा हिमाली क्षेत्रमा हल्का हिउँपर्नसक्ने छ । आगामी २४ घण्टामा कोशी र गण्डकी प्रदेशको केही स्थान तथा बाँकी प्रदेशको पहाडी भागका केही भेगका साथै लुम्बिनी र सुदूरपश्चिम प्रदेशका तराई भागका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना रहेको छ । विभागले देशको उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेकाले सतर्कता अपनाउन अनुरोध गरेको छ । काठमाडौँ उपत्यकाको अहिलेको तापक्रम २० डिग्री सेल्सियस छ । आज यहाँको अधिकतम तापक्रम २८ देखि ३० डिग्री सेल्सियसकाबीच रहने विभागको पूर्वानुमान छ ।"
प्रहरीले भवन पाउँदा स्थानीय खुसी,"गुलरिया : बारबर्दिया नगरपालिकाको जयनगर बजारमा इलाका प्रहरी कार्यालयले पक्की भवन बनेपछि स्थानीय खुसी छन्। भवन निर्माणसँगै बजारलगायत केही वडाहरूमा हुने आपराधिक घटनामा न्याय पाउन बानियाभार लगायत बाँसगढी नगरपालिकाको इलाका प्रहरी कार्यालयमा धाउनुपर्ने झमेला अन्त्य हुनेमा स्थानीय ढुक्क छन्। इलाका प्रहरी कार्यालयको गतिलो भवन नहुँदा पालिकाको न्यायिक समितिले नागरिकको न्यायका लागि धेरै झन्झट व्यहोर्नु परेको बाँसगढी नगरपालिकाकी उपप्रमुख रत्नाकुमारी पाण्डेले बताइन्। तीन वटा पालिकामा हुने महिला हिंसालगायतका अपराधका घटनामा न्यायका लागि अर्कै पालिका धाउनुपर्ने समस्या छ। इलाका प्रहरीको भवन निर्माणसँगै समाधान हुने विश्वास लिएका छौं, उनले भनिन्, प्रहरी कमान्ड थपेरै भए पनि सेवा बढाउनुपर्छ। पालिकाको मुख्य बजार क्षेत्रमा सशक्त प्रहरीको उपस्थिति अनिवार्य भएकाले पनि सम्बन्धित निकायको त्यसमा ध्यान जानुपर्छ। जयनगर बजारमै पालिकाको कार्यालय, बैंक तथा वित्तीय संस्थाहरूलगायत विभिन्न कार्यालयहरू भएका कारण मजबुद सुरक्षा चाहिएको उनले बताइन्। इलाका प्रहरी कार्यालय जयनगर बर्दियाको हाताभित्र कार्यालय तथा ब्यारेक भवन, भान्सा घर र शौचालय निर्माण गरिएको छ। एमपी कन्स्ट्रक्सन कम्पनी प्रालि नेपालगन्जमार्फत २०७९ असोज १३ गते सम्झौता गरी २०८० चैत्र १३ गते निर्माणकार्य सम्पन्न गरिएको हो। सार्वजनिक खरिद ऐन, २०६३ र नियमावली, २०६४ मा व्यवस्था भएबमोजिमका प्रक्रियाहरू पूरा गरी लुम्बिनी प्रदेश सरकारको सहयोगमा कुल ३ करोड २३ लाख ६७ हजार ८ सय ४ रुपैयाँको लागतमा कार्यालय भवन निर्माण गरिएको जिल्ला प्रहरी कार्यालय बर्दियाका प्रमुख प्रहरी उपरीक्षक प्रवीण धितालले बताए। कार्यालय भवनको आरसीसी फ्रेम स्ट्रक्चरको अवधारणामा ७ वटा कार्यालय कोठा, ४ वटा कोठा कर्मचारी ब्यारेक, महिला कर्र्मचारीको एट्याचसहितको ब्यारेक तथा हिरासत कक्ष, कार्यालय प्रमुख निवास, सञ्चार अफिस र छुट्टै भान्साघर निर्माण भएको छ। अहिले सईको कमान्डमा सुरक्षा टिम परिचालन भएको उनले बताए। बजारदेखि केही टाढाको दूरी बानियाभारमा प्रहरी निरीक्षकको कमान्डमा कार्यालय छ। उनले भने, समयले साथ दियो भने जयनगरमै प्रहरी निरीक्षकको कमान्डमा टोली राख्ने व्यवस्था मिलाउँछौं।"
दैलेखमा पेट्रोल छ कि ग्यास ?,"दैलेख : २०७२ असोज ३ मा संविधानसभाबाट संविधान जारी भयो। नयाँ संविधानपछि भारतले लगाएको अघोषित नाकाबन्दीका बेला दैलेख र यहाँको पञ्चकोशी क्षेत्र ज्यादै चर्चित बन्यो। कारण थियो, यहाँको पेट्रोलियम पदार्थ अन्वेषण तथा उत्खनन। हुन त दैलेखवासीले जिल्लामै पेट्रोल खानीको चर्चा सुन्न थालेको दशकौं बित्यो। स्थानीयले ०३६ सालयता पेट्रोलियम पदार्थको उत्खननको चर्चा सुन्दै आएका छन्। खानी तथा भूगर्भ विभागले पञ्चकोशी क्षेत्रमा पेट्रोलियम पदार्थबारे सम्भाव्यता अध्ययन थालेको पनि वर्षांै भइसकेको छ। पछिल्लोपटक यहाँको पेट्रोलियम अन्वेषण परियोजनाअन्तर्गत विभिन्न चरणका सर्भे चलिरहेको छ। ड्रिलिङ कार्य धमाधम चिनियाँ सरकारको जियोलजिकल सर्भेको आर्थिक तथा प्राविधिक सहयोगमा दैलेखमा पेट्रोलियम अन्वेषण गर्ने काम धमाधम चलिरहेको छ। दैलेखको भैरबी गाउँपालिका१ स्थित जलजलेमा पेट्रोलियम अन्वेषणका लागि आवश्यक पूर्वाधार निर्माणसँगै सर्भे अघि बढेको छ। पेट्रोलियम अन्वेषणको काम अन्तिम चरणमा पुगेको छ। विभिन्न चरणको सर्भेपछि गत आइतबार अन्वेषणात्मक वेल ड्रिलिङ सुरु गरिएको छ। नेपाल सरकार र चीन सरकारबीच सम्पन्न सम्झौताबमोजिम चाइनाएड अन वेल एन्ड ग्यास रिसोर्स सर्भे प्रोजेक्टअन्तर्गत खानी तथा भूगर्भ विभाग, चाइना जियोलोजिकल सर्भे (सीजीएस) तथा सिबु ड्रिलिङ इन्जिनियरिङ कम्पनीबाट ड्रिलिङ कार्य सुरु भएको हो। उद्योग वाणिज्य तथा आपूर्तिमन्त्री दामोदर भण्डारीले हालैमात्र ड्रिलिङ कार्यको उद्घाटन गरेका छन्। पेट्रोलियम पदार्थको अन्तिम अन्वेषण तथा उत्खननका लागि आवश्यक पर्ने पूर्वाधार निर्माण र उपकरण जडान सकिएसँगै अन्वेषणात्मक ड्रिलिङ कार्य सुरु भएको हो। पेट्रोलियम पदार्थको अन्वेषणात्मक ड्रिलिङ कार्यको उद्घाटनमा मन्त्री भण्डारीले पेट्रोलियम पदार्थको अन्वेषण तथा उत्खनन भएमा मुलुक आर्थिक समृद्धिमा टेवा पुग्ने बताए। देशभित्रका यस्ता थुप्रै खानीहरूको अध्ययन अनुसन्धान गरी अन्वेषणतर्फ सरकार केन्द्रित रहेको मन्त्री भण्डारीको भनाइ छ। दैलेखमा पेट्रोलियम पदार्थ भएको पुष्टि भएमा देशलाई आर्थिक रूपमा ठूलो टेवा पुर्याउनेछ, त्यसपछि नेपाल पेट्रोलियम पदार्थको आयत होइन निर्यात गर्ने मुलुकका रूपमा चिनिनेछ, मन्त्री भण्डारीले भने, परियोजनाअन्तर्गत अब छिट्टै ड्रिलिङको काम सकिनेछ, यसबाट पेट्रोलियम पदार्थको परिणाम पत्ता लाग्छ, त्यसपछि थप अन्वेषण र उत्खननका कामहरू हुन्छन्। ४ हजार मिटर गहिराइसम्म ड्रिलिङ गरिँदै पेट्रोलियम पदार्थको अन्वेषणअन्तर्गत उपकरण जडानपछि ड्रिलिङको काम सुरु भएको खानी तथा भूगर्भ विभागको पेट्रोलियम अन्वेषण तथा प्रबद्र्धन परियोजनाका प्रमुख दिनेशकुमार नापितले बताए। हाल चिनियाँ प्राविधिकसहितको टोली अन्वेषणस्थलमा खटिएका छन्। अब ४ हजार मिटरसम्म जमिनमुनि ड्रिल गरिनेछ। उक्त ड्रिलिङपछि व्यावसायिक रूपमा निकाल्न मिल्छ या मिल्दैन भन्ने यकिन हुनेछ। हालसम्मको अध्ययनले तीन हजार पाँच सयदेखि ४ हजारमिटरसम्म जाँदा पेट्रोलियम पदार्थ पत्ता लाग्ने सम्भावनामा आवश्यक कामहरू सुरु भएका हुन्, हाल चलिरहेको ड्रिलिङपछि परिणाम र व्यावसायिक रूपमा निकाल्न मिल्छ या मिल्दैन थाहा हुन्छ, यहाँ पेट्रोल (तेल) छ या ग्यास छ भन्ने पत्ता लाग्छ, नापितले भने। ड्रिलिङ कार्य सुरु भएको चारपाँच महिनाभित्र पुरा हुनेछ। नापितका अनुसार पेट्रोलियम अन्वेषण परियोजनाअन्र्तगत अन्तिम ड्रिलिङका लागि आवश्यक पर्ने सम्पूर्ण उपकरणहरू आईसकेका छन। अन्वेषणअन्तर्गत ड्रिलिङ गर्न चाहिने सम्पूर्ण उपकरणहरू आइसकेका छन्, आवश्यक पूर्वाधारहरू निर्माण सकिएपछि मात्रै ड्रिलिङको काम सुरु गरिएको हो, नापितले भने। नापितका अनुसार हालसम्म ५३ मिटर ड्रिलिङ कार्य सकिएको छ। तैरिइरहेको छ पेट्रोलियम पदार्थ दैलेखमा सयौं वर्षदेखि जमिनमै ग्यासहरू बलिरहेको, पादुकादेखि श्रीस्थानसम्मको क्षेत्रमा पेट्रोलियम पदार्थ तैरिइरहेको छ। त्यो नै प्राविधिक हिसावले पेट्रोलियम पदार्थ छ भन्नेमा बलियो प्रमाण बनेको पेट्रोलियम अन्वेषण परियोजना प्रमुख नापित बताउँछन्। सयौं वर्षदेखि जमिनमै ग्यासहरू बलिरहेको छ, पादुकादेखि श्रीस्थानसम्मको क्षेत्रमा पेट्रोलियम पदार्थ तैरिइरहेको अवस्था हो। यो नै पेट्रोलियम पदार्थ छ भन्नेमा बलियो प्रमाण हो, पुष्टि पनि हो, अब कति गहिराइमा छ, कुनकुन ठाउँमा छ, कति परिमाणमा छ, प्राविधिक र आर्थिक हिसाबले उपयुक्त छ या छैन भन्नेबारे अध्ययन अनुसन्धन गर्नुपर्ने हुन्छ, त्यही अध्ययन अनुसन्धानका कार्यहरू अहिले भइरहेको हो, उनले भने। यसअघि गरिएका सर्भेबाट पेट्रोलियम पदार्थ, ग्यास हुनसक्ने सम्भावनाबारे पत्ता लागेको थियो। अबको चरणमा विस्तृत रूपमा परिमाण र गुणस्तरबारे यकिन गरिनेछ। चुरेपहाड र तराईको भूभाग पेट्रोलियमको सम्भावित क्षेत्र नेपालको चुरे पहाडको केही भूभाग र तराईको भाग पेट्रोलियम पदार्थको स्रोत भएको अत्यन्तै सम्भावित क्षेत्र मानिन्छ। सोहीअनुसार खानी तथा भूगर्भ विभागले अध्ययन अनुसन्धानका कार्यहरू गरिरहेको छ। नेपालमा पेट्रोलियमसम्बन्धी व्यवस्था गर्न बनेको नेपाल पेट्रोलियम ऐन २०४० आयो। २०४१ सालमा पेट्रोलियम नियमावली ल्याइयो। पेट्रोलियम अन्वेषण तथा प्रबद्र्धन परियोजनाका प्रमुख दिनेशकुमार नापित भन्छन्, ऐन र नियमावली आएपछि खानी तथा भूगर्भ विभागले अन्तर्राष्ट्रिय कम्पनीहरूसँग सम्झौता गरेर पेट्रोलियम पदार्थको सम्भावित क्षेत्रहरूमा विभिन्न अध्ययन अनुसन्धान तथा सर्भेकाका कामहरू अघि बढाएको थियो। नापितका अनुसार मोरङको बाहुनीमा पेट्रोलियम पदार्थको अन्वेषण भएको थियो। त्यहाँ झन्डै ३५ सय मिटरसम्म ड्रिल गरिएको देखिन्छ, ड्रिलिङको क्रममा त्यहाँ पेट्रोलियम पदार्थ पत्ता लागेन, नापितले भने। मोरङसहित चुरे पहाडको भूभागका केही स्थान तथा तराईको भागका केही स्थानमा तेल अन्वेषण र उत्खननका लागि सम्भाव्यता अध्ययनसँगै अन्वेषणका काम भएका थिए। नाकाबन्दीपछि सुरु भएको थियो थप काम दैलेख धार्मिक, पुरातात्विक एवं सांस्कृतिक सम्पदाको हिसाबले ऐतिहासिक जिल्ला हो। यहाँ रहेको पञ्चकोशी तीर्थस्थल क्षेत्रमा सदिऔंदेखि निरन्तर ज्वाला बलिरहेको छ। नेपालकै प्रसिद्ध पञ्चकोशी तीर्थस्थलमध्ये श्रीस्थान, नाविस्थान र पादुकामा ज्वाला बलिरहेको छ। त्यहाँ बग्ने खोलाको पानीमाथि पनि आगो बल्छ। अधिकांशले यसलाई दैवीशक्तिको कारण भन्छन्। स्थानीयले दैविशक्तिको कारण ज्वाला बलिरहेको विश्वासमा पूजापाठ गर्छन्। श्रीस्थान र नाविस्थान क्षेत्रमा अहिले पनि बाहिरी भागमै कच्चा पेट्रोलियम पदार्थ देखिने गरेको छ। कतिपयले ज्वाला बलिरहेकाले यस क्षेत्रमा पेट्रोलियम पदार्थ भएको अनुमान लगाउँथे। दैलेखका खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँ पेट्रोलियम पदार्थ रहेको अनुमान गरिएको थियो। खानी तथा भूगर्भ विभागले विगत चार दशकदेखि पेट्रोलियम पदार्थको अन्वेषण गर्दै आएको थियो। प्राविधिक जनशक्ति र उपकरण अभावले अन्वेषणले गति लिन भने सकेको थिएन्। जब देशमा इन्धनको हाहाकार हुन्छ तब दैलेखसहित पेट्रोलियम पदार्थको सम्भावित क्षेत्रको चर्चा हुने गरेको छ। यस्तै अभावकै बीच देशभित्रै सम्भावित पेट्रोलियम पदार्थको खोजी थालियो। अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम। २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँ टोली दैलेख आइपुग्यो। पेट्रोलियम पदार्थको सम्भाव्यता अध्ययन गर्न दैलेख आएको मन्त्री पाण्डेसहितको टोलीले दैलेखमा पेट्रोलियम पदार्थको भण्डार रहेको अन्वेषण कार्यको सुरुवात गर्ने उद्घोष गरेको थियो। त्यसबेला अनुसन्धान गरी चीन फर्केको टोलीले पेट्रोलियम पदार्थ रहेको पुष्टि गर्यो। २०७२ को चैतमा नेपाल र चीनबीच पेट्रोलियम पदार्थ अन्वेषण तथा उत्खननमा सहकार्य गर्ने सहमति भएको थियो। तत्कालीन प्रधानमन्त्री ओलीको चीन भ्रमणका क्रममा नेपाल र चीनबीच अन्वेषणमा सघाउने द्विपक्षीय समझदारी (जीटुजी) भएको थियो। नेपाल सरकारले २०७५ माघमा दैलेखको पेट्रोलियम पदार्थको विस्तृत अन्वेषण गर्न चीनलाई दिनेसम्बन्धी परियोजना स्वीकृत गरेको थियो। सोहीअनुसार २०७६ मा खानी तथा भूगर्भ विभाग र चिनियाँ सरकारको जिओलोजिकल सर्वे कम्पनीबीच दैलेखमा रहेको पेट्रोलियम पदार्थ अन्वेषण तथा उत्खनन गर्नका लागि २ अर्ब ४० करोड आर्थिक तथा प्राविधिक सहयोगमा सम्झौता भयो। २०७६ असार १६ गते तत्कालीन प्रधानमन्त्री ओली नेतृत्वको सरकारका उद्योग, वाणिज्य तथा आपूर्तिमन्त्री मातृकाप्रसाद यादव नेतृत्वको टोलीले दैलेखको नाभीस्थान आएर अन्नवेषणको औपचारिक उद्घाटन गरेको थियो। त्यसपछि खानी तथा भूगर्भ विभाग र चाइना जियोलोजिकल सर्भेको विज्ञ टोलीले अन्वेषणको काम थालेको थियो। दुई देशको प्राविधिक टोलीले साइस्मिक सर्भे, जियोलोजिकल सर्भे, म्याग्नेटो टेल्युरिक सर्भे, जिओकेमिकल स्याम्पलिङ सर्भे लगायतका काम सम्पन भइसकेको छ। स्थलत सर्भे सकेर कोरोना माहामारी सुरु हुनासाथ २०७६ फागुनमा चिनियाँ टोली फर्किएको थियो। २०२२ सम्म अन्वेषणको काम सक्ने गरी सम्झौता गरिए पनि कोरोना महामारीका कारण हुन सकेन। २०७८ चैत १४ को मन्त्रिपरिषद् बैठकले परियोजनाको म्याद दुई वर्ष थप गर्ने निर्णय गरेको थियो। दुई वर्ष म्याद थप गरेको एक वर्ष बित्दासमेत थप अन्पेषणको काम हुन सकेको थिएन्। दैलेखमा पेट्रोलियम पदार्थ अन्वेषण परियोजनाको अवधि आगामी १६ चैतसम्मका लागि थपिएको छ। दुई वर्षअघि थपिएको १४ चैत २०८० सम्मको म्यादमा पनि काम सम्पन्न नभएपछि मन्त्रिपरिषद्ले एक वर्षको समायावधि थप गरेको छ। चिनियाँ पक्षसँग सम्झौता हुँँदा ड्रिलिङका लागि ११ देखि १८ महिना लाग्ने उल्लेख भएकाले एक वर्षका लागि म्याद थपिएको हो। ड्रिलिङ सुरु भएको ५ देखि ६ महिनामा काम सम्पन्न हुने बताइएको छ। कोरोना महामारीले ढिलाइ यो परियोजनाको लागत सुरुमा २ अर्ब ५० करोड रुपैयाँ अनुमान गरिएको थियो। सोहीअनुसार अन्वेषण सुरु गरिएको थियो। तर, कारोना माहामारी लगायतका विभिन्न कारणले परियोजना कार्यान्वयनमा भएको ढिलाइले लागतसमेत बढेको चिनियाँ पक्षले जानकारी दिएको छ। परियोजना कार्यान्वयनका लागि नेपालका तर्फबाट खानी तथा भूगर्भ विभागले गठन गरेको पेट्रोलियम अन्वेषण प्रबद्र्धन परियोजना का प्रमुख दिनेशकुमार नापितका अनुसार नेपालका तर्फबाट भने जमिन अधिग्रहणका लागि आवश्यक मुआब्जा वितरणका लागि करिब १ करोड रुपैयाँ खर्च भएको छ। अन्वेषणअन्तर्गतका सबै खर्च चिनियाँ पक्षको हो, नेपालको तर्फबाट ड्रिलिङ गर्ने स्थानको जग्गा उपलब्ध गराउनका लागि मात्रै मुआब्जाबापत खर्च गरेका छौँ, उनले भने, जग्गाको मुआब्जाबापत सरकारले रकम खर्च गरेको छ। यसअघि भैरवी गाउँपालिका१ जलजलेमा ४५ रोपनी जग्गा अधिग्रहण गरिएको थियो। थपियो उत्साह पञ्चकोशी तीर्थस्थलमध्ये अहिले श्रीस्थान, नाभीस्थान र पादुकामा अखण्ड रूपमा ज्वाला बलिरहेको छ। श्रीस्थानमा जमिनमुनिबाट निस्किएको अखण्ड दीपका रूपमा मन्दिरमा बाल्ने गरिएको छ। त्यो करिब तीन सय वर्षदेखि बलिरहेको स्थानीय बताउँछन्। तर, सरकारी अध्ययनले यसरी निरन्तर जमिनमा ज्वाला बल्नुको पछाडि जमिनमुनि प्राकृतिक ग्यास रहेको पुष्टि भइसकेको छ। दैलेखमा कार्यान्वयन भइरहेको पेट्रोलियम पदार्थ अन्वेषण कार्य अन्तिम चरणमा पुगेपछि दैलेखबासीसहित सरोकारवालाहरू उत्साहित भएका छन्। प्रतिनिधिसभा सदस्य सीताकुमारी रानाले भैरवी गाउँपालिका१ जलजलेमा ४५ रोपनी जग्गा अधिग्रहण गरेर पेट्रोलियम पदार्थको अन्वेषणको कार्य तीव्र गतिमा काम भइरहेको बताइन्। पेट्रोल र ग्यासको सम्भावना एकै ठाउँमा रहेको क्षेत्र नै दैलेख हो भन्ने गरिएको छ। नेपालमा सञ्चालन हुने सवारी साधनहरूलाई १० वर्षसम्म पुग्ने पेट्रोल दैलेखमै सम्भावना रहेको पनि चर्चा छ, राना भन्छिन्, यहाँ सञ्चालन भइरहेको यो परियोजनाले सफलता पाएमा नेपालकै गौरबको योजना बन्छ। नेपालको विकास र समृद्धिमा यो परियोजनाले ठूलो अर्थ राख्ने उनको भनाइ छ। कर्णाली प्रदेशसभा सदस्य घनश्याम भण्डारीले दैलेखमा उत्पादन भएको पेट्रोलियम पदार्थको कच्चा पदार्थ दैलेखमै प्रशोधन गर्नुपर्ने बताउँछन्। दैलेखमा पेट्रोलियम पदार्थको अन्वेषण चलिरहेको छ, उत्पादन गर्दै छौं, अब पेट्रोलियम पदार्थको कच्चा पदार्थ यहीं प्रशोधन हुने वातावरण बनाउनुपर्छ, त्यसतर्फका लागि नेपाल सरकार, खानी तथा भूखानी तथा भूगर्भ विभाग र उद्योग वाणिज्य तथा आपूर्ति मन्त्रालयले ध्यान दिनुपर्छ। उनले यहाँ पेट्रोलियम पदार्थको चर्चा २०३६ सालदेखि नै हुँदै आएको बताउँछन्। विस २०३६ सालमा तत्कालीन राजा वीरेन्द्र दैलेख आएदेखि यहाँ पेट्रोलियम पदार्थको चर्चा चलेको हो। २०२८ सालको बाढीले पादुका मन्दिर क्षेत्रको केही भाग बगाएको थियो। पादुका नदी किनारमा पेट्रोलियम पदार्थ हुन सक्ने अनुमान गरिएको थियो, त्यसबेलादेखि नै दैलेखमा पेट्रोलको चर्चा सुरु भएको हो, उनले भने। २०५१ सालमा गिरिजाप्रसाद कोइराला प्रधानमन्त्री हुँदादेखि यसको सम्भाव्यता अध्ययन सुरु भएको भण्डारी बताउँछन्। नेपालको संविधान जारी भएपछि भारतले लगाएको अघोषित नाकाबन्दीपछि केपी शर्मा ओली प्रधानमन्त्री छँदा पेट्रोलियम पदार्थ अन्वेषणको थप काम सुरु भएको उनको भनाइ छ। राष्ट्रियसभा सदस्य सावित्री मल्ल चीन सरकारले गरेको लगानीको अन्तिम प्रतिफल प्राप्त क्रममा रहेको बताउँछिन्। यो परियोजनाले सफलता पाए मुलुकको आर्थिक समृद्धिमा टेवा पुग्ने मल्लको भनाई छ। व्यवसायी रुपक थापा कोरोना भाइरसको महामारीका कारण अन्वेषणको काम केहि वर्ष धकेलिएको भए पनि अहिले धमाधम चलिरहेको बताउँछन्। पूर्वाधार निर्माणदेखि उच्च प्रविधिसहितका आवश्यक उपकरणहरू आइसकेको छ। पेट्रोलियम पदार्थ अन्वेषण कार्यको गतिले जिल्लावासीसँगै देशबासी नै उत्साहित हुने अवस्था बनेको छ, थापा भन्छन्। भगवतीमाई गाउँपालिकाका पूर्वअध्यक्ष दानबहादुर थापाले पेट्रोलियम पदार्थ अन्वेषण कार्य पुरा भएपछि दैलेखसहित समग्र मुलुकलाई सहयोग पुग्ने बताउँछन्। यो परियोजनाको कामले सफलता प्राप्त गरे समग्र्र मुलुकसहित दैलेख समृद्धिको ढोका खोल्नेछ स्थानीयस्तरमै रोजगारी सिर्जना हुनेछ र आर्थिक समृद्धिमा टेवा पुग्नेछ, उनले भने। पेट्रोलियम पदार्थको अन्वेषण तथा उत्खनन भएमा मुलुक आर्थिक समृद्धिमा टेवा पुग्नेछ। देशभित्रका यस्ता थुप्रै खानीहरूको अध्ययन अनुसन्धान गरी अन्वेषणतर्फ सरकार केन्द्रित रहेको छ। दैलेखमा पेट्रोलियम पदार्थ भएको पुष्टि भएमा देशलाई आर्थिक रूपमा ठूलो टेवा पुर्याउनेछ। दामोदर भण्डारी, उद्योग वाणिज्य तथा आपूर्तिमन्त्री दैलेखमा बिगत सयौं वर्षदेखि जमिनमै ग्यासहरू बलिरहेको, पादुकादेखि श्रीस्थानसम्मको क्षेत्रमा पेट्रोलियम पदार्थ तैरिइरहेको छ। त्यो नै प्राविधिक हिसाबले पेट्रोलियम पदार्थ छ भन्नेमा बलियो प्रमाण हो। पुष्टि पनि हो। कति गहिराइमा छ, कुनकुन ठाउँमा छ, कति परिमाणमा छ, प्राविधिक र आर्थिक हिसाबले उपयुक्त छ या छैन भन्नेबारे अध्ययन सुरु भएको हो। यसअघि गरिएका सर्भेबाट पेट्रोलियम पदार्थ, ग्यास हुनसक्ने सम्भावनाबारे पत्ता लागेको थियो। अन्वेषणात्मक वेल ड्रिलिङले परिमाण र गुणस्तरबारे यकिन हुन्छ। दिनेशकुमार नापित, प्रमुख पेट्रोलियम अन्वेषण तथा प्रबद्र्धन परियोजना २०३६ सालमा तत्कालीन राजा वीरेन्द्र दैलेख आएदेखि दैलेखमा पेट्रोलियम पदार्थको चर्चा चलेको हो। २०५१ सालमा गिरिजाप्रसाद कोइराला प्रधानमन्त्री हुँदादेखि यसको सम्भाव्यता अध्ययन सुरु भएको थियो। केपी शर्मा ओली प्रधानमन्त्री छँदा पेट्रोलियम पदार्थ अन्वेषणको थप काम सुरु भयो। दैलेखमा उत्पादन भएको पेट्रोलियम पदार्थको कच्चा पदार्थ दैलेखमै प्रशोधन गर्ने वातावरण बनाउनुपर्छ। घनश्याम भण्डारी, कर्णाली प्रदेशसभा सदस्य"
मौसमी रोगहरू व्यक्तिकै आनीबानीबाट रोक्न सकिन्छ,"गर्मी बढेसँगै नागरिकहरूको दैनिक जीवनशैलीमा समेत असर गरेको देखिएको छ। मौसम प्रतिकूलताका कारण विभिन्न सरुवा रोगहरूबाट नागरिकहरू प्रभावित हुन्छन्। यस्तो बेला विशेषतः खानपिनमा ख्याल गर्नुपर्छ। लामखुट्टेको टोकाइबाट मलेरिया, डेंगु, उच्च ज्वरो, टाउको दुख्ने जस्ता लक्षण देखिन्छन्। खासगरी मौसम प्रतिकूलताका कारणबाट लाग्ने रोगबाट बच्नका लागि व्यक्तिको दैनिक खानपिन, रहनसहन र व्यवहारबाट नै कम गर्न सकिन्छ। मौसमी रोगहरू लामो समयसम्म रहँदैनन्। पानी उमालेर खाने, घरबाहिरका खानेकुराहरूमा कम गर्ने, हाइजनिक खानेकुरामा सन्तुलन मिलाउने, सरसफाइमा विशेष ध्यान दिने, झुलको प्रयोग गर्ने जस्ता कुरामा विशेष ख्याल गर्नुपर्छ। ज्वरो आउने र झाडापखाला लागेका बिरामीहरू अहिले अस्पतालमा धेरै आउने गरेका छन्। केही दिनअघि परेको पानीले समेत झाडापखाला लागेका बिरामीहरू बढेका छन्। यो क्रम जेठको अन्तिमपछि अझ बढ्न सक्छ। अहिले गर्मीमौसम छ। जेठ, असारपछि पानी पर्ने र झाडापखालाका बिरामीहरू धेरै आउने गरेको विगतको अनुभवले पनि देखाएको छ। अहिले पनि कतिपय समुदायमा स्वास्थ्यसम्बन्धी सचेतनाको कमी रहेको हामीले देखेका छौं। बिरामीहरू अस्पतालमा सिकिस्त भइसकेपछि मात्र आउने चलन छ। ज्वरो, झाडापखाला, डेंगु जस्ता मौसमका कारण लाग्ने रोगहरूको बिरामीले सकेसम्म घरमै निको पार्ने प्रयास गरेको पाइन्छ। चारपाँच दिनसम्म घरेलु उपचार गर्ने र निको नभएपछि मात्र अस्पतालमा आउने गर्दा बिरामीहरूको अस्पतालको बसाइँ लम्बिने गरेको छ। आफूलाई बिरामी भएको महसुस हुनेबित्तिकै चिकित्सकसँग भेट्नुपर्दछ। एउटा व्यक्तिको लापरबाहीका कारण हजारौं नागरिकमा फैलिने गरी यसले समस्या निम्त्याउने गर्छ। (प्रधान, लुम्बिनी सिटी हस्पिटल बुटवलमा कार्यरत फिजिसियन हुन्।)"
अपराध गर्न आउने विदेशीको संख्या बढ्दै,"काठमाडौं : चैतमा उपत्यकाका विभिन्न ठाउँबाट २८ जना बंगलादेशी नागरिक पक्राउ परे। वैदेशिक रोजगारीका लागि तेस्रो मुलुक पुर्याइदिने भन्दै उनीहरूले बंगलादेशबाट नागरिकलाई ल्याएर काठमाडौंको एउटा होटलमा बन्धक बनाएर राखेका थिए। क्यानडा, इटाली, अमेरिका, क्रोसियालगायतका देशमा नेपालबाट सजिलै भिसा लाग्ने प्रलोभन दिएर उनीहरूले ती व्यक्तिलाई ल्याएका थिए। नेपाल ल्याएर कोठामा बन्धक बनाएर धाकधम्की दिने, कुटपिट गर्ने र आफन्तसँग सम्पर्क गर्न नदिई पासपोर्ट नियन्त्रणमा लिएका थिए। पीडितसँग लाखौं नगद लिएर उनीहरूले अलपत्र पारेका थिए। चैत २२ गते ठमेलस्थित होटल सिस्टर होमबाट प्रहरीले दुई जना पाकिस्तानी नागरिकलाई पक्राउ गर्यो। यस्तै, काठमाडौंको अर्को एक होटलबाट दुई जना पाकिस्तानी नागरिक पनि पक्राउ परेका थिए। श्रीलंकाका नागरिकलाई नेपालमा ल्याएर उनीहरूले बन्धक बनाएर राखेका थिए। पाकिस्तानका जुबैर अजमद, शाहजहन तन्विर, मलिक अब्दुल हमिद र आरिफ मसिहविरुद्ध जिल्ला प्रहरी परिसर काठमाडौंले थप अनुसन्धान गरिरहेको छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार एजेन्टको सहयोगमा युरोप पठाइदिने भन्दै श्रीलंकाका नागरिकलाई हवाईमार्गबाट काठमाडौं ल्याइएका थिए। पक्राउ परेका पाकिस्तानी नागरिकबाट क्यानडा, ग्रिस र स्पेनको नक्कली भिसा फेला परेको प्रहरीले जनाएको छ। जिल्ला प्रहरी परिसर काठमाडौंको टोलीले गत फागुन ३ गते रातोपुलको एक घरबाट ११ जना भारतीय नागरिकलाई बन्धक अवस्थाबाट उद्धार गर्यो। उनीहरूलाई बन्धक बनाउने आठ भारतीय नागरिक प्रहरी हिरासतमा छन्। यो समूहले अमेरिका जान नेपालको एयरपोर्ट सहज भएको भन्दै स्थलमार्गबाट उनीहरूलाई काठमाडौं ल्याएको थियो। उद्धार गरिएका ११ जनालाई अमेरिका जान ४० लाख लाग्ने भन्दै प्रलोभन दिइएको थियो। भारतीय नागरिक इन्दुसिंह यादवको समूहले ११ भारतीयलाई काठमाडौं ल्याएर बन्धक बनाएका थिए। गत कात्तिक महिनामा कलैया६ बारामा स्थानीय रुपेश सर्राफको दिउँसै गोली हानी हत्या भयो। कलैया६ मदरसाटोलको बाल एकता बोर्डिङ स्कुलका प्रधानाध्यापक सर्राफलाई भारतीयले गोली हानेका थिए। युगान्डाकी एक महिलालाई काठमाडौं ल्याएर वेश्यावृत्तिमा लगाएको आरोपमा २०७९ फागुनमा पक्राउ परेका २५ वर्षीया नताशा भनिने एमाकुलेट नाबासुम्बाविरुद्ध मानव बेचबिखन तथा ओसारपसारको मुद्दा चलेको छ। यी त केही उदाहरणमात्रै हुन्। विभिन्न अपराधका घटनामा विदेशी नागरिकको संख्या ह्वात्तै बढेको छ। आपराधिक मानसिकतासाथ नेपाल आउने विदेशीको संख्या पनि बढ्दो छ। सजिलै अनअराइभल आगमन भिसा पाइने भएकाले पनि आपराधिक मानसिकताका विदेशी नागरिक नेपाल आउन थालेको सुरक्षाविज्ञहरूको भनाइ छ। आगमन भिसामा नेपाल आएका विदेशी नागरिक कहिले मानव तस्करीमा संलग्न भएका भेटिन्छन्, त कहिले हत्या, चोरी र ठगीजस्ता अपराधमा मुछिन थालेका छन्। कहिले अनलाइन ठगीमा चिनियाँ नागरिकको समूहमै संलग्न भएको भेटिन्छ। त कहिले कोकिन, हिरोइनजस्ता लागुऔषध बोकेर नेपाल भित्रिएका अवस्थामा अफ्रिकन नागरिक फेला पर्न थालेका छन्। प्रहरी प्रधान कार्यालयका अनुसार पछिल्लो साढे ३ वर्षमा ४ सय ८० जना विदेशी नागरिक विभिन्न अपराधमा संलग्न भएको पाइएको छ। आव २०७७०७८ को सुरुवातदेखि आव २०८००८१ को फागुनसम्म विभिन्न देशका नागरिक नेपालमा आएर अपराधमा मुछिएका हुन्। प्रहरीको तथ्यांकअनुसार अपराधमा संलग्न हुने विदेशी नागरिकमध्ये सबैभन्दा धेरै भारतीय छन्। त्यसपछि चीन र बंगलादेशी नागरिक छन्। यो अवधिमा मुलुकमा गैरकानुनी कार्यमा संलग्न भएका विदेशी नागरिकमा १ सय ९२ जना भारतीय छन्। ८४ जना चिनियाँ नागरिक र ३२ जना बंगलादेशी नागरिक आपराधिक कार्यमा संलग्न भएको पाइएको प्रहरीको भनाइ छ। कारागार व्यवस्थापन विभागका सूचना अधिकारी गोकर्ण खनालका अनुसार १ हजार ३ सय ८४ जना विदेशी नागरिक जेलमा छन। जसमा १ हजार २ सय ४ जना भारतीय नागरिक छन्। २४ जना चिनियाँ नागरिक नेपाली जेलमा परेका छन्। यस्तै, बंगलादेशी ३ जना र पाकिस्तानी १२ जना जेलमा छन्। थाइल्यान्डका ८ जना, फिलिपिनी ३, दक्षिण अफ्रिकाका १३, सुडानका १२ र अमेरिकाका २ जना नेपाली जेलमा परेका छन्। सजिलै भिसा पाइन्छ, खुरुखुरु यता आउँछन् नेपाल प्रहरीका पूर्वआईजीपी ठाकुर ज्ञवाली आपराधिक मानसिकता भएका व्यक्तिले जहिले पनि सुरक्षित स्थानको खोजी गर्ने बताउँछन्। उनी भन्छन्, विदेशीका लागि नेपाल आउनका लागि भिसा प्रक्रिया अत्यन्तै सजिलो छ। एयरपोर्टमा समेत भिसा पाइन्छ। त्यसकारण कतिपय विदेशी नागरिक गैरकानुनी कार्य गर्न पनि यहाँ आउने गर्छन्। जुनसुकै विदेशीलाई सजिलै आगमन भिसा दिने प्रवृत्तिले उसको चेकजाँच र पृष्ठभूमि जान्न नसकिने बताउँदै पूर्वआईजीपी ज्ञवाली भन्छन्, सुरक्षा व्यवस्था कमजोरभन्दा पनि कानुनी लुपहोलका कारण विदेशी नागरिकको अपराध फस्टाएको हो। सबै सरकारी डाटाहरू अनलाइन बेसमा गइनसकेका कारण पनि अपराध नियन्त्रणमा सहज नभएको ज्ञवालीको भनाइ छ। ज्ञवाली भन्छन्, आपराधिक क्रियाकलापको डाटा नेपाल प्रहरीसँग हुन्छ। आर्थिक कारोबारको डाटा अन्यसँग तथा विदेशी आगमनको डाटा अर्को निकायसँग हुने र ती निकायबीच सहकार्य नहुने हुँदा घुम्न आउने विदेशीको निगरानी गर्न असहज हुने गरेको छ। विदेशीहरू नेपालमा आएर गैरकानुनी कार्यमा संलग्न हुनु भनेको नेपाली असुरक्षित हुनुभएको ज्ञवालीको भनाइ छ। नेपाल आउने विदेशीको सम्पूर्ण अभिलेख पनि हामीसँग हुँदैन, ज्ञवाली भन्छन्, ऊ कहाँ बस्छ ? आर्थिक कारोबार कसरी गर्छ ? नगद हो भने कहाँबाट ल्यायो ? लगायतका विषयमा निगरानी हुनुपर्छ। उनका अनुसार प्रविधिमा अपडेट र अपग्रेड हुने हो भने विदेशीको मात्रै हैन नेपाली व्यक्तिले गर्ने अपराध पनि कम गर्न सकिन्छ। घुम्ने भिसामा नेपाल आएका विदेशीको गतिविधि अनलाइन अपडेट र कारोबार गर्दा डेबिट कार्ड अनिवार्य गरेमा अप्ठ्यारो पर्दा रेकर्ड निकाल्न पनि सहज हुन्छ। विदेशी नागरिकको ट्र्याक रेकर्ड गर्नुपर्छ सुरक्षाविज्ञ तथा प्रोफेसर इन्द्रा अधिकारी पर्यटक बोलाउने र उनीहरूलाई दिने भिसा व्यवस्थामा कडाइ गर्नुपर्ने बताउँछिन्। उनका अनुसार नेपालमा पर्यटनको विकासका लागि जतिसुकै धेरै विदेशी बोलाउने भन्दै आगमन भिसा सजिलो बनाइएको छ। नेपालमा आएपछिको गतिविधिको ट्र्याक रेकर्ड गर्ने र उनीहरूको कारोबारलाई डिजिटल बनाउने हो भने समस्या कम हुने अधिकारीको तर्क छ। सुरक्षाविज्ञ अधिकारी भन्छिन्, विभिन्न समाचार, प्रहरीको तथ्यांक हेर्दा सबै प्रकारका अपराध बढेको देखिन्छ। नेपालमा आएर अपराधमा संलग्न हुने विदेशीको संख्या पनि पक्कै बढेको देखिन्छ। संख्या बढ्यो भन्दैमा सबै सकियो भन्ने तरिकाले पनि बुझ्न भएन नि ! सुरक्षा निकायप्रति विश्वसनीयता बढ्यो। घटना रिपोर्टिङ हुन थाल्यो। अपराध नसुल्झने, अपराधी लुक्ने, नेपालमा अपराध गरेर विदेशमा भाग्ने चलन थियो। तर, अहिले प्रविधिको विकास सँगसँगै जहाँ जसले अपराध गरे पनि पक्राउ पर्ने क्रम बढ्दो छ। यो पनि त सकारात्मक पक्ष हो नि। पहिलेको तुलनामा जघन्य अपराध केही कम भएको बताउँदै उनले यसले गर्दा हाम्रो सुरक्षा निकाय आधुनिक र प्रविधिमैत्री, चुस्त दुरुस्त र विश्वसनीय हँुदै गएको भन्न सकिने जानकारी दिइन्। उनी भन्छिन्, अपराधीहरू कानुन र सुरक्षा निकायभन्दा एक स्टेप माथि सधैं देखिन्छन्। अपराधको संख्या यहाँमात्रै हैन हरेक देशमा बढिरहेको छ। नेपाल प्रहरीले विदेशी नागरिकको संलग्नता र आपराधिक प्रवृत्तिको विषयमा पनि संवेदनशील भएर हेर्ने गरेको छ। निष्पक्ष अनुसन्धान गर्ने गरेको छ। नेपाल आउन चाहने कुनै पनि विदेशी नागरिकको ट्याकरेकर्ड नहेरीकन भिसा दिने व्यवस्थाले केही अपराध बढाएको सुरक्षाविज्ञ अधिकारीको दाबी छ। उनी भन्छिन्, नेपाल आएपछि कहाँ कति दिन बस्छ ? कारोबार कसरी गर्छ, कहाँ कोसँग भेट्छ ? लगायतका विषयमा भिसा दिनु अगाडि नै स्पष्ट लेखिनुपर्छ। आउन चाह्यो भने सजिलै आउन दिने र जति बस्छ बस्न दिने। पर्यटन प्रवद्र्धन गर्ने राष्ट्रिय नीतिमा कस्ता पर्यटकलाई नेपाल राख्ने र उनीहरूको गतिविधिको निगरानी कसरी गर्ने भन्ने विषयमा चर्चा भएको देखिँदैन। जुन हुन आवश्यक छ। सुरक्षा संयन्त्रमा राजनीति हाबी हुने भएकाले उनीहरूले निष्पक्ष अनुसन्धान गर्न सकिरहेका छैनन्। पर्यटनसम्बन्धी राष्ट्रिय नीतिमा विदेशीहरूको नियन्त्रण र निगरानीको विषयमा छलफल गर्नुपर्छ। उनीहरूलाई जतिसक्यो धेरै नेपाल बसाउनुपर्छ भन्ने मान्यता राज्यको छ। सुरक्षाविज्ञ इन्द्रा अधिकारी भन्छिन्, नेपालले चिनियाँ नागरिकलाई अनअराइभल भिसा दिन्छ तर चीनले नेपाली व्यक्तिलाई अनअराइभल भिसा दिँदैन। यसमा दोहोरो भिसा आदानप्रदान नै उही हुन जरुरी हैन र ? हजारौं चिनियाँ नागरिक भेला भएर नेपालका विभिन्न एटीएम ह्याक गर्नु त हाम्रै कमजोरी त हो। नेपाललाई ट्रान्जिट बनाएर काठमाडांै बसेर करोडौं ठगी गर्नु पनि हाम्रौ सिस्टमको खराबी नै हो। सुरक्षा सिस्टम जति कडा हुनुपर्ने हो त्यति भएको देखिँदैन। गृह मन्त्रालयले २५ चैतमा ७७ वटै जिल्ला प्रशासन कार्यालयलाई सर्कुलर गर्दै विदेशी नागरिकहरूको गैरकानुनी गतिविधिको निगरानी गर्न निर्देशन दिएको छ। गृहको यो निर्देशनअनुसार सबै जिल्लामा पुग्ने विदेशी नागरिकको निगरानी बढाइएको छ। गृह प्रवक्ता नारायणप्रसाद भट्टराईका अनुसार नेपालमा बसेर गैरकानुनी कार्य गर्न कसैलाई पनि छुट छैन। स्वदेशी हुन या विदेशी सबैजना कानुनी दायरामा ल्याइने उनले बताए। भारतसँगको खुला सिमाना र चिनियाँ नागरिकको नेपालमा बाक्लो आगमनका कारण नेपालमा केही अपराध फस्टाएको सत्य हो। भिजिट भिसामा होस् या बिजनेस गर्ने सिलसिलामा आएका हुन् विदेशीहरू कहिले नक्कली कागजात प्रकरणमा मुछिएका हुन्छन् त कहिले आर्थिक अपराधमा संलग्न भएका हुन्छन्। केहीअघि चर्चित सिरियल किलर चाल्र्स शोभराज नेपालमै लामो समय जेल बसेर रिहा भए। छिमेकीसँग खुला सिमानाको कारण उताका आपराधिक प्रवृत्तिका मानिसहरू तस्करीमा संलग्न हुने, लागुऔषध, मानव बेचबिखन, अपहरण, हत्याजस्ता जघन्य अपराधमा मुछिने गरेको समाचार समयसमयमा सार्वजनिक हुन्छन्। खुला सिमानाको अपराध त शदियौंदेखि नै छ। तर, पछिल्लो समय भारतबाहेक अन्य देशका नागरिक पनि नेपाल आएर अपराध कार्यमा मुछिनु सुखद खबर हैन। सुवेदी भन्छन्, महेन्द्रनगर र धनगढीका नाकाहरूबाट पछिल्ला केही समययता भारतबाट ब्राउनसुगरहरू भित्रिँदै आएका छन्। सुन तस्करीमा पनि अन्तर्राष्ट्रिय अपराधीहरू मुछिँदै आएका छन्। भारतीय र चिनियाँ नागरिक सुन तस्करीमा संलग्न हँुदै आएको बढी देखिन्छ। चिनियाँ नागरिकको नेपालमा बिजनेस र आगमन बढ्दै गर्दा उनीहरू केही गैरकानुनी धन्दामा पनि संलग्न भएको पाइएको छ। केही वर्षअघि नेपालका बैंैकहरूको आठ वटा एटीएम बक्सबाट आठ जना चाइनिज ह्याकरलाई प्रहरीले पक्राउ गरेको थियो। उनीहरू टुरिस्ट भिसामै नेपाल आएका थिए। उनीहरूले नेपालको बंैकिङ सिस्टमको कमजोर सेक्युरिटी सिस्टम ह्याक गरेर रकम लुटेका थिए। यसमा नेपाल प्रहरी ह्याकरसम्म पुगेको थियो। यसपछि यस्ता घटना दोहोरिएका छैनन्। यसपछि एकैपटक १ सय २२ जना चिनियाँ नागरिक नेपालबाट डिपोर्ट भएका थिए। प्रविधिमा अपडेट हुन जरुरी छ उत्तमराज सुवेदी, पूर्वएआईजी नेपाल प्रहरीको केन्द्रीय अनुसन्धान ब्युरोको पूर्वप्रमुख तथा पूर्वएआईजी सुवेदीका अनुसार अन्तर्राष्ट्रिय माफियाहरूले अपराध फैलाउन सजिलो रुट खोज्ने गर्छन्। नेपालको कानुनमा भएका ससाना छिद्रहरूलाई पहिल्याउँदै उनीहरूले लागुऔषधको ट्रान्जिट हबका रूपमा काठमाडौंलाई बनाउँदै आएका छन्। यस्ता अपराधमा अफ्रिकन नागरिकहरू बढी प्रयोग हुन्छन्। अन्तर्राष्ट्रिय अपराधीहरूले नेपाललाई टार्गेट बनाएको त हैन। तर, नेपालको रुटबाट जान सकिन्छ है भनेर यहाँको सेक्युरिटी सिस्टमलाई कम आँटेको भने हो। अबको प्रविधिको समयमा सुरक्षा प्रदान गर्ने भनेको प्रविधि नै हो। यस विषयमा नेपालको सुरक्षा निकाय तथा अनुसन्धान गर्ने निकायहरूमा पर्याप्त स्रोतसाधन नभएकै कारण सजिलो छ। जस्तै कोही फरार मान्छेलाई एयरपोर्टमा ट्र्याकिङ गर्नुपर्यो उच्च प्रविधिमैत्री सिस्टम नै छैन हामीसँग। यही अवस्थामा विदेशका अन्य एयरपोर्टमा अन्तर्राष्ट्रिय स्तरमै फरार अभियुक्तहरूको फोटो सफ्टवेयरमा अपडेट गरेका हुन्छन्। ऊ त्यहाँ आउनासाथ संकेत बजिहाल्छ। तर यस्तो आधुनिक प्रविधि नेपालसँग छैन। टेक्नोलोजी बेस सेक्युरिटी सिस्टममा हामी गएनौं भने हाम्रो सुरक्षा चुनौती बढ्दै जान्छ।"
अर्थमन्त्रीसँग बजेट माग्नेको धुइरो,"बुटवल : तीन तहका सरकारले आगामी आर्थिक वर्षका लागि बजेटको तयारी गर्दै छन्। संघीय सरकारले जेठ १५ मा बजेट प्रस्तुत गर्छ। असार १ मा प्रदेश सरकारहरूले बजेट ल्याउँछन्। स्थानीय तहले पनि असारभित्रै बजेट पारित गर्नुपर्छ। सरकारले बजेट तयारी गरिरहँदा योजनाका लागि बजेट माग्नेहरूको धुइरो लाग्ने गरेको छ। लुम्बिनी प्रदेश सरकारका आर्थिक मामिला तथा योजनामन्त्री चेतनारायण आचार्य योजना माग्नेहरूकै भेटघाटमा व्यस्त छन्। बुधबार देउखुरीस्थित आर्थिक मामिला तथा योजना मन्त्रालयमा पुग्दा मन्त्रीको सानो कार्यकक्षको भित्री कोठामा सांसदहरू कब्जा जमाएर बसेका थिए। मन्त्रीको कक्ष र आगन्तुक कक्षमा उभिने ठाउँ पाउन पनि मुस्किल थियो। चर्काे गर्मीमा असिनपसिन नागरिकहरूले हातभरि योजनाको फाइलको पोको बोकेका थिए। मन्त्रीको सचिवालयमा कार्यरत कर्मचारीलाई समय व्यवस्थापन गर्ने कठिन थियो। दुईचार दिन भयो, यस्तै भीडभाड छ, सचिवालयका एक कर्मचारीले भने। मन्त्रीले सबै टोलीलाई भेट्ने मौका दिइरहेका थिए। मन्त्रीको गृह जिल्ला अर्घाखाँचीबाट आएको टोलीको मन्त्री भेट्ने पालो आयो। जिल्लावासीले दुबोको माला र दोसल्लाबाट सम्मानित गर्दै मन्त्री बनेकोमा बधाई दिए। सुरुमै तस्बिर खिचे। ल भन्नुस् मैले के गर्न परो, मन्त्रीले आफ्नै लबजमा बोले। सहभागीमध्येका एकले मन्त्रीलाई योजनाको फेयरिस्त सुनाउँदै थिए, मन्त्री आचार्यले रोके। तपाईंको गाउँमा के चाहिएको छ, मलाई सबै थाहा छ, उनले भने, डाडकटेरीदेखि अमिलेसम्मको सडक, वीरेन्द्र स्कुल, खानेपानी त हो नि !, मन्त्रीले योजनाको बिट मारे। सहभागीले मन्दिरको कुरा उठाए। तर, मन्त्रीले बीचमै रोकेर भने, अहिले मन्दिर, मस्जिदजस्ता योजनामा बजेट नै जाँदैन, यसमा ढुक्क हुनुस्। सहभागीले जिद्दी गरे, अलिअलि त सम्बोधन हुनुपरो नि ! मन्त्रीले जवाफ फर्काए, हेरम्ला। तर, मेरो बाध्यता पनि बुझ्नुपरो नि ! लुम्बिनी प्रदेश सरकारले आगामी बजेटमा साना र कम प्राथमिकताका योजनामा बजेट नराख्ने रणनीति लिएको मन्त्री आचार्यले बताए। सञ्चालनमा रहेका कतिपय योजनाको ऋण तिर्न नै बाँकी रहेकाले धेरै योजना थपभन्दा पनि पुराना योजना सक्नेमै ध्यान रहेको उनको भनाइ थियो। आर्थिक मामिला तथा योजना मन्त्रालयका सचिव रामबहादुर केसीले ४० अर्बको हाराहारीमा बजेटको तयारी भइरहेको बताए। बजेट त बनाउने हो, तर कोष रकम छैन, उनले भने। चालु आर्थिक वर्षको बजेटमध्ये ५० प्रतिशत रकमसमेत कोषमा आइनसकेको उनले बताए। संघीय सरकारले विनियोजन गरेको बजेट प्रदेश तथा स्थानीय तहले पाएका छैनन्। बजेट निकासा नआएका कारण योजना सम्पन्न भएको समेत भुक्तानी भएको छैन। निर्माण व्यवसायीहरूले मन्त्री तथा मुख्यमन्त्रीसम्म पुगेर रकम दिन माग गरिरहेका छन्। लुम्बिनी प्रदेश सरकारले चालु आर्थिक वर्षका लागि ४० अर्ब ४६ करोडको बजेट प्रस्तुत गरेको थियो। सो बजेट अघिल्लो वर्षको भन्दा २ अर्बले कमी थियो। आगामी वर्ष बजेटको आकार अझै घट्ने मन्त्रालयले जनाएको छ। प्रदेशका खानेपानी तथा सहरी विकासमन्त्री भूमिश्वर ढकालले मन्त्रालयगत सिलिङका आधारमा बजेट तयारी भइरहेको बताए। गत वर्ष अर्थ मन्त्रालयले नै योजना धमाधम राखेछ, यो वर्ष सम्बन्धित मन्त्रालयबाट योजना पठाएर बजेट बनाइँदैछ, उनले भने। प्रदेशले बजेट बनाइरहँदा स्थानीय तहले साना योजना नराख्न सुझाव दिएका छन्। १२ वटै जिल्लाबाट सुझाव संकलन गरेको आर्थिक मामिला तथा योजना मन्त्रालयलाई ५० हजारका योजना प्रदेशमा नराख्न सुझाव दिएका हुन्। ५० हजारका योजना नपठाउनुहोला, यो कार्यान्वयन गर्न कठिन हुन्छ, राजापुर नगरपालिका बर्दियाका प्रमुख दीपेश थारूले सुझाव दिँदै भने। प्रदेश सरकारले संसद् क्षेत्र विकास कार्यक्रम भन्दै ससाना योजनामा बजेट विनियोजन गर्ने गरेको छ। संसद् विकास कोष भन्ने शीर्षक नराखी सांसदको सिफारिसमा २ करोड बराबरका योजनामा बजेट राख्ने गरिएको छ। आगामी आर्थिक वर्षका लागि पनि सांसदका योजनालाई बजेटमा राख्नेगरी संकलन गरिएको छ।"
इजरायली आक्रमणबाट गाजामा २८ को मृत्यु,"गाजा : उत्तरी गाजापट्टिको जबलिया शिविरमा लगातारको इजरायली आक्रमणमा कम्तीमा २८ जनाको मृत्यु भएको प्यालेस्टिनी चिकित्सा स्रोतले शनिबार जनाएको छ। उत्तरी गाजामा सेवा सञ्चालन रहेको एक मात्र अस्पताल कमल ओडवान अस्पतालले विज्ञप्तिमार्फत शनिबार बिहानदेखि कम्तीमा २८ वटा शव प्राप्त गरेका र मृतकमध्ये अधिकांश बालबालिका र महिला रहेका जनाएको छ। प्यालेस्टाइनी सुरक्षा स्रोतहरूले इजरायली युद्धक विमानहरूले गाजामा प्यालेस्टिनी शरणार्थीहरूको लागि जबलिया शिविरमा विस्थापित मानिसहरूका आवासीय घर र एउटा आश्रय केन्द्रमा मिसाइलहरू प्रहार गरेका बताएका छन्। अधिकारीहरूले शिविरमा ठूला विस्फोटसहित आक्रमण भएको धेरै दिनदेखि आफूहरू इजरायली सैन्य कारबाहीकोे साक्षी रहेको बताएका छन्। स्थानीय स्रोत र प्रत्यक्षदर्शीहरूका अनुसार इजरायली सेनाले हवाई र तोपखानाको बमबारी गर्दै लगातार सात दिनसम्म शिविरमा आफ्नो कारबाही जारी राख्दा दर्जनौं व्यक्तिको मृत्यु भएको र सयौं हताहत भएका छन्। यसैबीच, कमल ओडवान अस्पतालका निर्देशक होसम अबु सफियाले आफ्नो अस्पतालमा स्वास्थ्य सामग्रीको अभाव भएको भन्दै अन्तर्राष्ट्रिय समुदायलाई इन्धन र स्वास्थ्य सामग्री उपलब्ध गराउन आग्रह गरेका छन्। यसअघि, गाजामा सशस्त्र प्यालेस्टिनी समूहहरूले तिनीहरूका सदस्यहरू जबलिया शिविरमा प्रवेश गर्ने इजरायली सेनासँग भयानक लडाइँ लडिरहेका बताएका थिए।"
बागमती चिहाउने कि बचाउने ?,"विश्वमा कैयौं देश छन्, जो नदी किनारमै बर्सेनि लाखौं पर्यटक तानिरन्छन् । नदीमै क्रूजको यात्रा दिनरात गरिरहन्छन्, गराइरहन्छन् । नदी पनि सफा बगिरहन्छ । नदी किनारको शृंगारपटार त बखान गरिसाध्ये छैन । नदी किनार भनेर के गर्नु योजनाबद्ध विकासले भव्य बनाएका छन् । हरियाली उस्तै, रंगीचंगी फूलहरू फुलेको उस्तै । त्यहाँका बगैंचा त हेर्दै लोभलाग्दा । नदी किनारमा न धुलो न धुँवा । चिटिक्क पारिने ती नदी किनारको सरसफाइ झनै लोभलाग्दो । त्यहाँ बनाइएका पार्क देख्दा पनि पसिहालूँ, बसिहालूँ लाग्ने खालका । दिनमा यस्ता ती नदी किनार रात्रिकालीन समयमा त झनै विशेष हुन्छन्, लोभ्याउने । बत्तीको अनेक प्रयोगले आकर्षण गर्ने त छँदै छ, मनोरञ्जनसँगै व्यापार पनि सोचेभन्दा बढी । ठ्याक्कै विपरीत छन् नेपालका नदी किनार । भौतिक संरचना त निर्माण गरिएकै छैनन् भने पनि हुन्छ । अन्तको कुरा गर्नु त बेकार नै छ, देशको राजधानी काठमाडौं उपत्यकाका नदी र तिनका किनारको पनि बेहाल उस्तै छ, पछिल्ला वर्ष केही ठाउँमा कालोपत्रे बनेको बाहेक । नदीहरूमा कालो लेदो बग्नु सामान्य लाग्छ हामी नेपालीलाई । नदीमा ढल मिसाउनु कुनै अप्ठ्यारो वा असजिलो हुँदैन हामीलाई । फोहोर फाल्नु पनि लाजलाग्ने विषयमै पर्दैन राजधानीकै बासिन्दा भए पनि हामीलाई । कति भने नेपालको सभ्यता प्रतिबिम्बित गर्ने बागमती नदी ११ वर्षदेखि निरन्तर सफाई गर्नेहरूको एकातिर भरमग्दुर प्रयास चलिरहेकै छ स्वयंसेवी भावनाबाट । अर्कोतिर ढल मिसाइदिने घरधनी, ढल नदीमा हाल्न दिन रोक्नुपर्छ भन्ने मानसिकता नभएको सरकार र नदी त हो नि यहाँ फोहोर फालेर के हुन्छ ? भन्ठान्ने राजधानीवासी । त्यसमाथि बागमती सफाईको नाममा किनारमा आएर नदी चिहाएर भाषण ठोक्ने नेताहरू । एकातिर बागमती र अन्य नदीनाला सफा गर्ने र निरन्तर गरिरहनुपर्छ भनेर सबै काम छोडेर ढल मिसिएको कालो लेदोमा नघिनाइ अभियन्ता बनेर सफा गर्ने पवित्र मनहरू अर्कोतिर कुनै दायित्व नै छैन, जे गरे पनि हुन्छ भन्ने भाष्य पालेका मनमौजीहरू । एकातिर गोजी टक्टक्याएर नदी सफाईमा खर्चिने मनहरू अर्कोतिर सरकारी बजेटसँगै दाताबाट डलरसमेत ल्याएर पनि त्यसैमा लुछाचुँडी गर्नेहरू । कम्तिमा सरकारले गर्नुपर्ने झन्डै करोड बढीको काम नागरिक तहबाट भइरहँदा सरकारको नेतृत्व गर्ने दलीय नेतालाई अलिकति मन चस्ससम्म नहुनुचाहिँ ठूलै बिडम्बना होइन र ! सरकारले कम्तिमा होस्टेमा हैंसे गर्दिएको भए त बागमती नदीले हाँसीहाँसी बग्न पाउँथ्यो नि ! नेपालको सभ्यता र संस्कृति बोकेर पनि रोएर बगिरहनुपर्ने बागमती नदीको निरीहता आखिर कतिञ्जेल ? के बागमती रोइरहँदा कुनै नागरिक हाँसिरहन सक्छ ? के सरकारमा पुग्ने दलका नेताहरूलाई बागमती र अन्य यस्तै दुर्गन्धित नदीहरू र तिनका कुरूप किनारहरूलाई यसै अलपत्र पारेर कुर्सीको सौदाबाजी गरिरहन छुट छ ? छैन भन्ने यदि कुनै दललाई लाग्छ भने आजैदेखि बागमती नदी सफा बगाउन्, किनारहरू हराभरा बनाउन् ।"
अपराध गर्न आउने विदेशीको संख्या बढ्दै,"काठमाडौं : चैतमा उपत्यकाका विभिन्न ठाउँबाट २८ जना बंगलादेशी नागरिक पक्राउ परे। वैदेशिक रोजगारीका लागि तेस्रो मुलुक पुर्याइदिने भन्दै उनीहरूले बंगलादेशबाट नागरिकलाई ल्याएर काठमाडौंको एउटा होटलमा बन्धक बनाएर राखेका थिए। क्यानडा, इटाली, अमेरिका, क्रोसियालगायतका देशमा नेपालबाट सजिलै भिसा लाग्ने प्रलोभन दिएर उनीहरूले ती व्यक्तिलाई ल्याएका थिए। नेपाल ल्याएर कोठामा बन्धक बनाएर धाकधम्की दिने, कुटपिट गर्ने र आफन्तसँग सम्पर्क गर्न नदिई पासपोर्ट नियन्त्रणमा लिएका थिए। पीडितसँग लाखौं नगद लिएर उनीहरूले अलपत्र पारेका थिए। चैत २२ गते ठमेलस्थित होटल सिस्टर होमबाट प्रहरीले दुई जना पाकिस्तानी नागरिकलाई पक्राउ गर्यो। यस्तै, काठमाडौंको अर्को एक होटलबाट दुई जना पाकिस्तानी नागरिक पनि पक्राउ परेका थिए। श्रीलंकाका नागरिकलाई नेपालमा ल्याएर उनीहरूले बन्धक बनाएर राखेका थिए। पाकिस्तानका जुबैर अजमद, शाहजहन तन्विर, मलिक अब्दुल हमिद र आरिफ मसिहविरुद्ध जिल्ला प्रहरी परिसर काठमाडौंले थप अनुसन्धान गरिरहेको छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार एजेन्टको सहयोगमा युरोप पठाइदिने भन्दै श्रीलंकाका नागरिकलाई हवाईमार्गबाट काठमाडौं ल्याइएका थिए। पक्राउ परेका पाकिस्तानी नागरिकबाट क्यानडा, ग्रिस र स्पेनको नक्कली भिसा फेला परेको प्रहरीले जनाएको छ। जिल्ला प्रहरी परिसर काठमाडौंको टोलीले गत फागुन ३ गते रातोपुलको एक घरबाट ११ जना भारतीय नागरिकलाई बन्धक अवस्थाबाट उद्धार गर्यो। उनीहरूलाई बन्धक बनाउने आठ भारतीय नागरिक प्रहरी हिरासतमा छन्। यो समूहले अमेरिका जान नेपालको एयरपोर्ट सहज भएको भन्दै स्थलमार्गबाट उनीहरूलाई काठमाडौं ल्याएको थियो। उद्धार गरिएका ११ जनालाई अमेरिका जान ४० लाख लाग्ने भन्दै प्रलोभन दिइएको थियो। भारतीय नागरिक इन्दुसिंह यादवको समूहले ११ भारतीयलाई काठमाडौं ल्याएर बन्धक बनाएका थिए। गत कात्तिक महिनामा कलैया६ बारामा स्थानीय रुपेश सर्राफको दिउँसै गोली हानी हत्या भयो। कलैया६ मदरसाटोलको बाल एकता बोर्डिङ स्कुलका प्रधानाध्यापक सर्राफलाई भारतीयले गोली हानेका थिए। युगान्डाकी एक महिलालाई काठमाडौं ल्याएर वेश्यावृत्तिमा लगाएको आरोपमा २०७९ फागुनमा पक्राउ परेका २५ वर्षीया नताशा भनिने एमाकुलेट नाबासुम्बाविरुद्ध मानव बेचबिखन तथा ओसारपसारको मुद्दा चलेको छ। यी त केही उदाहरणमात्रै हुन्। विभिन्न अपराधका घटनामा विदेशी नागरिकको संख्या ह्वात्तै बढेको छ। आपराधिक मानसिकतासाथ नेपाल आउने विदेशीको संख्या पनि बढ्दो छ। सजिलै अनअराइभल आगमन भिसा पाइने भएकाले पनि आपराधिक मानसिकताका विदेशी नागरिक नेपाल आउन थालेको सुरक्षाविज्ञहरूको भनाइ छ। आगमन भिसामा नेपाल आएका विदेशी नागरिक कहिले मानव तस्करीमा संलग्न भएका भेटिन्छन्, त कहिले हत्या, चोरी र ठगीजस्ता अपराधमा मुछिन थालेका छन्। कहिले अनलाइन ठगीमा चिनियाँ नागरिकको समूहमै संलग्न भएको भेटिन्छ। त कहिले कोकिन, हिरोइनजस्ता लागुऔषध बोकेर नेपाल भित्रिएका अवस्थामा अफ्रिकन नागरिक फेला पर्न थालेका छन्। प्रहरी प्रधान कार्यालयका अनुसार पछिल्लो साढे ३ वर्षमा ४ सय ८० जना विदेशी नागरिक विभिन्न अपराधमा संलग्न भएको पाइएको छ। आव २०७७०७८ को सुरुवातदेखि आव २०८००८१ को फागुनसम्म विभिन्न देशका नागरिक नेपालमा आएर अपराधमा मुछिएका हुन्। प्रहरीको तथ्यांकअनुसार अपराधमा संलग्न हुने विदेशी नागरिकमध्ये सबैभन्दा धेरै भारतीय छन्। त्यसपछि चीन र बंगलादेशी नागरिक छन्। यो अवधिमा मुलुकमा गैरकानुनी कार्यमा संलग्न भएका विदेशी नागरिकमा १ सय ९२ जना भारतीय छन्। ८४ जना चिनियाँ नागरिक र ३२ जना बंगलादेशी नागरिक आपराधिक कार्यमा संलग्न भएको पाइएको प्रहरीको भनाइ छ। कारागार व्यवस्थापन विभागका सूचना अधिकारी गोकर्ण खनालका अनुसार १ हजार ३ सय ८४ जना विदेशी नागरिक जेलमा छन। जसमा १ हजार २ सय ४ जना भारतीय नागरिक छन्। २४ जना चिनियाँ नागरिक नेपाली जेलमा परेका छन्। यस्तै, बंगलादेशी ३ जना र पाकिस्तानी १२ जना जेलमा छन्। थाइल्यान्डका ८ जना, फिलिपिनी ३, दक्षिण अफ्रिकाका १३, सुडानका १२ र अमेरिकाका २ जना नेपाली जेलमा परेका छन्। सजिलै भिसा पाइन्छ, खुरुखुरु यता आउँछन् नेपाल प्रहरीका पूर्वआईजीपी ठाकुर ज्ञवाली आपराधिक मानसिकता भएका व्यक्तिले जहिले पनि सुरक्षित स्थानको खोजी गर्ने बताउँछन्। उनी भन्छन्, विदेशीका लागि नेपाल आउनका लागि भिसा प्रक्रिया अत्यन्तै सजिलो छ। एयरपोर्टमा समेत भिसा पाइन्छ। त्यसकारण कतिपय विदेशी नागरिक गैरकानुनी कार्य गर्न पनि यहाँ आउने गर्छन्। जुनसुकै विदेशीलाई सजिलै आगमन भिसा दिने प्रवृत्तिले उसको चेकजाँच र पृष्ठभूमि जान्न नसकिने बताउँदै पूर्वआईजीपी ज्ञवाली भन्छन्, सुरक्षा व्यवस्था कमजोरभन्दा पनि कानुनी लुपहोलका कारण विदेशी नागरिकको अपराध फस्टाएको हो। सबै सरकारी डाटाहरू अनलाइन बेसमा गइनसकेका कारण पनि अपराध नियन्त्रणमा सहज नभएको ज्ञवालीको भनाइ छ। ज्ञवाली भन्छन्, आपराधिक क्रियाकलापको डाटा नेपाल प्रहरीसँग हुन्छ। आर्थिक कारोबारको डाटा अन्यसँग तथा विदेशी आगमनको डाटा अर्को निकायसँग हुने र ती निकायबीच सहकार्य नहुने हुँदा घुम्न आउने विदेशीको निगरानी गर्न असहज हुने गरेको छ। विदेशीहरू नेपालमा आएर गैरकानुनी कार्यमा संलग्न हुनु भनेको नेपाली असुरक्षित हुनुभएको ज्ञवालीको भनाइ छ। नेपाल आउने विदेशीको सम्पूर्ण अभिलेख पनि हामीसँग हुँदैन, ज्ञवाली भन्छन्, ऊ कहाँ बस्छ ? आर्थिक कारोबार कसरी गर्छ ? नगद हो भने कहाँबाट ल्यायो ? लगायतका विषयमा निगरानी हुनुपर्छ। उनका अनुसार प्रविधिमा अपडेट र अपग्रेड हुने हो भने विदेशीको मात्रै हैन नेपाली व्यक्तिले गर्ने अपराध पनि कम गर्न सकिन्छ। घुम्ने भिसामा नेपाल आएका विदेशीको गतिविधि अनलाइन अपडेट र कारोबार गर्दा डेबिट कार्ड अनिवार्य गरेमा अप्ठ्यारो पर्दा रेकर्ड निकाल्न पनि सहज हुन्छ। विदेशी नागरिकको ट्र्याक रेकर्ड गर्नुपर्छ सुरक्षाविज्ञ तथा प्रोफेसर इन्द्रा अधिकारी पर्यटक बोलाउने र उनीहरूलाई दिने भिसा व्यवस्थामा कडाइ गर्नुपर्ने बताउँछिन्। उनका अनुसार नेपालमा पर्यटनको विकासका लागि जतिसुकै धेरै विदेशी बोलाउने भन्दै आगमन भिसा सजिलो बनाइएको छ। नेपालमा आएपछिको गतिविधिको ट्र्याक रेकर्ड गर्ने र उनीहरूको कारोबारलाई डिजिटल बनाउने हो भने समस्या कम हुने अधिकारीको तर्क छ। सुरक्षाविज्ञ अधिकारी भन्छिन्, विभिन्न समाचार, प्रहरीको तथ्यांक हेर्दा सबै प्रकारका अपराध बढेको देखिन्छ। नेपालमा आएर अपराधमा संलग्न हुने विदेशीको संख्या पनि पक्कै बढेको देखिन्छ। संख्या बढ्यो भन्दैमा सबै सकियो भन्ने तरिकाले पनि बुझ्न भएन नि ! सुरक्षा निकायप्रति विश्वसनीयता बढ्यो। घटना रिपोर्टिङ हुन थाल्यो। अपराध नसुल्झने, अपराधी लुक्ने, नेपालमा अपराध गरेर विदेशमा भाग्ने चलन थियो। तर, अहिले प्रविधिको विकास सँगसँगै जहाँ जसले अपराध गरे पनि पक्राउ पर्ने क्रम बढ्दो छ। यो पनि त सकारात्मक पक्ष हो नि। पहिलेको तुलनामा जघन्य अपराध केही कम भएको बताउँदै उनले यसले गर्दा हाम्रो सुरक्षा निकाय आधुनिक र प्रविधिमैत्री, चुस्त दुरुस्त र विश्वसनीय हँुदै गएको भन्न सकिने जानकारी दिइन्। उनी भन्छिन्, अपराधीहरू कानुन र सुरक्षा निकायभन्दा एक स्टेप माथि सधैं देखिन्छन्। अपराधको संख्या यहाँमात्रै हैन हरेक देशमा बढिरहेको छ। नेपाल प्रहरीले विदेशी नागरिकको संलग्नता र आपराधिक प्रवृत्तिको विषयमा पनि संवेदनशील भएर हेर्ने गरेको छ। निष्पक्ष अनुसन्धान गर्ने गरेको छ। नेपाल आउन चाहने कुनै पनि विदेशी नागरिकको ट्याकरेकर्ड नहेरीकन भिसा दिने व्यवस्थाले केही अपराध बढाएको सुरक्षाविज्ञ अधिकारीको दाबी छ। उनी भन्छिन्, नेपाल आएपछि कहाँ कति दिन बस्छ ? कारोबार कसरी गर्छ, कहाँ कोसँग भेट्छ ? लगायतका विषयमा भिसा दिनु अगाडि नै स्पष्ट लेखिनुपर्छ। आउन चाह्यो भने सजिलै आउन दिने र जति बस्छ बस्न दिने। पर्यटन प्रवद्र्धन गर्ने राष्ट्रिय नीतिमा कस्ता पर्यटकलाई नेपाल राख्ने र उनीहरूको गतिविधिको निगरानी कसरी गर्ने भन्ने विषयमा चर्चा भएको देखिँदैन। जुन हुन आवश्यक छ। सुरक्षा संयन्त्रमा राजनीति हाबी हुने भएकाले उनीहरूले निष्पक्ष अनुसन्धान गर्न सकिरहेका छैनन्। पर्यटनसम्बन्धी राष्ट्रिय नीतिमा विदेशीहरूको नियन्त्रण र निगरानीको विषयमा छलफल गर्नुपर्छ। उनीहरूलाई जतिसक्यो धेरै नेपाल बसाउनुपर्छ भन्ने मान्यता राज्यको छ। सुरक्षाविज्ञ इन्द्रा अधिकारी भन्छिन्, नेपालले चिनियाँ नागरिकलाई अनअराइभल भिसा दिन्छ तर चीनले नेपाली व्यक्तिलाई अनअराइभल भिसा दिँदैन। यसमा दोहोरो भिसा आदानप्रदान नै उही हुन जरुरी हैन र ? हजारौं चिनियाँ नागरिक भेला भएर नेपालका विभिन्न एटीएम ह्याक गर्नु त हाम्रै कमजोरी त हो। नेपाललाई ट्रान्जिट बनाएर काठमाडांै बसेर करोडौं ठगी गर्नु पनि हाम्रौ सिस्टमको खराबी नै हो। सुरक्षा सिस्टम जति कडा हुनुपर्ने हो त्यति भएको देखिँदैन। गृह मन्त्रालयले २५ चैतमा ७७ वटै जिल्ला प्रशासन कार्यालयलाई सर्कुलर गर्दै विदेशी नागरिकहरूको गैरकानुनी गतिविधिको निगरानी गर्न निर्देशन दिएको छ। गृहको यो निर्देशनअनुसार सबै जिल्लामा पुग्ने विदेशी नागरिकको निगरानी बढाइएको छ। गृह प्रवक्ता नारायणप्रसाद भट्टराईका अनुसार नेपालमा बसेर गैरकानुनी कार्य गर्न कसैलाई पनि छुट छैन। स्वदेशी हुन या विदेशी सबैजना कानुनी दायरामा ल्याइने उनले बताए। भारतसँगको खुला सिमाना र चिनियाँ नागरिकको नेपालमा बाक्लो आगमनका कारण नेपालमा केही अपराध फस्टाएको सत्य हो। भिजिट भिसामा होस् या बिजनेस गर्ने सिलसिलामा आएका हुन् विदेशीहरू कहिले नक्कली कागजात प्रकरणमा मुछिएका हुन्छन् त कहिले आर्थिक अपराधमा संलग्न भएका हुन्छन्। केहीअघि चर्चित सिरियल किलर चाल्र्स शोभराज नेपालमै लामो समय जेल बसेर रिहा भए। छिमेकीसँग खुला सिमानाको कारण उताका आपराधिक प्रवृत्तिका मानिसहरू तस्करीमा संलग्न हुने, लागुऔषध, मानव बेचबिखन, अपहरण, हत्याजस्ता जघन्य अपराधमा मुछिने गरेको समाचार समयसमयमा सार्वजनिक हुन्छन्। खुला सिमानाको अपराध त शदियौंदेखि नै छ। तर, पछिल्लो समय भारतबाहेक अन्य देशका नागरिक पनि नेपाल आएर अपराध कार्यमा मुछिनु सुखद खबर हैन। सुवेदी भन्छन्, महेन्द्रनगर र धनगढीका नाकाहरूबाट पछिल्ला केही समययता भारतबाट ब्राउनसुगरहरू भित्रिँदै आएका छन्। सुन तस्करीमा पनि अन्तर्राष्ट्रिय अपराधीहरू मुछिँदै आएका छन्। भारतीय र चिनियाँ नागरिक सुन तस्करीमा संलग्न हँुदै आएको बढी देखिन्छ। चिनियाँ नागरिकको नेपालमा बिजनेस र आगमन बढ्दै गर्दा उनीहरू केही गैरकानुनी धन्दामा पनि संलग्न भएको पाइएको छ। केही वर्षअघि नेपालका बैंैकहरूको आठ वटा एटीएम बक्सबाट आठ जना चाइनिज ह्याकरलाई प्रहरीले पक्राउ गरेको थियो। उनीहरू टुरिस्ट भिसामै नेपाल आएका थिए। उनीहरूले नेपालको बंैकिङ सिस्टमको कमजोर सेक्युरिटी सिस्टम ह्याक गरेर रकम लुटेका थिए। यसमा नेपाल प्रहरी ह्याकरसम्म पुगेको थियो। यसपछि यस्ता घटना दोहोरिएका छैनन्। यसपछि एकैपटक १ सय २२ जना चिनियाँ नागरिक नेपालबाट डिपोर्ट भएका थिए। प्रविधिमा अपडेट हुन जरुरी छउत्तमराज सुवेदी, पूर्वएआईजी नेपाल प्रहरीको केन्द्रीय अनुसन्धान ब्युरोको पूर्वप्रमुख तथा पूर्वएआईजी सुवेदीका अनुसार अन्तर्राष्ट्रिय माफियाहरूले अपराध फैलाउन सजिलो रुट खोज्ने गर्छन्। नेपालको कानुनमा भएका ससाना छिद्रहरूलाई पहिल्याउँदै उनीहरूले लागुऔषधको ट्रान्जिट हबका रूपमा काठमाडौंलाई बनाउँदै आएका छन्। यस्ता अपराधमा अफ्रिकन नागरिकहरू बढी प्रयोग हुन्छन्। अन्तर्राष्ट्रिय अपराधीहरूले नेपाललाई टार्गेट बनाएको त हैन। तर, नेपालको रुटबाट जान सकिन्छ है भनेर यहाँको सेक्युरिटी सिस्टमलाई कम आँटेको भने हो। अबको प्रविधिको समयमा सुरक्षा प्रदान गर्ने भनेको प्रविधि नै हो। यस विषयमा नेपालको सुरक्षा निकाय तथा अनुसन्धान गर्ने निकायहरूमा पर्याप्त स्रोतसाधन नभएकै कारण सजिलो छ। जस्तै कोही फरार मान्छेलाई एयरपोर्टमा ट्र्याकिङ गर्नुपर्यो उच्च प्रविधिमैत्री सिस्टम नै छैन हामीसँग। यही अवस्थामा विदेशका अन्य एयरपोर्टमा अन्तर्राष्ट्रिय स्तरमै फरार अभियुक्तहरूको फोटो सफ्टवेयरमा अपडेट गरेका हुन्छन्। ऊ त्यहाँ आउनासाथ संकेत बजिहाल्छ। तर यस्तो आधुनिक प्रविधि नेपालसँग छैन। टेक्नोलोजी बेस सेक्युरिटी सिस्टममा हामी गएनौं भने हाम्रो सुरक्षा चुनौती बढ्दै जान्छ।"
बेसारबाट आयआर्जन,"गुलरिया : गुलरिया नगरपालिका ८ थपुवाकी मिना थारू बेसारबाट आम्दानी भएपछि दंग छिन्। ५ कठ्ठा क्षेत्रफलमा लगाएको बेसार ४२ क्विन्टल फल्यो। बिना झन्झट थोरै मेहनतमै पनि राम्रो उत्पादन पाएकी उनी काँचो बेसार बेचेरै ८४ हजार रुपैयाँ आम्दानी गर्न पाउँदा खुसी छन्। बेसार लगाएपछि गोडमेल गर्न, मलपानी हाल्न झन्झट नपर्ने भएकाले सजिलो भयो। उनले भनिन् थोरै जमिनमा धेरै उत्पादन हुने आम्दानी पनि हुने बेसार खेती धेरै सजिलो लाग्यो। सुनौलो महिला विकास बहुउद्देश्यीय सहकारी संस्था लिमिटेड गुलरिया ६ बर्दियाले बेसार प्रशोधन केन्द्र स्थापना गरेपछि उत्पादित काँचो बेसारले सजिलै बजार पाएको छ। लुम्बिनी प्रदेश सरकार कृषि तथा भूमि व्यवस्था मन्त्रालय पशुपक्षी तथा मत्स्य विकास निर्देशनालयअन्तर्गत एकीकृत कृषि तथा पशुपंक्षी विकास कार्यालय बर्दियाको सहयोगमा बेसार प्रशोधन केन्द्र सञ्चालन गरेको हो। सहकारी संस्थाको समेत सहलगानीमा स्थापना गरिएको प्रशोधन केन्द्रमा वासिङ मेसिन, पिलर मेसिन, ड्रायर मेसिनलगायत प्याकेजिङ मेसिन रहेको सहकारीकी अध्यक्ष इन्दिरा सुवेदीले जानकारी दिइन्। प्रदेश सरकारको १७ लाख २ हजार ४६९, संस्थाको ५ लाख ६७ हजार ४८९ गरी २२ लाख ६९ हजार ९५९ रूपैयाँको लागतमा मेसिनरी जडान गरेका छौं।, उनले थपिन्, प्रशोधन केन्द्रमार्फत बेसार पाउडर उत्पादन गरी बिक्री वितरण गर्ने हाम्रो लक्ष्य छ। जसबाट २ सय ३० जना महिला लाभान्वित हुनेछन्। बेसार प्रशोधन केन्द्र स्थापनासँगै महिलाको आयआर्जनमा पहुँच पुग्ने अध्यक्ष सुवेदीले विश्वास व्यक्त गरिन्। मेसिन जडान त गर्यौं कच्चापदार्थ नपाए हामीलाई समस्या पर्छ। किसानहरू अनुदान पाउँदा बेसार खेतीतर्फ आकर्षित हुन्छन्। अनुदान नपाए लगाउन मन गर्दैनन्। यसवर्ष कृषि तथा पशुपक्षी विकास कार्यालयसँग सहकार्य गर्दै बाँसगढीलगायत जंगल किनारका कृषकहरूलाई बेसारको बीउ अनुदान वितरण भएपछि कच्चा पदार्थ पाइने आशा व्यक्त गरिन्। गुलरिया नगरपालिकाका प्रमुख प्रसासकीय अधिकृत ओमकार शाहले सहकारीले उत्पादन गरेको बेसार बजारीकरणमा नगरपालिकाले सहजीकरण गर्ने बताए। उनले भने महिला सहकारीले सञ्चालन गरेको मसलाजन्य बेसार उद्योगले नगरको आर्थिक प्रबद्र्धनमा टेवा पुग्ने भएकाले पनि नगरले यसको प्रबद्र्धन गर्ने योजना बनाएको उनले बताए। गुलरिया नगरपालिकाका प्रवक्ता एवम् वडा नम्बर ६ का वडाध्यक्ष शुधांसु प्रकाश शर्माले वडाका महिलाहरूले मेहनतका साथ सञ्चालन गरेको बेसार प्रशोधन केन्द्रलाई उचाइमा पुर्याउन वडाले भरपुर सहयोग गर्ने बताए। स्थानीय महिला समूह तथा किसानले रासायनिक मलखाद र विषादी प्रयोग नगरी उत्पादन गरेको बेसार संकलन गरी तयार पारिएको सुद्ध बेसारले नगरसँगै जिल्लाकै पहिचान वृद्धि हुने प्रवक्ता शर्माले बताए।"
जागिर छाडेर साबुन उद्योग,"सिन्धुपाल्चोक : सिन्धुपाल्चोकको बाह्रबिसे नगरपालिका वडा नं ८ मानेश्वराका ३२ वर्षीय विमल राउत अहिले आफ्नै व्यवसायमा ब्यस्त छन्। जागिरे जीवन छोडेर उनले ६ महिनाअघि गाउँमै मेटा साबुन उद्योग खोलेका छन्। उनी परिवारका सदस्यहरूसँग मिलेर लुगा धुने साबुन बनाइरहेका हुन्छन्। उद्योगबाट राउतले राम्रो आम्दानीसँगै चर्चा पनि कमाइरहेका छन्। आसपासका विभिन्न बजारमा साबुन पुर्याउँछन्। कतिपय भने राउतको कारखानामै पुगेर पनि साबुन खरिद गर्छन्। बजारबाट ल्याउने साबुनको कारखाना गाउँमै स्थापना भएपछि स्थानीय पनि खुशी छन्। साबुन कसरी बनाइन्छ भनेर थाहा नभएकाहरू अहिले साबुन बनाएर बेचिरहेका मात्रै छैनन्, दैनिक रूपमा आवश्यक पर्ने साबुन आफैंंंले बनाउन सकिन्छ भनेर पुष्टि गरिरहेका छन्। आफ्नै गाउँठाउँमा केही गर्नुपर्छ भन्ने सोच भएर साबुन उद्योग सञ्चालनमा ल्याएको राउत बताउँछन्। पहिले देखि नै गाउँमै केही गर्छु भन्ने लाग्थ्यो, बीचमा विदेश जान्छु भन्ने पनि लाग्यो, अहिले आफ्नै ठाउँमा सानोतिनो उद्योग सञ्चालन गरेको छु, उनी भन्छन्। सुरुवाती चरणमा लुगा धुने साबुन मात्र बनाइरहेका उनले बजारको अध्ययन पछि नुहाउने साबुन र डिटर्जेन्ट पनि बनाउने लक्ष्य रहेको सुनाए। आफ्नो नयाँ ब्राण्ड भएपछि बजारमा नाम चलेका ब्राण्डहरूसँग प्रतिस्पर्धा गर्न कठिन हुने राउतको भोगाइ छ। सुरुवाती अवस्थामा आफूहरूले उत्पादन गरेको साबुनले बजार पाउन निकै मुस्किल हुने गरेको स्मरण गर्दै उनले भने सानो व्यवसाय गर्नेलाई ठूलो लगानीका व्यवसायीलाई जस्तो सहज नहुँदो रहेछ। सुरुवात गर्दा विभिन्न समस्या बेहोर्नुपर्यो। तर, साबुन लगेर प्रयोग गर्नेहरूबाट भने सकारात्मक प्रतिक्रिया पाएको उनी बताउँछन्। अहिलेसम्म सिन्धुपाल्चोक जिल्लाका बाह्रबिसे, भोटेकोशी, बलेफी गाउँपालिकामा उनको ब्राण्डले बजार पाउन थालेको छ। मागअनुरूप उत्पादन पनि बढाउँदै लैजाने उनको योजना छ। जिल्लाभरि नै आफ्नो उत्पादन टिकाइराख्ने उनको लक्ष्य छ। उत्पादनले राम्रो बजार पायो भने अन्य युवालाई समेत रोजगारी दिनेमा राउत विश्वस्त छन्। उनले स्थानीय उत्पादनलाई प्रोत्साहन दिन र युवाहरूलाई स्वदेशमै रोजगार बनाउने उद्देश्यमा सहयोग गर्न अनुरोधसमेत गरे। उनले सुरुवाती चरणमा २५ लाखको लगानीमा साबुन उद्योग सञ्चालन गरेका थिए। अहिले सुरुवाती चरणमा खर्च कटाएर मासिक ३० देखि ३५ हजारसम्म आम्दानी भइरहेको उनी बताउँछन्। कम्पनी दर्तासँगै जिल्ला घरेलु कार्यालय सिन्धुपाल्चोकमा उद्योग दर्ता गरेर आफ्नो काम अगाडि बढाएका राउतले सुरुमा तालिम लिएर सीप सिकेको बताए। आफ्नै ठाउँमा केही गर्नुपर्छ भनेर साबुन उद्योग सञ्चालनमा ल्याएको छु, उनले भने यहाँबाट उत्पादित साबुन खपत गराउनका लागि स्थानीय सरकारले केही प्रयास गरिदिए हामीजस्ता साना उद्यमीहरूको मनोबल बढ्नेछ।"
विदेशबाट फर्केर तरकारी खेतीमा,"अछाम : रामारोशन गाउँपालिका४ बाटुलासैन भेरगाउँका भरत बिष्ट दुईपटक विदेश गए। उनले ३ महिना दुबईमा घर बनाउने काम गरे। दुबईमा राम्रो कमाइ नभएपछि उनी ३ महिनामै नेपाल फर्किए। नेपाल फर्किएलगत्तै उनी फेरि मलेसिया गए। मलेसियामा भरतले एघार महिना सोफा बनाउने काम गरे। त्यता पनि सोचे अनुसारको कमाइ नभएपछि उनी घर फर्किए। उनी अब कहिल्यै विदेश नजाने निर्णयमा पुगे। गाउँ फर्किएर उनले बाँझो रहेको जमिनमा तरकारी खेती गर्ने सुर गरे। बिष्टले २०६९ सालमा तरकारी खेती सुरु गरका हुन्। सुरुको वर्ष उनले एक रोपनिमा खुर्सानी लगाए। सुकेका खुर्सानी बेचेर १८ हजार कमाए। खुर्सानीबाट त्यति कमाइ भएपछि उनले अन्य तरकारी खेती सुरु गर्न थाले। काठमाडौंं जाँदै गर्दा धादिङमा गरेको तरकारी खेती देखेर उत्साहित हुन्थे उनी। उनले भने, विदेश जाने तयारीका लागि काठमाडौंं जादै गर्दा धादिङमा लगाएको तरकारी खेतीले मन लोभ्याउँथ्यो। आफ्नै गाउँमा यस्तो गर्न पाए हुन्थ्यो जस्तो लाथ्यो। गरेपछि त हुने रैछ। मेहनत गर्नुपर्छ। विदेशका पसिना बगाउनुभन्दा आफ्नै गाउँमा बगेको पसिनाको कमाइको अझै महत्व हुने रैछ। गाउँको शुद्ध माटो,सफा स्वच्छ हावापानी आहा। विदेश हुँदा कमाइ भएको पैसाले उनले कैलालीको लम्कीमा घडेरी किनेका थिए। यही तरकारी खेतीबाट उनले लम्कीमा एकतलाको पक्की घर बनाएका छन्। भरतका एक छोरा र २ छोरी उतै पढ्छन्। भरत अहिले वार्षिक १० लाखको कारोबार गर्छन््। उनले गाउँमा एक जनालाई रोजगारीसमेत दिएका छन्। तरकारी खेतीसँगसगै उनले भैंसी, बंगुर, कुखुरापालन गरेका छन्। उनलाई बजारको समस्या छैन। उपभोक्ता र बजारको मागअनुसार अझै उत्पादन पुर्याउन नसकेको उनी बताउछन्। उनले भने, बजारको कुनै समस्या छैन मलाई। बारीमै बिक्री हुन्छ नभए गाउँपालिकाकै खालबजार र मुजाबगरसम्म पुग्ने गर्छु। अहिले काँक्राको माग धेरै छ। पूर्ति गर्ने गाह्रो छ। तरकारी खरिद गर्नेहरू घरमै गाडी लिएर पुग्छन्। वर्षायाममा गाडी नआउने भएपछि डोकोसमेत बोकेर खरिद गर्न आउँछन्। कुखुरा बजार पठाउनु पर्दैन यतै गाउँमै खपत हुन्छ। भरतले तरकारीलगायत पशुमा २५ लाखको लगानी गरेका छन्। कृषि र पशुका लागि आउने अनुदानमा निर्भर हुँदैनन् उनी। अनुदानले परनिर्भर बनाउछ भन्छन् भरत। उनले भने, आफूले गरेको लगानीको जति माया अरूले दिएकाको हुँदैन। अनुदानका लागि पहल गर्छु मरिहत्ते गर्दिन। उत्पादन कम गर्ने मूल्य बढी खोज्ने कृषकहरू पनि छन्। अनुदान लिने काम गर्नेहरू पनि छन्। वास्तविक किसानहरू अनुदानको मुख ताक्दैनन्। उनले तरकारीमा रसायानिक मलको प्रयोग गर्देनन्। युरिया डीएपी मल हाल्नु पर्ने अवस्था छैन। भरतले आफैंं अर्गानिक मल उत्पादन गर्छन्। झोल मल आफैंं बनाउछु, उनले भने तरकारी खेती गरेदेखि रसायनिक मल हाल्नु परेको छैन।"
दैलेखमा पेट्रोल छ कि ग्यास ?,"दैलेख : २०७२ असोज ३ मा संविधानसभाबाट संविधान जारी भयो। नयाँ संविधानपछि भारतले लगाएको अघोषित नाकाबन्दीका बेला दैलेख र यहाँको पञ्चकोशी क्षेत्र ज्यादै चर्चित बन्यो। कारण थियो, यहाँको पेट्रोलियम पदार्थ अन्वेषण तथा उत्खनन। हुन त दैलेखवासीले जिल्लामै पेट्रोल खानीको चर्चा सुन्न थालेको दशकौं बित्यो। स्थानीयले ०३६ सालयता पेट्रोलियम पदार्थको उत्खननको चर्चा सुन्दै आएका छन्। खानी तथा भूगर्भ विभागले पञ्चकोशी क्षेत्रमा पेट्रोलियम पदार्थबारे सम्भाव्यता अध्ययन थालेको पनि वर्षांै भइसकेको छ। पछिल्लोपटक यहाँको पेट्रोलियम अन्वेषण परियोजनाअन्तर्गत विभिन्न चरणका सर्भे चलिरहेको छ। ड्रिलिङ कार्य धमाधम चिनियाँ सरकारको जियोलजिकल सर्भेको आर्थिक तथा प्राविधिक सहयोगमा दैलेखमा पेट्रोलियम अन्वेषण गर्ने काम धमाधम चलिरहेको छ। दैलेखको भैरबी गाउँपालिका१ स्थित जलजलेमा पेट्रोलियम अन्वेषणका लागि आवश्यक पूर्वाधार निर्माणसँगै सर्भे अघि बढेको छ। पेट्रोलियम अन्वेषणको काम अन्तिम चरणमा पुगेको छ। विभिन्न चरणको सर्भेपछि गत आइतबार अन्वेषणात्मक वेल ड्रिलिङ सुरु गरिएको छ। नेपाल सरकार र चीन सरकारबीच सम्पन्न सम्झौताबमोजिम चाइनाएड अन वेल एन्ड ग्यास रिसोर्स सर्भे प्रोजेक्टअन्तर्गत खानी तथा भूगर्भ विभाग, चाइना जियोलोजिकल सर्भे (सीजीएस) तथा सिबु ड्रिलिङ इन्जिनियरिङ कम्पनीबाट ड्रिलिङ कार्य सुरु भएको हो। उद्योग वाणिज्य तथा आपूर्तिमन्त्री दामोदर भण्डारीले हालैमात्र ड्रिलिङ कार्यको उद्घाटन गरेका छन्। पेट्रोलियम पदार्थको अन्तिम अन्वेषण तथा उत्खननका लागि आवश्यक पर्ने पूर्वाधार निर्माण र उपकरण जडान सकिएसँगै अन्वेषणात्मक ड्रिलिङ कार्य सुरु भएको हो। पेट्रोलियम पदार्थको अन्वेषणात्मक ड्रिलिङ कार्यको उद्घाटनमा मन्त्री भण्डारीले पेट्रोलियम पदार्थको अन्वेषण तथा उत्खनन भएमा मुलुक आर्थिक समृद्धिमा टेवा पुग्ने बताए। देशभित्रका यस्ता थुप्रै खानीहरूको अध्ययन अनुसन्धान गरी अन्वेषणतर्फ सरकार केन्द्रित रहेको मन्त्री भण्डारीको भनाइ छ। दैलेखमा पेट्रोलियम पदार्थ भएको पुष्टि भएमा देशलाई आर्थिक रूपमा ठूलो टेवा पुर्याउनेछ, त्यसपछि नेपाल पेट्रोलियम पदार्थको आयत होइन निर्यात गर्ने मुलुकका रूपमा चिनिनेछ, मन्त्री भण्डारीले भने, परियोजनाअन्तर्गत अब छिट्टै ड्रिलिङको काम सकिनेछ, यसबाट पेट्रोलियम पदार्थको परिणाम पत्ता लाग्छ, त्यसपछि थप अन्वेषण र उत्खननका कामहरू हुन्छन्। ४ हजार मिटर गहिराइसम्म ड्रिलिङ गरिँदै पेट्रोलियम पदार्थको अन्वेषणअन्तर्गत उपकरण जडानपछि ड्रिलिङको काम सुरु भएको खानी तथा भूगर्भ विभागको पेट्रोलियम अन्वेषण तथा प्रबद्र्धन परियोजनाका प्रमुख दिनेशकुमार नापितले बताए। हाल चिनियाँ प्राविधिकसहितको टोली अन्वेषणस्थलमा खटिएका छन्। अब ४ हजार मिटरसम्म जमिनमुनि ड्रिल गरिनेछ। उक्त ड्रिलिङपछि व्यावसायिक रूपमा निकाल्न मिल्छ या मिल्दैन भन्ने यकिन हुनेछ। हालसम्मको अध्ययनले तीन हजार पाँच सयदेखि ४ हजारमिटरसम्म जाँदा पेट्रोलियम पदार्थ पत्ता लाग्ने सम्भावनामा आवश्यक कामहरू सुरु भएका हुन्, हाल चलिरहेको ड्रिलिङपछि परिणाम र व्यावसायिक रूपमा निकाल्न मिल्छ या मिल्दैन थाहा हुन्छ, यहाँ पेट्रोल (तेल) छ या ग्यास छ भन्ने पत्ता लाग्छ, नापितले भने। ड्रिलिङ कार्य सुरु भएको चारपाँच महिनाभित्र पुरा हुनेछ। नापितका अनुसार पेट्रोलियम अन्वेषण परियोजनाअन्र्तगत अन्तिम ड्रिलिङका लागि आवश्यक पर्ने सम्पूर्ण उपकरणहरू आईसकेका छन। अन्वेषणअन्तर्गत ड्रिलिङ गर्न चाहिने सम्पूर्ण उपकरणहरू आइसकेका छन्, आवश्यक पूर्वाधारहरू निर्माण सकिएपछि मात्रै ड्रिलिङको काम सुरु गरिएको हो, नापितले भने। नापितका अनुसार हालसम्म ५३ मिटर ड्रिलिङ कार्य सकिएको छ। तैरिइरहेको छ पेट्रोलियम पदार्थ दैलेखमा सयौं वर्षदेखि जमिनमै ग्यासहरू बलिरहेको, पादुकादेखि श्रीस्थानसम्मको क्षेत्रमा पेट्रोलियम पदार्थ तैरिइरहेको छ। त्यो नै प्राविधिक हिसावले पेट्रोलियम पदार्थ छ भन्नेमा बलियो प्रमाण बनेको पेट्रोलियम अन्वेषण परियोजना प्रमुख नापित बताउँछन्। सयौं वर्षदेखि जमिनमै ग्यासहरू बलिरहेको छ, पादुकादेखि श्रीस्थानसम्मको क्षेत्रमा पेट्रोलियम पदार्थ तैरिइरहेको अवस्था हो। यो नै पेट्रोलियम पदार्थ छ भन्नेमा बलियो प्रमाण हो, पुष्टि पनि हो, अब कति गहिराइमा छ, कुनकुन ठाउँमा छ, कति परिमाणमा छ, प्राविधिक र आर्थिक हिसाबले उपयुक्त छ या छैन भन्नेबारे अध्ययन अनुसन्धन गर्नुपर्ने हुन्छ, त्यही अध्ययन अनुसन्धानका कार्यहरू अहिले भइरहेको हो, उनले भने। यसअघि गरिएका सर्भेबाट पेट्रोलियम पदार्थ, ग्यास हुनसक्ने सम्भावनाबारे पत्ता लागेको थियो। अबको चरणमा विस्तृत रूपमा परिमाण र गुणस्तरबारे यकिन गरिनेछ। चुरेपहाड र तराईको भूभाग पेट्रोलियमको सम्भावित क्षेत्र नेपालको चुरे पहाडको केही भूभाग र तराईको भाग पेट्रोलियम पदार्थको स्रोत भएको अत्यन्तै सम्भावित क्षेत्र मानिन्छ। सोहीअनुसार खानी तथा भूगर्भ विभागले अध्ययन अनुसन्धानका कार्यहरू गरिरहेको छ। नेपालमा पेट्रोलियमसम्बन्धी व्यवस्था गर्न बनेको नेपाल पेट्रोलियम ऐन २०४० आयो। २०४१ सालमा पेट्रोलियम नियमावली ल्याइयो। पेट्रोलियम अन्वेषण तथा प्रबद्र्धन परियोजनाका प्रमुख दिनेशकुमार नापित भन्छन्, ऐन र नियमावली आएपछि खानी तथा भूगर्भ विभागले अन्तर्राष्ट्रिय कम्पनीहरूसँग सम्झौता गरेर पेट्रोलियम पदार्थको सम्भावित क्षेत्रहरूमा विभिन्न अध्ययन अनुसन्धान तथा सर्भेकाका कामहरू अघि बढाएको थियो। नापितका अनुसार मोरङको बाहुनीमा पेट्रोलियम पदार्थको अन्वेषण भएको थियो। त्यहाँ झन्डै ३५ सय मिटरसम्म ड्रिल गरिएको देखिन्छ, ड्रिलिङको क्रममा त्यहाँ पेट्रोलियम पदार्थ पत्ता लागेन, नापितले भने। मोरङसहित चुरे पहाडको भूभागका केही स्थान तथा तराईको भागका केही स्थानमा तेल अन्वेषण र उत्खननका लागि सम्भाव्यता अध्ययनसँगै अन्वेषणका काम भएका थिए। नाकाबन्दीपछि सुरु भएको थियो थप काम दैलेख धार्मिक, पुरातात्विक एवं सांस्कृतिक सम्पदाको हिसाबले ऐतिहासिक जिल्ला हो। यहाँ रहेको पञ्चकोशी तीर्थस्थल क्षेत्रमा सदिऔंदेखि निरन्तर ज्वाला बलिरहेको छ। नेपालकै प्रसिद्ध पञ्चकोशी तीर्थस्थलमध्ये श्रीस्थान, नाविस्थान र पादुकामा ज्वाला बलिरहेको छ। त्यहाँ बग्ने खोलाको पानीमाथि पनि आगो बल्छ। अधिकांशले यसलाई दैवीशक्तिको कारण भन्छन्। स्थानीयले दैविशक्तिको कारण ज्वाला बलिरहेको विश्वासमा पूजापाठ गर्छन्। श्रीस्थान र नाविस्थान क्षेत्रमा अहिले पनि बाहिरी भागमै कच्चा पेट्रोलियम पदार्थ देखिने गरेको छ। कतिपयले ज्वाला बलिरहेकाले यस क्षेत्रमा पेट्रोलियम पदार्थ भएको अनुमान लगाउँथे। दैलेखका खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँ पेट्रोलियम पदार्थ रहेको अनुमान गरिएको थियो। खानी तथा भूगर्भ विभागले विगत चार दशकदेखि पेट्रोलियम पदार्थको अन्वेषण गर्दै आएको थियो। प्राविधिक जनशक्ति र उपकरण अभावले अन्वेषणले गति लिन भने सकेको थिएन्। जब देशमा इन्धनको हाहाकार हुन्छ तब दैलेखसहित पेट्रोलियम पदार्थको सम्भावित क्षेत्रको चर्चा हुने गरेको छ। यस्तै अभावकै बीच देशभित्रै सम्भावित पेट्रोलियम पदार्थको खोजी थालियो। अनि सुरु भयो दैलेखमा पेट्रोलियम पदार्थको उत्खननका लागि अन्वेषणको काम। २०७२ मंसिरमा तत्कालीन प्रधानमन्त्री केपी शर्मा ओली नेतृत्वको सरकारका उद्योगमन्त्री सोमप्रसाद पाण्डेसहितको चिनियाँ टोली दैलेख आइपुग्यो। पेट्रोलियम पदार्थको सम्भाव्यता अध्ययन गर्न दैलेख आएको मन्त्री पाण्डेसहितको टोलीले दैलेखमा पेट्रोलियम पदार्थको भण्डार रहेको अन्वेषण कार्यको सुरुवात गर्ने उद्घोष गरेको थियो। त्यसबेला अनुसन्धान गरी चीन फर्केको टोलीले पेट्रोलियम पदार्थ रहेको पुष्टि गर्यो। २०७२ को चैतमा नेपाल र चीनबीच पेट्रोलियम पदार्थ अन्वेषण तथा उत्खननमा सहकार्य गर्ने सहमति भएको थियो। तत्कालीन प्रधानमन्त्री ओलीको चीन भ्रमणका क्रममा नेपाल र चीनबीच अन्वेषणमा सघाउने द्विपक्षीय समझदारी (जीटुजी) भएको थियो। नेपाल सरकारले २०७५ माघमा दैलेखको पेट्रोलियम पदार्थको विस्तृत अन्वेषण गर्न चीनलाई दिनेसम्बन्धी परियोजना स्वीकृत गरेको थियो। सोहीअनुसार २०७६ मा खानी तथा भूगर्भ विभाग र चिनियाँ सरकारको जिओलोजिकल सर्वे कम्पनीबीच दैलेखमा रहेको पेट्रोलियम पदार्थ अन्वेषण तथा उत्खनन गर्नका लागि २ अर्ब ४० करोड आर्थिक तथा प्राविधिक सहयोगमा सम्झौता भयो। २०७६ असार १६ गते तत्कालीन प्रधानमन्त्री ओली नेतृत्वको सरकारका उद्योग, वाणिज्य तथा आपूर्तिमन्त्री मातृकाप्रसाद यादव नेतृत्वको टोलीले दैलेखको नाभीस्थान आएर अन्नवेषणको औपचारिक उद्घाटन गरेको थियो। त्यसपछि खानी तथा भूगर्भ विभाग र चाइना जियोलोजिकल सर्भेको विज्ञ टोलीले अन्वेषणको काम थालेको थियो। दुई देशको प्राविधिक टोलीले साइस्मिक सर्भे, जियोलोजिकल सर्भे, म्याग्नेटो टेल्युरिक सर्भे, जिओकेमिकल स्याम्पलिङ सर्भे लगायतका काम सम्पन भइसकेको छ। स्थलत सर्भे सकेर कोरोना माहामारी सुरु हुनासाथ २०७६ फागुनमा चिनियाँ टोली फर्किएको थियो। २०२२ सम्म अन्वेषणको काम सक्ने गरी सम्झौता गरिए पनि कोरोना महामारीका कारण हुन सकेन। २०७८ चैत १४ को मन्त्रिपरिषद् बैठकले परियोजनाको म्याद दुई वर्ष थप गर्ने निर्णय गरेको थियो। दुई वर्ष म्याद थप गरेको एक वर्ष बित्दासमेत थप अन्पेषणको काम हुन सकेको थिएन्। दैलेखमा पेट्रोलियम पदार्थ अन्वेषण परियोजनाको अवधि आगामी १६ चैतसम्मका लागि थपिएको छ। दुई वर्षअघि थपिएको १४ चैत २०८० सम्मको म्यादमा पनि काम सम्पन्न नभएपछि मन्त्रिपरिषद्ले एक वर्षको समायावधि थप गरेको छ। चिनियाँ पक्षसँग सम्झौता हुँँदा ड्रिलिङका लागि ११ देखि १८ महिना लाग्ने उल्लेख भएकाले एक वर्षका लागि म्याद थपिएको हो। ड्रिलिङ सुरु भएको ५ देखि ६ महिनामा काम सम्पन्न हुने बताइएको छ। कोरोना महामारीले ढिलाइ यो परियोजनाको लागत सुरुमा २ अर्ब ५० करोड रुपैयाँ अनुमान गरिएको थियो। सोहीअनुसार अन्वेषण सुरु गरिएको थियो। तर, कारोना माहामारी लगायतका विभिन्न कारणले परियोजना कार्यान्वयनमा भएको ढिलाइले लागतसमेत बढेको चिनियाँ पक्षले जानकारी दिएको छ। परियोजना कार्यान्वयनका लागि नेपालका तर्फबाट खानी तथा भूगर्भ विभागले गठन गरेको पेट्रोलियम अन्वेषण प्रबद्र्धन परियोजना का प्रमुख दिनेशकुमार नापितका अनुसार नेपालका तर्फबाट भने जमिन अधिग्रहणका लागि आवश्यक मुआब्जा वितरणका लागि करिब १ करोड रुपैयाँ खर्च भएको छ। अन्वेषणअन्तर्गतका सबै खर्च चिनियाँ पक्षको हो, नेपालको तर्फबाट ड्रिलिङ गर्ने स्थानको जग्गा उपलब्ध गराउनका लागि मात्रै मुआब्जाबापत खर्च गरेका छौँ, उनले भने, जग्गाको मुआब्जाबापत सरकारले रकम खर्च गरेको छ। यसअघि भैरवी गाउँपालिका१ जलजलेमा ४५ रोपनी जग्गा अधिग्रहण गरिएको थियो। थपियो उत्साह पञ्चकोशी तीर्थस्थलमध्ये अहिले श्रीस्थान, नाभीस्थान र पादुकामा अखण्ड रूपमा ज्वाला बलिरहेको छ। श्रीस्थानमा जमिनमुनिबाट निस्किएको अखण्ड दीपका रूपमा मन्दिरमा बाल्ने गरिएको छ। त्यो करिब तीन सय वर्षदेखि बलिरहेको स्थानीय बताउँछन्। तर, सरकारी अध्ययनले यसरी निरन्तर जमिनमा ज्वाला बल्नुको पछाडि जमिनमुनि प्राकृतिक ग्यास रहेको पुष्टि भइसकेको छ। दैलेखमा कार्यान्वयन भइरहेको पेट्रोलियम पदार्थ अन्वेषण कार्य अन्तिम चरणमा पुगेपछि दैलेखबासीसहित सरोकारवालाहरू उत्साहित भएका छन्। प्रतिनिधिसभा सदस्य सीताकुमारी रानाले भैरवी गाउँपालिका१ जलजलेमा ४५ रोपनी जग्गा अधिग्रहण गरेर पेट्रोलियम पदार्थको अन्वेषणको कार्य तीव्र गतिमा काम भइरहेको बताइन्। पेट्रोल र ग्यासको सम्भावना एकै ठाउँमा रहेको क्षेत्र नै दैलेख हो भन्ने गरिएको छ। नेपालमा सञ्चालन हुने सवारी साधनहरूलाई १० वर्षसम्म पुग्ने पेट्रोल दैलेखमै सम्भावना रहेको पनि चर्चा छ, राना भन्छिन्, यहाँ सञ्चालन भइरहेको यो परियोजनाले सफलता पाएमा नेपालकै गौरबको योजना बन्छ। नेपालको विकास र समृद्धिमा यो परियोजनाले ठूलो अर्थ राख्ने उनको भनाइ छ। कर्णाली प्रदेशसभा सदस्य घनश्याम भण्डारीले दैलेखमा उत्पादन भएको पेट्रोलियम पदार्थको कच्चा पदार्थ दैलेखमै प्रशोधन गर्नुपर्ने बताउँछन्। दैलेखमा पेट्रोलियम पदार्थको अन्वेषण चलिरहेको छ, उत्पादन गर्दै छौं, अब पेट्रोलियम पदार्थको कच्चा पदार्थ यहीं प्रशोधन हुने वातावरण बनाउनुपर्छ, त्यसतर्फका लागि नेपाल सरकार, खानी तथा भूखानी तथा भूगर्भ विभाग र उद्योग वाणिज्य तथा आपूर्ति मन्त्रालयले ध्यान दिनुपर्छ। उनले यहाँ पेट्रोलियम पदार्थको चर्चा २०३६ सालदेखि नै हुँदै आएको बताउँछन्। विस २०३६ सालमा तत्कालीन राजा वीरेन्द्र दैलेख आएदेखि यहाँ पेट्रोलियम पदार्थको चर्चा चलेको हो। २०२८ सालको बाढीले पादुका मन्दिर क्षेत्रको केही भाग बगाएको थियो। पादुका नदी किनारमा पेट्रोलियम पदार्थ हुन सक्ने अनुमान गरिएको थियो, त्यसबेलादेखि नै दैलेखमा पेट्रोलको चर्चा सुरु भएको हो, उनले भने। २०५१ सालमा गिरिजाप्रसाद कोइराला प्रधानमन्त्री हुँदादेखि यसको सम्भाव्यता अध्ययन सुरु भएको भण्डारी बताउँछन्। नेपालको संविधान जारी भएपछि भारतले लगाएको अघोषित नाकाबन्दीपछि केपी शर्मा ओली प्रधानमन्त्री छँदा पेट्रोलियम पदार्थ अन्वेषणको थप काम सुरु भएको उनको भनाइ छ। राष्ट्रियसभा सदस्य सावित्री मल्ल चीन सरकारले गरेको लगानीको अन्तिम प्रतिफल प्राप्त क्रममा रहेको बताउँछिन्। यो परियोजनाले सफलता पाए मुलुकको आर्थिक समृद्धिमा टेवा पुग्ने मल्लको भनाई छ। व्यवसायी रुपक थापा कोरोना भाइरसको महामारीका कारण अन्वेषणको काम केहि वर्ष धकेलिएको भए पनि अहिले धमाधम चलिरहेको बताउँछन्। पूर्वाधार निर्माणदेखि उच्च प्रविधिसहितका आवश्यक उपकरणहरू आइसकेको छ। पेट्रोलियम पदार्थ अन्वेषण कार्यको गतिले जिल्लावासीसँगै देशबासी नै उत्साहित हुने अवस्था बनेको छ, थापा भन्छन्। भगवतीमाई गाउँपालिकाका पूर्वअध्यक्ष दानबहादुर थापाले पेट्रोलियम पदार्थ अन्वेषण कार्य पुरा भएपछि दैलेखसहित समग्र मुलुकलाई सहयोग पुग्ने बताउँछन्। यो परियोजनाको कामले सफलता प्राप्त गरे समग्र्र मुलुकसहित दैलेख समृद्धिको ढोका खोल्नेछ स्थानीयस्तरमै रोजगारी सिर्जना हुनेछ र आर्थिक समृद्धिमा टेवा पुग्नेछ, उनले भने। पेट्रोलियम पदार्थको अन्वेषण तथा उत्खनन भएमा मुलुक आर्थिक समृद्धिमा टेवा पुग्नेछ। देशभित्रका यस्ता थुप्रै खानीहरूको अध्ययन अनुसन्धान गरी अन्वेषणतर्फ सरकार केन्द्रित रहेको छ। दैलेखमा पेट्रोलियम पदार्थ भएको पुष्टि भएमा देशलाई आर्थिक रूपमा ठूलो टेवा पुर्याउनेछ। दामोदर भण्डारी, उद्योग वाणिज्य तथा आपूर्तिमन्त्री दैलेखमा बिगत सयौं वर्षदेखि जमिनमै ग्यासहरू बलिरहेको, पादुकादेखि श्रीस्थानसम्मको क्षेत्रमा पेट्रोलियम पदार्थ तैरिइरहेको छ। त्यो नै प्राविधिक हिसाबले पेट्रोलियम पदार्थ छ भन्नेमा बलियो प्रमाण हो। पुष्टि पनि हो। कति गहिराइमा छ, कुनकुन ठाउँमा छ, कति परिमाणमा छ, प्राविधिक र आर्थिक हिसाबले उपयुक्त छ या छैन भन्नेबारे अध्ययन सुरु भएको हो। यसअघि गरिएका सर्भेबाट पेट्रोलियम पदार्थ, ग्यास हुनसक्ने सम्भावनाबारे पत्ता लागेको थियो। अन्वेषणात्मक वेल ड्रिलिङले परिमाण र गुणस्तरबारे यकिन हुन्छ। दिनेशकुमार नापित, प्रमुख पेट्रोलियम अन्वेषण तथा प्रबद्र्धन परियोजना २०३६ सालमा तत्कालीन राजा वीरेन्द्र दैलेख आएदेखि दैलेखमा पेट्रोलियम पदार्थको चर्चा चलेको हो। २०५१ सालमा गिरिजाप्रसाद कोइराला प्रधानमन्त्री हुँदादेखि यसको सम्भाव्यता अध्ययन सुरु भएको थियो। केपी शर्मा ओली प्रधानमन्त्री छँदा पेट्रोलियम पदार्थ अन्वेषणको थप काम सुरु भयो। दैलेखमा उत्पादन भएको पेट्रोलियम पदार्थको कच्चा पदार्थ दैलेखमै प्रशोधन गर्ने वातावरण बनाउनुपर्छ। घनश्याम भण्डारी, कर्णाली प्रदेशसभा सदस्य"
"छानबिन समिति नबनेसम्म सदन चल्दैन, विश्वासको मत लिने प्रक्रिया अगाडि बढ्दैन : कांग्रेस","काठमाडौं : नेपाली कांग्रेसका महामन्त्री गगन थापाले कांग्रेसको माग अनुसार उपप्रधान एवम् गृहमन्त्री रवि लामिछानेमाथि छानबिन समिति नबनेसम्म सदन चल्न नदिने दाबी गरेका छन्। आइतबार कांग्रेस महामन्त्री थापाले पत्रकार सम्मेलन गर्दै संसदीय छानबिन समिति गठन नभएसम्म प्रधानमन्त्री पुष्पकमल दाहाल प्रचण्डले विश्वासको मत लिने प्रक्रिया अगाडि नबढ्ने बताएका हुन्। उनले सांसद लामिछाने भएर नभई उपप्रधानमन्त्री भएकाले छानबिन गर्न लागिएकाले समिति नबनेसम्म कांग्रेसले संसदको कुनै कार्यसूचीमा प्रवेश गर्न नदिने बताए। जुन उद्देश्यका लागि छानबिन समिति गठनको माग गरिएको हो। त्यो उद्देश्य पूरा नभएसम्म संसदको काम कारबाहि अगाडि बढ्दैन। विश्वासको मत लिने प्रक्रिया पनि अगाडि बढ्दैन। उनले भने,हामी निर्वाध संसद चलोस् भन्ने चाहन्छौं। हाम्रो माग नाजायज छैन। भोली ११ बजे अगाडि संसदीय छानबिन समिति गठन गरेर सरकार, प्रधानमन्त्री, उपप्रधानमन्त्री आउनुहुन्छ भन्ने विश्वास लिएका छौं।"
प्रतिनिधि सभा बैठकको कार्यसूचीमा प्रधानमन्त्री प्रचण्डको विश्वासको मत,"काठमाडौं : प्रधानमन्त्री पुष्पकमल दाहाल प्रचण्ड चौथो पटक सोमबार विश्वासको मत लिने भएका छन्। आइतबार बेलुका संसद सचिवालयले जारी गरेको सम्भावित कार्यसूचीमा सोमबार प्रधानमन्त्री प्रचण्डले विश्वासको मत लिने उल्लेख छ। जनता समाजवादी पार्टी नेपालले सरकारलाई दिएको समर्थन वैशाख ३१ गते फिर्ता लिएकाले प्रधानमन्त्री प्रचण्डले चौथो पटक विश्वासको मत लिन लागेका हुन्। कार्यसूचीमा नेपालको संविधानको धारा १०० को उपधारा (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली, २०७९ को नियम १५५ बमोजिम प्रस्ताव पेश गर्नुहुने र उक्त प्रस्तावलाई निर्णयार्थ प्रस्तुत गरिने उल्लेख छ। जनता समाजवादी पार्टी नेपालले सरकारलाई दिएको समर्थन वैशाख ३१ गते फिर्ता लिएकाले प्रधानमन्त्री प्रचण्डले चौथो पटक विश्वासको मत लिन लागेका हुन्। यस अगाडि प्रधानमन्त्री प्रचण्डले प्रतिनिधिसभाको बैठकमा विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएका थिए। संविधानको धारा १०० को उपधारा (२)मा सरकारमा सहभागी दलले समर्थन फिर्ता लिएमा प्रधानमन्त्रीले ३० दिनभित्र विश्वासको मत लिनुपर्ने संवैधानिक व्यवस्था छ। प्रधानमन्त्रीलाई विश्वासको मत प्राप्त गर्न १३८ सांसदको समर्थन आवश्यक पर्छ। संसदको गतिरोध कायम रहेको,नीति तथा कार्यक्रम र बजेट पारित गर्नुपर्ने भएकाले त्यस अगावै प्रधानमन्त्री प्रचण्डले विश्वासको मत लिन लागेका हुन्। जेठ १ गते सरकारले नीति तथा कार्यक्रमा ल्याएको छ तर छलफल हुन सकेको छैन। जेठ १५ गते बजेट ल्याउनै पर्ने संवैधानिक व्यवस्था छ। आइतबारको बैठकमा उपप्रधान एवम् गृहमन्त्री रवि लामिछानेले कांग्रेस उठाएका प्रश्नको जवाफ दिएपछि सोमबारसम्म स्थगित भएको छ। सरकारमा हाल एमाले (७८ सभामुखसमेत),माओवादी केन्द्र (३०), रास्वपा (२१), जसपा (७), एकीकृत समाजवादी (१०) सहभागी छन्। नागरिक उन्मुक्ति र र स्वतन्त्र तीन सांसदको समर्थन रहेको छ। प्रचण्डले पछिल्लोपटक २०८० फागुन ३० गते विश्वासको मत पाएका थिए । प्रधानमन्त्री प्रचण्डले आफूलाई प्रतिनिधिसभामा तेस्रो पटक विश्वासको मतका लागि पेश गरेको प्रस्तावको पक्षमा १५७ मत र विपक्षमा ११० मत खसेको थियो। प्रधानमन्त्री प्रचण्डलाई नेकपा एमाले,माओवादी केन्द्र,रास्वपा, जसपा, नेकपा एकीकृत, नागरिक उन्मुक्ति र तीनजना स्वतन्त्र सांसद ( प्रभु साह,अमरेश कुमार सिंह र योगेन्द्र मण्डल) ले विश्वासको मत दिएका हुन्। कांग्रेस,राप्रपा,लोसपा,जनमतलगायतले मत दिएका थिएनन्। प्रचण्डले त्यसअघि २६ पुस २०७९ मा पहिलो पटक र ६ चैत्रमा दोस्रो पटक विश्वासको मत लिएका थिए। पहिलो पटक बैठकमा उपस्थित २७० सांसदमध्ये २६८ जनाले प्रचण्डलाई मत दिएका थिए। दोस्रो पटक बैठकमा उपस्थित २६२ सांसदमध्ये १७२ जनाले मत दिएका थिए। गत २०७९ पुस १० गते कांग्रेसको गठबन्धन तोडेर एमाले नेतृत्वको गठबन्धनबाट प्रचण्ड प्रधानमन्त्री नियुक्त भएका हुन्।"
प्रधानमन्त्रीले पहिलेभन्दा बढी विश्वासको मत पाउनुहुन्छ : माओवादी केन्द्र,काठमाडौं : नेकपा माओवादी केन्द्रका सांसद माधव सापकोटाले सोमबार प्रधानमन्त्री पुष्पकमल दाहाल प्रचण्डले विश्वासको मत पाउने बताएका छन्। प्रतिनिधि सभाको बैठकपश्चात उनले गठबन्धन र सरकार तलमाथि हुने कुनै कुरा नभएको बताएका हुन्। उनले पहिलेभन्दा बढी मत प्रधानमन्त्रीले पाउने बताए। सापकोटाले कार्यव्यवस्था समितिको बैठकमा गृहमन्त्री लामिछानेले संसद्मा सम्बोधन गर्ने र भोलि बैठक सञ्चालन गर्ने सहमति भएको बताए। सापकोटाले छानबिन समिति बनाउने सहमति भएपछि नै विभिन्न चरणमा छलफल भएको बताए। उनले व्यक्तिको नाम किटान गर्ने कि नगर्ने भन्ने विषयमा समितिमा सहमति नहुँदा टीओआर बन्न नसकेको दाबी गरे। सापकोटाले व्यक्ति केन्द्रित छानबिन समिति गठन गर्न नसकिने तर समग्र समस्याग्रस्त सहकारीको छानबिन गर्न सत्तागठबन्धन तयार रहेको जानकारी दिए।
गृहमन्त्रीले फाइल खोल्दिम् भनेर तर्साउने हो र ? गलत भए फैसला गर्ने हो : गगन थापा,"काठमाडौं : नेपाली कांग्रेसका महामन्त्री गगन थापाले गृहमन्त्री रवि लामिछानेले भनेका विषयमा फाइल खोल्न कांग्रेस तयार रहेको बताएका छन्। गृहमन्त्री लामिछानेले संसदमा सम्बोधन गरेपछि आइतबार साँझ कांग्रेस महामन्त्री थापाले गरेको पत्रकार सम्मेलनमा लामिछानेले आज उठाएका विषयमाथि छानबिन गर्न तयार रहेको धारणा राखेका हुन्। थापाले लामिछानेको सिंगो प्रयास सांसद र जनतालाई बहकाउने प्रयास भएको बताए। थापाले लामिछाने गृहमन्त्री हो कि टेलिभिजन प्रस्तोता हो भन्दै प्रश्न उठाए। उनले भने,तेरो फाइल खोल्दिम, तेरो अनुसन्धान गर्दिम भनेर तर्साउने हो र ? गृह मन्त्रालय भनेको ठूलो जिम्मेवारी हो, धमाधम फाइल खोल्ने हो, धमाधम अनुसन्धान गर्ने हो, गलत भए कारबाही पो गर्ने हो त । थापाले कांग्रेसले लामिछानेलाई प्रधानमन्त्री बनाउन कुनै अफर नगरेको बताए। तर उनले रास्वपाका नेताले डेमोक्रेटिक अलाइन्स बनाउन तयार रहेको सन्देश लिएर आइरहेको उल्लेख गरे। थापाले संसदमा सहकारीबाट ऋण लिएको छैन भनेपनि लामिछाने सहकारी ठगीमा संलग्न रहेको प्रमाण आफूसँग रहेको दाबी गरे। उनले सहकारीबाट ऋण लिएर गोर्खा मिडियामा शेयर किनेको कागजातबाट पुष्टि हुने दाबी गरे।"
"गृहमन्त्रीमाथि राज्यको निकायले छानबिन गर्न सक्दैन भनेर संसदीय समितिको माग गरेका हौं, टीओआरमा नाम राख्नैपर्छ : कांग्रेस","काठमाडौं : सहकारी ठगीसम्बन्धी संसदीय छानबिन समिति बनाउनेबारे कार्यादेश अर्थात टीओआर तय गर्न बसेको कार्यदलको बैठकमा गृहमन्त्री रवि लामिछानेलाई पनि छानबिनको दायरामा ल्याउनैपर्ने अडान कायमै राखेको छ। छानबिन समिति बनाउँदा त्यसको टीओआरमा सत्तापक्षले अहिले नाम उल्लेख गरिएका सहकारीको नाम राखेर जान सकिने तर व्यक्ति केन्द्रित बनाउन नहुने अडान राखेपछि बैठक रोकिएको हो। बैठकपछि कांग्रेस नेता तथा कार्यदलका सदस्य जीवन परियारले गृहमन्त्रीमाथि राज्यको निकायले छानबिन गर्न सक्दैन भनेर नै आफूहरुले संसदीय छानबिन समितिको माग गरेको भन्दै सोही कुरामा सहमति नभएको बताए। यद्यपि विश्वासको वातावरण बनिरहेकाले साँझ बस्ने बैठकमा सहमति जुट्ने विश्वास व्यक्त गरे। अहिले प्रतिनिधिसभामा गृहमन्त्री रवि लामिछानेले सम्बोधन गर्ने तयारी भएकाले त्यसपछि पनि फेरि छलफल थालिने परियारले जानकारी दिए। कार्यदलका अर्को सदस्य तथा राष्ट्रिय स्वतन्त्र पार्टीका सांसद शिशिर खनालले समग्र सहकारीमा छानबिन गर्नुपर्ने बताए। खनालले समग्र सहकारीको विषय भन्दा पनि कांग्रेसले गृहमन्त्रीलाई फोकस गरिरहेको भन्दै कुनै एक व्यक्तिलाई मात्रै दोषी हो भनेर उहीमाथि मात्रै छानबिन हुनु न्यायोचित नहुने बताए। सहकारी संस्था ठगीको विषय छानबिन गर्ने संसदीय समितिको कार्यादेश टुंगो लगाउन एमालेका नेता एवं कानुनमन्त्री पदम गिरीको नेतृत्वमा कार्यदल गठन गरिएको छ। उक्त समितिमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र राष्ट्रिय स्वतन्त्र पार्टीका सांसद शिशिर खनाल सदस्य छन्।"
प्रतिनिधिसभा बैठक जारी (लाइभ),"काठमाडौं : प्रतिनिधिसभा बैठक जारी रहेको छ। संसदीय छानबिन समितिको कार्यादेश टुंगाउन बसेको कार्यदलको बैठक लम्बिएपछि बिहान ११ बजे र २ बजे हुँदै ४:३० बजेका लागि बोलाइएको बैठक भर्खरै बसेको हो। बैठकमा उपप्रधानमन्त्री एवम् गृहमन्त्री रवि लामिछानेलाई बोल्न दिन कांग्रेसलगायत विपक्ष दल तयार भएका छन्। सभामुखले बोल्न समय दिएपनि कांग्रेसले निरन्तर अवरोध गरेपश्चात गृहमन्त्री लामिछानेमाथि लागेका आरोपमाथि संसदबाट जवाफ दिन पाएका छैनन्। यस अगाडिको बैठकमा सांसदहरुबीच धकेलाधकेल, सत्ता पक्ष र प्रतिपक्षबीच मुठभेटको अवस्थासमेत भएपछि बैठक स्थगित भएको थियो। आजको बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूची छ। बैठकमा सभामुख घिमिरेले प्रतिनिधिसभा नियमावली २०७९ को नियम १० बमोजिम बैठकको अध्यक्षता गर्न सदस्यहरूको मनोनयन गर्ने कार्यसूचीमा उल्लेख छ। यसैगरी बैठकमा प्रधानमन्त्री पुष्पकमल दाहाल 'प्रचण्ड'ले संघीय संसदनको दुवै सदनको संयुक्त बैठकलाई राष्ट्रपतिले गरेको सम्बोधनको प्रति टेबुल गर्नेछन्। प्रधानमन्त्रीले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्ने कार्सूची छ। उद्योग वाणिज्य तथा आपूर्ति मन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१ पेश गर्ने कार्यसूचीमा उल्लेख छ। उपप्रधान एवं गृहमन्त्री लामिछानले राजनीतिक दलसम्बन्धी 'दोस्रो संशोधन विधेयक २०८०' लाई फिर्ता लिने प्रस्ताव प्रस्तुत गर्ने कार्यसूची छ।"
"कांग्रेसले आफूलाई डेढ वर्षका लागि प्रधानमन्त्री अफर गर्यो, अस्वीकार गरेपछि संसद अवरोध : लामिछाने","काठमाडौं : रास्वपाका सभापति रवि लामिछानेले कांग्रेसले आफूलाई डेढ वर्षका लागि अफर गरेको बताएका छन्। आइतबार बेलु्का प्रतिनिधि सभालाई सम्बोधन गर्दै लामिछानेले गृहमन्त्री हुन नमिल्ने तर प्रधानमन्त्री हुन कुन नैतिकताले मिल्ने हो भन्दै कांग्रेसले प्रश्न गरेका छन्। म गृहमन्त्री हुन नमिल्ने भए प्रधानमन्त्री बन्न चाहिँ कुन नैतिकताले मिल्ने रहेछ। म आज यो सदनमा सोध्न चाहन्छु। उनले भने,अफर गर्नेले कान रातो पार्नुपर्दैन। म राजनीतिमा गोपनीयता ख्याल राख्ने मान्छे हुँ केही गोपनीयता राखौंला तर मेरो प्रश्न छ। हिजो मलाई डेढ महिना प्रधानमन्त्री हुन गरेको अफरको डेट अफर छ कि अझै बाँकी छ। यो कुराको जवाफ सदनमा उभिएर कांग्रेस सभापति शेरबहादुर देउवाले दिए राम्रो हुन्थ्यो। राति प्रधानमन्त्रीको अफर अनि अफर अस्वीकार गरेपछि भोलिपल्ट संसद अवरोध, संसदीय छानबिन समितिको माग उचित हो कि होइन ? उनले दोषी देखिए मैलाई हत्कडी लगाउनु भनेर प्रहरीलाई निर्देशन दिएको बताए। उनले कानुनले जे भन्छ प्रहरी सोहि अनुसार चल्ने बताए। सहकारी ठगीमा आफ्नो संलग्नता नभएको र भएको प्रमाणित गरे कारबाही भोग्न तयार रहेको उनले बताए। उनले फौजदारी कानुनबाहेकमा संसदीय छानबिन समिति गठन गर्न नमिल्ने भएपनि कांग्रेसको माग पूरा गर्न आफू तयार रहेको उल्लेख गरे।"
जसपा नेपाल छाडेका सांसदलाई प्रधानमन्त्रीलाई विश्वासको मत दिनबाट रोक्न सर्वोच्च पुगे उपेन्द्र,"काठमाडौं : प्रधानमन्त्री पुष्पकमल दाहाल 'प्रचण्ड'ले सोमबार लिन लागेको विश्वासको मत दिनबाट रोक्न जनता समाजवादी पार्टी नेपालका अध्यक्ष उपेन्द्र यादव सर्वोच्च अदालत पुगेका छन्। जसपा नेपालबाट फुटेर दर्ता भएको अशोक राई नेतृत्वको जसपाका सातजना सांसदलाई प्रधानमन्त्री 'प्रचण्ड' लाई विश्वासको मत दिनबाट रोक्न यादव सर्वोच्च पुगेका हुन्। यादवले दिएको रिट दर्ता भइसकेको सर्वोच्च अदालतका सूचना अधिकारी गोविन्दप्रसाद घिमिरेले जानकारी दिए। उनका अनुसार भोलिका लागि पेशी तोकिएको छ। यसअघि सर्वोच्च अदालतले अशोक राई नेतृत्वको जसपालाई यथास्थितिमा राख्न अल्पकालीन अन्तरिम आदेश जारी गरेको थियो। जसपा नेपालका प्रवक्ता मनिष सुमनले सर्वोच्चको यसअघिको आदेशअनुसार रिट दायर गरेको जानकारी दिए। जसपामा अध्यक्ष राईसहित सुशीला श्रेष्ठ, नवलकिशोर साह, प्रदीप यादव, रञ्जु झा, वीरेन्द्र महतो र हसिना खान सांसद छन्। जसपा नेपालबाट फुटेर दर्ता भएको जसपा निर्णय यथास्थितिमा राख्न दिएको अल्पकालीन अन्तरिम आदेश कार्यान्वयनको माग गर्दै उनी सर्वोच्च पुगेका हुन्। प्रधानमन्त्री प्रचण्डले भोलि विश्वासको मत लिनका लागि व्यवस्था मिलाउन संसद सचिवालयमा पत्राचार गरेका छन्। यादव नेतृत्वको जसपा नेपालबाट छुट्टिएर ७ जना सांसदले २०८१ साल वैशाख २३ गते छुट्टै दल दर्ता गराएका थिए। निर्वाचन आयोगले सो दललाई वैशाख २४ गते दर्ता गरेको थियो। आयोगको निर्णयविरुद्ध यादवले सर्वोच्चमा रिट दायर गरेका थिए। राई नेतृत्वको जसपा प्रचण्ड नेतृत्वको सरकारमा सहभागी भएको छ। जसपाबाट प्रदीप यादव स्वास्थ्य मन्त्री, नवलकिशोर साह सुडी वनमन्त्री र हसिना खान राज्यमन्त्री छन्।"
कार्यदलको बैठक निष्कर्षविहीन,काठमाडौं : सहकारी ठगी प्रकरणको संसदीय छानबिन समिति बनाउनेबारे टीओआर तय गर्न बसेको कार्यदलको बैठक निष्कर्षविहीन भएको छ। सिंहदरबारमा आइतबार विभिन्न चरणमा बसेको कार्यदलको बैठकमा उपप्रधान एवम् गृहमन्त्री रवि लामिछानेको नाम समावेश गर्ने नगर्ने भन्ने सत्ता पक्ष र प्रतिपक्षबीच सहमति नभएपछि कार्यदलको बैठक निष्कर्षविहीन बनेको हो । बैठकपश्चात एमालेका प्रमुख सचेतक महेश बर्तौलाले सैद्धान्तिक सहमतिको नजिक पुगेपनि टीओआर टुंग्याउन बाँकी रहेको जानकारी दिए। बर्तौलाले कांग्रेसले लामिछानेमाथि मात्र केन्द्रित भएकाले विषय नटुंगिएको बताए। उनले आजको प्रतिनिधि सभाको बैठकपश्चात पुन कार्यदलको बैठक बस्ने बताए। उनले आज गृहमन्त्रीले कांग्रेसले उठाएको प्रश्नको जवाफ दिने र बैठक स्थगित हुने बताए। उनले बचत कर्ताको रकम अपचलन गरेका सबै सहकारीमाथि छानबिन हुनुपर्ने माग सत्ता पक्षको रहेको बताए। उनले २४ वटा मात्र सहकारीमा समस्या नभएकाले सबै समस्याग्रस्त सहकारीका पीडितको माग पनि सरकारले सम्बोधन गर्नुपर्ने पक्षमा रहेको बताए। उनले कांग्रेसले माग गरेको संसदीय छानबिन समिति गठन गर्न तयार भएपनि कांग्रेस समग्र सहकारी पीडितलाई न्याय दिने पक्षमा नभएको बताए। कांग्रेस उपमहामन्त्री जीवन परियारले गृहमन्त्री लामिछाने छानबिनको दायरामा आउनुपर्ने अडान कायमै रहेको बताए। उनले सत्ता पक्षका दलहरु लामिछानेको नाम राखेर नै समिति बनाउन उपयुक्त नहुने भन्दै आइरहेको उल्लेख गरे। परियारले छानबिन गर्नुपर्ने व्यक्तिकै नाम नराखेपछि छानबिन समितिको अर्थ नहुने पार्टीको धारणा रहेको जानकारी दिए।
सरकार ढाल्ने चेतावनी दिँदै आएको एकीकृत समाजवादीले प्रधानमन्त्री प्रचण्डलाई विश्वासको मत दिने,"काठमाडौं : सत्ता समीकरणमा सम्मानजनक व्यवहार नभएको भन्दै सरकार ढाल्ने चेतावनी दिँदै आएको नेकपा एकीकृत समाजवादीले प्रधानमन्त्री पुष्पकमल दाहाल प्रचण्डलाई विश्वासको मत दिने भएको छ। उपेन्द्र यादवको पार्टीलाई देखाएर बार्गेनिङ गर्दै आएको एकीकृत समाजवादीले जसपा नेपाल फुटेपश्चात प्रधानमन्त्रीलाई विश्वासको मत दिने भएको हो। आइतबार पेसागत महासंघ नेपालको स्थापना दिवसमा आयोजित कार्यक्रममा एसका अध्यक्ष माधवकुमार नेपालले प्रधानमन्त्री प्रचण्डलाई विश्वासको मत दिने स्पष्ट पारे। भोलि नै प्रधानमन्त्रीले विश्वासको मत लिने कुरा पनि चलिरहेको छ,हामी यो सरकारमा सहभागी छौं। मन्त्री हाम्रो पार्टीका नेता हुनुहुन्छ, त्यसकारण हामीले विश्वासको मत दिनेनदिने त प्रश्नै उठ्दैन। यहाँ कसैले शंका उपशंका नगरे हुन्छ है मिडिया साथीहरू, कुनै इफ, कुनै बट छैन अहिले, विथआउट रिजर्भेसन हाम्रो सरकारलाई विश्वासको मत उपलब्ध हुनेछ। जनता समाजवादी पार्टी नेपालले सरकारलाई दिएको समर्थन फिर्ता लिएकाले प्रधानमन्त्री प्रचण्डले प्रतिनिधिसभाको बैठकमा जेठ ७ गते विश्वासको मत लिनका लागि व्यवस्था मिलाउन संघीय संसद् सचिवालयलाई पत्र पठाएका छन्। कांग्रेसजसपा र एकीकृत समाजवादीबीच सहकार्यबारे छलफल हुँदा अखिल नेपाल महिला संघ समाजवादीको कार्यक्रममा बैशाख १७ गते नेपालले आफू प्रधानमन्त्री बन्छ कि भनेर केही व्यक्तिलाई पोल्न थालेको टिप्पणी गरेका थिए। नेपालले भनेका थिए, हामी प्रधानमन्त्री बन्छौं भनेर कतिपयलाई पोल्न थाल्या छ। कतै प्रधानमन्त्री बनिहाल्छ कि भनेर पनि पोल्न थाल्या छ। पोल्ने मानिसहरु पनि छन् यो समाजमा। तिनलाई पोले पोलोस्। दन्दनी आगोले पोलिरहोस् त्यस्ता प्रवृत्ति बोक्नेहरुलाई धिक्कार छ, म भन्न चाहन्छु। जवाफमा सत्ता पक्षकै एमाले अध्यक्ष केपी शर्मा ओलीले भनेका थिए, अहिले पनि तपाईंहरुले देखिराख्नु भएको छ, एक जना मान्छे कराउँदै हिँडेका छन्, मलाई प्रधानमन्त्री हुन आँट्यो भनेर केही मान्छेलाई पीर पर्या छ, पोल्या छ भत्भत भनेर, कता प्रधानमन्त्री हुन आँटेको हो ? म त कहीँ पनि देख्दिनँ। गृह जिल्ला रौतहट पुगेर नेपालले आफूहरुलाई अपमान गरेर कसैले कमजोर ठान्ने कुचेष्टा गरे देशमा अर्को उथलपुथल ल्याइदिने चेतावनी दिएका थिए। यदि हाम्रो पार्टीको भूमिकालाई कसैले अवमूल्यन गर्यो भने उसले ठूलो मूल्य चुकाउनुपर्छ। हाम्रो आफ्नै स्वाभीमान र महत्व छ । कुरा बुझ्यो भने ठीक छ, नत्र सबै उल्टिन्छ र देशमा अर्को उथलपुथल हुन्छ। पछिल्लो समय जसपा नेपाल विभाजन भएर जसपा बनेपछि भने राष्ट्रिय पार्टी बन्न नसकेको एकीकृत समाजवादी हच्किएको छ। एकीकृत समाजवादी बिना नै विश्वासको मत पुग्ने र आफ्नो पार्टी फुट्न सक्ने त्रासमा एक कदम पछाडि हटेको छ। पछिल्लो समयमा पार्टी अध्यक्ष नेपालको कार्यशैली र एजेण्डालाई लिएर एकीकृत समाजवादीका नेता झलनाथ खनालसहितका नेताहरु सन्तुष्ट छैनन्। त्यसो त वर्तमान नयाँ सत्ता समिकरण बन्दा एकीकृत समाजवादी बाहिर थियो। एमालेको कर्नरमा परेको एकीकृत समाजवादीले पुन: नयाँ गठबन्धन बन्दा स्वामित्त्व लिन पाएको थिए। सत्तामा सँगै भएपनि अहिलेपनि एमाले र एसबीच सम्बन्ध राम्रो छैन। एमालेबाट विभाजित भएर आएको नेकपा (एकीकृत समाजवादी)नयाँ दल दर्ता भएकाले ५ वर्षसम्म विभाजित भएर अर्को दल दर्ता हुन नसक्ने कानुनी व्यवस्था छ तर सम्मानित नेता खनालले ६ जना सांसद लिएर आफूले पार्टी फुटाउन लागेको हल्ला चलेको भन्दै पार्टी विरोधी छुद्रतापूर्ण प्रचारबाट होसियार बन्न विज्ञप्ति जारी गर्नु परेको थियो। यतिबेला मुलुकमा राजनीतिक शक्तिहरू ध्रुवीकरण हुने प्रक्रिया तीव्र रुपले अघि बढ्दै छ। यहि २१ फागुन २०८० बाट मुलुकमा नयाँ राजनीतिक समिकरणले आकार लिएको छ। हाम्रो पार्टी पनि यहि समिकरणमा संलग्न भएको कुरा सर्वविदित नै छ। खनादले विज्ञप्ति जारी गर्दै भनेका थिए, केहि दिनअघि मात्र तत्कालिन जनता समाजवादी पार्टी नेपाल समेत विभाजित भएको छ। यहि शिलशिलामा केहि दिन देखि हाम्रो गौरवमय पार्टी नेपाल कम्युनिष्ट पार्टी (एकीकृत समाजवादी) पनि विभाजित हुँदैछ, ६ जना सांसद लिएर झलनाथ खनालले संसदीय दल फुटाउँदै छन् भन्ने हल्ला बडो तीब्र रुपले फैलाईएको छ। संसद् गतिरोध अन्त्य नहुँदा संवैधानिक जटिलता खडा हुने भएकाले छलफल गर्नुपर्ने नेपालको भनाई छ। नेपालले भने,नीति र कार्यक्रमको सन्दर्भमा संसदमा छलफल गर्ने ढोका नखोल्दा केके संवैधानिक जटिलता खडा हुन्छ। यसलाई पनि ध्यानमा राख्नुपर्ने हुन्छ।"
"देशका गोप्य सूचना विदेशीलाई बेच्ने एजेन्टलाई संसदबाट हटाऔं, मन्त्री होस् वा पार्टीको महामन्त्री : लामिछाने","काठमाडौं : उपप्रधान एवम् गृहमन्त्री रवि लामिछानेले कांग्रेसले सदनमा उठाएका प्रश्नको जवाफ दिएका छन्। आइतबार बेलुका प्रतिनिधि सभाको बैठकलाई सम्बोधन गर्दै गृहमन्त्री लामिछानेले कांग्रेसले पार्टी बैठक बसेर सांसद (आफू)लाई बोल्न दिनेनदिने निर्णय गरेको भन्दै आपत्ति जनाएका हुन्। उनले गोर्खा मिडियामा आफूले प्रवेश गर्दा स्वीट शेयर मात्र लिएको र जाँदा छोडेर गएको स्पष्ट पारे। उनले आफ्नो नाम मुछिएका सहकारीमा आफू सहकारीको सदस्य नभएको र ऋणसमेत नलिएकोसमेत प्रष्ट पारे। लामिछानेले यो देश अब तपाईंहरु (कांंग्रेस) को गनगनले मात्रै नचल्ने दाबी गरे। उनले अप्रमाणित हल्लाको पछाडि नलाग्न सबैलाई आग्रह गरे। लामिछानेले सहकारी ठगी गर्नेलाई मात्र नभई , कृषि अनुदानको रकम हिनामिना गरेर कुखुरा, माछा, खसी बोका, बाख्रा पाल्नेमाथि पनि छानबिन गरेर संसद बाहिर पठाउनुपर्ने धारणा राखे। दुईतीन वटा नागरिकता बोक्नेलाई मात्र होइन, एउटै नागरिकता र पासपोर्ट बोक्ने, तर देशका गोप्य सूचना विदेशीलाई बेच्नेलाई एजेन्ट संसदबाट हटाऔं। त्यो देशको मन्त्री होस् वा पार्टीको महामन्त्री होस्। उनले भने,संसदलाई लड्ने र भिड्ने थलो नबनाऔं। रास्वपा सभापति लामिछानेले आफूले सहकारीको ऋण लिएको प्रमाण पेस गर्न चुनौती दिँदै सहकारी ठगीको विषयमा व्यक्ति केन्द्रित संंसदीय छानबिन समिति बनाउन नसकिने धारणा राखे।"
"गृहमन्त्री लामिछानेले सम्बोधन गरेपछि कांग्रेसले गर्यो विरोध, सोमबारसम्म संसद् बैठक स्थगित","काठमाडौं : उपप्रधानमन्त्री एवम् गृहमन्त्री रवि लामिछानेले संसदमा सम्बोधन गरेपछि प्रमुख प्रतिपक्ष दल कांग्रेसले बैठक अवरोध गरेको छ। आइतबार साँझ बसेको प्रतिनिधि सभाको बैठकमा सम्बोधन गरेपछि कांग्रेस र लोसपाले लामिछानेको भनाई चित्त नबुझेको भन्दै आफ्नो आसनबाट उठेर विरोध गरेको हो। कांग्रेसले विरोध गर्न उठेपछि सभामुख देवराज घिमिरेले कार्यसूचीका सबै विषय हटाएर सोमबार बिहान ११ बजे बस्ने गरी बैठक स्थगित गरेका छन्। बैठकमा लामिछानेले कांग्रेसले यस अगाडि आफूलाई संसदमा बोल्न नदिएर आरोपमा मात्र लगाएको दाबी गरे। उनले संसदीय छानबिन समितिको टीओआर बनाउन गठित समितिमा कांग्रेस विषयभन्दा व्यक्ति केन्द्रित समिति बनाउन उद्दत रहेको बताए। उनले भने, रास्वपा हुँदा सहमति हुन सकेन। टीओआर बनाउने समितिबाट रास्वपालाई हटाएर कस्तो समिति बनाउने हो बनाउनुस्। लामिछानेले भने, व्यक्ति केन्द्रित बनाउने कि विषयगत समिति बनाउने हो तपाईंहरु बसेर बनाउनुस्,हामी समितिमा नबसौंला। उनले व्यक्ति केन्द्रित नभई विषयमा केन्द्रित भएर सदनमा सरकारले ल्याउने कानुनलाई पारित गरेर सहकारी पीडितलाई सहयोग गर्नसमेत आग्रह गरे।"
संसदीय छानबिन समितिको कार्यादेश टुंग्याउन सिंहदरबारमा कार्यदलको बैठक,"काठमाडौं : सहकारी ठगी प्रकरणमा छानबिन गर्न गठित संसदीय दलको गठित कार्यदलको बैठक सिंहदरबारमा जारी छ। कानुन न्याय तथा संसदीय मामिला मन्त्रालयमा जारी बैठकले संसदीय समितिको कार्यादेश बनाउनेछ। सत्तापक्ष र प्रतपक्षका शीर्ष नेताहरू सहकारी ठगी प्रकरणसम्बन्धी अनुसन्धान गर्न संसदीय छानबिन समिति बनाउन शनिबार सहमत भएका हुन्। प्रमुख प्रतिपक्षी दल नेपाली कांग्रेसले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै लामो समयदेखि संसदमा अवरोध गर्दै आएको थियो। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल रहेका छन्।"
राष्ट्रियसभाको बैठक पनि सर्यो,काठमाडौं : दिउँसो १ बजेर १५ मिनेटका लागि तय गरिएको राष्ट्रियसभाको बैठक दुई घण्टाका लागि सारिएको छ । संसद् सचिवालयका अनुसारका दिउँसो ३ बजेर १५ मिनेटमा बस्नेगरी बैठक तय भएको छ। सहकारीको रकम अपचलनकासम्बन्धी संसदीय छानबिन समिति गठनका लागि कार्यादेश टुङ्गो लगाउन अहिले सत्तापक्ष दल र प्रमुख प्रतिपक्षी दल नेपाली कांग्रेसबीच छलफल जारी छ। कार्यादेश टुङ्गो लाग्न नसकेपछि बैठक सारिएको हो । यसअघि प्रतिनिधिसभाको बैठक पनि दिउँसो दुई बजे बस्ने गरी सारिएको थियो। सहकारी ठगी प्रकरणमा मुछिएपछि उपप्रधान एवं गृहमन्त्री रवि लामिछानेमाथि छानबिन गर्न संसदीय समिति गठन गर्न सत्ता पक्ष र प्रतिपक्षबीच सहमत भइपनि कार्यादेशमा सहमति जुट्न नसकेपछि संघीय संसदका दुवै सदन प्रभावित भएका छन्।
एमालेको प्राथमिकता सत्ता समीकरणको निरन्तरता र कम्युनिष्ट शक्ति निर्माण : महासचिव पोखरेल,"दाङ : नेकपा (एमाले)का महासचिव शंकर पोखरेलले वर्तमान सत्ता समीकरणको भविष्य प्रधानमन्त्रीको कार्यशैलीमा भरपर्ने बताएका छन्। प्रेस चौतारी नेपाल दाङले आयोजना गरेको पत्रकार सम्मेलनमा बोल्दै पोखरेलले प्रधानमन्त्री प्रचण्डले न्यूनतम नीतिगत प्राथमिकता र साझा संकल्पका आधारमा काम गरूञ्जेल एमाले गठबन्धनकै पक्षमा रहने बताएका हुन्। महासचिव पोखरेलले सत्ता बाहिर रहनुको छटपटीले काँग्रेस नेताहरूमा देखिएको उनको भनाई छ। उनले वर्तमान सत्ता गठबन्धनलाई २०८४ सालसम्म निरन्तरता दिने बताए। पोखरेलले भने,एमाले गठबन्धनको विकल्प खोज्ने पक्षमा छैन। वर्तमान सत्ता समीकरणलाई २०८४ को निर्वाचनसम्म निरन्तरता दिने पक्षमा हामी छौं। विगतमा कम्युनिष्ट एकता बचाउन नसक्नु गम्भीर त्रुटी भएको बताउँदै महासचिव पोखरेलले एमालेको प्राथमिकता वर्तमान सत्ता समीकरणको निरन्तरता र बलियो कम्युनिष्ट शक्ति निर्माण नै रहेको बताए। एमालेको प्राथमिकता वर्तमान सत्ता समीकरणको निरन्तरता हो। बलियो कम्युनिष्ट शक्ति निर्माण हो, महासचिव पोखरेलले भने पार्टी एकता र २०८४ को निर्वाचनका लागि नयाँ सत्ता समीकरण निर्माण भएको नभई मुलुकलाई संकटमुक्त बनाउनका लागि हो। कम्युनिष्ट शक्तिका बीचमा सहकार्यको थालनी गर्नु मात्रै हो। संसदमा गृहमन्त्रीलाई बोल्नमा रोक लगाउनु कांग्रेसको पश्चगामी सोच महासचिव पोखरेलले संसदमा गृहमन्त्री रवि लामिछानेलाई बोल्नमा रोक लगाउनु कांग्रेसको पश्चगामी सोच भएको टिप्पणी गरे। उनले यो प्रयत्न परिवर्तनका लागि सङ्घर्ष गरेको पार्टी नेपाली कांग्रेसका लागि शोभनीय नभएको बताए। उनले भने,गृहमन्त्रीले आफूमाथि लागेका आरोपबारे सदनमा बोल्न पाउनुपर्छ। अनि उहाँका नाममा मात्रै होइन, सिङ्गो सहकारी समस्याका बारेमा छानबिन गरिनुपर्छ। महासचिव पोखरेलले प्रक्रियाबाटै सहमतिमा जिल्ला नेतृत्व चयन गरेर दाङका नेता कार्यकर्ताले मुलुकलाई सन्देश प्रवाह गर्ने विश्वास व्यक्त गरे।"
"माइतीघरमा सरकारविरुद्ध नेविसंघको नारा  चिया छानेको, सहकारी ठग जोगाउन कति जानेको ?","काठमाडौं : नेपाल विद्यार्थी संघ (नेविसंघ) ले सहकारी ठगीसम्बन्धी गिरिनबन्धु टी स्टेटको अनुसन्धान गर्न संसदीय छानबिन समितिको माग गर्दै राजधानीमा विरोध प्रर्दशन गरेको छ। सहकारी पीडितलाई न्याय दिनुपर्ने माग गर्दै र्यालीसहित प्रदर्शन गरेको हो । नेविसंघले काठमाडौंको माइतीघरमा सहकारी ठगी प्रकरणमा मुछिएका उपप्रधान एवं गृहमन्त्री रवि लामिछाने र झापाको गिरिबन्धु टी स्टेटको जग्गा विवादबारे अनुसन्धान गर्न संसदीय छानबिन समितिको माग गर्दै विरोध गरेको हो। प्रदर्शनमा सहभागीहरूले चिया छानेको,सहकारी ठग जोगाउन जानेको,लुट्न सके लुट कान्छा,लुट्न सके लुट,अरु देशमा पाइदैन नेपालमै लुट,सहकारी ठगीको प्रमाण यहाँ छ,रवि दाइ अदालतले भन्यो गिरिबन्धु,ओली सरकारको नीतिगत भ्रष्टाचार,कारवाही गर्ने हिम्मत छ ? लगायतका नारा लेखिएका प्लेकार्ड प्रदर्शन गरेका छन्। लामिछानेमाथि संसदीय समिति गठन गर्न सत्ता पक्ष र प्रतिपक्ष सहमत भएपनि कार्यादेशमा सहमति जुट्न सकेको छैन। आइतबार बिहान संसदीय समितिको कार्यादिशा टुंग्याउन बसेको कार्यदलको बैठक निष्कर्षविहीन भएको छ। सहमति जुटाउन बैठक पुन: बस्दैछ। दलहरूबीच कार्यादिशामा सहमति जुट्न नसक्दा संघीय संसदनका प्रतिनिधिसभा बैठक र राष्ट्रिय सभा बैठक तोकिएको समयमा बस्न सकेका छैनन्।"
टीओआरमा सहमति जुट्न नसकेपछि प्रतिनिधिसभा बैठक सर्यो,"काठमाडौं : आइतबार बिहान ११ बजेका लागि बोलाइएको प्रतिनिधिसभा बैठक सरेको छ। बैठक दिउँसो २ बजे बस्नेगरी बोलाइएको संघीय संसदले जनाएको छ। संसदीय छानबिन समितिको कार्यादेश टुंगाउन बसेको कार्यदलको बैठक लम्बिएपछि संसद् बैठक सरेको हो। अहिले कार्यदलको बैठक सिंहदरबारमा जारी छ। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि छानबिन गर्न संसदीय समिति गठन गर्न सत्ता पक्ष र विपक्षी दल सहमत भएका छन्। तर, समितिको कार्यदेशामा सहमति जुट्न सकेको छैन।"
"प्रतिनिधिसभा बैठक बस्दै, यस्तो छ संभावित कार्यसूची ?",काठमाडौं : संघीय संसदअन्तरगतको प्रतिनिधिसभा बैठक बस्दैछ। बिहान ११ बजेका लागि बोलाइएको बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने संभावित कार्यसूची छ। बैठकमा सभामुख घिमिरेले प्रतिनिधिसभा नियमावली २०७९ को नियम १० बमोजिम बैठकको अध्यक्षता गर्न सदस्यहरूको मनोनयन गर्ने संभावित कार्यसूचीमा उल्लेख छ। यसैगरी बैठकमा प्रधानमन्त्री पुष्पकमल दाहाल 'प्रचण्ड'ले संघीय संसदनको दुवै सदनको संयुक्त बैठकलाई राष्ट्रपतिले गरेको सम्बोधनको प्रति टेबुल गर्नेछन्। प्रधानमन्त्रीले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्ने कार्सूची छ। उद्योग वाणिज्य तथा आपूर्ति मन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१ पेश गर्ने संभावित कार्यसूचीमा उल्लेख छ। उपप्रधान एवं गृहमन्त्री रवि लामिछानले राजनीतिक दलसम्बन्धी 'दोस्रो संशोधन विधेयक २०८०' लाई फिर्ता लिने प्रस्ताव प्रस्तुत गर्ने संभावित कार्यसूची छ।
पार्टीभित्र आन्तरिक छलफलपश्चात कांग्रेसतर्फका कार्यदल सदस्य पुन : बैठकमा,"काठमाडौं : कांग्रेसभित्र आन्तरिक छलफलपश्चात कांग्रेसतर्फका सदस्यहरु पुन: कार्यदलको बैठक सुरु भएको छ। सत्ता पक्ष र प्रतिपक्ष आआफ्नै अडानमा रहँदा आइतबार बिहान बसेको संसदीय छानबिन समितिको कार्यादेश टुंग्याउन बसेको कार्यदलको बैठकमा टीओआर टुंग्याउन बाँकी रहेको हो। कानुन न्याय तथा संसदीय मामिला मन्त्रालयमा आइतबार बसेको कार्यदलको बैठकमा कांग्रेस सैद्धान्तिक रुपमा सहमति भएपनि केहि विषयमा सहमति हुन नसक्दा बैठक रोकेर कार्यदलका सदस्यहरु महामन्त्री गगन थापा र प्रमुख सचेतक रमेश लेखकलाई मस्यौदाको ब्रिफिङ गर्न पुगेका थिए। उनीहरुको निर्देशन पश्चात कार्यदलको बैठकमा सहभागी भएका हुन्। कार्यादेशमा उपप्रधानमन्त्री गृहमन्त्री रवि लामिछानेको नाम राख्ने कि नराख्ने भन्ने विवाद कायमै छ। गोलमोटोल कुरा गरेर सत्तापक्ष मूल मुद्दाबाट भागेको कांग्रेसले आरोप लगाएको छ। लामिछाने जोडिएका सहकारीको नाम राख्न कार्यदलका सदस्यहरु सकारात्मक छन्। कार्यदलका सदस्यहरुबीच भएको सहमतिको मस्यौदामाथि कांग्रेसमा आन्तरिक छलफलमा गृहमन्त्री लामिछानेको नाम राख्नैपर्ने जोड छ। उनीहरुले गृहमन्त्री र गोर्खा मिडियाले रकम अपचलन गरेका सहकारीको नाम नराख्दा कांग्रेसले संसद्मा राख्दै आएको माग पूरा नहुने उनीहरुको भनाई छ। संसदीय समितिको कार्यादेश (टीओआर) बारे कार्यदलस्तरमा भएको छलफलमा अधिकांश विषयमा सहमति नजिक पुगेको एमालेका प्रमुख सचेतक महेश बर्तौलाले जानकारी दिए। उनले भने,सहमति नजिक पुगेका छौं तर बैठक टुंगिएको छैन, मोटामोटी छलफल भएको छ। एकाध विषयमा कांग्रेसको असहमति छन्। सैद्धान्तिक रुपमा सहमति भएपनि बुँदागत रुपमा आज बेलुकासम्म टुंगिन सक्छ। विषयगत,नीतिगत र कानुनी रुपमा कसरी लाभ हुन सक्छ भनेर टीओआर टुंग्याउनुपर्ने भएकाले सहमत हुन समय लाग्ने उनले बताए। समग्र समस्याग्रत सहकारीको समाधान होस्, संसदीय छानबिन समिति भनेको सांसदहरुको संलग्नतामा हुने समिति हो, त्यसले अनुसन्धान अधिकारीको रुपमा कति काम गर्न सक्छसक्दैन त्यो पनि याद गरौं। बर्तौलाले भने, नीतिगत र कानुनी पक्षमा कसरी लाभ हुने गरी कसरी पुग्न सकिन्छ भन्ने ठाउँबाटै टीओआर निर्माण गरौं भन्ने सहमति भएको छ।"
प्रतिनिधिसभा बैठक फेरि सर्यो,"काठमाडौं : प्रतिनिधिसभा बैठक फेरि सरेको छ। बैठक आजै बेलुका ४:३० बजेलाई सारिएको संघीय सचिवालयले जनाएको छ। यसअघि बिहान ११ बजेका लागि बोलाइएको बैठक दिउँसो २ बजेलाई सारिएको थियो। संसदीय छानबिन समितिको कार्यादेशमा टुंगो लगाउन सत्ता पक्ष र प्रतिपक्ष आन्तरिक छलफलमा जुटेपछि बैठक सारिएको हो। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समिति गठनमा सत्ता पक्ष र प्रतिपक्षबीच सहमति भएको छ। तर ,समितिको कार्यादेशमा सहमति जुट्न सकेको छैन। कार्यादेशमा सहमति जुटाउन कार्यादलको बैठक जारी छ। प्रमुख प्रतिपक्षी दल नेपाली कांग्रेसले कार्यादेशमा सहमति नजुटेसम्म सदनको कामकारवाही अगाडि नबढाउन सभामुख देवराज घिमिरेसमक्ष आग्रह गरेको छ। कांग्रेसले लामो समयदेखि संसदीय छानबिन समितिको माग गर्दै संसदमा अवरोध जनाउँदै आएको छ।"
एमाले मुस्ताङको अध्यक्षमा दिपक लालचन र सचिवमा तिलक विक निर्वाचित,"जोमसोम : नेकपा (एमाले) जिल्ला कमिटी मुस्ताङको अध्यक्षमा दिपक लालचन निर्वाचित भएका छन्। शनिबार जोमसोममा सम्पन्न पार्टीको आठौं अधिवेशनमा घरपझोङ गाउँपालिका२ मार्फा लालचनको एकल उम्मेदवारी परेपछि उनी निर्विरोध निर्वाचित भएका हुन्। ३३ सदस्यीय जिल्ला कमिटीको उपाध्यक्षमा छेवाङ रिङजिङ गुरुङ, सचिवमा तिलक विक, उपसचिवमा माया गुरुङ र सम्राट गौचन निर्वाचित भएका छन्। एमाले मुस्ताङको जिल्ला कमिटी सदस्यमा रमेश गुरुङ, छाङरिङजिङ गुरुङ, कुङ्गा तेन्जिङ गुरुङ, ढिकी गुरुङ, गोबिन्द ,जमुना घताने,विजय थकाली, संचित्र गुरुङ,पेमा छेतेन बिक,विशाल शेरचन,हिक्मत नेपाली,सनप्रसाद थकाली,टसी नर्बु गुरुङ,कर्मा नाम्ग्याल गुरुङ,छिरिङ ढिन्डु गुरुङ,कर्मसम्टुक गुरुङ,छयुमी बिष्ट,आङजेन गुरुङ,थाक्पाछिरिङ गुरुङ, शवि शेरचन,पासाङ गुरुङ,झझ्याङ तेन्जिङ गुरुङ,थुक्तेन छिरिङ गुरुङ,निमा धिन्डुक गुरुङ, यामकुमारी तुलाचन र दिपक थकाली लगायतका छन्। अधिवेशनले पार्टीको लेखा समितिमा सुनदेवी रसाईली, सचिवमा आईतेलाल थकाली र सदस्यमा प्रेमकुमारी शेरचनलाई निर्वाचित गरेको हो। एमाले पार्टीका नवनिर्वाचित पदाधिकारी तथा सदस्यहरुलाई शनिबारनै निर्वाचन कमिटीले औपचारिक घोषणा सार्वजनिक गरेको थियो। यसअघि नेकपा(एमाले)जिल्ला कमिटी मुस्ताङको आठौं अघिवेशनको उपमहासचिव पृथ्वी सुब्बा गुरुङले उद्घाटन गरेका थिए। एमाले मुस्ताङको अधिवेशनमा सहभागी हुन केन्द्रिय सचिव गोकर्णराज बिष्ट र एमाले गण्डकी प्रदेश कमिटी अध्यक्ष नवराज शर्मासहितको टोली मुस्ताङ आएको थियो। मुस्ताङले निर्वाचनमा सिट गुमाउन पुग्दा गण्डकीमा अप्ठ्यारो अधिवेशनमा केन्द्रिय उपमहासचिव गुरुङले एमाले मुस्ताङले संघ तथा प्रदेशको निर्वाचनमा सिट गुमाउन पुग्दा गण्डकीमा सरकार सञ्चालनमा अप्ठ्यारो परेको बताए। उपमहासचिव गुरुङले देश जनताको हितका लागि एमाले पार्टीबाहेक अन्य पार्टीले केही गर्न नसक्ने दाबी गरे। उनले ०७४ सालको निर्वाचनमा यहाँ एमालेले जुन सफलता पाएको थियो,त्यो सफलता ०८४ मा कायम गर्ने गरी एमाले अघि बढ्नु पर्ने कार्यकर्तालाई सुझाए। अधिवेशनमा केन्द्रिय सचिव विष्टले कोरलानाका जोड्ने उत्तरदक्षिण राजमार्ग सडक एमाले सरकारले सुरु गरेको बताए। एमालले विकास र समृद्धि चाहने पार्टी हो,हामीले निरन्तर काम गर्न पाएको भए कोरला सडक सम्पन्न भइसक्थ्यो,सचिव विष्टले भने, अब कोरला नाकामा पूर्वाधार व्यवस्थापन गरी समृद्धिको ढोका खोल्न जरुरी छ। एमाले केन्द्रिय सदस्य चन्द्रमोहन गौचनले मुस्ताङमा पार्टी एक ढिक्का रहेको र अब ०८४ को चुनावमा कांग्रेसलाई क्लीनस्वीप गर्ने गरी संगठन विस्तारमा जोड दिइने बताए।"
रवि लामिछानेलाई संसदमा बोल्न दिने विपक्षी दलको निर्णय,"काठमाडौं : विपक्षी दलको बैठकले उपप्रधान एवं गृहमन्त्री रव लामिछानेलाई प्रतिनिधिसभा बैठकमा बोल्ने दिने निर्णय गरेको छ। आइतबार बिहान नयाँ बानेश्वरस्थित संसद भवनमा कांग्रेसको नेतृत्वमा बसेको विपक्षी दलको बैठकले संसदमा गृहमन्त्री लामिछानेलाई बोल्ने दिने निर्णय गरेको हो। कांग्रेस सहमहामन्त्री एवं सांसद बद्री पाण्डेले संसदमा गृहमन्त्री लामिछानेलाई बोल्न दिने तर संसदीय छानबिन समितिको टीओआरमा सहमति नभएसम्म संसदको कार्यसूची अघि बढ्न नदिने निर्णय भएको जानकारी दिए। ' सहकारी ठगी प्रकरणमा मुछिएका गृहमन्त्री लामिछानेले आफूले संसदमा जवाफ दिन पाउनुपर्ने माग राख्दै आउनु भएको थियो। उहाँले संसदमा बोल्नुहुन्छ। हामी सुन्छौं,'उनले भने,' टीओआरमा सहमति नजुटेसम्म संसदको कार्यसूची अगाडि बढ्न दिँदैनौं। ' छलफलमा सहभागी राप्रपाका सांसद ज्ञानेन्द्र शाहीले गृहमन्त्री लामिछानेलाई बोल्न दिन विपक्षी दल सहमत भएको बताए। गृहमन्त्रीले बोलिसकेपछि प्रतिपक्षी दलको तर्फबाट सभामुखसँग समय माग्ने उनको भनाइ छ। उनले भने, 'गृहमन्त्रीलाई बोल्न दिन्छौं । त्यसपछि प्रतिपक्षले बोल्नका लागि सभामुखज्यूसँग समय माग्छौँ। हाम्रो तर्फबाट सम्भवत: नेपाली कांग्रेसले बोल्छ।' सहकारी ठगी प्रकरणमा उपप्रधान एवं गृहमन्त्री लामिछानेमाथि अनुसन्धान गर्न संसदीय छानबिन समिति बनाउन सत्ता पक्ष र प्रतिपक्ष सहमत भएका छन्। अहिले छानबिन समितिको कार्यादेश टुंग्याउन कार्यदलको बैठक सिंहदरबारमा जारी छ। शुक्रबारको बैठकमा सभामुख घिमिरेले उपप्रधान एवं गृहमन्त्रीलाई बोल्न दिँदा सत्ता पक्ष र प्रतिपक्षबीच धकेलाधकेल समेत भएको थियो। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल छन्।"
बागमतीमा जेठ १४ गते नीति तथा कार्यक्रम प्रस्तुत हुने,हेटौंडा : बागमती प्रदेशको आगामी आर्थिक वर्ष २०८१०८२ को नीति तथा कार्यक्रम जेठ १४ गते प्रस्तुत हुने भएको छ । सभामुख भुवनकुमार पाठकका अनुसार जेठ १४ गते बस्ने प्रदेश सभाको बैठकमा नीति तथा कार्यक्रम सार्वजनिक हुँदै छ । त्यसका लागि दलहरुबीच सहमति जुटिसकेको उनले बताए । बागमती प्रदेश प्रमुख यादवचन्द्र शर्माले सोही दिन सरकारको नीति तथा कार्यक्रमलाई सार्वजनिकरण गर्नुहुने प्रदेश सभा सचिवालयका प्रमुख सचिव कृष्णहरि खड्काले जानकारी दिए । त्यस्तै सभामुख पाठकले प्रदेश सभाको आज अपराह्न बस्ने बैठकमा प्रदेश सरकारको आर्थिक वर्ष २०८१०८२ को विनियोजित बजेटको सैद्धान्तिक पक्ष र योजनाको प्राथमिकताको विषयमा छलफल हुने बताए । बजेटको सैद्धान्तिक पक्षमा भोलि पनि छलफल जारी रहने सचिवालयले जनाएको छ ।
सरकारविरुद्ध साझा धारणा बनाउन विपक्ष दलको बैठक जारी,"काठमाडौं : नेपाली कांग्रेससहित विपक्षी दलको बैठक बानेश्वरस्थित संसद भवनमा जारी छ। प्रतिनिधिसभा बैठक बस्नुअघि कांग्रेस सभापति शेरबहादुर देउवाले विपक्षी दलका नेताहरूलाई छलफलका लागि बोलाएका हुन्। बैठक बानेश्वरस्थित संसद भवनमा जारी छ। प्रतिनिधिसभा बैठक आइतबार बिहान ११ बजेका लागि बोलाइए पनि अहिलेसम्म बसेको छैन। प्रतिनिधिसभा बैठकमा कसरी प्रस्तुत हुने विषयमा साझा धारणा बनाउन विपक्षी दलहरूलाई छलफलका लागि बोलाएको सहभागी एक नेताले जानकारी दिए। बैठकमा कांग्रेससहित राप्रपा,जसपा लोसपा र जनमोर्चाका शीर्ष नेताहरू सहभागी छन्। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समिति बनाउन सत्ता पक्ष र प्रतिपक्ष सहमत भएका छन्। अहिले छानबिन समितिको कार्यादेश टुंग्याउन कार्यदलको बैठक सिंहदरबारमा जारी छ। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल रहेका छन्।"
अर्थमन्त्रीसँग बजेट माग्नेको धुइरो,"बुटवल : तीन तहका सरकारले आगामी आर्थिक वर्षका लागि बजेटको तयारी गर्दै छन्। संघीय सरकारले जेठ १५ मा बजेट प्रस्तुत गर्छ। असार १ मा प्रदेश सरकारहरूले बजेट ल्याउँछन्। स्थानीय तहले पनि असारभित्रै बजेट पारित गर्नुपर्छ। सरकारले बजेट तयारी गरिरहँदा योजनाका लागि बजेट माग्नेहरूको धुइरो लाग्ने गरेको छ। लुम्बिनी प्रदेश सरकारका आर्थिक मामिला तथा योजनामन्त्री चेतनारायण आचार्य योजना माग्नेहरूकै भेटघाटमा व्यस्त छन्। बुधबार देउखुरीस्थित आर्थिक मामिला तथा योजना मन्त्रालयमा पुग्दा मन्त्रीको सानो कार्यकक्षको भित्री कोठामा सांसदहरू कब्जा जमाएर बसेका थिए। मन्त्रीको कक्ष र आगन्तुक कक्षमा उभिने ठाउँ पाउन पनि मुस्किल थियो। चर्काे गर्मीमा असिनपसिन नागरिकहरूले हातभरि योजनाको फाइलको पोको बोकेका थिए। मन्त्रीको सचिवालयमा कार्यरत कर्मचारीलाई समय व्यवस्थापन गर्ने कठिन थियो। दुईचार दिन भयो, यस्तै भीडभाड छ, सचिवालयका एक कर्मचारीले भने। मन्त्रीले सबै टोलीलाई भेट्ने मौका दिइरहेका थिए। मन्त्रीको गृह जिल्ला अर्घाखाँचीबाट आएको टोलीको मन्त्री भेट्ने पालो आयो। जिल्लावासीले दुबोको माला र दोसल्लाबाट सम्मानित गर्दै मन्त्री बनेकोमा बधाई दिए। सुरुमै तस्बिर खिचे। ल भन्नुस् मैले के गर्न परो, मन्त्रीले आफ्नै लबजमा बोले। सहभागीमध्येका एकले मन्त्रीलाई योजनाको फेयरिस्त सुनाउँदै थिए, मन्त्री आचार्यले रोके। तपाईंको गाउँमा के चाहिएको छ, मलाई सबै थाहा छ, उनले भने, डाडकटेरीदेखि अमिलेसम्मको सडक, वीरेन्द्र स्कुल, खानेपानी त हो नि !, मन्त्रीले योजनाको बिट मारे। सहभागीले मन्दिरको कुरा उठाए। तर, मन्त्रीले बीचमै रोकेर भने, अहिले मन्दिर, मस्जिदजस्ता योजनामा बजेट नै जाँदैन, यसमा ढुक्क हुनुस्। सहभागीले जिद्दी गरे, अलिअलि त सम्बोधन हुनुपरो नि ! मन्त्रीले जवाफ फर्काए, हेरम्ला। तर, मेरो बाध्यता पनि बुझ्नुपरो नि ! लुम्बिनी प्रदेश सरकारले आगामी बजेटमा साना र कम प्राथमिकताका योजनामा बजेट नराख्ने रणनीति लिएको मन्त्री आचार्यले बताए। सञ्चालनमा रहेका कतिपय योजनाको ऋण तिर्न नै बाँकी रहेकाले धेरै योजना थपभन्दा पनि पुराना योजना सक्नेमै ध्यान रहेको उनको भनाइ थियो। आर्थिक मामिला तथा योजना मन्त्रालयका सचिव रामबहादुर केसीले ४० अर्बको हाराहारीमा बजेटको तयारी भइरहेको बताए। बजेट त बनाउने हो, तर कोष रकम छैन, उनले भने। चालु आर्थिक वर्षको बजेटमध्ये ५० प्रतिशत रकमसमेत कोषमा आइनसकेको उनले बताए। संघीय सरकारले विनियोजन गरेको बजेट प्रदेश तथा स्थानीय तहले पाएका छैनन्। बजेट निकासा नआएका कारण योजना सम्पन्न भएको समेत भुक्तानी भएको छैन। निर्माण व्यवसायीहरूले मन्त्री तथा मुख्यमन्त्रीसम्म पुगेर रकम दिन माग गरिरहेका छन्। लुम्बिनी प्रदेश सरकारले चालु आर्थिक वर्षका लागि ४० अर्ब ४६ करोडको बजेट प्रस्तुत गरेको थियो। सो बजेट अघिल्लो वर्षको भन्दा २ अर्बले कमी थियो। आगामी वर्ष बजेटको आकार अझै घट्ने मन्त्रालयले जनाएको छ। प्रदेशका खानेपानी तथा सहरी विकासमन्त्री भूमिश्वर ढकालले मन्त्रालयगत सिलिङका आधारमा बजेट तयारी भइरहेको बताए। गत वर्ष अर्थ मन्त्रालयले नै योजना धमाधम राखेछ, यो वर्ष सम्बन्धित मन्त्रालयबाट योजना पठाएर बजेट बनाइँदैछ, उनले भने। प्रदेशले बजेट बनाइरहँदा स्थानीय तहले साना योजना नराख्न सुझाव दिएका छन्। १२ वटै जिल्लाबाट सुझाव संकलन गरेको आर्थिक मामिला तथा योजना मन्त्रालयलाई ५० हजारका योजना प्रदेशमा नराख्न सुझाव दिएका हुन्। ५० हजारका योजना नपठाउनुहोला, यो कार्यान्वयन गर्न कठिन हुन्छ, राजापुर नगरपालिका बर्दियाका प्रमुख दीपेश थारूले सुझाव दिँदै भने। प्रदेश सरकारले संसद् क्षेत्र विकास कार्यक्रम भन्दै ससाना योजनामा बजेट विनियोजन गर्ने गरेको छ। संसद् विकास कोष भन्ने शीर्षक नराखी सांसदको सिफारिसमा २ करोड बराबरका योजनामा बजेट राख्ने गरिएको छ। आगामी आर्थिक वर्षका लागि पनि सांसदका योजनालाई बजेटमा राख्नेगरी संकलन गरिएको छ।"
"कार्यदलको बैठक : टीओआरमा सहमति जुटेन, कांग्रेसले माग्यो थप समय","काठमाडौं : सत्ता पक्ष र प्रतिपक्ष आआफ्नै अडानमा रहँदा संसदीय छानबिन समितिको कार्यादेश टुंग्याउन बसेको कार्यदलको बैठकमा सहमति जुटेको छैन। कानुन न्याय तथा संसदीय मामिला मन्त्रालयमा आइतबार बसेको कार्यदलको बैठकमा दलहरु सैद्धान्तिक सहमतिको नजिक पुगेपनि टीओआर टुंग्याउन बाँकी रहेको हो। सिंहदरबारमा भएको बैठकपश्चात एमालेका प्रमुख सचेतक महेश बर्तौलाले कांग्रेससँग सैद्धान्तिक रुपमा सहमति भएपनि बुँदागत रुपमा टुंग्याउन समय लाग्ने जानकारी दिए। उनले भने, सहमति नजिक पुगेका छौं तर बैठक टुंगिएको छैन, मोटामोटी छलफल भएको छ। एकाध विषयमा कांग्रेसको असहमति छन्। कांग्रेसले थप छलफल गर्न समय माग गरेको छ। सैद्धान्तिक रुपमा सहमति भएपनि बुँदागत रुपमा आज बेलुकासम्म टुंगिन सक्छ। कांग्रेसले समय मागेपछि कार्यदलको बैठक २० मिनेटका लागि स्थगित भएको छ। विषयगत, नीतिगत र कानुनी रुपमा कसरी लाभ हुन सक्छ भनेर टीओआर टुंग्याउनुपर्ने भएकाले केहि समयपश्चात सहमत हुन सक्ने उनले बताए। समग्र समस्याग्रत सहकारीको समाधान होस्, संसदीय छानबिन समिति भनेको सांसदहरुको संलग्नतामा हुने समिति हो, त्यसले अनुसन्धान अधिकारीको रुपमा कति काम गर्न सक्छसक्दैन त्यो पनि याद गरौं।बर्तौलाले भने, नीतिगत र कानुनी पक्षमा कसरी लाभ हुने गरी पुग्न सकिन्छ भन्ने ठाउँबाटै टीओआर निर्माण गरौं भन्ने सहमति भएको छ। कार्यादेशमा उपप्रधानमन्त्री गृहमन्त्री रवि लामिछानेको नाम राख्ने कि नराख्ने भन्ने विवाद कायमै छ। लामिछाने जोडिएका सहकारीको नाम राख्न कार्यदलका सदस्यहरु सकारात्मक छन्। कार्यदलका सदस्यहरुबीच भएको सहमतिको मस्यौदामाथि कांग्रेसमा आन्तरिक छलफल गर्ने र त्यसपश्चात पुन बैठक बस्ने गरी कांग्रेस नेताहरु बाहिरिएका छन्। बर्तोलाले एक घण्टा पछि पुन: बैठक बस्ने जानकारी दिए। कार्यदलमा सहमति नहुँदा प्रतिनिधि सभाको बैठक प्रभावित भएको छ।"
टीओआरमा सहमति नभएसम्म बैठक सञ्चालन नगर्न सभामुखलाई विपक्षी दलको आग्रह,काठमाडौं : कांग्रेससहितको विपक्षी दलले उपप्रधानमन्त्री तथा गृहमन्त्री रवि लामिछानेमाथि संसदीय छानबिन समितिको टीओआरमा सहमति नभएसम्म बैठक सञ्चालन नगर्न सभामुखलाई आग्रह गरेका छन्। आइतबार बिहान बसेको विपक्षी दलको बैठकले छानबिन समिति गठन सम्बन्धी कार्यदलको टीओआरमा सहमति नभएसम्म बैठक नचलाउन सभामुख देवराज घिमिरेलाई विपक्षीको तर्फबाट सांसद ज्ञानबहादुर शाहीले आग्रह गरेका हुन्। संसद सचिवालयका अनुसार विपक्षी बैठकपछि निर्णय सुनाउन शाही सभामुखको कार्यकक्षमा गएका थिए। कार्यदलमा सहमति गर्न सहयोग मागेपछि कांग्रेस प्रमुख सचेतक रमेश लेखक सिंहदरबार पुगेका छन्। सहकारी ठगी प्रकरणमा छानबिन गर्न गठित संसदीय दलको गठित कार्यदलको बैठक सिंहदरबारमा जारी छ। कानुन मन्त्रालयमा जारी बैठकले संसदीय समितिको कार्यादेश बनाउने बताइएको छ। सत्ता पक्ष र विपक्ष सहमत नहुँदा बैठक तत्कालका लागि अनिश्चित भएको छ। आज बिहान ११ बजे संसद् बैठक बोलाएपनि हाल सम्म बस्न सकेको छैन। यस अगाडि आज बिहान बसेको विपक्षी दलको बैठकले उपप्रधान एवं गृहमन्त्री रव लामिछानेलाई प्रतिनिधिसभा बैठकमा बोल्ने दिने निर्णय गरेको छ। राप्रपाका सांसद शाहीले गृहमन्त्री लामिछानेलाई बोल्न दिन विपक्षी दल सहमत भएको जानकारी दिए। गृहमन्त्रीले बोलिसकेपछि प्रतिपक्षी दलको तर्फबाट सभामुखसँग समय माग्ने र कांग्रेसले बोल्ने निर्णय भएको थियो।
आलुको बिउमा आत्मनिर्भर बनाउन रस्टिक स्टोर निर्माण,"अछाम : अछामका ३ पालिकामा आलुको बिउ भण्डारका लागि रस्टिक स्टोर निर्माण गरिएको छ। जिल्लाको रामारोशन गाउँपालिका५ रामारोशन,६ भटाकाटिया,७ सुतार, बान्नीगढी जयगढ गाउँपालिका३ छातासैन र मेल्लेख गाउँपालिका१ क्रषिदह, ६ षोडशामा रस्टिक स्टोर निर्माण गरिएको हो। प्रधानमन्त्री कृषि आधुनिकिकरण परियोजना कार्यान्वयन इकाई मंगलसेनको एक करोड २० लाखको लागतमा रस्टिक स्टोर निर्माण गरिएको परियोजना प्रमुख युवराज विकले जानकारी दिए। विशेष गरी आलुको बिउमा आत्मनिर्भर र बाहिरको बिउलाई पूर्णरुपमा रोक लगाउने लक्ष्यका साथ रस्टिक निर्माण गरिएको विकले बताए। आलुको बिउमा आत्मनिर्भर बनाउने उद्देश्यका साथ स्थानीयस्तरमा उपलब्ध स्रोत साधनको प्रयोग र हावापानी सुहाउने खालको सानो घर निर्माण गरिएको हुन्छ। जसलाई रस्टिक स्टोर भनिन्छ। जसमा आलुको बिउ भण्डारण गर्नका लागि साना साना र्याकहरू बनाइएको प्राविधिक पूर्णबहादुर ढुंगानाले बताए। रस्टिक स्टोर निर्माणपछि व्यावसायिक रुपमा आलु खेतीमा लागेका कृषकहरूलाई निकै सहज भएको रामारोशन दल्लेनाका कृषक जंगबहादुर बटालाले बताए। उनले आलु लगाउने सिजनमा आलुको बिउ खरिद गर्दा महंगो पर्ने बाहिरबाट ल्याउनुपर्ने वाध्यताको अन्त्य भएको बताए। दल्लेनाका २७ घरधुरीले रस्टिक स्टोरमा आलुको बिउ उत्पादन गर्ने र बिक्री गर्दै आइरहेका बटालाले बताए। बान्नीगढी जयगढ गाउँपालिका३ छातासैनका कृषक पूर्णबहादुर ठकुल्लाले करिब २ लाख जतिको आलुको बिउ बिक्री गरेको बताए। ठकुल्लाले बर्सेनि ७० देखि ८० क्विन्टल आलु उत्पादन गर्दै आइरहेका छन्। उनले बिउका लागि राखेको आलु कुहिने र बाहिर जिल्लाबाट ल्याउनुपर्ने अवस्था अब नरहेको भन्दै खुशी व्यक्त गरे। स्थानीय तहलाई बढी उत्पादन गर्ने कृषकहरूको कृषि उपजहरू कृषकको घरमै खरिद गर्न सुझाब दिएको जिल्ला समन्वय समिति प्रमुख ललित कुँवरले बताए। उनले कृषक आफैले बजारसम्म पुर्याउन बढी मूल्य पर्ने भएकाले स्थानीय सरकारले किसानको खेतबारीमै खरिदको व्यवस्था मिलाउनुपर्ने र कृषकहरूले पनि प्रशस्त मात्रामा उत्पादनमा जोड दिनुपर्ने बताए। समन्वय प्रमुख कुँवरले पालिकाहरूको वार्षिक समीक्षामा आफूले पटकपटक यही कुरा राख्दै आएको बताए।"
सोमबार देशका यी स्थानमा हुने छ वर्षा,"काठमाडौं : सोमबार देशका कोशी, मधेश, गण्डकी र कर्णाली प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहने छ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा तथा तराई भूभागका एकदुई स्थानमा मेघगर्जनचट्याङहावा हुरी सहित हल्कादेखि मध्यम वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। सोमबार राति कोशी, मधेश, बागमती, गण्डकी, लुम्बिनी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने महाशाखाले जनाएको छ। कोशी, मधेश, बागमती र गण्डकी प्रदेशको केही स्थानहरूमा साथै लुम्बिनी प्रदेशका पुर्वी भूभागका थोरै स्थानहरूमा मेघगर्जनचट्याङहावा हुरीसहित हल्कादेखि मध्यम वर्षाको सम्भावना रहेको छ। कोशी, मधेश र गण्डकी प्रदेशको एकदुई स्थानमा भारी वर्षाको पनि सम्भावना रहेको छ । कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
सार्वजनिक जग्गा व्यक्तिका नाममा बनाउने विरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले कैलालीको टीकापुरस्थित मालपोत कार्यालयका तत्कालीन कार्यालय प्रमुख मोहन स्नेही रसाइलीसहितका व्यक्तिविरुद्ध विशेष अदालतमा मुद्दा दायर गरेको छ । साविक नारायणपुर८ को कित्ता नं ९०८ को १५ बिघा जग्गा फिल्डबुकमा जंगल भनी कायम भएकामा कित्ताकाट गरी व्यक्तिको नाममा कायम गरेको पाइएको छ । सार्वजनिक प्रकृतिको जग्गाबाट कित्ताकाट गरी व्यक्ति विशेषका नाममा कायम गर्ने कार्यमा संलग्न कर्मचारी तथा सो जग्गा आफ्नो नाममा कायम गराउने व्यक्तिलाई कारबाहीको माग गर्दै आयोगले विशेष अदालतमा मुद्दा दायर गरेको हो। आयोगले मालपोत कार्यालयका तत्कालीन कार्यालय प्रमुख र नायब सुब्बा अग्निबहादुर शाहीविरुद्ध २४ करोड छ लाख ६९ हजार बराबरको बिगो दाबी गरेको छ । यस्तै, नापी अधिकृत मानबहादुर चन्द, सर्वेक्षक दशरथ मण्डलविरुद्ध पनि समान बिगो दाबी गरेको छ। यसैगरी, जग्गाधनी दर्ता प्रमाणपत्र बनाउने बिन्द्रा रावल, कमलबहादुर रावल, सुशीलबहादुर रावल, विमलबहादुर रावलविरुद्ध पनि समान बिगो कामय गर्दै मुद्दा दायर गरिएको आयोगका प्रवक्ता नरहरि घिमिरेले जानकारी दिए।"
रकम बुझाउन नसकेपछि तीन दिनदेखि शव अस्पतालमै,"विराटनगर : विराटनगरमा रहेको विराट नर्सिङ अस्पताललाई ८ लाख रुपैयाँ बुझाउन नसकेपछि ३ दिनदेखि शव अस्पतालमै राखिएको छ। अस्पतालमा तिर्नुपर्ने रकम बुझाउन नसकेपछि सप्तरीको बलानबिहुल गाउँपालिका२ का ४२ वर्षीय श्याम कुमारी रामको शव अस्पतालमा राखिएको हो। उनका श्रीमान उमेश रामले विराटनगरमा पत्रकार सम्मेलनको आयोजना गरेर अस्पतालले ८ लाख रुपैयाँ तिरेपछि मात्र शव लैजान दिने बताएको जानकारी दिए। उनले भने, श्रीमतीको मृत्यु भएको आज तीन दिन भयो। अस्पतालले रकम बुझाएपछि मात्र शव लैजान दिने भन्दै आएको छ। तीन दिन भयो सुतेको छैन। आफन्त शव कुरेर बसिरहेका छन्। चैत ५ गते स १ त ३२८ नम्बरको ट्याक्टरले ठक्कर दिएपछि उनी गम्भीर घाइते भएकी थिइन्। परिवारले उनलाई उपचारका लागि विराट नर्सिङ होममा ल्याएका थिए। उपचारका क्रममा उनको वैशाख ३ गते मृत्यु भयो। आर्थिक अवस्था नाजुक रहेको रामको उपचारमा १२ लाख खर्च भएको उमेशले बताए। हस्पिटलको १२ लाखमध्ये चार लाख ७४ हजार रुपैयाँ र फार्मेशीको ८ लाख मध्ये ५ लाख २५ हजार रुपैयाँ दिएको बताए।"
मकवानपुरमा मोटरसाइकल चोरी गर्ने गिरोह पक्राउ,"हेटौंडा : मकवानपुर प्रहरीले मोटरसाइकल चोरीमा संलग्न गिरोह पक्राउ गरेको छ। पक्राउ पर्नेमा मिलन पाख्रिन, रत्न बहादुर गोले, संजिव भोलन,रमेश लोप्चन, सुवास बोम्जन र अशोक स्याङ्तान रहेका छन्। उनीहरूलाई चोरी मुद्दामा मकवानपुर जिल्ला अदालत हेटौंडाबाट ८ दिनको म्याद अनुमति लिई अनुसन्धान कार्य भइरहेको जिल्ला प्रहरी कार्यालय मकवानपुरका प्रहरी प्रवक्ता लक्ष्मी भण्डारीले बताए। पछिल्लो समय मकवानपुरमा दिनप्रतिदिन मोटरसाइकल चोरीको घटनाको गुनासो बढिरहेको थियो। प्रहरीले पनि चोरीमा संलग्न भएकाहरूको पत्ता लगाउन आफ्ना प्रहरी कार्यालयअन्तगर्त सबै कार्यालयमार्फत निरन्तर खोजी कार्य गर्दै आए पनि चोरीमा संलग्न भएका व्यक्ति पत्ता लगाउन निकै सकस परेको थियो। यसरी विभिन्न मितिमा चोरी भएका मोटरसाइकलहरूको खोजतलास गर्न र चोरी नियन्त्रण गर्ने कार्यमा मकवानपुर प्रहरी कार्यालय तथा मातहत कार्यालयहरूबाट संयुक्त रुपमा खटिँदै आएका थिए।"
करेन्ट लगाएर माछा मर्ने क्रममा युवकको मृत्यु,लमजुङ : लमजुङमा करेन्ट लगाएर माछा मार्ने क्रममा युवाको मृत्यु भएको छ। दोर्दी गाउँपालिकास्थित किसेदि खोलामा करेन्ट लगाएर माछा मार्ने क्रममा करेन्ट लागेर सोही गाउँपालिका४ जितौरेका २६ वर्षीय विकास गुरुङको मृत्यु भएको लमजुङ प्रहरीले जनाएको छ। स्थानीयका अनुसार गुरुङ शनिबार राति साथीसहित किसेदि खोलामा माछा मार्न गएका थिए। सोही ठाउँका बिनबहादुर गुरुङको धन्सारबाट बिजुलीको तार जोडी खोलामा माछा मार्ने क्रममा करेन्ट लागेर उनको मृत्यु भएको जिल्ला प्रहरी कार्यालय लमजुङका सूचना अधिकारी प्रहरी निरीक्षक थानेश्वर चापाईंले बताए। प्रहरी चौकी श्रीमञ्ज्याङका प्रहरी सहायक निरीक्षक हरिराम बोहोराले मृत्यु भएको खबर पाएलगत्तै प्रहरी टोली घटनास्थल पुगेको थियो। लमजुङ अस्पताल बेँसीशहरमा शव परीक्षणपछि परिवारको जिम्मा लगाई सकिएको प्रहरीले जनाएको छ।
बर्दियामा मृत पाटेबाघ फेला पर्यो,"गुलरिया : बर्दियाको मधुवन नगरपालिका४ स्थित कालिका सामुदायिक वनमा मृत पाटेबाघ फेला परेको छ। कुहिएर गन्हाएको अवस्थामा मृत बाघ भेटिएको हो। धेरै समय अघि मृत्यु भएर किरा परेको अवस्थामा सामुदायिक वनमा वयस्क पाटेबाघ फेला परेको डिभिजन वन कार्यालय बर्दियाका प्रमुख प्रवीण विडारीले पुष्टि गरे। डिभिजन वन कार्यालय, बर्दिया राष्ट्रिय निकुञ्ज लगायत एनटीएनसीको प्राविधिक टोली घटनास्थलमा पुगी अनुसन्धान गरी रहेको उनले जानकारी दिए। प्राविधिक टोली घटना स्थलमा पुगेकोले पोस्टमार्टमपश्चात मात्र मृत्युको वास्तविक कारण पत्ता लाग्ने राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत अजित तुम्वाहाङफेले बताएका छन्। बुढो बाघ भए प्राकृतिक, वयस्क भए आपसमा लड्ने क्रममा मृत्यु भएको हुन सक्ने अनुमान छ। यस्ता घटनामा विषादीको कारण पनि हुन सक्ने भएकाले गहिरो अनुसन्धान भइरहेको उनले प्रस्ट्याए।"
रुकुमपश्चिमको आठबीसकोटमा मदिराजन्य पदार्थ बिक्री तथा सेवनमा प्रतिबन्ध,"रुकुमपश्चिम : रुकुमपश्चिमको आठबीसकोट नगरपालिका वडा नम्बर ८ ले मदिराजन्य पदार्थ बिक्री वितरण तथा सेवनमा प्रतिबन्ध लगाएको छ । वडा भित्र रहेका कार्यालय, स्वास्थ्य संस्था, विद्यालयलगायतका सार्वजनिक क्षेत्रमा वडाले मदिराजन्य पदार्थ बिक्री वितरण तथा सेवनमा प्रतिबन्ध लगाएको हो । वडामा हुने विभिन्न कार्यक्रम, बैठकहरूमा मदिराजन्य पदार्थ सेवन गरी होहल्ला झैझगडालगायतका अवाञ्छित गतिविधि गरी शान्ति सुव्यवस्थामा खलल पार्ने गतिविधिहरू भएको हुँदा वडामा मदिराजन्य पदार्थ बिक्री वितरण तथा सेवनमा प्रतिबन्ध लगाएको वडाध्यक्ष खग्रेन्द्र विकले जानकारी दिए । उनका अनुसार वडामा सर्वदलीय बैठक बसी वडा समितिको निर्णयअनुसार शान्ति सुरक्षालाई थप प्रभावकारी बनाउन वडाभित्र मदिराजन्य पदार्थ सेवन तथा बिक्री वितरणमा पूर्णरूपमा प्रतिबन्ध लगाएको हो । यसैबीच मदिरा सेवन गरी हिँड्ने वस्यक, वृद्धवृद्धा सबैलाई वडावाट दिइने सेवा सुविधाहरू बाटसमेत बञ्चित गराइने वडाले निर्णय गरेको छ । त्यस्तै, सार्वजनिक पद धारण गरेका व्यक्तिहरूमाथि मदिरा सेवन गरी गाली गलोच तथा आच आउने गतिविधि गरेमा सार्वजनिक मुद्रा लगाउने, सामाजिक सुरक्षा भत्ता खादै गरेका ज्येष्ठ नागरिकहरूले मदिरा सेवन गरेको पाइएकोमा भत्ता रोक्का गरिने, सामाजिक सञ्जालमा कुनै व्यक्तिलाई आँच आउने शब्द स्टाटसमा लेख्ने व्यक्तिहरूलाई कानुन बमोजिम कारबाही गर्ने निर्णय गरिएको वडाध्यक्ष विकले जानकारी दिए ।"
वीरगन्ज नाका तीन दिन बन्द रहने,वीरगन्ज : भारतको बिहारसँग सीमा जोडिएको वीरगन्जसहित पर्सा जिल्लाका सीमा नाकाहरू तीन दिनका लागि बन्द हुने भएको छ। भारतमा अहिले भइरहेको लोकसभा निर्वाचनका लागि वीरगन्जसहित पर्सा जिल्लाका सबै नाकाहरू जेष्ठ १० देखि जेष्ठ १२ गतेसम्म तीन दिनका लागि बन्द रहने जिल्ला प्रशासन कार्यालय पर्साले जनाएको छ। पर्सासँग सीमा जोडिएको बिहारको पश्चिमी चम्पारण जिल्लामा मे २५ तारिख अर्थात जेष्ठ १२ गते लोकसभाको निर्वाचन हुँदैछ। पश्चिम चम्पारण जिल्लाको निर्वाचन शान्तिपूर्ण र भयरहित वातावरणमा सम्पन्न गर्नका लागि दुवै देशका सीमावर्ती जिल्लाका सुरक्षा प्रमुखहरूको संयुक्त बैठकले गरेको निर्णय अनुसार मतदान हुनु ४८ घण्टादेखि भारतसँगको सीमा जोडिएका नेपालका नाकाहरू बन्द गर्ने सहमति भएको थियो। त्यही सहमति र भारतीय पक्षबाट गरिएको आग्रह अनुसार बिहारको पश्चिम चम्पारण जिल्लासँग सीमा जोडिएका नाकाहरू जेठ १० देखि जेठ १२ गते बेलुकी ६ बजेसम्म बन्द गरिने पर्साका प्रमुख जिल्ला अधिकारी दिनेश सागर भुसालले आइतबार सार्वजनिक गरेको सूचनामा उल्लेख छ।
प्रहरीले भवन पाउँदा स्थानीय खुसी,"गुलरिया : बारबर्दिया नगरपालिकाको जयनगर बजारमा इलाका प्रहरी कार्यालयले पक्की भवन बनेपछि स्थानीय खुसी छन्। भवन निर्माणसँगै बजारलगायत केही वडाहरूमा हुने आपराधिक घटनामा न्याय पाउन बानियाभार लगायत बाँसगढी नगरपालिकाको इलाका प्रहरी कार्यालयमा धाउनुपर्ने झमेला अन्त्य हुनेमा स्थानीय ढुक्क छन्। इलाका प्रहरी कार्यालयको गतिलो भवन नहुँदा पालिकाको न्यायिक समितिले नागरिकको न्यायका लागि धेरै झन्झट व्यहोर्नु परेको बाँसगढी नगरपालिकाकी उपप्रमुख रत्नाकुमारी पाण्डेले बताइन्। तीन वटा पालिकामा हुने महिला हिंसालगायतका अपराधका घटनामा न्यायका लागि अर्कै पालिका धाउनुपर्ने समस्या छ। इलाका प्रहरीको भवन निर्माणसँगै समाधान हुने विश्वास लिएका छौं, उनले भनिन्, प्रहरी कमान्ड थपेरै भए पनि सेवा बढाउनुपर्छ। पालिकाको मुख्य बजार क्षेत्रमा सशक्त प्रहरीको उपस्थिति अनिवार्य भएकाले पनि सम्बन्धित निकायको त्यसमा ध्यान जानुपर्छ। जयनगर बजारमै पालिकाको कार्यालय, बैंक तथा वित्तीय संस्थाहरूलगायत विभिन्न कार्यालयहरू भएका कारण मजबुद सुरक्षा चाहिएको उनले बताइन्। इलाका प्रहरी कार्यालय जयनगर बर्दियाको हाताभित्र कार्यालय तथा ब्यारेक भवन, भान्सा घर र शौचालय निर्माण गरिएको छ। एमपी कन्स्ट्रक्सन कम्पनी प्रालि नेपालगन्जमार्फत २०७९ असोज १३ गते सम्झौता गरी २०८० चैत्र १३ गते निर्माणकार्य सम्पन्न गरिएको हो। सार्वजनिक खरिद ऐन, २०६३ र नियमावली, २०६४ मा व्यवस्था भएबमोजिमका प्रक्रियाहरू पूरा गरी लुम्बिनी प्रदेश सरकारको सहयोगमा कुल ३ करोड २३ लाख ६७ हजार ८ सय ४ रुपैयाँको लागतमा कार्यालय भवन निर्माण गरिएको जिल्ला प्रहरी कार्यालय बर्दियाका प्रमुख प्रहरी उपरीक्षक प्रवीण धितालले बताए। कार्यालय भवनको आरसीसी फ्रेम स्ट्रक्चरको अवधारणामा ७ वटा कार्यालय कोठा, ४ वटा कोठा कर्मचारी ब्यारेक, महिला कर्र्मचारीको एट्याचसहितको ब्यारेक तथा हिरासत कक्ष, कार्यालय प्रमुख निवास, सञ्चार अफिस र छुट्टै भान्साघर निर्माण भएको छ। अहिले सईको कमान्डमा सुरक्षा टिम परिचालन भएको उनले बताए। बजारदेखि केही टाढाको दूरी बानियाभारमा प्रहरी निरीक्षकको कमान्डमा कार्यालय छ। उनले भने, समयले साथ दियो भने जयनगरमै प्रहरी निरीक्षकको कमान्डमा टोली राख्ने व्यवस्था मिलाउँछौं।"
मध्यरातमा ढल्केवर ल्याइयो मालपोत र नापी कार्यालयको श्रेस्ता,"ढल्केवर(धनुषा) : धनुषाको ढल्केवरमा स्थापना भएको मालपोत र नापी कार्यालय सञ्चालनमा आउने नआउने विषयको अन्यौलता हटेको छ। शनिबार मध्यरातमा जनकपुरधामस्थित भूमिसुधार तथा मालपोत कार्यालय र नापी कार्यालयबाट मोठ श्रेस्तालगायतका आवश्यक कागजातहरू ढल्केवर ल्याएसँगै कार्यालय सञ्चालन आउने निश्चित भएको हो। मिथिला नगरपालिकाका नगरप्रमुख महेन्द्र महतोको विशेष सक्रियता र मिथिला ब्याडमिन्टन क्लबका अध्यक्ष सन्तोष कुमार महतोको अगुवाइमा कागजातहरू मध्यरातमा ढल्केवर ल्याइएको हो। कागजात ल्याउन स्थानीय प्रशासनले सहयोग गरेका थिए। प्रहरीको स्कटिङमा कागजातहरू ढल्केवर ल्याइएको हो। ढल्केवरमा मालपोत कार्यालय स्थापना भएयता जनकपुरधामका लेखापढी व्यवसायीहरू आन्दोलित बनेका थिए। उनीहरू विभिन्न नारबाजी गर्दै निरन्तर आन्दोलन र प्रदर्शन गर्दै आएका थिए। उनीहरूको विरोधका बाबजुद प्रहरी प्रशासनको सहयोगमा मोठश्रेष्ताहरू ढल्केवर ल्याइएको मिथिला उद्योग वाणिज्य संघ ढल्केवरका उपाध्यक्ष अध्यक्ष महतोले बताए। उनका अनुसार मालपोत र नापी कार्यालय ढल्केवरमा साविकका गाविसहरू ढल्केवर, बेंगाडावर, तुलसी, हरिहरपुर, नक्टाझिज, भुचक्रपुर, शान्तिपुर, गोदार, भरतपुर, रघुनाथपुरलगायत हालका तीन पालिका (मिथिला नगरपालिका, गणेशमान चारनाथ नगरपालिका र बटेश्वर गाउँपालिका) क्षेत्रका मोठश्रेष्ताहरू ल्याइएको छ। मालपोत र नापी कार्यालय ढल्केवरबाट सम्भवत आगामी साताबाट सेवा सुचारु हुने बताइएको छ। कागजातहरू आइपुगेको छ। यसलाई व्यवस्थित गर्नुपर्छ। आजै सूचना जारी गर्ने तयारी छ। सम्भवत एक साताका लागि सेवा बन्द हुन्छ, मालपोत कार्यालय ढल्केवरका एक कर्मचारीले भने सेवाग्राहीलाई सहज ढंगले सेवा प्रवाह गर्ने गरी मोठश्रेष्ता व्यवस्थित गर्छौं। यहाँबाट झन्झटरहित छिटोछरितो सेवा प्रवाह हुने हाम्रो विश्वास छ। मालपोत र नापीको ढल्केवर कार्यालयमा कागजात आइसकेपछि मिथिला नगरपालिकाका नगरप्रमुख महेन्द्र महतो खुशी व्यक्त गरेका छन्। मध्यरातमा सामाजिक सञ्जालमा स्टाट्स लेख्दै उनले आज मिथिला नगरपालिकाका लागि शुभदिन भएको बताएका छन्। यता मालपोत कार्यालय स्थापनाको निर्णय कार्यान्वयनका लागि सक्रिय भूमिका खेलेका नेपाल सद्भावना पार्टीका अध्यक्ष रामकुमार महतोले जिल्लाका उत्तरीभेगका नागरिकलाई सहजताका लागि जित भएको बताएका छन्। विकेन्द्रीकरण एकदमै आवश्यक थियो। सरकारले निर्णय गर्यो। त्यो कार्यान्वयनमा लामो समय बाधा अवरोध सिर्जना भयो। हामीले त्यसको सामना गर्यौं। यहाँका नागरिकले साथ दियो। युवाहरू सक्रिय भए। त्यसको फलस्वरुप आज ढल्केवरकको मालपोत र नापी कार्यालयले पूर्णता पाएको छ, महतोले भने कागजात ल्याउन भूमिका खेल्ने यहाँका मेयरसाब र युवाहरूलाई विशेष धन्यवाद। सबै नागरिकलाई बधाई। २०७२ असोज १४ मा मन्त्रिपरिषदको बैठकले धनुषाको ढल्केवरमा मालपोत र नापी कार्यालय स्थापना गर्ने निर्णय गरेको थियो। सोही अनुसार २०७३ माघमा ढल्केवरमा नापी कार्यालय स्थापना गरिए पनि मालपोत कार्यालय स्थापना हुनसकेको थिएन। त्यसैको बहानामा नापी कार्यालय स्थापना भएको ७ वर्ष हुँदासम्म कार्यालयको कामकाज सुरु हुनसकेको थिएन। केही महिनाअघि ढल्केवरमा मालपोत कार्यालय स्थापना भएसँगै सञ्चालनका लागि कसरत सुरु भएको थियो। जनकपुरबाट यस क्षेत्रका कागजातहरू ढल्केवर ल्याउन नेपाली कांग्रेसका सहमहामन्त्री महेन्द्र यादवले पनि विशेष भूमिका खेलेका थिए।"
किसान सूचीकरण गर्न पालिकाहरूको ढिलासुस्ती,"परासी : सरकारले सञ्चालन गरेको किसान सूचीकरण कार्यक्रम नवलपरासीमा भने सुस्त गतिमा भएको पाइएको छ। कृषि तथा पशुपन्छी विकास मन्त्रालयले किसानलाई वर्गीकरण गर्ने उद्देश्यले तथ्यांक संकलन गरिरहेको छ। २०७७ सालबाट सरकारले राष्ट्रिय अभियानकै रूपमा यो कार्यक्रम देशभर नै सञ्चालन गरेको हो। देशका विभिन्न स्थानमा किसानको सूचीकरण कार्य अघि बढे पनि नवलपरासीका स्थानीय तहहरूले भने यसमा ढिलासुस्ती देखाएका छन्। किसानहरूको सूचीकरण कार्य सम्बन्धित वडाहरूबाट गरिन्छ। राष्ट्रिय जनगणना २०७८ अनुसार जिल्लाका सात पालिकामा कुल ५५ हजार ९८ जना किसान छन्। केही पालिकाहरूले किसानको तथ्यांक लिने काम गरे पनि उक्त काम भने सुस्त गतिमा भइरहेको छ। किसानको सूचीकरण गर्नका लागि पालिकाहरूमा गणकहरू छन्। किसानको घर घरमा पुगेर तथ्यांक संकलन गर्न गणकहरूलाई राखिएको हो। केही पालिकाहरूले घरमै पठाएर तथ्यांक संकलन गरेका छन्। केहीले भने वडा कार्यालयमा सूचना निकालेर तथ्यांक संकलन गरेको जनाएका छन्। तर, त्यसलाई निरन्तरता दिन नसक्दा जिल्लामा किसान सूचीकरणको संख्या कम देखिएको छ। सुरु चरणमा गणकहरूले किसानको तथ्यांक संकलन गरेपछि त्यसको विवरण सफ्टवेयरमा प्रविष्ट गरिन्छ। प्रविष्ट गरेको तथ्यांक वडा समितिले स्वीकृत गर्नुपर्ने हुन्छ। स्वीकृत विवरण पालिकामा पठाएपछि किसानको वर्गीकरण गरी परिचयपत्रको प्रक्रिया सुरु हुने गर्छ। तर, वडा समितिहरूले प्रविष्ट गरेका तथ्यांकको स्वीकृत गर्न ढिला गर्दा अन्य प्रक्रिया अघि बढ्न नसकेको सम्बन्धित पालिकाका कर्मचारीहरूले बताएका छन्। जिल्लाका ६ पालिकाले किसानहरूको विवरण संकलन गरेर सफ्टवेयरमा प्रविष्ट गरेका छन्। पाल्हिनन्दनले भने उक्त कार्यसमेत सुरु नगरेको कृषि ज्ञान केन्द्रका प्रमुख रवीन्द्र चौवेले बताए। किसानको तथ्यांक प्रविष्ट गरेका पालिकाले पनि पूरै किसानको तथ्यांक लिएका छैनन््। जिल्लाका किसानको संख्याका आधारमा आधाको पनि तथ्यांक संकलन हुन सकेको छैन। जिल्लाका ६ पालिकाले २७ हजार २३९ किसानको मात्र विवरण प्रविष्ट गरेको कृषि ज्ञान केन्द्रका कृषि अधिकृत नवीन गैरेले जानकारी दिए। जसमध्ये सुस्ता र प्रतापपुरले मात्र प्रविष्ट गरेका किसानहरूको तथ्यांकलाई स्वीकृत गरेका छन्। सुस्ताले ४ हजार ८३१ किसानको तथ्यांक प्रविष्ट गरेकोमा २ हजार ७४८ जनाको स्वीकृत गरेको छ। त्यस्तै ७ हजार ४६९ किसानको तथ्यांक संकलन गरी सफ्टवेयरमा नाम प्रविष्ट गरेको प्रतापपुरले ५ हजार ७२५ किसानको नाम स्वीकृत गरेको छ। बाँकी ४ पालिकाले तथ्यांकलाई प्रविष्ट गराए पनि स्वीकृत गरेका छैनन््। सूचीकरणका लागि काम सुरु गरेका पालिकामध्ये बर्दघाटले १ हजार ६७, रामग्रामले ९ हजार ५ सय २२, सुनवलले १ हजार ६८० र सरावलले २ हजार ६५४ किसानको नाम प्रविष्ट गरेको कृषि अधिकृत गैरेले जानकारी दिए। सूचीकरणका लागि पालिकाहरूले प्रचारप्रसार गर्न नसक्नुले पनि किसानहरू त्यसबारे अनविज्ञ हुँदा तीव्र रूपमा विवरण संकलन हुन नसकेको बताइएको छ। किसानहरूलाई वर्गीकरण गरी परिचय पत्र प्रदान गर्नका लागि सुरु गरिएको यो कार्यक्रमअन्तर्गत सुरुमा सूचीकरणको चरण पुरा गर्नुपर्ने हुन्छ। त्यसका लागि नागरिकता, जग्गाधनी पूर्जा, लिजमा लिएको भए सो को प्रमाण आवश्यक रहन्छ। अन्य विवरण भने सफ्टवेयरमा उल्लेख भएअनुसार किसानले गणकहरूलाई मौखिक रूपमा उपलब्ध गराउन सक्ने छन्। सूचीकरणका लागि किसानको जग्गा अनिवार्य गरिएको छैन। मुख्य पेसा कृषि बनाएको र ६ महिनादेखि कृषि पेसामा संलग्न भएको किसानहरू सूचीकरण हुन पाउने प्रावधान रहेको कृषि ज्ञान केन्द्रले जनाएको छ।"
अपराध गर्न आउने विदेशीको संख्या बढ्दै,"काठमाडौं : चैतमा उपत्यकाका विभिन्न ठाउँबाट २८ जना बंगलादेशी नागरिक पक्राउ परे। वैदेशिक रोजगारीका लागि तेस्रो मुलुक पुर्याइदिने भन्दै उनीहरूले बंगलादेशबाट नागरिकलाई ल्याएर काठमाडौंको एउटा होटलमा बन्धक बनाएर राखेका थिए। क्यानडा, इटाली, अमेरिका, क्रोसियालगायतका देशमा नेपालबाट सजिलै भिसा लाग्ने प्रलोभन दिएर उनीहरूले ती व्यक्तिलाई ल्याएका थिए। नेपाल ल्याएर कोठामा बन्धक बनाएर धाकधम्की दिने, कुटपिट गर्ने र आफन्तसँग सम्पर्क गर्न नदिई पासपोर्ट नियन्त्रणमा लिएका थिए। पीडितसँग लाखौं नगद लिएर उनीहरूले अलपत्र पारेका थिए। चैत २२ गते ठमेलस्थित होटल सिस्टर होमबाट प्रहरीले दुई जना पाकिस्तानी नागरिकलाई पक्राउ गर्यो। यस्तै, काठमाडौंको अर्को एक होटलबाट दुई जना पाकिस्तानी नागरिक पनि पक्राउ परेका थिए। श्रीलंकाका नागरिकलाई नेपालमा ल्याएर उनीहरूले बन्धक बनाएर राखेका थिए। पाकिस्तानका जुबैर अजमद, शाहजहन तन्विर, मलिक अब्दुल हमिद र आरिफ मसिहविरुद्ध जिल्ला प्रहरी परिसर काठमाडौंले थप अनुसन्धान गरिरहेको छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार एजेन्टको सहयोगमा युरोप पठाइदिने भन्दै श्रीलंकाका नागरिकलाई हवाईमार्गबाट काठमाडौं ल्याइएका थिए। पक्राउ परेका पाकिस्तानी नागरिकबाट क्यानडा, ग्रिस र स्पेनको नक्कली भिसा फेला परेको प्रहरीले जनाएको छ। जिल्ला प्रहरी परिसर काठमाडौंको टोलीले गत फागुन ३ गते रातोपुलको एक घरबाट ११ जना भारतीय नागरिकलाई बन्धक अवस्थाबाट उद्धार गर्यो। उनीहरूलाई बन्धक बनाउने आठ भारतीय नागरिक प्रहरी हिरासतमा छन्। यो समूहले अमेरिका जान नेपालको एयरपोर्ट सहज भएको भन्दै स्थलमार्गबाट उनीहरूलाई काठमाडौं ल्याएको थियो। उद्धार गरिएका ११ जनालाई अमेरिका जान ४० लाख लाग्ने भन्दै प्रलोभन दिइएको थियो। भारतीय नागरिक इन्दुसिंह यादवको समूहले ११ भारतीयलाई काठमाडौं ल्याएर बन्धक बनाएका थिए। गत कात्तिक महिनामा कलैया६ बारामा स्थानीय रुपेश सर्राफको दिउँसै गोली हानी हत्या भयो। कलैया६ मदरसाटोलको बाल एकता बोर्डिङ स्कुलका प्रधानाध्यापक सर्राफलाई भारतीयले गोली हानेका थिए। युगान्डाकी एक महिलालाई काठमाडौं ल्याएर वेश्यावृत्तिमा लगाएको आरोपमा २०७९ फागुनमा पक्राउ परेका २५ वर्षीया नताशा भनिने एमाकुलेट नाबासुम्बाविरुद्ध मानव बेचबिखन तथा ओसारपसारको मुद्दा चलेको छ। यी त केही उदाहरणमात्रै हुन्। विभिन्न अपराधका घटनामा विदेशी नागरिकको संख्या ह्वात्तै बढेको छ। आपराधिक मानसिकतासाथ नेपाल आउने विदेशीको संख्या पनि बढ्दो छ। सजिलै अनअराइभल आगमन भिसा पाइने भएकाले पनि आपराधिक मानसिकताका विदेशी नागरिक नेपाल आउन थालेको सुरक्षाविज्ञहरूको भनाइ छ। आगमन भिसामा नेपाल आएका विदेशी नागरिक कहिले मानव तस्करीमा संलग्न भएका भेटिन्छन्, त कहिले हत्या, चोरी र ठगीजस्ता अपराधमा मुछिन थालेका छन्। कहिले अनलाइन ठगीमा चिनियाँ नागरिकको समूहमै संलग्न भएको भेटिन्छ। त कहिले कोकिन, हिरोइनजस्ता लागुऔषध बोकेर नेपाल भित्रिएका अवस्थामा अफ्रिकन नागरिक फेला पर्न थालेका छन्। प्रहरी प्रधान कार्यालयका अनुसार पछिल्लो साढे ३ वर्षमा ४ सय ८० जना विदेशी नागरिक विभिन्न अपराधमा संलग्न भएको पाइएको छ। आव २०७७०७८ को सुरुवातदेखि आव २०८००८१ को फागुनसम्म विभिन्न देशका नागरिक नेपालमा आएर अपराधमा मुछिएका हुन्। प्रहरीको तथ्यांकअनुसार अपराधमा संलग्न हुने विदेशी नागरिकमध्ये सबैभन्दा धेरै भारतीय छन्। त्यसपछि चीन र बंगलादेशी नागरिक छन्। यो अवधिमा मुलुकमा गैरकानुनी कार्यमा संलग्न भएका विदेशी नागरिकमा १ सय ९२ जना भारतीय छन्। ८४ जना चिनियाँ नागरिक र ३२ जना बंगलादेशी नागरिक आपराधिक कार्यमा संलग्न भएको पाइएको प्रहरीको भनाइ छ। कारागार व्यवस्थापन विभागका सूचना अधिकारी गोकर्ण खनालका अनुसार १ हजार ३ सय ८४ जना विदेशी नागरिक जेलमा छन। जसमा १ हजार २ सय ४ जना भारतीय नागरिक छन्। २४ जना चिनियाँ नागरिक नेपाली जेलमा परेका छन्। यस्तै, बंगलादेशी ३ जना र पाकिस्तानी १२ जना जेलमा छन्। थाइल्यान्डका ८ जना, फिलिपिनी ३, दक्षिण अफ्रिकाका १३, सुडानका १२ र अमेरिकाका २ जना नेपाली जेलमा परेका छन्। सजिलै भिसा पाइन्छ, खुरुखुरु यता आउँछन् नेपाल प्रहरीका पूर्वआईजीपी ठाकुर ज्ञवाली आपराधिक मानसिकता भएका व्यक्तिले जहिले पनि सुरक्षित स्थानको खोजी गर्ने बताउँछन्। उनी भन्छन्, विदेशीका लागि नेपाल आउनका लागि भिसा प्रक्रिया अत्यन्तै सजिलो छ। एयरपोर्टमा समेत भिसा पाइन्छ। त्यसकारण कतिपय विदेशी नागरिक गैरकानुनी कार्य गर्न पनि यहाँ आउने गर्छन्। जुनसुकै विदेशीलाई सजिलै आगमन भिसा दिने प्रवृत्तिले उसको चेकजाँच र पृष्ठभूमि जान्न नसकिने बताउँदै पूर्वआईजीपी ज्ञवाली भन्छन्, सुरक्षा व्यवस्था कमजोरभन्दा पनि कानुनी लुपहोलका कारण विदेशी नागरिकको अपराध फस्टाएको हो। सबै सरकारी डाटाहरू अनलाइन बेसमा गइनसकेका कारण पनि अपराध नियन्त्रणमा सहज नभएको ज्ञवालीको भनाइ छ। ज्ञवाली भन्छन्, आपराधिक क्रियाकलापको डाटा नेपाल प्रहरीसँग हुन्छ। आर्थिक कारोबारको डाटा अन्यसँग तथा विदेशी आगमनको डाटा अर्को निकायसँग हुने र ती निकायबीच सहकार्य नहुने हुँदा घुम्न आउने विदेशीको निगरानी गर्न असहज हुने गरेको छ। विदेशीहरू नेपालमा आएर गैरकानुनी कार्यमा संलग्न हुनु भनेको नेपाली असुरक्षित हुनुभएको ज्ञवालीको भनाइ छ। नेपाल आउने विदेशीको सम्पूर्ण अभिलेख पनि हामीसँग हुँदैन, ज्ञवाली भन्छन्, ऊ कहाँ बस्छ ? आर्थिक कारोबार कसरी गर्छ ? नगद हो भने कहाँबाट ल्यायो ? लगायतका विषयमा निगरानी हुनुपर्छ। उनका अनुसार प्रविधिमा अपडेट र अपग्रेड हुने हो भने विदेशीको मात्रै हैन नेपाली व्यक्तिले गर्ने अपराध पनि कम गर्न सकिन्छ। घुम्ने भिसामा नेपाल आएका विदेशीको गतिविधि अनलाइन अपडेट र कारोबार गर्दा डेबिट कार्ड अनिवार्य गरेमा अप्ठ्यारो पर्दा रेकर्ड निकाल्न पनि सहज हुन्छ। विदेशी नागरिकको ट्र्याक रेकर्ड गर्नुपर्छ सुरक्षाविज्ञ तथा प्रोफेसर इन्द्रा अधिकारी पर्यटक बोलाउने र उनीहरूलाई दिने भिसा व्यवस्थामा कडाइ गर्नुपर्ने बताउँछिन्। उनका अनुसार नेपालमा पर्यटनको विकासका लागि जतिसुकै धेरै विदेशी बोलाउने भन्दै आगमन भिसा सजिलो बनाइएको छ। नेपालमा आएपछिको गतिविधिको ट्र्याक रेकर्ड गर्ने र उनीहरूको कारोबारलाई डिजिटल बनाउने हो भने समस्या कम हुने अधिकारीको तर्क छ। सुरक्षाविज्ञ अधिकारी भन्छिन्, विभिन्न समाचार, प्रहरीको तथ्यांक हेर्दा सबै प्रकारका अपराध बढेको देखिन्छ। नेपालमा आएर अपराधमा संलग्न हुने विदेशीको संख्या पनि पक्कै बढेको देखिन्छ। संख्या बढ्यो भन्दैमा सबै सकियो भन्ने तरिकाले पनि बुझ्न भएन नि ! सुरक्षा निकायप्रति विश्वसनीयता बढ्यो। घटना रिपोर्टिङ हुन थाल्यो। अपराध नसुल्झने, अपराधी लुक्ने, नेपालमा अपराध गरेर विदेशमा भाग्ने चलन थियो। तर, अहिले प्रविधिको विकास सँगसँगै जहाँ जसले अपराध गरे पनि पक्राउ पर्ने क्रम बढ्दो छ। यो पनि त सकारात्मक पक्ष हो नि। पहिलेको तुलनामा जघन्य अपराध केही कम भएको बताउँदै उनले यसले गर्दा हाम्रो सुरक्षा निकाय आधुनिक र प्रविधिमैत्री, चुस्त दुरुस्त र विश्वसनीय हँुदै गएको भन्न सकिने जानकारी दिइन्। उनी भन्छिन्, अपराधीहरू कानुन र सुरक्षा निकायभन्दा एक स्टेप माथि सधैं देखिन्छन्। अपराधको संख्या यहाँमात्रै हैन हरेक देशमा बढिरहेको छ। नेपाल प्रहरीले विदेशी नागरिकको संलग्नता र आपराधिक प्रवृत्तिको विषयमा पनि संवेदनशील भएर हेर्ने गरेको छ। निष्पक्ष अनुसन्धान गर्ने गरेको छ। नेपाल आउन चाहने कुनै पनि विदेशी नागरिकको ट्याकरेकर्ड नहेरीकन भिसा दिने व्यवस्थाले केही अपराध बढाएको सुरक्षाविज्ञ अधिकारीको दाबी छ। उनी भन्छिन्, नेपाल आएपछि कहाँ कति दिन बस्छ ? कारोबार कसरी गर्छ, कहाँ कोसँग भेट्छ ? लगायतका विषयमा भिसा दिनु अगाडि नै स्पष्ट लेखिनुपर्छ। आउन चाह्यो भने सजिलै आउन दिने र जति बस्छ बस्न दिने। पर्यटन प्रवद्र्धन गर्ने राष्ट्रिय नीतिमा कस्ता पर्यटकलाई नेपाल राख्ने र उनीहरूको गतिविधिको निगरानी कसरी गर्ने भन्ने विषयमा चर्चा भएको देखिँदैन। जुन हुन आवश्यक छ। सुरक्षा संयन्त्रमा राजनीति हाबी हुने भएकाले उनीहरूले निष्पक्ष अनुसन्धान गर्न सकिरहेका छैनन्। पर्यटनसम्बन्धी राष्ट्रिय नीतिमा विदेशीहरूको नियन्त्रण र निगरानीको विषयमा छलफल गर्नुपर्छ। उनीहरूलाई जतिसक्यो धेरै नेपाल बसाउनुपर्छ भन्ने मान्यता राज्यको छ। सुरक्षाविज्ञ इन्द्रा अधिकारी भन्छिन्, नेपालले चिनियाँ नागरिकलाई अनअराइभल भिसा दिन्छ तर चीनले नेपाली व्यक्तिलाई अनअराइभल भिसा दिँदैन। यसमा दोहोरो भिसा आदानप्रदान नै उही हुन जरुरी हैन र ? हजारौं चिनियाँ नागरिक भेला भएर नेपालका विभिन्न एटीएम ह्याक गर्नु त हाम्रै कमजोरी त हो। नेपाललाई ट्रान्जिट बनाएर काठमाडांै बसेर करोडौं ठगी गर्नु पनि हाम्रौ सिस्टमको खराबी नै हो। सुरक्षा सिस्टम जति कडा हुनुपर्ने हो त्यति भएको देखिँदैन। गृह मन्त्रालयले २५ चैतमा ७७ वटै जिल्ला प्रशासन कार्यालयलाई सर्कुलर गर्दै विदेशी नागरिकहरूको गैरकानुनी गतिविधिको निगरानी गर्न निर्देशन दिएको छ। गृहको यो निर्देशनअनुसार सबै जिल्लामा पुग्ने विदेशी नागरिकको निगरानी बढाइएको छ। गृह प्रवक्ता नारायणप्रसाद भट्टराईका अनुसार नेपालमा बसेर गैरकानुनी कार्य गर्न कसैलाई पनि छुट छैन। स्वदेशी हुन या विदेशी सबैजना कानुनी दायरामा ल्याइने उनले बताए। भारतसँगको खुला सिमाना र चिनियाँ नागरिकको नेपालमा बाक्लो आगमनका कारण नेपालमा केही अपराध फस्टाएको सत्य हो। भिजिट भिसामा होस् या बिजनेस गर्ने सिलसिलामा आएका हुन् विदेशीहरू कहिले नक्कली कागजात प्रकरणमा मुछिएका हुन्छन् त कहिले आर्थिक अपराधमा संलग्न भएका हुन्छन्। केहीअघि चर्चित सिरियल किलर चाल्र्स शोभराज नेपालमै लामो समय जेल बसेर रिहा भए। छिमेकीसँग खुला सिमानाको कारण उताका आपराधिक प्रवृत्तिका मानिसहरू तस्करीमा संलग्न हुने, लागुऔषध, मानव बेचबिखन, अपहरण, हत्याजस्ता जघन्य अपराधमा मुछिने गरेको समाचार समयसमयमा सार्वजनिक हुन्छन्। खुला सिमानाको अपराध त शदियौंदेखि नै छ। तर, पछिल्लो समय भारतबाहेक अन्य देशका नागरिक पनि नेपाल आएर अपराध कार्यमा मुछिनु सुखद खबर हैन। सुवेदी भन्छन्, महेन्द्रनगर र धनगढीका नाकाहरूबाट पछिल्ला केही समययता भारतबाट ब्राउनसुगरहरू भित्रिँदै आएका छन्। सुन तस्करीमा पनि अन्तर्राष्ट्रिय अपराधीहरू मुछिँदै आएका छन्। भारतीय र चिनियाँ नागरिक सुन तस्करीमा संलग्न हँुदै आएको बढी देखिन्छ। चिनियाँ नागरिकको नेपालमा बिजनेस र आगमन बढ्दै गर्दा उनीहरू केही गैरकानुनी धन्दामा पनि संलग्न भएको पाइएको छ। केही वर्षअघि नेपालका बैंैकहरूको आठ वटा एटीएम बक्सबाट आठ जना चाइनिज ह्याकरलाई प्रहरीले पक्राउ गरेको थियो। उनीहरू टुरिस्ट भिसामै नेपाल आएका थिए। उनीहरूले नेपालको बंैकिङ सिस्टमको कमजोर सेक्युरिटी सिस्टम ह्याक गरेर रकम लुटेका थिए। यसमा नेपाल प्रहरी ह्याकरसम्म पुगेको थियो। यसपछि यस्ता घटना दोहोरिएका छैनन्। यसपछि एकैपटक १ सय २२ जना चिनियाँ नागरिक नेपालबाट डिपोर्ट भएका थिए। प्रविधिमा अपडेट हुन जरुरी छ उत्तमराज सुवेदी, पूर्वएआईजी नेपाल प्रहरीको केन्द्रीय अनुसन्धान ब्युरोको पूर्वप्रमुख तथा पूर्वएआईजी सुवेदीका अनुसार अन्तर्राष्ट्रिय माफियाहरूले अपराध फैलाउन सजिलो रुट खोज्ने गर्छन्। नेपालको कानुनमा भएका ससाना छिद्रहरूलाई पहिल्याउँदै उनीहरूले लागुऔषधको ट्रान्जिट हबका रूपमा काठमाडौंलाई बनाउँदै आएका छन्। यस्ता अपराधमा अफ्रिकन नागरिकहरू बढी प्रयोग हुन्छन्। अन्तर्राष्ट्रिय अपराधीहरूले नेपाललाई टार्गेट बनाएको त हैन। तर, नेपालको रुटबाट जान सकिन्छ है भनेर यहाँको सेक्युरिटी सिस्टमलाई कम आँटेको भने हो। अबको प्रविधिको समयमा सुरक्षा प्रदान गर्ने भनेको प्रविधि नै हो। यस विषयमा नेपालको सुरक्षा निकाय तथा अनुसन्धान गर्ने निकायहरूमा पर्याप्त स्रोतसाधन नभएकै कारण सजिलो छ। जस्तै कोही फरार मान्छेलाई एयरपोर्टमा ट्र्याकिङ गर्नुपर्यो उच्च प्रविधिमैत्री सिस्टम नै छैन हामीसँग। यही अवस्थामा विदेशका अन्य एयरपोर्टमा अन्तर्राष्ट्रिय स्तरमै फरार अभियुक्तहरूको फोटो सफ्टवेयरमा अपडेट गरेका हुन्छन्। ऊ त्यहाँ आउनासाथ संकेत बजिहाल्छ। तर यस्तो आधुनिक प्रविधि नेपालसँग छैन। टेक्नोलोजी बेस सेक्युरिटी सिस्टममा हामी गएनौं भने हाम्रो सुरक्षा चुनौती बढ्दै जान्छ।"
आत्महत्या रोकथामका लागि प्रहरीको अभियान,"उदयपुर : लागुऔषध नियन्त्रणमा उत्कृष्ट कार्यसम्पादन गरेका उदयपुरका प्रहरी प्रमुख एसपी रमेश थापाले लगत्तै आत्महत्या न्यूनीकरण अभियानको सुरुवात गरेका छन्। छोटो समयमा लागुऔषध कारोबारी, सेवनलाई न्यूनीकरण गर्न सफल भएका थापाले जिल्लामा बढ्दो आत्महत्या घटनालाई शून्यतामा ल्याउन भिजनसहितको मिसन निकाल्न सफल भएका थापालाई जिल्लाका राजनीतिक दल, जनप्रतिनिधि, पत्रकार, नागरिक समाज र सर्वसाधरणको उत्तिकै साथ र सहयोग देखिएको छ। सकारात्मक कार्यको थालनीसँगै उत्कृष्ट नतिजा अभियानबाट सामान्य नागरिकसमेत लाभान्वित हुन भन्ने हेतुले थापाले स्थानीय तहसँगको समन्वयमा अधिकतम टोलविकास समितिलाई जोड्दै परिचालन गरेका छन्। लागुऔषध कारोबारीमा छिमेकी मुलुक भारतबाट नेपाल भिœयाउने डिलरदेखि ऐजेन्ड र सेवनकर्ताकोसमेत नेटवर्कलाई कानुनी दायरमा ल्याएपछि जिल्लामा लागुऔषध न्यूनीकरण अभियानले उल्लेखनीय प्रगति हासिल गरेको त्रियुगा नगरपालिकाका उपमेयर महेश्वरी राईले बताइन्। अभियानबाट निरन्तर सफलता हातपारेका एसपी थापाले शनिबार सदरमुकाम गाईघाटमा त्रियुगा नगरपालिकाको सहकार्यमा आत्महत्या न्यूनीरकरण अभियानको सुरुवात गरेका छन्। अभियानको औपचारिक उद्घाटन गर्दै त्रियुगा नगरपालिकाका मेयर बसन्तकुमार बस्नेतले समस्याको खुलेर छलफल गर्न नसक्दा आत्महत्याको बाटो रोज्न बाध्य भएको बताए। छलफलबाट समाधान निस्कने विषयमा पनि एकआपसमा छलफल हुन नसक्नु आत्महत्याको कारक हो, उनले भने, फुर्सदकै कारण मानिसमा नकारात्मक सोचको विकास हुने भएकाले व्यस्तता बनाउन नगरपालिकाले ठोस योजना अघि सारेको छ। उनले भने, तनाव व्यवस्थापनसँगै समस्याको समाधानका लागि जनतालाई उद्यमी बनाउने, उत्पादनमा जोडे्ने र आम्दानीमा वृद्धि गर्ने गरी सीपमूलक तालिमलाई नगरपालिकाले जोड दिएको छ, यसबाट मानसिकरूपमा विक्षिप्त भएकाहरूलाई सहयोग पुग्ने छ। उपमेयर महेश्वरी राईले फुर्सदको समयमा अधिकांशले नकारात्मक सोचको विकास गर्ने गरेको पाइएकाले उनीहरूलाई सधैं व्यस्त रहने गरी नगरपालिकाले कार्ययोजना तयार गरको बताइन्। उनले भ्रष्टचार, विभेद्, नैतिक शिक्षाको कमीले पनि आत्महत्याको घटना बढेको बताइन्। उनले आगामी वर्ष आत्महत्या न्युनिकरणका लागि नगरपालिकाले समयमा नै थप विशेष योजना अघि सार्ने बताइन्। प्रमुख जिल्ला अधिकारी हरिप्रसाद घिमिरेले विकराल बन्दै गएको आत्महत्यालाई सबै मिलेर नरोक्ने हो भने अवस्था अझ भयाभह हुन सक्ने संकेत गरे। उनले बेलैदेखि रोकथाम र नियन्त्रणका लागि पहलकदमी थाल्ने हो भने उपचार सम्भव हुने बताए। उनले मानिसको जीवन अमूल्य छ तर त्यसको उचित व्यवस्थापन गर्न नसक्नु कमजोरी भएको बताए। उनले सुन्दर जीवन अनाहाकमा खेर फाल्न हुँदैन भनेर मान्छेलाई सचेत गराउनु सबैको दायित्व भएको बताए। एसपी थापाले आत्महत्या एक प्रकारको अपराध नै भएकाले यसलाई नियन्त्रण गर्नु पर्ने बताए। उनले भने, आत्महत्या गर्नेले गर्यो तर त्यसपछि परिवारले सामाजिक रूपमा पाउने पीडा निकै कष्टकर हुने भएकाले न्यूनीकरणमा सबैको साथ सहयोगको अपेक्षा राखेको छु। सदरमुकाम गाईघाट बजार र्यालीपछि सुरुवात भएको औपचारिक कार्यक्रममा प्रहरीले विभिन्न चरणमा थालेको अभियानलाई साथसहयोग गर्दै आएका व्यक्तिहरूलाई कदरपत्रद्वारा सम्मान गरिएको थियो। त्यसैगरी आत्महत्याको प्रयासबाट नयाँ जीवन पाएकी स्थानीय संगीता राईले आत्महत्या गर्नुको कारण र कसरी बचेको भन्ने विषयमा अनुभव सुनाएकी थिइन्। यस्तो छ आत्महत्यासम्बन्धी उदयपुरको तथ्यांक पछिल्लो दुई आर्थिक वर्षमा आत्महत्याका घटनाले प्रसय पाएको देखाएको छ। जिल्ला प्रहरी कार्यालयको तथ्यांकअनुसार आर्थिक वर्ष २०७९०८० मा १४३ वटा आत्महत्या घटनामा १०६ जनाले ज्यान गुमाएका छन्। त्यसैगरी चालु आर्थिक वर्षको वैशाख मसान्त अर्थात् १० महिनामा १४७ घटनामा ९६ जनाले ज्यान गुमाएको डीएसपी राजन चापागाईंले बताए। यसरी आत्महत्या गर्नेमा १८ वर्षदेखि २५ वर्ष उमेर समूहका अधिक छन्। चापागाईका अनुसार जिल्लाका आठ स्थानीय तहमध्ये सबैभन्दा बढी त्रियुगा नगरपालिकामा ७० जना रहेका छन्। यसपछि जनसंख्या र भौगोलिक हिसाबल अन्य नगरपालिकामा पनि आत्महत्याका घटनामा वृद्धि रहेको उनले बताए। तथ्यांकअनुसार बालबालिकासँग जोडिएका १६ वटा आत्महत्या घटनामा ६ जनाले ज्यान गुमाएका छन्।"
"बुटवलमा एम्बुलेन्सको ठक्करबाट महिलाको मृत्यु, दुईजना घाइते",लुम्बिनी : पूर्वपश्चिम राजमार्गअन्तर्गत बुटवल उपमहानगरपालिका१३ स्थित झोलुङ्गे पुल नजिकै एम्बुलेन्सको ठक्करबाट एकजनाको मृत्यु भएको छ । इलाका प्रहरी कार्यालय बुटवलका अनुसार अर्घाखाँचीबाट बुटवलतर्फ बिरामी लिएर आउँदै गरेको लु१ज ५३१ नम्बरको एम्बुलेन्सले बुटवल१३ झोलुङ्गे पुल नजिकै ठक्कर दिँदा आज बिहान बुटवल११ देवीनगरकी ५६ वर्षीया कमला नेपालीको मृत्यु भएको हो । एम्बुलेन्सको ठक्करबाट अन्य दुईजना महिला घाइते भएका छन् । एम्बुलेसको ठक्करबाट घाइते कमलालाई उपचारका लागि लुम्बिनी प्रादेशिक अस्पतालमा ल्याइएकामा चिकित्सकले मृत घोषणा गरेका थिए । देवीनगरकै ५५ वर्षीया हरिकला नेपाली र ३५ वर्षीया झुपा ठटराई घाइते भएका छन् । उनीहरूको लुम्बिनी प्रादेशिक अस्पतालमा उपचार भइरहेको छ । एम्बुलेन्स चालक अर्घाखाँचीको पाणिनी गाउँपालिका७ का नारायणबहादुर मगरलाई प्रहरीले नियन्त्रणमा लिएको छ । रासस
नुवाकोटमा ३६५ जनाको स्वास्थ्य परीक्षण,"नुवाकोट : नुवाकोटको सल्लेमैदानमा निःशुल्क स्वास्थ्य उपचार शिविरमा ३६५ जनाको स्वास्थ्य परीक्षण गरिएको छ। शिवपुरी गाउँपालिका र त्रिशूली अस्पतालको संयुक्त आयोजनामा शिविर सञ्चालन गरिएको हो। शिविरमा हाइड्रोसिल, हर्निया, शल्यक्रिया, स्त्रीरोगको परीक्षण गरी निःशुल्क औषधि पनि प्रदान गरिएको छ। १२ जनाको शरीरको गाँठागुठी निकालेको, आठ जनाको हाइड्रोसिलको शल्यक्रिया, एक सय १० जनाको भिडियो एक्सरे, १६ जनाको हर्नियाको उपचार गरिएको शिविरको नेतृत्व गरेका त्रिशूली अस्पतालका प्रमुख डा राजेन्द्र लामाले जानकारी दिए। शिविरमा त्रिशूली अस्पतालका प्रमुख डा राजेन्द्र लामासहित ७ जनाको चिकित्सकको टोलीले उपचार सेवा प्रदान गरेको थियो।"
पालिका अध्यक्षले उपचार शुल्क तिरिदिएपछि डिस्चार्ज भए चन्द्रबहादुर,"हेटौंडा : उपचार शुल्क तिर्न नसकेर अस्पतालबाट डिस्चार्ज नभएका मनहरी गाउँपालिका८ निवासी चन्द्रबहादुर बोटेको उपचारका लागि भएको सम्पूर्ण खर्च पालिका अध्यक्ष रन्जन कालाखेतीले चुक्ता गरिदिएका छन्। सडक दुर्घटनामा घाइते भएका चन्द्रबहादुरको निधार र ढाडमा गम्भीर चोट लागेको थियो। चितवनको भरतपुरस्थित एभरेस्ट अस्पतालमा उपचारपश्चात् डिस्चार्ज हुने समयमा १ लाख ३३ हजारको बिल भुक्तानी गर्न नसकेपछि उनी समस्यामा परेका थिए। गाउँपालिका अध्यक्ष कालाखेतीले सेवा सुविधाबापत् प्राप्त रकमबाट ७० हजार र पालिकाबाट ५० हजार रुपैयाँ रकम उपलब्ध गराएर उनको डिस्चार्ज गरी घरसम्म पुर्याइदिएका हुन्। लोपोन्मुख बोटे समुदायको व्यक्ति, त्यसमाथि आर्थिक रुपमा विपन्न हुनुहुन्छ भनेर हामीले जानकारी गराएपछि अस्पतालले उपचार खर्चमा १० प्रतिशत छुट दियो, अध्यक्ष कालाखेतीले भने। घरको मुख्य जिम्मेवारीमा भएको मानिस नै घाइते भएर अस्पतालको बेडमा पुगेपछि राप्ती खोलामा माछा मारेर गुजारा चलाउने चन्द्रबहादुरको परिवारलाई छाक टार्नै मुस्किल भएको थियो। चन्द्रबहादुरलाई केही दिन अघि ठक्कर दिने मोटरसाइकललाई प्रहरीले हालसम्म पहिचान गर्न सकेको छैन। जसका कारण उनको उपचारमा समस्या भएको थियो। अध्यक्ष कालाखेतीले आवश्यक परे उनको स्वास्थ्य उपचारमा थप सहयोग गर्ने प्रतिवद्धता जनाए। उनले मनहरीबासीले उपचार अभावमा ज्यान गुमाउनुपर्ने अवस्था अन्त्य गर्न योजनावद्ध रुपमा काम गरिरहेको जानकारी दिए।"
दरबारमार्गमा प्रहरी जवानको हत्या अभियोगमा छजना पक्राउ,काठमाडौं : प्रहरी जवान युवराज घिमिरेको हत्या आरोपमा छजनालाई पक्राउ गरिएको छ । काठमाडौं जिल्ला प्रहरी परिसरले पक्राउ परेकाहरूलाई आज पत्रकार सम्मेलन गरेर सार्वजनिक गर्ने बताएको छ । जिल्ला प्रहरी परिसरका प्रवक्ता एवं प्रहरी उपरीक्षक नवराज अधिकारीका अनुसार खोटाङको मजुवागढी गाउँपालिका१ का स्थायी बासिन्दा प्रहरी जवान घिमिरेको शव शङ्कास्पद अवस्थामा गत शुक्रबार काठमाडौंको तार्केश्वर९ मनमैजुस्थित निर्माणाधीन घरमा फेला परेको थियो । उनी ट्राफिक प्रहरी प्रभाव दरबारमार्गमा खटिएका थिए।
गौशालामा अतिक्रमण गरी बनाइएका घरमा काठमाडौं महानगरले चलायो डोजर (भिडियो),काठमाडौं : काठमाडौं महानगरपालिकाले गौशाला चोकमा सडक क्षेत्र अतिक्रमण गरी बनाइएका घरहरुमा डोजर लगाएर भत्काएको छ। महानगरले गौशाला चोक आसपासमा सडक किनारमा मापदण्ड विपरित अतिक्रमण गरी बनाइएका घर तथा पसलहरुमा आइतबार डोजर लगाएर भत्काएको हो। मापदण्ड विपरित बनाइएको घर टहरामा नियमित रुपमा भत्काउँदै जाने महानगरले जनाएको छ। महानगरपालिकाले यसअघि गौशाला चोकमा सडक अतिक्रमण गरेर बनाइएका घरहरु भत्काउन ३५ दिन अगाडि सूचित गरेको थियो। १५ दिनदेखि माइकिङ गरेर पनि घर भत्काउन भनेको थियो। तर घर धनीले आफैं नभत्काएपछि डोजर चलाएको महानगरले जनाएको छ। यस्तै शुक्रबार चाबहिलस्थिल भत्केको पुल आसपासमा बनेको अवैध संरचनाहरु भत्काएको थियो। महानगरले पछिल्लो समय महानगरभित्रका मापदण्डविपरित बनेका घर टहरा भत्काउँदै आएको छ।
मिनेटमा झर्यो हेटौंडाध्याङसिंगटार यात्रा,"मकवानपुर : हेटौंडाबिहान गाउँबाट हिँड्यो लामो समयको यात्रा पछि पुगिन्थ्यो हेटौंडा स्थानीय लवाङ लामा सम्झन्छन् । चाँडै हेटौंडा पुगेर काम भ्याएर फर्कन्छु भनेर हिँड्यो धेरै पटक काम नसकेर बास बस्नुपरेको उनी बताउँछन् । गाउँको बाटो डाँडाँपाखा हुँदै धुलाम्य भएर बल्ल बल्ल थानाभर्याङ उत्रिएर कपडा फेरी काम काजमा लाग्ने गरेका हामि अहिले छोटो समयमै हेटौंडा सम्मको यात्रा गर्न सक्ने भएकोमा खुशी भएको उनले बताए । तत्कालिन बसामाडि गाउँपालिकाबाट हेटौंडा उपमहानगरपालिकामा गाभिएको ध्याङसिंटार,शिखरकोट लगाएको क्षेत्रका बासिन्दा नकौंलिभैरबडाँडाहुँदै हेटौंडा११ थानाभर्याङ उत्रेर बजार सम्मको यात्रा गर्ने गर्दथे । अहिले पनि पैदलयात्राबाट करिब ४ घण्टा र सवारी यात्राबाट झण्डै अढाई घण्टाको यात्रा गनुपर्ने हेटौंडा१ का प्राविधिक छठुलाल शाहले बताए । सुरुसुरुमा यहाँसम्म आउँदा लाग्ने समय र अहिलेको समयमा धेरै फरक भइसकेको उनी बताउँछन् । हेटौंडा उपमहानगरपालिकाले हेटौंडा११ सहिद स्मारक सडकहुँदै गाउँजाने सडक निर्माण गरेसँगै स्थानीयको बजारसँगको दुरी नजिकिएको हो । नबलपुरबाट स्मारकहुँदै पुण्य क्षेत्रजाने सडकबाट उकालो लागेपछि करिब २० मिनेटको सवारी यात्रामा गाउँसम्म पुग्ने अवस्था भएको हेटौंडा१ का अध्यक्ष सबिन न्यौपानेले बताए । जनप्रतिनिधिमा निर्वाचित भएसँगै स्थानीयको बजारसँगको दुरीलाई घटाउनका लागि ७ वर्षको अवधिमा झण्डै १ करोड ५० लाख रुपँयाँ सडकको निर्माण,स्ल्याब ढलानसहितका काममा खर्च भएसँगै यात्राको समय छोटिएको उनले बताए । डाँडापाखाको उकालो बाटो पैदल यात्राबाट सदरमुकामसम्म आउन दिनैमाया मार्नुपर्ने अवस्थालाई चिर्दै स्थानीयको बजारसँगको पहुँचलाई सहज बनाउने वातावरण तयार गरिएको उनले बताए । घण्टौंको पैदल यात्राबाट सदरमुकाम सम्म आउँथ्यौं,पछि सवारीमा पनि लामै समय पार गर्नुको विकल्प हामीमा थिएन अब छोटो समयमा बजार पुग्ने अवस्था भयो हामी खुशी छौं,स्थानीय फूलमाया घलानले भनिन् । उपमहानगरपालिकाले गत आर्थिक वर्ष र चालु वर्षमा गरी ८३ लाख रुपँयाँ बजेट सडकका लागि दिएको छ । गत आर्थिक वर्षमा ५० लाख र चालु वर्षमा दिएको ३३ लाख रुपैयाँबाट बनदेवीबाट शिखरकोट जाने सडकअन्तर्गतको ५३० मिटर लामो सडकको स्तरीकरण र स्ल्याब ढलानको काम सुरु भएको छ । शुक्रबार सडकको नगर प्रमुख मीनाकुमारी लामा, उप प्रमुख राजेश बानियाँले संयुक्त रुपमा सडक निर्माणको शिलान्यास गरेका छन् । स्ल्याब ढलानको शिलान्यास गर्दै नगरप्रमुख लामाले गाउँलाई सहरसँगै चाँडै जोडौं, नगरवासीले स्वास्थ्यसहितका सुविधालाई सहजै उपभोग गर्ने अवस्था श्रृजना गर्नका लागि गाउँमा विकासको काममा तीब्रता दिएको बताइन् । उनले उपमहानगरमा गाभिएका तत्कालिन पाँच गाविसलाई लक्षित गर्दै विकासका कामलाई अघि बढाइएको जानकारी दिइन् । नगर उपप्रमुख बानियाँले समानुपातिक बिकासको अवधारणमा अहिले उपमहानगर रहेको बताए । पहिले नगरपालिकामा रहेका ११ बडा भन्दा पछि थपिएका ठाउँको विकास गर्न सके उपमहानगरको समग्र बिकास हुने धारणा रहेको बताए । उपमहानगरमा रहेर पनि शहरसँगको पहुँचमा कम्जोर रहेका ठाउँको विकासमा ध्यान दिँदै अघि बढेको बताए । सडक निर्माणसँगै १ नम्बर वडाको ध्याङसिंटार,नकौंली र १९ को डुमारे, लेकपानी क्षेत्रका नगरपवासीले आफ्नो कृषि उत्पादनलाई बजार सम्म ल्याउनेसँगै आवश्यक सुविधाबाट लाभान्वित हुने अवस्था बन्ने बताइएको छ ।"
आज यी स्थानमा हुरीबतास एवं चट्याङसहित वर्षा,"काठमाडौं : आज कोशी र गण्डकी प्रदेश तथा अन्य प्रदेशका पहाडी भागका केही स्थानका साथै लुम्बिनी र सुदूरपश्चिम प्रदेशका तराई क्षेत्रका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ। अहिले बिहान कोशी, मधेस र सुदूरपश्चिम प्रदेशलगायत देशका पहाडी भागमा आंशिक देखि साधारणतया बदली रही बाँकी भूभागमा मौसम मुख्यतया सफा रहेको जल तथा मौसम विज्ञान विभागले बताएको छ । विभागका अनुसार अहिले कोशी प्रदेशको केही स्थान र वागमती प्रदेशको पहाडी भूभागको केही भागमा मेघगर्जन, हुरीबतास एवं चट्याङसहित सहित हल्का देखि मध्यम वर्षा भइरहेको छ । विभागका अनुसार आज दिउँसो कोशी र गण्डकी प्रदेश तथा बाँकी प्रदेशका पहाडी भागका केही स्थानका साथै लुम्बिनी र सुदूरपश्चिम प्रदेशका तराई क्षेत्रका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ । देशको उच्च पहाडी तथा हिमाली भागका एकदुई स्थानमा हल्का हिमपातको सम्भावना पनि रहेको विभागले अहिले बिहान छ बजे जारी गरेको मौसम बुलेटिनमा उल्लेख छ । त्यसैगरी, आज राति कोशी, मधेस, वागमती, गण्डकी र लुम्बिनी प्रदेशलगायत देशका पहाडी भागमा आंशिक देखि साधारणतया बदली रही बाँकी भागमा मौसम मुख्यतया सफा रहने छ । मधेस र लुम्बिनी प्रदेशलगायत कोशी, बागमती, गण्डकी कर्णाली प्रदेशका पहाडी भागका केही स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ । विभागका अनुसार । कोशी, गण्डकी र कर्णाली प्रदेशका उच्च पहाडी तथा हिमाली क्षेत्रमा हल्का हिउँपर्नसक्ने छ । आगामी २४ घण्टामा कोशी र गण्डकी प्रदेशको केही स्थान तथा बाँकी प्रदेशको पहाडी भागका केही भेगका साथै लुम्बिनी र सुदूरपश्चिम प्रदेशका तराई भागका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना रहेको छ । विभागले देशको उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेकाले सतर्कता अपनाउन अनुरोध गरेको छ । काठमाडौँ उपत्यकाको अहिलेको तापक्रम २० डिग्री सेल्सियस छ । आज यहाँको अधिकतम तापक्रम २८ देखि ३० डिग्री सेल्सियसकाबीच रहने विभागको पूर्वानुमान छ ।"
