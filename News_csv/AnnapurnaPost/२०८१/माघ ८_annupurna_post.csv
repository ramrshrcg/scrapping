शीर्षक,विवरण
ट्रम्पले हस्ताक्षर गरेका कार्यकारी आदेश र चुनौतीहरू,"काठमाडौं : डोनाल्ड ट्रम्पले अमेरिकाको ४७औं राष्ट्रपतिको सपथ लिएलगत्तै आप्रवास, जलवायु परिवर्तन र सजाय माफीलगायत विषयमा कार्यकारी आदेश जारी गरे। ट्रम्पले जारी गरेको कार्यकारी आदेश संसदले बनाउने कानुन बराबरकै मानिन्छ। तर, यस कानुनलाई अदालत वा अब आउने राष्ट्रपतिहरूले नमान्न पनि सक्छन्। ट्रम्पले जारी गरेको कार्यकारी आदेशले भविष्यमा विभिन्न चुनौतीको सामना पनि गर्नुपर्ने हुनसक्छ। सोमबार राष्ट्रपतिको सपथ लिएपछि ट्रम्पले अमेरिकाको केके नीतिमा परिवर्तन गरे। आउनुस् जानौं। आप्रवासन ट्रम्पले सुरुवातमै आप्रवासन नीतिलाई कडाई गर्ने घोषणा गरे। उनले अमेरिकाको दक्षिणी सीमा अर्थात् मेक्सिकोसँग जोडिएको सीमामा आपतकालीन घोषणा गर्ने आदेशमा हस्ताक्षर गरे। यही सीमाबाट अमेरिकामा अवैध प्रवेश हुने गरेको बताइन्छ। उक्त आदेश जारी गरेपछि ट्रम्पले 'यो ठूलो कुरा' भएको बताए। त्यस्तै यसअघि आप्रवासीले जन्म दिएका बच्चाले स्वतः अमेरिकी नागरिकता प्राप्त गर्थे। ट्रम्पले त्यसको प्रावधानमा पनि बदलाव ल्याएका छन्। अमेरिकामा रहेका शरणार्थीहरूको पुनर्वास नीतिमा पनि फेरबदल गरिएको बीबीसीले उल्लेख गरेको छ। सीमा बन्द गर्ने आदेश ट्रम्पले अमेरिकी सीमाहरू बन्द गर्ने घोषणा पनि गरेका छन्। सीमावर्ती क्षेत्रबाट अवैध लागुऔषध तस्करी हुने गरेको उनको भनाइ छ। मानव बेचबिखनसहितका आपराधिक गतिविधिलाई रोक्ने ट्रम्पले घोषणा गरेका छन्। मेक्सिको सीमामा पर्खाल अमेरिकाको दक्षिण सीमामा आपतकालीन घोषणा गर्दै ट्रम्पले ठूलो पर्खाल निर्माण गर्ने बताएका छन्। ट्रम्पले अधिकारीहरूलाई निर्देशन दिँदै मेक्सिको सीमानामा फेरि एकपटक पर्खालको निर्माण काम थालिने निर्देशन दिए। यद्यपि, यस कामलाई कसरी कार्यान्वयनमा लैजाने विषय खुलिसकेको छैन। सन् २०१६ मा राष्ट्रपति हुँदा पनि उनले सो सीमा क्षेत्रमा पर्खा बनाउने आदेश दिएका थिए। केही क्षेत्रमा पर्खाल बनाइए पनि अधिकांश क्षेत्रमा निर्माण हुन सकेको थिएन। त्यस्तै मेक्सिकोबाट आउने शरणार्थीका लागि पनि ट्रम्पले नयाँ कार्यदेश जारी गरेका छन्। पहिलो कार्यकालमा पनि ट्रम्पले ७० हजार शरणार्थीलाई मेक्सिको फिर्ता पठाएका थिए। आप्रवासीमाथि रोक त्यस्तै बाइडेन प्रशासनले सुरु गरेको योजनालाई पनि ट्रम्पले रोक लगाएका छन्। बाइडेनले क्युबा, हाइटी, निकारगुआ र भेनेजुयलाबाट करिब २० हजार आप्रवासीलाई अमेरिकामा शरण दिने घोषणा गरेका थिए। ट्रम्पले उक्त योजना उल्टाइदिएका हुन्। डब्लुएचओबाट बाहिरिए ट्रम्पले विश्व स्वास्थ्य संगठन (डब्लुएचओ)बाट अमेरिकालाई निकाल्ने कार्यकारी आदेश पनि जारी गरेका छन्। उनले यसलाई ठूलो फैसला भएको बताएका छन्। यसअघि पनि उनले अमेरिकालाई डब्लुएचओबाट निकालेका थिए। तर, बाइडेन राष्ट्रपति चुनिएपछि उक्त आदेश फिर्ता लिएका थिए। टिकटक गत शनिबार अमेरिकामा टिकटकले आफ्नो सेवा बन्द गरेको थियो। राष्ट्रपति ट्रम्पकै आग्रहमा टिकटक एक दिन नबित्दै सुचारु भएको थियो। त्यसबारे ट्रम्पले ७५ दिनको अल्टिमेटमसहित कार्यकारी आदेश जारी गरेका छन्। अब टिकटकले ७५ दिनभित्र आफ्नो ५० प्रतिशत हिस्सेदारी अमेरिकी साझेदारलाई बिक्री गर्नुपर्नेछ। अन्यथा अमेरिकामा फेरि टिकटक बन्द हुने अवस्था आउनसक्छ। अर्बपति एलन मस्कलाई जिम्मेवारी अर्बपति एलन मस्कलाई ट्रम्पलाई डीओजीई बनाउनेसम्बन्धी निर्देशनमा हस्ताक्षर गरेका छन्। बीबीसीका अनुसार मस्कका लागि ट्रम्पले नयाँ विभाग बनाएका छन्। जसले सरकारी खर्च कम गर्नका लागि सुझाव दिनेछ। मस्कले २० कर्मचारीसहित उक्त विभाग चलाउने बताइएको छ। सरकारी नियुक्तिमा बन्देज ट्रम्पले सरकारी नियुक्तिमा पनि बन्देज लगाएका छन्। उनले सैन्य भर्ती र संघीय नियुक्तिमा रोक लगाउने आदेशमा हस्ताक्षर गरेका हुन्। त्यस्तै संघीय कर्मचारीलाई 'वर्क फ्रम होम'को सुविधा दिइने छैन। सबै कार्यालयमै आएर काम गर्नुपर्नेछ। बाइडेनको नीतिमा उलटफेर ट्रम्पले पूर्व राष्ट्रपति जो बाइडेनले जारी गरेका ८० वटा कानुनलाई निष्क्रिय बनाएका छन्। यसभित्र कुनकुन कानुन पर्छ भन्ने खुलाइएको छैन। त्यस्तै संघीय इजेन्सीमाथि नयाँ कानुन जारी गर्न रोक्नेसम्बन्धी आदेश पनि जारी गरेका छन्। उनले एजेन्सीहरूलाई आफू अनुकूल चलाउनका लागि यस्तो गरिएको समाचार एजेन्सीहरूले उल्लेख गरेका छन्। अमेरिकामा अब महिला र पुरुष मात्रै ट्रम्पले कार्यकारी आदेश जारी गर्दै अमेरिकामा केवल महिला र पुरुषमात्र रहने बताएका छन्। यसले अमेरिकामा अब पुरुष र महिलालाई मात्र मान्यता दिइनेछ। त्यस्तै डीईआई अर्थात् डाइभर्सिटी, इक्विटी र इनक्लुसिभजस्ता योजनामा पनि रोक लगाइएको छ। यसमा आदेशमा संघीय सबै एजेन्सीहरू पर्छन्। मेक्सिको खाडीको नाम बदलियो ट्रमप्ले कार्यकारी आदेश जारी गर्दै मेक्सिको खाडीको नाम बदलेर अमेरिकाको खाडी नाम दिइएको छ। यसै आदेशअनुसार अलस्काको माउन्ट देनालीको नाम बदलेर अमेरिकाको २५औं राष्ट्रपति विलियम मैकिन्ली नाम राखिएको छ। जलवायु परिवर्तन र ऊर्जा ट्रम्पले बढ्दो तापमानविरुद्ध लड्ने अन्तर्राष्ट्रिय स्तरमा हुने पेरिस जलवायु सम्झौताबाट अलग हुने आदेश पनि जारी गरेका छन्। पहिलो कार्यकालमा पनि ट्रम्पले पेरिस सम्झौताबाट अलग हुने घोषणा गरेका थिए। बाइडेन आएपछि उक्त नीति खारेज गरिएको थियो। १५ सयलाई सजाय माफ ट्रम्पले सन् २०२१ मा क्यापिटल हिलमा भएको हिंसाको आरोपमा पक्राउ परेका १५ सय समर्थकको सजाय माफ गरेका छन्। ट्रम्पले यस घटनालाई बन्धक बनाइएको भनेर व्याख्या गर्दै आएका छन्। त्यस्तै अर्थव्यवस्था र ऊर्जा क्षेत्रमा राष्ट्रिय आपतकालको घोषणा पनि गरेका छन्।"
नेपाल अमेरिका एकता समाजमा नयाँ कार्यसमिति,"क्यालिफोर्निया : क्यालिफोर्नियाको लस एन्जल्समा सक्रिय नेपाल अमेरिका एकता समाजमा नयाँ कार्यसमिति गठन भएको छ। समाजको आइतबार सम्पन्न साधारणसभा तथा अधिवेशनबाट अर्जुन पौडेलको अध्यक्षतामा नयाँ कार्यसमिति गठन भएको हो। गठित समितिको उपाध्यक्षमा राजेश निरौला, उपाध्यक्षमा रमेश श्रेष्ठ, महासचिवमा अजित बाबु घिमिरे, सचिवमा डा।दिलासा न्यौपाने र कोषाध्यक्षमा अमित महतो रहेका छन्। त्यस्तै, सदस्यहरूमा उत्तम थापा, महेन्द्र मगर, भूमिराज कंडेल, हरिश पौडेल र लोकराज पडाल रहेका छन्। कार्यसमितिको गठनअघि समाजका अध्यक्ष रोशन अधिकारीको अध्यक्षता र नेपाल सरकारका महावाणिज्यदूत ऋषि पुनाखर ढकालको आतिथ्यतामा साधारणसभाको उद्घाटन सत्र सम्पन्न भएको थियो। सचिव शम्भु शिवाकोटीले सहजीकरण गरेको कार्यक्रममा समाजसेवी बेद भक्त जोशी, गैरआवासीय नेपाली संघ, अन्तर्राष्ट्रिय समिति अमेरिकाज क्षेत्र महिला संयोजक तथा निर्वाचन समिति संयोजक इन्दिरा त्रिपाठी, एनआरएनए अमेरिकाका उपाध्यक्ष ज्ञानेन्द्र गुरुङ, श्री पशुपतिनाथ फाउण्डेशन लसएन्जल्सका अध्यक्ष बिमल श्रेष्ठ, पूर्व अध्यक्ष भक्त थापा, बोर्ड अफ ट्रष्टी अध्यक्ष एकराज पाण्डे, विधान समिति संयोजक राजेन्द्र शिवाकोटी, एनडब्लुजिएन, लसएन्जल्स अध्यक्ष सपना सेढाई, नेपाल अमेरिका पत्रकार संघका कार्यसमिति सदस्य हेमराज बराललगायतले धारणा राखेका थिए।"
रणनीतिक योजना बनाएर काम गर्न बैंक तथा वित्तीय संस्थाका प्रमुखलाई अर्थमन्त्रीको निर्देशन,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले उचित प्रतिफल आउने गरी काम गर्न सरकारी बैंक तथा वित्तीय र गैर वित्तीय संस्थाका अध्यक्ष तथा प्रमुख कार्यकारी अधिकृतलाई निर्देशन दिएका छन्। अर्थ मन्त्रालयमा आयोजित बैठकमा अर्थमन्त्री पौडेलले सरकारी बैंक तथा वित्तीय र गैर वित्तीय संस्थाहरुलाई आवश्यक पर्ने नीति तथा कानुन बनाउन मन्त्रालयले आवश्यक सहजीकरण गर्ने बताएका हुन्। उनले परिवर्तित सन्दर्भमा रणनीतिक योजना बनाएर त्यसका लागि अग्रसरता लिन निर्देशन दिए। उनले सामान्य अवस्थाको प्रगतिले नपुग्ने भन्दै अहिले देखा परेका समस्याहरुलाई समाधान गर्न सार्थक पहल लिनुपर्ने बताए। अर्थमन्त्री पौडेलले समस्यालाई आआफ्नो जिम्मेवारी र सीमामा रहेर काम गर्न संस्थाको विश्वसनियतालाई बढाउने गरी काम गर्न निर्देशन दिए। साथै खराब कर्जाको आकार घटाउँदै प्रतिफल दिने ठाउँमा लगानी गर्नुपर्नेमा जोड दिए। सरकारी बैंक तथा वित्तीय र गैर वित्तीय संस्थाका अध्यक्ष तथा प्रमुख कार्यकारीहरुले केही ठाउँमा कर्जा असुलीमा समस्या रहेको भन्दै पूँजीको वृद्धि र लागनी विस्तारका लागि केन्द्रित हुने बताएका थिए। बैठकमा अर्थ सचिव, राजस्व सचिव, राष्ट्रिय वाणिज्य बैंक, नेपाल बैंक लिमिटेड, कृषि विकास बैंक, कर्मचारी सञ्चय कोष, ग्रामीण विकास लघु वित्त वित्तीय संस्था, निक्षेप तथा कर्जा सुरक्षण कोष लगायतका अध्यक्ष तथा प्रमुखहरुको सहभागिता थियो।"
प्रधानमन्त्री ओलीसँग बेलायती राजदूत फेनको भेटवार्ता,"काठमाडौं : प्रधानमन्त्री केपी शर्मा ओलीसँग नेपालका लागि संयुक्त अधिराज्य बेलायतका राजदूत रोब फेनले आज शिष्टाचार भेट गरेका छन् । प्रधानमन्त्री तथा मन्त्रिपरिषद्को कार्यालय, सिंहदरबारमा आज दिउँसो उनीहरुबीच भेट भएको हो। भेटमा दुई पक्षीय सम्बन्ध र हितका विविध विषयमा छलफल भएको थियो। भेटमा बेलायती राजपरिवारका सदस्य डुक अफ इडिनबर्गको आशन्न नेपाल भ्रमणका विषयमा पनि छलफल भएको प्रधानमन्त्री सचिवालयले जनाएको छ ।"
"सुप्रिम सहकारी ठगी प्रकरण : भैरहवा आइपुगे रवि लामिछाने, भोलि अदालतमा उपस्थित हुने","भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्धक निर्देशक रवि लामिछाने जिल्ला अदालत रुपन्देहीमा उपस्थित हुनका लागि मंगलबार भैरहवा आइपुगेका छन्। लामिछानेमाथि जिल्ला अदालत रुपन्देहीमा सहकारी ठगी र संगठित अपराधमा मुद्दा दर्ता भएपछि अदालतमा उपस्थित हुनका लागि भैरहवा आइपुगेका हुन्। बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा गत माघ ६ गते अदालतमा दर्ता भएको पुरक अभियोगपत्रमा उनलाई प्रतिवादी बनाइएको छ। बुद्ध एयरलाइन्सको उडान नम्बर यू ४८५९ बाट श्रीमती निकिता पौडेल लामिछानेका साथ मंगलबार साँझ उनी भैरहवा आइपुगेका पुगेका हुन्। रास्वपा स्रोतका अनुसार अदालतमा मुद्दा दर्ता भएपछि उनी आफैँ अदालतमा उपस्थित हुनका लागि भैरहवा आएका हुन्। हालसम्म सहकारीको रकम अपचलन गरेको कसुरमा जिल्ला अदालत रुपन्देहीमा कुल ४२ जना विरुद्ध मुद्दा दर्ता भएको छ। यी ४२ जनाबाट सहकारी ठगी, संगठित अपराध र सम्पत्ति शुद्धिकरण मुद्दामा कुल एक अर्ब ४३ करोड ८६ लाख २ हजार एक सय ३५ रुपैयाँ बिगो मागदावी गरिएको छ। सुप्रिम बचत तथा ऋण सहकारी संस्थामा एक हजार ९ सय ३ तीन जना बचतकर्ता छन् भने एक हजार ८ सय ७२ जनाले कुल ४२ जनाविरुद्ध इलाका प्रहरी कार्यालय बुटवलमा जाहेरी दर्ता गराएका हुन्। लामिछाने पोखराको सूर्यदर्शन सहकारी र काठमाडौंको कालिमाटीस्थित स्वर्णलक्ष्मी सहकारीको रकम ठगीको अभियोगमा धरौटी बुझाएर रिहा भएका छन्। कास्की जिल्ला अदालतमा ६५ लाख र काठमाडौं जिल्ला अदालतमा ६० लाख धरौटीमा लामिछाने थुनामुक्त भएका हुन्।"
गुडिरहेको बसबाट खसेर एक महिलाको मृत्यु,गुल्मी : गुल्मीमा गुडिरहेको बसबाट खसेर एक महिलाको मृत्यु भएको छ। मदन भण्डारी राजमार्गअन्तर्गतको तम्घास सिमलटारी सडकखण्डको धनार्जीमा बसबाट खसेर इस्मा गाउँपालिका५ रातामाटाकी शान्ति कुमालको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक चिरञ्जीवी दाहालले जानकारी दिए। बुटवलदेखि अर्खावाङ्ग जाँदै गरेको लु१ख ५७३६ नम्बरको बसबाट खसेर घाइते भएकी ३९ वर्षीय कुमाललाई अस्पतालले मृत घोषणा गरेको हो। मंगलबार दिउँसो २ बजे धुर्कोट गाउँपालिका५ धनार्जी उक्त घटना भएको थियो। प्रहरी उपरीक्षक दाहालका अनुसार कुमाल बसबाट ओर्ली भाडाको विषयमा विवाद भएको थियो। महिला गुडिरहेको बसको ढोकामा झुण्डिन खोज्दा खसेर घाइते भएकी थिइन्। बसबाट खसेर घाइते भएकी कुमाललाई उपचारको लागि सदरमुकाम तम्घासस्थित गुल्मी अस्पतालमा ल्याएको थियो। अस्पातलले मृत घोषणा गरेको प्रहरीले जनाएको छ। अहिले बस र चालकलाई नियन्त्रणमा लिई घटनाबारे प्रहरीले थप अनुसन्धान अगाडी बढाएको छ।
लेखा समितिले प्रभावकारी काम गर्न नसकेको सांसदहरूको आरोप,"काठमाडौं : सांसदले संघीय संसद् प्रतिनिधिसभाअन्तर्गतको सार्वजनिक लेखा समितिले प्रभावकारी रूपमा काम गर्न नसकेको गुनासो गरेका छन्। समितिको मंगलबार बैठकमा सांसदले समितिको कार्यशैली र सभापति ऋषिकेश पोखरेलको क्षमतामाथि प्रश्न उठाएका हुन्। समितिको बैठक नियमित बस्न नसकेको, समितिमा परेका उजुरीको छानबिन हुन नसकेको, समितिमार्फत यसअघि विभिन्न निकायलाई दिएका निर्देशन कार्यान्वयनको अवस्थाबारे खोजीनीति नगरेकोलगायत विषयमा सांसदले असन्तोष व्यक्त गरे। नेकपा माओवादी केन्द्रका सांसदले भने लेखा समितिको सभापति प्रतिपक्ष दलले पाउनुपर्ने विषयसमेत उठाएका छन्। सांसद लेखनाथ दाहालले सत्तापक्ष दलकै सांसद समितिको सभापति रहेकाले समितिको काम प्रभावकारी हुन नसकेको आरोप लगाए। सार्वजनिक लेखा समिति सरकारको लाचार छाया जस्तो हुँदै गएको छ। यसकारण समितिको नेतृत्व प्रमुख प्रतिपक्ष दलले पाउनुपर्छ, दाहालले भने। सांसद रामकृष्ण यादवले लेखा समितिले यसअघि दिएका निर्देशन कार्यान्वयनको अवस्थाबारे पनि समितिमा छलफल गरिनुपर्ने बताए। हामीले कुन निकायलाई कति निर्देशन दिएका छौँ र त्यसको कति कार्यान्वयन भयो भनेर सबै मन्त्रालयका सचिवसँग छलफल गरिनुपर्छ, यादवले भने। त्यस्तै, सांसद डा अमरेशकुमार सिंहले लेखा समितिको बैठक नियमित बस्नुपर्नेमा जोड दिए। त्यस्तै, लेखा समितिको अधिकार क्षेत्रभित्र पर्ने विषयमा सरकारले ल्याएको अध्यादेश संविधान र कानूनसम्मत् छन् या छैनन् भनेर समितिमा छलफल गरिनुपर्ने सांसद सिंहले बताए। सांसद गोकुलप्रसाद बाँस्कोटाले सरकारको निगरानी संसद्ले गर्ने भएकाले समिति प्रभावकारी रूपमा चल्न सक्नुपर्ने बताए। त्यस्तै, बेरुजु फर्स्योट सम्परीक्षणका कामलाई समितिले तीव्रता दिनुपर्ने उनको भनाइ छ। समितिमा परेका उजुरीको प्रकृति हेरेर कुन उजुरीमाथि तत्काल छलफल गर्ने र कुनमा नगर्ने भनेर निर्क्योल गर्न नसक्नु पनि समितिको कमजोरी रहेको बाँस्कोटाको भनाइ छ। सांसद अर्जुन नरसिंह केसीले लेखा समिति सुशासनको संवाहक रहेको बताउँदै सरकारले अध्यादेशमार्फत ल्याएको आर्थिक कार्यविधि तथा वित्तीय उत्तरदायित्व ऐनसम्बन्धी व्यवस्थालाई समितिले गम्भीरतासाथ अध्ययन गर्नुपर्ने बताए। म आफै सत्तापक्ष सांसद भएपछि अध्यादेशमार्फत कानून ल्याउनु अलोकतान्त्रिक तरिका हो भन्छु। यो अवैधानिक होइन तर लोकतान्त्रिक पनि होइन। आर्थिक कार्यविधि वित्तीय उत्तरदायित्व र भूमिसुधार ऐनमा अध्यादेशबाट ल्याइएका विषय बदनियतपूर्ण रूपमा आएका छन्, सांसद केसीले भने। अध्यादेशमार्फत शासन गर्ने खराब संस्कारलाई परिवर्तन गर्दै जानुपर्ने आवश्यकता उनले औँल्याए। त्यस्तै, धितोपत्र बोर्डले कम्पनीलाई प्राथमिक सार्वजनिक निष्कासन (आईपीओ) जारी गर्न अनुमति दिँदा र नयाँ स्टक एक्सचेन्ज खोल्ने प्रक्रिया अघि बढाउँदा चलखेल भएको सांसद केसीको आरोप छ। नयाँ स्टकका लागि लाइसेन्स दिने कुरामा ठूलो खेल भएको भन्ने छ। अहिले भएको स्टक एक्सचेन्जको क्षमता बढाउनुको साटो अर्को राख्नुको कारण के हो? त्यसबारे लेखा समितिले थाहा पाउनुपर्छ, केसीले भने। सांसद ज्वालाकुमारी साहले समितिमा छलफल गरिने विषय प्राथमिकीकरण गर्नुपर्ने र उपसमितिका काम प्रभावकारी बनाइनुपर्ने बताइन्। सांसद जनार्दन शर्माले सत्तापक्ष सांसदले लेखा समिति चलाउँदा कमजोर बनेको आरोप लगाउँदै सभापति प्रतिपक्ष दलले पाउनुपर्ने बताए। त्यस्तै, सरकारले अध्यादेशमार्फत ल्याएका केही कानूनी व्यवस्था गम्भीर प्रकृतिका रहेको उनको भनाइ छ। अध्यादेश सरकारको अधिकार हो। तर अध्यादेशमा के लेखियो भन्ने कुरा महत्त्वपूर्ण छ। भूमिसम्बन्धी अध्यादेशले सार्वजनिक सम्पत्तिको संरक्षण गर्ने कुरामा प्रश्न खडा गरेको छ, उनले भने। सांसद अच्युतप्रसाद मैनालीले समितिका बैठक नियमित हुन नसकेको बताए। त्यस्तै, पछिल्लो समय व्यवसायीले सिमेन्टको मूल्य बढाउँदा उपभोक्ता समस्यामा परेको भए पनि यस विषयमा सरकार र मातहतका कुनै पनि निकायले अध्ययन, छानबिन तथा अनुगमन हुन नसकेको बताए। सांसद राजेन्द्रकुमार केसीले पनि समितिको काम प्रभावकारी हुन नसकेको बताए। जुन गतिमा लेखा समिति जान सक्नुपर्थ्यो, त्यो गतिमा जान नसकेको जस्तो देखियो। हामी केबल महालेखापरीक्षकको वार्षिक प्रतिवेदन र सरकारको आयव्यय हेर्ने कुरामा मात्रै अल्झियौँ, केसीले भने, पछिल्लो समय सिमेन्टमा ५० प्रतिशतसम्म मूल्य वृद्धि भएको छ। यो किन भयो? समितिले यस्ता कुरा पनि हेर्नुपर्छ। त्यस्तै, सरकारले आर्थिक कार्यविधि तथा वित्तीय उत्तरदायित्व ऐनमा अध्यादेशमार्फत संशोधन गरेर लेखा समितिको अधिकार क्षेत्र नै कटौती गरेको उनको भनाइ छ। महालेखापरीक्षक कार्यालयले नै बेरुजु सम्परीक्षण गर्ने व्यवस्थासहित अध्यादेश आएको छ । जसले अडिट गर्यो उसैले सम्परीक्षण गर्ने हो भने लेखा समितिको क्षेत्राधिकार के हो ? यस्तो अवस्थामा त समिति सरकारको लाचार छाया मात्रै बन्छ, केसीले भने। सांसद हरि ढकालले पनि लेखा समितिको कार्यसम्पादनमा प्रश्न उठाए। समितिबाट यसअघि भएका निर्देशनको कार्यान्वयन अवस्था कस्तो छ भनेर अहिले समितिले सरकारसँग प्रश्नसमेत गर्न नसकेको उनको आरोप छ। सांसद योगेशकुमार भट्टराईले सरकारले अध्यादेशमार्फत कानून ल्याउनु असंसदीय र असंवैधानिक नभएको स्पष्ट पार्दै अध्यादेशमा विषयवस्तु के हुन भन्ने कुरामा भने समिति चनाखो हुनुपर्ने बताए। त्यस्तै, समितिले दिएका निर्देशन कार्यान्वयनको लेखाजोखा गर्नुपर्ने पनि उनको भनाइ छ। सांसद अमनलाल मोदीले लेखा समिति सभापतिमाथि प्रश्न उठेकाले सभापतिले मार्गप्रशस्त गर्नुपर्ने धारणा राखे। सांसद तारा लामा तामाङले लेखा समितिमा समितिले गर्नुपर्ने कामभन्दा पनि राजनीतिक विषय बढी उठ्ने गरेको र सांसदहरूले सार्वजनिक खपतका लागि समितिमा अनावश्यक कुरा उठाउने गरेको आरोप लगाए। सांसद देवप्रसाद तिमल्सेनाले सिमेन्ट तथा छडको मूल्य बढेको, बाढी तथा भूकम्पपीडितले राहत नपाएको, हुलाकी राजमार्गलगायत विभिन्न सडक निर्माणमा ढिलाइ भएको लगायतका विषयलाई समितिले गम्भीरताका साथ लिनुपर्ने बताए। सांसद सञ्जयकुमार गौतमले पनि लेखा समितिको प्रभावकारितामा प्रश्न उठेको बताए। अध्यादेशबाट लेखा समितिको अधिकार कटौती भएको भएको विषयमा छलफल चलाइनुपर्ने उनको भनाइ छ। यसरी अधिकांश सांसदले समितिको कार्यक्षमता र शैलीमाथि प्रश्न उठाएपछि सभापति ऋषिकेश पोखरेलले भने त्यसको बचाउ गरेका थिए। समितिले काम गरेन भनेर गलत भाष्य स्थापित भइरहेको छ। म तपाईंहरूलाई समितिमा पछिल्लो सात वर्षमा भएको काम र हामीले पछिल्लो दुई वर्षमा गरेको कामको मूल्यांकन गर्न अनुरोध गर्छु, सभापति पोखरेलले भने। समितिमा परेका उजुरीको प्राथमिकता निर्धारण गर्न उपसमिति गठन भएको छ भने सिमेन्ट तथा छडको मूल्य बढेको विषयमा उद्योग, वाणिज्य तथा आपूर्ति मन्त्रालयसँग जवाफ माग्ने निर्णय समितिको मंगलबारको बैठकले गरेको छ।"
टेक्सासको पशुपति मन्दिर निर्माणका लागि लाख डलर बढी सहयोग,"टेक्सस : युलेसमा निर्माणाधीन बहुआयामिक महत्त्वको पशुपतिनाथ मन्दिर तथा बौद्व स्तुपाका लागि व्यवसायी नरेश राज पाण्डेले एक लाख ११ हजार अमेरिकी डलर सहयोग गरेका छन्। वाल अफ अनर हुने क्रममा पाण्डेले यसअघि दान गरेको राशिमा थप दान रकम थप्दै एक लाख ११ हजार अमेरिकी डलर पुर्याएका हुन्। सो रकम दान गर्दै वाल अफ अनर बन्ने पाण्डे दोस्रो सहयोगी हुन्। यसअघि, अर्का व्यवसायी शैलेन्द्र मानन्धर एक लाख बढी रकम दान गरी वाल अफ अनर बनिसकेका छन्। यहाँको नेपाली समुदाय सामुदायिक केन्द्रसहीत नमूना पशुपतिनाथ मन्दिर तथा बौद्व स्तुपा निर्माणमा जुटेको छ। सबैको सहयोग रहे परियोजना छिट्टै पूरा हुने विश्वास मन्दिरको बोर्ड अफ ट्रष्टीका अध्यक्ष डा प्रेम अधिकारीले बताए।"
अरनिको राजमार्ग मर्मत सम्भारका लागि चार अर्ब ४६ करोड माग,"सिन्धुपाल्चोक : अरनिको राजमार्ग अन्तर्गत सिन्धुपाल्चोकको बन्देउदेखि चीन सीमाना लिपिङसम्मको सडक मर्मत एवं स्तरोन्नति गरिने भएको छ। सडक डिभिजन कार्यालय चरीकोटले सडक मर्मत एवं स्तरोन्नतिका लागि सरकारसँग चार अर्ब ४६ करोड रुपियाँ बजेट मागको प्रस्ताव गरेको छ। उक्त सडकखण्ड मर्मत एवं स्तरोन्नतिका लागि सडक डिभिजन कार्यालयले राष्ट्रिय योजना आयोगमा आवश्यक रकम, जनशक्तिलगायतका प्रस्ताव पेस गरेको छ। प्रस्तावित बजेटमा सहमति कायम भएर अर्थ मन्त्रालयबाट रकमसमेत निकासा हुने कुरामा आशावादी रहेको डिभिजन प्रमुख अमितकुमार श्रेष्ठले बताए। २८ किलोमिटर लम्बाइको बन्देउबाह्रबिसे सडकखण्ड मर्मतका लागि ५० करोड र २६ दशमलव ५ किलोमिटर लम्बाइको बाह्रबिसेलिपिङसम्मको सडक स्तरोन्नतिका लागि दुई अर्ब ५३ करोड ५२ लाख र बन्देउदेखि लिपिङसम्मको १० ठूला पहिरो रोकथाम र मर्मतका लागि एक अर्ब रुपैयाँ बजेट प्रस्ताव माग गरेको श्रेष्ठले जानकारी दिए। सरकारले आयोगको म्याद थपेसँगै आवश्यक प्रक्रिया अगाडि बढाएर सो सडकखण्ड मर्मत एवं स्तरोन्नतिका लागि अर्थ मन्त्रालयले बजेट विनियोजन गर्ने सडक डिभिजनले जनाएको छ। भौगोलिक हिसाबले बाह्रबिसेलिपिङसम्मको कोदारी राजमार्ग जटिल स्थान हो। सडक डिभिजनको प्रस्तावमा उक्तखण्डमा दायाँबायाँ ३० मिटर मात्रै सडक क्षेत्राधिकार कायम गर्ने उल्लेख गरिएको छ। विगतमा उक्त खण्डमा ५० मिटर क्षेत्राधिकार तोकिएको थियो। उक्त सडकखण्डको भौगोलिक अवस्था अत्यन्तै जोखिम भएकाले सडक सीमा घटाएको हो। सो खण्डको सडक चौडा गर्न भूगोलको अवस्था कमजोर भएकाले हालका लागि बढीमा ९ दशमलव ४५ मिटर सडक चौडा र कालोपत्रे निर्माण गरिने प्रस्ताव पेस गरिएको डिभिजन प्रमुख श्रेष्ठले बताए। बन्देउदेखि लिपिङसम्मको सडकखण्ड मर्मत एवं स्तरोन्नति गर्न सडक डिभिजन लागेपछि लिपिङ, तातोपानी, खोकुण्डोल, चाकु, बसेरी, बाह्रबिसे, लामोसाँघु, खाडीचौर, अँधेरी, कोठे, बलेफी, भैंसे, सुकुटे, चेहेरलगायतका सडक किनाराका स्थानीयको निजी आवास भत्किने अवस्था आउँछ तर स्थानीयले भने सरकारले उचित मुआब्जा र बैङ्क फुकुवा गरेमा सडक मर्मत एवं स्तरोन्नतिका लागि आफूहरू बाधक नबन्ने बताउँदै आएका छन्। सडक डिभिजन कार्यालयले सडक किनाराका स्थानीयसँग सहमति गरेर मर्मत एवं स्तरोन्नतिका काम गर्ने जनाएको छ।"
पूर्वगाविस अध्यक्षका छोरा मृत फेला,महोत्तरी : सोनमामा एक युवकको शव बेवारिसे अवस्थामा फेला परेको छ। सोनमा गाउँपालिका२ मा गाउँको छेउमा स्थानीय २९ वर्षीय ज्ञानु भनिने नरेन्द्र यादवको शव भेटिएको छ। अर्धनग्न अवस्थामा रहेको उक्त युवकको शव घाँटी थिचिएको अवस्थामा फेला परेको महोत्तरी प्रहरीले जनाएको छ। जिल्ला प्रहरी कार्यालय महोत्तरीका प्रमुख प्रहरी उपरीक्षक नकुल पोखरेलले हत्याको आशंका भएतापनि यस सम्बन्धमा थप अनुसन्धान भइरहेको जानकारी दिए। यकिन विवरण पोस्टमार्टम रिपोर्ट र अनुसन्धानपछि भन्न सकिने एसपी पोखरेलले बताए। मृतक यादव सोनमा गाविसका पूर्वअध्यक्ष गोकुल यादवको छोरा रहेका छन्।
सप्तकोशीको कटान रोक्न भारतसँग सहमति गरेर अघि बढ्छौं : गृहमन्त्री लेखक,"उदयपुर : गृहमन्त्री रमेश लेखकले सप्तकोशी नदीको कटान स्थायी रुपमा रोक्न भारतसँग सहमति गरेर अघि बढ्ने बताएका छन्। उदयपुरको बेलका नगरपालिका क्षेत्रस्थित सप्तकोशी नदीको कटान क्षेत्रको मंगलबार अनुगमन गर्दै उनले कटान रोक्न आवश्यक पहल गरिने बताएका हुन्। सप्तकोशीले गर्ने कटान रोक्न अस्थायी र दीर्घकालिन योजनासहित सरकारले कदम चाल्छ, गृहमन्त्री लेखकले भने। तत्कालका लागि विपद् व्यवस्थापन विभागबाट अस्थायी योजना सञ्चालन गरेर भए पनि कटान रोक्न पहल गरिने उनको भनाइ थियो। गृहमन्त्री लेखकले आज बेलका नगरपालिका८ को सिसौली, सप्तकोशी पुल क्षेत्रको लाहुरेखोँज र वडा नं ७ का कोठु क्षेत्रको नदी कटान क्षेत्रको अवलोकन गरेका थिए। तत्काल बेलकास्थित सप्तकोशी पुलदेखि तीन किलोमिटर तलसम्म अस्थायी तटबन्धको योजना तयार गरेर नियन्त्रण गरिने तथा सप्तकोशी पुलदेखि ११ किलोमिटर तल सप्तरीसम्मको क्षेत्र कटान रोक्न स्थायी योजना ल्याउने तयारी गरिएको उनको भनाई छ। बर्सेनि सप्तकोशीको बाढीले तटीय क्षेत्रमा कटान गर्दै आएको छ। कटानका कारण यहाँ सयौँ परिवार विस्थापित भएका बेलका नगरपालिकाका नगरप्रमुख अशोक कार्कीले बताए। तत्काल उच्च जोखिम रहेको तीन किलोमिटर क्षेत्रमा यसै वर्षदेखि अस्थायीरुपमा भए पनि तटबन्धको योजना अघि बढाउन गृहमन्त्री लेखकमार्फत सरकारको ध्यानाकर्षण गराएका छौँ , उनले भने।"
इन्डोनेसियामा बाढीपहिरोमा परी कम्तिमा १७ जनाको मृत्यु,"काठमाडौं : इन्डोनेसियाको पेकालोङ्गन रिजेन्सीमा आएको बाढीपहिरोमा परी कम्तीमा १७ जनाको मृत्यु भएको जनाएको छ। राष्ट्रिय प्रकोप व्यवस्थापन एजेन्सी (बीएनपीबी)का अनुसार १० जना अझै बेपत्ता छन्। पेकालोङ्गनका फादिया अराफिकले भने, धेरै उपजिल्लाहरूले यस्तै घटनाहरू अनुभव गरे तापनि पेटुङ्क्रिओनो सबैभन्दा बढी प्रभावित भएको थियो। सोमबार रातिदेखि मङ्गलबार बिहानसम्म भारी वर्षाले पेटुङ्क्रिनो उपजिल्लामा अचानक बाढी र पहिरो निम्त्यायो। अधिकारीहरूले मानिसहरूलाई सावधानी अपनाउन र नदीहरूबाट टाढा रहन आग्रह गरेका छन्।"
"अमेरिकाचीनबीच टिकटकको हिस्सेदारीमा विवाद, फेरि हुनसक्छ प्रतिबन्ध","काठमाडौं : अमेरिकामा गत शनिबार चिनियाँ एप टिकटक बन्द भयो। अमेरिकाले टिकटकमाथि प्रतिबन्ध लगाउने नयाँ कानुन लागू गर्दैथियो। तर, कानुन नआउँदै टिकटक आफैंले अमेरिकामा सेवा बन्द गरेको थियो। टिकटकले अमेरिकी प्रयोगकर्तालाई 'तपाईंले अहिले टिकटक प्रयोग गर्न सक्नुहुन्न' भन्ने सन्देशसहित सेवा बन्द गरेको थियो। उसले नवनिर्वाचित राष्ट्रपति डोनाल्ड ट्रम्पको पदभार ग्रहणपछि टिकटकलाई पुनःर्स्थापित गर्न सकिने संकेत गरेको थियो। तर, प्रतिबन्ध भएको केही घन्टापछि नै अमेरिकामा पुनः टिकटक चलेको थियो। ट्रम्पको आश्वासनपछि टिकटक सेवा पुनः सुरु गरेको टिकटकले जानकारी दिएको थियो। ट्रम्पले सेवा सञ्चालनका लागि वातावरण बनाएको टिकटकले जनाएको थियो। सोमबार ट्रम्पले कार्यभार सम्हालेपछि टिकटकमाथि प्रतिबन्ध लगाउने कानुनको कार्यान्वयन केही समयका लागि स्थगित गरेको थियो। ट्रम्प प्रशासनले चिनियाँ स्वामित्वमा रहेको टिकटकलाई ७५ दिनको समयसीमा प्रदान गर्ने निर्णय गरेको हो। ट्रम्पको यही आश्वासले चिनियाँ कम्पनी बाइटडान्सले अमेरिकामा सेवा बन्द गरेको केही घन्टामै पुनः सुचारु गरेको थियो। अमेरिकाले टिकटक कम्पनी बाइटडान्सलाई बहुमत हिस्सेदारी अमेरिकी साझेदारलाई बेच्न आग्रह गर्दै आएको छ। टिकटकले सुरक्षा जोखिम निम्त्याएको बन्दै बहुमत हिस्सेदारी नबेचेसम्म अमेरिकाले बन्द गर्ने चेतावनी दिँदै आएको थियो। ट्रम्पले हस्ताक्षर गरेको आदेशमा टिकटकको मूल कम्पनीलाई बहुमत हिस्सेदारी किन्न अमेरिकी साझेदार खोज्न थप समय दिने उल्लेख छ। तर, उनले हस्ताक्षर गरेको निर्देशनको विवरण स्पष्ट नरहेको बीबीसीले उल्लेख गरेको छ। टिकटकलाई कि अमेरिकी साझेदारलाई बेच्ने वा बन्द गर्नेबाहेक विकल्प नरहेको ट्रम्पले प्रतिक्रिया दिएको एजेन्सीहरूले उल्लेख गरेका छन्। अमेरिकामा टिकटकको १७ करोड प्रयोगकर्ता रहेको बताइन्छ। ट्रम्प प्रशासनले आगामी दिनमा चीनसँग गर्ने व्यवहारमा टिकटकको भविष्य निर्धारण हुने एजेन्सीहरूले बताएका छन्। त्यसै पनि चिनियाँ कम्पनी बाइटडान्स ५० प्रतिशत हिस्सेदारी अमेरिकालाई बिक्री गर्न तयार छैनन्।"
'कांग्रेसएमालेको सरकार बनेपछि विकासले लय समातेको छ',"लमजुङ : नेपाल कम्युनिष्ट पार्टी (एमाले) का उपमहासचिव प्रदीपकुमार ज्ञवालीले दुई ठुला दल कांग्रेस र एमालेको सरकार बनेपछि मुलकमा विकासले लय लिन थालेको बताएका छन्। एमाले लमजुङद्वारा आज बेँसीसहर नगरपालिका८ स्थित मदन आश्रित भवनमा आयोजित तीन दिने प्रशिक्षक प्रशिक्षण कार्यक्रमको उद्घाटन गर्दै उपमहासचिव ज्ञवालीले वर्तमान सरकार बनेपछि अर्थतन्त्र, सुशासन, पूर्वाधार, शिक्षा, स्वास्थ्यलगायत क्षेत्रले गति लिन थालेको बताए। सुशासन र प्रभावकारी सेवाका लागि कानुन बनेकाले सहकारी पीडितले समेत राहत पाउन थालेका उनको भनाइ थियो। अधिकार सम्पन्न सहकारी प्राधिकरण बनेको छ, उनले भने। मुलुकमा देखिएको सङ्कट समाधान गर्न दुई ठुला दल एक ठाउँमा आएका उल्लेख गर्दै उपमहासचिव ज्ञवालीले कांग्रेस र एमालेबीच विशेष सहमति बनेको बताए। सरकारलाई घेराबन्दीमा पार्न विभिन्न चलखेल सुरु भए त्यसले कुनै असर नपार्ने उनको भनाइ थियो। कांग्रेस र एमाले प्रमुख प्रतिस्पर्धी दल मात्र नभएर एकअर्काका सहयात्री भएकाले मुलुक सञ्चालन गर्न दुवै दल गम्भीर छन्, उपमहासचिव ज्ञवालीले भने। वर्तमान सरकारलाई बलियो बनाएर अघि बढ्दै एमालेलाई एक नम्बरको राष्ट्रिय शक्ति बनाउने लक्ष्य रहेको उनले बताए। मुलुकमा तत्काल देखिएका समस्या समाधान गर्न अध्यादेश ल्याएको र यसको सरकारको आयुसँग कुनै सम्बन्ध नरहेको उपमहासचिव ज्ञवालीले स्पष्ट पारे।"
निर्यात ३१ प्रतिशतले बढ्दा पनि व्यापार घाटा उच्च,"काठमाडौं : चालु आर्थिक वर्ष २०८१८२ को अर्धवार्षिक समीक्षा अवधिसम्ममा नेपालले कूल रू नौ खर्ब २१ अर्ब १६ करोडको वैदेशिक व्यापार गर्दा रू सात खर्ब २३ अर्ब ५८ करोड १३ लाख घाटा व्यहोरेको छ । भन्सार विभागले सार्वजनिक गरेको तथ्याकंअनुसार गत पुस मसान्तसम्ममा रू आठ खर्ब २२ अर्ब ३७ करोड पाँच लाख बराबरको वस्तु आयात हुँदा रू ९८ अर्ब ७८ करोड ९२ लाख बराबरको मात्रै निर्यात भएको छ । गत आर्थिक वर्षको अर्धवार्षिक समीक्षा अवधिको तुलनामा चालु आवको सोही अवधिमा आयात सात प्रतिशत र निर्यात ३१ दशमलव ७८ प्रतिशतले बढेको छ । त्यस्तै, व्यापार घाटा चार दशमलव ३८ प्रतिशतले बढेको छ । गत आवको अर्धवार्षिक समीक्षा अवधिको तुलनामा चालु आवको सोही अवधिमा कूल वैदेशिक व्यापारमा निर्यातको योगदान दुई दशमलव ०१ प्रतिशतले घटेर ८९ दशमलव २८ प्रतिशत कायम भएको छ । नेपालले सबैभन्दा धेरै व्यापार घाटा भारतसँग व्यहोरेको छ । पछिल्लो छ महिना अवधिमा भारतबाट रू पाँच खर्ब दुई अर्ब ८५ करोड बराबरको वस्तु आयात गर्दा रू ७३ अर्ब ७१ करोड १२ लाख बराबरको निर्यात गरेको छ । जसअनुसार यो अवधिमा भारतसँगको मात्र व्यापार घाटा रू चार खर्ब २९ अर्ब १४ करोड बराबर छ । त्यस्तै, चालु आवको पुस मसान्तसम्ममा चीनसँग रू एक खर्ब ५८ अर्ब ६२ करोड र अर्जेन्टिनासँग रू २२ अर्ब ६२ करोड व्यापार घाटा व्यहारेको छ । नेपालले एक सय २३ मुलुकसँग व्यापार घाटा बेहोरेको छ भने ३२ वटा मुलुकसँग व्यापार नाफा बेहोरेको छ । नेपालले गर्ने वैदेशिक व्यापारमा बढी नाफा रहेका मुलुकमा डेनमार्क, अस्ट्रिया, रसियन फेडेरेसन, माल्दिभ्सलगायत छन् ।"
धरानका मेयर साम्पाङलाई मन्त्री यादवको आश्वासन : खानेपानीको लागि यही वर्ष टेण्डर निकाल्छौं,"काठमाडौं : खानेपानी मन्त्री प्रदिप यादवले धरानमा खानेपानीको समस्या चाँडै समाधान आश्वासन दिएका छन्। खानेपानी मन्त्रालयमा पुगेका धरानका मेयर हर्क साम्पाङलाई मन्त्री यादवले धरानमा खानेपानीको लागि यही वर्ष टेण्डर निकाल्ने आश्वासन दिएका हुन्। मन्त्री यादवले आफू धरानवासीप्रति सधैँ सकारात्मक रहेको बताउँदै खानेपानीको समस्या समाधानका लागि एकीकृत खानेपानी आयोजना अन्तर्गत एसियाली विकास बैंकको ऋण सहयोगमा यस वर्षभित्र खानेपानी सम्बन्धी टेण्डर आह्वान गर्ने प्रतिबद्धता व्यक्त गरे। उनले धरानका जनताको माग अनुसार खानेपानी मन्त्रालयले काम गर्ने र धरानको समस्या छिटै समाधान हुने बताए। मन्त्री यादवले धरानमा मात्र हैन देशैभरको खानेपानीको समस्या समाधान गर्ने दावी गरे। खानेपानी मन्त्री यादवसँगको भेटपछि मेयर साम्पाङले धरानमा खानेपानीको समस्या समाधान हुनेमा आफू सकारात्मक भएको बताए। धरानको खानेपानी समस्या समाधानका लागि मंगलबार सिंहदरबार पुगेका मेयर साम्पाङले खानेपानीमन्त्री यादवसँग भेट गरेर आफ्ना समस्या राखेका थिए। यो पनि पढ्नुहोस खानेपानी माग्दै हर्क साम्पाङ सिंहदरबारमा, रित्तो गाग्री प्रहरीले लग्यो"
अमेरिकाका राष्ट्रपति ट्रम्पलाई राष्ट्रपति र प्रधानमन्त्रीले दिए बधाई तथा शुभकामना,"काठमाडौं : राष्ट्रपति रामचन्द्र पौडेल र प्रधानमन्त्री केपी शर्मा ओलीले अमेरिकाका ४७ औं राष्ट्रपति डोनाल्ड ट्रम्पलाई बधाई दिएका छन्। उनीहरुले मंगलबार सामाजिक सञ्जाल एक्समार्फत बधाई दिँदै ट्रम्पलाई कार्यकाल सफलताका लागि शुभकामना व्यक्त गरेका हुन् । राष्ट्रपति पौडेलले नेपाल र संयुक्त राज्य अमेरिकाबीचको सौहार्दपूर्ण सम्बन्ध आगामी दिनहरूमा अझ प्रगाढ र विस्तार हुने विश्वास व्यक्त गरेका छन्। यसैगरी प्रधानमन्त्री ओलीले नेपाल र अमेरिकाको साझेदारीलाई अझ बलियो बनाउन सँगै काम गर्न तत्पर रहेको बताएका छन्। उनले भनेका छन्,अमेरिकाको ४७ औं राष्ट्रपतिको रूपमा पदभार ग्रहण गर्नुभएकोमा महामहिम श्री डोनाल्ड जे ट्रम्पलाई बधाई छ, सफल कार्यकालको लागि शुभकामना। उनले भनेका छन्, नेपाल र अमेरिकाले ७५ वर्षभन्दा बढी न्यानो सम्बन्ध साझा गरेका छन्, र म हाम्रो साझेदारीलाई अझ बलियो बनाउन सँगै काम गर्न तत्पर छु। सोमबार क्यापिटल हिलमा आयोजित भव्य समारोहमा दोस्रो कार्यकालका लागि ट्रम्पले सपथ लिएपछि राष्ट्रपतिका रूपमा पदभार ग्रहण गरेका छन्। ट्रम्पले आफ्नो उद्घाटन भाषणमा अब अमेरिकामा स्वर्ण युग सुरु भएको उल्लेख गरे। उनले भने,अबको भविष्य हाम्रो हो। हाम्रो स्वर्ण युग भर्खरै सुरु भएको छ।"
गुल्मीको मालिकामा ६० बर्षीय पुरुष मृत फेला,गुल्मी : गुल्मीको एक जना पुरुष मृत फेला परेका छन् । मालिका गाउँपालिका वडानम्बर८ कालीमाटी निवासी ६० वर्षीयका लालबहादुर रोका मृत फेला परेको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी)चिरञ्जीवी दाहालले जानकारी दिए । रोकाको मंगलबार बिहान घर नजिकै आफ्नै बारीमा ढुंगाले पुरिएको अवस्थामा शव फेला परेको थियो । प्रारम्भिक अनुसन्धानका आधारमा मदिरा सेवनकै कारण घटना भएको अनुमान गरिएको छ। घटना शंकास्पद रहेकाले थप अनुसन्धानको लागि जिल्ला प्रहरी कार्यालय गुल्मीबाट एसपी राजन भुजेलको कमाण्डमा टोली घटनास्थलमा खटिएको छ । घटनाबारे अनुसन्धानका लागि इलाका प्रहरी कार्यालय पुर्कोटदह गुल्मीबाट पनि प्रहरी खटिएको छ ।
आदिवासी जनजाति आयोगको वार्षिक प्रतिवेदन राष्ट्रपतिसमक्ष पेश,"काठमाडौं : आदिवासी जनजाति आयोगले राष्ट्रपति रामचन्द्र पौडेलसमक्ष आर्थिक वर्ष २०८००८१ को वार्षिक प्रतिवेदन प्रस्तुत गरेको छ। राष्ट्रपति भवन शीतल निवासमा मंगलबार आयोजित कार्यक्रममा राष्ट्रपति पौडेलसमक्ष आयोगका अध्यक्ष रामबहादुर थापा मगरले जनजाती आयोगको वार्षिक प्रतिवेदन पेस गरेका हुन्। प्रतिवेदन बुझ्दै राष्ट्रपति पौडेलले आदिवासी जनजाती समुदायको भाषा, लिपि, इतिहास, परम्परा र साहित्यकलाको संरक्षण र प्रवर्द्धन गर्ने सवालमा नेपालको संविधानले आयोगलाई महत्वपूर्ण जिम्मेवारीहरु दिएको बताए। उनले जिम्मेवारी प्रभावकारी ढंगले सम्पादन गर्ने सन्दर्भमा आयोगलाई थप सफलताको शुभकामना समेत व्यक्त गरे। आदिवासी जनजाति आयोगका अध्यक्ष मगरले प्रतिवेदनको सारसंक्षेप प्रस्तुत गरेको राष्ट्रपति कार्यालयले जनाएको छ।"
युवाहरूको क्षमता विकासका लागि अन्नपूर्ण मिडिया र नेपाल जेसीजबीच सहकार्य,"काठमाडौं : युवाहरूको नेतृत्वसहित व्यक्तित्व विकासमा काम गर्दै आइरहेको नेपाल जेसीज र अन्नपूर्ण मिडिया नेटवर्क बीच युवाहरूको क्षमता अभिवृद्धि गर्ने सहकार्य भएको छ । मंगलबार तिनकुनेस्थित अन्नपूर्ण मिडिया नेटवर्कको हेडक्वाटरमा आयोजित एक समारोहमा सहकार्य साझेदारी सम्झौता भएको हो । सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र नेपाल जेसीजको राष्ट्रिय अध्यक्ष रजनी थापाले हस्ताक्षर गरेका थिए । सम्झौता समारोहमा नेपाल जेसीजका राष्ट्रिय उपाध्यक्ष बबिता पाण्डे, अभिषेक दुलाल, नेपाल जेसीजका प्रमुख प्रशासकीय अधिकृत प्रभात श्रेष्ठ, इटहरी जुनीयर जेसीजका सदस्य मानवराज बराल, माडी जेसीज वर्ष २०२४ का अध्यक्ष सन्तोष भट्टराई सहितले सहभागिता जनाएका थिए । युवासँग सहकार्य गरेर पछिल्लो समय अन्नपूर्ण मिडिया नेटवर्कले निकै राम्रो काम गरिरहेको छ, नेपाल जेसीजको राष्ट्रिय अध्यक्ष रजनी थापाले भनिन्, जेसीज पनि युवाहरूकै संस्था र उनीहरूका लागि नै काम गरिरहेकाले अन्नपूर्णसँग सहकार्य गरेका हौं ।, देशभर संजाल रहेको नेपाल जेसीजमा हाल ३ लाख युवाहरू सदस्य रहेका छन् । युवाहरूसँग सहकार्य गरेर मिडिया हाउसका रूपमा हामी विविध विधामा काम गरिरहेका युवालाई मिडियासँग जोड्न नेपाल जेसीजसँग सहकार्य गर्न पाउँदा खुसी लागेको अन्नपूर्ण मिडिया नेटवर्कमा महाप्रबन्धक बस्नेतले बताए ।"
वीरगन्जमा स्कूल बसको ठक्करबाट साइकलयात्रीको मृत्यु,वीरगन्ज : वीरगन्जमा स्कुल बसको ठक्करबाट एक साइकल यात्रीको मृत्यु भएको छ । राको फेटा गाँउपालिका ५ का ४५ वर्षीय चोकट भन्ने तैमुदिन मियाँको बोखार चोकको पूर्व बाइपास सडकमा मंगलबार बा बिहान १०३० बजेतिर तेज एकेडेमीको ना ५ ख १५०४ नम्बरको बसले ठक्कर दिँदा घटनास्थलमै मृत्यु भएको हो । बसको ठक्करबाट गम्भीर घाइते भएका मियाँलाई नारायणी अस्पतालमा पुर्याएलगत्तै चिकित्सकले मृत घोषित गरेको वडा प्रहरी कार्यालय विर्ताका प्रहरी निरीक्षक निरोज चौलागाईले जानकारीले दिए । ठक्कर दिने बस र त्यसका चालक देवा पासवानलाई नियन्त्रणमा लिएर अनुसन्धान भइरहेको उनले बताए।
सत्ता बाहिर हुँदा प्रचण्डको छटपटी,"काठमाडौं : सरकारबाट बाहिरिएको ६ महिनापश्चात नेकपा माओवादी केन्द्रका अध्यक्ष पुष्पकमल दाहाल प्रचण्ड सरकारविरुद्ध आक्रोश पोख्न थालेका छन्। माओवादी केन्द्रको केन्द्रीय कमिटी बैठकपश्चात विभिन्न जिल्लामा पुगेका पूर्वप्रधानमन्त्री प्रचण्डले कार्यकर्तासँग सरकारको विषयमा दुईथरी अभिव्यक्ति दिन थालेका हुन्। एकातिर उनी गठबन्धनभित्रको अन्तर्विरोधका कारण केपी शर्मा ओली नेतृत्वको सरकार आफैं ढल्ने घोषणा गरिरहेका छन् भने अर्कोतिर माओवादी केन्द्र तत्काल सरकारमा जाँदैन, यो सरकार ८४ को निर्वाचनसम्म नै चलोस् भन्न छाडेका छैनन्। सोही अभिव्यक्ति आज चितवन पुगेर पनि दिएका छन्। सरकारबाट बाहिरिएको लामो समयपश्चात शक्ति आर्जन गर्न अध्यक्ष प्रचण्डले विपक्षी दलहरूलाई एक ठाउँमा ल्याएर मोर्चाबन्दी गर्ने प्रयास गरेका छन्। सहकारी ठगी, संगठित अपराध, सम्पत्ति शुद्धीकरणलगायतका आरोपमा मुद्दा चलिरहेका रास्वपा सभापति रवि लामिछानेमाथि सरकारको प्रतिशोधपूर्ण व्यवहार भएको भन्दै प्रचण्डले अनुसन्धानलाई मसला बनाएर राजनीति कार्ड फालेका थिए। माओवादी र संसदको चौथो दलराष्ट्रिय स्वतन्त्र पार्टी पछिल्लो समय अघोषित सहकार्यमा नै रहेका छन्। यसैगरी सत्तामा रहुञ्जेल माओवादीबाट बाहिरिएका अन्य दललाई एकीकृत गर्न चासो नदिएका प्रचण्डले सरकार ढलेपछि पुनः पूर्वमाओवादी घटकहरुसँग एकताको प्रयास जारी राखेका छन्। उनी पछिल्लो समय नेत्रविक्रम चन्द (विप्लव)सँग निकट रहेका छन्। सोहीक्रममा शुक्रबार बानेश्वरमा ७ दलको संयुक्त आयोजनामा भएको पत्रकार सम्मेलनमा पनि माओवादी अध्यक्ष प्रचण्डले नैतिकताका आधारमा कांग्रेसएमाले गठबन्धन सरकारले राजीनामा दिनुपर्ने बताएका थिए। गठबन्धन सरकारको कामले झन् निराशा बढाएको उनले दाबी गरे। सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद् छल्ने र राजनीतिक निर्णय तथा कामकारबाही पूर्वाग्रही ढंगले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ। ७ दलको संयुक्त विज्ञप्तिमार्फत भनेका छन्,देश र जनताको हित प्रतिकूल सरकारका निरंकुश गतिविधिका कारण आम जनतामा राज्य र सरकारप्रति चरम निराशा उत्पन्न भइरहेको छ। सरकारले भ्रष्टाचारविरोधी अभियानलाई पूरै अवरुद्ध गरेको छ, भ्रष्टाचारीहरूलाई जोगाएको छ, भ्रष्टाचार बढाएको छ। सत्तारूढ दलका भ्रष्टाचारमा मुछिएका नेता तथा कार्यकर्तालाई यो वा त्यो बहानामा उन्मुक्ति दिने प्रपञ्च भइरहेको छ। विपक्षी दलसँग छलफल गरेका प्रचण्डले एकीकृत समाजवादीका अध्यक्ष माधवकुमार नेपाललाई साथमा लिएर समाजवादी मोर्चालाई समेत सक्रिय गराउन लागि परेका छन्। नेपाल सक्रिय हुनुको मुख्य कारण भने सरकारले राजनीतिक दलसम्बन्धी अध्यादेश ल्याउँदा पार्टी फुट्ने त्रास भएको उनी निकट बताउँछन्। एकीकृत समाजवादीका सांसदहरू भने बूढानीलकण्ठ, बालुवाटार र शितल निवासमा पार्टी फुटाउन सहज हुने गरी अध्यादेश मागेर धाइरहेका छन्। यद्यपी पछिल्लो समय सरकारको सिफारिसमा राष्ट्रपतिमार्फत माघ १८ गते बस्ने गरी संसद् अधिवेशन आह्वान भइसकेको छ। माओवादी केन्द्रका एक केन्द्रीय सदस्यले प्रचण्ड बाहिर सत्ता केन्द्रित नबनेको भनेपनि आन्तरिक गृहकार्य र छलफल अगाडि बढिरहेको बताए। उपनिर्वाचनले माओवादीमा उत्साह ल्याएको साँचो हो। जनतामा जाने निर्णय पार्टी बैठकबाट पनि भएको छ तर, अहिले सरकारमा नजाने हो भने कार्यकर्ता व्यवस्थापनमा पनि अध्यक्षलाई चुनौती छ। माओवादी नेतृत्व एमाले र कांग्रेसको साथमा लामो समयदेखि सरकारमै थियो, तर अहिले सरकार बाहिर बस्नुुपरेेको छ ती नेताले अन्नपूर्णसँग भने,सके सरकारमा जाने नसके विपक्षी दलको मोर्चालाई देखाएर सरकारलाई दबाब बढाउन सहज हुन्छ भन्ने लाइन हो। अध्यक्ष प्रचण्डज्यूले सार्वजनिक रुपमा बाहिर सत्ता केन्द्रित नबनेको भनेपनि कांग्रेसका असन्तुष्ट नेताहरूसँग पनि सहकार्यको प्रस्ताव अगाडि बढाइरहनु भएको छ। पहिलो र दोस्रो दलको सरकार भएकाले अहिले माओवादीलाई सरकारमा जान नि सजिलो देेखिँदैन, पार्टी बलियो बनाउन पनि त्यति सजिलो छैन, छटपटी हुनु स्वभाविक नै हो। यता एकीकृत समाजवादीका एक केन्द्रीय सदस्यले पनि प्रचण्डले सत्ता स्वार्थका लागि अहिले समाजवादी मोर्चा सक्रिय बनाउने प्रयास गरेको बताए। खासमा प्रचण्डलाई मोर्चा चाहिएको छैन, सत्ता चाहिएको हो। सरकारलाई सत्ता प्राप्तिको हतियारका रुपमा पटकपटक मोर्चालाई प्रयोग गरिरहनुभएको छ। अस्ति आफू सरकारमा हुँदा मोर्चाका गतिविधि सक्रिय हुन सकेनन्। उनले थपे, हाम्रो पार्टी अध्यक्ष माधवकुमार नेपालजीलाई पनि पार्टीभित्र असन्तुष्टि र चर्को दबाब छ। प्रधानमन्त्री ओलीज्यूूले पनि नेपालसँग सहकार्य गर्न चाहनुहुन्न, सरकारले अध्यादेश ल्याएको खण्डमा एस फुटेर नयाँ पार्टी बन्ने सम्भावना कायमै छ, जसले गर्दा प्रचण्डसँग मिल्नुपरेको छ। यता माओवादी अध्यक्ष प्रचण्ड दाउपेचको राजनीति गर्ने चतुर अवसरवादी खेलाडी भएको जसपा नेपालको ठहर छ। सरकार ढलेपछि प्रचण्ड शक्तिको आर्जन गर्न सबैतिर हेरफेर गरिरहेको महासचिव रामकुमार शर्माले उल्लेख गरे। उनका अनुसार एकातिर समाजवादी मोर्चाको नाममा प्रचण्डजीले संसद् र संसद् बाहिर रहेको विपक्षी दलहरूलाई एक ठाउँमा ल्याउने र अर्कोतिर कार्यकर्ता भुल्याउन ६ महिने जनतासँग माओवादी अभियान चलाउने अनि कार्यकर्तालाई भुलाउने खेलमा छन्। शर्माले भने, त्यसपछि पार्टीको राष्ट्रिय महाधिवेशन गर्दै प्रचण्ड सरकारतर्फ जाने दाउमा रहेको प्रष्ट देखिएको छ। दाबी गरेजस्तो सरकार ढल्ने सम्भावना छैन मंगलबार पनि चितवनको भरतपुर विमानस्थलमा पत्रकारसँग कुराकानी गर्दै अध्यक्ष प्रचण्डले केपी ओली सरकारले छिट्टै ढल्ने दाबी गर्न छाडेनन्। तर उनले अहिले आफूहरू जनतासँग जोडिएर संगठन विस्तारमा लागेकाले माओवादीको प्राथमिकतामा सरकारमा नभएको धारणा राखे। उनले भने, देशैभरि स्थिरता, विकास र न्याय दिने पार्टी माओवादी केन्द्र नै हो भन्ने जनतामा महसुस हुन थालेको छ। म अहिले देशको विभिन्न भागमा दौडिरहेको छु, ठूलो संख्यामा हामीसँग जोडिने लहर आउँदै गरेको महसुस गरेको छु। प्रचण्डले वर्तमान सरकारले गरेको कामहरु पनि उल्टोपाल्टो रहेको र अध्यादेश ल्याएर लाजमर्दो गरी शासन गर्न खोजेको भन्दै आक्रोश पोखे। उनले भने, सरकार धेरै जान्छ भन्ने लाग्दैन। मैले प्रष्ट भन्ने गरेको छु  यो प्राकृतिक, स्वाभाविक र पारदर्शी छैन। ओली नेतृत्वको सरकार बनेदेखिनै संविधान र लोकतन्त्रको भावनाविरुद्ध काम भइरहेको प्रचण्डले आरोप लगाए। प्रचण्डले दाबी गरे जसरी विपक्षी मोर्चा एक ठाउँमा रहँदा पनि सरकार ढल्ने सम्भावना भने छैन। २७५ सिटको प्रतिनिधि सभामा विपक्षी दलका झण्डै ८० सांसद पुग्छन्, कांग्रेसको साथ बिना सरकार ढल्ने सम्भावना छैन। कांग्रेस सभापति शेरबहादुर देउवा र एमाले अध्यक्ष केपी शर्मा ओलीले गठबन्धन तोड्न तयार नभएसम्म सरकार निरन्तर रहने सत्ता पक्षको दाबी छ। भूराजनीतिक द्वन्द्वको खेलमा साना राजनीतिक दल यता, सत्तारुढ दल नेकपा एमालेका महासचिव शंकर पोखरेलले अहिले एमाले र एमाले नेतृत्वका विरुद्ध घेराबन्दी गरेर बलियो राष्ट्रिय शक्ति बन्न नदिने भूराजनीतिक द्वन्द्वको खेलमा साना राजनीतिक दल लागेको बताएका छन्। नेपाल जस्तो संवेदनशील भूराजनीतिको चपेटामा परेको मुलुकमा राज्य बलियो नभईकन स्वाधीनता र स्वाभिमानको गौरवलाई जोगाउन सम्भव नहुने उनको टिप्पणी छ। उनले नेपालका साना राजनीतिक दलहरू आफ्नो राजनीतिक कुण्ठाबाट ग्रस्त भएर सामाजिक अराजकताको बाहक बनिरहेको बताए। नेपाल जस्तो संवेदनशील भूराजनीतिको चपेटामा परेको मुलुकमा राज्य बलियो नभईकन स्वाधीनता र स्वाभिमानको गौरवलाई जोगाउन सम्भव हुँदैन। त्यसमाथि विकास र समृद्धिका लागि राज्य बलियो हुनु अपरिहार्य छ। राज्यलाई बलियो बनाउनका लागि नीतिमा आधारित राजनीतिक स्थायित्व आवश्यक पर्दछ। त्यसका लागि बलिया राजनीतिक दलहरुको आवश्यकता पर्दछ। यस उद्देश्य प्राप्तिका लागि नेकपा (एमाले) हरेक हिसाबले योग्य र सक्षम छ। सामाजिक सञ्जालमार्फत उनले भनेका छन्,अहिले नेकपा (एमाले) र त्यसको नेतृत्वका विरुद्धको घेराबन्दी बलियो राष्ट्रिय शक्ति बन्न नदिने भूराजनीतिक द्वन्द्वको खेल हो। नेपालका साना राजनीतिक दलहरू या त आफ्नो राजनीतिक कुण्ठाबाट ग्रस्त भएर उनीहरुका सहयोगी बन्न पुगेका छन् या त निराशा र कुण्ठाग्रस्त मनस्थितिमा सामाजिक अराजकताको बाहक बनिरहेका छन् र नेकपा(एमाले)को नेतृत्व माथि हमला गरिरहेका छन्। यो प्रवृति हरेक हिसाबले जनता र राष्ट्रका लागि घातक छ। समाजवादको यात्राका लागि त झनै बाधक छ। यतिबेला नेकपा(एमाले) विरुद्ध सञ्चालित साइबर हमला भइरहेको छ। त्यसको उद्देश्य नेकपा(एमाले)लाई कमजोर बनाउनु र नेपालमा बलियो राष्ट्रिय शक्तिको निर्माण हुन नदिनु हो। आगामी चुनावमा निर्वाचनपूर्व कसैसित गठबन्धन नगर्ने उद्घोष गरेर एमाले र नेपाली कांग्रेसले आम निर्वाचनलाई एजेण्डा केन्द्रित गर्ने संकल्प गरेपछि साना दललाई छटपटी भएको उनको दाबी छ।"
प्रधानमन्त्रीबाट सगरमाथा संवाद कार्यक्रमको शुभारम्भ (तस्बिर),"काठमाडौं : प्रधानमन्त्री केपी शर्मा ओलीले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रमको आज शुभारम्भ गरेका छन्। अन्तर्राष्ट्रिय हिमनदी वर्ष, २०२५ का अवसरमा आज सिंहदरबारमा वन तथा वातावरण मन्त्रालय र परराष्ट्र मन्त्रालयद्वारा आयोजित कार्यक्रममा प्रधानमन्त्री ओलीले संवाद कार्यक्रमको लन्चिङ गरेका हुन्। सरकारले पहिलो पटक जलवायु परिवर्तन, हिमाल र मानव जीवनको भविष्यलाई केन्द्रमा राखेर हरेक दुई वर्षमा यस प्रकारको विश्वव्यापी संवाद आयोजना गर्न लागेको छ। प्रधानमन्त्री ओलीले नेपालले किन यस प्रकारको कार्यक्रम गर्न लागेको भन्ने विषयमा सम्बोधन गरेका छन्। नेपालले जलवायु न्यायका सन्दर्भमा अन्तर्राष्ट्रिय जगतमा सशक्त आवाज उठाउँदै आएको छ। कार्यक्रममा उपप्रधानमन्त्री, मन्त्रीहरु, सचिवहरु, विशिष्ट अधिकारी र नेपालस्थित कूटनीतिक निकायका प्रमुख र प्रतिनिधिको उपस्थिति रहेको थियो।"
बजारको ढल विमानस्थलमा,"हुम्ला : सिमकोट बजारबाट दैनिक रूपमा निस्कने ढलको फोहोरले सिमकोट विमानस्थलमा भल बगेको छ। बजारबाट बग्ने ढलको फोहोरले सिमकोट विमानस्थल भरिने गरेको छ। फोहोरको कारण विमानस्थलमा समस्या निम्त्याएको सिमकोट विमानस्थलले जनाएको छ। फोहोर सफा गर्दागर्दै हैरान भइसकेको सिमकोट विमानस्थलका प्रमुख महेन्द्र सिहंले बताए। पहिला जेसिबि स्काभेटरबाट सफाइ गरे पनि दैनिक बजारबाट बगेर फोहोर आउने भएकोले फोहोर व्यवस्थापन गर्न समस्या भएको प्रमुख सिहंको भनाइ छ। 'स्थानीय तहले बजारका ढलमा जाली हालेको भए पनि प्लास्टिक जन्यवस्तु रोकिन्थ्यो। अहिले ढलसँगै बजारमा भएका फोहोर सिधै विमानस्थल आउँछ', सिहंको भनाइ छ । विमानस्थलका प्रमुखले गुनासो गरेपछि विमानस्थल अनुगमन गरेका हुम्लाका प्रमुख जिल्ला अधिकारी नारायण पाण्डेयले फोहोरको समस्या भएको बताए। स्थानीय तहसँग कुराकानी भएको जनाउँदै उपाध्यक्ष ज्यू जिल्ला बाहिर भएकोले छलफल हुन नपाएको प्रजिअ पाण्डेयले उल्लेख गरे। फोहोर व्यवस्थापन अब छिटै गर्न पहल गर्ने प्रतिवद्वता पनि जनाए । विमानस्थलमा ढलको फोहोर थुप्रिएपछि जिल्ला बाहिरबाट आउने अन्तरिक तथा बाह्य पर्यटकलाई समस्या हुने गरेको छ। बजारको ढलबाट निस्कने फोहोरले विमानस्थल गेटदेखि धानवमार्गसम्म नै समस्या बनाएको छ। स्थानीय तह, स्थानीय प्रशासनले फोहोर व्यवस्थापन गर्न सोच्नुपर्न अवस्था देखिएको नागरिकहरूले गुनासो गर्दै आएका छन् ।"
घरमै बसेर कम्पनी र भ्याट दर्ता गर्ने प्रणालीको विकास गर्छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सूचना र प्रविधिको प्रयोग गरेर नागरिकलाई सहज सेवा दिन लागि पर्ने बनाउने बताएका छन्। प्रधानमन्त्री निवास, बालुवाटारमा आज सूचना प्रविधि क्षेत्रका उद्यमी र विज्ञसँग छलफल गर्दै उनले सूचना र प्रविधिको सहायतामा घरमै बसीबसी एकै दिनमा कम्पनी र भ्याट दर्ता जस्ता काम गर्न सकिने गरी प्रणालीको विकास गरिने बताएका हुन्। प्रधानमन्त्री ओलीले अहिलेको समय सूचना र प्रविधिको समय भएकाले यसलाई बुझेर काम गर्नुपर्छ भन्नेमा आफूले विगतदेखि नै प्रयास गर्दै आएको स्पष्ट पारे। कार्यक्रममा हालै सरकारले ल्याएको अध्यादेशमा नेपाली सूचना प्रविधि (आईटी) कम्पनीहरूले विदेशमा लगानी गर्न पाउने कानुनी प्रावधानका लागि अध्यादेश मार्फत कानुन संशोधन गर्ने निर्णय गरेको प्रति धन्यवाद दिए। उनीहरुले नेपालीले सूचना प्रविधि क्षेत्रमा अन्तर्राष्ट्रिय कम्पनी खोल्न नसक्ने र लगानी स्वदेश र विदेशमा आदानप्रदान हुने खालका सहजीकरणका व्यवस्थाले आफूहरुलाई उत्साहित तुल्याएको बताए। सूचना तथा सञ्चार प्रविधि क्षेत्रको छाता संगठन कम्प्युटर एसोसिएसन नेपाल महासंघ (क्यान महासंघ) ले ऐतिहासिक निर्णय भनेको छ।"
दलविहीन बनेपछि मातृभूमि जागरण अभियानमा भीम रावलका समर्थक,"अछाम : नेकपा एमालेले पूर्वउपाध्यक्ष डा भीम रावललाई निष्कासित गरेपछि मातृभूमी जागरण अभियान सुरु गरेका छ्न्। रावललाई निस्कासित गरेपछि सुदूरपश्चिममा असन्तुष्ट हुँदै एमालेका नेताकार्यकर्ताले र अन्य दलले उनलाई समर्थन गर्न थालेका छन्। दलविहीन बनेपछि मातृभूमि जागरण अभियानको घोषणा गर्दै रावल गृहजिल्ला अछाम पुगेसँगै एमालेभित्र रहेको असन्तुष्टि सार्वजनिक हुन थालेको हो। उनीहरुले डाभीम रावल नेतृत्वको मातृभूमि जागरण अभियानलाई समर्थन गर्ने घोषणा गरेका हुन्। आज साफेबगरमा पत्रकार सम्मेलन गर्दै १ हजार ८६ जनाको अभियानमा समर्थन रहेको विज्ञप्ति सार्वजनिक भएको छ। तर, सार्वजनिक भएको विज्ञप्तिमा झण्डै २०० जनाको मात्र हस्ताक्षर रहेको छ। अन्यको समर्थनमात्र उल्लेख छ। पत्रकार सम्मेलनमा बोल्दै एमाले अछामका संगठन विभाग प्रमुख प्रकाश शाहले अहिले पाटी परित्याग नगरेको बताए। उनले भने, हामीले पाटी परित्यग गरेका छैनौं । कारबाही भएमा भोग्न तयार छौं। जागरण अभियानमा प्रदेश कमिटी तथा विभागीय सदस्य ७ जना, केन्द्रीय विभाग २, जिल्ला कमिटी सचिवालय सदस्य ५, प्रवास केन्द्रीय प्रतिनिधि परिषद १, जिल्ला कमिटी सदस्य १७, पुर्व जिल्ला कमिटी सदस्यहरू ३, जिल्ला सल्लाहकार सदस्य १३, नगर कमिटी पदाधिकारी तथा सचिवालय सदस्यहरू १२, अनेम संघ कार्यबहाक अध्यक्ष १, जनवर्गीय संगठनका प्रमुख तथा पदाधिकारीहरू ८, संगठित सदस्यहरू अन्य पार्टीबाट ५, नेकपा एमालेका ३५३ जनाको नाम उल्लेख रहेको छ। पुस १० मा एमालेले नेता रावललाई संगठित सदस्यबाट हटाउने निर्णय गरेको थियो। त्यसपछि अभियान घोषणा गरेर रावल देश दौडाहमा छन्। माघ ४ मा सुदूरपश्चिम पुगेका रावल अहिले गृहजिल्ला अछाममा सक्रिय छन्। पार्टीको संस्थागत निर्णय विरुद्ध क्रियाकलाप गरेको आरोपमा एमालेले दुई महिनायता भीम रावलसहित केन्द्र, प्रदेश र जिल्ला तहको नेतृत्वमा रहेका नेतामाथि कारबाही गरेको हो।"
सनसिल्क भाइब्स सिजन ४ का विजेताहरुको घोषणा,"काठमाडौं : युनिलिभरको ब्राण्ड सनसिल्क दशैं भाइब्स अभियानको तीन वर्षको लगातार सफलता पछि सनसिल्कले आफ्नो यस पहललाई नयाँ उचाइमा लागेको छ। यस वर्ष, अभियानलाई सनसिल्क भाइब्स को रूपमा पुनः परिकल्पना गरी चाडपर्वको सिजन मात्र नभई दैनिक जीवनको सार मनाउनको लागि पहुँच हुने गरी यसको दायरालाई फराकिलो पारेको जनाएको छ । नयाँ थिम लाइन, माई हेयेर, माई भाइब्स ले सहभागीहरूलाई आफ्नो कपालले जीवनमा खेल्ने महत्त्वपूर्ण भूमिकालाई क्याप्चर गर्न प्रोत्साहित गरेको छ । सनसिल्क भाइब्स चाँडै नै हयेरस्टाइल र व्यक्तित्वको उत्सवमा विकसित भई यसले परम्परागत संस्कृतिसँग आधुनिक प्रचलनहरू मिसाएको उनीहरुको दावी छ । यस अभियानले सहभागीहरूलाई हयेरस्टाइलहरूटाईमलेस क्लासिक्सदेखि बोल्ड, कन्टेम्पोररी लुकसम्मअन्वेषण र आफ्नो अनुभव शेयर गर्न आमन्त्रित गरेको थियो । यो अभियान कपालको बारेमा मात्र नभएर आफैंलाई अभिव्यक्त गर्ने र आफ्नो अद्वितीय भावनालाई अँगाल्नुसँग जोडिएक जनाएका छन्। यो वर्ष नेपालभरीका सहभागीहरूले आफ्ना सनसिल्क भाइब्स सामाजिक सञ्जालमा सेयर गरे जहाँ उनीहरूको प्लेफुल, स्लीक, फेस्टिभ र बोल्ड हेयरस्टाइलहरू देखिएको थियो । प्रत्येक पोस्ट व्यक्तित्वको प्रतिबिम्ब थियो जसले दैनिक पलहरूमा रहेको उमङ्ग बाहिर ल्याउन मद्दत गर्यो । साउन्डट्र्याकको रूपमा एक आकर्षक सनसिल्क भाइब्स गानको साथ सहभागीहरूले आफ्नो कपालको स्टाइल मात्र होइन आफ्नो व्यक्तिगत कथाहरूको प्रदर्शन पनि गरे । यो अभियान माघ ४, २०८१ मा यस वर्षको सनसिल्क ग्याङ अफ गल्र्सको घोषणासँगै समापन भयो। विजेताहरू सुश्री आकृति अर्याल, सुश्री मनीषा लामा, र सुश्री सुहाना ठाकुरआफ्नो युनिक स्टाइल र सृजनात्मकताका साथ अरू भन्दा अघि पुगेका थिए । प्रत्येक विजेताले १००,००० प्राप्त गरे र ब्रान्डको प्रतिनिधित्व गर्न सनसिल्क एम्बेसेडर प्रिज्मा र प्रिन्सीसँग सामेल भए। यस वर्षको सनसिल्क भाइब्स अभियानले विभिन्न प्लेटफर्महरूमा २२९ मिलियन भ्यूजहरू ल्याएर नयाँ उचाइ लिएको छ । अतुलनीय प्रतिक्रियाले सनसिल्कको आफ्ना दर्शकहरूसँगको बलियो सम्बन्ध र कपालको माध्यमबाट व्यक्तित्व मनाउने बढ्दो उत्साह देखाएको छ । सनसिल्क भाइब्सको प्रत्येक संस्करणको साथ, ब्रान्डले आफ्ना दर्शकहरूसँग गहिरो रूपमा प्रतिध्वनि गर्ने अभियानहरू सिर्जना गर्दै सीमाहरू बढाउन जारी राखेको छ । माई हेयेर, माई भाइब्स' को दर्शनलाई अङ्गालेर सनसिल्कले नेपाली चेलीबेटीहरूलाई आफ्नो संस्कृति र स्टाइल निडर भएर प्रदर्शन गरी आफूलाई अभिव्यक्त गर्न प्रेरित गरेको छ । यस वर्षको सनसिल्क भाइब्स एक अभियान मात्र थिएन; यो एक रेभुलुसन थियो । यस अभियानले सबै नेपालीहरुलाई नजिक ल्याउन मद्दत गर्यो, रचनात्मकतालाई प्रोत्साहित गर्यो, र आत्मविश्वास, समुदाय र व्यक्तित्वलाई बढावा दिने अग्रगामीको रूपमा सनसिल्कको स्थितिलाई बलियो बनाउन मद्दत गर्यो । सनसिल्कले हामीलाई सबै प्रकारका भाइब्स र उत्कृष्ट हेयरस्टाइलहरू जताततै छन् भनेर सम्झाउँदै साँच्चै सही बाटोमा नेतृत्व गरिरहेको छ ।"
होजोन अटो (नेटाले)प्राप्त गर्यो ८१८ मिलियन अमेरिकी डलर लगानी,"काठमाडौं : चिनियाँ कार निर्माता नेटा कम्पनीले ६ अर्ब युआन (८१८८ मिलियन अमेरिकी डलर) लगानी प्राप्त गरेको छ। यो बाह्य लगानीका कारण कम्पनीले पहिले रोकिएका उत्पादन पुनः सुरु गरेको हो । २०२५ मा नेटा मुख्य रूपमा अन्तर्राष्ट्रिय बजारमा केन्द्रित हुनेछ साथै बिक्री दोब्बर पार्ने योजना बनाउँदै छ। नेटाको घरेलु बिक्री २०२४ को अन्त्यतिर घटेको देखिएको थियो। चाइना ईभी डाटा ट्रयाकका अनुसार, नेटाले जनवरीदेखि डिसेम्बरसम्म ६१,५९२ युनिट बिक्री गरेको थियो जसमा ४०२ को वार्षिक गिरावट देखिएको थियो। यद्यपि नेटाका अध्यक्ष फाङ युनझोउले २०२५ मा सकल नाफा सकारात्मक हुने र कम्पनी २०२६ सम्म नाफामा आउने दाबी गरेका छन्। नेटाले ठूलो बाह्य लगानी प्राप्त गर्यो डु न्यूजको रिपोर्ट अनुसार, नेटाले करिब ६ अर्ब युआन लगानी प्राप्त गरेको छ। रिपोर्टका अनुसार, राज्यस्वामित्वका सम्पत्ति र विश्वकै सबैभन्दा ठूलो ब्याट्री उत्पादक सीएटीएलले यो लगानीमा सहभागिता जनाएका छन्। २०२३ को जनवरीमा, नेटा सीएटीएलको बेडरक च्यासिस प्रयोग गर्न सम्झौता गर्ने पहिलो कम्पनी बनेको थियो । नेटाको   सीएटीएलको  ब्याट्री (सोडियम मिसिएको) प्रयोग गर्ने पहिलो मोडेलहरू मध्ये एक हो। यसले नेटा र सीएटीएलबीच लामो साझेदारी रहेको देखाउँछ।कम्पनीका एक कर्मचारीका अनुसार, कम्पनीले सञ्चालन सुनिश्चित गर्न आन्तरिक समायोजन पूरा गरिसकेको छ। अटोमोबाइल उत्पादन र बिक्रीपछिका पार्ट्स आपूर्ति कायम राख्न कम्पनीको मुख्य ध्यान केन्द्रित छ। हाल नेटाले चीनभित्र डिलरशिप नेटवर्कमा ध्यान केन्द्रित गरिरहेको छ। नेटाको अन्तर्राष्ट्रिय बजारमा ध्यान २०२५ जनवरी १७ मा, नेटाले दोस्रो अन्तर्राष्ट्रिय डिलर र लगानीकर्ता सम्मेलन आयोजना गरेको थियो । २०२५ मा, कम्पनीले अन्तर्राष्ट्रिय बजारमा ध्यान केन्द्रित गर्दै बिक्री दोब्बर पार्ने लक्ष्य राखेको छ। गत वर्ष, नेटाले अन्तर्राष्ट्रिय देशहरूमा ३०,००० युनिट गाडी बेचेको थियो । अहिलेको लक्ष्य भनेको ६०,००० युनिट बिक्री हो। नेटाले यसअघि दुईदेखि तीन वर्षभित्र आधा बिक्री घरेलु बजार र आधा अन्तर्राष्ट्रिय बजारमा पुर्याउने योजना साझा गरेको थियो। घरेलु बजारमा भइरहेको कडा मूल्य प्रतिस्पर्धाबाट बच्न कम्पनीले अन्तर्राष्ट्रिय बजारलाई अवसरको रूपमा लिएको छ। हाल नेटाले दक्षिणपूर्व एशिया तथा मध्य र दक्षिण अमेरिकाका करिब ४० देशहरूमा १८० भन्दा बढी बिक्री च्यानल विस्तार गरेको छ"
राष्ट्रपतिले गरे संसद्को हिउँदे अधिवेशन आह्वान,"काठमाडौं : राष्ट्रपति रामचन्द्र पौडेलले संसद्को हिउँदे अधिवेशन आह्वान गरेका छन्। सोमबार बसेको मन्त्रिपरिषद् बैठकको सिफारिस अनुसार राष्ट्रपति पौडेलले माघ १८ गते शुक्रबार दिउँसो १ बजेका लागि दुवै सदनको अधिवेशन आह्वान गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। विज्ञप्तिमा भनिएको छ, राष्ट्रपति श्री रामचन्द्र पौडेलज्यूले नेपालको संविधानको धारा ९३ को उपधारा (१) बमोजिम नेपाल सरकार, मन्त्रिपरिषद्को मिति २०८११०७ को सिफारिसमा संवत् २०८१ साल माघ १८ गते शुक्रबारका दिन १३:०० बजे अन्तर्राष्ट्रिय सम्मेलन केन्द्र, नयाँबानेश्वरमा संघीय संसदको दुवै सदनको अधिवेशन आह्वान गर्नुभएको छ । संसद् अधिवेशन अन्त्य र आह्वान सरकारको सिफारिसमा राष्ट्रपतिले गर्ने संवैधानिक व्यवस्था छ।"
उच्च अदालतले माग्यो रविसहितलाई धरौटीमा छाड्ने आदेशको 'कैफियत प्रतिवेदन',"कास्की : उच्च अदालत पोखराले राष्ट्रिय स्वतन्त्र पार्टीका सभापति रवि लामिछानेसहित ७ जनालाई धरौटीमा छाड्ने आदेशको 'कैफियत प्रतिवेदन' झिकाउन आदेश दिएको छ। न्यायाधीशन राजकुमार खतिवडाको इजालासले सूर्यदर्शन सहकारी ठगी प्रक्ररणमा धरौटीमा छाड्ने कास्की जिल्ला अदालतको आदेश झिकाउन आदेश गरेको हो। जिल्ला अदालत कास्कीले गत पुस २५ गते सूर्यदर्शन सहकारी ठगीविरुद्धको मुद्दामा लामिछानेसहित ७ जनालाई धरौटीमा छाड्न आदेश दिएको थियो। न्यायाधीश नितिज राईको इजलासले लामिछानेलाई ६५ लाख, पूर्वडिआइजी छविलाल जोशीलाई ८८ लाख, रामबहादुर खनाललाई १५ लाख, लीला पछाइलाई ३७ लाख, मीना गुरूङलाई ५ लाख, आरती गुरूङलाई ५ लाख, कृष्णबहादुर गुरूङलाई १ लाख धरौटीमा छाड्न अदालतले आदेश दिएको थियो। सोही आदेश खारेजीको मागसहितसरकारी वकिल कार्यालय उच्च अदालत पुगेको थियो। उच्च अदालतले लामिछानेसहितलाई धरौटीमा छाड्नुको आधार र कारण खोज्दै जिल्ला अदालतको कैफियत प्रतिवेदन मगाउने आदेश गरेको सूचना अधिकारी निल प्रसाद पनेरुले जानकारी दिए। 'यो प्राविधिक काम हो। जिल्लाको आदेश अध्ययन गर्नका लागि कैफियत प्रतिवेदन झिकाइएको हो,' अन्नपूर्णसँग उनले भने।"
सन्दीप लामिछानेलाई क्यानको कारबाही,"काठमाडौं : नेपाल क्रिकेट संघ (क्यान)ले पूर्व कप्तानसमेत रहेका क्रिकेटर सन्दीप लामिछानेलाई कारबाही गरेको छ। हालै सम्पन्न जय ट्रफीका दौरान अम्पायरसँग भएको विवाद सामाजिक सञ्जालमा लेखेको भन्दै क्यानले लामिछानेलाई अनुशासनको कारबाही गरेको हो। क्यानका प्रवक्ता छुम्बी लामाका अनुसार सन्दीपलाई सम्झौताको २७ मा उल्लेख भएअनुसारको कारबाही गरिएको हो। उक्त कारबाहीअनुसार सन्दीपले कम्तिमा एक घरेलु प्रतियोगिता गुमाउने छन्। 'जय ट्रफीका दौरान अम्पायरसँग भएको विवाद सामाजिक सञ्जालमा लेखेकाले क्यानले अनुशासनको कारबाही गरेको हो। खेलाडीसँग भएको सम्झौताअनुसार नै कारबाही गरिएको हो। उहाँलाई एउटा घरेलु प्रतियोगिताका लागि निलम्बन गरिएको हो,' क्यानका प्रवक्ता छुम्बी लामाले अन्नपूर्णसँग भने। मधेस प्रदेशमा सम्पन्न जय ट्रफीका दौरान लाइटिङ समस्याका कारण भएको विवाद लामिछानेले सामाजिक सञ्जालमा लेखेका थिए। उनले अम्पायरले विपक्षीको हित हुनेगरी बढी ओभर खेलाएको आरोप लगाएका थिए। सन्दीपले हालै फेसबुकमार्फत आफ्ना समर्थकलाई धन्यवाद दिएका थिए। उनले यो देशका अविश्वसनीय समर्थकहरूले आफूलाई धेरैथोक दिएको र आफूप्रति देखाएको माया र प्रोत्साहन कहिल्यै नबिर्सिने स्टाटस लेखेका थिए। हिजोमात्र उनले आफ्नो व्यक्तिगत मोबाइल नम्बर परिवर्तन भएको पनि उल्लेख गरेका छन्।"
"खानेपानी माग्दै हर्क साम्पाङ सिंहदरबारमा, रित्तो गाग्री प्रहरीले लग्यो","उनले धरानका जनताको खानेपानीको दीर्घकालीन व्यवस्थापन नभएसम्म सरकारलाई घच्घच्याउने बताए। काठमाडौं : धरान उपमहानगरपालिकाका मेयर हर्कराज राई (हर्क साम्पाङ) धरानको खानेपानीको समस्या समाधानका लागि सिंहदरबार पुगेका छन्। मंगलबार बिहान रित्तो गाग्री लिएर सिंहदरबार परिसर प्रवेश गर्न खोजेपनि गाग्री भने प्रहरीले बरामद गरेको छ। गाग्रीसहित प्रवेश गर्न नपाइने भएकोले प्रहरीले गाग्रीबिनै गेटबाट प्रवेश गराएका हुन्। उनले सिंहदरबार प्रवेश गर्ने क्रममा गाग्री ल्याउन नदिएपनि आफूलाई रोक भने नल्याएको जानकारी गराए। उनले आफू लोकप्रिय हुनका लागि नभई जिम्मेवारी पूरा गर्न काठमाडौं आएको बताए। उनले भने, म लोकप्रिय हुनका लागि होइन। लोकप्रियका लागि कलाकार हुन्छ, हिरो हिरोनीले गर्छ। म जिम्मेवारी पूरा गर्न आएको हुँ। म खानेपानीको समस्या समाधान गर्न आएको हुँ। उनले धरानका जनताको खानेपानीको दीर्घकालीन व्यवस्थापन नभएसम्म सरकारलाई घच्घच्याउने बताए। धरानको खानेपानीको समस्या समाधानका लागि खानेपानी मन्त्रालय, अर्थ मन्त्रालय र प्रधानमन्त्रीको कार्यालय जाने गरी सोमबार उनी काठमाडौं आएका हुन्। उनले खानेपानी मन्त्रालयमा छलफल गरेपछि अर्थमन्त्रालय पुगेका छन्। सिंहदरबार प्रवेश अगाडि उनले सामाजिक सञ्जालमा लेखेका थिए,आज १० बजे आसपासमा सिंहदरबार छिर्ने विचार छ। खानेपानी मन्त्री, अर्थमन्त्री र प्रधान मन्त्रीको कार्यालयमा गाग्रीसहित जानेछु। केन्द्रले धरानलाई विभेद नगरी सप्तकोशीको पानी ल्याउने योजनाको ठेक्का यही वर्षमा लगाइदिन पर्यो भन्ने माग हो।"
पर्सामा ६ महिनामै सशस्त्र प्रहरीद्वारा २१ करोड बढीको तस्करीको सामान बरामद,वीरगन्ज : पर्सामा सशस्त्र प्रहरीले ६ महिनामा २१ करोडभन्दा बढी मूल्यका सामान नियन्त्रणमा लिएर वीरगन्ज भन्सार कार्यालय र राजश्व अनुसन्धान कार्यालयमा बुझाएको छ। चालु आर्थिक वर्षको साउनदेखि पुससम्म भारतबाट भन्सार राजश्व छलेर पर्साको वीरगन्जसहितका नाका हुँदै भित्र्याइएका २१ करोड २८ लाख २६ हजार ५ सय २२ रुपैयाँ मूल्यका सामान नियन्त्रणमा लिइएको सशस्त्र प्रहरी बल नेपाल नम्बर १३ गण हेडक्वार्टर पर्साका सूचना अधिकारी सशस्त्र प्रहरी नायब उपरीक्षक नरेन्द्र सिंह धामीले जानकारी दिए। नियन्त्रणमा लिइएका ती सामान आवश्यक अनुसन्धान तथा कारबाहीका लागि वीरगन्ज भन्सार कार्यालय र बाराको पथलैयास्थित राजश्व अनुसन्धान कार्यालयमा बुझाइएको उनले बताए। पछिल्लो ६ महिनामा वीरगन्ज भन्सार कार्यालयमा १६ करोड ४७ लाख ४१ हजार १ सय ७५ रुपैयाँ बराबरको र ४ करोड ६० लाख ८५ हजार ३४७ रुपैयाँ मूल्य बराबरको सामान राजश्व अनुसन्धान कार्यालय पथलैयामा बुझाइएको धामीले जानकारी दिए। पर्सामा सशस्त्र प्रहरीले गत आर्थिक वर्ष २०८०८१ मा (१२ महिनामा) भने पर्साका विभिन्न स्थानबाट राजश्व छली गरेर भित्र्याइएका १४ करोड ५९ लाख ७२ हजार ८६७ रुपैयाँ मूल्य बराबरको सामान बरामद गरेर भन्सार र राजश्व अनुसन्धान कार्यालयमा बुझाएको थियो। गत आर्थिक वर्षको तुलनामा चालू आर्थिक वर्षको ६ महिनामै ६ करोड ६८ लाख ५३ हजार ६५५ रुपैयाँ बढी मूल्यको सामान बरामद गरिएको पनि उनले बताए।
स्वस्थानीको सामाजिक पक्ष,"स्वस्थानी व्रतकथा पुस २९ गतेबाट सुरु भएर माघ शुक्लपूर्णिमासम्म मनाइँदैछ। हिन्दु धर्मावलम्बीले चोखो बसी घरमा स्वस्थानीको पूजा आराधना गर्नुका साथै कथा सुन्ने र सुनाउने चलन छ। सत्ययुगमा हिमालयकी पुत्री पार्वतीले महादेव पति पाउन स्वस्थानीको कठोर व्रत बसेको र मनोकांक्षा पूरा भएको विश्वासमा स्वस्थानीको व्रतकथा प्रचलनमा आएको पाइन्छ। यसमा खासगरी व्रतालु महिलाले पौष शुल्कपूर्णिमाको दिन बिहानै हात खुट्टाको नङ काटेर, स्नान गरी चोखो लुगा लगाएर मध्याह्नमा महादेवको पूजा गरी व्रत सुरुआत गर्छन्। यसर्थ माघ शुक्लपूर्णिमासम्म व्रत अवधिभर व्रतालुले एक छाक चोखो खाई एक सय आठ पान, एक सय आठ कुड्का सुपारीलगायत सामग्रीले स्वस्थानीको पूजा गर्ने प्रचलन छ। सो व्रत समाप्तिको दिन ती रोटी, पान सुपारी श्रीमान्लाई, श्रीमान् नभए छोरालाई, छोरा नभए मीत छोरालाई, मीत छोरा पनि नभए मेरो इच्छा पूरा होस् भनेर नदीमा बिसर्जन गरी बाँकी आफूले खाने चलन छ। यो स्वस्थानीको व्रत बस्नाले सुख शान्ति समृद्धि मिल्नुका साथै रोगव्याधी पनि नष्ट हुने विश्वास गरिन्छ। यसमा खासगरी काठमाडौंको साँखुस्थित शालीनदी, पशुपति, गौरीघाट, सतीदेवीको अंगपतन भएको मानिने धार्मिकस्थल तथा महादेव मन्दिरमा श्रद्धालुको घुइँचो लागेको छ। ती स्थानहरूमा माघभर मेला लाग्छ। स्वस्थानी भगवतीको व्रत, पूजा र कथा नेपालीको घरघरमा पनि गरिन्छ। नेपाल बाहिर गएका प्रत्येक नेपालीले पनि एउटा परमपवित्र सांस्कृतिक, धार्मिक, पारिवारिक, पारस्परिक पर्वको रूपमा मनाइने स्वस्थानी व्रतकथा हो। यो नेपालमा स्वस्थानी भगवानीको पूजाको ठूलो महŒव छ। यस व्रतको प्रभावले अखण्ड सौभाग्य, उत्तम पति, ऐश्वर्य एवं शिवशक्तिको कृपा पाउन स्वस्थानी भगवतीको पूजन नितान्त जरुरी देखिन्छ। स्वस्थानीको पूजा ठूलो उत्साह, उल्लास र समारोहका साथ गरिन्छ। स्वस्थानी भगवतीको व्रतकथामा जम्मा ३१ अध्याय छन्। यसलाई प्रत्येक घरले प्रतिदिन एक अध्यायलाई नियमपूर्वक कथा भन्ने र सुन्ने गरिन्छ। यो कथा एक महिनामा सक्नुपर्छ। नसकिएमा कुनै दिन दुईदुई अध्याय भनेर पनि सक्नुपर्छ। यद्यपि माघस्नानको नियम र महŒव छिमेकी देश भारतमा पनि देखिन्छ। स्वस्थानी भगवतीको पूजा नेपालीको आआफ्नो विशेषता पनि हो। यद्यपि, धर्मप्राण नेपालीमा स्वस्थानीको कथाले महŒवपूर्ण प्रभाव पारेको देखिन्छ। जुन स्वस्थानी व्रतको कथामा शिव शर्मा ब्राह्मण र उनकी ब्राह्मणी सती नामकी नारीलाई कुनै सन्तान नहुँदा दुःखी भएकोमा उनको पुण्यले त्यहाँ आइपुगेकी एउटी गाईको गोबरमा रूपवती कन्या उत्पन्न भइन्। तिनको गोमा नाम राखेर शिव शर्माले पाले र ठूली भएपछि सन्न्यासी भेषमा आएका भगवान् शिवलाई तुरुन्त भिक्षा नदिँदा असी वर्षको बूढो तेरो पति होस् भन्ने श्राप पाइन्। त्यस्तै भयो र वृद्धबाट गोमाको गर्भमा पुत्र रहर्यो। फलतः बृद्ध पति एक महिनाको अवधि राखेर विदेश गएकोमा उतै बितेछन्। वस्तुतः यसरी गोमाले छोरो पाइन् र उनको छोराको नाम नवराज राखियो। त्यसपछि विस्तारै छोरा ठूलो भएपछि मेरो पिताजी कहाँ जानुभयो ? भनेर सोधेकोमा गोमाले सबै वृत्तान्त बताइन्। त्यसपछि छोरा पितालाई खोज्न हिँडे र मरेको थाहा पाएर किरिया गरेर फर्के। उता गोमाले ऋषिहरूको उपदेशले स्वस्थानी भगवतीको मेरो छोरो चाँडै फर्कोस् भनेर पूजा व्रत गरिन्। नवराजले पनि भगवान् शिवको स्तुति गरेर राज्य पाउने वरदान पाए। त्यसपछि घर फर्केर आएपछि पूर्वविवाह गरिएकी पत्नीलाई आमा छोडेर कमाउन भनी गएका नवराजले लावण्यपुरीको राज्य त्यस देशको हात्तीले फूलमाला लगाइदिएकाले राज्य पाउने नियमले उनले त्यहाँको राज्य चलाउन पाए। त्यसपछि उनले आमालाई बोलाए। त्यसैको केही दिनमा नवराजले अर्को विवाह पनि गरे। उनकी प्रथम पत्नीले उनकी आमालाई छाडेर माइत गएर बसेकी थिइन्। राजकाजको झमेलाले गर्दा जेठी श्रीमतीलाई बिर्सिरहेका थिए। फेरि उनलाई सम्झना आएपछि बोलाउन पठाएकोमा स्वस्थानीको निन्दाले कुष्टी भएर शालीनदीको तीरको भुइँमा खसेर बसिन्। यसैक्रममा स्वर्गबाट आएका अप्सरा रायसल्लाह बमोजिमपछि स्वस्थानीको पूजाले स्वस्थ भइन् र पुनः पति प्राप्त गरिन्। यो कथामा स्वस्थानी भगवतीको वर प्रसादले नवराजकी प्रथम पत्नीले पनि पहिला भगवतीको निन्दा र अपमानले कुष्ठरोगयुक्त भएकी थिइन् र पछि उनै भगवतीको व्रत र पूजाले पुनः स्वस्थान आफ्नो स्थान पाइन्। यसर्थ त्यसो हुँदा स्थान च्यूत व्यक्तिले स्वस्थान प्राप्त गर्न स्वस्थानीकै व्रत र पूजा गर्नुपर्छ भन्ने तथ्य पाइन्छ। अतः स्वस्थानीको व्रतकथा सम्पूर्ण कामनालाई पूर्ण गर्नेवाला व्रतकथा पनि हो। यसको प्रभावले यस लोकमा र स्वर्गलोकमा पूज्य स्थान प्राप्त गर्न सकिन्छ। त्यसैले स्वस्थानी कथाजस्ता धार्मिक कृत्य गर्न छोड्न हुन्न भन्ने ज्ञान यसबाट प्राप्त हुन्छ। हाम्रो समाजमा अखण्ड सौभाग्य, उत्तम पति, ऐश्वर्य एवं शिवशक्तिको कृपा पाउन स्वस्थानी भगवतीको पूजन नितान्त जरुरी देखिन्छ। यसमा अहंकारले विनाश गराउँछ भन्ने उपमाका लागि महादेवको बाहिरी स्वरूपलाई मात्र हेरेर आफ्नी छोरी सतीदेवी महादेवलाई दिन नमानेका दक्ष प्रजापतिले विष्णुको छलबाट सतीदेवीसँग महादेवले विवाह गरेको प्रसंग स्वस्थानीमा छ। यसमा महादेवलाई नाना प्रकारले गाली एवं निन्दा गरेको सुन्न नसकी सतीदेवीले यज्ञ कुण्डमा हाम्फाली प्राणत्याग गरेको एकातिर छ भने अर्कोतिर नवराजकी स्त्री चन्द्रावती आफ्ना पति राजा भएको खबर सुनी चाँडोभन्दा चाँदो भेट्न लालायित भएकी चन्द्रावतीले स्वस्थानीको प्रसाद अहंकार गरेका कारण ठूलो दुःख र कष्ट पाउनु पर्यो। त्यसरी नै यसमा प्रेमको सन्देश सतीदेवीलाई महादेवले कैलाश र आफ्नो ज्योति स्वरूपको दर्शन दिएपश्चात् यी दुई पतिपत्नीबीच सुमधुर सम्बन्ध रहेको स्वस्थानीमा छ। सतीदेवीले पतिले खाने भाङ, धतुरोको हिफायतसँग राखिदिने र भोजन पतिले नखाएसम्म आफूले पनि नखाने जस्ता कार्यबाट पतिप्रेम दर्शाउँछ। यसर्थ देहत्याग गरेकी सतीदेवीलाई समेत बोकेर विक्षिप्त भई हिँड्नु सतीदेवीको सम्पूर्ण अंग पतन भइसक्दा पनि चाल नपाउनु महादेवको पत्नीप्रतिको प्रेम एकपक्षीय मात्र होइन भन्ने सन्देश पाइन्छ। कथामा परस्त्रीलाई आँखा गाड्नु हुँदैन भन्ने कुराको बोध पनि यहाँ स्पष्ट हुन जान्छ। जब कि जालन्धरले पार्वतीलाई छल गर्न गएको प्रसंगबाट छर्लंग हुन्छ। यस कथामा पितृभक्तिको राम्रो किसिमको सन्देश पनि दिएको पाइन्छ। समग्रमा, नेपाली समाजमा स्वस्थानीको महिमा ठूलो र महŒवपूर्ण छ। जसकारण घरघरमा स्वस्थानी माताको विधिपूर्वक पूजा आराधना गरी एक महिना कथा वाचन गरी सुन्ने र सुनाउने गरिन्छ। हरेक वर्ष पौषशुक्ल पूर्णिमादेखि प्रारम्भ गरी माघशुक्ल पूर्णिमासम्म स्वस्थानी परमेश्वरीको व्रत एवं पूजा गर्ने परम्परा छ। स्वस्थानी माहात्म्यको पूर्वभागमा दक्ष प्रजापतिकी पुत्री सतीदेवीको विष्णुको सहयोगमा महादेवको साथमा विवाह भएको र दक्ष प्रजापतिले आफ्ना पति शिवको निन्दा गरेको सहन नसकी सतीदेवीले प्राण त्यागेको प्रसंग छ। मध्यभागतिर हिमालय पर्वतकी पुत्री पार्वतीको रूपमा पुनर्जीवन लिएकी सतीदेवीले स्वस्थानीको व्रत गरेको प्रभावले महादेवलाई नै पतिको रूपमा प्राप्त गरेको प्रसंग छ। स्वस्थानी व्रतकथाको अन्तिम अध्यायमा गोमा ब्राह्मणीले दुई बुहारी चन्दावती र लावण्यवतीलाई विभिन्न उपदेश गरी ढुकुटीको साँचो हस्तान्तरण गरेको प्रसंगबाट समाजमा पनि नयाँ पुस्तालाई मौका दिनुपर्ने सन्देश पाइन्छ। काम र उमेरले पाका व्यक्तिहरूको सम्मान गर्दै उनीहरूले सिकाएको पाठलाई शिरोधार्य गर्नुपर्छ। यसरी स्वस्थानी व्रतकथाले अनिमात्र स्वस्थ समाज बन्ने कुराको अनुभूति दिनेछ।"
अमेरिकी राष्ट्रपति ट्रम्पलाई पूर्वराष्ट्रपति भण्डारीले दिइन् बधाई तथा शुभकामना,"काठमाडौं : पूर्वराष्ट्रपति विद्यादेवी भण्डारीले अमेरिकाको ४७ औं राष्ट्रपतिको पदभार ग्रहण गरेका डोनाल्ड ट्रम्पलाई बधाई दिएकी छन्। पूर्वराष्ट्रपति भण्डारीले मंगलबार सामाजिक सञ्जाल एक्समार्फत बधाई दिँदै ट्रम्पलाई कार्यकाल सफलताका लागि शुभकामना दिएकी हुन्। भण्डारीले राष्ट्रपति ट्रम्पको कार्यकालमा नेपाल र अमेरिकाको सम्बन्ध थप सुदृढ हुँदै जाने विश्वास व्यक्त गरेकी छन्। सोमबार क्यापिटल हिलमा आयोजित भव्य समारोहमा दोस्रो कार्यकालका लागि ट्रम्पले सपथ लिएपछि राष्ट्रपतिका रूपमा पदभार ग्रहण गरेका छन्। ट्रम्पले आफ्नो उद्घाटन भाषणमा अब अमेरिकामा स्वर्ण युग सुरु भएको उल्लेख गरे। उनले भने,अबको भविष्य हाम्रो हो। हाम्रो स्वर्ण युग भर्खरै सुरु भएको छ।"
"माघ ९ देखि देशभर एक्सचेन्च फेस्ट, पुराना गाडीसँग बीवाईडीको ब्रान्ड न्यू ईभी साट्न सकिने","काठमाडौं : बीवाईडी गाडीको नेपालका लागि आधिकारिक वितरक साइमेक्स इंक प्रालिले एक्सचेन्ज फेस्ट आयोजना गर्ने भएको छ । पाँच दिनसम्म चल्ने उक्त मेला माघ ९ देखि १३ गतेसम्म आयोजना हुन लागेको हो । एक्स्चेन्ज कार्यक्रममा ग्राहकले आफूसँग भएको जुनसुकै ब्रान्डको पुरानो गाडीसँग बीवाईडीको ब्रान्ड न्यू ईभी साट्न सक्नेछन् । यसरी एक्सचेन्ज गर्दा ग्राहकले उत्कृष्ट मुल्यांकनको साथै एक्सचेन्ज बोनस, लोयल्टि बोनस, निशुल्क प्रिमियम एसेसोरिज र निशुल्क चार्जर जडानको सुविधा पाउनेछन् । कार्यक्रम काठमाडौं उपत्यकाका पाँच स्थानसहित बुटवल, भैरहवा, इटहरी, बिर्तामोड, जनकपुर, विरगंज, पोखरा, बनेपा, नेपालगन्ज र नारायणघाटमा अयोजना हुनेछ । एक्सचेन्ज फेस्टमा सहभागी भएर ग्राहकले पुरानो गाडीसंग बीवाईडीको एट्टो ३, डल्फिन र एम६ जस्ता चर्चित र लोकप्रिय ईभी एक्सचेन्ज गर्न सक्नेछन् । बीवाईडी नेपाली बजारमा सर्वाधिक बिक्री हुने इभी ब्रान्ड हो । नेपाली बजारमा यसको एट्टो३, डल्फिन र एम६ मोडल निकै लोकप्रिय मानिन्छन् । बिक्री पछिको सेवा र चार्जिङ पूर्वाधारको विकासमा साइमेक्स इंकले पुर्याउँदै आएको योगदानका कारण नेपालमा यो ब्रान्डलाई रुचाउने ईभी पारखीको जमात निकै ठूलो छ ।"
उद्घाटन भाषणमा ट्रम्पले भने : अमेरिकामा भर्खरै स्वर्ण युग सुरु भयो,"वासिङटन डिसी : डोनाल्ड ट्रम्पले अमेरिकाको ४७ औं राष्ट्रपतिको रूपमा शपथ लिएका छन्। ट्रम्पले आफ्नो उद्घाटन भाषणमा उनको विजय अमेरिकी जनताको आवाज भएको बताए। उनले अब अमेरिकामा स्वर्ण युग सुरु भएको उल्लेख गरे। उनले भने, ' अबको भविष्य हाम्रो हो। हाम्रो स्वर्ण युग भर्खरै सुरु भएको छ।' उनले आफू राष्ट्रपति बनेर फेरि आउनुले कुनै पनि कुरा कहिल्यै असम्भव छ भनेर विश्वास गर्नु हुँदैन भन्ने प्रमाण दिएको बताएका छन्। उनले भने, 'अमेरिकामा, असम्भवलाई सम्भव बनाउनु नै हाम्रो सर्वोत्तम प्रयास हो। हामी असफल हुने छैनौं। आजको दिनदेखि, अमेरिका एक सार्वभौम र स्वतन्त्र राष्ट्र हुनेछ।' आफ्नो भाषणमा ट्रम्पले विजय र सफलताको नयाँ उचाइ छुने बारेमा पनि कुरा गरे। उनले पानामा नहरको उल्लेख गर्दै भने, 'हामीले यो चीनलाई दिएका छैनौं। यसलाई फिर्ता लिने छौं।' मध्यपूर्वमा शान्ति स्थापनाकर्ताको भूमिका खेल्ने उनले आफ्नो उद्घाटन भाषणमा मध्य पूर्वसँग सम्बन्धित मुद्दाहरूको बारेमा पनि कुरा गरेका छन्। उनले मध्यपूर्वमा शान्ति स्थापनाकर्ता र एकताकारीको भूमिका खेल्ने बताए। ट्रम्पले गाजामा हमासद्वारा बन्धक बनाइएका तीन इजरायली बन्धकहरूको पनि उल्लेख गरे। आइतबार सबै बन्धकहरूले आफ्ना परिवारलाई भेटेको बताए। अमेरिकाले सम्पूर्ण विश्वलाई प्रेरणा दिने मात्र नभइ विश्वले यसको प्रशंसा पनि गर्ने उनले बताए।'अमेरिका पृथ्वीको सबैभन्दा महान, सबैभन्दा शक्तिशाली र सबैभन्दा सम्मानित राष्ट्रको रूपमा आफ्नो उचित स्थानमा फर्कनेछ,' ट्रम्पले भने। उनले चाँडै नै मेक्सिकोको खाडीको नाम परिवर्तन गरेर अमेरिकाको खाडी राख्ने पनि उल्लेख गरेका छन्। बीबीसी"
समाधान विकास प्रशासनको,"विकास प्रशासन समावेशी दृष्टिकोण हो। जसको अन्तिम लक्ष्य विकास नै हो। सार्वजनिक हितका लागि उपलब्ध स्रोतसाधनको समुचित प्रयोग र परिचालन नै सार्वजनिक व्यवस्थापन हो। जसमा प्रविधिगत कार्यसम्पादन, अनुसन्धान र विकास, आविष्कारमुखी, प्रतिभा व्यवस्थापन, सरल सरकार, सहज सेवा, खुला शासनजस्ता विषयले प्रवेश पाएको पाइन्छ। सार्वजनिक व्यवस्थापन राज्य सञ्चालनको छुट्टै विधा नभएर सार्वजनिक प्रशासनकै नवीनतम अवधारणा हो। सार्वजनिक प्रशासनले आदेश, निर्देशन र कानुनको आधारमा कार्यसम्पादनमा जोड दियो तर स्रोतसाधनको कुशल एवं दक्ष ढंगले परिचालन गर्न सकेन भनी आलोचित भयो। सीमित स्रोतसाधनबाट नागरिकको असीमित आवश्यकता पूरा गर्दा सार्वजनिक प्रशासनलाई जनमुखी र नतिजाकेन्द्रित बनाउन प्रशासनको सट्टा व्यवस्थापन शब्दको प्रयोग गर्न थालियो। यस परिदृश्यमा सार्वजनिक व्यवस्थापनका विशेषतालाई देहायअनुसार उल्लेख गर्न सकिन्छ। जसमा अत्युतम नतिजा हासिल गर्न सीमित स्रोतको कुशल र प्रभावकारी परिचालन, बहुआयामिक एवं बहुक्षेत्रीय विषय, पात्र, प्रक्रिया, पुँजी, प्रविधि, लागत उपलब्धि र समयबीचको उचित संयोजन तथा परिचालन र गतिशीलता, परिवर्तनशीलता एवं लचकता, सामूहिक वा एकीकृत प्रयास, लक्ष्यकेन्द्रित, कार्यक्रममुखी तथा समयमुखी, निरन्तर प्रक्रिया, विज्ञान र कला दुवै, लाभ लागत विश्लेषण तथा पूर्वजोखिम अनुमान हुनेछ। सन् १९८० को दशक अगाडिसम्म प्रशासन शब्द सार्वजनिक सेवामा र व्यवस्थापन शब्द निजी क्षेत्रमा प्रचलित थियो। प्रशासनलाई नतिजामुखी, सेवामुखी, सहभागितामूलक तथा जनसन्तुष्टि हासिल हुने विधाको रूपमा स्थापित गर्न निजी क्षेत्रको राम्रा पक्षहरूलाई अंगीकार गर्नुपर्ने मान्यताको विकास भएसँगै सार्वजनिक क्षेत्रमा व्यवस्थापन शब्द भित्रिएको पाइन्छ। विकास व्यवस्थापनका आधुनिक धारणाअन्तर्गत सरकारको भूमिकामा संकुचन, उत्तरदायित्वको विकास र परिणाममुखी परियोजना हुन्। निर्णय प्रक्रियालाई प्रभावकारी बनाउन व्यवस्थापनका चारवटा मुख्य कार्यसँग आबद्ध गरेको हुन्छ। ती कार्यमा परिणाम र उत्पादनलाई नाप्न सकिने सूचकांक र समय अनुरूपको लक्ष्य र सोसँग सम्बन्ध राख्ने क्रियाकलापहरू पर्दछन्। यस्तै, सहमति भएका क्रियाकलापमा साधनको बाँडफाँड गर्ने, सहमति भएका क्रियाकलापहरू कार्यान्वयन गर्ने र प्रगति अनुगमन गर्ने, कार्य सम्पादनको मूल्यांकन गर्ने, भ्रष्टाचार नियन्त्रण, समावेशीकरण, सूचना प्रविधिको प्रयोग र गैरसरकारी क्षेत्रसँग साझेदारी आदि हुन्। सरकारी कार्यालयहरूमा सूचनाप्रविधिको प्रयोगमा विस्तार गरिएको छ। निश्चित अवधिभित्र सबैका लागि तालिमको व्यवस्था मिलाउनका अतिरिक्त विभिन्न तालिम प्रदाय संस्थाहरूबाट प्रदान गरिने तालिमलाई समसामयिक र व्यावहारिक बनाउने प्रयास गरिएको छ। आर्थिक सर्वेक्षण २०८०८१ मा उल्लेख गरिएअनुसार सुशासन र प्रशासन क्षेत्रअन्तर्गत यस आवमा सार्वजनिक निकायबाट हुने खरिद कार्यलाई थप पारदर्शी, व्यवस्थित र प्रभावकारी बनाउन विद्युतीय खरिद निर्देशिका, २०८० कार्यान्वयनमा आएको छ। सार्वजनिक खरिदमा संलग्न भई कानुनबमोजिम जिम्मेवारी बहन नगर्ने वा गैरकानुनी हानि नोक्सानी पुर्याउने विभिन्न १ सय ६२ व्यक्तिफर्मसंस्थाकम्पनी कालोसूचीमा परेका छन्। स्थानीय तहलाई सक्षम र प्रभावकारी बनाउन स्थानीय तह संस्थागत क्षमता स्वमूल्यांकन प्रणाली कार्यान्वयनमा छ। गत आव ७ सय ४९ स्थानीय तहले संस्थागत क्षमता स्वमूल्यांकन सम्पन्न गरेका थिए। स्थानीय तहको वित्तीय सुशासनलाई संस्थागत गर्न वित्तीय गर्ने कार्य थालनी भएको छ। गत आव ६२४ स्थानीय तहले वित्तीय सुशासन जोखिम मूल्यांकन कार्य सम्पन्न गरेका थिए। चालु आवको फागुनसम्म हेलो सरकारमा दर्ता भएका १२ हजार ८८ उजुरीमध्ये ४८१ प्रतिशत उजुरी फस्र्यौट भएका छन्। गत आवको सोही अवधिमा ४६७ प्रतिशत उजुरी फस्र्यौट भएका थिए। गत आव राष्ट्रिय गौरवका आयोजना तथा प्राथमिकता प्राप्त ६८ आयोजनाको प्राविधिक परीक्षण सम्पन्न भएकोमा चालु आवको फागुनसम्म ४१ आयोजनाको प्राविधिक परीक्षण सम्पन्न भएको छ। मानव अधिकारसम्बन्धी पाँचौं राष्ट्रिय कार्ययोजना (२०७७७८२०८१८२) गत आवदेखि कार्यान्वयनमा आएको छ। यसबाट मुलुकमा मानव अधिकारको संरक्षण र प्रवद्र्धन तथा मानव अधिकारसम्बन्धी अन्तर्राष्ट्रिय महासन्धि तथा कानुनको दायित्व पूरा गर्न नेपाल प्रतिबद्ध रहेको सन्देश प्रवाह भएको छ। सार्वजनिक निकायबाट हुने अनियमितता, ढिलासुस्ती र भ्रष्टाचार सम्बन्धमा राष्ट्रिय सतर्कता केन्द्रबाट चालु आवको फागुनसम्म ६१० उजुरी फस्र्यौट भएका छन्। गत आवमा ६ सय ६७ उजुरी फस्र्यौट भए। गत आवदेखि स्थानीय तहको न्यायिक समितिका लागि विवाद निरूपणसम्बन्धी प्रशिक्षण सामग्री तथा निर्देशिका, २०७९ तयार भई कार्यान्वयनमा आएको छ। चालु आवको फागुनसम्म अख्तियार दुरुपयोग अनुसन्धान आयोगमा परेका २६ हजार ३ सय ७० उजुरीमध्ये ५३२ प्रतिशत उजुरी फस्र्यौट भए। गत आवको सोही अवधिमा ४९७ प्रतिशत उजुरी फस्र्यौट भए। आव २०८१८२ को बजेट वक्तव्यअनुसार शासकीय सुधारअन्तर्गत संघीय निजामती सेवा कानुन यसै अधिवेशनबाट पारित गरी कार्यान्वयन गरिने कार्यक्रम राखिएको छ। राष्ट्रसेवक कर्मचारीको मनोबल बढाउन, काममा उत्प्रेरित गराउन, सेवा सुरक्षा, संरक्षण र अनुमानयोग्य सरुवाबढुवा प्रणाली सुनिश्चित गरिने छ। सार्वजनिक क्षेत्रमा सूचना प्रविधिको अधिकतम प्रयोग गरी सेवाप्रवाहलाई थप सुदृढ गरिनेछ। ईगभर्नेन्सको माध्यमबाट सार्वजनिक सेवालाई मुहाररहित, कागजरहित र सम्पर्करहित बनाई गुणस्तर अभिवृद्धि गरिनेछ। सेवाग्राही र सेवाप्रदायकबीच नियमित संवादमार्फत सम्पादित कामको विषयमा सेवाग्राहीको पृष्ठपोषण लिन, गुनासाको तत्काल सम्बोधन गर्न र कार्यसम्पादनमा सुधार ल्याउन सेवाग्राहीसँग कार्यक्रम पनि सञ्चालन गरिनेछ। भ्रष्टाचारमा शून्य सहनशीलताको नीति लिइने उल्लेख छ। भ्रष्टाचारको दृष्टिले उच्च जोखिमका क्षेत्र पहिचान गरी नियन्त्रणका लागि एकीकृत रूपमा प्रवर्धनात्मक, निरोधात्मक तथा उपचारात्मक उपाय अवलम्बन गरिने कार्यक्रम पनि छ। सोह्रौं योजना (आव २०८१८२२०८५८६)मा सार्वजनिक नीति विकासअन्तर्गत निम्न चार काम हुनेछन्। पहिलो, विकासका सबै क्षेत्र तथा आयाममा देखिएका संरचनागत अवरोधहरूको पहिचान, सम्बोधन र निराकरण गर्दै उत्पादन, उत्पादकत्व तथा प्रतिस्पर्धात्मक क्षमता अभिवृद्धि गर्ने। दोस्रो, संघ, प्रदेश र स्थानीय तीनै तह तथा सरकारी, निजी, सहकारी र गैरसरकारी क्षेत्र एवं विकास साझेदारबीचको अन्तरसम्बन्ध र कार्यात्मक क्षमतालाई मजबुत तुल्याउँदै दिगो विकास योजना कार्यान्वयन गर्ने। तेस्रो, विकासका सबै क्षेत्र तथा आयाममा लैंगिक मूलप्रवाहीकरण, आधुनिक प्रविधिको प्रयोग, वातावरण संरक्षण र विपद् जोखिम न्यूनीकरणलाई आन्तरिकीकरण गर्ने। साथै, अध्ययन, अनुसन्धान तथा तथ्य र प्रमाणमा आधारित नीति निर्माण एवं विकासका कार्यक्रम कार्यान्वयन गर्ने। चौथोमा, समष्टिगत आर्थिक आधारहरूको सबलीकरण र उच्च आर्थिक वृद्धि, उत्पादन, उत्पादकत्व तथा प्रतिस्पर्धात्मक क्षमता अभिवृद्धि, उत्पादनशील रोजगारी, मर्यादित श्रम र दिगो सामाजिक सुरक्षा, स्वस्थ, शिक्षित र सीपयुक्त मानव पुँजी निर्माण गर्ने। विकास प्रशासनको कार्यान्वयनमा देखिएका कमजोरीहरूमा प्रायः सबैजसो विकासोन्मुख देशहरूमा राजनीतिक अस्थिरता छ। स्वार्थी राजनीतिक नेतृत्वको बोलवाला छ। राजनीतिक नेतृत्वमा देश बनाउने दूरगामी दृष्टिकोणको सट्टा जसरी पनि सत्ता प्राप्त गर्ने र आजीवन सत्तामा रहने प्रवृत्तिले जरा गाढेको छ। विकासोन्मुख देशका राजनीतिक संस्थाहरू भ्रष्टाचारका पर्याय भएका छन्। जहाँ जनतालाई राजनीतिक खिचातानीको गोटी बनाइन्छ। स्थायी सरकारको रूपमा कार्यरत कर्मचारीतन्त्र वा प्रशासनतन्त्रमाथि राजनीति गरिन्छ। विकास प्रशासनको प्रमुख विशेषता प्रशासनिक प्रतिबद्धता हो तर विकासोन्मुख देशको प्रशासनमा तीव्र राजनीतीकरण, उच्च प्रशासकमा गैरप्रशासनिक व्यवहारको बाहुल्य, प्रशासनिक भ्रष्टाचार यथास्थितिवादजस्ता विकृति विद्यमान रहनुले विकास प्रशासनको सञ्चालनमा गम्भीर चुनौती सिर्जना भएको छ। नेपालको विकास प्रशासन पनि यस विकृतिवाट मुक्त रहन सकेको छैन। उच्च प्रशासकहरू संगठनको उद्देश्यभन्दा व्यक्तिगत स्वार्थद्वारा अभिप्रेरित भई कार्य गर्नमा उद्धत रहेको पाइन्छ। विकास प्रशासन कुनै पनि देशको सर्वांगीण विकाससँग सम्बन्धित अवधारणा हो। जसले जनआकांक्षा, साधनको समुचित व्यवस्थापन, निरन्तर विकास प्रक्रियामा जोड दिने प्रयास गरेको छ। व्यावहारिक रूपमा सीमित साधन र स्रोत, असीमित जनआकांक्षा, व्यापक गरिबी, वातावरणमा आएको ह्रास आदिको कारणले दिगो विकास हासिल गर्न कठिनाइ छ। नीतिगत रूपमा यस्ता समस्याहरूको समाधान गर्न प्रयास भएको भए तापनि राजनीतिक अदूरदर्शिता र प्रशासनिक निष्क्रियताका कारण नेपालमा अपेक्षाकृत विकास हासिल हुन सकेन। नेपालको सन्दर्भमा विकट भौगोलिक अवस्था तथा भूपरिवेष्ठित अवस्थितिले विकास प्रयासमा प्रभावकारिता ल्याउन बाधा पुर्याएको छ। क्षेत्रीय विकासमा असन्तुलन यसको ज्वलन्त उदाहरण हो। बेलाबखतमा नेपालको पारवहन समस्याले देशको समग्र विकासमा पुर्याएको हानिनोक्सानी पनि यसको उदाहरण हो। परम्परावादी प्रशासन प्रणाली, उपयुक्त कर्मचारी, नीतिको अभाव, मूल्य मान्यता र संस्कारमा आएको ह्रास, केन्द्रीकृत प्रशासन प्रणाली, पारदर्शिताको अभाव, उत्तरदायित्वको अभाव, कमजोर कार्य सम्पादनस्तर, वृत्ति विकासमा असमान अवसरको कारण विकास प्रशासन नराम्ररी प्रभावित छ। प्रशासनको कर्तव्य जनताप्रति उत्तरदायी भई सीमित साधन र स्रोतको समुचित प्रयोग गर्नु हो। जनताको पसिनाबाट उठेको राजस्वको दुरुपयोग गरेर आरामदायी जीवन बिताउनेतर्फ केन्द्रित हुनु अधिकांश प्रशासकको जीवनशैली बनेको छ। नेपालका अनावश्यक संगठनात्मक संरचना कार्यबोझ र संगठनात्मक उद्देश्यबीच तालमेलको अभाव भएको अवस्था छ। काममा दोहोरोपना, कार्य जटिलता, समन्वयको अभाव आदिजस्ता विकृतिले विकास प्रक्रियालाई गाँजेको छ।"
एमाले किन बोलायो सचिवालय बैठक ?,"काठमाडौं : नेकपा एमालेले सचिवालय बैठक बोलाएको छ । नेकपा एमालेका प्रचार तथा प्रकाशन विभाग प्रमुख राजेन्द्र गौतमले आज अपराह्न ४ बजे बैठक बोलाइएको जानकारी दिए । गौतमका अनुसार आउने हिउँदे अधिवेशनमा पार्टीको तर्फबाट खेल्ने भूमिका र समयसामयिक राजनीतिबारे छलफल हुनेछ। समसामयिक राजनीतिक घटनाक्रम बारे छलफल हुने छ, सरकारले हिउँदे अधिवेशनको लागि राष्ट्रपतिलाई सिफारिस गरेको छ, हिउँदे अधिवेशनलाई पार्टीको तर्फबाट कसरी प्रभावकारी बनाउन सकिन्छ भन्ने विषयमा छलफल हुने छ, अन्य चर्चामा रहेका विभिन्न विषमा पनि छलफल हुने छ, गौतमले भने। आजको सचिवालय बैठकमा एमालेमा आउने तयारी गरी रहेका वामदेव गौतमको विषयमा पनि छलफल हुने स्रोतको भनाई छ। नेकपा एमाले र एकीकृत समाजवादीका नेतासँग पटकपटक छलफल गरेका एमालेका पूर्वउपाध्यक्ष गौतम झण्डे साढे तीन वर्षपछि पार्टीमा फर्किने तयारी गरेका हुन्। गत पौष १७ गते एकीकृत समाजवादीका अध्यक्ष माधवकुमार नेपालसँग भेटमा उनीहरूबीच पार्टी एकता गर्ने विषयमा समझदारी बनेको थियो। माधव नेपाल र म एकजुट हुने भइयो नि त। भेटपश्चात गौतमले भनेका थिए,दुई पक्षबीचको समझदारीले अन्तिम रूप लिएपछि छिट्टै पार्टी एकता घोषणा हुन्छ। तर, गौतमले मागेको पद एकीकृत समाजवादीमा नमिलेपछि पुन: एमालेसँग छलफलमा जुटेका थिए। उनले संगठन विभाग प्रमुखसहित महत्त्वपूर्ण पद मागेको राजनीतिक वृत्तमा चर्चा थियो। गौतमलाई एमालेकै केहि नेताले एकीकृत समाजवादीमा नजान दबाब दिएको स्रोतको भनाई छ। एमाले स्रोतका अनुसार हाल अध्यक्ष ओली र गौतमबीच पदीय हैसियतको विषयमा ठोस कुराकानी भएको छैन। ओलीले एमालेमा आएपछि गौतमलाई उचित जिम्मेवारी दिने बचन दिएका छन्। सचिवालय बैठकले पार्टीमा उनलाई कहाँ र कसरी व्यवस्थापन गर्ने भन्ने विषयमा पनि छलफल हुने छ। यो पनि पढ्नुहोस वामदेव गौतमलाई एकीकृत समाजवादीमा नजान दबाब, एमालेमा फर्कने तयारी माघ १८ गते संसद अधिवेशन बोलाउन प्रधानमन्त्रीले सभामुखसँग गरे परामर्श माघ १८ गते संघीय संसदको दुवै सदनको बैठक बोलाउन राष्ट्रपतिलाई सिफारिस"
नेपालमा ब्रान्ड परामर्श सेवा प्रदान गर्न क्रियो र स्ट्राटेजी सेन्ट्रलबीच साझेदारी,"काठमाडौं : नेपालमा ब्रान्ड र व्यापार परामर्श सेवाहरू प्रदान गर्नका लागि दक्षिण एशियाका दुई प्रमुख नामहरू, क्रियो र स्ट्राटेजी सेन्ट्रल (आउटरिच नेपाल र एडकोम समूह, बंगलादेशको ब्रान्ड र स्ट्राटेजी परामर्शको भर्टिकल) ले साझेदारी गरेका छन्। बंगलादेश दूतावासका कार्यवाहक मोहम्मद हुमायुन कबीर र नेपालको विज्ञापन बोर्डका अध्यक्ष लक्ष्मण हुमागाईँलगायत विशिष्ट अतिथिहरूको उपस्थितिमा विभान्त काठमाडौंमा आयोजित एक कार्यक्रममा साझेदारीको औपचारिक घोषणा गरिएको छ । दुबै कम्पनी मिलेर नेपाली ब्रान्डहरूलाई विश्वव्यापी ब्रान्डको प्रभुत्व भएको प्रतिस्पर्धात्मक परिदृश्यमा फस्टाउन सशक्त बनाउने लक्ष्य राखेका छन्। यस साझेदारीले घरेलु ब्रान्डहरूले सामना गर्ने प्रमुख चुनौतीहरूलाई सम्बोधन गर्न ,उनीहरूलाई दीर्घकालीन दिगोपन सुनिश्चित गर्न रणनीतिहरूको मार्गदर्शन दिनेछ । कार्यक्रममा स्ट्राटेजी सेन्ट्रलका अध्यक्ष र एडकोम : समूहका प्रबन्ध निर्देशक नजिम फरहान चौधरीले यस साझेदारीको महत्त्वलाई प्रकाश पारे। 'आजका क्लाइन्टहरूलाई विज्ञापन भन्दा बढी पनि अरु केही चाहिन्छ उनीहरूलाई आफ्ना दर्शकहरूसँग अर्थपूर्ण योजनाहरू निर्माण गर्न रणनीतिहरू चाहिन्छ । यो मागलाई सम्बोधन गर्न स्ट्राटेजी सेन्ट्रलको स्थापना भएको थियो र क्रियोसँगको साझेदारीले नेपालमा हाम्रो विचार विस्तार गर्न महत्त्वपूर्ण भुमिका खेल्नेछ । ' नजिम फरहान एक प्रसिद्ध उद्यमी पनि हुन् जो प्रारम्भिक चरणको स्टार्टअप इकोसिस्टममा सक्रिय रूपमा संलग्न छन्। शार्क ट्याङ्क बंगलादेशमा शार्कको रूपमा उनको भूमिकाले उदीयमान व्यवसायहरूलाई समर्थन गर्ने उनको प्रतिबद्धतालाई जोड दिन्छ । उनले साझा गरे को यो साझेदारीले क्रियोका निर्देशक र आउटरिचका संस्थापक उजय शाक्यसँगको उनको लामो समयको सम्बन्धलाई पनि प्रतिबिम्बित गर्दछः 'घरेलु ब्रान्डहरू उचाइमा पुयाउने हाम्रो साझा दृष्टिकोण दुई दशकभन्दा लामो समयदेखिको प्रयास हो र यसलाई आकार दिन पाउँदा म हर्षित छु। ' क्रियोका निर्देशक र आउटरिचका संस्थापक, उजय शाक्यले घरेलु ब्रान्डहरूलाई समर्थन गर्ने कुरामा जोड दिए। 'नेपाल एक युनिक मार्केट हो, तर स्थानीय ब्रान्डहरूले बहुराष्ट्रिय र क्षेत्रीय ब्रान्डहरूको कडा प्रतिस्पर्धाको बिचमा आफूलाई टिकाउन अक्सर सङ्घर्ष गर्नुपर्छ। यो साझेदारी नेपाली ब्रान्डहरू स्पष्ट, सरल र प्रभावकारी रणनीतिका साथ सफल हुन सहयोग गर्न हाम्रो प्रतिबद्धता हो ।' साझेदारीले अर्को दुई वर्षको लागि महत्त्वाकाङ्क्षी लक्ष्यहरू सेट गर्दछ,मुख्य घरेलु ब्रान्डहरू र स्टार्टअपहरसँग सहकार्य गर्ने लक्ष्य राख्दै, तिनीहरूलाई बजारमा फस्टाउन रणनीति र ब्रान्डिङ सम्बन्धित सेवारू प्रदान गर्नेछ ।"
"बैंकको खराब कर्जाले सीमा नाघ्यो, नाफा प्रभावित","काठमाडौं : ऋणीहरूबाट किस्ता र ब्याज संकलन हुन नसक्दा समग्रमा वाणिज्य बैंकहरूको खराब अर्थात् निष्क्रिय कर्जा (एनपीएल) वृद्धि भएको छ। बैंकहरूले सार्वजनिक गरेको दोस्रो त्रैमासको अपरिस्किृत वित्तीय प्रतिवेदनअनुसार बैंकको खराब कर्जाको सीमा नाघेर झन्डै ७ प्रतिशत आसपासमा पुगेको छ। औसतमा करिब साढे ४ प्रतिशत एनपीएल देखिन्छ। जबकी गत आवको सोही अवधिमा बैंकहरूको निष्क्रिय कर्जा औसतमा बढेर ३२७ प्रतिशत पुगेको थियो। सामान्यतया बैंकको खराब कर्जा ५ प्रतिशतभन्दा माथिलाई राम्रो मानिँदैन। अर्थात् बैंकको कुल कर्जाको ५ प्रतिशतमाथि कर्जा खराब भएमा समस्याग्रस्त घोषणा गर्ने राष्ट्र बैंककै नीति छ। समग्रमा खराबकर्जाको आकार बढ्दा यसको असर बैंकको नाफामा हुँदै वितरण योग्य नाफामा संकुचन आएको छ। परिणाम स्वरूप अधिकांश बंैंकले लाभांश वितरण गर्न नसक्ने स्थिति सिर्जना भएको छ। यसपटक २० वाणिज्य बैंकहरूको नाफा करिब २७ अर्ब ४३ करोड ७० लाख रुपैयाँ हाराहारीमा छ। यो कमाई गत आवको सोही अवधिको तुलनामा ४३६ प्रतिशतले कम हो। किनभने गत आवको दोस्रो त्रैमाससम्म बैंकहरूले २८ अर्ब ६८ करोड ८३ लाख रुपैयाँ नाफा गरेका थिए। समग्रमा नाफामा कमी देखिए पनि सञ्चालनमा रहेका ११ बैंकले भने नाफा वृद्धि गर्न सफल भएका छन्। जसमा सबैभन्दा बढी नाफा गर्ने अग्रपंक्तिमा नबिल, ग्लोबल आईएमई र नेपाल इन्भेष्टमेन्ट मेगा बैंक देखिन्छ। जसले क्रमशः नबिल बैंकको नाफा १२९ प्रतिशतले बढेर ३ अर्ब २४ करोड ४३ लाख, ग्लोबल आईएमईको नाफा ४९५१ प्रतिशतले वृद्धि भएर ३ अर्ब ५ करोड ३५ लाख र नेपाल इन्भेष्टमेन्ट मेगाको नाफा ५७ प्रतिशले बढेर २ अर्ब ८३ करोड २३ लाख पुयाउन सफल भएको छ। यससँगै, एभरेष्ट बैंक, एनएमबी बैंक लगायतको नाफा बढेको छ। तर एनआईसी, कुमारी, राष्ट्रिय वाणिज्य बैंक, सिद्धार्थ बैंक लगायतका ९ बैंकको नाफा घटेको छ। खराब कर्जाका कारण २४ अर्ब प्रोभिजन सञ्चालनमा रहेका २० वाणिज्य बैंकहरूको निष्क्रिय कर्जा बढ्दै जाँदा कर्जा नोक्सानी व्यवस्था (प्रोभिजन) पनि थपिँदै गएको हो। चालु आवको पुससम्म सबै वाणिज्य बैंकहरूले २४ अर्ब ६७ करोड ७१ लाख रुपैयाँ कर्जा नोक्सानी व्यवस्था गर्नु परेको छ। यसैक्रममा नेपाल बैंकर्स संघ (एनबीए) का अध्यक्ष सन्तोष कोइराला समग्रमा वाणिज्य बैंकको प्रवाहित कर्जाको रिकभरीमा दबाब परेको र निष्क्रिय कर्जा बढेकाले अवस्था त्यत्ति सहज नभएको बताउँछन्। यसले अर्थतन्त्र प्रभावित बनेको छ। केही बैंकको निष्क्रिय कर्जाले सीमा नाघेको छ। कुनै बैंकको एनपीए ७ प्रतिशत हाराहारीमा पुगेको छ। कुमारीको निष्क्रिय कर्जा ६९६ प्रतिशत हाराहारीमा पुगिसकेको छ। औसतमा बैंकहरूको निष्क्रिय कर्जा औसतमा साढे ४ प्रतिशत हाराहारीमा आइसकेकाले दबाबमूलक अवस्था बैंकहरूले सामना गर्नुपरेको हो, उनले अन्नपूर्णसँग भने। माछापुच्छे बैंकका प्रमुख कार्यकारी अधिकृत (सीईओ) समेत रहेका अध्यक्ष कोइरालाकाअनुसार खराब कर्जा बढ्दा कर्जा नोक्सानी प्रोभिजन बापतको पैसा छुट्ट्याउनु पर्दा नाफा घटेको हो। उनी भन्छन्, जसको प्रभाव वितरण योग्य नाफामा पर्दा लगानीकर्ताहरूले प्राप्त गर्ने लाभांश घट्ने क्रममा छ। अहिलेको वित्तीय विवरणअनुसार करिब आधा दर्जन बैंकहरूले लाभांश बाँड्न नसक्ने अवस्था देखिएको छ। धेरैको नाफा नकारात्मक छ। प्रभु, कुमारी, नेपाल इन्भेष्टमेन्ट मेगा, हिमालयन, राष्ट्रिय वाणिज्य बैंकको धेरै नकारात्मक छ। यी बैंकले खराब कर्जालाई रिकभर गरेर लाभांश वितरण गर्नं निकै मुस्किल छ। आधा वर्षमा यस्तो देखिँदा वार्षिक लाभांश आशा लाग्दो नहुने देखिन्छ। लामो समय सहकारीमा परेको असर क्रमशः बैंकमा देखिएको भन्ने सरोकारवालाहरूको टिप्पणी पनि छ। यद्यपि बैंकहरू सहकारीमा देखिएको तलको कमजोर नभएको अध्यक्ष कोइरालाको दाबी छ। किनभने बैंकहरूले एनपीएल बढे पनि त्यसबापतको रकम नाफाबाट कटाएर प्रोभिजनमा राखेका हुन्। भोलिका दिनमा कर्जा उठेपछि उक्त प्रोभिजन नाफामै देखिने भएकाले यो जोखिम नभई सुरक्षित भएको उनको भनाइ छ। यसले बैंकहरू कमजोर भएर गए भन्ने अर्थ लाग्दैन। बैंकले नोक्सानीबापत रकम छुट्ट्याएर प्रोभिजन राख्दा संस्था बलियो बनेको उनको तर्क छ। बैंकहरूको आम्दानीको मुख्य स्रोत भनेकै खुद ब्याज आम्दानी हो। ऋणीबाट साँवा त परै जावस ब्याज पनि समयमा नउठ्दा समग्र आम्दानी घट्यो।"
सुरुङमार्गले सहज बनाउँछ यात्रा,"नेपालजस्तो भौगोलिक विविधतायुक्त देशमा यातायातलाई सहज, छिटो र सुरक्षित बनाउने मुख्य उपायमध्ये एक हो, सुरुङमार्ग। संघीय सरकारको योजनाअन्तर्गत हाल देशभर १८ वटा सुरुङमार्ग निर्माणको क्रममा छन्। यी योजनाले देशको यातायात प्रणालीलाई आधुनिक र प्रभावकारी बनाउने ठोस आधार तयार गर्नेछन्। सिद्धबाबा सुरुङ र नागढुंगाको सुरुङमार्गको प्रगति उच्च गतिमा छ। सिद्धबाबाको सुरुङले मृत्युमार्गको उपमालाई फेर्ने अपेक्षा छ। सुरुङले सडक यात्रालाई छोट्ट्याउँछ र सुरक्षित गर्छ। सिद्धबाबा सुरुङको माघ ११ गते ब्रेक थ्रु गरिँदैछ। कास्कीको हेम्जा र नवलपरासीको दुम्कीबास सुरुङमार्गको विस्तृत परियोजना प्रतिवेदन (डीपीआर) तयारी भइरहेको छ। ७ किमि हेम्जा सुरुङमार्गका लागि २२ अर्ब ९३ करोड र ५३ किमि दुम्कीबासका लागि ३८ अर्ब ६९ करोड लागत अनुमान गरिएको छ। कुलेखानीभीमफेदी, खुर्काेटसिन्धुली, धरानलेउतीलगायतका सुरुङमार्ग अध्ययन चरणमा छन्। यी परियोजनाले यात्रालाई सहज बनाउनुका साथै जोखिमपूर्ण क्षेत्रहरूमा मानवीय क्षति कम गर्ने विश्वास गरिएको छ। सुरुङमार्गको उच्च निर्माण लागत र सञ्चालन खर्चले गम्भीर प्रश्न उठाउँछ। सुरुङमार्ग सञ्चालन गर्न कर्मचारी, विद्युतीय संयन्त्र, आकस्मिक सेवा र भेन्टिलेसन प्रणाली आवश्यक पर्छ, जसले निरन्तर खर्च बढाउँछ। यसले आर्थिक रूपमा राज्यलाई प्रत्यक्ष फाइदा पुर्याउन नसके पनि सामाजिक रूपमा महŒवपूर्ण लाभ दिन्छ। सुरुङ सुरक्षित यात्राका लागि उपयुक्त रहे पनि यसको उच्च लागत र दीर्घकालीन व्यवस्थापन चुनौतीका बारेमा गम्भीर चर्चा गर्न भने आवश्यक देखिएको छ। र, ती चुनौती चिर्न अग्रसर भइहाल्नुपर्ने पनि देखिन्छ। सुरुङमार्ग निर्माण गर्दा त्यसको अध्ययन र आवश्यकतामा विशेष ध्यान दिनुपर्छ। जहाँसुकै सुरुङमार्ग बनाउनु उपयुक्त हुँदैन। जोखिमपूर्ण क्षेत्र वा तीव्र चाप भएका स्थानमा मात्र यसलाई प्राथमिकता दिनुपर्ने हुन्छ। सुरुङमार्गले यात्रा छिटो र सुरक्षित बनाउने भए पनि यसको लागत र व्यवस्थापनलाई दीर्घकालीन रूपमा विचार नगरेमा यो बोझिलो हुन सक्छ। नेपालको चुनौतीपूर्ण भूगोलले यातायातका लागि अत्याधुनिक उपायहरू अपनाउन बाध्य पारेको छ। यद्यपि, सुरुङमार्गजस्ता परियोजनाहरूले यात्रुको यात्रा सहज बनाउनुका साथै विकासका काममा गति दिने सम्भावना छ। त्यसैले पनि यसलाई व्यवस्थित र प्रभावकारी बनाउनेतर्फ सरकारको चनाखो हुन आवश्यक छ।"
शक्तिशाली राष्ट्रपतिका रूपमा ट्रम्प प्रशासन सुरु,"अमेरिका : अमेरिकी राष्ट्रपति डोनाल्ड ट्रम्पले सोमबारदेखि दोस्रो कार्यकाल सम्हालेका छन्। अमेरिका पहिलो अर्थात् नेशन फस्टको नारा लिएर दोस्रो कार्यकालका लागि चुनावमा होमिएका राष्ट्रपति ट्रम्प, पहिलेभन्दा थप शक्तिशाली राष्ट्रपतिका रूपमा ह्वाइट हाउस प्रवेश गरेका छन्। दोस्रोपटक ह्वाइट हाउस पठाएका अमेरिकी जनताले विशेष गरी दुई मुद्दाहरू अमेरिकाको आर्थिक सुधार र अध्यागमन सुधारमा अपेक्षित काम गर्न म्यान्डेट दिएका छन्। चुनावका बखत उनले गरेका बाचाअनुसार, राष्ट्रपति ट्रम्पले कठोर भएर यी दुई नीतिहरूमा काम गर्ने बताइन्छ। यो समाचार तयार पार्दासम्म दोस्रो कार्यकालका लागि राष्ट्रपति बनेका ट्रम्पले केके कार्यकारी आदेश जारी गरेर त्यसको सुुरुवात गर्छन् भनेर सार्वजनिक नभई सकेको भए तापनि आर्थिक, आप्रवासन र विदेश नीतिमा व्यापक सुधार सहितका कार्यकारी आदेश जारी गर्ने समाचारहरू बाहिरिएका छन्। कठोर स्वभावका मानिने ट्रम्पले विशेष गरी आर्थिक सुधार अर्थात् बढ्दो महँगी नियन्त्रण गर्ने अपेक्षा अमेरिकी जनताको छ। उनी व्यापार व्यवसाय सुधारका लागि भने असल राष्ट्रपतिका रूपमा दर्ज भइसकेका छन्। व्यापारिक पृष्ठभूमिबाट आएका राष्ट्रपति ट्रम्पले स्थानीय समयअनुसार आइतबारको भाषणमा पनि उनले त्यस्तो संकेत गरिसकेका छन्। यसपटक राष्ट्रपति डोनाल्ड ट्रम्पको पोल्टामा कंग्रेस र सुप्रिम कोर्टसमेत अनुकूल छ। त्यो भनेको उनी थप शक्तिशाली राष्ट्रपतिका रूपमा ह्वाइट हाउसमा रहने छन् भने उनको पार्टी, रिपब्लिकन पार्टी उनकै कब्जामा छ। पत्रकार दिनेशजंग शाह सामाजिक सञ्जालमा लेख्छन्, डोनाल्ड ट्रम्पलाई दोस्रो विश्वयुद्ध ताका राष्ट्रपति फ्रेङ्कलिन रोजभेल्ट जस्तो वन म्यान शो प्रेसिडेन्सीका रूपमा हेरिएको छ। त्यो भनेको एकल रूपमा निर्णय गर्ने, अधिकारहरू केन्द्रीकृत गर्ने र सम्बद्ध अन्य निकायहरूसँग परामर्श नगर्ने शैलीलाई जनाउँछ। विश्वको शक्तिशाली राष्ट्र अनि शक्तिशाली राष्ट्रपतिका रूपमा ट्रम्पले कसरी काम गर्छन् भन्ने अहिले यसै भन्न सकिने अवस्था भने छैन। यद्यपि उनको कार्यशैली र स्वभाव हेर्दा उनले यसपटक थप कठोर भएर नेशन फस्टको नारामै केन्द्रित भएर काम गर्छन् भन्ने अनुमान लगाउन सकिन्छ। दिनानुदिन बढ्दो आप्रवासन समस्या अमेरिकाका लागि जटिल विषय हो। लाखौंको संख्यामा रहेका कागजपत्र विहीनहरूका समस्या कसरी समाधान हुन्छन्, भन्ने यसै भन्न सक्ने अवस्था छैन। करिब महिनादिन अघि राष्ट्रपति ट्रम्पले स्थानीय एनबीसी टेलिभिजनलाई अन्तर्वार्ता दिँदै भनेको थिए, ड्रिमर अर्थात् अमेरिकी सपना बोकेकाहरूका बारे काम गर्न आफू तयार रहेको र त्यसका लागि डेमोक्र्याटिक पार्टीसँग छलफल गरेर अगाडि बढ्ने बताएका थिए। कठोर स्वभाव देखाउने राष्ट्रपति ट्रम्प पहिलो कार्यकालभन्दा थप जिम्मेवार राष्ट्रपतिका रूपमा प्रस्तुत भइरहेका केही संकेतहरू छन्। उनका पछिल्ला अन्तर्वार्ताहरू त्यसतर्फ केन्द्रित देखिन्छन्। यसैगरी उनले अमेरिका फस्र्ट नीतिलाई थप सुदृढ गर्दै अन्तर्राष्ट्रिय संगठनहरूमा अमेरिकी सहभागिता घटाउन सक्ने अनुमान गर्न सकिन्छ। यस्तै चीन र इरान जस्ता देशहरूप्रति कडा नीति अपनाउन सक्ने छन्। यसैगरी न्यायालय र कानुनी संरचनामा समेत व्यापाक परिवर्तन गर्ने बताइन्छ। त्यो भनेको अमेरिकी सर्वोच्च अदालत र अन्य संघीय अदालतहरूमा आफू अनुकूलको नियुक्ति दिने। यस्तै उनले स्वास्थ्य तथा सामाजिक नीतिमा पनि केही परिवर्तन गर्ने संकेत गरेका छन्। स्वास्थ्य सेवा सुधारका बारेमा अमेरिकी राष्ट्रपति ट्रम्पले चुनाव ताकासमेत प्रतिबद्धता जनाइसकेका छन्। उनले ओबामा केयरको विकल्प खोज्नेबारे निर्वाचन ताकानै प्रतिबद्धता जनाएका थिए भने सामाजिक सेवाहरूमा कटौती गरेर सरकारी खर्च घटाउने बताएका छन्। यसरी हेर्दा राष्ट्रपति ट्रम्पले देश पहिला अर्थात् अमेरिकाको व्यापक सुधारमा काम गर्ने छन् भन्ने संकेत दिइरहेका छन्। थप शक्तिशाली राष्ट्रपतिका रूपमा ह्वाइट हाउसमा रहँदा ट्रम्पले के गर्ने हुन भन्नेबारे सीमासँग जोडिएका देशहरू मात्रै होइन विश्वको ध्यान यतिबेला अमेरिकामा छ।"
"विभिन्न पार्टी परित्याग गरी माओवादी प्रवेश, प्रचण्डले गरे स्वागत","चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले विभिन्न पार्टी परित्याग गरी माओवादी केन्द्रमा प्रवेश गर्नेहरूलाई स्वागत गरेका छन्। यसरी प्रवेश गर्नेहरूमा राष्ट्रिय स्वतन्त्र पार्टीका प्रदेश सदस्यद्वय दीपक घर्ती र चन्द्रबहादुर घर्ती, एमालेका गोपाल बस्नेत,प्रदीप पौडेल र सुशील पण्डित क्षेत्री,चुनबहादुर,काङ्ग्रेसका अरुणकुमार चौधरी, राप्रपाका चित्रबहादुर सोतीलगायत रहेका छन्। सोही अवसरमा भारतीय सेनाका पूर्व क्याप्टेन केबी गुरुङ पनि माओवादी केन्द्रमा प्रवेश गरेका छन्। अध्यक्ष प्रचण्डले नवप्रवेशीहरूलाई स्वागत गर्दै सबैलाई यथोचित जिम्मेवारी दिन स्थानीय पार्टी नेतृत्वलाई निर्देशन दिए । उनले पार्टीले सुशासन, सामाजिक न्याय र समृद्धिका पक्षमा थालेको अभियानका कारण देशव्यापी जनाकर्षण बढेको बताए।"
प्रि ओपन सेसनमा नेप्से परिसूचक सामान्य अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेर बन्द भएको छ। नेप्से परिसूचक ०२६ अंकले बढेर २६०८२६ विन्दुमा पुगेको छ। यो समयमा ५० स्क्रिप्सको ७ हजार ९१३ कित्ता सेयर ६० लाख ३५ हजार ४०६ रुपैयाँमा खरिदबिक्री भए। कारोबारमा आएका २२ स्टक्सको मूल्य बढ्दा २६ वटाको घट्यो। १ स्टकको मूल्य भने स्थिर रह्यो।
ट्रम्पले क्यापिटल हिल दंगामा संलग्न १५०० जनालाई दिए माफी,वासिङटन डिसी : अमेरिकी राष्ट्रपतिको पदभार ग्रहण गरेपछि डोनाल्ड ट्रम्पले ६ जनवरी २०२१ मा क्यापिटल हिलमा भएको दंगामा संलग्न करिब १५०० जनालाई माफी दिने आदेश जारी गरेका छन्। गत चुनावमा ट्रम्पको पराजयपछि उनका समर्थकहरूले क्यापिटल हिलमा दंगा र अराजकता मच्चाएका थिए। क्यापिटल हिल दंगाको आरोपमा जेलमा रहेका ट्रम्प समर्थकहरूलाई वकिलले स्थानीय समय अनुसार सोमबार रातिसम्म रिहा गरिने जनाएका छन्। ट्रम्प समर्थकहरूको ठूलो भीड वाशिंगटन डीसी जेल बाहिर मानिसहरूको रिहाइको लागि पर्खिरहेको छ।
कृषिलाई पर्यटनसँग जोड्न फेवा फाँटमा दाइँ महोत्सव,"पोखरा : फेवा फाँटमा आइतबार दाइँ महोत्सव भएको छ। पोखरा पर्यटन परिषद्को आयोजनामा असारे रोपाइँ महोत्सव भएको स्थलनजिकै मर्गीस्थित फाँटमा प्रथम दाइँ महोत्सवको आयोजना भएको हो। अन्यत्र दाइँ गरेर धान भिœयाइसकेको समयमा फेवा फाँटमा दाइँ महोत्सव भएको हो। फेवा फाँट जेठो बुढो धानका लागि पकेट क्षेत्र मानिन्छ। दाइँ महोत्सवमा ११ गोरु लगाएर दाइँ गरिएको थियो। दाइँ महोत्सवमा विभिन्न देशका १५ विदेशी पर्यटक, विद्यार्थीलगायतको सहभागिता रहेको पोखरा पर्यटन परिषद्का अध्यक्ष तारानाथ पहारीले जानकारी दिए। पोखरा २३ जेठो बुढो धान, कोदोलगायतका खाद्यान्नका लागि पकेट क्षेत्र मानिन्छ। कृषिलाई पर्यटनसँग जोड्न दाइँ महोत्सवको आयोजना गरिएको पोखरा पर्यटन परिषद्का अध्यक्ष पहारीले बताए। नेपाली परम्परागत कृषि प्रणालीलाई पर्यटक मात्र होइन नयाँ पुस्तालाई पनि जानकारी दिने उद्देश्यले पनि असारमा रोपाइँ महोत्सव जस्तै गरी दाइँ महोत्सवको आयोजना गरिएको उनले सुनाए। पछिल्लो समयमा फेवा सिमसार लगायतका धान खेतीका लागि उर्वर दलदल भूमि पुरेर प्लटिङ भइरहेको छ। यही अवस्थामा कृषिबाटै पनि आत्मनिर्भर हुन सकिन्छ भन्ने सन्देश दिन महोत्सवको आयोजना गरिएको आयोजक संस्थाले जनाएका छन्। पर्यटकको बसाइँ लम्ब्याउन पनि यस्ता महोत्सव महŒवपूर्ण हुने भएकाले दाइँ महोत्सव आयोजना गरिएको आयोजक पोखरा पर्यटन परिषद्का महासचिव जीवनराज सापकोटाले बताए। दाइँ महोत्सवलाई आगामी वर्ष पनि निरन्तरता दिने आयोजकले जनाएका छन्। आगामी वर्ष भने मंसिरको अन्तिम सातादेखि पुस महिनाको मध्यभित्रै दाइँ महोत्सव आयोजना गरिने परिषद्ले जनाएको छ। गवारो किराले धान उत्पादन घट्यो फेवा फाँटमा यस वर्ष गवारो किराले धान उत्पादन घटेको छ। फेवा सिरानको फाँटको करिब हजार रोपनी क्षेत्रफलमा लगाइएको धानलाई गवारो किराले असर पुयाएको पोखरा महानगरपालिका कृषि महाशाखा प्रमख मनहर कडरियाले बताए। गवारो किराका कारण फेवा फाँटको मार्गीको कुनै भागको धान उत्पादन शून्य भएर धान नकाटी आगोसमेत लगाउन परेको किसान राधादेवी लामिछानेले बताइन्। दाइँ महोत्सव भएको खेतमा पोहोर ८० मुरी उत्पादन भएकोमा यस वर्ष ३० मुरी मात्र धान फलेको जग्गाधनी फबेन्द्र गुरुङले बताए। पोखराको फेवा फाँटका गवारो किराले धान उत्पादन घटे पनि अन्यत्र लगाइएको हाइब्रिड धान उत्पादन राम्रो भएकोले समग्रमा धान उत्पादन पोहोरको बराबर नै भएको पोखरा महानगरपालिका कृषि महाशाखा प्रमुख मनहर कडरियाले जनाए। समग्रका धान उत्पादन गत वर्ष जति कै पोखरामा ११ हजार २ सय हेक्टर क्षेत्रफलमा धान खेती गरिन्छ। पोखरामा यस वर्ष जेठो बुढो धान उत्पादन घटे पनि समग्रमा गत वर्ष जति नै धान उत्पादन भएको पोखरा महानगरपालिका कृषि महाशाखाले जनाएको छ। पोखरामा गत वर्ष ४० हजारटन धान उत्पादन भएको र यस वर्ष पनि उतिकै हाराहारीमा धान उत्पादन भएको कृषि महाशाखा प्रमुख कडरियाले जानकारी दिए। पोखरामा धान उत्पादनको कुल क्षेत्रफलको ४० प्रतिशत क्षेत्र लगभग ४५ सय हेक्टरमा जेठो बुढो धान खेती हुने गरेको र बाँकी अन्य जातका धान रोप्ने गरेको पनि कृषि महाशाखा प्रमुख कडरियाले बताए। पोखरा महानगरको ग्रामिण क्षेत्रमा अझै पनि गोरुले जोतेर खेती गरिन्छ। पोखरा महानगरपालिकाले वास्तविक किसानले राहात पाउन् भन्ने उद्देश्यले हलगोरु पाल्ने किसानलाई प्रति हलगोरु १० हजार रुपैयाँ प्रोत्साहान रकम दिने निर्णय गरेको छ। महानगरपालिका कृषि महाशाखामा ६ सय किसानले हलगोरु पालेको भन्दै आवेदन दिएका छन्।"
आहारा र पोथीको खोजी गर्दै पस्छन् जंगली हात्ती गाउँबस्ती,"चितवन : हाल मकुना, रोनाल्डो सौराहा लगायतका जंगली हात्ती चितवन राष्ट्रिय निकुञ्जको पूर्वक्षेत्रमा छन्। गत वर्षसम्म सौराहा लगायतका क्षेत्रमा रहेको गोविन्दे योपटक माडीतिर गएको निकुञ्जले जनाएको छ। गोबिन्दे माडीतिर रहे पनि यो वर्ष अहिलेसम्म सक्रिय नदेखिएको निकुञ्ज प्रशासनले जनाएको छ। धु्रवे हात्ती निकुञ्जको पश्चिम क्षेत्रमा छ। सक्रिय हुने बेलामा धेरै जसो हात्ती गाउँबस्ती पस्ने गरेका छन्। उनीहरूले पर्खाल भत्काउने, बालीनाली नष्ट गर्नेदेखि मानिसलाई समेत आक्रमण गरी यो बेला उपद्रो नै मच्चाउँछन्। निकुञ्जका प्रमुख संरक्षण अधिकृत गणेश पन्त विशेष त चार जंगली हात्ती निकुञ्ज र त्यसको आसपासको क्षेत्रमा भेटिने गरेको बताउँछन्। उनका अनुसार मुख्यतः प्रजननको समयमा जंगली मत्ता हात्तीहरू ज्यादा आक्रामक र हिंस्रक हुने गरेका छन्। यी जंगली हात्तीको त्रास हुँदाहुँदै पनि घरपालुवा हात्तीले र हात्ती प्रजनन् केन्द्र खोरसोरमा रहेका हात्तीसँग संसर्ग गरी बच्चा उत्पादन पनि गर्दै आएका छन्। २०४४ सालमा स्थापना भएको प्रजनन् केन्द्रमा अधिकांश हात्ती जंगली भाले हात्तीको संसर्गबाट जन्मिएका हुन्। हालसम्म ६ दर्जनभन्दा बढी छावा जन्मिसकेका छन्। समस्या मात्रै होइन गहना पनि यी जंगली हात्ती गाउँबस्तीमा आउनु समस्या मात्र होइन, निकुञ्ज क्षेत्रको गहना पनि भएको स्वयं व्यवसायी बताउँछन् । क्षेत्रीय होटल संघ सौराहा चितवनका महासचिव गुणराज थपलिया जंगली हात्ती गाउँबस्ती आउनु चुनौती र अवसर दुवै भएको बताउँछन्। विगतमा जंगली हात्ती हेर्न साह्रै गाह्रोे हुन्थ्यो, अहिले सौराहा क्षेत्रमा नै जंगली हात्ती हेर्न पाइन्छ। यो त हाम्रो लागि अवसर नै हो, उनले भने, तर व्यवस्थापन नहुँदा भने डरलाग्दो अवस्था छ। गाईभैंसी जस्तो गरी घरघरमा हात्ती पालेको कारणले समस्या भएको उनको भनाइ छ। मानिसले हात्तीलाई डिस्टर्भ गरेको हो कि हात्तीले मानिसलाई भन्ने विषय पनि गम्भीर रहेको उनको भनाइ छ। खोरसोरमा रोनाल्डोको रजगज यो सबैभन्दा पुरानो र जेठो हात्ती हो। यसका लामालामा दारा छन्। पुच्छर भने काटिएको छ। भाले हात्तीहरू एक आपसमा भिँड्दा उसको पुच्छर चुडिएको हो। गाउँबस्ती आउने सबैभन्दा ठूलो हात्ती पनि रोनाल्डो नै हो। २०६० सालदेखि नै यो सक्रिय छ। पछिल्लो समय रोनाल्डो हात्ती प्रजनन केन्द्रमा नै प्रायः जसो देखा पर्छ। हात्ती प्रजनन केन्द्रमा रोनाल्डोको नै रजगज छ। प्रजनन केन्द्रका पोथी हात्तीसँग संसर्ग गर्न कहिलेकाहीँ त्यहाँ एकदुई दिनसम्म पनि बस्ने गरेको छ। उसले प्रजनन केन्द्रमा अरू जंगली हात्तीलाई ढिम्किन पनि दिँदैन। हात्तीमा सबैभन्दा ठूलो र बलियोले नै पोथी हात्तीसँग संसर्ग गर्ने गरेका छन्। त्यसैले रोनाल्डो भएको बेला कुनै जंगली हात्ती प्रजनन केन्द्रमा आउँदैनन् पनि। २०६० को दशकदेखि नै प्रजनन केन्द्रमा रोनाल्डो कै राज छ। रोनाल्डोभन्दा पहिले रोमियोको राज थियो। रोमियोको करेन्ट लागेर मृत्यु भएदेखि रोनाल्डो राज चलेको छ। निकुञ्जका सूचना अधिकारी अविनाश थापामगर रोनाल्डो खोरसोरमा घुमिरहने गरेको बताउँछन्। पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। हात्ती प्रजनन केन्द्रमा जाने बाह्य र आन्तरिक पर्यटकले रोनाल्डोको नजिकै गएर फोटो र सेल्फी पनि खिच्ने गरेका छन्। तर, उसको विगत भने त्यति सुखद छैन। युवाकालमा उसको आक्रमणबाट डेढ दर्जन मानिस मारिएका थिए । पोथी हात्ती खोज्दै मध्यरातमा गोठगोठमा मकुना दाह्रा नभएको भाले हात्ती हो मकुना। यसले मान्छे देख्नेबित्तिकै आक्रमण गरिहाल्छ। यो युवा हात्ती हो। युवा भएकाले पोथी हात्ती खोजीखोजी हिँड्छ। पछिल्लो समय सौराह लगायतका क्षेत्रमा सबैभन्दा बढी आंतक फैलाउने काम मकुनाले नै गरिरहेको छ। प्रत्येक रात सौैराह क्षेत्रमा प्रवेश गरेर मकुनाले त्रास फैलाइरहेको छ। पोथी हात्ती भएको क्षेत्रमा प्रत्येक रात जसो मकुना आउने गरेको छ। अन्य भाले हात्ती पोथी हात्तीमा आकर्षित भए पनि मकुना बजार र बस्तीमा बढी हिँड्डुल गर्छ। गत वर्ष मंसिरमा चितवन राष्ट्रिय निकुञ्जमा पहिलोपल्ट यो देखा परेको थियो। भाले हात्तीको दाह्रा हुन्छ। तर, मकुना भाले भए पनि दाह्रा छैन। दाह्रा नभएको भाले हात्तीलाई मकुना भनिन्छ। सन् २०२२ को मार्च २४ मा झापा बाहुनडाँगीबाट पश्चिम लाग्ने क्रममा समूहबाट यो छुटेको संरक्षणकर्मीको भनाइ छ। त्यसबेला योसहित पाँचवटा भाले हात्तीको सूमह पश्चिम लागेको थियो। प्रत्येक रात सौराहामा भागदौड हुने गरेको छ। मकुनाले होटल भिस्टा चितवनको पर्खाल नै भत्काइदिएको छ। धेरै किसानको तोरी, आलु लगायतको बालीनाली नष्ट गरिदिएको छ। हालै चितवनमा भएको हात्ती महोत्सवमा पनि मकुनाको प्रवेशले महोत्सव नै प्रभावित भएको थियो। अहिलेसम्म मानवीय क्षति नगरे पनि पछिल्लो समयमा सबैभन्दा ठूलो आंतक भने मकुनाकै छ। केही समय शान्त गोविन्दे यसले मान्छे देख्नेबित्तिकै आक्रमण गर्छ। यो युवा हात्ती हो। पोथी खोजीखोजी हिँड्छ। यो रानोल्डो र धु्रवेभन्दा सानो छ। तर, मकुनाभन्दा ठूलो छ। केही समयअघि सक्रिय भएर गोविन्देले हात्ती प्रजनन केन्द्रमा कार्यरत माउतेलाई नै आक्रमण गरेर मारेको थियो। गत असोजमा आक्रमणमा परी सर्लाही हरिपुर नगरपालिका६ का माउते जग्दु सिंह थारुको मृत्यु भएको थियो। गत वर्ष मात्रै गोबिन्देले इजरायलबाट आएका पर्यटकलाई आक्रमण गरेको थियो। गोबिन्देको आक्रमणबाट ती पर्यटकको मृत्यु भएको थियो। माउतेलाई मारेपछि भने गोबिन्दे शान्त देखिएको छ। ध्रुवे पछिल्लो समय इनएक्टिभ एकदशकभन्दा अघि ध्रुवे हात्तीको ठूलो आंतक थियो। २०६६ सालदेखि २०६९ सालसम्म चार वर्षको अबधिमा मात्रै धु्रवे हात्तीले १६ जनाको ज्यान लिएको थियो भने ५० भन्दा बढी घर भत्काएको थियो। पटकपटक नियन्त्रण गर्ने प्रयास पनि नभएको होइन। तर, निकुञ्ज प्रशासनले उनलाई नियन्त्रण गर्न सकेन। धेरै मानिस मारेपछि पागल घोषित गरी धु्रवे हात्तीलाई मार्ने निर्णय पनि गरिएको थियो। ध्रुवेलाई मार्न नेपाली सेना र चितवन राष्ट्रिय निकुञ्जका ९३ जना जवान खटिए तर उनीहरूले ध्रुवे फेला पार्न सकेनन्, यो लापत्ता भयो। धु्रवे हात्ती मार्ने प्रयासमा १६ लाख खर्च भएको थियो। सन् २०१८ मा फेरि देखियो र तीर्थमनकालीस्थित चितवन राष्ट्रिय निकुञ्जको सैनिक चौकीमा घुसेर पोथी हात्तीलाई भगाएर लग्यो र पारस गज नामको भाले हात्तीलाई आक्रमण गरी घाइते बनाएको थियो। सन् २०२१ को अप्रिलमा गैंडा गणना गरिरहेको सर्वेक्षण टोलीलाई ध्रुवेले आक्रमण गरेको थियो। सर्वेक्षण टोलीका पाँच जना व्यक्ति घाइते भएका थिए। धु्रवेको आक्रमणबाट कुनै गम्भीर मानवीय क्षति भएन तर सर्वेक्षण अवरुद्ध भएको थियो। त्यही वर्ष धु्रवे एउटा पोथी हात्तीसँग फेला परेको थियो। पछिल्लो समय यो हात्ती पश्चिम चितवनमा सक्रिय छ। विगतको क्षेत्र विध्वंस गरेको सुनिएको छैन। निकुञ्जका प्रमुख संरक्षण अधिकृत पन्त पनि धु्रवे हात्ती पछिल्लो समय इनएक्टिभ रहेको बताउँछन्। जंगली जनावारको सस्ती कहिलेदेखि ? सरकारले २०५२ सालदेखि उनीहरूलाई जुटपानी नजिकैको जंगल क्षेत्रमा स्थानान्तरण गर्ने प्रक्रिया सुरु गरेको थियो। २०६० सालमा उनीहरूको स्थानान्तरण प्रक्रिया सकियो। पदमपुरको स्थानान्तरणसँगै जंगली हात्ती अन्य बस्तीमा बस्न थालेका हुन्। २०६० सालपछि हात्तीलगायतका जंगली जनावारका त्रासदी फैलिएको हो। पदमपुरको गाउँबस्तीमा जंगली जनावारले दुःख दिन थालेको रत्ननगर नगरपालिका७ का वडा सदस्य सूर्यबहादुर तामाङ बताउँछन्। हुन त चितवनमा नै बस्ती विस्तार भएको धेरै भएको छैन। राजा महेन्द्रका पालामा महेन्द्र राजमार्गले चितवनलार्ई छिचोलेर गएपछि यो ठाउँको विकास तीव्र रूपमा बढेको हो। भारतीय राजनीतिको प्रभाव कम गर्न राजा महेन्द्रले पहाडवासी जनतालाई निःशुल्क जग्गा वितरण गरेपछि चितवनको जनसंख्या बढ्न गएको हो। आहाराको खोजी गर्दै पनि पस्छन् हात्ती गाउँबस्ती हात्ती शाहकारी जनावार हो। जंगली हात्ती बिहान र साँझपख चर्ने गर्छन्। दिउँसो घाम लाग्ने समयमा प्रायः शीतल छायामा बसी खेलेर समय बिताउँछन्। यिनीहरूले विभिन्न प्रकारका रूखका हाँगा, बोक्रा, घाँस, बाँस, केरा र लहारा खाने गर्छन्। वयस्क हात्तीलाई दैनिक १५० किलोग्राम घाँस र ८० देखि १०० लिटर पिउने पानीको आवश्यकता पर्छ। आहारा र पानीको खोजी गर्दै पनि जंगली हात्ती गाउँ बस्ती आउने गरेका छन्। हात्ती व्यवस्थापनको समस्या जंगली हात्ती गाउँबस्ती आउनुलाई व्यवसायीले अवसरका रूपमा हेरे पनि त्यसको व्यवस्थापनमा चुनौती रहेको उनीहरू स्वीर्काछन्। यसले मानव र वन्यजन्तु बीचको द्वन्द्व थप पेचिलो बन्दै गएको छ। बालीनाली र घर, गोठ क्षति गर्ने विषय त छँदै छ, मानिसको ज्यान नै लिने भएकाले निकुञ्ज आसपासको क्षेत्रका बासिन्दा सधैं नै त्राहिमान हुनुपर्छ। त्यसमा पनि धेरै क्षतिको चुनौती जंगली हात्तीकै छ। सौराहाको युनिक वाईल्ड रिसोर्टका सञ्चालकसमेत रहेका थपलिया मानवीय र भौतिक क्षति नहोस् भनेर निकुञ्ज र स्थानीय व्यवसायी लागिरहेको बताउँछन्। चितवन राष्ट्रिय आसपासका क्षेत्रका व्यवसायीले हात्ती पाल्न थालेपछि निकुञ्जले नै एकीकृत बासस्थान बनाउन प्रस्ताव गरेको थियो तर त्यति बेला उनीहरूले मानेनन् तर पछिल्लो समयमा जंगली भाले हात्तीले अत्यधिक दुःख दिन थालेपछि उनीहरू पनि एकीकृतमा नै राख्नुपर्नेमा सहमत भए। तर, निकुञ्जले भने वास्ता नगरेको व्यवसायी र स्थानीयको गुनासो छ। होटल संघ सौराहका महासचिव थपलिया घरपालुवा हात्तीका लागि एकै ठाउँ बासस्थान बनाउने विषयमा बहस भइरहेको र निश्कर्षमा नपुगिएको बताउँछन्। घरपालुवा हात्तीलाई सुरक्षित स्थानमा राख्नुपर्छ, गाईभैंसी पालेजस्तो घरघरमा पाल्ने होइन। एकै ठाउँमा बासस्थान बनाउनुपर्छ भन्ने विषय बहसमा छ, उनले भने, तर निश्कर्षमा भने पुगिएको छैन। स्थानीय होटल भिस्टा चितवनका सञ्चालक रमेश सिलवाल दिनहुँजसो जंगली हात्ती आएर सताउने गरेको गुनासो गर्छन्। दिनहुँ जसो रात परेपछि आउँछ, हाम्रो होटलको पर्खाल पनि भत्काइदिएको छ। तरकारी बालीनाली पनि नष्ट गरिदिएको छ, व्यवसायी सिलवाल भन्छन्, रातमा आउने भएकाले जे पनि गर्न सक्छ। त्यसले गर्दा होटलमा सुत्न पनि समस्या भएको छ। पर्यटकलाई केही गरिदियो भने के होला ? समयमा नै सम्बन्धित निकायले ध्यान दिनुपर्यो। रत्ननगर नगरपालिका७ का वडा सदस्य सूर्यबहादुर तामाङ निकुञ्ज आसपासको क्षेत्रमा वन्यजन्तुको जोखिम बढेको बताउँछन्। मानव र वन्यजन्तुको द्वन्द्व बढ्दै जाँदा जोखिम पनि बढेको उनको भनाइ छ। उनले जंगली हात्ती, गैंडा र जंगली बँदेललगायत जंगली जनवारले गाउँमा आएर मानिसलाई हानिनोक्सानी पुर्याउने गरिरहेको बताउँछन्। उनी निकुञ्ज प्रशासन सक्रिय नहुँदा पनि निकुञ्ज आसपासका जनताले दुःख पाइरहेको गुनासो गर्छन्। निकुञ्ज जति सक्रिय हुनुपर्ने भएन, जसले गर्दा जनताले दुःख पाएका छौं, उनले भने। राष्ट्रिय निकुञ्जका प्रमुख संरक्षण अधिकृत पन्त सबै हात्तीलाई एकीकृत गर्ने विषयमा नीतिगत व्यवस्था नै गर्नुपर्ने बताउँछन्। अहिले घरपालुवा हात्तीहरू छरिएर बसेका छन्। सबै एकीकृत गर्न सकिन्छ तर त्यो गर्न त्यति सजिलो छैन, उनले भने, त्यसको लागि नीतिगत व्यवस्था नै गर्नुपर्छ। एकीकृत गरेर राख्न पनि जग्गा उपलब्ध हुन नसकेको उनले जानकारी दिए। सौराहामा जग्गा यति महँगो छ, किन्ने र हात्तीसार बनाउन सकिने अवस्था नै छैन, सार्वजनिक जग्गा उपलब्ध गराउन पनि नीतिगत व्यवस्था नै चाहिन्छ, उनले भने। घरपालुवा हात्तीको व्यवस्थापन सावर्जनिक, निजी साझेदारी(पीपीपी)को मोडलबाट गर्नुपर्ने उनको धारणा छ। जंगली हात्तीले दिने दुःख यसबाट पनि पूर्णरूपमा अन्त्य भने नहुने उनले बताए। तर, वडा सदस्य तामाङ भने विभिन्न घरपालुवा हात्तीलाई छुट्टै एकीकृत सेञ्चुरी बनाएर राख्ने हो भने तत्काल नै बस्तीमा जंगली हात्ती आउने काम रोकिने दाबी गर्छन्। अन्न पानी खान आउने ठूलो समस्या नभएको उनको तर्क छ। एकीकृत बासस्थान बनाएर जंगल छेउ अग्लो स्थानमा राख्ने हो भने तत्काल नै जंगली हात्ती आउन रोकिन्छ। अन्नबाली खान आउने ठूलो समस्या होइन, उनले भने। उनी स्थानीय सरकार एकीकृत बासस्थान बनाउनका लागि निकुञ्जलाई सहयोग गर्न तयार रहेको बताउँछन्। वडासदस्य तामाङ प्रत्येक वर्ष हात्तीको आक्रमणबाट मानवीय क्षति भइरहेको हुँदा निकुञ्ज प्रशासन जिम्मेवार हुनुपर्ने धारणा राख्छन्। व्यवसायी तयार छन् तर निकुञ्ज सक्रिय भएन, उनले भने। जंगली हात्ती देखेपछि पर्यटक रमाउँछन्। संख्या बढेसँगै जोखिम पनि उत्तिकै रहेको हुनाले सरकारीसँगै निजी हात्तीको व्यवस्थापनका लागि सरकारले प्राथमिकता दिनुपर्ने संरक्षणकर्मी बासु ढुंगाना बताउँछन्। पोथी हात्ती खोज्दै बस्ती पस्ने गरेका निजी हात्तीलाई पनि सरकारी हात्तीलाई जस्तै वन क्षेत्रमा राख्ने व्यवस्था गर्नुपर्ने उनले बताए। पहिला जंगली हात्ती पर्यटकलाई देखाउन पाएका थिएनांै। जंगली हात्ती देखेपछि पर्यटक खुसी हुन्छन्। पर्यटनको हिसाबमा सकारात्मक छ। तर, त्यसबाट सिर्जना हुनसक्ने दुष्परिणामको वा यसले कुनै दुर्घटना गराउँछ कि भन्ने चिन्ता पनि छ, उनले भने, निजी हात्तीको सुरक्षा, खानपन र चरिचरणलाई ध्यानमा राखेर पाल्नुपर्छ। सरकारी हात्तीलाई जस्तै निजी हात्तीको व्यवस्थापनका लागी सरकार र सम्बन्धित पक्षले खुला बहस गर्नुपर्छ। मानव वन्यजन्तु द्वन्द्व नबढाउने गरी व्यवस्थापन गर्न जरुरी भइसकेको छ। मानवीय क्षति कम भए पनि सतर्क रहनु जरुरी पछिल्लो समय हात्ती नियन्त्रण गर्ने संयन्त्र तयार गरेको कारण पनि मानवीय क्षति कम भएको निकुञ्ज प्रशासनको दाबी छ। प्रमुख संरक्षण अधिकृत पन्त निकुञ्जको एक किलोमिटर क्षेत्रका बासिन्दाले सावधानी अप्नाउनुपर्ने बताउँछन्। हात्तीलाई जिस्काउन नहुने तर्क पनि उनको छ। हात्तीलाई जिस्काउँदा हात्तीले झनै क्षति गर्ने गर्छ। गाउँघर, खेतबारीमा हात्ती देखा पर्यो भने स्थानीयवासीले हात्तीलाई तर्साएर लखेट्ने गरेका छन्। हात्ती तर्साउन राँको बाल्ने, सिठ्ठी बजाउने, पटाका पड्काउने जस्ता कार्य गरिन्छ। यस्ता कार्यले हात्ती झन् उत्तेजित भई आक्रामक हुन्छ। हात्तीले मान्छे मार्ने, घाइते बनाउने घटना यस्तै क्रियाकलापले बढेको छ । मानवीय क्षति त भएको छैन तर सचेत रहनुपर्छ, प्रमुख संरक्षण अधिकृत पन्त भन्छन्, गाउँबस्ती आयो भनेर ढुंगामुडा गर्दा पनि हात्ती जाइलाग्ने गर्छ, अर्कोतिर एक्टिभ भएको बेला पनि हात्तीले जे पनि गर्न सक्छ। संरक्षित क्षेत्र वरपर बढ्दो जनघनत्व एवं अव्यवस्थित भूउपयोगका कारण वन्यजन्तुको वासस्थानमा भएको क्षयीकरण एवं संकुचनले गर्दा वन्यजन्तु आफ्नो वासस्थान छाडी गाउँबस्ती पस्ने गरेको निकुञ्जको भनाइ छ । यसबाट संरक्षित क्षेत्रभित्र तथा यसको वरिपरि बसोवास गर्ने समुदायहरूको वन्यजन्तुबाट मानवीय तथा आर्थिक क्षति हँुदै आएको छ। कति छन् हात्ती ? नेपालमा दुई खालका हात्ती छन्। घरपालुवा र जंगली। घरपालुवामा पनि सरकारी स्वामित्व र बाहिरका। सरकारी र निजीस्तरमा २०० भन्दा बढी घरपालुवा हात्ती छन्। प्रत्येक जसो होटल व्यवसायीले गोठगोठमा हात्ती पालेका छन्। सबै जसो घरपालुवा हात्ती पोथी नै छन्। भाले हात्ती उशृंखल र उदण्ड हुने तर पोथी हात्ती सोझा हुने स्थानीय बताउँछन्। भाले हात्ती पाल्न गाह्रो हुने भएकाले नै व्यवसायीले पोथी हात्ती पाल्ने गरेका छन्। देशभर सरकारी स्वाभित्वमा ११० वटा हात्ती छन् भने निकुञ्ज तथा आरक्ष क्षेत्रभित्र रहेका होटलहरूमा ७० भन्दा बढी हात्ती छन्। योबाहेक निकुञ्जआरक्षण क्षेत्र बाहिर रहेका होटलमा पनि घर पालुवा हात्ती छन्। नेपालमा जंगली हात्ती कति छन् ? नेपालमा कुल २२७ देखि २५० जंगली हात्ती छन्। नेपालमा २२७ जंगली हात्तीको रेकर्ड गरिएको हात्तीविज्ञ एवं बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार रामले जानकारी दिए। उनका अनुसार भारतको पश्चिम बंगाल लगायतका क्षेत्रबाट १०० देखि १५० जंगली हात्ती नेपालमा आउने गरेका छन्। झापाको बाहुनडाँगी क्षेत्रमा बर्सेनि भारतबाट जंगली हात्ती आएर उपद्रो मच्चाउने गरेका छन्। जंगली हात्ती पूर्वी तराईमा आउने र केही महिना त्यहीँ बसेर भारत फर्किने गरेका छन्। भारतको कतरनियाबाट बर्दिया राष्ट्रिय निकुञ्जमा, पिलिभित दुधुवाबाट शुल्काफाँटा राष्ट्रिय निकुञ्जमा र नन्दौर वन्यजन्तु आरक्षबाट शुल्काफाँटाबाट भारतीय हात्ती आउने गरेका छन्। नेपालमा करिब ४०० जंगली हात्तीका लागि बासस्थान उपलब्ध रहेको हात्ती विज्ञ डा राम बताउँछन्। पुर्खाको बाटो हेर्न हात्ती गाउँ छिर्छन् : डा अशोककुमार राम, हात्तीविज्ञ हात्ती भिमकाय जनावर हो। यसलाई खानेकुरा धेरै चाहिन्छ। दैनिक १५० देखि २०० केजी आहारा चाहिन्छ। यो जनावर परिवारमा बस्छ। यसलाई पनि समाज चाहिन्छ। हजुरआमाको निर्देशनमा हात्तीको परिवार चल्छ। धेरै आहार चाहिने भएका कारणले लामो दूरी तय गर्छ। यसलाई भूपरिधिस्तरको जनावार पनि भनिन्छ। यसको कुनै निश्चित दूरी हुँदैन। झापाबाट निस्केको हात्ती चितवन आइपुग्छ। शुक्लाफाँटाबाट निस्किएर कपिलवस्तुसम्म आइपुग्छ। हात्ती गाउँबस्तीमा आउनु पनि विभिन्न कारण छन्। यो पुर्खाले हिँडेको बाटो हिँड्छ। हात्ती हिँड्ने बाटोमा बस्ती बस्यो। खेत, बारी बन्यो। धान, गहुँलगायत बालीनाली लगाएको हुन्छ। हात्ती त्यही बाटो आउँछ। बालीनाली नष्ट गर्यो भनेर ढुंगा, मुडा, गोली हानिन्छ। अनि मानव र हात्तीबीच द्वन्द्व हुन्छ। ८ देखि २० वर्षका उरन्ठेउला, ठेउके टिनएजर हात्ती समयभन्दा पहिले नै प्रजनन गर्न खोज्छन्। तर, हात्तीमा एउटाले मात्रै प्राकृतिक रूप छनौट(नेचुरल सेलेक्सन) गरेर प्रजनन गर्ने गर्छन्। हात्तीमा एउटा समूहमा एउटाले मात्रै वंश विस्तार गर्छ। प्रजनन गर्न जाने ती टिनएजरहरू खेदिन्छन्, समूहबाट निकालिन्छन्। ती हुन्, चितवन राष्ट्रिय निकुञ्ज क्षेत्रका रोनाल्डो, धु्रवे, गोबिन्दे र मकुना। यिनीहरू पनि कहीँबाट निकालिएर यहाँ आइपुगेका हुन्। रौतहट यमगज र बर्दिया दारे पनि हुन्। नेपालमा यस्ता ३७ हात्ती छन्। जो अनुशासहीन, उशृंखल भएपछि आफ्नो ग्रुपबाट लखेटिए। यिनीहरू विध्वस मच्चाउँछन्। यसपछि आएर उनीहरूले अर्को ग्रुप बनाए। रोनाल्डोले पनि चितवनको प्रजनन केन्द्रमा अर्को ग्रुप बनाएको छ। यसरी लखेटिएका जंगली हात्ती बढि रिक्समा पनि हुन्छन्। यिनीहरूको बढी मृत्यु पनि हुन्छ। अत ः वंश विस्तार गर्न, पुर्र्खाको बाटो हेर्न र बाहिरको दुनियाँ र दुःखकष्ट महसुस गर्न जंगलबाट हात्ती बाहिर गाउँबस्तीमा आएका हुन्।"
सगरमाथा लुम्बिनी इन्स्योरेन्सद्वारा मधेसका ८ वटै जिल्लामा कम्बल वितरण,"काठमाडौं : सगरमाथा लुम्बिनी इन्स्योरेन्स लिमिटेडद्वारा मधेस प्रदेशका ८ वटै जिल्लामा न्यानो कम्बल वितरण गर्ने कार्यक्रम रहेको छ। उक्त कार्यक्रम अन्तर्गत यही पौष ०७ गते सोमबारका दिन पर्सा जिल्ला पकाहमैनपुर गाउँ पालिका वडा४ मा विभिन्न वर्गका ७० जनालाई कम्मल वितरण गरियो । उक्त कार्यक्रममा वडा नं४ का वडा अध्यक्ष भेडीप्रसाद यादव, नेपाल बीमा प्राधिकरण, मधेस प्रदेशका सहायक निर्देशक श्री रोशन महासेठ, सगरमाथा लुम्बिनी इन्स्योरेन्स कम्पनी लिमिटेडका मधेस प्रदेश प्रमुख श्री निशान्त कुमार लामिछानेले , शाखा प्रमुख श्री संदिप सिंह ठकुरी, समाजसेवी श्री अयोध्या प्रसाद चौहानको उपस्थिति रहेको थियो ।"
अमेरिकामेक्सिको सीमामा राष्ट्रिय आपतकाल घोषणा गरिने,"वासिङटन डिसी : डोनाल्ड ट्रम्पले अमेरिकाको ४७ औं राष्ट्रपतिको रूपमा शपथ लिएका छन्। उनले अमेरिकाको राष्ट्रपतिको रुपमा शपथ ग्रहणपछि उद्घाटन भाषण दिएका छन्। उक्त भाषणमा राष्ट्रपति ट्रम्पले अमेरिकामेक्सिको सीमामा राष्ट्रिय आपतकाल घोषणा गर्ने बताएका छन्। यस सम्बन्धमा कार्यकारी आदेशमा हस्ताक्षर गरिने उनले बताए। ट्रम्पले अवैध प्रवेश तुरुन्तै रोकिने र सरकारले लाखौं ""अवैध"" आप्रवासीहरूलाई उनीहरूको देश फिर्ता पठाउने प्रक्रिया सुरु गर्ने बताएका छन्। यसका साथै 'मेक्सिकोमै रहनुहोस्' नीतिलाई पुन: लागू गर्ने र सीमामा थप सेना र स्रोतसाधन तैनाथ गर्ने योजना पनि रहेको उनले उल्लेख गरे। उनले चाँडै नै मेक्सिकोको खाडीको नाम परिवर्तन गरेर 'अमेरिकाको खाडी' राख्ने पनि उल्लेख गरे।"
"ढुंगा, बालुवा, गिट्टी उत्खनन, व्यवस्थापन गर्न ऐन बनाउनू","काठमाडौं : सर्वोच्च अदालतले ढुंगा, बालुवा, गिट्टी उत्खनन, व्यवस्थापन गर्ने कानुन बनाउन सरकारको नाममा परमादेश जारी गरेको छ। अदालतले नदीको संरक्षण गर्न एक छुट्टै नदीजन्य पदार्थ तथा प्राकृतिक स्रोत (उत्खनन तथा नियन्त्रण) ऐन तत्काल बनाएर लागू गर्न सरकारको नाममा परमादेश जारी गरेको रिट निवेदक वरिष्ठ अधिवक्ता पदम श्रेष्ठले बताए। न्यायाधीश डा मनोजकुमार शर्मा, टेकप्रसाद ढुंगानाको संयुक्त इजलासले सोमबार सरकारको नाममा रिट जारी गरेको हो। वरिष्ठ अधिवक्ता श्रेष्ठका अनुसार नदीको अनियन्त्रित दोहन भइरहेको छ। तर, अनुगमन गर्ने निकायहरू चुप छन्। प्रदेश सरकारहरूले तयार पारी लागू गरेको नदीजन्य पर्दाथ (संकलन र उपयोग) सम्बन्धमा व्यवस्था गर्न बनेको कार्यविधि २०७५, नेपाल सरकारले बनाएको ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को कार्यविधि र मापदण्ड प्राकृतिक स्रोत संरक्षण गर्नका लागि निर्माण भए पनि समस्याको दीर्घकालीन समाधान नगरेकाले ऐन बनाउन अदालतसँग माग गरिएको थियो। उक्त रिटमा अदालतले सरकार र त्यसका नियकाहरूको नाउमा परमादेश जारी गरेको हो। ढुंगा, बालुवा, गिट्टी उत्खनन तथा व्यवस्थान गर्न माग गर्दै साढे तीन वर्षअघि सरकार र मन्त्रालयहरूको विरुद्ध अदालतमा मुद्दा हालिएको थियो। सातवटै प्रदेश सरकार, प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, ऊर्जा जलस्रोत तथा सिँचाइ मन्त्रालय, संस्कृति, पर्यटन तथा नागरिक उड्डयन मन्त्रालय लगायतलाई विपक्षी बनाएर २०७८ वैशाख १३ गते अदालतमा मुद्दा दर्ता गराइएको थियो। अनुमति लिई नदीजन्य पदार्थको उत्खनन गर्ने कार्यको हकमा अनुगमन गर्ने र अनुमति नलिई उत्खनन गर्ने कार्यलाई तत्काल रोक्न माग गर्दै अधिवक्ता श्रेष्ठले रिट दिएका थिए। ढुंगा, गिट्टी, बालुवा उत्खनन बिक्री तथा व्यवस्थापनसम्बन्धी मापदण्ड, २०७७ र वातावरण संरक्षण ऐन, २०७६ ऐनको नियमावली २०७७ मा भएको कानुनी व्यवस्थाविपरीत भएको उत्खननलाई तत्काल बन्द गराउन अदालतले परमादेश जारी गरेको छ। अनुमति नै नलिई उत्खनन गर्ने व्यक्ति वा कम्पनी, संस्थालाई कारबाहीको दायरामा ल्याई उत्खनन कार्य तत्काल बन्द गर्न गराउन पनि विपक्षीहरूलाई परमादेश जारी गरेको छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को दफा १७ मा नदीजन्य पदार्थको उत्खनन गरिने स्थानको लम्बाइ चौडाइ तथा गहिराइ सहितको चार किल्ला तोक्दै नदीलाई तीन भाग मध्य दायाँ र बायाँको भाग छोडेरबीचको भागबाट उत्खनन गर्ने कानुनी व्यवस्था छ। उत्खनन गर्ने अवधि र समय, प्रयोग गरिने उपकरण समेतको जानकारीसहित उत्खनन स्थलमा सूचनापाटी अनिवार्य रूपमा मिलाउनुपर्ने कानुन छ, रिट निवेदनमा उल्लेख छ। तर, यो कार्यान्वयन गरिएको छैन। रिट निवेदनमा ती सबै मापदण्ड लागू गर्नुपर्ने माग गरिएकोमा अदालतले सोहीअनुसार विपक्षीको नाममा परमादेश जारी गरेको वरिष्ठ अधिवक्ता श्रेष्ठले बताए।"
बन्धक रिहा गर्दै इजरायल र हमास,"काठमाडौं : आइतबारदेखि भएको युद्धविरामसँगै हमास र इजरायलले एकअर्काका बन्धक नागरिकलाई रिहा गर्ने काम सुरु गरेका छन्। यही सन्दर्भमा नेपाली विद्यार्थी विपिन जोशीको रिहाइबारे परराष्ट्रमन्त्री डा आरजु राणा देउवाले सोमबार इजिप्टका विदेशमन्त्रीसँग फोनवार्ता गरेकी छन्। मन्त्री राणाले हमास अतिवादी समूहको नियन्त्रणमा रहेका जोशीको रिहाइका लागि पहल गरिदिन आग्रह गर्दै मन्त्री राणाले इजिप्टका विदेशमन्त्री डा बदर अब्देलअतिसँग फोनवार्ता गरेकी हुन्। इजरायल सरकार र हमासबीच शान्तिवार्ता र युद्धविराम भएपछि हमासको नियन्त्रणमा रहेका बन्दीहरूलाई आइतबारबाट मुक्त गर्ने प्रक्रियाको थालनी गरेको छ। मन्त्री राणाले पहिलो चरणमा नै विपिनको रिहाइका लागि पहल गरिदिन विदेशमन्त्री अब्देल अतीमार्फत इजिप्ट सरकारसँग आग्रह गरेकी छन्। आफ्नो स्वास्थ्य उपचारका लागि बैंकक पुगेकी मन्त्री राणाले त्यहीँबाट इजिप्टका मन्त्रीसँग फोनवार्ता गरेकी हुन्। फोनवार्ताका क्रममा मन्त्री राणाले इजरायल सरकार र हमासबीचको युद्धविरामका लागि इजिप्टले निर्वाह गरेको भूमिकाका लागि इजिप्टी सरकारलाई धन्यवाद दिँदै इजिप्टका विदेशमन्त्रीसँग विपिनको रिहाइका लागि आफूले इजिप्टका मध्यस्थकर्तालाई विशेष निर्देशन दिने बताएकी थिइन्। इजरायल सरकार र हमासबीच युद्धविरामको कुराकानी भएदेखि नै राणाले हमाससँगको शान्तिवार्ताका लागि मध्यस्थता गरिरहेका कतार र इजिप्टसँग विपिन रिहाइका लागि विशेष पहल गरिदिन आग्रह गर्दै आएकी छन्। मन्त्री राणाले केही दिनअघि मात्र कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग पनि फोनवार्ता गरेकी थिइन्। खुलाइफी शान्तिवार्ताका प्रमुख वार्ताकार एवं मध्यस्थकर्ता हुन्। मन्त्री राणाले इजरायलका विदेशमन्त्री गिडियन सारसँग पनि केही दिनअघि फोनवार्ता गरी हमासहरूले अपहरण मुक्त गर्न लागेका भनिएका व्यक्तिहरूको पहिलो चरणमा नै विपिन जोशीको रिहाइका लागि पहल गरिदिन विशेष आग्रह गरेकी थिइन्। विपिनको रिहाइका लागि पहल गरिदिन मन्त्री राणाले नेपालका लागि इजरायली राजदूत स्मुलिक एरी बाससँग निरन्तर सम्पर्कमा रहेको उनको सचिवालयले जनाएको छ। सचिवालयका एक अधिकारी भन्छन्, देश होस् विदेश नेपालस्थित इजरायली राजदूतसँग निरन्तर सम्पर्कमै हुनुहुन्छ। अहिले मन्त्रीज्यूको चासो र चिन्ताको विषय नै विपिन जोशीलाई रिहा गराउनु नै हो। लर्न एन्ड अर्न कार्यक्रमअन्तर्गत कृषिसम्बन्धी अध्ययनका लागि इजरायल पुगेका विपिनलाई हमासले सन् २०२३ अक्टोबर ७ मा अलुमिम किबुजबाट बन्धक बनाएको थियो। हमासले इजरायलमा गरेको आक्रमणपछि विपिनसहित सोही दिन २ सय ५१ जनालाई बन्धक बनाएर लगेको थियो। तीमध्ये नेपालका विपिनका साथै तान्जानियाका १, थाइल्यान्डका ८ र इजरायलका ८४ सहित ९४ जना अझै पनि हमासको नियन्त्रणमा छन्। उनै नेपाली विद्यार्थी विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राख्दै आएको छ। मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि आग्रह गर्दै आएकी छन्। तर, हरेक फोनवार्तामा मन्त्री राणालाई आश्वासन मात्र दिइएको परराष्ट्र मन्त्रालयका एक उच्च अधिकारीले बताए। कताकता के नमिलेको जस्तो भएको भन्दै ती अधिकारीले भने, मन्त्रीज्यूको प्रयास प्रशंसनीय छ। तर, ठ्याक्कै हामी गर्छौ भन्ने जवाफ आउँदैन। प्रयास गर्छौं भनेर सबैले भन्छन्। इजरायल सरकारले जोशीसहित सबै बन्दीलाई रिहाइका लागि पहल गरिरहेको इजरायलका परराष्ट्रमन्त्री गिडियनले मन्त्रीज्यूलाई जवाफ दिएका थिए। उहाँको प्रतिक्रिया भने अलिक भरपर्दो थियो। अब यो अवस्थामा आशा नै गर्ने हो। त्यसैले विपिन फर्किन्छन् भन्नेमा मन्त्रीज्यूलगायत इजरायलस्थित नेपाली राजदूतावास सबै हामी आशावादी छौं। मन्त्री राणाले सरकारका तर्फबाट जोशीको रिहाइका लागि कूटनाीतिक तहबाट पहल नगरेको परराष्ट्र मन्त्रालयका कर्मचारीको आरोप छ। परराष्ट्र मन्त्रालयका एक उच्च अधिकारीले भने, नेपालले आग्रह गरेको देश, संघसंस्था र शक्ति राष्ट्रले जोशीको रिहाइका लागि पहल गर्ने आश्वसान मात्र दिएका छन्। हमाससँग कुराकानी हुन सकेको छैन। यद्घविरामको सम्झौताअनुरूप पहिलो चरणमा इजरायलले १९ सय प्यालेस्टिनी कैदी रिहा गर्नुपर्ने छ। बदलामा हमासले ३३ इजरायली बन्धक छाड्नुपर्ने छ। ६ साता लामो युद्धविरामका क्रममा हमासले ३३ जना रिहा गर्ने सम्झौतामा उल्लेख छ। युद्धविराम सुरु भएसँगै आन्तरिक रूपमा विस्थापित हजारौं गाजावासीहरू आफ्नो घर फर्कन थालेका छन्। युद्धविराम भएको पहिलो दिन आइतबार ३ जना बन्धक रिहा भएका छन् भने इजरायलले ९० प्यालेस्टिनी कैदीलाई मुक्त गरेको छ। हमासले रिहा गरिएका ९० जनामा ६९ महिला र २१ बालबालिका रहेको बताएको छ। रिहा भएका ३ बन्धकहरू डोरोन स्टेनब्रेचर, एमिली डमारी र रोमी गोनेन हुन्। उनीहरू तीनै जना २०२३ अक्टोबर ७ देखि हमासको नियन्त्रणमा थिए। उनीहरूलाई रेडक्रसको टोलीले जिम्मेवारी लिएको हो। यसैबीच, पारिवारिक पुनर्मिलनका केही भावुक तस्बिर सार्वजनिक भएका छन्। युद्धविरामको दोस्रो र तेस्रो चरणको कार्यान्वयनका विषयमा पहिलो चरणको १६ औं दिनदेखि थप छलफल गरिने सम्झौतामा उल्लेख छ। सम्झौताअनुसार दोस्रो चरणमा गाजाबाट इजरायली सेना पूर्ण रूपमा फिर्ता हुने र त्यसको सट्टा हमासले सैनिकलगायत थप बन्दी रिहा गर्ने छ। तेस्रो चरणमा अन्तर्राष्ट्रिय पर्यवेक्षणमा गाजामा गरिने ३ देखि ५ वर्षे पुनर्निर्माण योजनाको बदलामा हमासले बाँकी बन्धक वा शव फिर्ता गर्ने जनाइएको छ। त्यसो त अहिलेसम्मको तथ्यांक हेर्दा गाजास्थित स्वास्थ्य मन्त्रालयका अनुसार अक्टोबर ७ यताको युद्धमा ४६ हजार ९ सय प्यालेस्टिनीले ज्यान गुमाइसकेका छन्। इजरायलतर्फ भने करिब १५ सयको ज्यान गएको छ। अहिले अन्तर्राष्ट्रिय सञ्चारमाध्यमहरूमा तस्बिरहरूमा कपडा तथा अन्य सामान बोकेका मानिसहरू घर फर्कंदै गरेकाको लर्को देखिएको छ। त्यस्तै, प्यालेस्टिनी झण्डा बोकेका मानिसहरूले भरिएका कार तथा सवारीसाधनहरू देखिएका छन्। संयुक्त राष्ट्रसंघीय प्यालेस्टिनी शरणार्थी संस्थाले खाद्यान्न र पीठोले भरिएका हजारौं ट्रकहरू गाजा प्रवेश गर्न पर्खिरहेको जनाएको छ। युद्धविराम लागू भएसँगै इजरायलको अति दक्षिणपन्थी यहुदी पावर पार्टी बेन्जामिन नेतान्याहु नेतृत्वको गठबन्धन सरकारबाट अलग भएको छ। उक्त दल गठबन्धन सरकारबाट अलग भएसँगै नेतान्याहु सरकारको झिनो बहुमत बाँकी छ। बचेखुचेका नेताले पनि गाजा युद्धविराम हमाससँगको आत्मसमर्पण र गम्भीर गल्ती भएको जनाउँदै उनले सरकार छाड्ने धम्की नेतान्याहुलाई दिइरहेका छन्।"
"झापाको पन्थपाडा र लसुना नाका लागुऔषधको ट्रान्जिट बन्दै, एकैदिन चारजना पक्राउ",झापा : झापाको पन्थपाडा र लसुना नाका लागुऔषध भित्राउने ट्रान्जिट बन्दै गएको छ । झापा गाउँपालिकामा पर्ने सो नाका पन्थपाडा र लसुना नाकाबाट एकैदिन लागुऔषधसहित चारजना पक्राउ परेको जिल्ला प्रहरी कार्यालय झापाले जनाएको छ । पक्राउ पर्नेमा दुई महिला र दुई पुरूष हुन्। सोमबार झापा गाउँपालिका१ स्थित लसुना नाकामा भारतबाट नेपालतर्फ आउँदै गरेकी दुई युवतीमाथि शंका लागेर प्रहरीले चेकजाँच गर्दा प्लास्टिकसहित ३ ग्राम ९५ मिलिग्राम ब्राउन सुगर बरामद गरेको थियो । पक्राउ पर्नेमा पाँचथर फिदिम नगरपालिका४ की १९ वर्षीया रदिमा बर्देवा र सोही ठाउँकी १९ वर्षीया इन्दिरा लिम्बू रहेका छन् । ब्राउन सुगरसहित पक्राउ परेका दुवैजनामाथि थप अनुसन्धान भइरहेको प्रहरी कार्यालय झापाका डीएसपी कृष्णकुमार चन्दले जानकारी दिए । त्यस्तै सोमबार साँझ झापा गाउँपालिका५ पन्थपाडाबाट १० ग्राम १५ मिलिग्राम ब्राउन सुगरसहित झापा कनकाई दुई युवक मोटरसाइकलसहित पक्राउ परेका छन् । पक्राउ पर्नेहरूमा कनकाई नगरपालिका८ का २५ वर्षीय सुमन राजवंशी र अर्जुनधारा नगरपालिका५ का ३० वर्षीय प्रवीण गिरी रहेका छन् । पन्थपाडामा खटिएका प्रहरी टोलीले भारतबाट नेपालतर्फ आउँदै गरेको प्र १०१०१६ प ९००९ नम्बरको मोटरसाइकललाई शंका लागेर चेकजाँच गर्ने क्रममा मोटरसाइकलको पछाडि सवार राजवंशीले मलद्वारमा प्लास्टिकले पोका पारी लुकाइछिपाइ ल्याउँदै गरेको अवस्थामा ब्राउन सुगर फेला परेको थियो । उनीहरूमाथि अनुसन्धान भइरहेको डीएसपी चन्दले बताए । यो भन्दा अगाडि पनि सशस्त्र र नेपाल प्रहरीले पटकपटक ती नाकाहरूबाट ठूलो मात्रामा लागुऔषध बरामद गरिसकेको छ ।
डब्लुएचओबाट अमेरिका बाहिरिने,"वासिङटन डिसी : अमेरिकी राष्ट्रपति बनेपछि डोनाल्ड ट्रम्पले अमेरिकालाई विश्व स्वास्थ्य संगठन(डब्लुएचओ)बाट अलग गर्ने आदेश जारी गरेका छन्। यो आदेशमा हस्ताक्षर गर्दै ट्रम्पले भने, 'ओहो, यो ठूलो निर्णय हो। अन्य देशहरूको तुलनामा अमेरिकाले यसको लागि अनुचित मूल्य चुकाएको छ।' ट्रम्पले डब्ल्यूएचओमा अमेरिका फर्कियोस् भन्ने चाहेकोले यसबारेमा पछि फेरि सोच्न सकिने उल्लेख गरे।"
सानिमा रिलायन्सका कर्मचारीहरू अन्तर्राष्ट्रिय प्रशिक्षणमा सहभागी,"काठमाडौं : सानिमा रिलायन्स लाईफ इन्स्योरेन्सको विभिन्न पदमा कार्यरत रही उत्कृष्ट कार्य गरिरहेका कर्मचारीहरू अन्तर्राष्ट्रिय प्रशिक्षणमा सहभागी हुँदै छन् । प्रशिक्षण छिमेकी मुलुक भारतको मुम्बई स्थित भारतीय बीमा संस्थान     _मा माघ ७ गते देखि ९ गते सम्म संचालन हुने छ । भारतीय बीमा संस्थान बीमा शिक्षा र तालिममा समर्पित भारतको एक प्रमुख राष्ट्रिय संस्था हो । यस संस्थानले व्यावसायिक प्रमाणपत्रहरू प्रदान गर्ने र विभिन्न परीक्षाहरू सञ्चालन गर्दछ । यसले भारत र भारत बाहिरका बीमा क्षेत्रमा आबद्ध व्यक्तिहरूको सीप र ज्ञान बढाउन महत्वपुर्ण भूमिका निर्वाह गर्दै आएको छ । यस ३ दिने कार्यक्रममा बिमामा आबद्ध कर्मचारीहरूको लागि अपरिहार्य व्यवहारिक ज्ञान तथा सीप वृद्धि विकास गर्ने खालका प्रशिक्षण सामग्रीहरू समावेश गरिएका छन् । जस अन्तर्गत बजार प्रवर्द्धन तथा बिक्री, वितरण माध्यम व्यवस्थापन, संचार कौशलता, व्यवहारिक अन्तरक्रिया र परामर्शका विषयहरू रहेका छन् । सहभागीहरू प्रस्थान गर्नु अगाडी बिदाइ कार्यक्रममा कम्पनीका प्रमुख कार्यकारी अधिकृत श्री शिवनाथ पाण्डेले प्रशिक्षणका लागि छनौट हुन सफल कर्मचारीहरूलाई बधाई दिनु हुँदै यस प्रकारका अन्तर्राष्ट्रिय तालिमले कर्मचारीहरूको वृद्धि विकासमा उल्लेखनीय योगदान पुर्याउने हुँदा कार्यक्रममा सिकाइएका ज्ञानलाई उचित ढङ्गले ग्रहण गर्दै यसलाई व्यक्तिगत र कम्पनीको व्यवसाय विकासमा उपयोग गर्नुपर्ने बताए । साथै आफूले सिकेका ज्ञानबर्द्धक कुराहरू अन्य कर्मचारीहरूसंग साटासाट गर्न निर्देश दिए । प्रशिक्षणमा सहभागी हुन कम्पनीका शाखा प्रबन्धक, एरिया म्यानेजर, क्षेत्रीय प्रबन्धक, र प्रदेश प्रमुखहरू सहभागी भएका छन् ।"
सुरुङमार्गले सहज बनाउँछ यात्रा,"नेपालजस्तो भौगोलिक विविधतायुक्त देशमा यातायातलाई सहज, छिटो र सुरक्षित बनाउने मुख्य उपायमध्ये एक हो, सुरुङमार्ग। संघीय सरकारको योजनाअन्तर्गत हाल देशभर १८ वटा सुरुङमार्ग निर्माणको क्रममा छन्। यी योजनाले देशको यातायात प्रणालीलाई आधुनिक र प्रभावकारी बनाउने ठोस आधार तयार गर्नेछन्। सिद्धबाबा सुरुङ र नागढुंगाको सुरुङमार्गको प्रगति उच्च गतिमा छ। सिद्धबाबाको सुरुङले मृत्युमार्गको उपमालाई फेर्ने अपेक्षा छ। सुरुङले सडक यात्रालाई छोट्ट्याउँछ र सुरक्षित गर्छ। सिद्धबाबा सुरुङको माघ ११ गते ब्रेक थ्रु गरिँदैछ। कास्कीको हेम्जा र नवलपरासीको दुम्कीबास सुरुङमार्गको विस्तृत परियोजना प्रतिवेदन (डीपीआर) तयारी भइरहेको छ। ७ किमि हेम्जा सुरुङमार्गका लागि २२ अर्ब ९३ करोड र ५३ किमि दुम्कीबासका लागि ३८ अर्ब ६९ करोड लागत अनुमान गरिएको छ। कुलेखानीभीमफेदी, खुर्काेटसिन्धुली, धरानलेउतीलगायतका सुरुङमार्ग अध्ययन चरणमा छन्। यी परियोजनाले यात्रालाई सहज बनाउनुका साथै जोखिमपूर्ण क्षेत्रहरूमा मानवीय क्षति कम गर्ने विश्वास गरिएको छ। सुरुङमार्गको उच्च निर्माण लागत र सञ्चालन खर्चले गम्भीर प्रश्न उठाउँछ। सुरुङमार्ग सञ्चालन गर्न कर्मचारी, विद्युतीय संयन्त्र, आकस्मिक सेवा र भेन्टिलेसन प्रणाली आवश्यक पर्छ, जसले निरन्तर खर्च बढाउँछ। यसले आर्थिक रूपमा राज्यलाई प्रत्यक्ष फाइदा पुर्याउन नसके पनि सामाजिक रूपमा महŒवपूर्ण लाभ दिन्छ। सुरुङ सुरक्षित यात्राका लागि उपयुक्त रहे पनि यसको उच्च लागत र दीर्घकालीन व्यवस्थापन चुनौतीका बारेमा गम्भीर चर्चा गर्न भने आवश्यक देखिएको छ। र, ती चुनौती चिर्न अग्रसर भइहाल्नुपर्ने पनि देखिन्छ। सुरुङमार्ग निर्माण गर्दा त्यसको अध्ययन र आवश्यकतामा विशेष ध्यान दिनुपर्छ। जहाँसुकै सुरुङमार्ग बनाउनु उपयुक्त हुँदैन। जोखिमपूर्ण क्षेत्र वा तीव्र चाप भएका स्थानमा मात्र यसलाई प्राथमिकता दिनुपर्ने हुन्छ। सुरुङमार्गले यात्रा छिटो र सुरक्षित बनाउने भए पनि यसको लागत र व्यवस्थापनलाई दीर्घकालीन रूपमा विचार नगरेमा यो बोझिलो हुन सक्छ। नेपालको चुनौतीपूर्ण भूगोलले यातायातका लागि अत्याधुनिक उपायहरू अपनाउन बाध्य पारेको छ। यद्यपि, सुरुङमार्गजस्ता परियोजनाहरूले यात्रुको यात्रा सहज बनाउनुका साथै विकासका काममा गति दिने सम्भावना छ। त्यसैले पनि यसलाई व्यवस्थित र प्रभावकारी बनाउनेतर्फ सरकारको चनाखो हुन आवश्यक छ।"
आहारा र पोथीको खोजी गर्दै पस्छन् जंगली हात्ती गाउँबस्ती,"चितवन : हाल मकुना, रोनाल्डो सौराहा लगायतका जंगली हात्ती चितवन राष्ट्रिय निकुञ्जको पूर्वक्षेत्रमा छन्। गत वर्षसम्म सौराहा लगायतका क्षेत्रमा रहेको गोविन्दे योपटक माडीतिर गएको निकुञ्जले जनाएको छ। गोबिन्दे माडीतिर रहे पनि यो वर्ष अहिलेसम्म सक्रिय नदेखिएको निकुञ्ज प्रशासनले जनाएको छ। धु्रवे हात्ती निकुञ्जको पश्चिम क्षेत्रमा छ। सक्रिय हुने बेलामा धेरै जसो हात्ती गाउँबस्ती पस्ने गरेका छन्। उनीहरूले पर्खाल भत्काउने, बालीनाली नष्ट गर्नेदेखि मानिसलाई समेत आक्रमण गरी यो बेला उपद्रो नै मच्चाउँछन्। निकुञ्जका प्रमुख संरक्षण अधिकृत गणेश पन्त विशेष त चार जंगली हात्ती निकुञ्ज र त्यसको आसपासको क्षेत्रमा भेटिने गरेको बताउँछन्। उनका अनुसार मुख्यतः प्रजननको समयमा जंगली मत्ता हात्तीहरू ज्यादा आक्रामक र हिंस्रक हुने गरेका छन्। यी जंगली हात्तीको त्रास हुँदाहुँदै पनि घरपालुवा हात्तीले र हात्ती प्रजनन् केन्द्र खोरसोरमा रहेका हात्तीसँग संसर्ग गरी बच्चा उत्पादन पनि गर्दै आएका छन्। २०४४ सालमा स्थापना भएको प्रजनन् केन्द्रमा अधिकांश हात्ती जंगली भाले हात्तीको संसर्गबाट जन्मिएका हुन्। हालसम्म ६ दर्जनभन्दा बढी छावा जन्मिसकेका छन्। समस्या मात्रै होइन गहना पनि यी जंगली हात्ती गाउँबस्तीमा आउनु समस्या मात्र होइन, निकुञ्ज क्षेत्रको गहना पनि भएको स्वयं व्यवसायी बताउँछन् । क्षेत्रीय होटल संघ सौराहा चितवनका महासचिव गुणराज थपलिया जंगली हात्ती गाउँबस्ती आउनु चुनौती र अवसर दुवै भएको बताउँछन्। विगतमा जंगली हात्ती हेर्न साह्रै गाह्रोे हुन्थ्यो, अहिले सौराहा क्षेत्रमा नै जंगली हात्ती हेर्न पाइन्छ। यो त हाम्रो लागि अवसर नै हो, उनले भने, तर व्यवस्थापन नहुँदा भने डरलाग्दो अवस्था छ। गाईभैंसी जस्तो गरी घरघरमा हात्ती पालेको कारणले समस्या भएको उनको भनाइ छ। मानिसले हात्तीलाई डिस्टर्भ गरेको हो कि हात्तीले मानिसलाई भन्ने विषय पनि गम्भीर रहेको उनको भनाइ छ। खोरसोरमा रोनाल्डोको रजगज यो सबैभन्दा पुरानो र जेठो हात्ती हो। यसका लामालामा दारा छन्। पुच्छर भने काटिएको छ। भाले हात्तीहरू एक आपसमा भिँड्दा उसको पुच्छर चुडिएको हो। गाउँबस्ती आउने सबैभन्दा ठूलो हात्ती पनि रोनाल्डो नै हो। २०६० सालदेखि नै यो सक्रिय छ। पछिल्लो समय रोनाल्डो हात्ती प्रजनन केन्द्रमा नै प्रायः जसो देखा पर्छ। हात्ती प्रजनन केन्द्रमा रोनाल्डोको नै रजगज छ। प्रजनन केन्द्रका पोथी हात्तीसँग संसर्ग गर्न कहिलेकाहीँ त्यहाँ एकदुई दिनसम्म पनि बस्ने गरेको छ। उसले प्रजनन केन्द्रमा अरू जंगली हात्तीलाई ढिम्किन पनि दिँदैन। हात्तीमा सबैभन्दा ठूलो र बलियोले नै पोथी हात्तीसँग संसर्ग गर्ने गरेका छन्। त्यसैले रोनाल्डो भएको बेला कुनै जंगली हात्ती प्रजनन केन्द्रमा आउँदैनन् पनि। २०६० को दशकदेखि नै प्रजनन केन्द्रमा रोनाल्डो कै राज छ। रोनाल्डोभन्दा पहिले रोमियोको राज थियो। रोमियोको करेन्ट लागेर मृत्यु भएदेखि रोनाल्डो राज चलेको छ। निकुञ्जका सूचना अधिकारी अविनाश थापामगर रोनाल्डो खोरसोरमा घुमिरहने गरेको बताउँछन्। पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। हात्ती प्रजनन केन्द्रमा जाने बाह्य र आन्तरिक पर्यटकले रोनाल्डोको नजिकै गएर फोटो र सेल्फी पनि खिच्ने गरेका छन्। तर, उसको विगत भने त्यति सुखद छैन। युवाकालमा उसको आक्रमणबाट डेढ दर्जन मानिस मारिएका थिए । पोथी हात्ती खोज्दै मध्यरातमा गोठगोठमा मकुना दाह्रा नभएको भाले हात्ती हो मकुना। यसले मान्छे देख्नेबित्तिकै आक्रमण गरिहाल्छ। यो युवा हात्ती हो। युवा भएकाले पोथी हात्ती खोजीखोजी हिँड्छ। पछिल्लो समय सौराह लगायतका क्षेत्रमा सबैभन्दा बढी आंतक फैलाउने काम मकुनाले नै गरिरहेको छ। प्रत्येक रात सौैराह क्षेत्रमा प्रवेश गरेर मकुनाले त्रास फैलाइरहेको छ। पोथी हात्ती भएको क्षेत्रमा प्रत्येक रात जसो मकुना आउने गरेको छ। अन्य भाले हात्ती पोथी हात्तीमा आकर्षित भए पनि मकुना बजार र बस्तीमा बढी हिँड्डुल गर्छ। गत वर्ष मंसिरमा चितवन राष्ट्रिय निकुञ्जमा पहिलोपल्ट यो देखा परेको थियो। भाले हात्तीको दाह्रा हुन्छ। तर, मकुना भाले भए पनि दाह्रा छैन। दाह्रा नभएको भाले हात्तीलाई मकुना भनिन्छ। सन् २०२२ को मार्च २४ मा झापा बाहुनडाँगीबाट पश्चिम लाग्ने क्रममा समूहबाट यो छुटेको संरक्षणकर्मीको भनाइ छ। त्यसबेला योसहित पाँचवटा भाले हात्तीको सूमह पश्चिम लागेको थियो। प्रत्येक रात सौराहामा भागदौड हुने गरेको छ। मकुनाले होटल भिस्टा चितवनको पर्खाल नै भत्काइदिएको छ। धेरै किसानको तोरी, आलु लगायतको बालीनाली नष्ट गरिदिएको छ। हालै चितवनमा भएको हात्ती महोत्सवमा पनि मकुनाको प्रवेशले महोत्सव नै प्रभावित भएको थियो। अहिलेसम्म मानवीय क्षति नगरे पनि पछिल्लो समयमा सबैभन्दा ठूलो आंतक भने मकुनाकै छ। केही समय शान्त गोविन्दे यसले मान्छे देख्नेबित्तिकै आक्रमण गर्छ। यो युवा हात्ती हो। पोथी खोजीखोजी हिँड्छ। यो रानोल्डो र धु्रवेभन्दा सानो छ। तर, मकुनाभन्दा ठूलो छ। केही समयअघि सक्रिय भएर गोविन्देले हात्ती प्रजनन केन्द्रमा कार्यरत माउतेलाई नै आक्रमण गरेर मारेको थियो। गत असोजमा आक्रमणमा परी सर्लाही हरिपुर नगरपालिका६ का माउते जग्दु सिंह थारुको मृत्यु भएको थियो। गत वर्ष मात्रै गोबिन्देले इजरायलबाट आएका पर्यटकलाई आक्रमण गरेको थियो। गोबिन्देको आक्रमणबाट ती पर्यटकको मृत्यु भएको थियो। माउतेलाई मारेपछि भने गोबिन्दे शान्त देखिएको छ। ध्रुवे पछिल्लो समय इनएक्टिभ एकदशकभन्दा अघि ध्रुवे हात्तीको ठूलो आंतक थियो। २०६६ सालदेखि २०६९ सालसम्म चार वर्षको अबधिमा मात्रै धु्रवे हात्तीले १६ जनाको ज्यान लिएको थियो भने ५० भन्दा बढी घर भत्काएको थियो। पटकपटक नियन्त्रण गर्ने प्रयास पनि नभएको होइन। तर, निकुञ्ज प्रशासनले उनलाई नियन्त्रण गर्न सकेन। धेरै मानिस मारेपछि पागल घोषित गरी धु्रवे हात्तीलाई मार्ने निर्णय पनि गरिएको थियो। ध्रुवेलाई मार्न नेपाली सेना र चितवन राष्ट्रिय निकुञ्जका ९३ जना जवान खटिए तर उनीहरूले ध्रुवे फेला पार्न सकेनन्, यो लापत्ता भयो। धु्रवे हात्ती मार्ने प्रयासमा १६ लाख खर्च भएको थियो। सन् २०१८ मा फेरि देखियो र तीर्थमनकालीस्थित चितवन राष्ट्रिय निकुञ्जको सैनिक चौकीमा घुसेर पोथी हात्तीलाई भगाएर लग्यो र पारस गज नामको भाले हात्तीलाई आक्रमण गरी घाइते बनाएको थियो। सन् २०२१ को अप्रिलमा गैंडा गणना गरिरहेको सर्वेक्षण टोलीलाई ध्रुवेले आक्रमण गरेको थियो। सर्वेक्षण टोलीका पाँच जना व्यक्ति घाइते भएका थिए। धु्रवेको आक्रमणबाट कुनै गम्भीर मानवीय क्षति भएन तर सर्वेक्षण अवरुद्ध भएको थियो। त्यही वर्ष धु्रवे एउटा पोथी हात्तीसँग फेला परेको थियो। पछिल्लो समय यो हात्ती पश्चिम चितवनमा सक्रिय छ। विगतको क्षेत्र विध्वंस गरेको सुनिएको छैन। निकुञ्जका प्रमुख संरक्षण अधिकृत पन्त पनि धु्रवे हात्ती पछिल्लो समय इनएक्टिभ रहेको बताउँछन्। जंगली जनावारको सस्ती कहिलेदेखि ? सरकारले २०५२ सालदेखि उनीहरूलाई जुटपानी नजिकैको जंगल क्षेत्रमा स्थानान्तरण गर्ने प्रक्रिया सुरु गरेको थियो। २०६० सालमा उनीहरूको स्थानान्तरण प्रक्रिया सकियो। पदमपुरको स्थानान्तरणसँगै जंगली हात्ती अन्य बस्तीमा बस्न थालेका हुन्। २०६० सालपछि हात्तीलगायतका जंगली जनावारका त्रासदी फैलिएको हो। पदमपुरको गाउँबस्तीमा जंगली जनावारले दुःख दिन थालेको रत्ननगर नगरपालिका७ का वडा सदस्य सूर्यबहादुर तामाङ बताउँछन्। हुन त चितवनमा नै बस्ती विस्तार भएको धेरै भएको छैन। राजा महेन्द्रका पालामा महेन्द्र राजमार्गले चितवनलार्ई छिचोलेर गएपछि यो ठाउँको विकास तीव्र रूपमा बढेको हो। भारतीय राजनीतिको प्रभाव कम गर्न राजा महेन्द्रले पहाडवासी जनतालाई निःशुल्क जग्गा वितरण गरेपछि चितवनको जनसंख्या बढ्न गएको हो। आहाराको खोजी गर्दै पनि पस्छन् हात्ती गाउँबस्ती हात्ती शाहकारी जनावार हो। जंगली हात्ती बिहान र साँझपख चर्ने गर्छन्। दिउँसो घाम लाग्ने समयमा प्रायः शीतल छायामा बसी खेलेर समय बिताउँछन्। यिनीहरूले विभिन्न प्रकारका रूखका हाँगा, बोक्रा, घाँस, बाँस, केरा र लहारा खाने गर्छन्। वयस्क हात्तीलाई दैनिक १५० किलोग्राम घाँस र ८० देखि १०० लिटर पिउने पानीको आवश्यकता पर्छ। आहारा र पानीको खोजी गर्दै पनि जंगली हात्ती गाउँ बस्ती आउने गरेका छन्। हात्ती व्यवस्थापनको समस्या जंगली हात्ती गाउँबस्ती आउनुलाई व्यवसायीले अवसरका रूपमा हेरे पनि त्यसको व्यवस्थापनमा चुनौती रहेको उनीहरू स्वीर्काछन्। यसले मानव र वन्यजन्तु बीचको द्वन्द्व थप पेचिलो बन्दै गएको छ। बालीनाली र घर, गोठ क्षति गर्ने विषय त छँदै छ, मानिसको ज्यान नै लिने भएकाले निकुञ्ज आसपासको क्षेत्रका बासिन्दा सधैं नै त्राहिमान हुनुपर्छ। त्यसमा पनि धेरै क्षतिको चुनौती जंगली हात्तीकै छ। सौराहाको युनिक वाईल्ड रिसोर्टका सञ्चालकसमेत रहेका थपलिया मानवीय र भौतिक क्षति नहोस् भनेर निकुञ्ज र स्थानीय व्यवसायी लागिरहेको बताउँछन्। चितवन राष्ट्रिय आसपासका क्षेत्रका व्यवसायीले हात्ती पाल्न थालेपछि निकुञ्जले नै एकीकृत बासस्थान बनाउन प्रस्ताव गरेको थियो तर त्यति बेला उनीहरूले मानेनन् तर पछिल्लो समयमा जंगली भाले हात्तीले अत्यधिक दुःख दिन थालेपछि उनीहरू पनि एकीकृतमा नै राख्नुपर्नेमा सहमत भए। तर, निकुञ्जले भने वास्ता नगरेको व्यवसायी र स्थानीयको गुनासो छ। होटल संघ सौराहका महासचिव थपलिया घरपालुवा हात्तीका लागि एकै ठाउँ बासस्थान बनाउने विषयमा बहस भइरहेको र निश्कर्षमा नपुगिएको बताउँछन्। घरपालुवा हात्तीलाई सुरक्षित स्थानमा राख्नुपर्छ, गाईभैंसी पालेजस्तो घरघरमा पाल्ने होइन। एकै ठाउँमा बासस्थान बनाउनुपर्छ भन्ने विषय बहसमा छ, उनले भने, तर निश्कर्षमा भने पुगिएको छैन। स्थानीय होटल भिस्टा चितवनका सञ्चालक रमेश सिलवाल दिनहुँजसो जंगली हात्ती आएर सताउने गरेको गुनासो गर्छन्। दिनहुँ जसो रात परेपछि आउँछ, हाम्रो होटलको पर्खाल पनि भत्काइदिएको छ। तरकारी बालीनाली पनि नष्ट गरिदिएको छ, व्यवसायी सिलवाल भन्छन्, रातमा आउने भएकाले जे पनि गर्न सक्छ। त्यसले गर्दा होटलमा सुत्न पनि समस्या भएको छ। पर्यटकलाई केही गरिदियो भने के होला ? समयमा नै सम्बन्धित निकायले ध्यान दिनुपर्यो। रत्ननगर नगरपालिका७ का वडा सदस्य सूर्यबहादुर तामाङ निकुञ्ज आसपासको क्षेत्रमा वन्यजन्तुको जोखिम बढेको बताउँछन्। मानव र वन्यजन्तुको द्वन्द्व बढ्दै जाँदा जोखिम पनि बढेको उनको भनाइ छ। उनले जंगली हात्ती, गैंडा र जंगली बँदेललगायत जंगली जनवारले गाउँमा आएर मानिसलाई हानिनोक्सानी पुर्याउने गरिरहेको बताउँछन्। उनी निकुञ्ज प्रशासन सक्रिय नहुँदा पनि निकुञ्ज आसपासका जनताले दुःख पाइरहेको गुनासो गर्छन्। निकुञ्ज जति सक्रिय हुनुपर्ने भएन, जसले गर्दा जनताले दुःख पाएका छौं, उनले भने। राष्ट्रिय निकुञ्जका प्रमुख संरक्षण अधिकृत पन्त सबै हात्तीलाई एकीकृत गर्ने विषयमा नीतिगत व्यवस्था नै गर्नुपर्ने बताउँछन्। अहिले घरपालुवा हात्तीहरू छरिएर बसेका छन्। सबै एकीकृत गर्न सकिन्छ तर त्यो गर्न त्यति सजिलो छैन, उनले भने, त्यसको लागि नीतिगत व्यवस्था नै गर्नुपर्छ। एकीकृत गरेर राख्न पनि जग्गा उपलब्ध हुन नसकेको उनले जानकारी दिए। सौराहामा जग्गा यति महँगो छ, किन्ने र हात्तीसार बनाउन सकिने अवस्था नै छैन, सार्वजनिक जग्गा उपलब्ध गराउन पनि नीतिगत व्यवस्था नै चाहिन्छ, उनले भने। घरपालुवा हात्तीको व्यवस्थापन सावर्जनिक, निजी साझेदारी(पीपीपी)को मोडलबाट गर्नुपर्ने उनको धारणा छ। जंगली हात्तीले दिने दुःख यसबाट पनि पूर्णरूपमा अन्त्य भने नहुने उनले बताए। तर, वडा सदस्य तामाङ भने विभिन्न घरपालुवा हात्तीलाई छुट्टै एकीकृत सेञ्चुरी बनाएर राख्ने हो भने तत्काल नै बस्तीमा जंगली हात्ती आउने काम रोकिने दाबी गर्छन्। अन्न पानी खान आउने ठूलो समस्या नभएको उनको तर्क छ। एकीकृत बासस्थान बनाएर जंगल छेउ अग्लो स्थानमा राख्ने हो भने तत्काल नै जंगली हात्ती आउन रोकिन्छ। अन्नबाली खान आउने ठूलो समस्या होइन, उनले भने। उनी स्थानीय सरकार एकीकृत बासस्थान बनाउनका लागि निकुञ्जलाई सहयोग गर्न तयार रहेको बताउँछन्। वडासदस्य तामाङ प्रत्येक वर्ष हात्तीको आक्रमणबाट मानवीय क्षति भइरहेको हुँदा निकुञ्ज प्रशासन जिम्मेवार हुनुपर्ने धारणा राख्छन्। व्यवसायी तयार छन् तर निकुञ्ज सक्रिय भएन, उनले भने। जंगली हात्ती देखेपछि पर्यटक रमाउँछन्। संख्या बढेसँगै जोखिम पनि उत्तिकै रहेको हुनाले सरकारीसँगै निजी हात्तीको व्यवस्थापनका लागि सरकारले प्राथमिकता दिनुपर्ने संरक्षणकर्मी बासु ढुंगाना बताउँछन्। पोथी हात्ती खोज्दै बस्ती पस्ने गरेका निजी हात्तीलाई पनि सरकारी हात्तीलाई जस्तै वन क्षेत्रमा राख्ने व्यवस्था गर्नुपर्ने उनले बताए। पहिला जंगली हात्ती पर्यटकलाई देखाउन पाएका थिएनांै। जंगली हात्ती देखेपछि पर्यटक खुसी हुन्छन्। पर्यटनको हिसाबमा सकारात्मक छ। तर, त्यसबाट सिर्जना हुनसक्ने दुष्परिणामको वा यसले कुनै दुर्घटना गराउँछ कि भन्ने चिन्ता पनि छ, उनले भने, निजी हात्तीको सुरक्षा, खानपन र चरिचरणलाई ध्यानमा राखेर पाल्नुपर्छ। सरकारी हात्तीलाई जस्तै निजी हात्तीको व्यवस्थापनका लागी सरकार र सम्बन्धित पक्षले खुला बहस गर्नुपर्छ। मानव वन्यजन्तु द्वन्द्व नबढाउने गरी व्यवस्थापन गर्न जरुरी भइसकेको छ। मानवीय क्षति कम भए पनि सतर्क रहनु जरुरी पछिल्लो समय हात्ती नियन्त्रण गर्ने संयन्त्र तयार गरेको कारण पनि मानवीय क्षति कम भएको निकुञ्ज प्रशासनको दाबी छ। प्रमुख संरक्षण अधिकृत पन्त निकुञ्जको एक किलोमिटर क्षेत्रका बासिन्दाले सावधानी अप्नाउनुपर्ने बताउँछन्। हात्तीलाई जिस्काउन नहुने तर्क पनि उनको छ। हात्तीलाई जिस्काउँदा हात्तीले झनै क्षति गर्ने गर्छ। गाउँघर, खेतबारीमा हात्ती देखा पर्यो भने स्थानीयवासीले हात्तीलाई तर्साएर लखेट्ने गरेका छन्। हात्ती तर्साउन राँको बाल्ने, सिठ्ठी बजाउने, पटाका पड्काउने जस्ता कार्य गरिन्छ। यस्ता कार्यले हात्ती झन् उत्तेजित भई आक्रामक हुन्छ। हात्तीले मान्छे मार्ने, घाइते बनाउने घटना यस्तै क्रियाकलापले बढेको छ । मानवीय क्षति त भएको छैन तर सचेत रहनुपर्छ, प्रमुख संरक्षण अधिकृत पन्त भन्छन्, गाउँबस्ती आयो भनेर ढुंगामुडा गर्दा पनि हात्ती जाइलाग्ने गर्छ, अर्कोतिर एक्टिभ भएको बेला पनि हात्तीले जे पनि गर्न सक्छ। संरक्षित क्षेत्र वरपर बढ्दो जनघनत्व एवं अव्यवस्थित भूउपयोगका कारण वन्यजन्तुको वासस्थानमा भएको क्षयीकरण एवं संकुचनले गर्दा वन्यजन्तु आफ्नो वासस्थान छाडी गाउँबस्ती पस्ने गरेको निकुञ्जको भनाइ छ । यसबाट संरक्षित क्षेत्रभित्र तथा यसको वरिपरि बसोवास गर्ने समुदायहरूको वन्यजन्तुबाट मानवीय तथा आर्थिक क्षति हँुदै आएको छ। कति छन् हात्ती ? नेपालमा दुई खालका हात्ती छन्। घरपालुवा र जंगली। घरपालुवामा पनि सरकारी स्वामित्व र बाहिरका। सरकारी र निजीस्तरमा २०० भन्दा बढी घरपालुवा हात्ती छन्। प्रत्येक जसो होटल व्यवसायीले गोठगोठमा हात्ती पालेका छन्। सबै जसो घरपालुवा हात्ती पोथी नै छन्। भाले हात्ती उशृंखल र उदण्ड हुने तर पोथी हात्ती सोझा हुने स्थानीय बताउँछन्। भाले हात्ती पाल्न गाह्रो हुने भएकाले नै व्यवसायीले पोथी हात्ती पाल्ने गरेका छन्। देशभर सरकारी स्वाभित्वमा ११० वटा हात्ती छन् भने निकुञ्ज तथा आरक्ष क्षेत्रभित्र रहेका होटलहरूमा ७० भन्दा बढी हात्ती छन्। योबाहेक निकुञ्जआरक्षण क्षेत्र बाहिर रहेका होटलमा पनि घर पालुवा हात्ती छन्। नेपालमा जंगली हात्ती कति छन् ? नेपालमा कुल २२७ देखि २५० जंगली हात्ती छन्। नेपालमा २२७ जंगली हात्तीको रेकर्ड गरिएको हात्तीविज्ञ एवं बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार रामले जानकारी दिए। उनका अनुसार भारतको पश्चिम बंगाल लगायतका क्षेत्रबाट १०० देखि १५० जंगली हात्ती नेपालमा आउने गरेका छन्। झापाको बाहुनडाँगी क्षेत्रमा बर्सेनि भारतबाट जंगली हात्ती आएर उपद्रो मच्चाउने गरेका छन्। जंगली हात्ती पूर्वी तराईमा आउने र केही महिना त्यहीँ बसेर भारत फर्किने गरेका छन्। भारतको कतरनियाबाट बर्दिया राष्ट्रिय निकुञ्जमा, पिलिभित दुधुवाबाट शुल्काफाँटा राष्ट्रिय निकुञ्जमा र नन्दौर वन्यजन्तु आरक्षबाट शुल्काफाँटाबाट भारतीय हात्ती आउने गरेका छन्। नेपालमा करिब ४०० जंगली हात्तीका लागि बासस्थान उपलब्ध रहेको हात्ती विज्ञ डा राम बताउँछन्। पुर्खाको बाटो हेर्न हात्ती गाउँ छिर्छन् : डा अशोककुमार राम, हात्तीविज्ञ हात्ती भिमकाय जनावर हो। यसलाई खानेकुरा धेरै चाहिन्छ। दैनिक १५० देखि २०० केजी आहारा चाहिन्छ। यो जनावर परिवारमा बस्छ। यसलाई पनि समाज चाहिन्छ। हजुरआमाको निर्देशनमा हात्तीको परिवार चल्छ। धेरै आहार चाहिने भएका कारणले लामो दूरी तय गर्छ। यसलाई भूपरिधिस्तरको जनावार पनि भनिन्छ। यसको कुनै निश्चित दूरी हुँदैन। झापाबाट निस्केको हात्ती चितवन आइपुग्छ। शुक्लाफाँटाबाट निस्किएर कपिलवस्तुसम्म आइपुग्छ। हात्ती गाउँबस्तीमा आउनु पनि विभिन्न कारण छन्। यो पुर्खाले हिँडेको बाटो हिँड्छ। हात्ती हिँड्ने बाटोमा बस्ती बस्यो। खेत, बारी बन्यो। धान, गहुँलगायत बालीनाली लगाएको हुन्छ। हात्ती त्यही बाटो आउँछ। बालीनाली नष्ट गर्यो भनेर ढुंगा, मुडा, गोली हानिन्छ। अनि मानव र हात्तीबीच द्वन्द्व हुन्छ। ८ देखि २० वर्षका उरन्ठेउला, ठेउके टिनएजर हात्ती समयभन्दा पहिले नै प्रजनन गर्न खोज्छन्। तर, हात्तीमा एउटाले मात्रै प्राकृतिक रूप छनौट(नेचुरल सेलेक्सन) गरेर प्रजनन गर्ने गर्छन्। हात्तीमा एउटा समूहमा एउटाले मात्रै वंश विस्तार गर्छ। प्रजनन गर्न जाने ती टिनएजरहरू खेदिन्छन्, समूहबाट निकालिन्छन्। ती हुन्, चितवन राष्ट्रिय निकुञ्ज क्षेत्रका रोनाल्डो, धु्रवे, गोबिन्दे र मकुना। यिनीहरू पनि कहीँबाट निकालिएर यहाँ आइपुगेका हुन्। रौतहट यमगज र बर्दिया दारे पनि हुन्। नेपालमा यस्ता ३७ हात्ती छन्। जो अनुशासहीन, उशृंखल भएपछि आफ्नो ग्रुपबाट लखेटिए। यिनीहरू विध्वस मच्चाउँछन्। यसपछि आएर उनीहरूले अर्को ग्रुप बनाए। रोनाल्डोले पनि चितवनको प्रजनन केन्द्रमा अर्को ग्रुप बनाएको छ। यसरी लखेटिएका जंगली हात्ती बढि रिक्समा पनि हुन्छन्। यिनीहरूको बढी मृत्यु पनि हुन्छ। अत ः वंश विस्तार गर्न, पुर्र्खाको बाटो हेर्न र बाहिरको दुनियाँ र दुःखकष्ट महसुस गर्न जंगलबाट हात्ती बाहिर गाउँबस्तीमा आएका हुन्।"
शक्तिशाली राष्ट्रपतिका रूपमा ट्रम्प प्रशासन सुरु,"अमेरिका : अमेरिकी राष्ट्रपति डोनाल्ड ट्रम्पले सोमबारदेखि दोस्रो कार्यकाल सम्हालेका छन्। अमेरिका पहिलो अर्थात् नेशन फस्टको नारा लिएर दोस्रो कार्यकालका लागि चुनावमा होमिएका राष्ट्रपति ट्रम्प, पहिलेभन्दा थप शक्तिशाली राष्ट्रपतिका रूपमा ह्वाइट हाउस प्रवेश गरेका छन्। दोस्रोपटक ह्वाइट हाउस पठाएका अमेरिकी जनताले विशेष गरी दुई मुद्दाहरू अमेरिकाको आर्थिक सुधार र अध्यागमन सुधारमा अपेक्षित काम गर्न म्यान्डेट दिएका छन्। चुनावका बखत उनले गरेका बाचाअनुसार, राष्ट्रपति ट्रम्पले कठोर भएर यी दुई नीतिहरूमा काम गर्ने बताइन्छ। यो समाचार तयार पार्दासम्म दोस्रो कार्यकालका लागि राष्ट्रपति बनेका ट्रम्पले केके कार्यकारी आदेश जारी गरेर त्यसको सुुरुवात गर्छन् भनेर सार्वजनिक नभई सकेको भए तापनि आर्थिक, आप्रवासन र विदेश नीतिमा व्यापक सुधार सहितका कार्यकारी आदेश जारी गर्ने समाचारहरू बाहिरिएका छन्। कठोर स्वभावका मानिने ट्रम्पले विशेष गरी आर्थिक सुधार अर्थात् बढ्दो महँगी नियन्त्रण गर्ने अपेक्षा अमेरिकी जनताको छ। उनी व्यापार व्यवसाय सुधारका लागि भने असल राष्ट्रपतिका रूपमा दर्ज भइसकेका छन्। व्यापारिक पृष्ठभूमिबाट आएका राष्ट्रपति ट्रम्पले स्थानीय समयअनुसार आइतबारको भाषणमा पनि उनले त्यस्तो संकेत गरिसकेका छन्। यसपटक राष्ट्रपति डोनाल्ड ट्रम्पको पोल्टामा कंग्रेस र सुप्रिम कोर्टसमेत अनुकूल छ। त्यो भनेको उनी थप शक्तिशाली राष्ट्रपतिका रूपमा ह्वाइट हाउसमा रहने छन् भने उनको पार्टी, रिपब्लिकन पार्टी उनकै कब्जामा छ। पत्रकार दिनेशजंग शाह सामाजिक सञ्जालमा लेख्छन्, डोनाल्ड ट्रम्पलाई दोस्रो विश्वयुद्ध ताका राष्ट्रपति फ्रेङ्कलिन रोजभेल्ट जस्तो वन म्यान शो प्रेसिडेन्सीका रूपमा हेरिएको छ। त्यो भनेको एकल रूपमा निर्णय गर्ने, अधिकारहरू केन्द्रीकृत गर्ने र सम्बद्ध अन्य निकायहरूसँग परामर्श नगर्ने शैलीलाई जनाउँछ। विश्वको शक्तिशाली राष्ट्र अनि शक्तिशाली राष्ट्रपतिका रूपमा ट्रम्पले कसरी काम गर्छन् भन्ने अहिले यसै भन्न सकिने अवस्था भने छैन। यद्यपि उनको कार्यशैली र स्वभाव हेर्दा उनले यसपटक थप कठोर भएर नेशन फस्टको नारामै केन्द्रित भएर काम गर्छन् भन्ने अनुमान लगाउन सकिन्छ। दिनानुदिन बढ्दो आप्रवासन समस्या अमेरिकाका लागि जटिल विषय हो। लाखौंको संख्यामा रहेका कागजपत्र विहीनहरूका समस्या कसरी समाधान हुन्छन्, भन्ने यसै भन्न सक्ने अवस्था छैन। करिब महिनादिन अघि राष्ट्रपति ट्रम्पले स्थानीय एनबीसी टेलिभिजनलाई अन्तर्वार्ता दिँदै भनेको थिए, ड्रिमर अर्थात् अमेरिकी सपना बोकेकाहरूका बारे काम गर्न आफू तयार रहेको र त्यसका लागि डेमोक्र्याटिक पार्टीसँग छलफल गरेर अगाडि बढ्ने बताएका थिए। कठोर स्वभाव देखाउने राष्ट्रपति ट्रम्प पहिलो कार्यकालभन्दा थप जिम्मेवार राष्ट्रपतिका रूपमा प्रस्तुत भइरहेका केही संकेतहरू छन्। उनका पछिल्ला अन्तर्वार्ताहरू त्यसतर्फ केन्द्रित देखिन्छन्। यसैगरी उनले अमेरिका फस्र्ट नीतिलाई थप सुदृढ गर्दै अन्तर्राष्ट्रिय संगठनहरूमा अमेरिकी सहभागिता घटाउन सक्ने अनुमान गर्न सकिन्छ। यस्तै चीन र इरान जस्ता देशहरूप्रति कडा नीति अपनाउन सक्ने छन्। यसैगरी न्यायालय र कानुनी संरचनामा समेत व्यापाक परिवर्तन गर्ने बताइन्छ। त्यो भनेको अमेरिकी सर्वोच्च अदालत र अन्य संघीय अदालतहरूमा आफू अनुकूलको नियुक्ति दिने। यस्तै उनले स्वास्थ्य तथा सामाजिक नीतिमा पनि केही परिवर्तन गर्ने संकेत गरेका छन्। स्वास्थ्य सेवा सुधारका बारेमा अमेरिकी राष्ट्रपति ट्रम्पले चुनाव ताकासमेत प्रतिबद्धता जनाइसकेका छन्। उनले ओबामा केयरको विकल्प खोज्नेबारे निर्वाचन ताकानै प्रतिबद्धता जनाएका थिए भने सामाजिक सेवाहरूमा कटौती गरेर सरकारी खर्च घटाउने बताएका छन्। यसरी हेर्दा राष्ट्रपति ट्रम्पले देश पहिला अर्थात् अमेरिकाको व्यापक सुधारमा काम गर्ने छन् भन्ने संकेत दिइरहेका छन्। थप शक्तिशाली राष्ट्रपतिका रूपमा ह्वाइट हाउसमा रहँदा ट्रम्पले के गर्ने हुन भन्नेबारे सीमासँग जोडिएका देशहरू मात्रै होइन विश्वको ध्यान यतिबेला अमेरिकामा छ।"
कृषिलाई पर्यटनसँग जोड्न फेवा फाँटमा दाइँ महोत्सव,"पोखरा : फेवा फाँटमा आइतबार दाइँ महोत्सव भएको छ। पोखरा पर्यटन परिषद्को आयोजनामा असारे रोपाइँ महोत्सव भएको स्थलनजिकै मर्गीस्थित फाँटमा प्रथम दाइँ महोत्सवको आयोजना भएको हो। अन्यत्र दाइँ गरेर धान भिœयाइसकेको समयमा फेवा फाँटमा दाइँ महोत्सव भएको हो। फेवा फाँट जेठो बुढो धानका लागि पकेट क्षेत्र मानिन्छ। दाइँ महोत्सवमा ११ गोरु लगाएर दाइँ गरिएको थियो। दाइँ महोत्सवमा विभिन्न देशका १५ विदेशी पर्यटक, विद्यार्थीलगायतको सहभागिता रहेको पोखरा पर्यटन परिषद्का अध्यक्ष तारानाथ पहारीले जानकारी दिए। पोखरा २३ जेठो बुढो धान, कोदोलगायतका खाद्यान्नका लागि पकेट क्षेत्र मानिन्छ। कृषिलाई पर्यटनसँग जोड्न दाइँ महोत्सवको आयोजना गरिएको पोखरा पर्यटन परिषद्का अध्यक्ष पहारीले बताए। नेपाली परम्परागत कृषि प्रणालीलाई पर्यटक मात्र होइन नयाँ पुस्तालाई पनि जानकारी दिने उद्देश्यले पनि असारमा रोपाइँ महोत्सव जस्तै गरी दाइँ महोत्सवको आयोजना गरिएको उनले सुनाए। पछिल्लो समयमा फेवा सिमसार लगायतका धान खेतीका लागि उर्वर दलदल भूमि पुरेर प्लटिङ भइरहेको छ। यही अवस्थामा कृषिबाटै पनि आत्मनिर्भर हुन सकिन्छ भन्ने सन्देश दिन महोत्सवको आयोजना गरिएको आयोजक संस्थाले जनाएका छन्। पर्यटकको बसाइँ लम्ब्याउन पनि यस्ता महोत्सव महŒवपूर्ण हुने भएकाले दाइँ महोत्सव आयोजना गरिएको आयोजक पोखरा पर्यटन परिषद्का महासचिव जीवनराज सापकोटाले बताए। दाइँ महोत्सवलाई आगामी वर्ष पनि निरन्तरता दिने आयोजकले जनाएका छन्। आगामी वर्ष भने मंसिरको अन्तिम सातादेखि पुस महिनाको मध्यभित्रै दाइँ महोत्सव आयोजना गरिने परिषद्ले जनाएको छ। गवारो किराले धान उत्पादन घट्यो फेवा फाँटमा यस वर्ष गवारो किराले धान उत्पादन घटेको छ। फेवा सिरानको फाँटको करिब हजार रोपनी क्षेत्रफलमा लगाइएको धानलाई गवारो किराले असर पुयाएको पोखरा महानगरपालिका कृषि महाशाखा प्रमख मनहर कडरियाले बताए। गवारो किराका कारण फेवा फाँटको मार्गीको कुनै भागको धान उत्पादन शून्य भएर धान नकाटी आगोसमेत लगाउन परेको किसान राधादेवी लामिछानेले बताइन्। दाइँ महोत्सव भएको खेतमा पोहोर ८० मुरी उत्पादन भएकोमा यस वर्ष ३० मुरी मात्र धान फलेको जग्गाधनी फबेन्द्र गुरुङले बताए। पोखराको फेवा फाँटका गवारो किराले धान उत्पादन घटे पनि अन्यत्र लगाइएको हाइब्रिड धान उत्पादन राम्रो भएकोले समग्रमा धान उत्पादन पोहोरको बराबर नै भएको पोखरा महानगरपालिका कृषि महाशाखा प्रमुख मनहर कडरियाले जनाए। समग्रका धान उत्पादन गत वर्ष जति कै पोखरामा ११ हजार २ सय हेक्टर क्षेत्रफलमा धान खेती गरिन्छ। पोखरामा यस वर्ष जेठो बुढो धान उत्पादन घटे पनि समग्रमा गत वर्ष जति नै धान उत्पादन भएको पोखरा महानगरपालिका कृषि महाशाखाले जनाएको छ। पोखरामा गत वर्ष ४० हजारटन धान उत्पादन भएको र यस वर्ष पनि उतिकै हाराहारीमा धान उत्पादन भएको कृषि महाशाखा प्रमुख कडरियाले जानकारी दिए। पोखरामा धान उत्पादनको कुल क्षेत्रफलको ४० प्रतिशत क्षेत्र लगभग ४५ सय हेक्टरमा जेठो बुढो धान खेती हुने गरेको र बाँकी अन्य जातका धान रोप्ने गरेको पनि कृषि महाशाखा प्रमुख कडरियाले बताए। पोखरा महानगरको ग्रामिण क्षेत्रमा अझै पनि गोरुले जोतेर खेती गरिन्छ। पोखरा महानगरपालिकाले वास्तविक किसानले राहात पाउन् भन्ने उद्देश्यले हलगोरु पाल्ने किसानलाई प्रति हलगोरु १० हजार रुपैयाँ प्रोत्साहान रकम दिने निर्णय गरेको छ। महानगरपालिका कृषि महाशाखामा ६ सय किसानले हलगोरु पालेको भन्दै आवेदन दिएका छन्।"
बन्धक रिहा गर्दै इजरायल र हमास,"काठमाडौं : आइतबारदेखि भएको युद्धविरामसँगै हमास र इजरायलले एकअर्काका बन्धक नागरिकलाई रिहा गर्ने काम सुरु गरेका छन्। यही सन्दर्भमा नेपाली विद्यार्थी विपिन जोशीको रिहाइबारे परराष्ट्रमन्त्री डा आरजु राणा देउवाले सोमबार इजिप्टका विदेशमन्त्रीसँग फोनवार्ता गरेकी छन्। मन्त्री राणाले हमास अतिवादी समूहको नियन्त्रणमा रहेका जोशीको रिहाइका लागि पहल गरिदिन आग्रह गर्दै मन्त्री राणाले इजिप्टका विदेशमन्त्री डा बदर अब्देलअतिसँग फोनवार्ता गरेकी हुन्। इजरायल सरकार र हमासबीच शान्तिवार्ता र युद्धविराम भएपछि हमासको नियन्त्रणमा रहेका बन्दीहरूलाई आइतबारबाट मुक्त गर्ने प्रक्रियाको थालनी गरेको छ। मन्त्री राणाले पहिलो चरणमा नै विपिनको रिहाइका लागि पहल गरिदिन विदेशमन्त्री अब्देल अतीमार्फत इजिप्ट सरकारसँग आग्रह गरेकी छन्। आफ्नो स्वास्थ्य उपचारका लागि बैंकक पुगेकी मन्त्री राणाले त्यहीँबाट इजिप्टका मन्त्रीसँग फोनवार्ता गरेकी हुन्। फोनवार्ताका क्रममा मन्त्री राणाले इजरायल सरकार र हमासबीचको युद्धविरामका लागि इजिप्टले निर्वाह गरेको भूमिकाका लागि इजिप्टी सरकारलाई धन्यवाद दिँदै इजिप्टका विदेशमन्त्रीसँग विपिनको रिहाइका लागि आफूले इजिप्टका मध्यस्थकर्तालाई विशेष निर्देशन दिने बताएकी थिइन्। इजरायल सरकार र हमासबीच युद्धविरामको कुराकानी भएदेखि नै राणाले हमाससँगको शान्तिवार्ताका लागि मध्यस्थता गरिरहेका कतार र इजिप्टसँग विपिन रिहाइका लागि विशेष पहल गरिदिन आग्रह गर्दै आएकी छन्। मन्त्री राणाले केही दिनअघि मात्र कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग पनि फोनवार्ता गरेकी थिइन्। खुलाइफी शान्तिवार्ताका प्रमुख वार्ताकार एवं मध्यस्थकर्ता हुन्। मन्त्री राणाले इजरायलका विदेशमन्त्री गिडियन सारसँग पनि केही दिनअघि फोनवार्ता गरी हमासहरूले अपहरण मुक्त गर्न लागेका भनिएका व्यक्तिहरूको पहिलो चरणमा नै विपिन जोशीको रिहाइका लागि पहल गरिदिन विशेष आग्रह गरेकी थिइन्। विपिनको रिहाइका लागि पहल गरिदिन मन्त्री राणाले नेपालका लागि इजरायली राजदूत स्मुलिक एरी बाससँग निरन्तर सम्पर्कमा रहेको उनको सचिवालयले जनाएको छ। सचिवालयका एक अधिकारी भन्छन्, देश होस् विदेश नेपालस्थित इजरायली राजदूतसँग निरन्तर सम्पर्कमै हुनुहुन्छ। अहिले मन्त्रीज्यूको चासो र चिन्ताको विषय नै विपिन जोशीलाई रिहा गराउनु नै हो। लर्न एन्ड अर्न कार्यक्रमअन्तर्गत कृषिसम्बन्धी अध्ययनका लागि इजरायल पुगेका विपिनलाई हमासले सन् २०२३ अक्टोबर ७ मा अलुमिम किबुजबाट बन्धक बनाएको थियो। हमासले इजरायलमा गरेको आक्रमणपछि विपिनसहित सोही दिन २ सय ५१ जनालाई बन्धक बनाएर लगेको थियो। तीमध्ये नेपालका विपिनका साथै तान्जानियाका १, थाइल्यान्डका ८ र इजरायलका ८४ सहित ९४ जना अझै पनि हमासको नियन्त्रणमा छन्। उनै नेपाली विद्यार्थी विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राख्दै आएको छ। मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि आग्रह गर्दै आएकी छन्। तर, हरेक फोनवार्तामा मन्त्री राणालाई आश्वासन मात्र दिइएको परराष्ट्र मन्त्रालयका एक उच्च अधिकारीले बताए। कताकता के नमिलेको जस्तो भएको भन्दै ती अधिकारीले भने, मन्त्रीज्यूको प्रयास प्रशंसनीय छ। तर, ठ्याक्कै हामी गर्छौ भन्ने जवाफ आउँदैन। प्रयास गर्छौं भनेर सबैले भन्छन्। इजरायल सरकारले जोशीसहित सबै बन्दीलाई रिहाइका लागि पहल गरिरहेको इजरायलका परराष्ट्रमन्त्री गिडियनले मन्त्रीज्यूलाई जवाफ दिएका थिए। उहाँको प्रतिक्रिया भने अलिक भरपर्दो थियो। अब यो अवस्थामा आशा नै गर्ने हो। त्यसैले विपिन फर्किन्छन् भन्नेमा मन्त्रीज्यूलगायत इजरायलस्थित नेपाली राजदूतावास सबै हामी आशावादी छौं। मन्त्री राणाले सरकारका तर्फबाट जोशीको रिहाइका लागि कूटनाीतिक तहबाट पहल नगरेको परराष्ट्र मन्त्रालयका कर्मचारीको आरोप छ। परराष्ट्र मन्त्रालयका एक उच्च अधिकारीले भने, नेपालले आग्रह गरेको देश, संघसंस्था र शक्ति राष्ट्रले जोशीको रिहाइका लागि पहल गर्ने आश्वसान मात्र दिएका छन्। हमाससँग कुराकानी हुन सकेको छैन। यद्घविरामको सम्झौताअनुरूप पहिलो चरणमा इजरायलले १९ सय प्यालेस्टिनी कैदी रिहा गर्नुपर्ने छ। बदलामा हमासले ३३ इजरायली बन्धक छाड्नुपर्ने छ। ६ साता लामो युद्धविरामका क्रममा हमासले ३३ जना रिहा गर्ने सम्झौतामा उल्लेख छ। युद्धविराम सुरु भएसँगै आन्तरिक रूपमा विस्थापित हजारौं गाजावासीहरू आफ्नो घर फर्कन थालेका छन्। युद्धविराम भएको पहिलो दिन आइतबार ३ जना बन्धक रिहा भएका छन् भने इजरायलले ९० प्यालेस्टिनी कैदीलाई मुक्त गरेको छ। हमासले रिहा गरिएका ९० जनामा ६९ महिला र २१ बालबालिका रहेको बताएको छ। रिहा भएका ३ बन्धकहरू डोरोन स्टेनब्रेचर, एमिली डमारी र रोमी गोनेन हुन्। उनीहरू तीनै जना २०२३ अक्टोबर ७ देखि हमासको नियन्त्रणमा थिए। उनीहरूलाई रेडक्रसको टोलीले जिम्मेवारी लिएको हो। यसैबीच, पारिवारिक पुनर्मिलनका केही भावुक तस्बिर सार्वजनिक भएका छन्। युद्धविरामको दोस्रो र तेस्रो चरणको कार्यान्वयनका विषयमा पहिलो चरणको १६ औं दिनदेखि थप छलफल गरिने सम्झौतामा उल्लेख छ। सम्झौताअनुसार दोस्रो चरणमा गाजाबाट इजरायली सेना पूर्ण रूपमा फिर्ता हुने र त्यसको सट्टा हमासले सैनिकलगायत थप बन्दी रिहा गर्ने छ। तेस्रो चरणमा अन्तर्राष्ट्रिय पर्यवेक्षणमा गाजामा गरिने ३ देखि ५ वर्षे पुनर्निर्माण योजनाको बदलामा हमासले बाँकी बन्धक वा शव फिर्ता गर्ने जनाइएको छ। त्यसो त अहिलेसम्मको तथ्यांक हेर्दा गाजास्थित स्वास्थ्य मन्त्रालयका अनुसार अक्टोबर ७ यताको युद्धमा ४६ हजार ९ सय प्यालेस्टिनीले ज्यान गुमाइसकेका छन्। इजरायलतर्फ भने करिब १५ सयको ज्यान गएको छ। अहिले अन्तर्राष्ट्रिय सञ्चारमाध्यमहरूमा तस्बिरहरूमा कपडा तथा अन्य सामान बोकेका मानिसहरू घर फर्कंदै गरेकाको लर्को देखिएको छ। त्यस्तै, प्यालेस्टिनी झण्डा बोकेका मानिसहरूले भरिएका कार तथा सवारीसाधनहरू देखिएका छन्। संयुक्त राष्ट्रसंघीय प्यालेस्टिनी शरणार्थी संस्थाले खाद्यान्न र पीठोले भरिएका हजारौं ट्रकहरू गाजा प्रवेश गर्न पर्खिरहेको जनाएको छ। युद्धविराम लागू भएसँगै इजरायलको अति दक्षिणपन्थी यहुदी पावर पार्टी बेन्जामिन नेतान्याहु नेतृत्वको गठबन्धन सरकारबाट अलग भएको छ। उक्त दल गठबन्धन सरकारबाट अलग भएसँगै नेतान्याहु सरकारको झिनो बहुमत बाँकी छ। बचेखुचेका नेताले पनि गाजा युद्धविराम हमाससँगको आत्मसमर्पण र गम्भीर गल्ती भएको जनाउँदै उनले सरकार छाड्ने धम्की नेतान्याहुलाई दिइरहेका छन्।"
"बैंकको खराब कर्जाले सीमा नाघ्यो, नाफा प्रभावित","काठमाडौं : ऋणीहरूबाट किस्ता र ब्याज संकलन हुन नसक्दा समग्रमा वाणिज्य बैंकहरूको खराब अर्थात् निष्क्रिय कर्जा (एनपीएल) वृद्धि भएको छ। बैंकहरूले सार्वजनिक गरेको दोस्रो त्रैमासको अपरिस्किृत वित्तीय प्रतिवेदनअनुसार बैंकको खराब कर्जाको सीमा नाघेर झन्डै ७ प्रतिशत आसपासमा पुगेको छ। औसतमा करिब साढे ४ प्रतिशत एनपीएल देखिन्छ। जबकी गत आवको सोही अवधिमा बैंकहरूको निष्क्रिय कर्जा औसतमा बढेर ३२७ प्रतिशत पुगेको थियो। सामान्यतया बैंकको खराब कर्जा ५ प्रतिशतभन्दा माथिलाई राम्रो मानिँदैन। अर्थात् बैंकको कुल कर्जाको ५ प्रतिशतमाथि कर्जा खराब भएमा समस्याग्रस्त घोषणा गर्ने राष्ट्र बैंककै नीति छ। समग्रमा खराबकर्जाको आकार बढ्दा यसको असर बैंकको नाफामा हुँदै वितरण योग्य नाफामा संकुचन आएको छ। परिणाम स्वरूप अधिकांश बंैंकले लाभांश वितरण गर्न नसक्ने स्थिति सिर्जना भएको छ। यसपटक २० वाणिज्य बैंकहरूको नाफा करिब २७ अर्ब ४३ करोड ७० लाख रुपैयाँ हाराहारीमा छ। यो कमाई गत आवको सोही अवधिको तुलनामा ४३६ प्रतिशतले कम हो। किनभने गत आवको दोस्रो त्रैमाससम्म बैंकहरूले २८ अर्ब ६८ करोड ८३ लाख रुपैयाँ नाफा गरेका थिए। समग्रमा नाफामा कमी देखिए पनि सञ्चालनमा रहेका ११ बैंकले भने नाफा वृद्धि गर्न सफल भएका छन्। जसमा सबैभन्दा बढी नाफा गर्ने अग्रपंक्तिमा नबिल, ग्लोबल आईएमई र नेपाल इन्भेष्टमेन्ट मेगा बैंक देखिन्छ। जसले क्रमशः नबिल बैंकको नाफा १२९ प्रतिशतले बढेर ३ अर्ब २४ करोड ४३ लाख, ग्लोबल आईएमईको नाफा ४९५१ प्रतिशतले वृद्धि भएर ३ अर्ब ५ करोड ३५ लाख र नेपाल इन्भेष्टमेन्ट मेगाको नाफा ५७ प्रतिशले बढेर २ अर्ब ८३ करोड २३ लाख पुयाउन सफल भएको छ। यससँगै, एभरेष्ट बैंक, एनएमबी बैंक लगायतको नाफा बढेको छ। तर एनआईसी, कुमारी, राष्ट्रिय वाणिज्य बैंक, सिद्धार्थ बैंक लगायतका ९ बैंकको नाफा घटेको छ। खराब कर्जाका कारण २४ अर्ब प्रोभिजन सञ्चालनमा रहेका २० वाणिज्य बैंकहरूको निष्क्रिय कर्जा बढ्दै जाँदा कर्जा नोक्सानी व्यवस्था (प्रोभिजन) पनि थपिँदै गएको हो। चालु आवको पुससम्म सबै वाणिज्य बैंकहरूले २४ अर्ब ६७ करोड ७१ लाख रुपैयाँ कर्जा नोक्सानी व्यवस्था गर्नु परेको छ। यसैक्रममा नेपाल बैंकर्स संघ (एनबीए) का अध्यक्ष सन्तोष कोइराला समग्रमा वाणिज्य बैंकको प्रवाहित कर्जाको रिकभरीमा दबाब परेको र निष्क्रिय कर्जा बढेकाले अवस्था त्यत्ति सहज नभएको बताउँछन्। यसले अर्थतन्त्र प्रभावित बनेको छ। केही बैंकको निष्क्रिय कर्जाले सीमा नाघेको छ। कुनै बैंकको एनपीए ७ प्रतिशत हाराहारीमा पुगेको छ। कुमारीको निष्क्रिय कर्जा ६९६ प्रतिशत हाराहारीमा पुगिसकेको छ। औसतमा बैंकहरूको निष्क्रिय कर्जा औसतमा साढे ४ प्रतिशत हाराहारीमा आइसकेकाले दबाबमूलक अवस्था बैंकहरूले सामना गर्नुपरेको हो, उनले अन्नपूर्णसँग भने। माछापुच्छे बैंकका प्रमुख कार्यकारी अधिकृत (सीईओ) समेत रहेका अध्यक्ष कोइरालाकाअनुसार खराब कर्जा बढ्दा कर्जा नोक्सानी प्रोभिजन बापतको पैसा छुट्ट्याउनु पर्दा नाफा घटेको हो। उनी भन्छन्, जसको प्रभाव वितरण योग्य नाफामा पर्दा लगानीकर्ताहरूले प्राप्त गर्ने लाभांश घट्ने क्रममा छ। अहिलेको वित्तीय विवरणअनुसार करिब आधा दर्जन बैंकहरूले लाभांश बाँड्न नसक्ने अवस्था देखिएको छ। धेरैको नाफा नकारात्मक छ। प्रभु, कुमारी, नेपाल इन्भेष्टमेन्ट मेगा, हिमालयन, राष्ट्रिय वाणिज्य बैंकको धेरै नकारात्मक छ। यी बैंकले खराब कर्जालाई रिकभर गरेर लाभांश वितरण गर्नं निकै मुस्किल छ। आधा वर्षमा यस्तो देखिँदा वार्षिक लाभांश आशा लाग्दो नहुने देखिन्छ। लामो समय सहकारीमा परेको असर क्रमशः बैंकमा देखिएको भन्ने सरोकारवालाहरूको टिप्पणी पनि छ। यद्यपि बैंकहरू सहकारीमा देखिएको तलको कमजोर नभएको अध्यक्ष कोइरालाको दाबी छ। किनभने बैंकहरूले एनपीएल बढे पनि त्यसबापतको रकम नाफाबाट कटाएर प्रोभिजनमा राखेका हुन्। भोलिका दिनमा कर्जा उठेपछि उक्त प्रोभिजन नाफामै देखिने भएकाले यो जोखिम नभई सुरक्षित भएको उनको भनाइ छ। यसले बैंकहरू कमजोर भएर गए भन्ने अर्थ लाग्दैन। बैंकले नोक्सानीबापत रकम छुट्ट्याएर प्रोभिजन राख्दा संस्था बलियो बनेको उनको तर्क छ। बैंकहरूको आम्दानीको मुख्य स्रोत भनेकै खुद ब्याज आम्दानी हो। ऋणीबाट साँवा त परै जावस ब्याज पनि समयमा नउठ्दा समग्र आम्दानी घट्यो।"
"ढुंगा, बालुवा, गिट्टी उत्खनन, व्यवस्थापन गर्न ऐन बनाउनू","काठमाडौं : सर्वोच्च अदालतले ढुंगा, बालुवा, गिट्टी उत्खनन, व्यवस्थापन गर्ने कानुन बनाउन सरकारको नाममा परमादेश जारी गरेको छ। अदालतले नदीको संरक्षण गर्न एक छुट्टै नदीजन्य पदार्थ तथा प्राकृतिक स्रोत (उत्खनन तथा नियन्त्रण) ऐन तत्काल बनाएर लागू गर्न सरकारको नाममा परमादेश जारी गरेको रिट निवेदक वरिष्ठ अधिवक्ता पदम श्रेष्ठले बताए। न्यायाधीश डा मनोजकुमार शर्मा, टेकप्रसाद ढुंगानाको संयुक्त इजलासले सोमबार सरकारको नाममा रिट जारी गरेको हो। वरिष्ठ अधिवक्ता श्रेष्ठका अनुसार नदीको अनियन्त्रित दोहन भइरहेको छ। तर, अनुगमन गर्ने निकायहरू चुप छन्। प्रदेश सरकारहरूले तयार पारी लागू गरेको नदीजन्य पर्दाथ (संकलन र उपयोग) सम्बन्धमा व्यवस्था गर्न बनेको कार्यविधि २०७५, नेपाल सरकारले बनाएको ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को कार्यविधि र मापदण्ड प्राकृतिक स्रोत संरक्षण गर्नका लागि निर्माण भए पनि समस्याको दीर्घकालीन समाधान नगरेकाले ऐन बनाउन अदालतसँग माग गरिएको थियो। उक्त रिटमा अदालतले सरकार र त्यसका नियकाहरूको नाउमा परमादेश जारी गरेको हो। ढुंगा, बालुवा, गिट्टी उत्खनन तथा व्यवस्थान गर्न माग गर्दै साढे तीन वर्षअघि सरकार र मन्त्रालयहरूको विरुद्ध अदालतमा मुद्दा हालिएको थियो। सातवटै प्रदेश सरकार, प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, ऊर्जा जलस्रोत तथा सिँचाइ मन्त्रालय, संस्कृति, पर्यटन तथा नागरिक उड्डयन मन्त्रालय लगायतलाई विपक्षी बनाएर २०७८ वैशाख १३ गते अदालतमा मुद्दा दर्ता गराइएको थियो। अनुमति लिई नदीजन्य पदार्थको उत्खनन गर्ने कार्यको हकमा अनुगमन गर्ने र अनुमति नलिई उत्खनन गर्ने कार्यलाई तत्काल रोक्न माग गर्दै अधिवक्ता श्रेष्ठले रिट दिएका थिए। ढुंगा, गिट्टी, बालुवा उत्खनन बिक्री तथा व्यवस्थापनसम्बन्धी मापदण्ड, २०७७ र वातावरण संरक्षण ऐन, २०७६ ऐनको नियमावली २०७७ मा भएको कानुनी व्यवस्थाविपरीत भएको उत्खननलाई तत्काल बन्द गराउन अदालतले परमादेश जारी गरेको छ। अनुमति नै नलिई उत्खनन गर्ने व्यक्ति वा कम्पनी, संस्थालाई कारबाहीको दायरामा ल्याई उत्खनन कार्य तत्काल बन्द गर्न गराउन पनि विपक्षीहरूलाई परमादेश जारी गरेको छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को दफा १७ मा नदीजन्य पदार्थको उत्खनन गरिने स्थानको लम्बाइ चौडाइ तथा गहिराइ सहितको चार किल्ला तोक्दै नदीलाई तीन भाग मध्य दायाँ र बायाँको भाग छोडेरबीचको भागबाट उत्खनन गर्ने कानुनी व्यवस्था छ। उत्खनन गर्ने अवधि र समय, प्रयोग गरिने उपकरण समेतको जानकारीसहित उत्खनन स्थलमा सूचनापाटी अनिवार्य रूपमा मिलाउनुपर्ने कानुन छ, रिट निवेदनमा उल्लेख छ। तर, यो कार्यान्वयन गरिएको छैन। रिट निवेदनमा ती सबै मापदण्ड लागू गर्नुपर्ने माग गरिएकोमा अदालतले सोहीअनुसार विपक्षीको नाममा परमादेश जारी गरेको वरिष्ठ अधिवक्ता श्रेष्ठले बताए।"
घरमै बसेर कम्पनी र भ्याट दर्ता गर्ने प्रणालीको विकास गर्छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सूचना र प्रविधिको प्रयोग गरेर नागरिकलाई सहज सेवा दिन लागि पर्ने बनाउने बताएका छन्। प्रधानमन्त्री निवास, बालुवाटारमा आज सूचना प्रविधि क्षेत्रका उद्यमी र विज्ञसँग छलफल गर्दै उनले सूचना र प्रविधिको सहायतामा घरमै बसीबसी एकै दिनमा कम्पनी र भ्याट दर्ता जस्ता काम गर्न सकिने गरी प्रणालीको विकास गरिने बताएका हुन्। प्रधानमन्त्री ओलीले अहिलेको समय सूचना र प्रविधिको समय भएकाले यसलाई बुझेर काम गर्नुपर्छ भन्नेमा आफूले विगतदेखि नै प्रयास गर्दै आएको स्पष्ट पारे। कार्यक्रममा हालै सरकारले ल्याएको अध्यादेशमा नेपाली सूचना प्रविधि (आईटी) कम्पनीहरूले विदेशमा लगानी गर्न पाउने कानुनी प्रावधानका लागि अध्यादेश मार्फत कानुन संशोधन गर्ने निर्णय गरेको प्रति धन्यवाद दिए। उनीहरुले नेपालीले सूचना प्रविधि क्षेत्रमा अन्तर्राष्ट्रिय कम्पनी खोल्न नसक्ने र लगानी स्वदेश र विदेशमा आदानप्रदान हुने खालका सहजीकरणका व्यवस्थाले आफूहरुलाई उत्साहित तुल्याएको बताए। सूचना तथा सञ्चार प्रविधि क्षेत्रको छाता संगठन कम्प्युटर एसोसिएसन नेपाल महासंघ (क्यान महासंघ) ले ऐतिहासिक निर्णय भनेको छ।"
सन्दीप लामिछानेलाई क्यानको कारबाही,"काठमाडौं : नेपाल क्रिकेट संघ (क्यान)ले पूर्व कप्तानसमेत रहेका क्रिकेटर सन्दीप लामिछानेलाई कारबाही गरेको छ। हालै सम्पन्न जय ट्रफीका दौरान अम्पायरसँग भएको विवाद सामाजिक सञ्जालमा लेखेको भन्दै क्यानले लामिछानेलाई अनुशासनको कारबाही गरेको हो। क्यानका प्रवक्ता छुम्बी लामाका अनुसार सन्दीपलाई सम्झौताको २७ मा उल्लेख भएअनुसारको कारबाही गरिएको हो। उक्त कारबाहीअनुसार सन्दीपले कम्तिमा एक घरेलु प्रतियोगिता गुमाउने छन्। 'जय ट्रफीका दौरान अम्पायरसँग भएको विवाद सामाजिक सञ्जालमा लेखेकाले क्यानले अनुशासनको कारबाही गरेको हो। खेलाडीसँग भएको सम्झौताअनुसार नै कारबाही गरिएको हो। उहाँलाई एउटा घरेलु प्रतियोगिताका लागि निलम्बन गरिएको हो,' क्यानका प्रवक्ता छुम्बी लामाले अन्नपूर्णसँग भने। मधेस प्रदेशमा सम्पन्न जय ट्रफीका दौरान लाइटिङ समस्याका कारण भएको विवाद लामिछानेले सामाजिक सञ्जालमा लेखेका थिए। उनले अम्पायरले विपक्षीको हित हुनेगरी बढी ओभर खेलाएको आरोप लगाएका थिए। सन्दीपले हालै फेसबुकमार्फत आफ्ना समर्थकलाई धन्यवाद दिएका थिए। उनले यो देशका अविश्वसनीय समर्थकहरूले आफूलाई धेरैथोक दिएको र आफूप्रति देखाएको माया र प्रोत्साहन कहिल्यै नबिर्सिने स्टाटस लेखेका थिए। हिजोमात्र उनले आफ्नो व्यक्तिगत मोबाइल नम्बर परिवर्तन भएको पनि उल्लेख गरेका छन्।"
'कांग्रेसएमालेको सरकार बनेपछि विकासले लय समातेको छ',"लमजुङ : नेपाल कम्युनिष्ट पार्टी (एमाले) का उपमहासचिव प्रदीपकुमार ज्ञवालीले दुई ठुला दल कांग्रेस र एमालेको सरकार बनेपछि मुलकमा विकासले लय लिन थालेको बताएका छन्। एमाले लमजुङद्वारा आज बेँसीसहर नगरपालिका८ स्थित मदन आश्रित भवनमा आयोजित तीन दिने प्रशिक्षक प्रशिक्षण कार्यक्रमको उद्घाटन गर्दै उपमहासचिव ज्ञवालीले वर्तमान सरकार बनेपछि अर्थतन्त्र, सुशासन, पूर्वाधार, शिक्षा, स्वास्थ्यलगायत क्षेत्रले गति लिन थालेको बताए। सुशासन र प्रभावकारी सेवाका लागि कानुन बनेकाले सहकारी पीडितले समेत राहत पाउन थालेका उनको भनाइ थियो। अधिकार सम्पन्न सहकारी प्राधिकरण बनेको छ, उनले भने। मुलुकमा देखिएको सङ्कट समाधान गर्न दुई ठुला दल एक ठाउँमा आएका उल्लेख गर्दै उपमहासचिव ज्ञवालीले कांग्रेस र एमालेबीच विशेष सहमति बनेको बताए। सरकारलाई घेराबन्दीमा पार्न विभिन्न चलखेल सुरु भए त्यसले कुनै असर नपार्ने उनको भनाइ थियो। कांग्रेस र एमाले प्रमुख प्रतिस्पर्धी दल मात्र नभएर एकअर्काका सहयात्री भएकाले मुलुक सञ्चालन गर्न दुवै दल गम्भीर छन्, उपमहासचिव ज्ञवालीले भने। वर्तमान सरकारलाई बलियो बनाएर अघि बढ्दै एमालेलाई एक नम्बरको राष्ट्रिय शक्ति बनाउने लक्ष्य रहेको उनले बताए। मुलुकमा तत्काल देखिएका समस्या समाधान गर्न अध्यादेश ल्याएको र यसको सरकारको आयुसँग कुनै सम्बन्ध नरहेको उपमहासचिव ज्ञवालीले स्पष्ट पारे।"
रणनीतिक योजना बनाएर काम गर्न बैंक तथा वित्तीय संस्थाका प्रमुखलाई अर्थमन्त्रीको निर्देशन,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले उचित प्रतिफल आउने गरी काम गर्न सरकारी बैंक तथा वित्तीय र गैर वित्तीय संस्थाका अध्यक्ष तथा प्रमुख कार्यकारी अधिकृतलाई निर्देशन दिएका छन्। अर्थ मन्त्रालयमा आयोजित बैठकमा अर्थमन्त्री पौडेलले सरकारी बैंक तथा वित्तीय र गैर वित्तीय संस्थाहरुलाई आवश्यक पर्ने नीति तथा कानुन बनाउन मन्त्रालयले आवश्यक सहजीकरण गर्ने बताएका हुन्। उनले परिवर्तित सन्दर्भमा रणनीतिक योजना बनाएर त्यसका लागि अग्रसरता लिन निर्देशन दिए। उनले सामान्य अवस्थाको प्रगतिले नपुग्ने भन्दै अहिले देखा परेका समस्याहरुलाई समाधान गर्न सार्थक पहल लिनुपर्ने बताए। अर्थमन्त्री पौडेलले समस्यालाई आआफ्नो जिम्मेवारी र सीमामा रहेर काम गर्न संस्थाको विश्वसनियतालाई बढाउने गरी काम गर्न निर्देशन दिए। साथै खराब कर्जाको आकार घटाउँदै प्रतिफल दिने ठाउँमा लगानी गर्नुपर्नेमा जोड दिए। सरकारी बैंक तथा वित्तीय र गैर वित्तीय संस्थाका अध्यक्ष तथा प्रमुख कार्यकारीहरुले केही ठाउँमा कर्जा असुलीमा समस्या रहेको भन्दै पूँजीको वृद्धि र लागनी विस्तारका लागि केन्द्रित हुने बताएका थिए। बैठकमा अर्थ सचिव, राजस्व सचिव, राष्ट्रिय वाणिज्य बैंक, नेपाल बैंक लिमिटेड, कृषि विकास बैंक, कर्मचारी सञ्चय कोष, ग्रामीण विकास लघु वित्त वित्तीय संस्था, निक्षेप तथा कर्जा सुरक्षण कोष लगायतका अध्यक्ष तथा प्रमुखहरुको सहभागिता थियो।"
सत्ता बाहिर हुँदा प्रचण्डको छटपटी,"काठमाडौं : सरकारबाट बाहिरिएको ६ महिनापश्चात नेकपा माओवादी केन्द्रका अध्यक्ष पुष्पकमल दाहाल प्रचण्ड सरकारविरुद्ध आक्रोश पोख्न थालेका छन्। माओवादी केन्द्रको केन्द्रीय कमिटी बैठकपश्चात विभिन्न जिल्लामा पुगेका पूर्वप्रधानमन्त्री प्रचण्डले कार्यकर्तासँग सरकारको विषयमा दुईथरी अभिव्यक्ति दिन थालेका हुन्। एकातिर उनी गठबन्धनभित्रको अन्तर्विरोधका कारण केपी शर्मा ओली नेतृत्वको सरकार आफैं ढल्ने घोषणा गरिरहेका छन् भने अर्कोतिर माओवादी केन्द्र तत्काल सरकारमा जाँदैन, यो सरकार ८४ को निर्वाचनसम्म नै चलोस् भन्न छाडेका छैनन्। सोही अभिव्यक्ति आज चितवन पुगेर पनि दिएका छन्। सरकारबाट बाहिरिएको लामो समयपश्चात शक्ति आर्जन गर्न अध्यक्ष प्रचण्डले विपक्षी दलहरूलाई एक ठाउँमा ल्याएर मोर्चाबन्दी गर्ने प्रयास गरेका छन्। सहकारी ठगी, संगठित अपराध, सम्पत्ति शुद्धीकरणलगायतका आरोपमा मुद्दा चलिरहेका रास्वपा सभापति रवि लामिछानेमाथि सरकारको प्रतिशोधपूर्ण व्यवहार भएको भन्दै प्रचण्डले अनुसन्धानलाई मसला बनाएर राजनीति कार्ड फालेका थिए। माओवादी र संसदको चौथो दलराष्ट्रिय स्वतन्त्र पार्टी पछिल्लो समय अघोषित सहकार्यमा नै रहेका छन्। यसैगरी सत्तामा रहुञ्जेल माओवादीबाट बाहिरिएका अन्य दललाई एकीकृत गर्न चासो नदिएका प्रचण्डले सरकार ढलेपछि पुनः पूर्वमाओवादी घटकहरुसँग एकताको प्रयास जारी राखेका छन्। उनी पछिल्लो समय नेत्रविक्रम चन्द (विप्लव)सँग निकट रहेका छन्। सोहीक्रममा शुक्रबार बानेश्वरमा ७ दलको संयुक्त आयोजनामा भएको पत्रकार सम्मेलनमा पनि माओवादी अध्यक्ष प्रचण्डले नैतिकताका आधारमा कांग्रेसएमाले गठबन्धन सरकारले राजीनामा दिनुपर्ने बताएका थिए। गठबन्धन सरकारको कामले झन् निराशा बढाएको उनले दाबी गरे। सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद् छल्ने र राजनीतिक निर्णय तथा कामकारबाही पूर्वाग्रही ढंगले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ। ७ दलको संयुक्त विज्ञप्तिमार्फत भनेका छन्,देश र जनताको हित प्रतिकूल सरकारका निरंकुश गतिविधिका कारण आम जनतामा राज्य र सरकारप्रति चरम निराशा उत्पन्न भइरहेको छ। सरकारले भ्रष्टाचारविरोधी अभियानलाई पूरै अवरुद्ध गरेको छ, भ्रष्टाचारीहरूलाई जोगाएको छ, भ्रष्टाचार बढाएको छ। सत्तारूढ दलका भ्रष्टाचारमा मुछिएका नेता तथा कार्यकर्तालाई यो वा त्यो बहानामा उन्मुक्ति दिने प्रपञ्च भइरहेको छ। विपक्षी दलसँग छलफल गरेका प्रचण्डले एकीकृत समाजवादीका अध्यक्ष माधवकुमार नेपाललाई साथमा लिएर समाजवादी मोर्चालाई समेत सक्रिय गराउन लागि परेका छन्। नेपाल सक्रिय हुनुको मुख्य कारण भने सरकारले राजनीतिक दलसम्बन्धी अध्यादेश ल्याउँदा पार्टी फुट्ने त्रास भएको उनी निकट बताउँछन्। एकीकृत समाजवादीका सांसदहरू भने बूढानीलकण्ठ, बालुवाटार र शितल निवासमा पार्टी फुटाउन सहज हुने गरी अध्यादेश मागेर धाइरहेका छन्। यद्यपी पछिल्लो समय सरकारको सिफारिसमा राष्ट्रपतिमार्फत माघ १८ गते बस्ने गरी संसद् अधिवेशन आह्वान भइसकेको छ। माओवादी केन्द्रका एक केन्द्रीय सदस्यले प्रचण्ड बाहिर सत्ता केन्द्रित नबनेको भनेपनि आन्तरिक गृहकार्य र छलफल अगाडि बढिरहेको बताए।उपनिर्वाचनले माओवादीमा उत्साह ल्याएको साँचो हो। जनतामा जाने निर्णय पार्टी बैठकबाट पनि भएको छ तर, अहिले सरकारमा नजाने हो भने कार्यकर्ता व्यवस्थापनमा पनि अध्यक्षलाई चुनौती छ। माओवादी नेतृत्व एमाले र कांग्रेसको साथमा लामो समयदेखि सरकारमै थियो, तर अहिले सरकार बाहिर बस्नुुपरेेको छ ती नेताले अन्नपूर्णसँग भने,सके सरकारमा जाने नसके विपक्षी दलको मोर्चालाई देखाएर सरकारलाई दबाब बढाउन सहज हुन्छ भन्ने लाइन हो। अध्यक्ष प्रचण्डज्यूले सार्वजनिक रुपमा बाहिर सत्ता केन्द्रित नबनेको भनेपनि कांग्रेसका असन्तुष्ट नेताहरूसँग पनि सहकार्यको प्रस्ताव अगाडि बढाइरहनु भएको छ। पहिलो र दोस्रो दलको सरकार भएकाले अहिले माओवादीलाई सरकारमा जान नि सजिलो देेखिँदैन, पार्टी बलियो बनाउन पनि त्यति सजिलो छैन, छटपटी हुनु स्वभाविक नै हो। यता एकीकृत समाजवादीका एक केन्द्रीय सदस्यले पनि प्रचण्डले सत्ता स्वार्थका लागि अहिले समाजवादी मोर्चा सक्रिय बनाउने प्रयास गरेको बताए।खासमा प्रचण्डलाई मोर्चा चाहिएको छैन, सत्ता चाहिएको हो। सरकारलाई सत्ता प्राप्तिको हतियारका रुपमा पटकपटक मोर्चालाई प्रयोग गरिरहनुभएको छ। अस्ति आफू सरकारमा हुँदा मोर्चाका गतिविधि सक्रिय हुन सकेनन्। उनले थपे, हाम्रो पार्टी अध्यक्ष माधवकुमार नेपालजीलाई पनि पार्टीभित्र असन्तुष्टि र चर्को दबाब छ। प्रधानमन्त्री ओलीज्यूूले पनि नेपालसँग सहकार्य गर्न चाहनुहुन्न, सरकारले अध्यादेश ल्याएको खण्डमा एस फुटेर नयाँ पार्टी बन्ने सम्भावना कायमै छ, जसले गर्दा प्रचण्डसँग मिल्नुपरेको छ। यता माओवादी अध्यक्ष प्रचण्ड दाउपेचको राजनीति गर्ने चतुर अवसरवादी खेलाडी भएको जसपा नेपालको ठहर छ। सरकार ढलेपछि प्रचण्ड शक्तिको आर्जन गर्न सबैतिर हेरफेर गरिरहेको महासचिव रामकुमार शर्माले उल्लेख गरे। उनका अनुसार एकातिर समाजवादी मोर्चाको नाममा प्रचण्डजीले संसद् र संसद् बाहिर रहेको विपक्षी दलहरूलाई एक ठाउँमा ल्याउने र अर्कोतिर कार्यकर्ता भुल्याउन ६ महिने जनतासँग माओवादी अभियान चलाउने अनि कार्यकर्तालाई भुलाउने खेलमा छन्। शर्माले भने, त्यसपछि पार्टीको राष्ट्रिय महाधिवेशन गर्दै प्रचण्ड सरकारतर्फ जाने दाउमा रहेको प्रष्ट देखिएको छ। दाबी गरेजस्तो सरकार ढल्ने सम्भावना छैन मंगलबार पनि चितवनको भरतपुर विमानस्थलमा पत्रकारसँग कुराकानी गर्दै अध्यक्ष प्रचण्डले केपी ओली सरकारले छिट्टै ढल्ने दाबी गर्न छाडेनन्। तर उनले अहिले आफूहरू जनतासँग जोडिएर संगठन विस्तारमा लागेकाले माओवादीको प्राथमिकतामा सरकारमा नभएको धारणा राखे। उनले भने, देशैभरि स्थिरता, विकास र न्याय दिने पार्टी माओवादी केन्द्र नै हो भन्ने जनतामा महसुस हुन थालेको छ। म अहिले देशको विभिन्न भागमा दौडिरहेको छु, ठूलो संख्यामा हामीसँग जोडिने लहर आउँदै गरेको महसुस गरेको छु। प्रचण्डले वर्तमान सरकारले गरेको कामहरु पनि उल्टोपाल्टो रहेको र अध्यादेश ल्याएर लाजमर्दो गरी शासन गर्न खोजेको भन्दै आक्रोश पोखे। उनले भने, सरकार धेरै जान्छ भन्ने लाग्दैन। मैले प्रष्ट भन्ने गरेको छु  यो प्राकृतिक, स्वाभाविक र पारदर्शी छैन। ओली नेतृत्वको सरकार बनेदेखिनै संविधान र लोकतन्त्रको भावनाविरुद्ध काम भइरहेको प्रचण्डले आरोप लगाए। प्रचण्डले दाबी गरे जसरी विपक्षी मोर्चा एक ठाउँमा रहँदा पनि सरकार ढल्ने सम्भावना भने छैन। २७५ सिटको प्रतिनिधि सभामा विपक्षी दलका झण्डै ८० सांसद पुग्छन्, कांग्रेसको साथ बिना सरकार ढल्ने सम्भावना छैन। कांग्रेस सभापति शेरबहादुर देउवा र एमाले अध्यक्ष केपी शर्मा ओलीले गठबन्धन तोड्न तयार नभएसम्म सरकार निरन्तर रहने सत्ता पक्षको दाबी छ। भूराजनीतिक द्वन्द्वको खेलमा साना राजनीतिक दल यता, सत्तारुढ दल नेकपा एमालेका महासचिव शंकर पोखरेलले अहिले एमाले र एमाले नेतृत्वका विरुद्ध घेराबन्दी गरेर बलियो राष्ट्रिय शक्ति बन्न नदिने भूराजनीतिक द्वन्द्वको खेलमा साना राजनीतिक दल लागेको बताएका छन्। नेपाल जस्तो संवेदनशील भूराजनीतिको चपेटामा परेको मुलुकमा राज्य बलियो नभईकन स्वाधीनता र स्वाभिमानको गौरवलाई जोगाउन सम्भव नहुने उनको टिप्पणी छ। उनले नेपालका साना राजनीतिक दलहरू आफ्नो राजनीतिक कुण्ठाबाट ग्रस्त भएर सामाजिक अराजकताको बाहक बनिरहेको बताए। नेपाल जस्तो संवेदनशील भूराजनीतिको चपेटामा परेको मुलुकमा राज्य बलियो नभईकन स्वाधीनता र स्वाभिमानको गौरवलाई जोगाउन सम्भव हुँदैन। त्यसमाथि विकास र समृद्धिका लागि राज्य बलियो हुनु अपरिहार्य छ। राज्यलाई बलियो बनाउनका लागि नीतिमा आधारित राजनीतिक स्थायित्व आवश्यक पर्दछ। त्यसका लागि बलिया राजनीतिक दलहरुको आवश्यकता पर्दछ। यस उद्देश्य प्राप्तिका लागि नेकपा (एमाले) हरेक हिसाबले योग्य र सक्षम छ। सामाजिक सञ्जालमार्फत उनले भनेका छन्,अहिले नेकपा (एमाले) र त्यसको नेतृत्वका विरुद्धको घेराबन्दी बलियो राष्ट्रिय शक्ति बन्न नदिने भूराजनीतिक द्वन्द्वको खेल हो। नेपालका साना राजनीतिक दलहरू या त आफ्नो राजनीतिक कुण्ठाबाट ग्रस्त भएर उनीहरुका सहयोगी बन्न पुगेका छन् या त निराशा र कुण्ठाग्रस्त मनस्थितिमा सामाजिक अराजकताको बाहक बनिरहेका छन् र नेकपा(एमाले)को नेतृत्व माथि हमला गरिरहेका छन्। यो प्रवृति हरेक हिसाबले जनता र राष्ट्रका लागि घातक छ। समाजवादको यात्राका लागि त झनै बाधक छ। यतिबेला नेकपा(एमाले) विरुद्ध सञ्चालित साइबर हमला भइरहेको छ। त्यसको उद्देश्य नेकपा(एमाले)लाई कमजोर बनाउनु र नेपालमा बलियो राष्ट्रिय शक्तिको निर्माण हुन नदिनु हो। आगामी चुनावमा निर्वाचनपूर्व कसैसित गठबन्धन नगर्ने उद्घोष गरेर एमाले र नेपाली कांग्रेसले आम निर्वाचनलाई एजेण्डा केन्द्रित गर्ने संकल्प गरेपछि साना दललाई छटपटी भएको उनको दाबी छ।"
सप्तकोशीको कटान रोक्न भारतसँग सहमति गरेर अघि बढ्छौं : गृहमन्त्री लेखक,"उदयपुर : गृहमन्त्री रमेश लेखकले सप्तकोशी नदीको कटान स्थायी रुपमा रोक्न भारतसँग सहमति गरेर अघि बढ्ने बताएका छन्। उदयपुरको बेलका नगरपालिका क्षेत्रस्थित सप्तकोशी नदीको कटान क्षेत्रको मंगलबार अनुगमन गर्दै उनले कटान रोक्न आवश्यक पहल गरिने बताएका हुन्। सप्तकोशीले गर्ने कटान रोक्न अस्थायी र दीर्घकालिन योजनासहित सरकारले कदम चाल्छ, गृहमन्त्री लेखकले भने। तत्कालका लागि विपद् व्यवस्थापन विभागबाट अस्थायी योजना सञ्चालन गरेर भए पनि कटान रोक्न पहल गरिने उनको भनाइ थियो। गृहमन्त्री लेखकले आज बेलका नगरपालिका८ को सिसौली, सप्तकोशी पुल क्षेत्रको लाहुरेखोँज र वडा नं ७ का कोठु क्षेत्रको नदी कटान क्षेत्रको अवलोकन गरेका थिए। तत्काल बेलकास्थित सप्तकोशी पुलदेखि तीन किलोमिटर तलसम्म अस्थायी तटबन्धको योजना तयार गरेर नियन्त्रण गरिने तथा सप्तकोशी पुलदेखि ११ किलोमिटर तल सप्तरीसम्मको क्षेत्र कटान रोक्न स्थायी योजना ल्याउने तयारी गरिएको उनको भनाई छ। बर्सेनि सप्तकोशीको बाढीले तटीय क्षेत्रमा कटान गर्दै आएको छ। कटानका कारण यहाँ सयौँ परिवार विस्थापित भएका बेलका नगरपालिकाका नगरप्रमुख अशोक कार्कीले बताए। तत्काल उच्च जोखिम रहेको तीन किलोमिटर क्षेत्रमा यसै वर्षदेखि अस्थायीरुपमा भए पनि तटबन्धको योजना अघि बढाउन गृहमन्त्री लेखकमार्फत सरकारको ध्यानाकर्षण गराएका छौँ , उनले भने।"
लेखा समितिले प्रभावकारी काम गर्न नसकेको सांसदहरूको आरोप,"काठमाडौं : सांसदले संघीय संसद् प्रतिनिधिसभाअन्तर्गतको सार्वजनिक लेखा समितिले प्रभावकारी रूपमा काम गर्न नसकेको गुनासो गरेका छन्। समितिको मंगलबार बैठकमा सांसदले समितिको कार्यशैली र सभापति ऋषिकेश पोखरेलको क्षमतामाथि प्रश्न उठाएका हुन्। समितिको बैठक नियमित बस्न नसकेको, समितिमा परेका उजुरीको छानबिन हुन नसकेको, समितिमार्फत यसअघि विभिन्न निकायलाई दिएका निर्देशन कार्यान्वयनको अवस्थाबारे खोजीनीति नगरेकोलगायत विषयमा सांसदले असन्तोष व्यक्त गरे। नेकपा माओवादी केन्द्रका सांसदले भने लेखा समितिको सभापति प्रतिपक्ष दलले पाउनुपर्ने विषयसमेत उठाएका छन्। सांसद लेखनाथ दाहालले सत्तापक्ष दलकै सांसद समितिको सभापति रहेकाले समितिको काम प्रभावकारी हुन नसकेको आरोप लगाए। सार्वजनिक लेखा समिति सरकारको लाचार छाया जस्तो हुँदै गएको छ। यसकारण समितिको नेतृत्व प्रमुख प्रतिपक्ष दलले पाउनुपर्छ, दाहालले भने। सांसद रामकृष्ण यादवले लेखा समितिले यसअघि दिएका निर्देशन कार्यान्वयनको अवस्थाबारे पनि समितिमा छलफल गरिनुपर्ने बताए। हामीले कुन निकायलाई कति निर्देशन दिएका छौँ र त्यसको कति कार्यान्वयन भयो भनेर सबै मन्त्रालयका सचिवसँग छलफल गरिनुपर्छ, यादवले भने। त्यस्तै, सांसद डा अमरेशकुमार सिंहले लेखा समितिको बैठक नियमित बस्नुपर्नेमा जोड दिए। त्यस्तै, लेखा समितिको अधिकार क्षेत्रभित्र पर्ने विषयमा सरकारले ल्याएको अध्यादेश संविधान र कानूनसम्मत् छन् या छैनन् भनेर समितिमा छलफल गरिनुपर्ने सांसद सिंहले बताए। सांसद गोकुलप्रसाद बाँस्कोटाले सरकारको निगरानी संसद्ले गर्ने भएकाले समिति प्रभावकारी रूपमा चल्न सक्नुपर्ने बताए। त्यस्तै, बेरुजु फर्स्योट सम्परीक्षणका कामलाई समितिले तीव्रता दिनुपर्ने उनको भनाइ छ। समितिमा परेका उजुरीको प्रकृति हेरेर कुन उजुरीमाथि तत्काल छलफल गर्ने र कुनमा नगर्ने भनेर निर्क्योल गर्न नसक्नु पनि समितिको कमजोरी रहेको बाँस्कोटाको भनाइ छ। सांसद अर्जुन नरसिंह केसीले लेखा समिति सुशासनको संवाहक रहेको बताउँदै सरकारले अध्यादेशमार्फत ल्याएको आर्थिक कार्यविधि तथा वित्तीय उत्तरदायित्व ऐनसम्बन्धी व्यवस्थालाई समितिले गम्भीरतासाथ अध्ययन गर्नुपर्ने बताए। म आफै सत्तापक्ष सांसद भएपछि अध्यादेशमार्फत कानून ल्याउनु अलोकतान्त्रिक तरिका हो भन्छु। यो अवैधानिक होइन तर लोकतान्त्रिक पनि होइन। आर्थिक कार्यविधि वित्तीय उत्तरदायित्व र भूमिसुधार ऐनमा अध्यादेशबाट ल्याइएका विषय बदनियतपूर्ण रूपमा आएका छन्, सांसद केसीले भने। अध्यादेशमार्फत शासन गर्ने खराब संस्कारलाई परिवर्तन गर्दै जानुपर्ने आवश्यकता उनले औँल्याए। त्यस्तै, धितोपत्र बोर्डले कम्पनीलाई प्राथमिक सार्वजनिक निष्कासन (आईपीओ) जारी गर्न अनुमति दिँदा र नयाँ स्टक एक्सचेन्ज खोल्ने प्रक्रिया अघि बढाउँदा चलखेल भएको सांसद केसीको आरोप छ। नयाँ स्टकका लागि लाइसेन्स दिने कुरामा ठूलो खेल भएको भन्ने छ। अहिले भएको स्टक एक्सचेन्जको क्षमता बढाउनुको साटो अर्को राख्नुको कारण के हो? त्यसबारे लेखा समितिले थाहा पाउनुपर्छ, केसीले भने। सांसद ज्वालाकुमारी साहले समितिमा छलफल गरिने विषय प्राथमिकीकरण गर्नुपर्ने र उपसमितिका काम प्रभावकारी बनाइनुपर्ने बताइन्। सांसद जनार्दन शर्माले सत्तापक्ष सांसदले लेखा समिति चलाउँदा कमजोर बनेको आरोप लगाउँदै सभापति प्रतिपक्ष दलले पाउनुपर्ने बताए। त्यस्तै, सरकारले अध्यादेशमार्फत ल्याएका केही कानूनी व्यवस्था गम्भीर प्रकृतिका रहेको उनको भनाइ छ। अध्यादेश सरकारको अधिकार हो। तर अध्यादेशमा के लेखियो भन्ने कुरा महत्त्वपूर्ण छ। भूमिसम्बन्धी अध्यादेशले सार्वजनिक सम्पत्तिको संरक्षण गर्ने कुरामा प्रश्न खडा गरेको छ, उनले भने। सांसद अच्युतप्रसाद मैनालीले समितिका बैठक नियमित हुन नसकेको बताए। त्यस्तै, पछिल्लो समय व्यवसायीले सिमेन्टको मूल्य बढाउँदा उपभोक्ता समस्यामा परेको भए पनि यस विषयमा सरकार र मातहतका कुनै पनि निकायले अध्ययन, छानबिन तथा अनुगमन हुन नसकेको बताए। सांसद राजेन्द्रकुमार केसीले पनि समितिको काम प्रभावकारी हुन नसकेको बताए। जुन गतिमा लेखा समिति जान सक्नुपर्थ्यो, त्यो गतिमा जान नसकेको जस्तो देखियो। हामी केबल महालेखापरीक्षकको वार्षिक प्रतिवेदन र सरकारको आयव्यय हेर्ने कुरामा मात्रै अल्झियौँ, केसीले भने, पछिल्लो समय सिमेन्टमा ५० प्रतिशतसम्म मूल्य वृद्धि भएको छ। यो किन भयो? समितिले यस्ता कुरा पनि हेर्नुपर्छ। त्यस्तै, सरकारले आर्थिक कार्यविधि तथा वित्तीय उत्तरदायित्व ऐनमा अध्यादेशमार्फत संशोधन गरेर लेखा समितिको अधिकार क्षेत्र नै कटौती गरेको उनको भनाइ छ। महालेखापरीक्षक कार्यालयले नै बेरुजु सम्परीक्षण गर्ने व्यवस्थासहित अध्यादेश आएको छ । जसले अडिट गर्यो उसैले सम्परीक्षण गर्ने हो भने लेखा समितिको क्षेत्राधिकार के हो ? यस्तो अवस्थामा त समिति सरकारको लाचार छाया मात्रै बन्छ, केसीले भने। सांसद हरि ढकालले पनि लेखा समितिको कार्यसम्पादनमा प्रश्न उठाए। समितिबाट यसअघि भएका निर्देशनको कार्यान्वयन अवस्था कस्तो छ भनेर अहिले समितिले सरकारसँग प्रश्नसमेत गर्न नसकेको उनको आरोप छ। सांसद योगेशकुमार भट्टराईले सरकारले अध्यादेशमार्फत कानून ल्याउनु असंसदीय र असंवैधानिक नभएको स्पष्ट पार्दै अध्यादेशमा विषयवस्तु के हुन भन्ने कुरामा भने समिति चनाखो हुनुपर्ने बताए। त्यस्तै, समितिले दिएका निर्देशन कार्यान्वयनको लेखाजोखा गर्नुपर्ने पनि उनको भनाइ छ। सांसद अमनलाल मोदीले लेखा समिति सभापतिमाथि प्रश्न उठेकाले सभापतिले मार्गप्रशस्त गर्नुपर्ने धारणा राखे। सांसद तारा लामा तामाङले लेखा समितिमा समितिले गर्नुपर्ने कामभन्दा पनि राजनीतिक विषय बढी उठ्ने गरेको र सांसदहरूले सार्वजनिक खपतका लागि समितिमा अनावश्यक कुरा उठाउने गरेको आरोप लगाए। सांसद देवप्रसाद तिमल्सेनाले सिमेन्ट तथा छडको मूल्य बढेको, बाढी तथा भूकम्पपीडितले राहत नपाएको, हुलाकी राजमार्गलगायत विभिन्न सडक निर्माणमा ढिलाइ भएको लगायतका विषयलाई समितिले गम्भीरताका साथ लिनुपर्ने बताए। सांसद सञ्जयकुमार गौतमले पनि लेखा समितिको प्रभावकारितामा प्रश्न उठेको बताए। अध्यादेशबाट लेखा समितिको अधिकार कटौती भएको भएको विषयमा छलफल चलाइनुपर्ने उनको भनाइ छ। यसरी अधिकांश सांसदले समितिको कार्यक्षमता र शैलीमाथि प्रश्न उठाएपछि सभापति ऋषिकेश पोखरेलले भने त्यसको बचाउ गरेका थिए। समितिले काम गरेन भनेर गलत भाष्य स्थापित भइरहेको छ। म तपाईंहरूलाई समितिमा पछिल्लो सात वर्षमा भएको काम र हामीले पछिल्लो दुई वर्षमा गरेको कामको मूल्यांकन गर्न अनुरोध गर्छु, सभापति पोखरेलले भने। समितिमा परेका उजुरीको प्राथमिकता निर्धारण गर्न उपसमिति गठन भएको छ भने सिमेन्ट तथा छडको मूल्य बढेको विषयमा उद्योग, वाणिज्य तथा आपूर्ति मन्त्रालयसँग जवाफ माग्ने निर्णय समितिको मंगलबारको बैठकले गरेको छ।"
गुल्मीको मालिकामा ६० बर्षीय पुरुष मृत फेला,गुल्मी : गुल्मीको एक जना पुरुष मृत फेला परेका छन् । मालिका गाउँपालिका वडानम्बर८ कालीमाटी निवासी ६० वर्षीयका लालबहादुर रोका मृत फेला परेको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी)चिरञ्जीवी दाहालले जानकारी दिए । रोकाको मंगलबार बिहान घर नजिकै आफ्नै बारीमा ढुंगाले पुरिएको अवस्थामा शव फेला परेको थियो । प्रारम्भिक अनुसन्धानका आधारमा मदिरा सेवनकै कारण घटना भएको अनुमान गरिएको छ। घटना शंकास्पद रहेकाले थप अनुसन्धानको लागि जिल्ला प्रहरी कार्यालय गुल्मीबाट एसपी राजन भुजेलको कमाण्डमा टोली घटनास्थलमा खटिएको छ । घटनाबारे अनुसन्धानका लागि इलाका प्रहरी कार्यालय पुर्कोटदह गुल्मीबाट पनि प्रहरी खटिएको छ ।
धरानका मेयर साम्पाङलाई मन्त्री यादवको आश्वासन : खानेपानीको लागि यही वर्ष टेण्डर निकाल्छौं,काठमाडौं : खानेपानी मन्त्री प्रदिप यादवले धरानमा खानेपानीको समस्या चाँडै समाधान आश्वासन दिएका छन्। खानेपानी मन्त्रालयमा पुगेका धरानका मेयर हर्क साम्पाङलाई मन्त्री यादवले धरानमा खानेपानीको लागि यही वर्ष टेण्डर निकाल्ने आश्वासन दिएका हुन्। मन्त्री यादवले आफू धरानवासीप्रति सधैँ सकारात्मक रहेको बताउँदै खानेपानीको समस्या समाधानका लागि एकीकृत खानेपानी आयोजना अन्तर्गत एसियाली विकास बैंकको ऋण सहयोगमा यस वर्षभित्र खानेपानी सम्बन्धी टेण्डर आह्वान गर्ने प्रतिबद्धता व्यक्त गरे। उनले धरानका जनताको माग अनुसार खानेपानी मन्त्रालयले काम गर्ने र धरानको समस्या छिटै समाधान हुने बताए। मन्त्री यादवले धरानमा मात्र हैन देशैभरको खानेपानीको समस्या समाधान गर्ने दावी गरे। खानेपानी मन्त्री यादवसँगको भेटपछि मेयर साम्पाङले धरानमा खानेपानीको समस्या समाधान हुनेमा आफू सकारात्मक भएको बताए। धरानको खानेपानी समस्या समाधानका लागि मंगलबार सिंहदरबार पुगेका मेयर साम्पाङले खानेपानीमन्त्री यादवसँग भेट गरेर आफ्ना समस्या राखेका थिए।
राष्ट्रपतिले गरे संसद्को हिउँदे अधिवेशन आह्वान,काठमाडौं : राष्ट्रपति रामचन्द्र पौडेलले संसद्को हिउँदे अधिवेशन आह्वान गरेका छन्। सोमबार बसेको मन्त्रिपरिषद् बैठकको सिफारिस अनुसार राष्ट्रपति पौडेलले माघ १८ गते शुक्रबार दिउँसो १ बजेका लागि दुवै सदनको अधिवेशन आह्वान गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्। संसद् अधिवेशन अन्त्य र आह्वान सरकारको सिफारिसमा राष्ट्रपतिले गर्ने संवैधानिक व्यवस्था छ।
उच्च अदालतले माग्यो रविसहितलाई धरौटीमा छाड्ने आदेशको 'कैफियत प्रतिवेदन',"कास्की : उच्च अदालत पोखराले राष्ट्रिय स्वतन्त्र पार्टीका सभापति रवि लामिछानेसहित ७ जनालाई धरौटीमा छाड्ने आदेशको 'कैफियत प्रतिवेदन' झिकाउन आदेश दिएको छ। न्यायाधीशन राजकुमार खतिवडाको इजालासले सूर्यदर्शन सहकारी ठगी प्रक्ररणमा धरौटीमा छाड्ने कास्की जिल्ला अदालतको आदेश झिकाउन आदेश गरेको हो। जिल्ला अदालत कास्कीले गत पुस २५ गते सूर्यदर्शन सहकारी ठगीविरुद्धको मुद्दामा लामिछानेसहित ७ जनालाई धरौटीमा छाड्न आदेश दिएको थियो। न्यायाधीश नितिज राईको इजलासले लामिछानेलाई ६५ लाख, पूर्वडिआइजी छविलाल जोशीलाई ८८ लाख, रामबहादुर खनाललाई १५ लाख, लीला पछाइलाई ३७ लाख, मीना गुरूङलाई ५ लाख, आरती गुरूङलाई ५ लाख, कृष्णबहादुर गुरूङलाई १ लाख धरौटीमा छाड्न अदालतले आदेश दिएको थियो। सोही आदेश खारेजीको मागसहितसरकारी वकिल कार्यालय उच्च अदालत पुगेको थियो। उच्च अदालतले लामिछानेसहितलाई धरौटीमा छाड्नुको आधार र कारण खोज्दै जिल्ला अदालतको कैफियत प्रतिवेदन मगाउने आदेश गरेको सूचना अधिकारी निल प्रसाद पनेरुले जानकारी दिए। 'यो प्राविधिक काम हो। जिल्लाको आदेश अध्ययन गर्नका लागि कैफियत प्रतिवेदन झिकाइएको हो,' अन्नपूर्णसँग उनले भने।"
"खानेपानी माग्दै हर्क साम्पाङ सिंहदरबारमा, रित्तो गाग्री प्रहरीले लग्यो","उनले धरानका जनताको खानेपानीको दीर्घकालीन व्यवस्थापन नभएसम्म सरकारलाई घच्घच्याउने बताए। काठमाडौं : धरान उपमहानगरपालिकाका मेयर हर्कराज राई (हर्क साम्पाङ) धरानको खानेपानीको समस्या समाधानका लागि सिंहदरबार पुगेका छन्। मंगलबार बिहान रित्तो गाग्री लिएर सिंहदरबार परिसर प्रवेश गर्न खोजेपनि गाग्री भने प्रहरीले बरामद गरेको छ। गाग्रीसहित प्रवेश गर्न नपाइने भएकोले प्रहरीले गाग्रीबिनै गेटबाट प्रवेश गराएका हुन्। उनले सिंहदरबार प्रवेश गर्ने क्रममा गाग्री ल्याउन नदिएपनि आफूलाई रोक भने नल्याएको जानकारी गराए। उनले आफू लोकप्रिय हुनका लागि नभई जिम्मेवारी पूरा गर्न काठमाडौं आएको बताए। उनले भने, म लोकप्रिय हुनका लागि होइन। लोकप्रियका लागि कलाकार हुन्छ, हिरो हिरोनीले गर्छ। म जिम्मेवारी पूरा गर्न आएको हुँ। म खानेपानीको समस्या समाधान गर्न आएको हुँ। उनले धरानका जनताको खानेपानीको दीर्घकालीन व्यवस्थापन नभएसम्म सरकारलाई घच्घच्याउने बताए। धरानको खानेपानीको समस्या समाधानका लागि खानेपानी मन्त्रालय, अर्थ मन्त्रालय र प्रधानमन्त्रीको कार्यालय जाने गरी सोमबार उनी काठमाडौं आएका हुन्। उनले खानेपानी मन्त्रालयमा छलफल गरेपछि अर्थमन्त्रालय पुगेका छन्। सिंहदरबार प्रवेश अगाडि उनले सामाजिक सञ्जालमा लेखेका थिए,आज १० बजे आसपासमा सिंहदरबार छिर्ने विचार छ। खानेपानी मन्त्री, अर्थमन्त्री र प्रधान मन्त्रीको कार्यालयमा गाग्रीसहित जानेछु। केन्द्रले धरानलाई विभेद नगरी सप्तकोशीको पानी ल्याउने योजनाको ठेक्का यही वर्षमा लगाइदिन पर्यो भन्ने माग हो।"
"सुप्रिम सहकारी ठगी प्रकरण : भैरहवा आइपुगे रवि लामिछाने, भोलि अदालतमा उपस्थित हुने","भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्धक निर्देशक रवि लामिछाने जिल्ला अदालत रुपन्देहीमा उपस्थित हुनका लागि मंगलबार भैरहवा आइपुगेका छन्। लामिछानेमाथि जिल्ला अदालत रुपन्देहीमा सहकारी ठगी र संगठित अपराधमा मुद्दा दर्ता भएपछि अदालतमा उपस्थित हुनका लागि भैरहवा आइपुगेका हुन्। बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा गत माघ ६ गते अदालतमा दर्ता भएको पुरक अभियोगपत्रमा उनलाई प्रतिवादी बनाइएको छ। बुद्ध एयरलाइन्सको उडान नम्बर यू ४८५९ बाट श्रीमती निकिता पौडेल लामिछानेका साथ मंगलबार साँझ उनी भैरहवा आइपुगेका पुगेका हुन्। रास्वपा स्रोतका अनुसार अदालतमा मुद्दा दर्ता भएपछि उनी आफैँ अदालतमा उपस्थित हुनका लागि भैरहवा आएका हुन्। हालसम्म सहकारीको रकम अपचलन गरेको कसुरमा जिल्ला अदालत रुपन्देहीमा कुल ४२ जना विरुद्ध मुद्दा दर्ता भएको छ। यी ४२ जनाबाट सहकारी ठगी, संगठित अपराध र सम्पत्ति शुद्धिकरण मुद्दामा कुल एक अर्ब ४३ करोड ८६ लाख २ हजार एक सय ३५ रुपैयाँ बिगो मागदावी गरिएको छ। सुप्रिम बचत तथा ऋण सहकारी संस्थामा एक हजार ९ सय ३ तीन जना बचतकर्ता छन् भने एक हजार ८ सय ७२ जनाले कुल ४२ जनाविरुद्ध इलाका प्रहरी कार्यालय बुटवलमा जाहेरी दर्ता गराएका हुन्। लामिछाने पोखराको सूर्यदर्शन सहकारी र काठमाडौंको कालिमाटीस्थित स्वर्णलक्ष्मी सहकारीको रकम ठगीको अभियोगमा धरौटी बुझाएर रिहा भएका छन्। कास्की जिल्ला अदालतमा ६५ लाख र काठमाडौं जिल्ला अदालतमा ६० लाख धरौटीमा लामिछाने थुनामुक्त भएका हुन्।"
आदिवासी जनजाति आयोगको वार्षिक प्रतिवेदन राष्ट्रपतिसमक्ष पेश,"काठमाडौं : आदिवासी जनजाति आयोगले राष्ट्रपति रामचन्द्र पौडेलसमक्ष आर्थिक वर्ष २०८००८१ को वार्षिक प्रतिवेदन प्रस्तुत गरेको छ। राष्ट्रपति भवन शीतल निवासमा मंगलबार आयोजित कार्यक्रममा राष्ट्रपति पौडेलसमक्ष आयोगका अध्यक्ष रामबहादुर थापा मगरले जनजाती आयोगको वार्षिक प्रतिवेदन पेस गरेका हुन्। प्रतिवेदन बुझ्दै राष्ट्रपति पौडेलले आदिवासी जनजाती समुदायको भाषा, लिपि, इतिहास, परम्परा र साहित्यकलाको संरक्षण र प्रवर्द्धन गर्ने सवालमा नेपालको संविधानले आयोगलाई महत्वपूर्ण जिम्मेवारीहरु दिएको बताए। उनले जिम्मेवारी प्रभावकारी ढंगले सम्पादन गर्ने सन्दर्भमा आयोगलाई थप सफलताको शुभकामना समेत व्यक्त गरे। आदिवासी जनजाति आयोगका अध्यक्ष मगरले प्रतिवेदनको सारसंक्षेप प्रस्तुत गरेको राष्ट्रपति कार्यालयले जनाएको छ।"
दलविहीन बनेपछि मातृभूमि जागरण अभियानमा भीम रावलका समर्थक,"अछाम : नेकपा एमालेले पूर्वउपाध्यक्ष डा भीम रावललाई निष्कासित गरेपछि मातृभूमी जागरण अभियान सुरु गरेका छ्न्। रावललाई निस्कासित गरेपछि सुदूरपश्चिममा असन्तुष्ट हुँदै एमालेका नेताकार्यकर्ताले र अन्य दलले उनलाई समर्थन गर्न थालेका छन्। दलविहीन बनेपछि मातृभूमि जागरण अभियानको घोषणा गर्दै रावल गृहजिल्ला अछाम पुगेसँगै एमालेभित्र रहेको असन्तुष्टि सार्वजनिक हुन थालेको हो। उनीहरुले डाभीम रावल नेतृत्वको मातृभूमि जागरण अभियानलाई समर्थन गर्ने घोषणा गरेका हुन्। आज साफेबगरमा पत्रकार सम्मेलन गर्दै १ हजार ८६ जनाको अभियानमा समर्थन रहेको विज्ञप्ति सार्वजनिक भएको छ। तर, सार्वजनिक भएको विज्ञप्तिमा झण्डै २०० जनाको मात्र हस्ताक्षर रहेको छ। अन्यको समर्थनमात्र उल्लेख छ। पत्रकार सम्मेलनमा बोल्दै एमाले अछामका संगठन विभाग प्रमुख प्रकाश शाहले अहिले पाटी परित्याग नगरेको बताए। उनले भने, हामीले पाटी परित्यग गरेका छैनौं । कारबाही भएमा भोग्न तयार छौं। जागरण अभियानमा प्रदेश कमिटी तथा विभागीय सदस्य ७ जना, केन्द्रीय विभाग २, जिल्ला कमिटी सचिवालय सदस्य ५, प्रवास केन्द्रीय प्रतिनिधि परिषद १, जिल्ला कमिटी सदस्य १७, पुर्व जिल्ला कमिटी सदस्यहरू ३, जिल्ला सल्लाहकार सदस्य १३, नगर कमिटी पदाधिकारी तथा सचिवालय सदस्यहरू १२, अनेम संघ कार्यबहाक अध्यक्ष १, जनवर्गीय संगठनका प्रमुख तथा पदाधिकारीहरू ८, संगठित सदस्यहरू अन्य पार्टीबाट ५, नेकपा एमालेका ३५३ जनाको नाम उल्लेख रहेको छ। पुस १० मा एमालेले नेता रावललाई संगठित सदस्यबाट हटाउने निर्णय गरेको थियो। त्यसपछि अभियान घोषणा गरेर रावल देश दौडाहमा छन्। माघ ४ मा सुदूरपश्चिम पुगेका रावल अहिले गृहजिल्ला अछाममा सक्रिय छन्। पार्टीको संस्थागत निर्णय विरुद्ध क्रियाकलाप गरेको आरोपमा एमालेले दुई महिनायता भीम रावलसहित केन्द्र, प्रदेश र जिल्ला तहको नेतृत्वमा रहेका नेतामाथि कारबाही गरेको हो।"
"विभिन्न पार्टी परित्याग गरी माओवादी प्रवेश, प्रचण्डले गरे स्वागत","चितवन : नेकपा माओवादी केन्द्रका अध्यक्ष पुष्पकमल दाहाल प्रचण्डले विभिन्न पार्टी परित्याग गरी माओवादी केन्द्रमा प्रवेश गर्नेहरूलाई स्वागत गरेका छन्। यसरी प्रवेश गर्नेहरूमा राष्ट्रिय स्वतन्त्र पार्टीका प्रदेश सदस्यद्वय दीपक घर्ती र चन्द्रबहादुर घर्ती, एमालेका गोपाल बस्नेत,प्रदीप पौडेल र सुशील पण्डित क्षेत्री,चुनबहादुर,काङ्ग्रेसका अरुणकुमार चौधरी, राप्रपाका चित्रबहादुर सोतीलगायत रहेका छन्। सोही अवसरमा भारतीय सेनाका पूर्व क्याप्टेन केबी गुरुङ पनि माओवादी केन्द्रमा प्रवेश गरेका छन्। अध्यक्ष प्रचण्डले नवप्रवेशीहरूलाई स्वागत गर्दै सबैलाई यथोचित जिम्मेवारी दिन स्थानीय पार्टी नेतृत्वलाई निर्देशन दिए । उनले पार्टीले सुशासन, सामाजिक न्याय र समृद्धिका पक्षमा थालेको अभियानका कारण देशव्यापी जनाकर्षण बढेको बताए।"
एमाले किन बोलायो सचिवालय बैठक ?,"काठमाडौं : नेकपा एमालेले सचिवालय बैठक बोलाएको छ । नेकपा एमालेका प्रचार तथा प्रकाशन विभाग प्रमुख राजेन्द्र गौतमले आज अपराह्न ४ बजे बैठक बोलाइएको जानकारी दिए । गौतमका अनुसार आउने हिउँदे अधिवेशनमा पार्टीको तर्फबाट खेल्ने भूमिका र समयसामयिक राजनीतिबारे छलफल हुनेछ। समसामयिक राजनीतिक घटनाक्रम बारे छलफल हुने छ, सरकारले हिउँदे अधिवेशनको लागि राष्ट्रपतिलाई सिफारिस गरेको छ, हिउँदे अधिवेशनलाई पार्टीको तर्फबाट कसरी प्रभावकारी बनाउन सकिन्छ भन्ने विषयमा छलफल हुने छ, अन्य चर्चामा रहेका विभिन्न विषमा पनि छलफल हुने छ, गौतमले भने। आजको सचिवालय बैठकमा एमालेमा आउने तयारी गरी रहेका वामदेव गौतमको विषयमा पनि छलफल हुने स्रोतको भनाई छ। नेकपा एमाले र एकीकृत समाजवादीका नेतासँग पटकपटक छलफल गरेका एमालेका पूर्वउपाध्यक्ष गौतम झण्डे साढे तीन वर्षपछि पार्टीमा फर्किने तयारी गरेका हुन्। गत पौष १७ गते एकीकृत समाजवादीका अध्यक्ष माधवकुमार नेपालसँग भेटमा उनीहरूबीच पार्टी एकता गर्ने विषयमा समझदारी बनेको थियो। माधव नेपाल र म एकजुट हुने भइयो नि त। भेटपश्चात गौतमले भनेका थिए,दुई पक्षबीचको समझदारीले अन्तिम रूप लिएपछि छिट्टै पार्टी एकता घोषणा हुन्छ। तर, गौतमले मागेको पद एकीकृत समाजवादीमा नमिलेपछि पुन: एमालेसँग छलफलमा जुटेका थिए। उनले संगठन विभाग प्रमुखसहित महत्त्वपूर्ण पद मागेको राजनीतिक वृत्तमा चर्चा थियो। गौतमलाई एमालेकै केहि नेताले एकीकृत समाजवादीमा नजान दबाब दिएको स्रोतको भनाई छ। एमाले स्रोतका अनुसार हाल अध्यक्ष ओली र गौतमबीच पदीय हैसियतको विषयमा ठोस कुराकानी भएको छैन। ओलीले एमालेमा आएपछि गौतमलाई उचित जिम्मेवारी दिने बचन दिएका छन्। सचिवालय बैठकले पार्टीमा उनलाई कहाँ र कसरी व्यवस्थापन गर्ने भन्ने विषयमा पनि छलफल हुने छ।"
अमेरिकी राष्ट्रपति ट्रम्पलाई पूर्वराष्ट्रपति भण्डारीले दिइन् बधाई तथा शुभकामना,"काठमाडौं : पूर्वराष्ट्रपति विद्यादेवी भण्डारीले अमेरिकाको ४७ औं राष्ट्रपतिको पदभार ग्रहण गरेका डोनाल्ड ट्रम्पलाई बधाई दिएकी छन्। पूर्वराष्ट्रपति भण्डारीले मंगलबार सामाजिक सञ्जाल एक्समार्फत बधाई दिँदै ट्रम्पलाई कार्यकाल सफलताका लागि शुभकामना दिएकी हुन्। भण्डारीले राष्ट्रपति ट्रम्पको कार्यकालमा नेपाल र अमेरिकाको सम्बन्ध थप सुदृढ हुँदै जाने विश्वास व्यक्त गरेकी छन्। सोमबार क्यापिटल हिलमा आयोजित भव्य समारोहमा दोस्रो कार्यकालका लागि ट्रम्पले सपथ लिएपछि राष्ट्रपतिका रूपमा पदभार ग्रहण गरेका छन्। ट्रम्पले आफ्नो उद्घाटन भाषणमा अब अमेरिकामा स्वर्ण युग सुरु भएको उल्लेख गरे। उनले भने,अबको भविष्य हाम्रो हो। हाम्रो स्वर्ण युग भर्खरै सुरु भएको छ।"
अमेरिकाका राष्ट्रपति ट्रम्पलाई राष्ट्रपति र प्रधानमन्त्रीले दिए बधाई तथा शुभकामना,"काठमाडौं : राष्ट्रपति रामचन्द्र पौडेल र प्रधानमन्त्री केपी शर्मा ओलीले अमेरिकाका ४७ औं राष्ट्रपति डोनाल्ड ट्रम्पलाई बधाई दिएका छन्। उनीहरुले मंगलबार सामाजिक सञ्जाल एक्समार्फत बधाई दिँदै ट्रम्पलाई कार्यकाल सफलताका लागि शुभकामना व्यक्त गरेका हुन् । राष्ट्रपति पौडेलले नेपाल र संयुक्त राज्य अमेरिकाबीचको सौहार्दपूर्ण सम्बन्ध आगामी दिनहरूमा अझ प्रगाढ र विस्तार हुने विश्वास व्यक्त गरेका छन्। यसैगरी प्रधानमन्त्री ओलीले नेपाल र अमेरिकाको साझेदारीलाई अझ बलियो बनाउन सँगै काम गर्न तत्पर रहेको बताएका छन्। उनले भनेका छन्,अमेरिकाको ४७ औं राष्ट्रपतिको रूपमा पदभार ग्रहण गर्नुभएकोमा महामहिम श्री डोनाल्ड जे ट्रम्पलाई बधाई छ, सफल कार्यकालको लागि शुभकामना। उनले भनेका छन्, नेपाल र अमेरिकाले ७५ वर्षभन्दा बढी न्यानो सम्बन्ध साझा गरेका छन्, र म हाम्रो साझेदारीलाई अझ बलियो बनाउन सँगै काम गर्न तत्पर छु। सोमबार क्यापिटल हिलमा आयोजित भव्य समारोहमा दोस्रो कार्यकालका लागि ट्रम्पले सपथ लिएपछि राष्ट्रपतिका रूपमा पदभार ग्रहण गरेका छन्। ट्रम्पले आफ्नो उद्घाटन भाषणमा अब अमेरिकामा स्वर्ण युग सुरु भएको उल्लेख गरे। उनले भने,अबको भविष्य हाम्रो हो। हाम्रो स्वर्ण युग भर्खरै सुरु भएको छ।"
प्रधानमन्त्री ओलीसँग बेलायती राजदूत फेनको भेटवार्ता,काठमाडौं : प्रधानमन्त्री केपी शर्मा ओलीसँग नेपालका लागि संयुक्त अधिराज्य बेलायतका राजदूत रोब फेनले आज शिष्टाचार भेट गरेका छन् । भेटमा दुई पक्षीय सम्बन्ध र हितका विविध विषयमा छलफल भएको थियो। भेटमा बेलायती राजपरिवारका सदस्य डुक अफ इडिनबर्गको आशन्न नेपाल भ्रमणका विषयमा पनि छलफल भएको प्रधानमन्त्री सचिवालयले जनाएको छ ।
बन्धक रिहा गर्दै इजरायल र हमास,"काठमाडौं : आइतबारदेखि भएको युद्धविरामसँगै हमास र इजरायलले एकअर्काका बन्धक नागरिकलाई रिहा गर्ने काम सुरु गरेका छन्। यही सन्दर्भमा नेपाली विद्यार्थी विपिन जोशीको रिहाइबारे परराष्ट्रमन्त्री डा आरजु राणा देउवाले सोमबार इजिप्टका विदेशमन्त्रीसँग फोनवार्ता गरेकी छन्। मन्त्री राणाले हमास अतिवादी समूहको नियन्त्रणमा रहेका जोशीको रिहाइका लागि पहल गरिदिन आग्रह गर्दै मन्त्री राणाले इजिप्टका विदेशमन्त्री डा बदर अब्देलअतिसँग फोनवार्ता गरेकी हुन्। इजरायल सरकार र हमासबीच शान्तिवार्ता र युद्धविराम भएपछि हमासको नियन्त्रणमा रहेका बन्दीहरूलाई आइतबारबाट मुक्त गर्ने प्रक्रियाको थालनी गरेको छ। मन्त्री राणाले पहिलो चरणमा नै विपिनको रिहाइका लागि पहल गरिदिन विदेशमन्त्री अब्देल अतीमार्फत इजिप्ट सरकारसँग आग्रह गरेकी छन्। आफ्नो स्वास्थ्य उपचारका लागि बैंकक पुगेकी मन्त्री राणाले त्यहीँबाट इजिप्टका मन्त्रीसँग फोनवार्ता गरेकी हुन्। फोनवार्ताका क्रममा मन्त्री राणाले इजरायल सरकार र हमासबीचको युद्धविरामका लागि इजिप्टले निर्वाह गरेको भूमिकाका लागि इजिप्टी सरकारलाई धन्यवाद दिँदै इजिप्टका विदेशमन्त्रीसँग विपिनको रिहाइका लागि आफूले इजिप्टका मध्यस्थकर्तालाई विशेष निर्देशन दिने बताएकी थिइन्। इजरायल सरकार र हमासबीच युद्धविरामको कुराकानी भएदेखि नै राणाले हमाससँगको शान्तिवार्ताका लागि मध्यस्थता गरिरहेका कतार र इजिप्टसँग विपिन रिहाइका लागि विशेष पहल गरिदिन आग्रह गर्दै आएकी छन्। मन्त्री राणाले केही दिनअघि मात्र कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग पनि फोनवार्ता गरेकी थिइन्। खुलाइफी शान्तिवार्ताका प्रमुख वार्ताकार एवं मध्यस्थकर्ता हुन्। मन्त्री राणाले इजरायलका विदेशमन्त्री गिडियन सारसँग पनि केही दिनअघि फोनवार्ता गरी हमासहरूले अपहरण मुक्त गर्न लागेका भनिएका व्यक्तिहरूको पहिलो चरणमा नै विपिन जोशीको रिहाइका लागि पहल गरिदिन विशेष आग्रह गरेकी थिइन्। विपिनको रिहाइका लागि पहल गरिदिन मन्त्री राणाले नेपालका लागि इजरायली राजदूत स्मुलिक एरी बाससँग निरन्तर सम्पर्कमा रहेको उनको सचिवालयले जनाएको छ। सचिवालयका एक अधिकारी भन्छन्, देश होस् विदेश नेपालस्थित इजरायली राजदूतसँग निरन्तर सम्पर्कमै हुनुहुन्छ। अहिले मन्त्रीज्यूको चासो र चिन्ताको विषय नै विपिन जोशीलाई रिहा गराउनु नै हो। लर्न एन्ड अर्न कार्यक्रमअन्तर्गत कृषिसम्बन्धी अध्ययनका लागि इजरायल पुगेका विपिनलाई हमासले सन् २०२३ अक्टोबर ७ मा अलुमिम किबुजबाट बन्धक बनाएको थियो। हमासले इजरायलमा गरेको आक्रमणपछि विपिनसहित सोही दिन २ सय ५१ जनालाई बन्धक बनाएर लगेको थियो। तीमध्ये नेपालका विपिनका साथै तान्जानियाका १, थाइल्यान्डका ८ र इजरायलका ८४ सहित ९४ जना अझै पनि हमासको नियन्त्रणमा छन्। उनै नेपाली विद्यार्थी विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राख्दै आएको छ। मन्त्री राणाले संयुक्त राष्ट्रसंघ, अन्तर्राष्ट्रिय एवं क्षेत्रीय मञ्चहरू र बैठकहरूमार्फत विपिनको रिहाइका लागि आग्रह गर्दै आएकी छन्। तर, हरेक फोनवार्तामा मन्त्री राणालाई आश्वासन मात्र दिइएको परराष्ट्र मन्त्रालयका एक उच्च अधिकारीले बताए। कताकता के नमिलेको जस्तो भएको भन्दै ती अधिकारीले भने, मन्त्रीज्यूको प्रयास प्रशंसनीय छ। तर, ठ्याक्कै हामी गर्छौ भन्ने जवाफ आउँदैन। प्रयास गर्छौं भनेर सबैले भन्छन्। इजरायल सरकारले जोशीसहित सबै बन्दीलाई रिहाइका लागि पहल गरिरहेको इजरायलका परराष्ट्रमन्त्री गिडियनले मन्त्रीज्यूलाई जवाफ दिएका थिए। उहाँको प्रतिक्रिया भने अलिक भरपर्दो थियो। अब यो अवस्थामा आशा नै गर्ने हो। त्यसैले विपिन फर्किन्छन् भन्नेमा मन्त्रीज्यूलगायत इजरायलस्थित नेपाली राजदूतावास सबै हामी आशावादी छौं। मन्त्री राणाले सरकारका तर्फबाट जोशीको रिहाइका लागि कूटनाीतिक तहबाट पहल नगरेको परराष्ट्र मन्त्रालयका कर्मचारीको आरोप छ। परराष्ट्र मन्त्रालयका एक उच्च अधिकारीले भने, नेपालले आग्रह गरेको देश, संघसंस्था र शक्ति राष्ट्रले जोशीको रिहाइका लागि पहल गर्ने आश्वसान मात्र दिएका छन्। हमाससँग कुराकानी हुन सकेको छैन। यद्घविरामको सम्झौताअनुरूप पहिलो चरणमा इजरायलले १९ सय प्यालेस्टिनी कैदी रिहा गर्नुपर्ने छ। बदलामा हमासले ३३ इजरायली बन्धक छाड्नुपर्ने छ। ६ साता लामो युद्धविरामका क्रममा हमासले ३३ जना रिहा गर्ने सम्झौतामा उल्लेख छ। युद्धविराम सुरु भएसँगै आन्तरिक रूपमा विस्थापित हजारौं गाजावासीहरू आफ्नो घर फर्कन थालेका छन्। युद्धविराम भएको पहिलो दिन आइतबार ३ जना बन्धक रिहा भएका छन् भने इजरायलले ९० प्यालेस्टिनी कैदीलाई मुक्त गरेको छ। हमासले रिहा गरिएका ९० जनामा ६९ महिला र २१ बालबालिका रहेको बताएको छ। रिहा भएका ३ बन्धकहरू डोरोन स्टेनब्रेचर, एमिली डमारी र रोमी गोनेन हुन्। उनीहरू तीनै जना २०२३ अक्टोबर ७ देखि हमासको नियन्त्रणमा थिए। उनीहरूलाई रेडक्रसको टोलीले जिम्मेवारी लिएको हो। यसैबीच, पारिवारिक पुनर्मिलनका केही भावुक तस्बिर सार्वजनिक भएका छन्। युद्धविरामको दोस्रो र तेस्रो चरणको कार्यान्वयनका विषयमा पहिलो चरणको १६ औं दिनदेखि थप छलफल गरिने सम्झौतामा उल्लेख छ। सम्झौताअनुसार दोस्रो चरणमा गाजाबाट इजरायली सेना पूर्ण रूपमा फिर्ता हुने र त्यसको सट्टा हमासले सैनिकलगायत थप बन्दी रिहा गर्ने छ। तेस्रो चरणमा अन्तर्राष्ट्रिय पर्यवेक्षणमा गाजामा गरिने ३ देखि ५ वर्षे पुनर्निर्माण योजनाको बदलामा हमासले बाँकी बन्धक वा शव फिर्ता गर्ने जनाइएको छ। त्यसो त अहिलेसम्मको तथ्यांक हेर्दा गाजास्थित स्वास्थ्य मन्त्रालयका अनुसार अक्टोबर ७ यताको युद्धमा ४६ हजार ९ सय प्यालेस्टिनीले ज्यान गुमाइसकेका छन्। इजरायलतर्फ भने करिब १५ सयको ज्यान गएको छ। अहिले अन्तर्राष्ट्रिय सञ्चारमाध्यमहरूमा तस्बिरहरूमा कपडा तथा अन्य सामान बोकेका मानिसहरू घर फर्कंदै गरेकाको लर्को देखिएको छ। त्यस्तै, प्यालेस्टिनी झण्डा बोकेका मानिसहरूले भरिएका कार तथा सवारीसाधनहरू देखिएका छन्। संयुक्त राष्ट्रसंघीय प्यालेस्टिनी शरणार्थी संस्थाले खाद्यान्न र पीठोले भरिएका हजारौं ट्रकहरू गाजा प्रवेश गर्न पर्खिरहेको जनाएको छ। युद्धविराम लागू भएसँगै इजरायलको अति दक्षिणपन्थी यहुदी पावर पार्टी बेन्जामिन नेतान्याहु नेतृत्वको गठबन्धन सरकारबाट अलग भएको छ। उक्त दल गठबन्धन सरकारबाट अलग भएसँगै नेतान्याहु सरकारको झिनो बहुमत बाँकी छ। बचेखुचेका नेताले पनि गाजा युद्धविराम हमाससँगको आत्मसमर्पण र गम्भीर गल्ती भएको जनाउँदै उनले सरकार छाड्ने धम्की नेतान्याहुलाई दिइरहेका छन्।"
"ढुंगा, बालुवा, गिट्टी उत्खनन, व्यवस्थापन गर्न ऐन बनाउनू","काठमाडौं : सर्वोच्च अदालतले ढुंगा, बालुवा, गिट्टी उत्खनन, व्यवस्थापन गर्ने कानुन बनाउन सरकारको नाममा परमादेश जारी गरेको छ। अदालतले नदीको संरक्षण गर्न एक छुट्टै नदीजन्य पदार्थ तथा प्राकृतिक स्रोत (उत्खनन तथा नियन्त्रण) ऐन तत्काल बनाएर लागू गर्न सरकारको नाममा परमादेश जारी गरेको रिट निवेदक वरिष्ठ अधिवक्ता पदम श्रेष्ठले बताए। न्यायाधीश डा मनोजकुमार शर्मा, टेकप्रसाद ढुंगानाको संयुक्त इजलासले सोमबार सरकारको नाममा रिट जारी गरेको हो। वरिष्ठ अधिवक्ता श्रेष्ठका अनुसार नदीको अनियन्त्रित दोहन भइरहेको छ। तर, अनुगमन गर्ने निकायहरू चुप छन्। प्रदेश सरकारहरूले तयार पारी लागू गरेको नदीजन्य पर्दाथ (संकलन र उपयोग) सम्बन्धमा व्यवस्था गर्न बनेको कार्यविधि २०७५, नेपाल सरकारले बनाएको ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को कार्यविधि र मापदण्ड प्राकृतिक स्रोत संरक्षण गर्नका लागि निर्माण भए पनि समस्याको दीर्घकालीन समाधान नगरेकाले ऐन बनाउन अदालतसँग माग गरिएको थियो। उक्त रिटमा अदालतले सरकार र त्यसका नियकाहरूको नाउमा परमादेश जारी गरेको हो। ढुंगा, बालुवा, गिट्टी उत्खनन तथा व्यवस्थान गर्न माग गर्दै साढे तीन वर्षअघि सरकार र मन्त्रालयहरूको विरुद्ध अदालतमा मुद्दा हालिएको थियो। सातवटै प्रदेश सरकार, प्रधानमन्त्री तथा मन्त्रिपरिषद्को कार्यालय, वन तथा वातावरण मन्त्रालय, ऊर्जा जलस्रोत तथा सिँचाइ मन्त्रालय, संस्कृति, पर्यटन तथा नागरिक उड्डयन मन्त्रालय लगायतलाई विपक्षी बनाएर २०७८ वैशाख १३ गते अदालतमा मुद्दा दर्ता गराइएको थियो। अनुमति लिई नदीजन्य पदार्थको उत्खनन गर्ने कार्यको हकमा अनुगमन गर्ने र अनुमति नलिई उत्खनन गर्ने कार्यलाई तत्काल रोक्न माग गर्दै अधिवक्ता श्रेष्ठले रिट दिएका थिए। ढुंगा, गिट्टी, बालुवा उत्खनन बिक्री तथा व्यवस्थापनसम्बन्धी मापदण्ड, २०७७ र वातावरण संरक्षण ऐन, २०७६ ऐनको नियमावली २०७७ मा भएको कानुनी व्यवस्थाविपरीत भएको उत्खननलाई तत्काल बन्द गराउन अदालतले परमादेश जारी गरेको छ। अनुमति नै नलिई उत्खनन गर्ने व्यक्ति वा कम्पनी, संस्थालाई कारबाहीको दायरामा ल्याई उत्खनन कार्य तत्काल बन्द गर्न गराउन पनि विपक्षीहरूलाई परमादेश जारी गरेको छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को दफा १७ मा नदीजन्य पदार्थको उत्खनन गरिने स्थानको लम्बाइ चौडाइ तथा गहिराइ सहितको चार किल्ला तोक्दै नदीलाई तीन भाग मध्य दायाँ र बायाँको भाग छोडेरबीचको भागबाट उत्खनन गर्ने कानुनी व्यवस्था छ। उत्खनन गर्ने अवधि र समय, प्रयोग गरिने उपकरण समेतको जानकारीसहित उत्खनन स्थलमा सूचनापाटी अनिवार्य रूपमा मिलाउनुपर्ने कानुन छ, रिट निवेदनमा उल्लेख छ। तर, यो कार्यान्वयन गरिएको छैन। रिट निवेदनमा ती सबै मापदण्ड लागू गर्नुपर्ने माग गरिएकोमा अदालतले सोहीअनुसार विपक्षीको नाममा परमादेश जारी गरेको वरिष्ठ अधिवक्ता श्रेष्ठले बताए।"
"झापाको पन्थपाडा र लसुना नाका लागुऔषधको ट्रान्जिट बन्दै, एकैदिन चारजना पक्राउ",झापा : झापाको पन्थपाडा र लसुना नाका लागुऔषध भित्राउने ट्रान्जिट बन्दै गएको छ । झापा गाउँपालिकामा पर्ने सो नाका पन्थपाडा र लसुना नाकाबाट एकैदिन लागुऔषधसहित चारजना पक्राउ परेको जिल्ला प्रहरी कार्यालय झापाले जनाएको छ । पक्राउ पर्नेमा दुई महिला र दुई पुरूष हुन्। सोमबार झापा गाउँपालिका१ स्थित लसुना नाकामा भारतबाट नेपालतर्फ आउँदै गरेकी दुई युवतीमाथि शंका लागेर प्रहरीले चेकजाँच गर्दा प्लास्टिकसहित ३ ग्राम ९५ मिलिग्राम ब्राउन सुगर बरामद गरेको थियो । पक्राउ पर्नेमा पाँचथर फिदिम नगरपालिका४ की १९ वर्षीया रदिमा बर्देवा र सोही ठाउँकी १९ वर्षीया इन्दिरा लिम्बू रहेका छन् । ब्राउन सुगरसहित पक्राउ परेका दुवैजनामाथि थप अनुसन्धान भइरहेको प्रहरी कार्यालय झापाका डीएसपी कृष्णकुमार चन्दले जानकारी दिए । त्यस्तै सोमबार साँझ झापा गाउँपालिका५ पन्थपाडाबाट १० ग्राम १५ मिलिग्राम ब्राउन सुगरसहित झापा कनकाई दुई युवक मोटरसाइकलसहित पक्राउ परेका छन् । पक्राउ पर्नेहरूमा कनकाई नगरपालिका८ का २५ वर्षीय सुमन राजवंशी र अर्जुनधारा नगरपालिका५ का ३० वर्षीय प्रवीण गिरी रहेका छन् । पन्थपाडामा खटिएका प्रहरी टोलीले भारतबाट नेपालतर्फ आउँदै गरेको प्र १०१०१६ प ९००९ नम्बरको मोटरसाइकललाई शंका लागेर चेकजाँच गर्ने क्रममा मोटरसाइकलको पछाडि सवार राजवंशीले मलद्वारमा प्लास्टिकले पोका पारी लुकाइछिपाइ ल्याउँदै गरेको अवस्थामा ब्राउन सुगर फेला परेको थियो । उनीहरूमाथि अनुसन्धान भइरहेको डीएसपी चन्दले बताए । यो भन्दा अगाडि पनि सशस्त्र र नेपाल प्रहरीले पटकपटक ती नाकाहरूबाट ठूलो मात्रामा लागुऔषध बरामद गरिसकेको छ ।
पूर्वगाविस अध्यक्षका छोरा मृत फेला,महोत्तरी : सोनमामा एक युवकको शव बेवारिसे अवस्थामा फेला परेको छ। सोनमा गाउँपालिका२ मा गाउँको छेउमा स्थानीय २९ वर्षीय ज्ञानु भनिने नरेन्द्र यादवको शव भेटिएको छ। अर्धनग्न अवस्थामा रहेको उक्त युवकको शव घाँटी थिचिएको अवस्थामा फेला परेको महोत्तरी प्रहरीले जनाएको छ। जिल्ला प्रहरी कार्यालय महोत्तरीका प्रमुख प्रहरी उपरीक्षक नकुल पोखरेलले हत्याको आशंका भएतापनि यस सम्बन्धमा थप अनुसन्धान भइरहेको जानकारी दिए। यकिन विवरण पोस्टमार्टम रिपोर्ट र अनुसन्धानपछि भन्न सकिने एसपी पोखरेलले बताए। मृतक यादव सोनमा गाविसका पूर्वअध्यक्ष गोकुल यादवको छोरा रहेका छन्।
अरनिको राजमार्ग मर्मत सम्भारका लागि चार अर्ब ४६ करोड माग,"सिन्धुपाल्चोक : अरनिको राजमार्ग अन्तर्गत सिन्धुपाल्चोकको बन्देउदेखि चीन सीमाना लिपिङसम्मको सडक मर्मत एवं स्तरोन्नति गरिने भएको छ। सडक डिभिजन कार्यालय चरीकोटले सडक मर्मत एवं स्तरोन्नतिका लागि सरकारसँग चार अर्ब ४६ करोड रुपियाँ बजेट मागको प्रस्ताव गरेको छ। उक्त सडकखण्ड मर्मत एवं स्तरोन्नतिका लागि सडक डिभिजन कार्यालयले राष्ट्रिय योजना आयोगमा आवश्यक रकम, जनशक्तिलगायतका प्रस्ताव पेस गरेको छ। प्रस्तावित बजेटमा सहमति कायम भएर अर्थ मन्त्रालयबाट रकमसमेत निकासा हुने कुरामा आशावादी रहेको डिभिजन प्रमुख अमितकुमार श्रेष्ठले बताए। २८ किलोमिटर लम्बाइको बन्देउबाह्रबिसे सडकखण्ड मर्मतका लागि ५० करोड र २६ दशमलव ५ किलोमिटर लम्बाइको बाह्रबिसेलिपिङसम्मको सडक स्तरोन्नतिका लागि दुई अर्ब ५३ करोड ५२ लाख र बन्देउदेखि लिपिङसम्मको १० ठूला पहिरो रोकथाम र मर्मतका लागि एक अर्ब रुपैयाँ बजेट प्रस्ताव माग गरेको श्रेष्ठले जानकारी दिए। सरकारले आयोगको म्याद थपेसँगै आवश्यक प्रक्रिया अगाडि बढाएर सो सडकखण्ड मर्मत एवं स्तरोन्नतिका लागि अर्थ मन्त्रालयले बजेट विनियोजन गर्ने सडक डिभिजनले जनाएको छ। भौगोलिक हिसाबले बाह्रबिसेलिपिङसम्मको कोदारी राजमार्ग जटिल स्थान हो। सडक डिभिजनको प्रस्तावमा उक्तखण्डमा दायाँबायाँ ३० मिटर मात्रै सडक क्षेत्राधिकार कायम गर्ने उल्लेख गरिएको छ। विगतमा उक्त खण्डमा ५० मिटर क्षेत्राधिकार तोकिएको थियो। उक्त सडकखण्डको भौगोलिक अवस्था अत्यन्तै जोखिम भएकाले सडक सीमा घटाएको हो। सो खण्डको सडक चौडा गर्न भूगोलको अवस्था कमजोर भएकाले हालका लागि बढीमा ९ दशमलव ४५ मिटर सडक चौडा र कालोपत्रे निर्माण गरिने प्रस्ताव पेस गरिएको डिभिजन प्रमुख श्रेष्ठले बताए। बन्देउदेखि लिपिङसम्मको सडकखण्ड मर्मत एवं स्तरोन्नति गर्न सडक डिभिजन लागेपछि लिपिङ, तातोपानी, खोकुण्डोल, चाकु, बसेरी, बाह्रबिसे, लामोसाँघु, खाडीचौर, अँधेरी, कोठे, बलेफी, भैंसे, सुकुटे, चेहेरलगायतका सडक किनाराका स्थानीयको निजी आवास भत्किने अवस्था आउँछ तर स्थानीयले भने सरकारले उचित मुआब्जा र बैङ्क फुकुवा गरेमा सडक मर्मत एवं स्तरोन्नतिका लागि आफूहरू बाधक नबन्ने बताउँदै आएका छन्। सडक डिभिजन कार्यालयले सडक किनाराका स्थानीयसँग सहमति गरेर मर्मत एवं स्तरोन्नतिका काम गर्ने जनाएको छ।"
वीरगन्जमा स्कूल बसको ठक्करबाट साइकलयात्रीको मृत्यु,वीरगन्ज : वीरगन्जमा स्कुल बसको ठक्करबाट एक साइकल यात्रीको मृत्यु भएको छ । राको फेटा गाँउपालिका ५ का ४५ वर्षीय चोकट भन्ने तैमुदिन मियाँको बोखार चोकको पूर्व बाइपास सडकमा मंगलबार बा बिहान १०३० बजेतिर तेज एकेडेमीको ना ५ ख १५०४ नम्बरको बसले ठक्कर दिँदा घटनास्थलमै मृत्यु भएको हो । बसको ठक्करबाट गम्भीर घाइते भएका मियाँलाई नारायणी अस्पतालमा पुर्याएलगत्तै चिकित्सकले मृत घोषित गरेको वडा प्रहरी कार्यालय विर्ताका प्रहरी निरीक्षक निरोज चौलागाईले जानकारीले दिए । ठक्कर दिने बस र त्यसका चालक देवा पासवानलाई नियन्त्रणमा लिएर अनुसन्धान भइरहेको उनले बताए।
प्रधानमन्त्रीबाट सगरमाथा संवाद कार्यक्रमको शुभारम्भ (तस्बिर),"काठमाडौं : प्रधानमन्त्री केपी शर्मा ओलीले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रमको आज शुभारम्भ गरेका छन्। अन्तर्राष्ट्रिय हिमनदी वर्ष, २०२५ का अवसरमा आज सिंहदरबारमा वन तथा वातावरण मन्त्रालय र परराष्ट्र मन्त्रालयद्वारा आयोजित कार्यक्रममा प्रधानमन्त्री ओलीले संवाद कार्यक्रमको लन्चिङ गरेका हुन्। सरकारले पहिलो पटक जलवायु परिवर्तन, हिमाल र मानव जीवनको भविष्यलाई केन्द्रमा राखेर हरेक दुई वर्षमा यस प्रकारको विश्वव्यापी संवाद आयोजना गर्न लागेको छ। प्रधानमन्त्री ओलीले नेपालले किन यस प्रकारको कार्यक्रम गर्न लागेको भन्ने विषयमा सम्बोधन गरेका छन्। नेपालले जलवायु न्यायका सन्दर्भमा अन्तर्राष्ट्रिय जगतमा सशक्त आवाज उठाउँदै आएको छ। कार्यक्रममा उपप्रधानमन्त्री, मन्त्रीहरु, सचिवहरु, विशिष्ट अधिकारी र नेपालस्थित कूटनीतिक निकायका प्रमुख र प्रतिनिधिको उपस्थिति रहेको थियो।"
बजारको ढल विमानस्थलमा,"हुम्ला : सिमकोट बजारबाट दैनिक रूपमा निस्कने ढलको फोहोरले सिमकोट विमानस्थलमा भल बगेको छ। बजारबाट बग्ने ढलको फोहोरले सिमकोट विमानस्थल भरिने गरेको छ। फोहोरको कारण विमानस्थलमा समस्या निम्त्याएको सिमकोट विमानस्थलले जनाएको छ। फोहोर सफा गर्दागर्दै हैरान भइसकेको सिमकोट विमानस्थलका प्रमुख महेन्द्र सिहंले बताए। पहिला जेसिबि स्काभेटरबाट सफाइ गरे पनि दैनिक बजारबाट बगेर फोहोर आउने भएकोले फोहोर व्यवस्थापन गर्न समस्या भएको प्रमुख सिहंको भनाइ छ। 'स्थानीय तहले बजारका ढलमा जाली हालेको भए पनि प्लास्टिक जन्यवस्तु रोकिन्थ्यो। अहिले ढलसँगै बजारमा भएका फोहोर सिधै विमानस्थल आउँछ', सिहंको भनाइ छ । विमानस्थलका प्रमुखले गुनासो गरेपछि विमानस्थल अनुगमन गरेका हुम्लाका प्रमुख जिल्ला अधिकारी नारायण पाण्डेयले फोहोरको समस्या भएको बताए। स्थानीय तहसँग कुराकानी भएको जनाउँदै उपाध्यक्ष ज्यू जिल्ला बाहिर भएकोले छलफल हुन नपाएको प्रजिअ पाण्डेयले उल्लेख गरे। फोहोर व्यवस्थापन अब छिटै गर्न पहल गर्ने प्रतिवद्वता पनि जनाए । विमानस्थलमा ढलको फोहोर थुप्रिएपछि जिल्ला बाहिरबाट आउने अन्तरिक तथा बाह्य पर्यटकलाई समस्या हुने गरेको छ। बजारको ढलबाट निस्कने फोहोरले विमानस्थल गेटदेखि धानवमार्गसम्म नै समस्या बनाएको छ। स्थानीय तह, स्थानीय प्रशासनले फोहोर व्यवस्थापन गर्न सोच्नुपर्न अवस्था देखिएको नागरिकहरूले गुनासो गर्दै आएका छन् ।"
गुडिरहेको बसबाट खसेर एक महिलाको मृत्यु,गुल्मी : गुल्मीमा गुडिरहेको बसबाट खसेर एक महिलाको मृत्यु भएको छ। मदन भण्डारी राजमार्गअन्तर्गतको तम्घास सिमलटारी सडकखण्डको धनार्जीमा बसबाट खसेर इस्मा गाउँपालिका५ रातामाटाकी शान्ति कुमालको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक चिरञ्जीवी दाहालले जानकारी दिए। बुटवलदेखि अर्खावाङ्ग जाँदै गरेको लु१ख ५७३६ नम्बरको बसबाट खसेर घाइते भएकी ३९ वर्षीय कुमाललाई अस्पतालले मृत घोषणा गरेको हो। मंगलबार दिउँसो २ बजे धुर्कोट गाउँपालिका५ धनार्जी उक्त घटना भएको थियो। प्रहरी उपरीक्षक दाहालका अनुसार कुमाल बसबाट ओर्ली भाडाको विषयमा विवाद भएको थियो। महिला गुडिरहेको बसको ढोकामा झुण्डिन खोज्दा खसेर घाइते भएकी थिइन्। बसबाट खसेर घाइते भएकी कुमाललाई उपचारको लागि सदरमुकाम तम्घासस्थित गुल्मी अस्पतालमा ल्याएको थियो। अस्पातलले मृत घोषणा गरेको प्रहरीले जनाएको छ। अहिले बस र चालकलाई नियन्त्रणमा लिई घटनाबारे प्रहरीले थप अनुसन्धान अगाडी बढाएको छ।
आहारा र पोथीको खोजी गर्दै पस्छन् जंगली हात्ती गाउँबस्ती,"चितवन : हाल मकुना, रोनाल्डो सौराहा लगायतका जंगली हात्ती चितवन राष्ट्रिय निकुञ्जको पूर्वक्षेत्रमा छन्। गत वर्षसम्म सौराहा लगायतका क्षेत्रमा रहेको गोविन्दे योपटक माडीतिर गएको निकुञ्जले जनाएको छ। गोबिन्दे माडीतिर रहे पनि यो वर्ष अहिलेसम्म सक्रिय नदेखिएको निकुञ्ज प्रशासनले जनाएको छ। धु्रवे हात्ती निकुञ्जको पश्चिम क्षेत्रमा छ। सक्रिय हुने बेलामा धेरै जसो हात्ती गाउँबस्ती पस्ने गरेका छन्। उनीहरूले पर्खाल भत्काउने, बालीनाली नष्ट गर्नेदेखि मानिसलाई समेत आक्रमण गरी यो बेला उपद्रो नै मच्चाउँछन्। निकुञ्जका प्रमुख संरक्षण अधिकृत गणेश पन्त विशेष त चार जंगली हात्ती निकुञ्ज र त्यसको आसपासको क्षेत्रमा भेटिने गरेको बताउँछन्। उनका अनुसार मुख्यतः प्रजननको समयमा जंगली मत्ता हात्तीहरू ज्यादा आक्रामक र हिंस्रक हुने गरेका छन्। यी जंगली हात्तीको त्रास हुँदाहुँदै पनि घरपालुवा हात्तीले र हात्ती प्रजनन् केन्द्र खोरसोरमा रहेका हात्तीसँग संसर्ग गरी बच्चा उत्पादन पनि गर्दै आएका छन्। २०४४ सालमा स्थापना भएको प्रजनन् केन्द्रमा अधिकांश हात्ती जंगली भाले हात्तीको संसर्गबाट जन्मिएका हुन्। हालसम्म ६ दर्जनभन्दा बढी छावा जन्मिसकेका छन्। समस्या मात्रै होइन गहना पनि यी जंगली हात्ती गाउँबस्तीमा आउनु समस्या मात्र होइन, निकुञ्ज क्षेत्रको गहना पनि भएको स्वयं व्यवसायी बताउँछन् । क्षेत्रीय होटल संघ सौराहा चितवनका महासचिव गुणराज थपलिया जंगली हात्ती गाउँबस्ती आउनु चुनौती र अवसर दुवै भएको बताउँछन्। विगतमा जंगली हात्ती हेर्न साह्रै गाह्रोे हुन्थ्यो, अहिले सौराहा क्षेत्रमा नै जंगली हात्ती हेर्न पाइन्छ। यो त हाम्रो लागि अवसर नै हो, उनले भने, तर व्यवस्थापन नहुँदा भने डरलाग्दो अवस्था छ। गाईभैंसी जस्तो गरी घरघरमा हात्ती पालेको कारणले समस्या भएको उनको भनाइ छ। मानिसले हात्तीलाई डिस्टर्भ गरेको हो कि हात्तीले मानिसलाई भन्ने विषय पनि गम्भीर रहेको उनको भनाइ छ। खोरसोरमा रोनाल्डोको रजगज यो सबैभन्दा पुरानो र जेठो हात्ती हो। यसका लामालामा दारा छन्। पुच्छर भने काटिएको छ। भाले हात्तीहरू एक आपसमा भिँड्दा उसको पुच्छर चुडिएको हो। गाउँबस्ती आउने सबैभन्दा ठूलो हात्ती पनि रोनाल्डो नै हो। २०६० सालदेखि नै यो सक्रिय छ। पछिल्लो समय रोनाल्डो हात्ती प्रजनन केन्द्रमा नै प्रायः जसो देखा पर्छ। हात्ती प्रजनन केन्द्रमा रोनाल्डोको नै रजगज छ। प्रजनन केन्द्रका पोथी हात्तीसँग संसर्ग गर्न कहिलेकाहीँ त्यहाँ एकदुई दिनसम्म पनि बस्ने गरेको छ। उसले प्रजनन केन्द्रमा अरू जंगली हात्तीलाई ढिम्किन पनि दिँदैन। हात्तीमा सबैभन्दा ठूलो र बलियोले नै पोथी हात्तीसँग संसर्ग गर्ने गरेका छन्। त्यसैले रोनाल्डो भएको बेला कुनै जंगली हात्ती प्रजनन केन्द्रमा आउँदैनन् पनि। २०६० को दशकदेखि नै प्रजनन केन्द्रमा रोनाल्डो कै राज छ। रोनाल्डोभन्दा पहिले रोमियोको राज थियो। रोमियोको करेन्ट लागेर मृत्यु भएदेखि रोनाल्डो राज चलेको छ। निकुञ्जका सूचना अधिकारी अविनाश थापामगर रोनाल्डो खोरसोरमा घुमिरहने गरेको बताउँछन्। पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। हात्ती प्रजनन केन्द्रमा जाने बाह्य र आन्तरिक पर्यटकले रोनाल्डोको नजिकै गएर फोटो र सेल्फी पनि खिच्ने गरेका छन्। तर, उसको विगत भने त्यति सुखद छैन। युवाकालमा उसको आक्रमणबाट डेढ दर्जन मानिस मारिएका थिए । पोथी हात्ती खोज्दै मध्यरातमा गोठगोठमा मकुना दाह्रा नभएको भाले हात्ती हो मकुना। यसले मान्छे देख्नेबित्तिकै आक्रमण गरिहाल्छ। यो युवा हात्ती हो। युवा भएकाले पोथी हात्ती खोजीखोजी हिँड्छ। पछिल्लो समय सौराह लगायतका क्षेत्रमा सबैभन्दा बढी आंतक फैलाउने काम मकुनाले नै गरिरहेको छ। प्रत्येक रात सौैराह क्षेत्रमा प्रवेश गरेर मकुनाले त्रास फैलाइरहेको छ। पोथी हात्ती भएको क्षेत्रमा प्रत्येक रात जसो मकुना आउने गरेको छ। अन्य भाले हात्ती पोथी हात्तीमा आकर्षित भए पनि मकुना बजार र बस्तीमा बढी हिँड्डुल गर्छ। गत वर्ष मंसिरमा चितवन राष्ट्रिय निकुञ्जमा पहिलोपल्ट यो देखा परेको थियो। भाले हात्तीको दाह्रा हुन्छ। तर, मकुना भाले भए पनि दाह्रा छैन। दाह्रा नभएको भाले हात्तीलाई मकुना भनिन्छ। सन् २०२२ को मार्च २४ मा झापा बाहुनडाँगीबाट पश्चिम लाग्ने क्रममा समूहबाट यो छुटेको संरक्षणकर्मीको भनाइ छ। त्यसबेला योसहित पाँचवटा भाले हात्तीको सूमह पश्चिम लागेको थियो। प्रत्येक रात सौराहामा भागदौड हुने गरेको छ। मकुनाले होटल भिस्टा चितवनको पर्खाल नै भत्काइदिएको छ। धेरै किसानको तोरी, आलु लगायतको बालीनाली नष्ट गरिदिएको छ। हालै चितवनमा भएको हात्ती महोत्सवमा पनि मकुनाको प्रवेशले महोत्सव नै प्रभावित भएको थियो। अहिलेसम्म मानवीय क्षति नगरे पनि पछिल्लो समयमा सबैभन्दा ठूलो आंतक भने मकुनाकै छ। केही समय शान्त गोविन्दे यसले मान्छे देख्नेबित्तिकै आक्रमण गर्छ। यो युवा हात्ती हो। पोथी खोजीखोजी हिँड्छ। यो रानोल्डो र धु्रवेभन्दा सानो छ। तर, मकुनाभन्दा ठूलो छ। केही समयअघि सक्रिय भएर गोविन्देले हात्ती प्रजनन केन्द्रमा कार्यरत माउतेलाई नै आक्रमण गरेर मारेको थियो। गत असोजमा आक्रमणमा परी सर्लाही हरिपुर नगरपालिका६ का माउते जग्दु सिंह थारुको मृत्यु भएको थियो। गत वर्ष मात्रै गोबिन्देले इजरायलबाट आएका पर्यटकलाई आक्रमण गरेको थियो। गोबिन्देको आक्रमणबाट ती पर्यटकको मृत्यु भएको थियो। माउतेलाई मारेपछि भने गोबिन्दे शान्त देखिएको छ। ध्रुवे पछिल्लो समय इनएक्टिभ एकदशकभन्दा अघि ध्रुवे हात्तीको ठूलो आंतक थियो। २०६६ सालदेखि २०६९ सालसम्म चार वर्षको अबधिमा मात्रै धु्रवे हात्तीले १६ जनाको ज्यान लिएको थियो भने ५० भन्दा बढी घर भत्काएको थियो। पटकपटक नियन्त्रण गर्ने प्रयास पनि नभएको होइन। तर, निकुञ्ज प्रशासनले उनलाई नियन्त्रण गर्न सकेन। धेरै मानिस मारेपछि पागल घोषित गरी धु्रवे हात्तीलाई मार्ने निर्णय पनि गरिएको थियो। ध्रुवेलाई मार्न नेपाली सेना र चितवन राष्ट्रिय निकुञ्जका ९३ जना जवान खटिए तर उनीहरूले ध्रुवे फेला पार्न सकेनन्, यो लापत्ता भयो। धु्रवे हात्ती मार्ने प्रयासमा १६ लाख खर्च भएको थियो। सन् २०१८ मा फेरि देखियो र तीर्थमनकालीस्थित चितवन राष्ट्रिय निकुञ्जको सैनिक चौकीमा घुसेर पोथी हात्तीलाई भगाएर लग्यो र पारस गज नामको भाले हात्तीलाई आक्रमण गरी घाइते बनाएको थियो। सन् २०२१ को अप्रिलमा गैंडा गणना गरिरहेको सर्वेक्षण टोलीलाई ध्रुवेले आक्रमण गरेको थियो। सर्वेक्षण टोलीका पाँच जना व्यक्ति घाइते भएका थिए। धु्रवेको आक्रमणबाट कुनै गम्भीर मानवीय क्षति भएन तर सर्वेक्षण अवरुद्ध भएको थियो। त्यही वर्ष धु्रवे एउटा पोथी हात्तीसँग फेला परेको थियो। पछिल्लो समय यो हात्ती पश्चिम चितवनमा सक्रिय छ। विगतको क्षेत्र विध्वंस गरेको सुनिएको छैन। निकुञ्जका प्रमुख संरक्षण अधिकृत पन्त पनि धु्रवे हात्ती पछिल्लो समय इनएक्टिभ रहेको बताउँछन्। जंगली जनावारको सस्ती कहिलेदेखि ? सरकारले २०५२ सालदेखि उनीहरूलाई जुटपानी नजिकैको जंगल क्षेत्रमा स्थानान्तरण गर्ने प्रक्रिया सुरु गरेको थियो। २०६० सालमा उनीहरूको स्थानान्तरण प्रक्रिया सकियो। पदमपुरको स्थानान्तरणसँगै जंगली हात्ती अन्य बस्तीमा बस्न थालेका हुन्। २०६० सालपछि हात्तीलगायतका जंगली जनावारका त्रासदी फैलिएको हो। पदमपुरको गाउँबस्तीमा जंगली जनावारले दुःख दिन थालेको रत्ननगर नगरपालिका७ का वडा सदस्य सूर्यबहादुर तामाङ बताउँछन्। हुन त चितवनमा नै बस्ती विस्तार भएको धेरै भएको छैन। राजा महेन्द्रका पालामा महेन्द्र राजमार्गले चितवनलार्ई छिचोलेर गएपछि यो ठाउँको विकास तीव्र रूपमा बढेको हो। भारतीय राजनीतिको प्रभाव कम गर्न राजा महेन्द्रले पहाडवासी जनतालाई निःशुल्क जग्गा वितरण गरेपछि चितवनको जनसंख्या बढ्न गएको हो। आहाराको खोजी गर्दै पनि पस्छन् हात्ती गाउँबस्ती हात्ती शाहकारी जनावार हो। जंगली हात्ती बिहान र साँझपख चर्ने गर्छन्। दिउँसो घाम लाग्ने समयमा प्रायः शीतल छायामा बसी खेलेर समय बिताउँछन्। यिनीहरूले विभिन्न प्रकारका रूखका हाँगा, बोक्रा, घाँस, बाँस, केरा र लहारा खाने गर्छन्। वयस्क हात्तीलाई दैनिक १५० किलोग्राम घाँस र ८० देखि १०० लिटर पिउने पानीको आवश्यकता पर्छ। आहारा र पानीको खोजी गर्दै पनि जंगली हात्ती गाउँ बस्ती आउने गरेका छन्। हात्ती व्यवस्थापनको समस्या जंगली हात्ती गाउँबस्ती आउनुलाई व्यवसायीले अवसरका रूपमा हेरे पनि त्यसको व्यवस्थापनमा चुनौती रहेको उनीहरू स्वीर्काछन्। यसले मानव र वन्यजन्तु बीचको द्वन्द्व थप पेचिलो बन्दै गएको छ। बालीनाली र घर, गोठ क्षति गर्ने विषय त छँदै छ, मानिसको ज्यान नै लिने भएकाले निकुञ्ज आसपासको क्षेत्रका बासिन्दा सधैं नै त्राहिमान हुनुपर्छ। त्यसमा पनि धेरै क्षतिको चुनौती जंगली हात्तीकै छ। सौराहाको युनिक वाईल्ड रिसोर्टका सञ्चालकसमेत रहेका थपलिया मानवीय र भौतिक क्षति नहोस् भनेर निकुञ्ज र स्थानीय व्यवसायी लागिरहेको बताउँछन्। चितवन राष्ट्रिय आसपासका क्षेत्रका व्यवसायीले हात्ती पाल्न थालेपछि निकुञ्जले नै एकीकृत बासस्थान बनाउन प्रस्ताव गरेको थियो तर त्यति बेला उनीहरूले मानेनन् तर पछिल्लो समयमा जंगली भाले हात्तीले अत्यधिक दुःख दिन थालेपछि उनीहरू पनि एकीकृतमा नै राख्नुपर्नेमा सहमत भए। तर, निकुञ्जले भने वास्ता नगरेको व्यवसायी र स्थानीयको गुनासो छ। होटल संघ सौराहका महासचिव थपलिया घरपालुवा हात्तीका लागि एकै ठाउँ बासस्थान बनाउने विषयमा बहस भइरहेको र निश्कर्षमा नपुगिएको बताउँछन्। घरपालुवा हात्तीलाई सुरक्षित स्थानमा राख्नुपर्छ, गाईभैंसी पालेजस्तो घरघरमा पाल्ने होइन। एकै ठाउँमा बासस्थान बनाउनुपर्छ भन्ने विषय बहसमा छ, उनले भने, तर निश्कर्षमा भने पुगिएको छैन। स्थानीय होटल भिस्टा चितवनका सञ्चालक रमेश सिलवाल दिनहुँजसो जंगली हात्ती आएर सताउने गरेको गुनासो गर्छन्। दिनहुँ जसो रात परेपछि आउँछ, हाम्रो होटलको पर्खाल पनि भत्काइदिएको छ। तरकारी बालीनाली पनि नष्ट गरिदिएको छ, व्यवसायी सिलवाल भन्छन्, रातमा आउने भएकाले जे पनि गर्न सक्छ। त्यसले गर्दा होटलमा सुत्न पनि समस्या भएको छ। पर्यटकलाई केही गरिदियो भने के होला ? समयमा नै सम्बन्धित निकायले ध्यान दिनुपर्यो। रत्ननगर नगरपालिका७ का वडा सदस्य सूर्यबहादुर तामाङ निकुञ्ज आसपासको क्षेत्रमा वन्यजन्तुको जोखिम बढेको बताउँछन्। मानव र वन्यजन्तुको द्वन्द्व बढ्दै जाँदा जोखिम पनि बढेको उनको भनाइ छ। उनले जंगली हात्ती, गैंडा र जंगली बँदेललगायत जंगली जनवारले गाउँमा आएर मानिसलाई हानिनोक्सानी पुर्याउने गरिरहेको बताउँछन्। उनी निकुञ्ज प्रशासन सक्रिय नहुँदा पनि निकुञ्ज आसपासका जनताले दुःख पाइरहेको गुनासो गर्छन्। निकुञ्ज जति सक्रिय हुनुपर्ने भएन, जसले गर्दा जनताले दुःख पाएका छौं, उनले भने। राष्ट्रिय निकुञ्जका प्रमुख संरक्षण अधिकृत पन्त सबै हात्तीलाई एकीकृत गर्ने विषयमा नीतिगत व्यवस्था नै गर्नुपर्ने बताउँछन्। अहिले घरपालुवा हात्तीहरू छरिएर बसेका छन्। सबै एकीकृत गर्न सकिन्छ तर त्यो गर्न त्यति सजिलो छैन, उनले भने, त्यसको लागि नीतिगत व्यवस्था नै गर्नुपर्छ। एकीकृत गरेर राख्न पनि जग्गा उपलब्ध हुन नसकेको उनले जानकारी दिए। सौराहामा जग्गा यति महँगो छ, किन्ने र हात्तीसार बनाउन सकिने अवस्था नै छैन, सार्वजनिक जग्गा उपलब्ध गराउन पनि नीतिगत व्यवस्था नै चाहिन्छ, उनले भने। घरपालुवा हात्तीको व्यवस्थापन सावर्जनिक, निजी साझेदारी(पीपीपी)को मोडलबाट गर्नुपर्ने उनको धारणा छ। जंगली हात्तीले दिने दुःख यसबाट पनि पूर्णरूपमा अन्त्य भने नहुने उनले बताए। तर, वडा सदस्य तामाङ भने विभिन्न घरपालुवा हात्तीलाई छुट्टै एकीकृत सेञ्चुरी बनाएर राख्ने हो भने तत्काल नै बस्तीमा जंगली हात्ती आउने काम रोकिने दाबी गर्छन्। अन्न पानी खान आउने ठूलो समस्या नभएको उनको तर्क छ। एकीकृत बासस्थान बनाएर जंगल छेउ अग्लो स्थानमा राख्ने हो भने तत्काल नै जंगली हात्ती आउन रोकिन्छ। अन्नबाली खान आउने ठूलो समस्या होइन, उनले भने। उनी स्थानीय सरकार एकीकृत बासस्थान बनाउनका लागि निकुञ्जलाई सहयोग गर्न तयार रहेको बताउँछन्। वडासदस्य तामाङ प्रत्येक वर्ष हात्तीको आक्रमणबाट मानवीय क्षति भइरहेको हुँदा निकुञ्ज प्रशासन जिम्मेवार हुनुपर्ने धारणा राख्छन्। व्यवसायी तयार छन् तर निकुञ्ज सक्रिय भएन, उनले भने। जंगली हात्ती देखेपछि पर्यटक रमाउँछन्। संख्या बढेसँगै जोखिम पनि उत्तिकै रहेको हुनाले सरकारीसँगै निजी हात्तीको व्यवस्थापनका लागि सरकारले प्राथमिकता दिनुपर्ने संरक्षणकर्मी बासु ढुंगाना बताउँछन्। पोथी हात्ती खोज्दै बस्ती पस्ने गरेका निजी हात्तीलाई पनि सरकारी हात्तीलाई जस्तै वन क्षेत्रमा राख्ने व्यवस्था गर्नुपर्ने उनले बताए। पहिला जंगली हात्ती पर्यटकलाई देखाउन पाएका थिएनांै। जंगली हात्ती देखेपछि पर्यटक खुसी हुन्छन्। पर्यटनको हिसाबमा सकारात्मक छ। तर, त्यसबाट सिर्जना हुनसक्ने दुष्परिणामको वा यसले कुनै दुर्घटना गराउँछ कि भन्ने चिन्ता पनि छ, उनले भने, निजी हात्तीको सुरक्षा, खानपन र चरिचरणलाई ध्यानमा राखेर पाल्नुपर्छ। सरकारी हात्तीलाई जस्तै निजी हात्तीको व्यवस्थापनका लागी सरकार र सम्बन्धित पक्षले खुला बहस गर्नुपर्छ। मानव वन्यजन्तु द्वन्द्व नबढाउने गरी व्यवस्थापन गर्न जरुरी भइसकेको छ। मानवीय क्षति कम भए पनि सतर्क रहनु जरुरी पछिल्लो समय हात्ती नियन्त्रण गर्ने संयन्त्र तयार गरेको कारण पनि मानवीय क्षति कम भएको निकुञ्ज प्रशासनको दाबी छ। प्रमुख संरक्षण अधिकृत पन्त निकुञ्जको एक किलोमिटर क्षेत्रका बासिन्दाले सावधानी अप्नाउनुपर्ने बताउँछन्। हात्तीलाई जिस्काउन नहुने तर्क पनि उनको छ। हात्तीलाई जिस्काउँदा हात्तीले झनै क्षति गर्ने गर्छ। गाउँघर, खेतबारीमा हात्ती देखा पर्यो भने स्थानीयवासीले हात्तीलाई तर्साएर लखेट्ने गरेका छन्। हात्ती तर्साउन राँको बाल्ने, सिठ्ठी बजाउने, पटाका पड्काउने जस्ता कार्य गरिन्छ। यस्ता कार्यले हात्ती झन् उत्तेजित भई आक्रामक हुन्छ। हात्तीले मान्छे मार्ने, घाइते बनाउने घटना यस्तै क्रियाकलापले बढेको छ । मानवीय क्षति त भएको छैन तर सचेत रहनुपर्छ, प्रमुख संरक्षण अधिकृत पन्त भन्छन्, गाउँबस्ती आयो भनेर ढुंगामुडा गर्दा पनि हात्ती जाइलाग्ने गर्छ, अर्कोतिर एक्टिभ भएको बेला पनि हात्तीले जे पनि गर्न सक्छ। संरक्षित क्षेत्र वरपर बढ्दो जनघनत्व एवं अव्यवस्थित भूउपयोगका कारण वन्यजन्तुको वासस्थानमा भएको क्षयीकरण एवं संकुचनले गर्दा वन्यजन्तु आफ्नो वासस्थान छाडी गाउँबस्ती पस्ने गरेको निकुञ्जको भनाइ छ । यसबाट संरक्षित क्षेत्रभित्र तथा यसको वरिपरि बसोवास गर्ने समुदायहरूको वन्यजन्तुबाट मानवीय तथा आर्थिक क्षति हँुदै आएको छ। कति छन् हात्ती ? नेपालमा दुई खालका हात्ती छन्। घरपालुवा र जंगली। घरपालुवामा पनि सरकारी स्वामित्व र बाहिरका। सरकारी र निजीस्तरमा २०० भन्दा बढी घरपालुवा हात्ती छन्। प्रत्येक जसो होटल व्यवसायीले गोठगोठमा हात्ती पालेका छन्। सबै जसो घरपालुवा हात्ती पोथी नै छन्। भाले हात्ती उशृंखल र उदण्ड हुने तर पोथी हात्ती सोझा हुने स्थानीय बताउँछन्। भाले हात्ती पाल्न गाह्रो हुने भएकाले नै व्यवसायीले पोथी हात्ती पाल्ने गरेका छन्। देशभर सरकारी स्वाभित्वमा ११० वटा हात्ती छन् भने निकुञ्ज तथा आरक्ष क्षेत्रभित्र रहेका होटलहरूमा ७० भन्दा बढी हात्ती छन्। योबाहेक निकुञ्जआरक्षण क्षेत्र बाहिर रहेका होटलमा पनि घर पालुवा हात्ती छन्। नेपालमा जंगली हात्ती कति छन् ? नेपालमा कुल २२७ देखि २५० जंगली हात्ती छन्। नेपालमा २२७ जंगली हात्तीको रेकर्ड गरिएको हात्तीविज्ञ एवं बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार रामले जानकारी दिए। उनका अनुसार भारतको पश्चिम बंगाल लगायतका क्षेत्रबाट १०० देखि १५० जंगली हात्ती नेपालमा आउने गरेका छन्। झापाको बाहुनडाँगी क्षेत्रमा बर्सेनि भारतबाट जंगली हात्ती आएर उपद्रो मच्चाउने गरेका छन्। जंगली हात्ती पूर्वी तराईमा आउने र केही महिना त्यहीँ बसेर भारत फर्किने गरेका छन्। भारतको कतरनियाबाट बर्दिया राष्ट्रिय निकुञ्जमा, पिलिभित दुधुवाबाट शुल्काफाँटा राष्ट्रिय निकुञ्जमा र नन्दौर वन्यजन्तु आरक्षबाट शुल्काफाँटाबाट भारतीय हात्ती आउने गरेका छन्। नेपालमा करिब ४०० जंगली हात्तीका लागि बासस्थान उपलब्ध रहेको हात्ती विज्ञ डा राम बताउँछन्। पुर्खाको बाटो हेर्न हात्ती गाउँ छिर्छन् : डा अशोककुमार राम, हात्तीविज्ञ हात्ती भिमकाय जनावर हो। यसलाई खानेकुरा धेरै चाहिन्छ। दैनिक १५० देखि २०० केजी आहारा चाहिन्छ। यो जनावर परिवारमा बस्छ। यसलाई पनि समाज चाहिन्छ। हजुरआमाको निर्देशनमा हात्तीको परिवार चल्छ। धेरै आहार चाहिने भएका कारणले लामो दूरी तय गर्छ। यसलाई भूपरिधिस्तरको जनावार पनि भनिन्छ। यसको कुनै निश्चित दूरी हुँदैन। झापाबाट निस्केको हात्ती चितवन आइपुग्छ। शुक्लाफाँटाबाट निस्किएर कपिलवस्तुसम्म आइपुग्छ। हात्ती गाउँबस्तीमा आउनु पनि विभिन्न कारण छन्। यो पुर्खाले हिँडेको बाटो हिँड्छ। हात्ती हिँड्ने बाटोमा बस्ती बस्यो। खेत, बारी बन्यो। धान, गहुँलगायत बालीनाली लगाएको हुन्छ। हात्ती त्यही बाटो आउँछ। बालीनाली नष्ट गर्यो भनेर ढुंगा, मुडा, गोली हानिन्छ। अनि मानव र हात्तीबीच द्वन्द्व हुन्छ। ८ देखि २० वर्षका उरन्ठेउला, ठेउके टिनएजर हात्ती समयभन्दा पहिले नै प्रजनन गर्न खोज्छन्। तर, हात्तीमा एउटाले मात्रै प्राकृतिक रूप छनौट(नेचुरल सेलेक्सन) गरेर प्रजनन गर्ने गर्छन्। हात्तीमा एउटा समूहमा एउटाले मात्रै वंश विस्तार गर्छ। प्रजनन गर्न जाने ती टिनएजरहरू खेदिन्छन्, समूहबाट निकालिन्छन्। ती हुन्, चितवन राष्ट्रिय निकुञ्ज क्षेत्रका रोनाल्डो, धु्रवे, गोबिन्दे र मकुना। यिनीहरू पनि कहीँबाट निकालिएर यहाँ आइपुगेका हुन्। रौतहट यमगज र बर्दिया दारे पनि हुन्। नेपालमा यस्ता ३७ हात्ती छन्। जो अनुशासहीन, उशृंखल भएपछि आफ्नो ग्रुपबाट लखेटिए। यिनीहरू विध्वस मच्चाउँछन्। यसपछि आएर उनीहरूले अर्को ग्रुप बनाए। रोनाल्डोले पनि चितवनको प्रजनन केन्द्रमा अर्को ग्रुप बनाएको छ। यसरी लखेटिएका जंगली हात्ती बढि रिक्समा पनि हुन्छन्। यिनीहरूको बढी मृत्यु पनि हुन्छ। अत ः वंश विस्तार गर्न, पुर्र्खाको बाटो हेर्न र बाहिरको दुनियाँ र दुःखकष्ट महसुस गर्न जंगलबाट हात्ती बाहिर गाउँबस्तीमा आएका हुन्।"
"सुप्रिम सहकारी ठगी प्रकरण : भैरहवा आइपुगे रवि लामिछाने, भोलि अदालतमा उपस्थित हुने","भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्धक निर्देशक रवि लामिछाने जिल्ला अदालत रुपन्देहीमा उपस्थित हुनका लागि मंगलबार भैरहवा आइपुगेका छन्। लामिछानेमाथि जिल्ला अदालत रुपन्देहीमा सहकारी ठगी र संगठित अपराधमा मुद्दा दर्ता भएपछि अदालतमा उपस्थित हुनका लागि भैरहवा आइपुगेका हुन्। बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा गत माघ ६ गते अदालतमा दर्ता भएको पुरक अभियोगपत्रमा उनलाई प्रतिवादी बनाइएको छ। बुद्ध एयरलाइन्सको उडान नम्बर यू ४८५९ बाट श्रीमती निकिता पौडेल लामिछानेका साथ मंगलबार साँझ उनी भैरहवा आइपुगेका पुगेका हुन्। रास्वपा स्रोतका अनुसार अदालतमा मुद्दा दर्ता भएपछि उनी आफैँ अदालतमा उपस्थित हुनका लागि भैरहवा आएका हुन्। हालसम्म सहकारीको रकम अपचलन गरेको कसुरमा जिल्ला अदालत रुपन्देहीमा कुल ४२ जना विरुद्ध मुद्दा दर्ता भएको छ। यी ४२ जनाबाट सहकारी ठगी, संगठित अपराध र सम्पत्ति शुद्धिकरण मुद्दामा कुल एक अर्ब ४३ करोड ८६ लाख २ हजार एक सय ३५ रुपैयाँ बिगो मागदावी गरिएको छ। सुप्रिम बचत तथा ऋण सहकारी संस्थामा एक हजार ९ सय ३ तीन जना बचतकर्ता छन् भने एक हजार ८ सय ७२ जनाले कुल ४२ जनाविरुद्ध इलाका प्रहरी कार्यालय बुटवलमा जाहेरी दर्ता गराएका हुन्। लामिछाने पोखराको सूर्यदर्शन सहकारी र काठमाडौंको कालिमाटीस्थित स्वर्णलक्ष्मी सहकारीको रकम ठगीको अभियोगमा धरौटी बुझाएर रिहा भएका छन्। कास्की जिल्ला अदालतमा ६५ लाख र काठमाडौं जिल्ला अदालतमा ६० लाख धरौटीमा लामिछाने थुनामुक्त भएका हुन्।"
पर्सामा ६ महिनामै सशस्त्र प्रहरीद्वारा २१ करोड बढीको तस्करीको सामान बरामद,वीरगन्ज : पर्सामा सशस्त्र प्रहरीले ६ महिनामा २१ करोडभन्दा बढी मूल्यका सामान नियन्त्रणमा लिएर वीरगन्ज भन्सार कार्यालय र राजश्व अनुसन्धान कार्यालयमा बुझाएको छ। चालु आर्थिक वर्षको साउनदेखि पुससम्म भारतबाट भन्सार राजश्व छलेर पर्साको वीरगन्जसहितका नाका हुँदै भित्र्याइएका २१ करोड २८ लाख २६ हजार ५ सय २२ रुपैयाँ मूल्यका सामान नियन्त्रणमा लिइएको सशस्त्र प्रहरी बल नेपाल नम्बर १३ गण हेडक्वार्टर पर्साका सूचना अधिकारी सशस्त्र प्रहरी नायब उपरीक्षक नरेन्द्र सिंह धामीले जानकारी दिए। नियन्त्रणमा लिइएका ती सामान आवश्यक अनुसन्धान तथा कारबाहीका लागि वीरगन्ज भन्सार कार्यालय र बाराको पथलैयास्थित राजश्व अनुसन्धान कार्यालयमा बुझाइएको उनले बताए। पछिल्लो ६ महिनामा वीरगन्ज भन्सार कार्यालयमा १६ करोड ४७ लाख ४१ हजार १ सय ७५ रुपैयाँ बराबरको र ४ करोड ६० लाख ८५ हजार ३४७ रुपैयाँ मूल्य बराबरको सामान राजश्व अनुसन्धान कार्यालय पथलैयामा बुझाइएको धामीले जानकारी दिए। पर्सामा सशस्त्र प्रहरीले गत आर्थिक वर्ष २०८०८१ मा (१२ महिनामा) भने पर्साका विभिन्न स्थानबाट राजश्व छली गरेर भित्र्याइएका १४ करोड ५९ लाख ७२ हजार ८६७ रुपैयाँ मूल्य बराबरको सामान बरामद गरेर भन्सार र राजश्व अनुसन्धान कार्यालयमा बुझाएको थियो। गत आर्थिक वर्षको तुलनामा चालू आर्थिक वर्षको ६ महिनामै ६ करोड ६८ लाख ५३ हजार ६५५ रुपैयाँ बढी मूल्यको सामान बरामद गरिएको पनि उनले बताए।
