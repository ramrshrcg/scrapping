शीर्षक,विवरण
कर्खा गायक लालबहादुर गन्धर्वको निधन,"गोरखा : लोकप्रिय कर्खा गायक लालबहादुर गन्धर्वको निधन भएको छ। भीमसेनथापा गाउँपालिका१ घ्याम्पेशाल निवासी उनको ८० वर्षको उमेरमा बिहीबार निधन भएको स्थानीय भीसेनकाजी बानियाँले जानकारी दिए। क्यान्सरबाट ग्रस्त उनको दिउसो तीन बजे आफ्नै निवासमा निधन भएको उनले बताए। नौ वर्षकै कलिलो उमेरदेखि सारंगी बजाउने पुख्यौली पेशा अपनाउँदै आएका उनले जीवनको अन्तिम क्षणसम्म पनि सारंगी बजाउँदै आएका थिए। २० बर्षको कलिलो उमेरमा उनी भूमि सुधारको कर्खा गएर तत्कालीन राजा महेन्द्रको रोजाइमा परेका थिए। २०२२ सालमा खरबारीको छेउ बोलको गीत रेकर्ड गराई २०२७ सालसम्म रेडियो नेपालमा जागिरेका रुपमा सेवा गरेका थिए। उनले पृथ्वीनारायण शाहको नेपाल एकीकरणसम्बन्धी कर्खा, ९० सालको भूकम्पको कर्खा, जंगबहादुर राणाको र चन्द्र शम्शेरको बेलायत भ्रमणको सवाई गाएर नेपाली लोकगीत संगीत क्षेत्रलाई योगदान दिएका छन्। त्यस्तै डाँफे र मुरलीको कर्खा, तेञ्जिङ शेर्पाको कर्खा, राष्ट्रिय झण्डाको सवाई, कुमालेको, अल्छीको कर्खा, बेहुली माग्ने गीत, गोरखनाथको मंगल, विश्वयुद्धको सवाई आदि गाएर नेपाली लोकगीतको भण्डार भरेका थिए। लोकगीत, संगीतका क्षेत्रमा लाग्दा राजा महेन्द्रदेखि धर्मराज थापा, माधवप्रसाद घिमिरे र पछिल्लो छिमलका अमृत गुरुङसम्म उनको संगत भएको थियो। पारिवारिक समस्याका कारण उनले छँदाखाँदाको रेडियो नेपाल र प्रज्ञा प्रतिष्ठानको छाडेर गोरखाको घ्याम्पेसालस्थित घरमा आई नौ भाई छोरा र १ छोरीलाई लालनपालन गर्न थाले। साँझ बिहान सारंगी बजाउँदै घ्याम्पेसाल बजार र आसपासका गाउँ बस्तीमा चाहारेर पुर्ख्यौली पेशालाई निरन्तरता दिएका थिए।"
पर्सामा एचपीभी खोप अभियानमा खटिएका स्वास्थ्यकर्मीलाई हातपात गर्ने दुईजना पक्राउ,"वीरगन्ज : पर्सामा जारी महिलाको पाठेघरको मुखको क्यान्सरविरुद्धको एचपीभी खोप अभियानमा खटिएका स्वास्थ्यकर्मीलाई गालीगलौज र हातपात गर्ने दुई जनालाई प्रहरीले नियन्त्रणमा लिएको छ। पक्राउ पर्नेहरूमा पर्साको पोखरिया नगरपालिका१ बनकटवाका ३५ वर्षीय प्रमोद पटेल र अर्का युवक मन्जय गिरी रहेका छन्। उनीहरूलाई इलाका प्रहरी कार्यालय पोखरियाको हिरासतमा राखिएको छ। माघ २२ देखि पर्सामा पनि जारी एचपीभी खोप अभियान अन्तर्गत पोखरिया१ बनकटवास्थित आधारभूत स्वास्थ्य केन्द्रमा स्थापना गरिएको खोप केन्द्रमा बिहीबार पुगेका पटेलले कक्षा ३ मा पढ्ने आफ्नी छोरीलाई उक्त खोप लगाउन दबाब दिएका थिए। तर खोप केन्द्रका इन्चार्जसमेत रहेका अहेब शोशील कुमार महतोले अभियान अन्तर्गत कक्षा ६ देखि कक्षा १० सम्मका बालिका र किशोरीलाई मात्र एचपीभी खोप लगाइने भएकाले पटेलककी छोरी उक्त लक्षित उमेर समूहमा नपर्ने भन्दै खोप लगाउन अस्वीकार गरेका थिए। त्यही निहुँमा पटेल र गिरीले अहेब महतो र वडा कार्यालयका सचिवलाई गाली गलौज गर्दै हातपात गरेको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए। खोप केन्द्रमा खटिएका स्वास्थ्यकर्मी र वडा सचिवमाथि हातपात भएपछि प्रहरीलाई खबर गरिएको र प्रहरीले पटेल र गिरी दुवैलाई नियन्त्रणमा लिएर प्रहरी कार्यालयमा लगेको ठाकुरले जानकारी गराए। स्वास्थ्यकर्मी र वडा सचिवमाथि हातपात गर्ने दुबै जनालाई नेपालको प्रचलित कानुन अनुसार कारबाही हुनुपर्ने आफूहरूको माग रहेको ठाकुरले बताए। हातपात गर्नेहरूलाई कारबाही नगरिए खोप अभियानमा खटिएका स्वास्थ्यकर्मीहरूको मनोबल खस्किने भन्दै उनले यसले खोप अभियानमै असर पनि पर्न सक्ने बताए। ठाकुरले भने,यदि दोषीहरूलाई कानुनअनुसार कारबाही भएन भने स्वास्थ्य कार्यालयले खोप अभियानमा असहयोग गर्ने व्यक्ति वा निकायविरुद्ध कारबाहीका लागि माथिल्लो निकायमा पत्राचार गर्छ। यता जिल्ला प्रहरी कार्यालय पर्साका प्रवक्ता प्रहरी नायब उपरीक्षक किशोर लम्सालले भने आरोपित दुवै व्यक्तिलाई इलाका प्रहरी कार्यालय पोखरियाको हिरासतमा राखेर अनुसन्धान भइरहेको बताए। पीडित पक्षले लिखित जाहरी दिएपछि जाहेरीमा उल्लेख कसुर अनुसार नेपालको प्रचलित कानुन बमोजिमको मुद्दा दर्ता गरेर आवश्यक प्रक्रिया अगाडि बढाइने लम्सालले बताए।"
ज्योति विकास बैंकको स्वतन्त्र सञ्चालकमा रेग्मी नियुक्त,"काठमाडौं : ज्योति विकास बैंक लिमिटेडको स्वतन्त्र सञ्चालकमा रेशमराज रेग्मी नियुक्त भएका छन्। बैंकको बुधबार बसेको सञ्चालक समितिको ५०९ औँ बैठकले माघ २३ गतेदेखि नै स्वतन्त्र सञ्चालकमा रेग्मीलाई नियुक्त गरेको हो। वरिष्ठ अधिवत्ता रेग्मीको नेपाल राष्ट्र बैंकमा करिब २५ वर्ष विभिन्न कार्यक्षेत्रमा कार्य अनुभव पनि छ। कानुन विषयमा स्नातकोत्तर गरेका रेग्मीले नेपाल सरकार अन्तर्गत विभिन्न क्षेत्रमा पनि कानुनी सल्लाहकारका रूपमा योगदान दिँदै आएका छन्। उनी अध्यापकको रूपमा पनि विभिन्न शैक्षिक संस्थाहरूमा आवद्ध छन्। नेपाल मध्यस्थता परिषदको आजीवन सदस्य रहेका रेग्मीले संस्थागत सुशासन, एएमएल तथा समग्र बैंकिङ क्षेत्रको विषयमा विशेषज्ञता हासिल गरेका छन्। सञ्चालक रेग्मीले बैंकिङ कानून तथा संस्थागत सुशासन सम्बन्धी पुस्तक प्रकाशित गर्नुका साथै विभिन्न रिसर्च पेपरहरू एवम् जर्नलहरूमा आलेख प्रकाशित गरेका छन्। उनको लामो कार्य अनुभव तथा विषयगत कुशलता र दक्षताले यस बैंकलाई थप सबल तथा सफलता उन्मुख मार्गदर्शन प्रदान गर्ने विश्वास रहेको बैंकद्वारा जारी विज्ञप्तिमा उल्लेख छ।"
ओलम्पिक कमिटिको निर्वाचनमा सहभागी हुने संस्थालाई राखेपले स्पष्टीकरण सोध्ने,"काठमाडौं : राष्ट्रिय खेलकुद परिषद्ले अदालतको आदेश विपरीत नेपाल ओलम्पिक कमिटिको निर्वाचनमा सहभागी भएका विभिन्न खेल संघसंस्थाहरूलाई स्पष्टीकरण सोध्ने निर्णय गरेको छ। कार्यकारी समितिको बैठकको निर्णय सार्वजनिक गर्न बिहीबार काठमाडौंमा पत्रकार सम्मेलन गर्दै राखेपले अदालतबाट भएको अन्तरिम आदेश कार्यान्वयनको लागि परिषद्बाट भएको निर्देशन विपरीत निर्वाचनमा सहभागी भएका विभिन्न खेल संघसंस्थाहरूलाई स्पष्टीकरण सोध्ने निर्णय गरेको हो। बैठकले ओलम्पिक कमिटिको निर्वाचनमा सहभागी भई तोकिएको समय भित्र स्पष्टीकरण पेस नगरेकाले कराते महासंघलाई ३ दिनभित्र आफ्नो उचित कारणसहित लिखित स्पष्टीकरण सोध्ने निर्णय गरेको छ। त्यस्तै परिषद्ले दिइएको शर्त पालना गर्ने नेपाल राफ्टिङ एण्ड क्यानोइङ संघ, नेपाल बास्केटबल संघ, नेपाल आर्चरी संघ, नेपाल भलिबल संघ, नेपाल स्की संघ, नेपाल जुडो संघ, नेपाल गल्फ संघ र नेपाल बक्सिङ संघलाई सफाइ पेस गर्न ३ दिन समय सीमासहित मौका दिने निर्णय गरेको राखेप सदस्य सचिव टंकलाल घिसिङले जानकारी दिए। त्यस्तै अदालतको आदेश विपरीत विद्युतीय माध्यामबाट निर्वाचन गरेको भनिएको ओलम्पिक कमिटिको कुनै पनि बैठक लगायतका काम कारबाहीहरूमा राष्ट्रिय खेल संघ र महासंघहरूलाई सहभागी नगर्ननगराउन सार्वजनिक रुपमा सूचना जारी गर्ने निर्णय राखेपले गरेको छ। बैठकले नेपाल ओलम्पिक कमिटीको बैंक खाता रोक्का, वैदेशिक सहभागिता एवं अन्य कार्यक्रममा सहभागितामा रोक्का र भौतिक सम्पत्तिको अनाधिकृतरूपमा उपयोगमा रोक्काको लागि सम्बन्धित नियामक निकायहरूमा पत्राचार गर्ने निर्णय गरेको छ।"
कालीकोटमा ६० भेडा जलेर नष्ट,"कालीकोट : भेडीगोठमा आगलागी हुँदा ६० भेडा जलेर नष्ट भएका छन्। जिल्लाको तिलागुफा नगरपालिका१० को सेरिमा आगलागी हुँदा ६० भेडा जलेर नष्ट भएका हुन्। तिलागुफा नगरपालिका१० रानाबाडा निवासी काले रानाको बुधबार साँझ खाना पकाएर खाइसकेपछि राती ११ बजेतिर आगो सल्किँदा आगलागी भएको तिलागुफा नगरपालिका उपप्रमुख महेन्द्र बहादुर शाहीले बताए। उनले भने, चिसो मौसमका कारण गोठको कुनामा आगो बालेर खाना पकाउने र सोही आगो ननिभाई सुत्दा यस्तो भएको हो। राति सबै सुतेको बेला आगलागी हुँदा गोठमा रहेको अन्य सम्पूर्ण सामान समेत जलेर खरानी भएको छ। आगो नियन्त्रण गर्न नसकेकाले कुनै पनि बस्तुभाउ जोगाउन सकिएन। तत्काल पीडित परिवारलाई नगरसरकारको तर्फबाट राहत उपलब्ध गराउँछौँ।"
झापामा मोटरसाइकल दुर्घटनामा परी युवकको मृत्यु,झापा : झापामा मोटरसाइकल दुर्घटनामा परी युवकको मृत्यु भएको छ। जिल्ला प्रहरी कार्यालय झापाका अनुसार बिहीबार दिउँसो १२ बजे कनकाई नगरपालिका१ स्थित विमल चौतारामा दुर्गापुरखुदुनाबारी जाने भित्री सडक खण्डमा दुर्गापुरबाट खुदुनाबारी तर्फ जाँदै गरेको मे १० प २६२४ नम्बरको मोटरसाइकल आफै अनियन्त्रित भई दुर्घटना भएको थियो। दुर्घटनामा परी मोटरसाइकल चालक बिर्तामोड नगरपालिका५ का अन्दाजी २८ वर्षीय सिद्धार्थ साह र मोटरसाइकलको पछाडि सवार सोही ठाउँका २४ वर्षीय सुमित साह घाइते भएका थिए। घाइतेहरू तत्काल उपचारका लागि बीएण्डसी अस्पताल बिर्तामोड पठाएकोमा सुमितको सोही अस्पतालमा उपचारका क्रममा साँझ ७ बजे मृत्यु भएको प्रहरीले जनाएको छ। घटनाको बारेमा थप अनुसन्धान भइरहेको जनाइएको छ।
छैटौं जनकपुर साहित्य महोत्सव सुरु,"जनकपुरधाम : छैटौं जनकपुर साहित्य महोत्सव बिहीबारदेखि जनकपुरमा सुरु भएको छ। धरातल, संस्कृति र संस्कारको उत्सव थिममा आयोजित तीन दिवसीय सम्मेलन स्थानीय राम मन्दिरको प्रांगणमा सुरु भएको हो। नव मिथिला फाउन्डेसनद्वारा पछिल्लो समय साहित्य, संस्कृति र इतिहासका विषयहरूलाई र समाजका जल्दोबल्दो विषय वस्तुहरूलाई समेटेर बृहत् छलफल चलाउने उद्देश्यले जनकपुर साहित्य महोत्सव आयोजना हुँदै आएको छ। सम्मेलनमा विविध सत्रहरूमा गहन छलफल, बहस र समालोचनाहरू हुनेछ। सम्मेलनको उद्घाटन मधेस प्रदेशका मुख्यमन्त्री सतिश सिंह र जनकपुरका वरिष्ठ साहित्यकारहरूले संयुक्त रूपमा गरेका थिए। फाउन्डेसनका अध्यक्ष अमितकुमार साहको अध्यक्षतामा सुरु भएको महोत्सवमा साहित्य, शिक्षा, अर्थतन्त्र, सुशासन, पर्यटन, खेलकुद, नीति निर्माण र सम्पदाजस्ता विषयहरूमा छलफल हुनेछ। महोत्सवको उद्घाटन सत्रमा फाउन्डेसनका संस्थापक अध्यक्ष स्व अमित झाको नाउँमा स्थापित १ लाख २५ हजार राशिको अमित झा स्मृति साहित्य संगीत पुरस्कारबाट नेपालका प्रसिद्ध लोकगायक स्व गुरुदेव कामतको स्मृतिमा उनको श्रीमती सबुरबती कामत र छोरा ज्ञानेन्द्र कामतलाई संयुक्त रूपमा प्रदान गरिएको हो। त्यसैगरी पछिल्लो एक वर्षदेखि क्यान्सर रोगबाट पीडित भई उपचारार्थ रहेका मिथिलाञ्चल क्षेत्रका प्रसिद्ध साहित्यकार तथा गीतकार अशोक दत्तलाई समेत फाउन्डेसनको तर्फबाट ५१ हजार राशि सहयोगस्वरूप प्रदान गरिएको हो। महोत्सवको तीनै दिन सांगीतिक प्रस्तुतिहरू, कवितावाचन सत्र र वक्तृत्वकला प्रतियोगितासमेत आयोजना गरिएको हो। महोत्सवमा विभिन्न १४ वटा छलफल सत्रहरू सञ्चालन हुनेछ। साथै तीनवटा एकल प्रवचनको कार्यक्रम राखिएको फाउन्डेसनका उपाध्यक्ष आदित्य नेपालले बताएका छन्। महोत्सवका छलफलका विषयहरूमा जनकपुरधामका चुनौती र अवसरहरू, डिजिटल युगमा पठन संस्कृति, क्रिकेट : समस्या, समाधान र सम्भावना, मधेस महिमा : उत्सवको व्यवसायीकरण, पढाइ, सिकाइ र वैज्ञानिक सोच, नेपालको परराष्ट्र नीति र सिमाञ्चलजस्ता शीर्षकहरूमा गहन छलफल चलाइनेछ। महोत्सवमा नेपाल विद्युत् प्राधिकरणका महाप्रबन्धक कुलमान घिसिङले उज्यालोको यात्रा, भारतीय लेखक सुबोधचन्द्र भारतीयले सीता र रोटीबेटीको सम्बन्ध तथा खगेन्द्र संग्रौलाले आन्दोलन र साहित्य मा एकल प्रवचन दिनेछन्। महोत्सवमा भूषिता वशिष्ठ, रामअशिष यादव, मञ्चला झा, डा सुरेन्द्र लाभ, दीपकराज जोशी, रानी शर्मा तिवारी, कञ्चन राय, पवित्राबहादुर गौतम, अनिल महासेठ, वर्षा भण्डारी, निशा डाँगी, रहबर अन्सारी, तुलानारायण साह, सुधीर शर्मा, मनीष झा, विप्लव प्रतीक, विभा झा, घनश्याम खड्का, कुलमान घिसिङलगायतका वक्ताहरू रहने छन्।"
सुत्केरीको हेलिकोप्टरमार्फत उद्धार,कालीकोट : पलाँता गाउपालिका७ कि केस्पुरा बमलाई हेलिकोप्टर मार्फत उद्धार गरिएको छ। सुत्केरी हुन नसकेर थला परेकी बमलाई प्रदेश अस्पताल सुर्खेतमा रिफर गरिएको डा भिष्मप्रसाद पोखरेलले बताए। व्यथा लागेको दुई दिनसम्म बच्चा जन्माउन नसकेपछि सुर्खेत पठाइएको उनले बताए। स्थानीय रविन्द्र शाहीले पलाँताको वडा नं ७ मा यातायातको सेवा सुविधा नुहुँदा सुत्केरी र जटिल बिरामीले अकालमै ज्यान गुमाउनुपर्ने अवस्था रहेको बताए। गाउँबाट सडकमा पुग्न ४ घण्टा लाग्ने भएकाले बिरामीको ज्यान जाने उनको भनाइ छ।
नवलपुरमा महिलाको शव भेटियो,"नवलपुर : जिल्लाको देवचुली नगरपालिका१ को चितवन राष्ट्रिय निकुञ्ज क्षेत्रमा महिलाको शव भेटिएको छ। जिल्ला प्रहरी कार्यालयका प्रवक्ता डेजी शाहका अनुसार देवचुली१ की ४७ वर्षीया राममाया सोतीको शव भेटिएको हो। उनका श्रीमान् चित्रबहादुर मगरले शवको पहिचान गरिसकेका छन्। बुधबार दिउँसो जंगलमा घाँस काट्न गएकामध्ये अरू दुईजना सकुशल र एक जना घाइते अवस्थामा फर्किए पनि सोती नभेटिएपछि उनको खोजतलास गर्दा बिहीबार दिउँसो निकुञ्ज अन्तर्गत बाघ टापु भन्ने स्थानमा शव भेटिएको शाहले बताए। बुधबार घाँस काट्न गएकी सोही स्थानकी कुमारी आलेलाई गैँडाले आक्रमण गरेको थियो। उनको अहिले भरतपुर अस्पतालमा उपचार भइरहेको छ। बिहीबार शव भेटिएकी सोतीको शरीरको बाहिरी भागमा चोटपटक नदेखिएको र थप अनुसन्धान भइरहेको शाहले बताए। हिजोसँगै गएको एकजनालाई गैँडाले आक्रमण गरेर घाइते बनाएको छ, सोतीको पनि गैँडाको आक्रमणबाट नै मृत्यु भएको हो की भन्ने आशंका गर्न सकिन्छ, तर पोस्टमार्टम नगरी भन्न सकिँदैन, शाहले भने।"
"अमेरिकामा ट्रम्प नीतिले आप्रवासीहरू मारमा, थप तीन नेपाली निष्कासित","काठमाडौं : अमेरिकी राष्ट्रपति डोनाल्ड ट्रम्पले आप्रवासनसम्बन्धी नयाँ कार्यदेश जारी गरेपछि नेपालीहरू मारमा परेमा छन्। अमेरिकामा रहेका नेपाली विद्यार्थीहरू बढी मारमा परेका हुन्। 'स्टुडेन्ट भिसा'मा अमेरिका गएका उनीहरूले काम गर्न नपाएपछि चिन्तित बनेको त्यहाँका नेपालीहरूले बताएका छन्। अमेरिकी अध्यागमन तथा भन्सार प्रवर्तन (आइसीई)ले धरपकड गर्न थालेपछि नेपाली विद्यार्थीहरू काममा जान डराएको त्यहाँका नेपालीहरूको भनाइ छ। लुकिछिपी त्यहाँको कानुनले तोकेको भन्दा बढी समय काम गर्ने नेपालीहरू बढी मारमा परेका हुन्। 'पढाइसँगै काम पनि गर्ने उद्देश्यले नेपालीहरू अमेरिका आउँछन्। बाँच्नका लागि भए पनि कानुनले तोकेको भन्दा बढी समय उनीहरू काम गर्न बाध्य छन्। तर, ट्रम्पको नयाँ नीतिले आप्रवासीहरूमाथि ठूलो धरपकड गरिएको छ। त्यही त्रासले नेपालीहरू चिन्तित बनेका हुन्। उनीहरू काममा समेत जान डराइरहेका छन्,' सिकागोमा अध्ययनरत एक नेपालीले अन्नपूर्णपोस्ट्सँग भने। हालैमात्र टेक्सासको एक ग्यास स्टेशनमा आइसीईले छापा मारी नेपाली विद्यार्थीहरूलाई नियन्त्रणमा लिइएको थियो। गैरकानुनी तरिकाले काम गर्ने केही नेपाली विद्यार्थीहरूलाई आइसीईले नियन्त्रणमा लिएको त्यहाँका नेपालीहरूले बताएका छन्। यतिमात्र होइन, गैरकानुनी तरिकाले अमेरिका बस्दै आएका नेपालीहरू निष्कासित हुने क्रम पनि जारी छ। पछिल्लो महिना दिनमै १० जनाभन्दा बढी नेपालीलाई अमेरिकी अध्यागमनले निष्कासन गरेको छ। दुई दिनअघि मात्रै अमेरिकाले थप तीन जना नेपालीलाई निष्कासन गरेको स्रोतले बताएको छ। गैरकानुनी तरिकाले अमेरिका प्रवेश गरेका उनीहरूलाई अमेरिकी अध्यागमनले निष्कासन गरेको हो। निष्कासनमा पर्नेमा मानबहादुर राई, ईश्वर गिरी र अन्जन धमला रहेका छन्। राईलाई कतार एयरलायन्सको जहाजबाट नेपाल फर्काइएको हो भने गिरी र धमलालाई एयर इन्डियाको जहाजबाट भारत हुँदै काठमाडौं पठाइएको स्रोतले बताएको छ। यसअघि अमेरिकाले गोपाल ठकुरी, राजकुमार रोका, राहुल थापा क्षेत्री, यमप्रसाद तिवारी, घनश्याम खत्री, भुपाल विक, शेर शाङ्बु शेर्पा, सारुन श्रेष्ठलगायतलाई निष्कासन गरेको थियो। राष्ट्रपति ट्रम्पले जनवरी २० मा सपथ लिएसँगै अमेरिकाको आप्रवासन नीतिमा कडाइ गरेका छन्। गैरकानुनी तरिकाबाट बसिरहेका आप्रवासीहरूलाई ट्रम्प प्रशासनले धमाधम पक्राउ गरी निष्कासन गरिरहेको छ। अफ्रिकीलगायत कतिपय देशका नागरिकहरूलाई अमेरिकी सेनाको जहाजाटै फिर्ता पठाइएको छ। दुई दिनअघि अमेरिकी सेनाको जहाजले १०४ जना भारतीयलाई निष्कासन गरी पञ्जाब ल्याइपुर्याएको थियो। हालैमात्र प्रकाशित एक रिपोर्टअनुसार अमेरिकी अदालतले १ हजार ३ सय ६५ जना नेपालीहरूलाई देश छोड्न आदेश दिएको छ। नेपालको टीपीएस नवीकरण नभए उक्त संख्या ३ हजार पुग्ने अनुमान गरिएको छ।"
"बजेटको आकार घट्यो, १६ खर्ब ९३ अर्ब मात्र खर्च हुने अनुमान","काठमाडौं : सरकारले चालू आर्थिक वर्ष २०८१८२ को बजेटको अर्धवार्षिक समीक्षामार्फत आय व्ययको अनुमान घटाएको छ। उपप्रधानमन्त्री तथा अर्थमन्त्री विष्णुप्रसाद पौडेलले आज संसदमा बजेट समीक्षा प्रस्तुत गर्दै बजेटको आकार घटाएका हुन्। चालु आर्थिक वर्षमा १८ खर्ब ६० अर्ब ३० करोड ३० लाख खर्च हुने अनुमान गरिएकामा अर्धवार्षिक समीक्षामार्फत १६ खर्ब ९२ अर्ब ७३ करोड ३५ लाख खर्च हुने संशोधित अनुमान छ। यो रकम सुरू विनियोजनको ९० दशमलव ९९ प्रतिशत हो। चालुतर्फ १० खर्ब २९ अर्ब ३० करोड अर्थात् विनियोजनको ९० दशमलव २४ प्रतिशत, पुँजीगततर्फ रू दुई खर्ब ९९ अर्ब ५० करोड ९ लाख अर्थात विनियोजनको ८५ प्रतिशत र वित्तीय व्यवस्थातर्फ तीन खर्ब ६३ अर्ब ९३ करोड २६ लाख अर्थात् विनियोजनको ९९ दशमलव ०९ प्रतिशत खर्च हुने अनुमान छ। चालु वर्षको अन्त्यसम्ममा नेपाल सरकारको स्रोतबाट (राजस्व र आन्तरिक ऋण) १४ खर्ब ७५ अर्ब २६ करोड ८२ लाख, वैदेशिक अनुदानतर्फ रू ३६ अर्ब ६२ करोड ८६ लाख र वैदेशिक ऋणतर्फ एक खर्ब ८० अर्ब ८३ करोड ६७ लाख खर्च हुने संशोधित अनुमान रहेको छ। अर्थमन्त्री पौडेलका अनुसार अर्धवार्षिक समीक्षा अवधिमा प्रदेशलाई३४ अर्ब ८९ करोड २२ लाख र स्थानीय तहलाई रू एक खर्ब ५० अर्ब २६ करोड ८ लाख वित्तीय हस्तान्तरण भएको छ। चालु आर्थिक वर्षमा विनियोजन भएको बजेटमध्ये समीक्षा अवधिमा प्रदेशतर्फ ३६ दशमलव १७ प्रतिशत र स्थानीय तहमा ४८ दशमलव १० प्रतिशत हस्तान्तरण भएको छ । समीक्षा अवधिमा प्रदेश र स्थानीय तहमा गरी कूल अनुदानको ४५ दशमलव २८ प्रतिशत हस्तान्तरण भएको छ। अर्थ मन्त्रालयकाअनुसार यो अवधिमा मूल्य अभिवृद्धि कर र आन्तरिक उत्पादनबाट सङ्कलन हुने अन्तःशुल्क रकममध्ये प्रदेश र स्थानीय तहलाई सूत्र अनुसार (१५ प्रतिशतले हुने) ३२ अर्ब २७ करोड ९० लाखका दरले जम्मा ६४ अर्ब ५५ करोड ८० लाख बाँडफाँट गरि पठाइएको छ। जुन गत वर्षको तुलनामा १४ दशमलव १७ प्रतिशतले बढी हो। अर्धवार्षिक समीक्षामार्फत बजेट कार्यान्वयन र स्रोत व्यवस्थापनमा गर्नुपर्ने सुधार पनि सरकारले औँल्याएको छ। जसअन्तर्गत सबै सरकारी कार्यालय, नियामक निकाय र सार्वजनिक संस्थानमा नयाँ संगठन संरचना र दरबन्दी सिर्जना नगर्ने, खर्चको मापदण्ड बनाई चालु खर्चमा मितव्ययिता कायम गर्नेलगायत विषय रहेका छन्। स्रोतमा परेको चापलाई दृष्टिगत गरी अनिवार्य दायित्वबाहेक चालु खर्चतर्फ विनियोजित नेपाल सरकारको स्रोततर्फको रकममध्ये हालसम्म खर्च भई बाँकी रहेको रकमको २५ प्रतिशत रोक्का राख्ने निर्णय पनि सरकारले गरेको छ। जग्गा प्राप्ति र मुआब्जा वितरण, वन क्षेत्र उपयोगको स्वीकृति लगायतका तयारी पूरा गरेर मात्र पूर्वाधार निर्माणसँग सम्बन्धित आयोजना कार्यान्वयनका लागि खरिद प्रक्रियामा लैजाने, राष्ट्रिय गौरवका आयोजना र राष्ट्रिय महत्वका प्राथमिकता प्राप्त आयोजना कार्यान्वयनमा स्रोतको अभाव हुन नदिने व्यवस्था मिलाउनेलगायत विषय रहेका छन्।"
दुई वर्षदेखि फरार अभियुक्त पक्राउ,नुवाकोट : अदालतले दोषी ठहर गरी फैसला गरेदेखि नै फरार रहेका नुवाकोटको शिवपुरीका युवकलाई प्रहरीले पक्राउ गरेको छ। पक्राउ पर्नेमा नुवाकोटको शिवपुरी गाउँपालिका छापका २५ वर्षीय रमेश तामाङ रहेका छन्। नुवाकोट जिल्ला अदालतले गत २०७८ फागुन २ गतेको फैसलाले डाँकाचोरी मुद्दामा दोषी ठहर गरी २ महिना १८ दिन कैद तथा पाँच हजार रुपैयाँ जरिवानाको सजाय तोकेको थियो। त्यसपश्चात उनी फरार रहेका थिए। फरार तामाङलाई प्रहरी टोलीले खोजतलास गर्ने क्रममा नुवाकोटकै विदुर नगरपालिका२ बाट पक्राउ गरी आवश्यक कारबाहीका लागि नुवाकोट जिल्ला अदालतमा बुझाइएको प्रहरी उपरीक्षक दुर्गाराज रेग्मीले बताए।
'प्रचण्डको अभिव्यक्ति तथ्यमा भन्दा कुण्ठामा आधारित छ',काठमाडौं : नेकपा एमाले सांसद रघुजी पन्तले तथ्यका आधारमा सरकारको विरोध गर्न प्रतिपक्षीलाई सुझाव दिए। उनले संसदमा प्रचण्डले दिएको अभिव्यक्ति तथ्यमा भन्दा कुण्ठामा आधारित रहेको जिकिर गरे। सत्य र तथ्यका साथै जनताको आकांक्षामा माओवादी पार्टी देखा पर्न नसकेको उनले बताए। उनले सरकारले ल्याएको अध्यादेशमा विरोध गर्नुपर्ने कुनै कारण नरहेको धारणा राखे। त्यस्तै नेपाली कांग्रेसका सांसद प्रकाशशरण महतले वर्तमान सरकारले जनताको अपेक्षा पूरा गर्न सक्नुपर्ने बताएका छन्। बिहीबार प्रतिनिधिसभाको विशेष समयमा बोल्दै महतले ठूला दल मिलेर बनेको सरकारप्रति जनताको धेरै आशा रहेको भन्दै जनताको आशा पूरा गर्न खरो रूपमा उत्रनुपर्ने बताए। पार्टीभन्दा माथि उठेर सरकारले काम गर्न सक्नुपर्ने उनले बताए। उनले पदबाट बाहिर निस्केपछि प्रचण्डले सदनमा आक्रोश व्यक्त गरेका टिप्पणी गरे। एकदलीय व्यवस्था स्थापित गर्न माओवादीले युद्ध लडेको भन्दै उनले सबैको पहलका कारण माओवादी बहुदलीय व्यवस्थामा आएको जिकिर गरे। उनले लगानी बढाउनका लागि नै सरकारले अध्यादेश ल्याएकाले सबै एकमत हुनुपर्ने धारणा राखे।
सरकारले अपराधी धुने 'डिटर्जेन्ट' बनाइरहेको छ : प्रचण्ड,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले आफ्नो नेतृत्वको सरकारले सुरु गरेका भ्रष्टाचारका विभिन्न काण्डको छानविन अवरुद्ध पारेकोमा आपत्ति जनाएका छन्। प्रतिनिधिसभाको आज बैठकलाई सम्बोधन गर्दै उनले आपत्ति जनाएका हुन्। अहिलेका प्रधानमन्त्रीले सार्वजनिक कार्यक्रममै ढुक्कले भनिरहनुभएको छ, प्रचण्ड र रविवाला सरकारले हामीलाई थुन्न खोजेपछि यो सरकार बनाउन पर्यो। मेरो नेतृत्वको सरकार ढलेसँगै जनता प्रष्ट थियो, अब खोजिने छैन, त्रिभुवन विश्वविद्यालयको जग्गा, उनले भने, अब रोकिने छ, ललिता निवासको विस्तृत अनुसन्धान र जग्गा फिर्तीको प्रक्रिया। अब अवरुद्ध हुनेछ, भुटानी शरणार्थी प्रकरणको निष्पक्ष अनुसन्धान। अब खोजिनेछैनन्, अतिक्रमण गरिएका सरकारी जमिन। अब सामसुम हुनेछ, भुटानी शरणार्थी प्रकरण। त्यही भयो। त्यही बिन्दुबाट जनतामा कांग्रेस एमाले गठबन्धनप्रति मोहभंग पनि सुरु भयो। पछिल्ला सात महिनामा सरकारले जनताको केही पनि आवाज नसुनेको उल्लेख गर्दै उले आज जनता पनि सरकारलाई नसुन्ने ठाउँमा पुगेको बताए। सरकारले पछिल्ला सात महिनामा जनताको मनमा बस्ने एउटै काम गरेन तर जनताको मन बिझाउने सयौं काम गर्यो। अहिले त्यता विस्तृतमा जाने समय छैन। मेरो नेतृत्वको सरकारले भिआइपी कल्चर भत्काउँदै सुशासन र लोकतन्त्रको सर्भिसिङ सुरु गरेको थियो, उनले भने। सरकारी जग्गा हिनामिनाका काण्डहरूको छानविन कहाँ पुग्यो भन्ने प्रश्न गर्दै उनले थपे, 'अनाथ केटाकेटीका जमिनको समेत भ्रष्टाचारमाथि कारबाही कहाँ पुग्यो? म दिन्छु उत्तर। मिलाइयो। चोख्याइयो। जोगाइयो। म सोध्छु, स्पिनिङ मिलको आइपिओमा नक्कली अडिटको काण्ड के भयो? उत्तर मै दिन्छु, धितोपत्र बोर्डमैं मिलाइयो। तत्कालीन सेन्चुरी बैंकको अर्बौं क्रृणको दुरुपयोगको छानविन के भयो? सामसुम पारियो। नक्कली भुटानी शरणार्थी काण्डमा बेचन झाको बयान के भयो? पूरै नक्कली शरणार्थी काण्ड अब बेचन झामै सीमित भयो। बाँसबारी छालाजुत्ता कारखाना जग्गाको काण्ड के भयो? त्यो पनि मिलाइयो, चोख्याइयो, जोगाइयो। सत्तापक्षका सांसदहरूलाई दुःख नमान्न आग्रह गर्दै अध्यक्ष प्रचण्डले भने, 'तपाईँहरूको समर्थन र मतलाई यो सरकारले अपराध होइन, अपराधी धुने डिटर्जेन्ट बनाइरहेको छ। अपराधीलाई चोख्याउने सुनपानी बनाइरहेको छ। अब विचौलियाका आँखा गएका छन् धितोपत्र बोर्डमा। ऐनले नै कल्पना नगरेको निर्देशिका तयार पारेर सरकार नयाँ स्टक एक्सचेन्जको लाइसेन्स दिने चोर बाटो खोज्दै छ। दूरसञ्चार फ्रिक्वेन्सीजस्तै नयाँ स्कटक एक्सचेन्जको लाइसेन्सलाई पनि राज्यले आफ्नो सम्पत्ति मान्ने वातावरण बनाउनुपर्ने उल्लेख गर्दै उनले दिनुपर्ने भए कमिशनबाट होइन, खुला प्रतिष्पिर्धाबाट, अझ रकम बढाबढबाट नयाँ लाइसेन्सको अनुमति दिनुपर्ने र त्यसका लागि अहिलेको अवैध प्रक्रिया रद्द हुनुपर्ने बताए।"
खानेपानीमा जनताको हक स्थापित गर्छुः मन्त्री यादव,"सिन्धुपाल्चोक : गुणस्तरीय खानेपानीको उपभोग गर्न पाउने जनताको मौलिक हकलाई आफूले स्थापित गर्ने खानेपानी मन्त्री प्रदीप यादव बताएका छन्। सिन्धुपाल्चोकको चौतारास्थित जुगल थालखर्क होल्चे खानेपानी मूल उपभोक्ता तथा सरसफाइ समितिद्वारा निर्मित गुणस्तरीय खानेपानी प्रशोधन केन्द्र एवम् नवनिर्मित भवनको उद्घाटन गर्दै मन्त्री यादवले हरेक जनताको घरमा गुणस्तरीय खानेपानी पुर्याउने सरकारको उद्देश्य अनुरूप आफूले काम गरिरहेको बताए। जनताको पानी, सरकारको लगानी भन्ने मूल योजनाको साथ खानेपानी मन्त्रालयले काम गरिरहेको बताउँदै उनले शुद्ध खानेपानीको लागि जनताले पैसा तिनुपर्ने व्यवस्था हटाइने उद्घोष गरे। विश्वकै जलश्रोतको धनी देशका जनताले खानेपानीको उपभोग गर्दा पैसा तिनुपर्ने अवस्था छ, अब म त्यो हुन दिन्न, उनले भने हरेक नेपालीले निःशुल्क रुपमा खानेपानीको उपभोग गर्न पाउनुपर्नेमा मैले जोड दिँदै आएको छु। खानेपानी उपभोग गरेवापत चर्को मूल्य तिर्नु न्यायोचित र वैज्ञानिक नभएको बताउँदै मन्त्री यादवले उपभोक्ताले खानेपानीको उपभोग गरेवापत गर्नुपर्ने ३० प्रतिशत सहलगानी पद्धतिलाई खारेज गरिने बताए। १ वर्ष भित्रमा ५७ प्रतिशत नागरिकलाई शुद्ध खानेपानीको पहुँचमा पुर्याउने लक्ष्य मन्त्रालयले राखेको बताउँदै उनले यस पटकको बजेट ४२ हजार उपभोक्तालाई ध्यानमा राखेर बनाइने बताए। यो पटकको बजेट निर्माण कुनै नेताको व्यक्तिगत मनसाय र धाँधलीले हुँदैन, उपभोक्ताको रायले हुन्छ, मन्त्री यादवले भने शुद्ध खानेपानी उपभोग गर्न पाउने जनताको अधिकारलाई मध्यनजर गर्दै अर्थ मन्त्रालयमा विशेष बजेटको मागसमेत गरेको छु। जनताको सेवा दिन बनेको उपभोक्ता समितिलाई लिने कर खारेज गर्नेबारे संसदमा आवाज उठाएको बताउँदै उनले जनताका खानेपानी समस्या दीर्घकालीन रूपमा समाधान गर्दै शुद्ध र स्वच्छ पानी वितरण गर्नु आफ्नो प्रमुख लक्ष्य र उद्देश्य रहेको स्पष्ट पारे। मन्त्रालय सम्हालेदेखि नै जनताको खानेपानी समस्या समाधानका निम्ति निरन्तर कार्यरत छु, मन्त्री यादवले भने खानेपानी क्षेत्रका समस्याहरू समाधान गर्ने म प्रतिबद्धता व्यक्त गर्दछु। गुणस्तरीय खानेपानी प्रशोधन केन्द्रले चौतारा साँगाचोकगढी नगरपालिका लगायत आसपासका क्षेत्रका नागरिकहरूको जीवनस्तर सुधार गर्ने विश्वास व्यक्त गर्दै उनले सुरक्षित र प्रशोधित खानेपानी उपलब्ध गराएर स्वास्थ्य, सरसफाई एवम् समग्र जीवनस्तरमा गुणात्मक परिवर्तन ल्याउन सकिने बताए। ६ करोड २६ लाख रुपैयाँमा निर्माण गरिएको प्रशोधन केन्द्रबाट २५ लिटर प्रति सेकेण्ड पानी शुद्धीकरण गरी उपभोक्तासम्म पुर्याइने जुगल थालखर्क होल्चे खानेपानी मूल उपभोक्ता तथा सरसफाई समितिका अध्यक्ष सुभाष कर्मचार्यले बताए। हाल समिति अन्तर्गत ५ हजार ५ सय उपभोक्ता रहेको बताउँदै उनले विश्व स्वास्थ्य संगठन (डब्लुएचओ) बाट पानी परीक्षण गरी गुणस्तरीय खानेपानी उपभोक्तालाई वितरण गरिएको बताए। कार्यक्रमको अवसरमा योजना सम्पन्न गर्न सघाउ पुर्याएवापत तत्कालीन जिल्ला खानेपानी तथा सरसफाई डिभिजन कार्यालयका डिभिडन इन्जिनियर अरुण सिंखडा, निर्माण कम्पनी सगरमाथा मालिकादेवी जेभी, जग्गादाता लगायतलाई सम्मान गरिएको थियो।"
प्रधानमन्त्री यसरी प्रस्तुत हुनुभयो कि मानौं नेपाल युरोप छेउछाउ पुगिसक्यो : प्रचण्ड,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले सरकार प्रगतिका तथ्यांकमा होइन मिथ्यांक र आत्मरतिमा रमाइरहेको बताएका छन्। प्रतिनिधिसभाको आज बैठकलाई सम्बोधन गर्दै उनले यसबाट कसैलाई आत्मसन्तोष मिले पनि देशको भलो नहुने टिप्पणी गरे। प्रधानमन्त्रीका रूपमा मैले यो सम्मानित संसदमा एउटा परम्परा सुरु गरेको थिएँ, रिपोर्ट कार्डको परम्परा। तर, अहिले संसदमा रिपोर्ट कार्ड होइन, तथ्य होइन, मिथ्या कल्पना र आत्मरति सुनिन थालेको छ। अस्ति हामीले यो संसदमा सुन्यौं, पछिल्ला नौ वर्षमा बुटवलपाल्पा सडकखण्डमा ४२ पटक सवारी दुर्घटना भएर धेरैको ज्यान गएको समाचार पढेर प्रधानमन्त्रीजीको आङ सिरिङ भयो, उनले भने, 'उहाँ भावुक हुनुभयो, अनि उहाँले संकल्प गरेर स्वस्थानीकै शैलीमा सिद्धबाबा सुरुङमार्ग बनाउनुभयो। २०७९ माघमा काम सुरु भएको र अहिलेसम्म जम्मा ४०१८ प्रतिशतको हाराहारीमा प्रगति भएको सिद्धबाबाको जस पनि ६ महिनाअघिका प्रधानमन्त्रीले लिनुपर्ने? यसले नै भन्दैन र सरकारको प्रस्तुती कति कमजोर छ? नारायणघाट सडक खण्डको पनि प्रगति ५३३ प्रतिशत मात्रै रहेको उल्लेख गर्दै उनले आफैं आफ्नो पीठ थप्थप्याएर आफैले आफूलाई प्रमाणपत्र दिएर आफैंले आफूलाई सफल घोषणा गरेर संसद र जनता झुक्याउने दिन अब नरहेको बताए। नियमित कामका स्वाभाविक प्रगतिलाई सरकारको सफलताको रुपमा रंगरोगन गर्नुभन्दा राष्ट्रका दीर्घकालीन आवश्यकताका बारेमा संसदमा छलफल चलाउनुहोस्, हामी साथ दिन्छौं, उनले भने, 'बनिबनाऊ पूर्वाधारको जस खोसाखोस गर्न छाडेर नयाँ पूर्वाधारका चुनौतीमाथि छलफल सुरु गरौं, हामी सहभागी हुन्छौं। संसदमा मिथ्यांक र आत्मरतिबाट कसैलाई आत्मसन्तोष मिल्ला, तर देशको भलो हुँदैन। सरकारले चालु वर्षको खर्च र राजश्वको लक्ष्य पूरा गर्न नसक्ने स्पष्ट गर्दै उनले यो सरकारी तथ्यांकबाटै पुष्टि हुँदै गएको बताए। छ महिनाअघि २६ प्रतिशतले घटेको व्यापार घाटा यो सरकारको छ महिने अवधिमा ४४ प्रतिशतले बढेर ७ सय २३ अर्ब पुगेको छ। छ महिनाअघि २२२ प्रतिशतले वृद्धि भएको थियो रेमिट्यान्स, उनले भने, अहिले वैदेशिक रोजगारीमा जाने युवाको संख्या बढे पनि रेमिट्यान्स आप्रवाह भने घटेर ४१ प्रतिशत पुगेको छ। यसले देखाउँछ, सरकार अनौपचारिक तथा अवैधानिक माध्यमलाई प्रवर्द्धन गर्दै राष्ट्रिय अर्थतन्त्र कमजोर बनाउने दिशामा अग्रसर छ। 'मैले सरकार छोड्दा मुद्रास्फीति ३५७ प्रतिशत थियो, अहिले बढेर ५४१ प्रतिशत पुगेको छ। खाद्यान्न मूल्यवृद्धि झन् गम्भीर रूपमा २८५२ प्रतिशतले बढेर औसतमा ७६७ प्रतिशत पुगेको छ, जबकि मैले छोड्दा यो दर ४०४ प्रतिशत मात्र थियो। श्रमिक तथा कामदारले आफ्नो ज्यालामा २८५ प्रतिशत मात्र वृद्धि पाएका छन्, तर महँगीको दर झण्डै ३० प्रतिशत पुगेको छ। छ महिनाअघि बैंक तथा वित्तीय संस्थाबाट प्रवाह हुने कर्जा २६ प्रतिशतले वृद्धि भइरहेको थियो, अहिले घटेर १२ प्रतिशतमा सीमित भएको छ। मेरो नेतृत्वमा ३ सय ७७ अर्बले बढेको निक्षेप यो सरकार बनेपछि घटेर २ सय ३९ अर्बले मात्र बढेको छ। प्रधानमन्त्रीजीलाई मेरो प्रश्न छ, यो तथ्यांकले वित्तीय प्रणालीप्रति आम नागरिकको विश्वास घटेको देखाउँछ कि बढेको देखाउँछ?,' उनल भने। समग्र पूँजीगत खर्च जम्मा १६ प्रतिशत मात्रै रहेको उल्लेख गर्दै उनले मन्त्रालयहरूले पुरानो ठेक्काको भुक्तानी र नयाँ आयोजनाको ठेक्का लगाउन नसकेको बताए। भौतिक, शहरी, खानेपानी जस्ता पूर्वाधार निर्माणका मन्त्रालयहरुको प्रगति २० प्रतिशत पनि पुग्न सकेको छैन,' उनले भने, सरकारको गलत नीतिका कारण आन्तरिक तथा बाह्य ऋणको भार बढ्दै गएको छ, जसले भावी पुस्तालाई दीर्घकालीन ऋण र करको भारी बोझ थपेको छ। तर, प्रधानमन्त्री यसरी संसदमा पेश हुनुहुन्छ कि छ महिनामा नेपाल त युरोपकै छेउछाउ पुगिसक्यो ।"
व्यापारिक महोत्सवमा निःशुल्क चस्मा वितरण,"गुलरिया : बर्दियाको मधुवन नगरपालिकामा भइरहेको तेस्रो मधुवन औद्योगिक, व्यापारिक, कृषि, सांस्कृतिक एवम् पर्यटन महोत्सवमा आँखाका बिरामीहरूलाई निःशुल्क चस्मा वितरण गरिएको छ। नेपाल नेत्रज्योति संघ एवम् बर्दिया आँखा अस्पताल मधुवन बर्दियाको महोत्सव भित्र स्टलमा राखिएको आँखा जाँच कार्यक्रम मार्फत आँखाका बिरामीहरूलाई आवश्यक औषधी र चस्मा निःशुल्क रूपमा उपलब्ध गराइएको छ। महोत्सव उद्घाटनसँगै सुरु भएको आँखा जाँच कार्यक्रममा ९ दिनको अवधिमा २ सय ५८ जनाले आँखा जाँच गराएको बर्दिया आँखा अस्पताल मधुवनकी नेत्र सहायक श्रृजना चौधरीले जानकारी दिइन्। हामीले आवश्यकता पर्ने बिरामीहरूलाई निःशुल्क औषधी पनि उपलब्ध गराएका छौं। नाम दर्ताको लागि २५ रुपैयाँ मात्र शुल्क तिर्नु पर्छ। सोही अवधिमा आवश्यक पर्ने बिरामीलाई नजिकको लेखपढ गर्न मिल्ने १ सय ३१ जनालाई पावर सम्बन्धी चस्मा पनि निःशुल्क वितरण गरिएको छ, उनले भनिन्। महोत्सव स्टलमा आँखा जाँचका क्रममा छनौट भएका मोतिविन्दुका बिरामीहरूलाई बर्दिया आँखा अस्पतालमा निःशुल्क शल्यक्रियाको व्यवस्था मिलाइएको छ। नेत्र सहायक चौधरीले थपिन्, आँखा जाँच गर्न आउने ५० वर्ष उमेर पुगेका व्यक्तिहरूलाई महोत्सव स्थल भित्र प्रवेश शुल्कको टिकटमा ५० प्रतिशत छुटको व्यवस्था समेत अस्पतालले प्रबन्ध गरेको छ। मधुवनमा अवस्थित आँखा अस्पतालले सो क्षेत्रमा लामो समयदेखि आँखा उपचारमा उल्लेख्य भूमिका निभाएको छ। अस्पतालले महोत्सव बाहेकका दिनहरूमा पनि निःशुल्क आँखा उपचारसँगै निःशुल्क मोतिविन्दुको शल्यक्रिया गर्दै आएको छ।"
सरकारलाई प्रचण्डको प्रश्न ६ दिनअघि अध्यादेश ल्याएर के चमत्कार गर्नुभयो?,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले सरकारले जारी गरेका अध्यादेशको विरोध गर्दै कार्यपालिकाले नै सबै गर्ने भए व्यवस्थापिका किन चाहियो भनेर प्रश्न गरेका छन्। प्रतिनिधिसभाको बैठकलाई सम्बोधन गर्दै उनले सरकारले संसद अधिवेशनबाट भागेर षड्यन्त्रपूर्ण तरिकाले एकपछि अर्का अध्यादेशहरू ल्याएको भन्दै आपत्ति जनाए। माघ ८ गते संसदको बैठक आव्हान गरिएको छ। तर, जम्मा ६ दिनअघि दर्जनौं ऐन संशोधन गर्ने गरी पाँचपाँचवटा अध्यादेश ल्याइएको । पछिल्ला पैंतीस वर्षमा नेपाली कांग्रेसले बाह्रपटक प्रधानमन्त्री चलाएछ, नेकपा एमालेले सात पटक, अध्यक्ष प्रचण्डले भने, पैंतीस वर्ष शासन गरेपछि आज आएर देशको विकास ६ दिन ढिलो हुने भयो भनेर ल्याउनुभयो त अध्यादेश? उखान छ नि, सौ चुहा खाके बिल्ली हज के लिए चली। तपाईँहरू पनि अब विकासको हाजी हुनुभएको हो? रातारात चोरबाटोबाट अध्यादेश ल्याउनु सरकारको नियत सही नभएको उल्लेख गर्दै उनले थपे, अरु बेला संसदमा दुई तिहाइको घमन्ड सुन्नुपर्ने । बलियो सरकारको अहंकार सुन्नुपर्ने। अनि शासनचाहिँ अध्यादेशहरुबाट चलाउने? यो सार्वभौम संसदको अपमान र अवहेलना हो। यो केवल हामी विपक्षसँग सरकारको डरमात्र होइन, आफूलाई समर्थन गरेका सत्तापक्षका माननीयहरूमाथि समेत सरकारको अविश्वास हो। यी अध्यादेशहरू विकासका लागि हुन्थे भने संसदीय समितिमा रहेका विधेयकमा खुला छलफलसँग सरकार किन डरायो भन्ने प्रश्न गर्दै उनले सोधे, संसदमा विचाराधीन विधेयक फिर्ता समेत नलिई किन ल्याइयो अध्यादेश? सरकार र संसदले चाहँदा फास्ट ट्रयाकबाट विषयगत समिति, प्रतिनिधि सभा र राष्ट्रिय सभाबाट दश दिनमै पनि विधेयक पारित गर्न सकिन्छ जबकि प्रतिस्थापन विधेयकले ६० दिनको लामो प्रकृया पार गर्नुपर्छ। देश र जनताका लागि सोचेको भए तपाईँहरू संसदसँग डराउनुहुने थिएन। स्वार्थसमूहहरुलाई पोस्नुपर्ने भएकैले तपाईँहरूले अध्यादेशको चोरबाटो समाउनुभयो। कार्यपालिकाले नै सबै गर्ने भए किन चाहियो त व्यवस्थापिका?"
"सेयर बजार राताम्मे, दोहोरो अंकले घट्यो नेप्से परिसूचक","काठमाडौं : साताको अन्तिम सेयर कारोबार दिन नेप्से परिसिूचक दोहोरो अंकले घटेर बन्द भएको छ। नेप्से परिसूचक ११६४ अंकले घटेर २६९९८१ विन्दुमा पुगेको छ। अघिल्लो कारोबार दिन नेप्से ४४ अंकले घटेको थियो। सो दिन ८ अर्ब ९५ करोड मूल्य बराबरको सेयर करोबार भएको थियो। आज ३१५ स्क्रिप्सको १ करोड ८६ लाख ८० हजार ३९२ कित्ता सेयर ९ अर्ब २४ करोड ७३ लाख ७५ हजार २८७ रुपैयाँमा खरिदबिक्री भए। दोहोरो अंकले नेप्से ओरालो लाग्दा एउटा मात्रै कम्पनीको सेयर सकारात्मक सर्किट लेभलमा कारोबार भयो। अपर लोहोरे खोला हाइड्रोपावरको सेयर १० प्रतिशतले बढ्यो। दुई कम्पनीको सेयर मूल्यमा भने नकारात्मक सर्किट लाग्यो। उपकार लघुवित्त वित्तीय संस्था र कर्पोरेट डेभलपमेन्ट बैंकको सेयर नकारात्मक सर्किट लेभलमा कारोबार भयो। कारोबार रकमका आधारमा साहास ऊर्जा शीर्षस्थानमा रह्यो। सो कम्पनीको ३१ करोड ३५ लाख मूल्य बराबरको सेयर कारोबार भयो। नेपाल रिइन्स्योरेन्सको २२ करोड,बरुण हाइड्रोपावरको १८ करोड,सानिमा माइ हाइड्रोपावर र नाइटेड मोदी हाइड्रोपावरको १६१६ करोड मूल्य बराबरको सेयर कारोबार भयो। फाइनान्स समूहको उपसूचक बाहेक अन्य समूहको उपसूचक भने नकारात्मक देखिएका छन्। कारोबारमा आएकामध्ये ७४ स्टक्सको मृल्य वृद्धि हुँदा १६० वटाको घट्यो। ९ स्टक्सको मूल्य भने स्थिर रह्यो।"
हनी ट्रयापमा संलग्न भएको आरोपमा युवती पक्राउ,"काठमाडौं : हनी ट्रयापमा संलग्न भएको आरोपमा युवती पक्राउ परेकी छन्। हनी ट्रयाप संलग्न रहको आरोपमा चितवनको रत्ननगर नगरपालिका८ घर भई काठमाडौं महानगरपालिका१३ कुलेश्वर बस्ने २८ वर्षीया अस्मिता आचार्य पक्राउ परेकी हुन्। अस्मिताले आपराधिक लाभ लिने उद्देश्यले इलेक्ट्रिक सामानहरू मर्मत गर्ने व्यक्तिलाई राइस कुकर बनाउने बहानामा पटक पटक मोबाइलमा सम्पर्क गरी माग गरे अनुसारको रकम नदिए जबरजस्ती करणी मुद्दामा फसाई दिन्छु र प्रहरी तथा परिवारमा समेत भनी दिन्छु भनी धाक धम्की, डर त्रास देखाई पीडितसँग रकम असुली गरेको पाइएको काठमाडौं उपत्यका अपराध अनुसन्धान कार्यालयले जनाएको छ। उनलाई काठमाडौं महानगरपालिका१३ कुलेश्वरबाट पक्राउ गरेको हो। उनलाई आपराधिक लाभ (एक्सटर्सन) सम्बन्धी मुद्दामा थप अनुसन्धान तथा कारबाहीका लागि जिल्ला प्रहरी परिसर काठमाडौं पठाइएको छ।"
ककसले गरे रवि लामिछानेविरुद्धको मुद्दामा थुनछेक बहस?,"चितवन :राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेसमेत विरुद्ध चितवन जिल्ला अदालतमा दर्ता भएको सहकारी ठगी मुद्दाको थुनछेक बहस सकिएको छ। जिल्ला अदालत चितवनका न्यायाधीश दयाराम ढकालको इजलासमा बुधबारदेखि सुरू भएको मुद्दाको थुनछेक बहस केहीबेर अघि सकिएको हो। बहस सकिएकाले लामिछानेलाई मुद्दाको पुर्पक्षका लागि कारागार पठाउने वा धरौटीमा रिहा गर्ने वा साधारण तारेखमा छोड्ने भन्ने आदेश आउनेछ। अहिले थुनछेक आदेश तयार भइरहेको अदालत स्रोतले जनाएको छ। सो मुद्दामा बादी नेपाल सरकारका तर्फबाट जिल्ला न्यायाधिवक्ताहरू रवि न्यौपाने,शम्भुकुमार बस्नेत, दशरथ पंगेनी,भोलानाथ निरौला र सहायक जिल्ला न्यायाधिवक्ताहरू बुद्धबहादुर थापा र अमृत सुवेदीले बहस गरेका छन्। यसैगरी जाहेरवालाहरूका तर्फबाट वरिष्ठ अधिवक्ताहरू डा सुरेन्द्र भण्डारी,दिनेश त्रिपाठी र राजकुमार श्रेष्ठ र अधिवक्ताहरू गोपिलाल देवकोटा, रमेश काफ्ले,रामचन्द्र आरसी गौतम र सुनिता अधिकारीलेले बहस गरे। प्रतिवादी रवि लामिछानेका तर्फबाट वरिष्ठ अधिवक्ताहरू शुशिलकुमार पन्त,जगन्नाथ पौडेल, धर्मराज आचार्य र सुरेन्द्रबहादुर थापा तथा अधिवक्ताहरू रामाचन्द्र देवकोटा र डा नारायणदत्त कंडेलले बहस गरका हुन्। साहारा बहुउद्देश्यीय सहकारी ठगी आरोप लागेका लामिछानेविरुद्धको मुद्दामा बुधबार थुनछेक बहस नसकिएपछि उनलाई न्यायिक हिरासतमा पठाइएको थियो। लामिछानेविरुद्ध मंगलबार चितवनको साहारा बहुउद्देश्यीय सहकारीको रकम ठगी कसूरमा अदालतमा मुद्दा दर्ता भएको छ। साहारा बहुउद्देश्यीय सहकारीको रकम अपचलन गरेको आरोपमा लामिछानेसहित थप १५ जनाविरुद्द मुद्दा दायर भएको हो । चितवन जिल्ला अदालतमा मंगलबार पूरक मुद्दा दर्ता गरिएको हो । साहाराको रकम अपचलन र संगठित अपराध कसुरमा कारबाही गर्न माग गर्दै पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्वडीआईजी छविलाल बन्जाडे जोशीसहित १५ जना पुरकसहित मुद्दा दर्ता भएको थियो। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल ,विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठविरुद्ध मुद्दा दर्ता भएको हो । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको हो । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन विपरीतको कसुर कायम गरि अभियोग दर्ता भएको हो । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी १७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशीलगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनी तर्फ ६ वटा कम्पनी बाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जना विरुद्ध पुरक मुद्दा दर्ता गरिएको हो। यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ। सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई, अनन्त बाबु राई, आशिष आनन्द, देवेन्द्र बाबु राई, दिनेश रोका, दिपा न्यौपाने,शिवप्रसाद आचार्य,मनोज गुरुङ,तिर्थराज लामिछाने,शरण विश्वकर्मा,थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जना को पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए। लामिछानेलाई गोर्खा मिडियाको तत्कालीन सेयरधनीरसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की ,रुपन्देही र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्।"
अन्तरजातीय विवाह गरेका सत्यन्द्र र नेहाको सुरक्षा सरकारले दिन्छ : गृहमन्त्री,"काठमाडौं : गृहमन्त्री रमेश लेखकले सर्लाहीको सर्लाहीको बरहथवाका सत्यन्द्रकुमार राम चमार र नेहा रौनियारको अन्तरजातीय विवाहसम्बन्धी विषयमा उठेका विषयमा आफ्नो गम्भीर ध्यानाकर्षण भएको बताएका छन्। बिहीबार प्रतिनिधिसभा बैठकमा गृहमन्त्री लेखकले अन्तरजातीय विवाहमा गृहमन्त्रीको निर्देशनमा अत्याचार भयो भन्नु कपोकल्पित भएको समेत बताए। आफू जातीय विभेद र छुवाछुत विरुद्ध रहेको भन्दै अन्तरजातीय विवाहप्रति पूर्वाग्रही भयो भन्नु आफ्नो आदर्शप्रतिको अवमूल्यन भएको उनले बताए। उनले वैयक्तिक स्वतन्त्रता र मानवअधिकारको ग्यारेन्टीका लागि विद्यार्थी कालदेखि नै लड्दै आएको उल्लेख गरे । गृहमन्त्री लखेकले अन्तरजातीय विवाहलाई कानुनले नै मान्यता दिएको भन्दै उनले कानुनलाई अक्षरस पालना गराउनु आफ्नो कर्तव्य रहेको धारणा राखे। उनले भने,'नेपालको संविधानले प्रत्याभूत गरेको छुवाछुत तथा भेदभाव विरुद्धको हक एवं व्यक्तिका नैसर्गिक मानव अधिकारको रक्षा र त्यसको उपभोग गर्न पाउने वातावरण निर्माण गर्ने कुरामा गृह मन्त्रालय क्रियाशील छ।' उनले उक्त घटनामा आफ्नो धारणा यसअघि नै स्पष्ट पारेको र प्रहरीलाई निर्देशन दिएअनुसार प्रतिवेदन समेत सार्वजनिक गरिसकेको स्पष्ट पारे । उनले सत्यन्द्रकुमार र नेहाको पूणरुपमा सुरक्षाको प्रत्याभूत गरिने र कही त्रुटी देखिए छानबिन र कारबाही गर्ने प्रतिवद्धता जनाए।"
राष्ट्रिय सभामा पानी जहाज (सञ्चालन तथा व्यवस्थापन) विधेयक पेश,"काठमाडौ : संघीय संसद अन्तर्गत राष्ट्रिय सभामा राष्ट्रिय सभामा पानी जहाज (सञ्चालन तथा व्यवस्थापन) विधेयक२०८१ पेश भएको छ। बिहीबारको सभा बैठकमा भौतिक पूर्वाधार तथा यातायात मन्त्री देवेन्द्र दाहालले उक्त विधेयक पेश गरेका हुन्। विधेयक पेश गर्ने क्रममा मन्त्री दाहालले सामुद्रिक कानून सम्बन्धी संयुक्त राष्ट्रसंघीय महासन्धी, १९८२ अनुसार समुद्रमा तटीय मुलुकको मात्र नभई भुपरिवेष्ठित मुलुकको समेत समान अधिकार सुनिश्चित भए तापनि पानी जहाज दर्ता ऐन, २०२७ लागु भएपश्चात दर्जनौं अन्तर्राष्ट्रिय महासन्धीहरू लागू भई सकेको र ती महासन्धीहरूका प्रावधानहरू उक्त ऐनले नसमेट्ने हुँदा नेपाली ध्वजावाहक पानीजहाज दर्ता गर्न सकिने अवस्था नदेखिएको उल्लेख गरे। समुद्रमा नेपाली ध्वजावाहक पानी जहाज सञ्चालनका अतिरक्त कैयौं नेपालीहरू विभिन्न मुलुकका पानीजहाजहरूमा काम गर्दै आएको अवस्थामा ती नेपालीहरूलाई नाविक किताब, नाविक परिचय पत्र लगायत ती कामदारहरूको तालिम, स्वास्थ्य परीक्षण लगायतका विषयहरू समेट्न आवश्यक देखिएको तथा नेपाल भित्रकै विभिन्न नदी तथा तालहरूमा विभिन्न क्षमताका जलयानहरू सञ्चालनमा आई रहेको अवस्थामा ती जलयानहरूको दर्ता तथा नियमनको व्यवस्था गर्दै आन्तरिक जलयातायातलाई प्रवर्द्धन गर्न आवश्यक देखिएकाले विधेयक पेश गरिएको उनले बताए। यो विधेयक पारित भई कानुनका रूपमा आए पछि समुद्रहरूमा नेपाली ध्वजाबाहक पानी जहाज सञ्चालनको ढोका खुल्ने छ। यस्तै नेपाल भित्रका नदी तथा जलाशयहरूमा सञ्चालन हुने जलयान तथा पानी जहाजहरू नियमन र व्यवस्थापनका लागि समेत कानुनी आधार तयार हुने छ।"
माओवादी अध्यक्ष प्रचण्डले संसदमा खोजे प्रधानमन्त्री,"काठमाडौं : नेकपा माओवादी केन्द्रका अध्यक्ष एवं प्रमुख प्रतिपक्षी दलका नेता पुष्पकमल दाहाल 'प्रचण्ड'ले प्रधानमन्त्री केपी शर्मा ओलीको खोजी गरेका छन्। संसद बैठकमा प्रधानमन्त्री ओली अनुपस्थित भएपछि अध्यक्ष प्रचण्डले उनको खोजी गरेका हुन्। 'प्रमुख प्रतिपक्षी दलका नेता संसदमा बोल्ने क्रममा सत्ता पक्षका नेताहरू, प्रधानमन्त्री अनुपस्थित हुनु संसदीय मर्यादा विपरीत हो। आशा गर्छु उहाँ आइपुग्नु हुन्छ। अथवा उहाँले मेरो कुरा हेरिरहनुभएको छ भन्ने आशा गरेको छु,' उनले भने।"
गठबन्धनका साथीहरू माओवादीबाट सत्ताको खेल तलमाथि हुन्छ कि भनेर डराइरहेको देख्छु : प्रचण्ड,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले संसदको बहुमतको दुरुपयोग गरेर माफियालाई देश बेच्न खोज्ने प्रतिरोध गर्ने चेतनावी दिएका छन् । प्रतिनिधिसभाको आज बैठकलाई सम्बोधन गर्दै उनले यस्तो चेतावनी दिएका हुन्। अझै पनि गठबन्धनका साथीहरू माओवादीबाट सत्ताको खेल तलमाथि होला कि भनेर डराइरहेको देख्छु म । सम्मानित संसदमै म फेरि एकपटक दोहर्याउँछु,हामी अब सत्ताको खेलमा छैनौं । तपाईंहरू देखिरहनुभएको छ, हामी त जनतातिर फर्किसक्यौं । शहीदका सपना र संकल्पतिर फर्किसक्यौं,'अध्यक्ष प्रचण्डले भने, तपाईहरूका संगतले थोरै मैलिएका थियौं,धुलिएका थियौं । आधारभूत वर्गबाट थोरै टाढिएका थियौं । त्यो धूलो र मैलो टक्टक्याएर हामी फेरि गरीब, सीमान्त वर्ग र वर्णतिर फर्किसक्यौं । सत्तारुढ दलहरुबीच विश्वास छ भने दिनदिनै म यति महिनापछि छाड्छु भनिरहनुपर्छ र ? भन्ने प्रश्न गर्दै उनले अब बिपक्षीको डरले एकअर्काका कुर्सी मिलाउन नलाग्न पनि आग्रह गरे। स्थायित्वको गुड्डी हाँकेर बनेको गठबन्धन हो, स्थायित्व होस् । हरेक दिन गनेर आलोपालोको घोषणा गरिरहनुपर्ने गरी विश्वासको यति धेरै संकट राम्रो देखिएन । हामीसँग डराएर हरेक दिन सत्ता हस्तान्तरणको राग गाइरहन पर्दैन, यति दिनमा धरोधर्म छाड्छु भनेर कसम खाइरहन पर्दैन । ०८४ सम्ममात्र किन, त्यो पछि पनि सँगै जानोस्, मेरो शुभकामना छ,'उनले भने, हामी सरकार बनाउनेछौं तर आफ्नै सामथ्र्यमा । सरकारको खेलमा हामी छैनौं तर, अहिले जसरी नै संसदको बहुमतको दुरुपयोग गरेर माफियालाई देश बेच्न हिडिरहनुभयो भने हामी प्रतिरोध गर्छौं । उनले अहिले जारी भएका अध्यादेशको प्रक्रियामा मात्र होइन नियतमा पनि खोट रहेको बताए। यसबीचमा जारी भएका अध्यादेशहरूका प्रक्रिया मात्र होइन, नियतमा पनि हामीलाई शंका छ । भूमि तथा राष्ट्रिय निकुञ्ज तथा वन्यजन्तु संरक्षण ऐन संशोधनका लागि जारी अध्यादेशको नियत के हो ? संशोधित प्रावधानहरूले वास्तविक भूमिहीन, दलित, सुकुम्बासी र अव्यवस्थित बसोबासीले जोतभोग गरिरहेको जग्गाको लालपूर्जा पाउन सहज हुन्छ कि झन् कठिन, जटिल र महंगो हुन्छ ? उनले प्रश्न गरे, मध्यवर्ती क्षेत्रको जग्गालाई जग्गा उपलब्ध गराउन नसकिने नकरात्मक सूचीमा राखेर लाखौँ भूमिहीन दलित, सुकुम्बासी र अव्यवस्थित बसोबासीको भूमि अधिकार कुण्ठित गर्न खोजिएको छ । भूमि ऐनमै मध्यवर्ती क्षेत्र नकारात्मक सूचीमा राखिसकेपछि निकुञ्ज ऐन संशोधनको के औचित्य छ ?"
लाज शरणमको 'हेर्दा हेर्दैमा' बोलको गीत सार्वजनिक,"काठमाडौं : नेपाली फिल्म लाज शरणमको गीत सार्वजनिक भएको छ। 'हेर्दा हेर्दैमा' बोलको गीत ओसीआर डिजिटलबाट सार्वजनिक भएको हो। आनन्द अधिकारीको रचना रहेको गीतमा कृष्ण भारदवाजले संगीत भरेका छन् भने शान्ति श्री परियार र आशिष अविरलले स्वर दिएका छन्। महाशिवरात्रिको अवसरमा फागुन १४ गते रिलिज हुने भनिएको लाज शरणममा सीताराम कट्टेल, विजय बराल, अर्पण थापा, हरि निरौला, मुकुन्द श्रेष्ठ, सागर लम्साल, महेश त्रिपाठीलगायतले अभियन गरेका छन्। नविन श्रेष्ठले निर्माण गरेको फिल्मलाई कुमार कट्टेलले निर्देशन गरेका छन्।"
विकाससँगै फेरिएको बस्ती शिकारीबास,"वीरगन्ज : गाउँमा बिजुली नहुँदा जंगली जनावरको डरले समसाँझै घरभित्र छिरिहाल्थे गाउँले। बस्ती छेउकै खोलाबाट गाग्री र ग्यालेनमा भरेर ल्याएको पानी नै पिउँथे। नुहाउन तथा कपडा धुने काम त्यही खोलाको पानीबाट हुन्थ्यो। पर्सा राष्ट्रिय निकुञ्जको घनाजंगलको बीचमा अवस्थित शिकारीबास गाउँका स्थानीयको दुःख त्यति मात्रै सीमित थिएन। गाउँमा कसैलाई सामान्य ज्वरो आइ हाल्यो भने एक चक्की सिटामोलका लागि पनि जंगलको ७ किलोमिटर गोरेटो बाटो छिचोलेर ब्रम्हानगर वा विजयबस्तीको हेल्थपोष्टमा पुग्नु पर्थ्यो। सिकिस्त बिरामी परे परिवारजन र छिमेकीले ढोड्सन् (कपडा र बाँसको झोलुङगे) मा बोकेर ७ किलोमिटर परको त्यही विजयबस्तीको हेल्थपोष्टमा पुर्याउँथे। गाउँमा न हेल्थपोष्ट थियो न एम्बुलेन्स आउन सक्ने कच्ची बाटो नै थियो। तर अहिले गाउँका पोलहरूमा सोलार बत्ती झलमल्ल बल्छ। त्यसकै उज्यालोमा गृहिणी महिलाहरूले साँझ पर्दासम्म पनि गाउँका धारामा निर्धक्क भएर घरका कामधन्दा सकाउँछन्। अब खोलाको धमिलो पानी पिउनुपर्ने बाध्यता पनि छैन स्थानीयलाई। ५२ घरधुरी रहेको शिकारीबासका विभिन्न ७ स्थानमा धाराको व्यवस्था गरिएको छ। गाउँमा कोही सिकिस्त बिरामी परिहाले अस्पतालमा लैजान गाउँमै एम्बुलेन्स आइपुग्छ (वर्षातको समय बाहेक)। दुई वर्ष यतादेखि गाउँमै हेल्थपोष्ट पनि सञ्चालनमा आइसकेको छ। सामान्य घाउचोट लागे , ज्वरो रुघाखोकी लागे बिरामीले गाउँमै औषधिमुलो गर्न पाउँछन्। जंगलको बाटो थोरै भए पनि चौडा पारेर ग्राभेल गरिएको छ। जसका कारण मोटरसाइकल, ट्याक्टर, एम्बुलेन्स तथा साना गाडी गाउँमै आइपुग्छन्। गाउँ परको जंगलभित्रको खोलाको मुहानलाई व्यवस्थित गरेर त्यहाँबाट गाउँसम्म पाइप बिछ्याएर ७ ठाउँमा धाराको व्यवस्था गरिएको स्थानीय अगुवा सुजित बस्नेत बताउँछन्। ६ वर्षपछि बुधबार साँझ अन्नपूर्णपोष्टकर्मी शिकारीबासमा पुग्दा भेटिएका बस्नेतले भने,अब पहिलाको जस्तो खोलाको धमिलो पानी पिउनु परेको छैन अहिले। पालिकाको आर्थिक सहयोगमा गाउँमा ७ ठाउँमा धाराको व्यवस्था गरिएको छ। यसले धेरै हदसम्म सजिलो भएको छ। यस्तै शिकारीबासमा वैकल्पिक ऊर्जा प्रवर्द्धन केन्द्रको लगानीमा सोलारमार्फत विद्युतीकरण गरिएपछि गाउँ उज्यालो पनि भएको बस्नेतले बताए। उनका अनुसार सौर्य ऊर्जाबाट २३ किलोवाट बिजुली उत्पादन गरेर ५२ घरधुरीमा बिजुली उपलब्ध गराइएको छ। यस्तै गाउँभरि रहेका २५ वटा पोलमा पनि बत्ती बल्छ। शिकारीबासका रैथाने ५८ वर्षीय बमभोला महतोले भने, सोलारको बत्तीले गाउँ अचेल उज्यालो छ। साँझसम्म पनि महिलाहरू धारामा गएर घरको कामधन्दा सकाउँछन्। पहिलाको जस्तो साँझमा जंगली जनावरको डर अचेल हुदैन। सोलारको बिजुलीबाट घरघरमा बत्ती बल्छ, टिभी, फ्रिज पनि चल्छ, यसले गाउँलेको जीवनशैली फेरिएको छ। विगत दुई वर्षदेखि गाउँमै हेल्थ पोष्ट पनि सञ्चालनमा आएको कारण औषधिउपचारका लागि पहिलाको जस्तो ७ किलोमिटर जंगलको बाटो पार गरेर अस्पतालमा जानुपर्ने बाध्यता टरेको अगुवा बस्नेतले बताए। उनले भने,हेल्थपोष्टमा एक जना अहेब बस्छन्। पहिलाको जस्तो एक चक्की सिटामोलका लागि ७ किलोमिटर पैदल हिँडेर जानुपर्ने बाध्यता छैन अहिले। घाउको मलपट्टी, पानी चढाउने काम यही हुन्छ, सामान्य औषधिहरू पनि पाइन्छ अहिले। गाउँमा कोही सिकिस्त परे गाउँमै एम्बुलेन्स पनि आउन सक्ने भएको भन्दै उनले भने,तर वर्षातको समयमा अलि समस्या हुन्छ। आठ महिना चाहिँ एम्बुलेन्स गाउँमा सजिलै आउँछ। ६ वर्ष पहिले भने शिकारीबासमा अन्नपूर्णपोष्टकर्मी पुग्दा राज्यको उपस्थितिका रुपमा दुई कोठे जीर्ण अवस्थाको एउटा विद्यालय भवन मात्रै थियो। ५ कक्षापछिको आधारभूत शिक्षाका लागि सात किलोमिटर जंगलको जोखिमपूर्ण बाटो हिँडेर अन्य गाउँका विद्यालयमा जानुपर्ने बाध्यता हुँदा स्थानीयका अधिकांश बालबालिका ५ कक्षा पास गरेपछि विद्यालय नै जाँदैनथे। तर अहिले उक्त विद्यालयको चार कोठे भवन बन्दैछ। बस्नेतले भने,अहिले त स्कुलमा विद्यार्थीको संख्या पनि बढेर ४९९ पुगिसकेको छ। चार कोठे नयाँ भवन पनि बन्दैछ। छिट्टै निर्माणको काम सकिन्छ। विद्यालयमा दुई जना स्थायी, एक निजी श्रोतका र एक बाल विकासका गरी चार जना शिक्षकहरू हुनुहुन्छ। विद्यालयको अवस्थामा पहिलेको भन्दा अहिले धेरै सुधार आउँदैछ। ५६ वर्षअसिम्म ढुंगे युगमा बाँचिरहेको जस्तो देखिने शिकारीबास गाउँमा शिक्षा,स्वास्थ्य, खानेपानी, सडक विद्युत लगायतका क्षेत्रमा सुधार आउँदै गर्दा स्थानीयले थोरै भए पनि राज्यको उपस्थिति हुन थालेको महसुस गर्न थालेका छन्। तर अझै पनि सडकको असुविस्ता, जंगल जनावरको उपद्रो, खोलाको कटान इत्यादि समस्या भने ज्यूँ का त्यूँ नै रहेको स्थानीयको दुखेसो छ। स्थानीय वृद्धा लक्ष्मी चौधरीले भनिन्,पहिलाको जस्तो खोलाकै पानी पिउनुपर्ने अवस्था अहिले छैन। गाउँमा धाराहरू छन्। लगाएको बालीनाली हात्ती, बँदेलले सबै सखाप पारिदिन्छन्। सरकारले जंगली जनावरको उपद्रो रोक्ने व्यवस्था मिलाइ दियो भने हामीलाई धेरै राहत मिल्थ्यो। गाउँमै भेटिएकी अर्की वृद्धा भंगीय देवी थरुनीले भनिन्,पहिलेको भन्दा अहिले धेरै सुबिस्ता छ। तर हामी अहिले पनि खरको झप्रोमै बस्नु परेको छ। सरकारले हामी गरिबका लागि कम्तीमा जस्तापाता दियो भने अलि राम्रो हुन्थ्यो। स्थानीय बमभोला महतो थारुले नदी कटान रोक्न तटबन्ध, जंगली जनावरको उपद्रो रोक्न सोलार फेन्सको तारबार, सडकको स्तरोन्नति र विद्युतीकरण सरकारले गरिदिनुपर्ने माग गरे। उनले भने,अहिले त सोलार बत्तीले काम चलिररहेको छ। तर यो सोलार प्लान्ट कहिलेसम्म चल्ने ठेगान छैन। त्यसकारण राष्ट्रिय प्रसारणको लाइनबाट विद्युतीकरण सरकारले गरिदिनुपर्छ। तर सरकार वा राजनीतिक दलका नेताहरूले आश्वासन मात्रै बाँड्दै आएको उनले सुनाए। उनले भने,चुनावका बेला सबै पार्टीका नेताहरू गाउँमा आउँछन्। यहाँको समस्या समाधान गरिदिन्छौ भनेर भाषण गर्छन्। तर जितेर गएपछि भने गाउँमा मुख देखाउन पनि आउँदैनन्। स्थानीय अगुवा बस्नेतले पनि शिकारीबासमा खोला कटानको समस्याले गाउँलेहरू धेरै पीडित रहेको बताए। उनले भने,पहिले यो गाउँमा आवादीको जग्गा १ सय ६० बिघा थियो। तर खोलाले कटान गर्दै जाँदा अहिले आबादी जग्गा ८५९० बिघा मात्रै छ। ब्रम्हानगरदेखि जंगल हुँदै शिकारीबासी गाउँमा पुग्ने अहिलेको ग्राभेल सडकको स्तरोन्नति, राष्ट्रिय प्रसारणको लाइनबाट विद्युतीकरण र जंगली जनावरबाट बाली जोगाउने व्यवस्था सरकारले गरिदिनु पर्ने उनको माग थियो। उनले भने,हाम्रो गाउँमा अहिले भनेका मुख्य यही तीन वटा समस्या छन्। सरकारको ध्यान जाओस्। उनले निर्वाचित जनप्रतिनिधिहरू चुनावका बेला मत माग्न मात्रै गाउँमा आउने गरेको तर जितेर गएपछि भने फेरि फर्किएर नआउने गरेको बस्नेतले भने। नेताहरू प्रति व्यंग्य गर्दै उनले भने,नेताहरू त पाँच वर्षमा लाग्ने गढीमाई मेलाको जस्तै छन्। भोट माग्न आउँदा हाम्रा यी सबै समस्या समाधान गरिदिन्छौ भनेर आश्वासन दिन्छन्। तर जितेर गएपछि मुख देखाउँदैनन्। फेरि पाँच वर्षपछि अर्को चुनावमा मात्रै भोट माग्न गाउँमा आइपुग्छन्। बस्नेतका अनुसार पर्साको ठोरी गाउँपालिका३ मा पर्ने शिकारीबास पर्सा र चितवन राष्ट्रिय निकुञ्जको जंगल बीचको समथर खाली भूमिमा झण्डै एक सय ५० वर्ष पहिले बसाइएको बस्ती हो। वीरगन्जठोरी हुलाकी सडक खण्डमा पर्ने ब्रम्हनगर गाउँको चोकबाट उत्तर तिर सात किलोमिटर जंगलको कच्ची बाटो पार गरेपछि पुगिने शिकारीबास गाउँमा दुई दशक अघिसम्म झण्डै एक सय घरधुरी थिए। तर सरकारको तर्फबाट आधारभूत सुवासुविधा पुग्न नसकेपछि शिकारीबास गाउँबाट स्थानीयहरू आफ्नो थातथलो छाडेर अन्यत्र पलायन हुँदै गएपछि त्यहाँ अहिले ५०५२ घरधुरी मात्र छन्।"
लोकतन्त्रको अभ्यास गर्ने विषयमा राजनीतिक दल बारम्बार चुकिरहेका छन् : चित्रबहादुर केसी,"काठमाडौं : राष्ट्रिय जनमोर्चाका अध्यक्ष चित्रबहादुर केसीले लोकतन्त्रको अभ्यास गर्ने कुरामा राजनीतिक दलहरू बारम्बार चुक्ने गरेको आरोप लगाएका छन्। बिहीबार प्रतिनिधिसभा बैठकमा बोल्दै अध्यक्ष केसीले संसदका दुई ठूला दल मिलेर पनि लोकतन्त्रलाई व्यवस्थित गर्न नसकेको आरोप लगाएका हुन्। सरकारले समयमा संसद बैठक नबोलाएर अध्यादेशबाट मुलुक चलाउन खोजेको उनको आरोप छ। 'संसदका दुईवटा ठूला दल मिलेर लोकतन्त्रलाई व्यवस्थित गर्छन् भन्ने मैले विचार गरेको थिए।तर, अब संसद चाहीँ समयमा नबोलाउने। अध्यादेशबाट देश चलाउने। यही हो लोकतन्त्र ? नेपाली जनतालाई चित्त बुझाउने ठाउँ। यसखालका अप्रजातान्त्रिक कुराले प्रजातन्त्रका लागि, लोकतन्त्रका लागि हामी लामो समयसम्म लड्यौं। यसको अभ्यास गर्ने क्रममा राजनीतिक दलहरू बारम्बार चुकेका छन्। यसो गर्नु हुँदैन,'उनले भने। उनले संसद बैठक बोलाउन कसले छेकेको थियो भन्दै प्रश्न समेत गरे। उनले भने,'संसद बैठक बोलाउन कसले छेकेको थियो र ? समयमा संसद नबोलाउने, अध्यादेशबाट मुलुक चलाउने। यही पद्धति हो भने यो लोकतन्त्र होइन। यो अप्रजातन्त्रिक पद्धति हो।'"
"रविविरुद्धको मुद्दामा थुनछेक बहस सकियो,आजै आदेश आउने","चितवन :राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेसमेत विरुद्ध चितवन जिल्ला अदालतमा दर्ता भएको सहकारी ठगी मुद्दाको थुनछेक बहस सकिएको छ। जिल्ला अदालत चितवनका न्यायाधीश दयाराम ढकालको इजलासमा बुधबारदेखि सुरू भएको मुद्दाको थुनछेक बहस केहीबेर अघि सकिएको हो। बहस सकिएकाले लामिछानेलाई मुद्दाको पुर्पक्षका लागि कारागार पठाउने वा धरौटीमा छोड्ने वा साधारण तारेखमा छोड्ने भन्ने आदेश आउनेछ। साहारा बहुउद्देश्यीय सहकारी ठगी आरोप लागेका लामिछानेविरुद्धको मुद्दामा बुधबार थुनछेक बहस नसकिएपछि लामिछानेलाई न्यायिक हिरासतमा पठाइएको थियो। लामिछानेविरुद्ध मंगलबार चितवनको साहारा बहुउद्देश्यीय सहकारीको रकम ठगी कसूरमा अदालतमा मुद्दा दर्ता भएको छ। साहारा बहुउद्देश्यीय सहकारीको रकम अपचलन गरेको आरोपमा लामिछानेसहित थप १५ जनाविरुद्द मुद्दा दायर भएको हो । चितवन जिल्ला अदालतमा मंगलबार पूरक मुद्दा दर्ता गरिएको हो । साहाराको रकम अपचलन र संगठित अपराध कसुरमा कारबाही गर्न माग गर्दै पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्वडीआईजी छविलाल बन्जाडे जोशीसहित १५ जना पुरकसहित मुद्दा दर्ता भएको थियो। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल ,विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठविरुद्ध मुद्दा दर्ता भएको हो । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको हो । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन विपरीतको कसुर कायम गरि अभियोग दर्ता भएको चितवन जिल्ला अदालतको सुचना अधिकारी शाखा अधिकृत अमृत बिश्वकर्माले बताए । उनका अनुसार सोहि ऐन बमोजिम र सङ्गठित अपराधमा दफा ९ ( क ) र ( ग) बमोजिम मागदाबी लिएको छ । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी १७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशीलगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनी तर्फ ६ वटा कम्पनी बाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जना विरुद्ध पुरक मुद्दा दर्ता गरिएको हो। यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ। सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई, अनन्त बाबु राई, आशिष आनन्द, देवेन्द्र बाबु राई, दिनेश रोका, दिपा न्यौपाने,शिवप्रसाद आचार्य,मनोज गुरुङ,तिर्थराज लामिछाने,शरण विश्वकर्मा,थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जना को पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए। लामिछानेलाई गोर्खा मिडियाको तत्कालीन सेयरधनीरसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की ,रुपन्देही र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्। सहकारी ठगी प्रकरणमा लामिछाने गत कार्त्तिक २ गते काठमाडौंबाट पक्राउ परेका थिए।"
रवि लामिछानेलाई ५४ लाख धरौटीमा छोड्न चितवन जिल्ला अदालतको आदेश,"चितवन : साहारा बहुउद्देश्यीय सहकारीको रकम अपचलन मुद्दामा राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेलाई ५४ लाख धरौटीमा रिहा गर्न चितवन जिल्ला अदालतले आदेश दिएको छ। जिल्ला न्यायाधीश दयाराम ढकालको इजलासले लामिछानेलाई ५४ लाख धरौटीमा रिहा गर्न आदेश गरेको हो। सो मुद्दामा प्रतिवादी (लामिछाने)का तर्फबाट वरिष्ठ अधिवक्ताहरू शुशिलकुमार पन्त,जगन्नाथ पौडेल, धर्मराज आचार्य र सुरेन्द्रबहादुर थापा तथा अधिवक्ताहरू रामाचन्द्र देवकोटा र डा नारायणदत्त कंडेलले बहस गरेका थिए। बादी (नेपाल सरकार) का तर्फबाट जिल्ला न्यायाधिवक्ताहरू रवि न्यौपाने,शम्भुकुमार बस्नेत, दशरथ पंगेनी,भोलानाथ निरौला र सहायक जिल्ला न्यायाधिवक्ताहरू बुद्धबहादुर थापा र अमृत सुवेदीले बहस गरेका छन्। यसैगरी जाहेरवालाका तर्फबाट वरिष्ठ अधिवक्ताहरू डा सुरेन्द्र भण्डारी,दिनेश त्रिपाठी र राजकुमार श्रेष्ठ र अधिवक्ताहरू गोपिलाल देवकोटा, रमेश काफ्ले,रामचन्द्र आरसी गौतम र सुनिता अधिकारीलेले बहस गरे। बुधबार लामिछानेको बयान सकिएपछि थुनछेक बहस सुरू भएको थियो। तर,थुनछेक बहस नसकिएपछि लामिछानेलाई न्यायिक हिरासतमा पठाइएको थियो। बुधबार जिल्ला न्यायाधीश ढकालले लामिछानेको ४ घण्टा लामो बयान लिएका थिए । लामिछानेविरुद्ध मंगलबार चितवनको साहारा बहुउद्देश्यीय सहकारीको रकम ठगी कसूरमा अदालतमा मुद्दा दर्ता भएको हो। साहारा बहुउद्देश्यीय सहकारीको रकम अपचलन गरेको आरोपमा लामिछानेसहित थप १५ जनाविरुद्द मुद्दा दायर भएको हो । साहाराको रकम अपचलन र संगठित अपराध कसुरमा कारबाही गर्न माग गर्दै पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्वडीआईजी छविलाल बन्जाडे जोशीसहित १५ जना पुरकसहित मुद्दा दर्ता भएको थियो। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल ,विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठविरुद्ध मुद्दा दर्ता भएको हो । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको हो । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन विपरीतको कसुर कायम गरि अभियोग दर्ता भएको हो । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी १७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशीलगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनीतर्फ ६ वटा कम्पनीबाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जनाविरुद्ध पूरक मुद्दा दर्ता गरिएको हो। यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ। सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई,अनन्त बाबु राई,आशिष आनन्द, देवेन्द्र बाबु राई, दिनेश रोका, दिपा न्यौपाने,शिवप्रसाद आचार्य,मनोज गुरुङ,तिर्थराज लामिछाने,शरण विश्वकर्मा,थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जनाको पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै लामिछानेसहित थप १० जनाविरुद्ध पूरक उजुरी दिएका थिए। लामिछानेलाई गोर्खा मिडियाको तत्कालीन सेयरधनी सञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की ,रुपन्देही र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्। सहकारी ठगी प्रकरणमा लामिछाने गत कार्त्तिक २ गते काठमाडौंबाट पक्राउ परेका थिए। यो पनि पढ्नुहोस रवि लामिछाने चितवन जिल्ला अदालत उपस्थित सहकारी ठगी प्रकरण : चितवन अदालतमा रवि लामिछानेको बयान जारी रवि लामिछानेको बयान सकियो, थुनछेक बहस सुरू हुँदै सहकारी ठगी प्रकरण : रवि लामिछानेविरुद्धको मुद्दामा थुनछेक बहस सुरू रवि लामिछानेलाई न्यायिक हिरासतमा पठाउने चितवन अदालतको आदेश सहकारी ठगी प्रकरण : रवि लामिछानेविरुद्धको मुद्दामा थुनछेक बहस सुरू ककसले गरे रवि लामिछानेविरुद्धको मुद्दामा थुनछेक बहस?"
"कांग्रेसएमालेलाई प्रचण्डले भने अहिलेको थ्रेसहोल्ड तपाईँहरूलाई नै धेरै हुँदैछ, अरुको चिन्ता नगर्नोस् (पूर्ण पाठसहित)","काठमाडौं : नेकपा माओवादी केन्द्रका अध्यक्ष एवं प्रमुख प्रतिपक्षी दलका नेता पुष्पकमल दाहाल 'प्रचण्ड'ले अहिलेको थ्रेसहोल्ड कांग्रेसएमालेलाई नै धेरै हुने दाबी गरेका छन्। प्रतिनिधिसभा बैठकमा बिहीबार सम्बोधन गर्दै अध्यक्ष प्रचण्डले थ्रेसहोल्डका बारेमा अरुको चिन्ता नगर्न आग्रह गरे। 'कांग्रेस र एमालेका केही नेताले अब देश दुई दलीय बनाइन्छ भनेर अलि धेरै नै ग्यारेन्टी गरेको सुनियो। म ती नेताहरूलाई सोध्छु, आज देश बहुदलीय भएको तपाईँहरूको दया मायाले हो? तपाईँको करुणाले बनेको हो नेकपा (माओवादी केन्द्र)? तपाईँले दयाले खोलिदिएको हो कुनै बेलाको मधेसी जनअधिकार फोरम? तपाईँहरूले बक्सिस् दिएर आएको हो, राष्ट्रिय स्वतन्त्र पार्टीको २१ सिट? तपाईँले चाहेर बनेको हो, सिके राउतजीले नेतृत्व गरेको जनमत पार्टी? तपाईँहरू चाहनुहुन्थ्यो त यो संसदमा नागरिक उन्मुक्ति पार्टीको उपस्थिति? यसरी नै सरकार चलाउँदै जानुभयो, यसरी नै जनताबाट अलग्गिदै जानुभयो भने अहिलेकै थ्रेसहोल्ड तपाईँहरूलाई नै धेरै हुँदैछ, अरुको चिन्ता नगर्नोस्,' उनले भने। आफ्नै पार्टीबाट कार्यकर्ता पलायन भइरहेको भन्दै पछिल्ला बहिखाता हेर्न र घमन्डबाट ब्युँझिन उनको आग्रह थियों। 'कुनै बेला सोह्र वर्षमा पन्ध्र सरकार बनाएर कीर्तिमान कायम गरेका तपाईँहरूले समानुपातिक प्रतिनिधित्व प्रणाली र समावेशीतालाई संशोधन गर्न त परको कुरा, छुन पनि सक्नुहुन्न। यो मेरो खुला चुनौती भयो,' उनले भने। प्रचण्डले संसदमा सम्बोधन गरेको अभिव्यक्तिको पूर्ण पाठ: सम्माननीय सभामुख महोदय, सर्वप्रथम म राष्ट्रनिर्माण र नागरिक सम्प्रभुताका लागि आफ्नो बलिदान दिएका आदरणीय वीर शहीदहरुप्रति श्रद्धासुमन अर्पण गर्दछु । साथै, पटकपटकका क्रान्ति र आन्दोलनहरुका बेपत्ता यौद्धा र घाइते क्रान्तिवीरहरुप्रति आभार प्रकट गर्दछु । संसदको यो अधिवेशन विधेयक अधिवेशन मानिन्छ । संसदको गति सुस्त भयो, विधेयकहरु अपेक्षित गतिमा अघि बढेनन् भन्ने गुनासो अब नसुनिने गरी हामी अघि बढौं, मेरो शुभकामना छ । प्रमुख प्रतिपक्षीका रुपमा हामी सम्मानित संसदलाई थप क्रियाशील र परिणामुखी बनाउन प्रतिबद्ध छौं । तर, सरकार नै संसदलाई अपमान गर्ने र छल्ने बाटोमा देखिन्छ । यही अधिवेशन पनि निकै अघि बोलाउनुपर्ने हो, तर बोलाइएन । सिंगो विपक्षले औपचारिक बैठक नै बसेर माग गर्यो । तैपनि, सुनुवाइ भएन । सरकार अधिवेशनबाट मात्र भागेन, षड्यन्त्रपूर्ण तरिकाले एकपछि अर्का अध्यादेशहरु ल्यायो । सार्वभौम संसदको यो तहको उपेक्षाप्रति हाम्रो आपत्ति छ । माघ ८ गते संसदको बैठक आव्हान गरिएको छ तर जम्मा ६ दिनअघि दर्जनौं ऐन संशोधन गर्ने गरी पाँचपाँचवटा अध्यादेश ल्याइएको छ । पछिल्ला पैंतीस वर्षमा नेपाली कांग्रेसले बाह्रपटक प्रधानमन्त्री चलाएछ, नेकपा एमालेले सात पटक । पैंतीस वर्ष शासन गरेपछि आज आएर देशको विकास ६ दिन ढिलो हुने भयो भनेर ल्याउनुभयो त अध्यादेश ? उखान छ नि, सौ चुहा खाके बिल्ली हज के लिए चली । तपाईहरु पनि अब विकासको हाजी हुनुभएको हो ? रातारात अध्यादेशको चोरबाटोले भन्छ, तपाईहरुको नियत सही छैन । अरु बेला संसदमा दुई तिहाइको घमन्ड सुन्नुपर्ने । बलियो सरकारको अहंकार सुन्नुपर्ने । अनि शासनचाहिँ अध्यादेशहरुबाट चलाउने ? यो सार्वभौम संसदको अपमान र अवहेलना हो । यो केवल हामी विपक्षसँग सरकारको डरमात्र होइन, आफूलाई समर्थन गरेका सत्तापक्षका माननीयहरुमाथि समेत सरकारको अविश्वास हो । यी अध्यादेशहरु विकासका लागि हुन्थे भने संसदीय समितिमा रहेका विधेयकमा खुला छलफलसँग सरकार किन डरायो ? संसदमा विचाराधीन विधेयक फिर्ता समेत नलिई किन ल्याइयो अध्यादेश ? सरकार र संसदले चाहँदा फास्ट ट्रयाकबाट विषयगत समिति, प्रतिनिधि सभा र राष्ट्रिय सभाबाट दश दिनमै पनि विधेयक पारित गर्न सकिन्छ जबकि प्रतिस्थापन विधेयकले ६० दिनको लामो प्रकृया पार गर्नुपर्छ । देश र जनताका लागि सोचेको भए तपाईहरु संसदसँग डराउनुहुने थिएन । स्वार्थसमूहहरुलाई पोस्नुपर्ने भएकैले तपाईहरुले अध्यादेशको चोरबाटो समाउनुभयो । कार्यपालिकाले नै सबै गर्ने भए किन चाहियो त व्यवस्थापिका ? सभामुख महोदय, अहिलेको सरकारी गठबन्धन बन्दै गर्दा मैले यही सम्मानित रोष्टममा उभिएर चिन्ता जाहेर गरेको थिएँ, पहिलो र दोस्रो दलको सरकार कतै प्रतिगमन र निरंकुशतातिर अग्रसर हुने त होइन ? आज त्यो चिन्ता वास्तविकतामा प्रमाणित भएको छ । राजनीतिक प्रतिशोध र त्यसका लागि राज्यको दुरुपयोग सामान्य हुन थालेको छ । अभिव्यक्ति स्वतन्त्रतालाई नियन्त्रित र संकुचित गर्न खोजिँदै छ । सम्झाई बुझाई गरेर पठाउन सकिने घटनामा समेत नागरिकलाई हतकडी लगाएर एउटा जिल्लाबाट अर्को जिल्ला दगुराइँदैछ, कडा कडा मुद्दा लगाइँदैछ । यो सत्ताको घमन्ड हो कि जनतासँग डर हो ? पाथिभरा केवलकारको विवादमा तपाईहरुले सिधै जनतालाई गोली चलाउनुभयो । पाथीभरा र मुक्लुङको विवादको संवेदनशीलता बुझेर संवाद र समझदारीबाट समाधान खोज्नुपर्नेमा दमनको उल्टो बाटो किन हिँड्दै हुनुहुन्छ ? टिसर्टमा कसैको फोटो देखियो भनेर पनि तपाईहरुले नागरिकलाई नियन्त्रणमा लिनुभयो । सार्वजनिक सेवा प्रवाहमा प्रश्न उठाउनेहरुलाई पनि थुन्नुभयो, मुद्दा चलाउनुभयो । अब त सामाजिक सञ्जाल नियमन विधेयक नै ल्याएर अभिव्यक्ति र प्रेस स्वतन्त्रतालाई वैधानिक रुपमैं नियन्त्रण गर्न खोज्दै हुनुहुन्छ । यो के हो ? नागरिक सम्प्रभुताभन्दा माथि हो तपाईहरु ? संविधानभन्दा माथि हो ? तपाईहरु मालिक र नागरिक दास हो ? सामाजिक सञ्जाल सञ्चालन, प्रयोग र नियमनका लागि भनेर संसदमा अहिले दर्ता भएको विधेयक आपत्तिजनक छ । सामाजिक सञ्जाल नियमनका नाममा यसले नागरिकको संविधानप्रदत्त अभिव्यक्ति स्वतन्त्रताको हकमात्र कुण्ठित पार्दैन, प्रेसको स्वतन्त्रता पनि नियन्त्रण गर्छ । यो विधेयकमा नागरिकलाई पाइलैपिच्छे जेल र जरिवनाको तरवार झुन्ड्याइएको छ । अहिल्यै त नागरिकलाई बोलेकै कारण हतकडीमा जिल्ला घुमाइरहेको सरकारले भोलि यस्तो विधेयक पारित भए के गर्ला ? सभामुख महोदय, प्रधानमन्त्रीका रुपमा मैले यो सम्मानित संसदमा एउटा परम्परा सुरु गरेको थिएँ, रिपोर्ट कार्डको परम्परा । तर, अहिले संसदमा रिपोर्ट कार्ड होइन, तथ्य होइन, मिथ्या कल्पना र आत्मरति सुनिन थालेको छ । अस्ति हामीले यो संसदमा सुन्यौं, पछिल्ला नौ वर्षमा बुटवलपाल्पा सडकखण्डमा ४२ पटक सवारी दुर्घटना भएर धेरैको ज्यान गएको समाचार पढेर प्रधानमन्त्रीजीको आङ सिरिङ भयो । उहाँ भावुक हुनुभयो, अनि उहाँले संकल्प गरेर स्वस्थानीकै शैलीमा सिद्धबाबा सुरुङमार्ग बनाउनुभयो । २०७९ माघमा काम सुरु भएको र अहिलेसम्म जम्मा ४०१८ प्रतिशतको हाराहारीमा प्रगति भएको सिद्धबाबाको जस पनि ६ महिनाअघिका प्रधानमन्त्रीले लिनुपर्ने ? यसले नै भन्दैन र सरकारको प्रस्तुती कति कमजोर छ ? नारायणघाट सडक खण्डको पनि प्रगति ५३३ प्रतिशत मात्रै छ । प्रधानमन्त्रीलाई मेरो अनुरोध छ, आफै आफ्नो पीठ थप्थप्याएर आफैले आफूलाई प्रमाणपत्र दिएर आफैले आफूलाई सफल घोषणा गरेर संसद र जनता झुक्याउने दिन अब छैनन् । नियमित कामका स्वाभाविक प्रगतिलाई सरकारको सफलताको रुपमा रंगरोगन गर्नुभन्दा राष्ट्रका दीर्घकालीन आवश्यकताका बारेमा संसदमा छलफल चलाउनुहोस्, हामी साथ दिन्छौं । बनिबनाऊ पूर्वाधारको जस खोसाखोस गर्न छाडेर नयाँ पूर्वाधारका चुनौतीमाथि छलफल सुरु गरौं, हामी सहभागी हुन्छौं । संसदमा मिथ्यांक र आत्मरतिबाट कसैलाई आत्मसन्तोष मिल्ला, तर देशको भलो हुँदैन । प्रधानमन्त्रीजी, म सुनाउँछु तपाईलाई तथ्याङ्क । त्यो पनि तपाई मातहतकै निकायहरुबाट प्राप्त । सरकारले चालु वर्षको खर्च र राजश्वको लक्ष्य पुरा गर्न सक्ने छैन । यो विपक्षले लगाएको आरोप होइन, तपाईकै अर्थमन्त्रालयको समीक्षापूर्ण निष्कर्ष हो । छ महिनाअघि २६ प्रतिशतले घटेको व्यापार घाटा यो सरकारको छ महिने अवधिमा ४४ प्रतिशतले बढेर ७ सय २३ अर्ब पुगेको छ । छ महिनाअघि २२२ प्रतिशतले वृद्धि भएको थियो रेमिट्यान्स । अहिले वैदेशिक रोजगारीमा जाने युवाको संख्या बढे पनि रेमिट्यान्स आप्रवाह भने घटेर ४१ प्रतिशत पुगेको छ । यसले देखाउँछ, सरकार अनौपचारिक तथा अवैधानिक माध्यमलाई प्रवद्र्धन गर्दै राष्ट्रिय अर्थतन्त्र कमजोर बनाउने दिशामा अग्रसर छ । मैले सरकार छोड्दा मुद्रास्फीति ३५७ प्रतिशत थियो, अहिले बढेर ५४१ प्रतिशत पुगेको छ । खाद्यान्न मूल्यवृद्धि झन् गम्भीर रूपमा २८५२ प्रतिशतले बढेर औसतमा ७६७ प्रतिशत पुगेको छ, जबकि मैले छोड्दा यो दर ४०४ प्रतिशत मात्र थियो। श्रमिक तथा कामदारले आफ्नो ज्यालामा २८५ प्रतिशत मात्र वृद्धि पाएका छन्, तर महँगीको दर झण्डै ३० प्रतिशत पुगेको छ । छ महिनाअघि बैंक तथा वित्तीय संस्थाबाट प्रवाह हुने कर्जा २६ प्रतिशतले वृद्धि भइरहेको थियो, अहिले घटेर १२ प्रतिशतमा सीमित भएको छ । मेरो नेतृत्वमा ३ सय ७७ अर्बले बढेको निक्षेप यो सरकार बनेपछि घटेर २ सय ३९ अर्बले मात्र बढेको छ । प्रधानमन्त्रीजीलाई मेरो प्रश्न छ यो तथ्यांकले वित्तीय प्रणालीप्रति आम नागरिकको विश्वास घटेको देखाउँछ कि बढेको देखाउँछ ? अहिलेसम्म समग्र पूँजीगत खर्च जम्मा १६ प्रतिशत छ । यो पनि विपक्षको आरोप वा अनुमान होइन, अर्थमन्त्रालयकै प्रतिवेदन हो । मन्त्रालयहरुले न पुरानो ठेक्काको भुक्तानी दिन सकेका छन् न नयाँ आयोजनाको ठेक्का लगाउन सकेका छन् । भौतिक, शहरी, खानेपानी जस्ता पूर्वाधार निर्माणका मन्त्रालयहरुको प्रगति २० प्रतिशत पनि पुग्न सकेको छैन । सरकारको गलत नीतिका कारण आन्तरिक तथा बाह्य ऋणको भार बढ्दै गएको छ, जसले भावी पुस्तालाई दीर्घकालीन ऋण र करको भारी बोझ थपेको छ। तर, प्रधानमन्त्री यसरी संसदमा पेश हुनुहुन्छ कि छ महिनामा नेपाल त युरोपकै छेउछाउ पुगिसक्यो । सभामुख महोदय, प्रधानमन्त्रीका रुपमा मैले अभिव्यक्ति स्वतन्त्रतालाई फौजदारीकरण हुन दिइनँ । मेरो नेतृत्वको सरकारले सामाजिक सञ्जालका प्रयोगकर्तालाई स्वनियम र सञ्चालक कम्पनीलाई जवाफदेहि बनाउनमात्र सैद्धान्तिक स्वीकृति दिएको थियो । अहिले त नागरिक अभिव्यक्तिलाई अपराधको श्रेणीमा राख्ने गरी विधेयक दर्ता भएको छ । खासमा यो विधेयकमा सरकारको नियत प्रकट भएको छ । प्रधानमन्त्री केपी ओलीजी बिरोध त परको कुरा, रचनात्मक आलोचना पनि सहन सक्नुहुन्न । यो पटकपटक प्रमाणित तथ्य हो । उहाँले सक्नुभयो भने सिंगो देशलाई आफ्नो पार्टी नेकपा (एमाले) जस्तै एकदमै प्रश्नमुक्त, एकदमै आलोचनामुक्त र खासमा एकदमै विवेकमुक्त बनाउन चाहनुहुन्छ । त्यसैले उहाँ अभिव्यक्ति स्वतन्त्रताको संवैधानिक हक र प्रेस स्वतन्त्रतालाई कुल्चन प्रयत्नरत हुनु म अनौठो मान्दिनँ । यस्तो प्रयास प्रधानमन्त्रीकै रुपमा उहाँले यसअघि पनि पटकपटक गरिसक्नुभएको हो । त्यसैले म उहाँलाई प्रश्न गर्दिनँ । मेरो प्रश्न छ, नेपाली कांग्रेसलाई । के हो यो सामाजिक सञ्जाल नियमन विधेयक ? के हो यसमा नेपाली कांग्रेसको आधिकारिक धारणा ? हिजो त तपाईंहरु यसको विपक्षमा उभिनुभएको थियो । आज कता हुनुहुन्छ ? तपाईहरु सत्ताका लागि मात्रै सहकार्यमा हुनहुन्छ कि राजनीतिक दृष्टिकोणमैं परिवर्तन आइसकेको हो ? कि कांग्रेसलाई पनि ओलीजीलाई जस्तै प्रश्नमुक्त र विवेकमुक्त नेपाल चाहिएको हो ? के हो तपाईहरुको वैचारिकी ? मैले वैचारिकीको प्रश्न किन उठाएको भने नेपाली कांग्रेस पछिल्ला दिनमा अलि धेरै नै गतिशील देखिन थालेको छ । माओवादीसँग गठबन्धनमा हुँदा निर्वाचनपूर्वको गठबन्धन पाप हो भन्ने साथीहरु पनि थिए कांग्रेसमा । कांग्रेस एक्लै लड्छ, अब रुखबाहेक अन्त भोट हाल्दैन भनेर ती साथीहरुले धेरै ताली खाए । पछिल्ला दिनमा एमालेमा अब देशमा जम्मा दुईवटा दल हुने हो र एक्लाएक्लै लडेर स्थायी सरकार बनाउने हो भन्ने विचारक पनि थपिए । देशबाट अब सदाका लागि गठबन्धनको राजनीति अन्त्य भयो भन्दै तपाईहरुले नयाँ सत्तागठबन्धन गर्नुभयो । तर, गत स्थानीय निकायको उपचुनावमा के भयो ? दुई ठूला दलबीच नै गठबन्धन भयो । गठबन्धनमात्र होइन, तपाईहरुले एकअर्कालाई आफ्ना चुनावचिन्ह भाडामा पनि दिनुभयो । एउटा पार्टीको नेता अर्को पार्टीको चिन्हमा पनि चुनाव लड्नुभयो । कांग्रेसमा पहिले सुनिने गठबन्धनविरोधी गनगन र करकर यसपटक कतै सुनिएन । पत्रकार र अरु व्यावसायिक संस्थाका चुनावमा पनि अद्भुत एकताका साथ कांग्रेस र एमालेबीच गठबन्धन भयो । तपाईहरुलाई लागेको थियो, यति भएपछि माओवादी सकिन्छ । सकियो त ? सकिएन बरु लगभग पहिलो पार्टीका रुपमा पुनरोदय भयो । अझै पनि गठबन्धनका साथीहरु माओवादीबाट सत्ताको खेल तलमाथि होला कि भनेर डराइरहेको देख्छु म । सम्मानित संसदमै म फेरि एकपटक दोहर्याउँछु, हामी अब सत्ताको खेलमा छैनौं । तपाईहरु देखिरहनुभएको छ, हामी त जनतातिर फर्किसक्यौं । शहीदका सपना र संकल्पतिर फर्किसक्यौं । तपाईहरुका संगतले थोरै मैलिएका थियौं, धुलिएका थियौं । आधारभूत वर्गबाट थोरै टाढिएका थियौं । त्यो धुलो र मैलो टक्टक्याएर हामी फेरि गरीब, सीमान्त वर्ग र वर्णतिर फर्किसक्यौं । अस्ति प्रधानमन्त्रीले संसदमा गीत गाउनुभयो ढलेँ, ढलेँ, ढलेँ। तपाईहरुबीच विश्वास छ भने दिनदिनै म यति महिनापछि शेरबहादुरजीलाई छाड्छु, भनिरहनुपर्छ ? हरेक ठाउँमा भनिरहनुपर्ने ? के शेरबहादुरजी कान सुन्नुहुन्न ? सुन्नोस्, हामी टिप्न हिँडदैनौं यो सरकार तर यो कुहिएर झर्नेवाला छ । हामीले भनेको त्यो हो । त्यसैले, अब हाम्रा डरले तपाईहरुले एकअर्काका कुर्सी मिलाउन पर्दैन । स्थायित्वको गुड्डी हाँकेर बनेको गठबन्धन हो, स्थायित्व होस् । हरेक दिन गनेर आलोपालोको घोषणा गरिरहनुपर्ने गरी विश्वासको यति धेरै संकट राम्रो देखिएन । हामीसँग डराएर हरेक दिन सत्ता हस्तान्तरणको राग गाइरहन पर्दैन, यति दिनमा धरोधर्म छाड्छु भनेर कसम खाइरहन पर्दैन । ०८४ सम्ममात्र किन, त्यो पछि पनि सँगै जानोस्, मेरो शुभकामना छ । हामी सरकार बनाउनेछौं तर आफ्नै सामथ्र्यमा । सरकारको खेलमा हामी छैनौं तर, अहिले जसरी नै संसदको बहुमतको दुरुपयोग गरेर माफियालाई देश बेच्न हिडिरहनुभयो भने हामी प्रतिरोध गर्छौं । सभामुख महोदय, यसबीचमा जारी भएका अध्यादेशहरुका प्रक्रिया मात्र होइन, नियतमा पनि हामीलाई शंका छ । भूमि तथा राष्ट्रिय निकुञ्ज तथा वन्यजन्तु संरक्षण ऐन संशोधनका लागि जारी अध्यादेशको नियत के हो ? संशोधित प्रावधानहरूले वास्तविक भूमिहीन, दलित, सुकुम्बासी र अव्यवस्थित बसोबासीले जोतभोग गरिरहेको जग्गाको लालपूर्जा पाउन सहज हुन्छ कि झन् कठिन, जटिल र महंगो हुन्छ ? मध्यवर्ती क्षेत्रको जग्गालाई जग्गा उपलब्ध गराउन नसकिने नकरात्मक सूचीमा राखेर लाखौँ भूमिहीन दलित, सुकुम्बासी र अव्यवस्थित बसोबासीको भूमि अधिकार कुण्ठित गर्न खोजिएको छ । भूमि ऐनमै मध्यवर्ती क्षेत्र नकारात्मक सूचीमा राखिसकेपछि निकुञ्ज ऐन संशोधनको के औचित्य छ ? अव्यवस्थित बसोबासीलाई जग्गा उपलब्ध गराउँदा भूमिको वर्गीकरण र मूल्यांङ्नमा रहेको अवैज्ञानिक प्रणाली सच्चाउने, गरिबहरू, ग्रामीण क्षेत्र र कृषिको प्रयोजनमा भएको जग्गाको थोरै शुल्क तिरे हुने र धनी, सहरी क्षेत्रका र आवासको प्रयोजनका लागि दिने जग्गालाई धैरै शुल्क असुल गर्ने व्यवस्था गर्नुपर्ने हो । तर सरकारले संशोधनमार्फत् ठिक उल्टो गर्न खोजिरहेको छ । बरू यस अध्यादेशका केही व्यवस्थाहरूले गिरीबन्धु टिस्टेट सहित देशभरका हदबन्दी भन्दा धेरैका जग्गाहरूको किनबेच स्वामित्व हस्तान्तरणलाई कानुनी रूप प्रदान गर्न दुरुपयोग गर्न सकिने आधारहरू प्रदान गर्दछ । भूमाफियाहरूको चाहनाअनुरूप किसानको जमिनको भूउपयोग वर्गीकरण मनपरी ढंगले गर्ने र त्यसको परिवर्तन गराउन भूमि व्यवस्था, सहकारी तथा गरिबी निवारण मन्त्रालय धाउनुपर्ने व्यवस्था लागु गर्न खोजिएको छ । किसानहरूको आफ्नो स्वामित्वको जग्गाको सानो टुक्रालाई घडेरीको रूपमा बेच्न पाउने अधिकार कुण्ठित गर्दै गरिब जनता र साना रियल स्टेटहरूलाई ध्वस्त गरेर सबै आवास प्रयोजन र घरघडेरीको जग्गालाई ठूला रियल स्टेट र भूमाफियाहरूको कब्जामा पुयाउने वातावरण तयार गर्न खोजिएको छ । एकातिर भूमिहीन दलित र सुकुम्बासीलाई जग्गा उपलब्ध गराउन वन ऐन २०७६ को संशोधन गरिएको भनिँदै आएको छ भने अर्कोतिर प्रधानमन्त्रीको ठाडो निर्देशनमा मुख्य सचिवको अध्यक्षतामा प्रधानमन्त्री कार्यालयमा बैठक राखेर सर्लाही जिल्लाको बागमती नगरपालिकाका हजारौँ सुकुम्बासीले तिसौँ वर्षदेखि जोतभोग र आवाद कमोत गरेको जग्गा खाली गराउने निर्णय गरिएको छ भने नगर प्रमुख, उपप्रमुखसहित ५ जनालाई वन मुद्दामा फसाउन खोजिएको छ । २०७४ सालमा निर्वाचित जनप्रतिनिधिलाई २०७३ सालको घटनामा जोडेर झुठा मुद्दा लगाउन खोजिँदैछ । पार्टी परिवर्तन गरेर आफूसँग आए मुद्दा नचलाउने भनेर धम्क्याउने र लोभ्याउने गरिएको छ । यो हदसम्मको अराजनीतिक षडयन्त्र र जालझेल मान्य हुन्छ ? विगतमा शिक्षक लगायत विभिन्न आन्दोलनरत पक्षसँग गरिएको सहमति कार्यान्वयन नगर्दा उनीहरु आन्दोलमा उत्रिएका छन् । आवासीय चिकित्सकहरु पीडामा छन्, सरकारले उनीहरुको आन्दोलनलाई गम्भीरतापूर्वक लिएको छैन । मोही किसानको मागलाई सम्बोधन गर्न नयाँ एकीकृत गुठी कानुन तर्जुमा नहुँदा उनीहरुले आन्दोलन सुरु गरेका छन् । भूमिसम्बन्धी समस्या समाधान गर्ने दावी गरेर अध्यादेश ल्याउने सरकारले स्वर्गद्वारी गुठीलगायतका विषय सम्बोधन गर्न सकेन । संविधानको धारा ४० मा प्रत्याभूत गरिएको दलितको हक कार्यान्वयनमा सरकारको चासो छैन, उल्टै अदालती विवाहको प्रमाण हुँदा समेत अन्तर्जातीय विवाह गरेका नागरिकमाथि राज्यका संयन्त्र परिचालन गरेर प्रताडित गर्ने काम भएको छ । कालोबजार तथा केही अन्य सामाजिक अपराध तथा सजाय ऐन२०३२ मा संशोधन गरी व्यापारीहरुले बस्तुको व्यापार गर्दा सयकडा २० प्रतिशत भन्दा बढी मुनाफा लिन नपाउने व्यबस्थालाई खारेज गर्नुभएको छ । यसबाट सुशासन कायम हुन्छ कि मुनाफाखोरहरुलाई खुला छुट पाइन्छ ? सहकारी ऐन२०७४ लाई अध्यादेशमार्फत संशोधनको नाममा सहकारी अपचलनको समस्यालाई सम्बोधन गर्नुभएको छ कि अन्तरराष्ट्रिय सहकारी एलायन्स को ७ बुँदे सैद्वान्तिक मान्यता र नेपालको क्षेत्राधिकार विभाजनको संबैधानिक व्यबस्था भन्दा विपरित ढंगले ल्याउनुभएको छ ? स्वास्थ्य विमा ऐन२०७४ को संशोधन विमा ऐनको स्वायत्तता विपरित हुने गरी अघि बढाउनुभएको छ । योगमाया आयुर्वेद विश्वविद्यालय ऐन२०७९ मा विश्वविद्यालयकै ऐतिहासिक मान्यताभन्दा प्रतिकूल ढंगले संशोधन भएको छ । अध्यादेशहरुमा जनता होइन, स्वार्थ समूहहरुको हित हेरिएको छ । सभामुख महोदय, अहिलेका प्रधानमन्त्रीले सार्वजनिक कार्यक्रममै ढुक्कले भनिरहनुभएको छ, प्रचण्ड र रविवाला सरकारले हामीलाई थुन्न खोजेपछि यो सरकार बनाउन पर्यो । मेरो नेतृत्वको सरकार ढलेसँगै जनता प्रष्ट थियो, अब खोजिने छैन, त्रिभुवन विश्वविद्यालयको जग्गा । अब रोकिने छ, ललिता निवासको विस्तृत अनुसन्धान र जग्गा फिर्तीको प्रक्रिया । अब अवरुद्ध हुनेछ, भुटानी शरणार्थी प्रकरणको निष्पक्ष अनुसन्धान । अब खोजिनेछैनन्, अतिक्रमण गरिएका सरकारी जमिन । अब सामसुम हुनेछ, भुटानी शरणार्थी प्रकरण । त्यही भयो । त्यही बिन्दुबाट जनतामा कांग्रेस एमाले गठबन्धनप्रति मोहभंग पनि सुरु भयो । आज सरकार सामाजिक सञ्जालसँग डराएको छ । ऊ आफ्ना श्रृंखलावद्ध अपराधसँग डराएको भए आज यो अवस्था आउने थिएन । पछिल्ला सात महिनामा सरकारले जनताको केही सुनेन, त्यसैले आज जनता सरकारलाई नसुन्ने ठाउँमा पुग्यो । सरकारले पछिल्ला सात महिनामा जनताको मनमा बस्ने एउटै काम गरेन तर जनताको मन बिझाउने सयौं काम गर्यो । अहिले त्यता विस्तृतमा जाने समय छैन । मेरो नेतृत्वको सरकारले भिआइपी कल्चर भत्काउँदै सुशासन र लोकतन्त्रको सर्भिसिङ सुरु गरेको थियो । त्यसले जनतामा लोकतन्त्रप्रति भरोसा जगाएको थियो । जनतामा भरोसा जगाउने त्यही सर्भिसिङ नै कांग्रेस एमालेका लागि सबैभन्दा ठूलो आतंक भयो र तपाइहरु रातारात एक ठाउँमा उभिनुभयो । आज म सरकारलाई सोध्छु, सरकारी जग्गा हिनामिनाका काण्डहरुको छानविन कहाँ पुग्यो ? अनाथ केटाकेटीका जमिनको समेत भ्रष्टाचारमाथि कारवाही कहाँ पुग्यो ? म दिन्छु उत्तर । मिलाइयो । चोख्याइयो । जोगाइयो । म सोध्छु, स्पिनिङ मिलको आइपिओमा नक्कली अडिटको काण्ड के भयो ? उत्तर मै दिन्छु, धितोपत्र बोर्डमैं मिलाइयो । तत्कालीन सेन्चुरी बैंकको अर्वौं क्रृणको दुरुपयोगको छानविन के भयो ? सामसुम पारियो । मिलाइयो, चोख्याइयो, जोगाइयो । सत्तापक्षका माननीयहरु, दुःख नमान्नुहोला, तपाईहरुको समर्थन र मतलाई यो सरकारले अपराध होइन, अपराधी धुने डिटर्जेन्ट बनाइरहेको छ । अपराधीलाई चोख्याउने सुनपानी बनाइरहेको छ । अब विचौलियाका आँखा गएका छन् धितोपत्र बोर्डमा । ऐनले नै कल्पना नगरेको निर्देशिका तयार पारेर सरकार नयाँ स्टक एक्सचेन्जको लाइसेन्स दिने चोर बाटो खोज्दै छ । म तपाईहरुलाई यही रोष्टमबाट भन्छु, दूरसञ्चार फ्रिक्वेन्सीजस्तै नयाँ स्कटक एक्सचेन्जको लाइसेन्सलाई पनि राज्यले आफ्नो सम्पत्ति मान्ने वातावरण बन्नुपर्छ । दिनुपर्ने भए कमिशनबाट होइन, खुला प्रतिष्पिर्धाबाट, अझ रकम बढाबढबाट दिनुपर्छ नयाँ लाइसेन्सको अनुमति । त्यसका लागि अहिलेको अवैध प्रक्रिया रद्द हुनुपर्छ । सभामुख महोदय, यसबीचमा विद्युत् प्राधिकरणमा सरकारले जे गर्यो, त्यो हाम्रो राजनीतिक इतिहासमै सरकारमा माफियाहरुको नियन्त्रणको सबैभन्दा नांगो टेस्ट केस् हो । डेडिकेटेट तथा ट्रंक लाइनबाट विद्युत उपभोग गरेका उद्योगबाट प्रिमियम महसुल असुलीमा मन्त्री र प्रधानमन्त्रीकै तहबाट भएको लज्जास्पद अवरोधबाट के प्रमाणित भयो? माफियाहरुको शक्ति र सरकारको निरीहता स्थापित भयो । विचौलियासँग मिलेर प्रधानमन्त्रीसहितले महसुल असुली रोक्न त्यो सबै गर्नुभयो । जे गर्न सक्नुहन्थ्यो र जे गर्न हुँदैनथ्यो । यसबीचमा के भएन ? प्रधानमन्त्रीले रोस्टमबाटै प्राधिकरणलाई गाली गर्नुभएन कि ? महसुल उठ्ने सुनिश्चितता नभई काटिएको लाइन जोड्न हुँदैन भन्ने बोर्ड सदस्यहरुलाई बर्खास्त गरिएन कि ? विद्युत् नियमन आयोगको दुरुपयोग गरिएन कि ? विद्युत प्राधिकरणभित्रै मन्त्रीको कार्यकक्ष बनाइएन कि ? प्राधिकरणका कार्यकारी निर्देशक कुलमान घिसिङलाई हटाउन पटकपटक स्पष्टीकरणसहित दुव्र्यवहार गरिएन कि ? पुनरावलोकनमा जाँदा धरौटी राख्न नपर्ने व्यवस्थाका लागि डेडिकेटेड र ट्रंक लाइनको विद्युत महसुल बक्यौता जाँच गर्न अवैध समिति बनाइएन कि ? त्यो अवैध समितिको खर्च व्यहोर्न प्राधिकरणलाई अनावश्यक दवाव दिइएन कि ? ऊर्जा मन्त्रालयमा अरु पनि यस्ता साहसपूर्ण पौरख भए । मन्त्रिपरिषद्बाट पारित नै नभएको ऊर्जा विकास मार्गचित्रलाई देखाएर सरकारी स्वामित्वका विद्युत उत्पादन कम्पनीहरु कौडीका भाउमा बेचेर कमिसन खान खोजियो । ४ सय ५४ मेगावाटको अर्धजलाशययुक्त किमाथाङ्का अरुण र १९ सय २ मेगावाटको मुगु कर्णाली जलाशययुक्त जलविद्युत आयोजनाहरु सार्वजनिकनिजी साझेदारी नाममा सिधै सुम्पिन खोजियो । जगदुल्ला हाइड्रोपावरमा पनि १६ अर्बको ठेक्कामा ऊर्जामन्त्री यसैगरी जोडिनुभयो । अरु मन्त्रालयमा पनि यस्ता विकृति छँदैछन् । तर यसमा म मन्त्रीको मात्रै पनि दोष देख्दिनँ । माननीयहरु, मूल नै फोहोर भएपछि शाखाहरु कसरी सफा हुन्छन् ? अहिले जनता सरकारसँग दुःखी भए पनि विचौलिया र स्वार्थ समूहहरु खुसी छन् । तर, स्वार्थसमूहले बुझे हुन्छ, सरकारलाई किनेर तपाईहरुले पाएको उन्मुक्ति स्थायी हुनेछैन । तपाईहरुले कब्जा गरेका राज्यका स्रोत र संशाधन सधैंका लागि हुने छैनन् । म आज यही रोस्टमबाट चुनौतीका साथ भन्छु यी फाइलहरु फेरि खोलिनेछन् । जनताको शक्ति लिएर हामी फेरि खोल्नेछौं यी अपराधका फाइल । फेरि सुरु गर्नेछौं लोकतन्त्रको सर्भिसिङ र सुशासन । फेरि भत्काउनेछौं, विचौलिया र राजनीतिक नेतृत्वको गठजोड । सभामुख महोदय, मेरो नेतृत्वको सरकारले जगाएका सबै आशा यो सरकारले समाप्त पार्यो । विश्वविद्यालयहरूमा निकै पछि निकै ठूलो दुःखले लागू गरिएको मेरिटोक्रेसी प्रधानमन्त्री आफैंले अत्यन्त भद्दा तरिकाले भत्काउनुभयो । नेपालमा आर्थिक विकासको नयाँ चरण सुरू भएको घोषणासहित पाँच उद्देश्य, पाँच प्राथमिकता, आर्थिक सुधारका पाँच रणनीति र पाँच रूपान्तरणकारी क्षेत्रका कार्यक्रमसहितको बजेट करिबकरिब दिशाहीन बनाइयो । राष्ट्रिय अर्थतन्त्रको सम्भाव्यता विश्लेषणका आधारमा आर्थिक वृद्धिका प्रमुख संवाहक क्षेत्र पहिचान गरी उच्च दरको आर्थिक वृद्धि हासिल गर्ने बजेटको प्रतिवद्धता, एकीकृत आर्थिक करिडोर विकास, डिजिटल अर्थतन्त्रको विस्तार र हरित अर्थतन्त्रको निर्माणको प्रतिवद्धताबाट पनि सरकार विचलित भयो । दुई वर्षअघि म प्रधानमन्त्री हुँदै गर्दा अनियमितता, भ्रष्टाचार र सम्पत्ति शुद्धिकरणमा कमजोर भन्दै देश फाइनान्सियल एक्सन टास्कफोर्सको नकारात्मक सूचिमा पर्दै थियो । मेरो नेतृत्वको सरकारले तत्काल कानूनी र संरचनात्मक व्यवस्था मात्र गरेन, त्यसको कडाईका साथ पालना गरायो । विना भेदभाव भ्रष्टाचारका फाइल खोल्न थालियो, वित्तीय अपराधीलाई कानूनी दायरामा ल्याउन थालियो । सम्पत्ति शुद्धीकरणका क्रियाकलापलाई नियन्त्रण गर्न थालेपछि देश तत्काल नकारात्मक सूचिबाट जोगियो । तर सरकार ढलेपछि फेरि अनियमितता र संस्थागत भ्रष्टाचारले संरक्षण पाउन थाले । त्यो पनि सरकारको शीरबाटै । अवैध आर्थिक गतिविधिहरु बढे । बिगतमा गरिएका सुधारका कदमबाट टेक्निकल कम्प्लायन्स पूरा भए पनि वर्तमान सरकारले त्यसको कार्यान्वयन पक्षमा वेवास्ता गर्यो । परिणामस्वरुप आज देश एफ्एटीएफ्को ग्रे लिष्टमा पर्ने खतरा छ । देशको अर्थतन्त्रलाई अझ संकटतिर धकल्ने सरकारको यो कृयाकलापलाई सदनले रोक्नुपर्छ । स्रोतसाधनको अधिकतम लाभका पूर्वाधार होइन, भ्यूटावरहरु रोजाइ भए, ऋण थपियो तर त्यसको प्रतिफल आएन । विगतका हस्तक्षेपहरुबाट शोधनान्तर बचत, उच्च विदेशी मुद्राको सञ्चिति, बैंकिङ क्षेत्रमा तरलताको प्रचूरता, ब्याजदरमा कमी, नियन्त्रणभित्रै रहेको मूल्यवृद्धी जस्ता सकारात्मक नतिजा आएका थिए । तर, पछिल्ला छ महिनाको अवधिमा सरकारको सुस्त गति र अकर्मण्यताको कारण पूंजिगत खर्च दयनीय अवस्थामा पुग्यो । अवाञ्छित गतिविधिले प्रश्रय पाउँदा पुँजी पलायन बढ्न थाल्यो । सभामुख महोदय, मैले मेरो कार्यकालमा अत्यन्तै मेहनतका साथ छिमेकीहरूसँगको सम्बन्ध ऐतिहासिकरूपमै अघि बढाएको थिएँ । भारतसँग नेपालको रणनीतिक विकासका क्षेत्रमा कैयन महत्वपूर्ण समझदारि भएका थिए । चीन भ्रमणका क्रममा बिआरआइ लगायत द्विपक्षीय हितमा महत्वपूर्ण सहमति भएको थियो । अल्पविकसित राष्ट्रहरूको नेतृत्व गर्दै जलवायु परिवर्तन लगायतका एजेण्डामा नेपालले संयुक्त राष्ट्रसंघ र अन्य मञ्चहरूमा नेपालको नेतृत्वदायी भूमिका स्थापित भएको थियो । तर अहिलेको सरकारले नेपालको हित अनुरूप कुटनीतिक क्षेत्रमा भूमिका खेल्न सकेन । राष्ट्रिय स्वार्थका आधारमा विश्वमञ्चमा नेपालको दरिलो उपस्थिति बनाउनुको साटो सरकार आफ्नो स्वार्थमा परराष्ट्र सम्बन्ध ध्वस्त बनाउन पुग्यो । विपिन जोशीको रिहाइका लागि प्रधानमन्त्रीकै तहबाट पहल हुनुपथ्र्यो, त्यो भएन । बदलिएको विश्व परिस्थितिमा मध्यपूर्वलगायतका देशमा नेपालीहरूमाथि आइपर्ने समस्या र उनीहरुको संरक्षण गर्ने तत्परता सरकारले देखाउन सकेन । सामन्ती शोषणको अवशेषका रूपमा रहेको मिटरब्याजलाई कानूूनतः अपराध घोषणा गरिएको थियो । जिल्लास्तरमा नै संयन्त्रमार्फत सयौं पीडितका समस्या हल हुँदै थिए । अहिले अचानक रोकियो । लघुवित्त क्षेत्रका समस्या फेरि बल्झाइदै छ । सहकारी पीडितहरुको माग र पीडा सम्बोधन गर्नुको साटो सरकारले सहकारी ्ठगहरुलाई नै उन्मुक्ति दिने गरी सहकारी अध्यादेश ल्याइएको छ । मैले नेतृत्व गरेको सरकारले यो आर्थिक वर्षमा पाँच लाख भूमिहीन, सुकुम्वासी तथा अव्यवस्थित बसोबासीहरूको व्यवस्थापनको पूर्ण तयारीसहित बजेटको व्यवस्था गरेको थियो । अहिले तिनको व्यवस्थापनको वहाना बनाएर भूमाफियाका स्वार्थ पूरा गर्न अध्यादेश नै ल्याइएको छ । म सोध्न चाहन्छु, बैदेशिक रोजगारीबाट फर्किएका नागरिकको ज्ञान सीप र पुँजीमार्फत उद्यमशीलता प्रवद्र्धन गर्ने रिटर्नी उद्यमशीलता कार्यक्रम के भयो ? राष्ट्रिय रोजगार बैंकका लागि सुनिश्चित गरिएको बजेट के भयो ? कम्तीमा एक लाख स्वउद्यमलाई समर्थन गर्ने तयारी के भयो ? युगौंदेखि जातीय विभेद सहेर आत्मसम्मानको सङ्घर्ष गर्दै आएका दलित समुदायको समग्र आर्थिक रूपान्तरण र संविधानप्रदत्त अधिकार अनुभूतिजन्य तहमा कार्यान्वयनमा ल्याउन विशेष प्रकृतिको दलित विकास प्राधिकरण स्थापनाको निर्णय भएको थियो । त्यो किन स्थापना भएन ? दलित समुदायको सिप र पेशा आधुनिकीकरण गरी रोजगारी सुनिश्चित गर्न सिल्पी उद्यमशीलता कार्यक्रम बजेटमार्फत सुनिश्चित गरिएको थियो । त्यो किन कार्यान्वयन भएन ? शहीद दशरथ चन्द स्वास्थ्य विज्ञान विश्वविद्यालय स्थापनाको काम किन रोकियो ? के भूमिहीन, दलित, महिला, श्रमिक, घाइते र अपांगका कार्यक्रम च्यातेर तपाईहरुले प्रचण्डसँग लिइरहनुभएको हो प्रतिशोध? हामी सबैको सहमतिमा नेपालको संविधानमा गैरआवासीय नेपाली नागरिकताको प्रावधान हामीले राख्यौं । म प्रधानमन्त्री हुँदा मेरै हातले एनआरएनएका तत्कालिन अध्यक्ष कुल आचार्यलाई पहिलो गैर आवासीय नेपाली नागरिकता प्रदान गरेँ । त्यसयता झन्डै चार हजार जना एनआरएनहरुले गैरआवासीय नेपाली नागरिकता लिइसक्नु भएको छ । तर सरकारले मातहतका निकायलाई एउटा सर्कुलरसम्म नगर्दा त्यसको कार्यान्वयन हुन सकेको छैन । यो कागजको खोस्टो सरह भयो भनेर उहाँहरुले गुनासो गरिरहनु भएको छ । अहिले आएर एनआरएनहरुलाई निःशुल्क भिसा दिने प्रावधान राख्नु हास्यास्पद छ। संविधानले नै राजनीतिकबाहेकका सबै अधिकार नेपाली नागरिक सरह पाउने कुरासुनिश्चित गरिसकेपछि फेरि भिसाको प्रावधान संविधानको मर्म र भावना विपरित छैन र ? यसले एनआरएन लगानीलाई मात्र दुरुत्साहन गर्दैन, दोस्रो तथा तेश्रो पुस्ताका एनआरएनलाई नेपालसँग जोड्ने पहलमा पनि आघात पुग्छ । त्यसैले संविधानले एनआरएनहरुलाई दिएको अधिकारमा दायाँबायाँ नहुने गरी तत्काल कार्यान्वयनमा ल्याउन म सरकारलाई जोडदार आग्रह पनि गर्छु र खबरदारी पनि गर्दछु । अहिले संविधान कार्यान्वयनको गति प्रभावित भएको छ किनकि संघलाई प्रदेशका अधिकारको कुनै मतलव छैन । सङ्घीयताको सबलीकरण त सरकारको प्राथमिकतामै छैन । अर्थतन्त्रको सुधार र पुनरुत्थान, उत्पादन र उत्पादकत्व वृद्धि, रोजगारी सिर्जना केवल भाषणमा सीमित छ । भ्रष्टाचार नियन्त्रण त प्रधानमन्त्रीले भन्न पनि नछाड्ने र जनता हाँस्न पनि नछाड्ने विषय भएको छ । सायद प्रधानमन्त्रीलाई यो हेक्का छैन होला । प्रधानमन्त्रीजी बेलाबेला संसदको दुईतिहाइ सम्झाउनुहुन्छ र बलियो सरकारको घमण्ड गर्नुुहुन्छ । व्यवहारमा कति बलियो छ त यो सरकार ? बाढीपहिरोमा देखिन्न, बलियो सरकार । प्राकृतिक विपत्तिमा देखिन्न, भूकम्पमा देखिन्न । नागरिक सेवा र सुशासनमा देखिन्न । शिक्षा, स्वास्थ्य र रोजगारीमा देखिन्नँ । गएको वर्षामा टिनको छानोमाथि उभिएको एउटा परिवारले काठमाडौंको मुटुमा चार घण्टासम्म उद्धार पाएन । हेलिकोप्टरको भिजिबिलिटी पुगेन भनेर टक्टकिने कोशिस भयो । भिजिबिलिटी त हेलिकोप्टरको होइन, सरकारको नपुगेको हो । उद्धार कार्यमा मात्रै होइन, अहिले पुननिर्माणमा पनि सरकारको काम पुगेको छैन । विपी लोकमार्गमा जनताले अहिले निकै पीडा भोगिरहेका छैनन् । यो लोकमार्ग आगामी वर्षातभित्रै पुनर्निर्माण गरिसक्नुपर्ने छ । सरकार बलियो तब देखिन्छ, जब प्रतिशोध लिनुपर्ने हुन्छ । त्यसको सबैभन्दा ठूलो उदाहरण राष्ट्रिय स्वतन्त्र पार्टीका सभापति रवि लामिछाने हुनहुन्छ । सहकारीबाट पैसा ल्याउन प्रत्यक्ष कतै नजोडिएका उहाँलाई आज देशको सबैभन्दा ठूलो सहकारी ठगका रुपमा देशभर दौडाइएको छ । हिजो उहाँलाई प्रधानमन्त्री बनाउन अफर गरेकाहरु आज न्यायपालिकालाई धम्क्याएर भए पनि फसाइछाड्ने षड्यन्त्रमा छन् । त्यसका लागि सिंगो राज्यको दुरुपयोग भएको छ । म सम्माननीय सभामुखलाई पनि निवेदन गर्दछु, अदालतले धरौटीमा छाडिसकेपछि संसदबाट रवि लामिछानेको निलम्बन कति संवैधानिक र कति न्यायपूर्ण छ ? यसको समीक्षा गरियोस् । राजनीतिक प्रतिशोध र पूर्वाग्रहबाट सम्पत्ति शुद्धीकरणको आरोप लाग्ने र त्यसबाट सांसद पद निलम्बन हुने हो भने भोलि यसको कुन तहसम्मको दुरुपयोग हुनसक्छ ? सहकारी ठगीमा सरकारको मापदन्ड अन्यायपूर्ण मात्र छैन, पूरै गलत छ । सत्ताका मान्छे घरमै बसेर फरार हुन पाउँछन् । अन्तिम दिन अदालतमा हाजिर हुन पाउँछन् । त्यही दिन पेशी पाउँछन्, वयान दिन पाउँछन् । सरकारी वकिलले त्यही दिन टुंग्याउँछन् अनि त्यही दिन फैसला आएर आरोपी घर जान्छ । उता रोजगारीका लागि दलाललाई पैसा बुझाउने सोझा निर्दोष जनतामाथि मुद्दा चल्छ, तर मानव तस्करीमा सिधै जोडिएको मन्त्रीलाई मुद्दा नचलाएर उन्मुक्ति दिइन्छ । अहिले त तपाईहरु बलियो भएकाले बहादुरी गर्यौं पनि भन्नुहोला तर यसलाई जनताले गहिरो गरी नियालिरहेको छ । एकातिर प्रतिपक्षी पार्टीका सभापतिमाथि संगठित अपराधको समेत मुद्दा किन थपिएन भनेर महान्यायाधिवक्ता कार्यालयमार्फत जिल्ला सरकारी वकिलको सरुवा अनि छानविन गरिन्छ । अर्कोतर्फ त्यहिदिन सरकारी जग्गा भ्रष्टाचारमा आरोपित सत्तारुढ सांसदमाथि मुद्दा नचलाउने निर्णय सरकारी वकिल कार्यालयले गर्छ । सत्ताको यो तहको दुरुपयोग र मत्स्यन्यायले हामीलाई कहाँ पुर्याउँला ? सरकार र गठबन्धनका लागि कानुनका फरकफरक मापदण्ड छन्, फरकफरक व्याख्या छन् । राजस्व छलीमा विशेष र सर्वोच्च अदालतले दोषी ठहर गरेर केही अर्ब नै जरिवाना तिराएको अनि ललिता निवास प्रकरणमा सरकारी अनुसन्धानमा रहेको व्यक्तिलाई दायाँ राखेर एउटा पार्टीको अध्यक्ष र यो मुलुकको प्रधानमन्त्री ढुक्कले आफ्नो पार्टी कार्यालयको भूमिपूजन गर्छन । कर छली प्रमाणित भएको र अहिले पनि सरकारी अनुसन्धानमा रहेको व्यक्तिले अर्को अर्ब खर्चेर त्यो कार्यालय बनाइदिने, नैतिक छ ? कानुनी छ ? उता, सहकारी अपचलनमा सिधै संलग्न नभए पनि कम्पनीमा सहकारीको रकम आएकै कारण अर्को एउटा पार्टीको अध्यक्ष महिनौं हिरासतमा राखिन्छ, उसलाई सम्पत्ति शुद्धीकरण र संगठित अपराधको मुद्दा चलाइन्छ । यदि दोस्रो नेतालाई संगठित अपराधी मान्ने हो भने पहिलो नेता त्यो अपराधबाट कसरी जोगिन सक्छ ? कर छली र ललिता निवास प्रकरणबाट आएको पैसाले केन्द्रीय कार्यालय बनाइरहेको पार्टी संगठित अपराधको मतियार हो कि होइन ? यो सदनले गम्भीर रुपले विचार गर्नुपर्ने विषय ठान्छु म । भ्रष्टाचार निवारण ऐन संशोधन विधेयक र अख्तियार ऐन संशोधनमा प्रधानमन्त्रीको ठाडो हस्तक्षेप नीतिगत भ्रष्टाचार हो कि होइन ? अहिले यो बीचमा प्रधानमन्त्रीजीमा थुप्रै प्रश्न उठेका छन् । तपाईहरुलाई थाहै छ, यसवीचमा म सुदूर पूर्व झापादेखि सुदूर पश्चिम कन्चनपुरसम्म पुगेँ । सातै प्रदेशका कार्यकर्ता र जनतासँग अन्तक्र्रिया गरेँ । सत्ता पक्षका नेता कार्यकर्ताहरुले पनि मसित धेरै नै संवाद गर्नुभएको छ र अपेक्षा राख्नुभएको छ । यसबीचमा बन्द कोठामा होइन, ठूल्ठूला सभाहरुमा ठूलाठूला अन्तरसंवाद भए । म आज दावीका साथ भन्न सक्छु, जनताको मनोविज्ञान मैले अरु नेताका तुलनामा बढी बुझेको छु भन्ने मेरो दाबी छ । सातै प्रदेशको निष्कर्ष के छ त ? तपाईहरुले जसरी शासन चलाउँदै हुनुहुन्छ, त्यसले जनतामा एकदमै वितृष्णा थपेको छ । स्वार्थसमूहहरुप्रति तपाईहरुको वफादारी देखेर जनता उकुसमुकुस भएको छ । विचौलियासँगको सरकारको सम्बन्ध देखेर जनता विचलित भएको छ । मलाई डर छ, तपाईंहरुप्रतिको आक्रोश कतै व्यवस्थाप्रतिको आक्रोशमा नबदलियोस् । दोष तपाइको हो, व्यवस्थाको होइन । सभामुख महोदय, अहिले नुवाकोटको शेरा दरबार चर्चामा ल्याइएको छ । प्रधानमन्त्रीदेखि गृहमन्त्रीसम्मले त्यसमा विशेष चासो दिएको मलाई थाहा छ । कतै न कतै त्यसमा प्रचण्डलाई जोड्न सकिन्छ कि, जोड्न नसके पनि प्रचण्डलाई बदनाम गर्न सकिन्छ कि भनेर सरकारले धेरै मिहिनेत गरिरहेको छ । प्रधानमन्त्रीजी आफै लागेको मलाई थाहा छ । सरकार खोजिरहेको छ, एउटै पनि अपराध गरेन त पुष्पकमल दाहाल प्रचण्डले ? म आज वाइडबडीको कुरा गर्दिनँ । गिरिबन्धु, यति र ओम्नीको पनि चर्चा गर्दिनँ । तर, सबै नेता उस्तै हुन् भन्ने भाषा मन्जुर छैन मलाई । शेरा दरबारमा संलग्नता देखिन्छ भने मबाटै छानविन गर्नुहोस् । म यही रोस्टमबाट भन्छु, शेरा दरबारमा मेरो नाम जोडिन्छ भने छानविन सुरु गरौं र मबाट सुरु गरौं । म आज सम्मानित रोष्टममा भन्न चाहन्छु, शेरा दरबारमा कतै मेरो संलग्नता छ भने छानविन गरियोस् । अहिले प्रधानमन्त्रीजीप्रति थुप्रै प्रश्न उठेका छन्, यसमा उहाँ छानविनका लागि तयार हुने कि नहुने ? उहाँ यसमा तयार हुनुहुन्छ ? तपाई ढुक्क नहुनुहोला, जनताले निकायलिरहेको छ । म अलिकति संविधान संशोधनबारे पनि बोल्न चाहन्छु । यो सरकार बन्दै गर्दा चारैतिर संविधान संशोधनको गानाबजाना थियो । के के संशोधन हुन्छ, कसरी संशोधन हुन्छ, कहाँ संशोधन हुन्छ, पूरा व्याख्या र विश्लेषण थियो । अहिले लोडसेडिग भयो कि के भयो, त्यो फिल्म धेरै चलेको देख्दिनँ । प्रधानमन्त्री ओलीजीले पार्टीकै औपचारिक कार्यक्रममा दोहर्याइदोहोर्याइ संविधान संशोधन ०८७ सालमा हुन्छ भनेको सुनेँ । आज म विशेष गरी नेपाली कांग्रेसका साथीहरुलाई सोध्न चाहन्छु, अब म संविधान संशोधनबारे म बोलौं कि नबोलौं ? हिजो दुई प्रतिस्पर्धी दल मिले भन्ने समाचार लज्जापूर्ण हुन्छ भनेर तपाईहरुले त्यसलाई संविधान संशोधनको सैद्धान्तिक जामा लगाइलिनुभएको छ भनेर मैले यही रोष्टमबाट भनेको थिएँ, जुन अहिले पुष्टि भएको छ । कांग्रेस र एमालेका केही नेताले यसबीचमा अब देश दुई दलीय बनाइन्छ भनेर अलि धेरै नै ग्यारेन्टी गरेको सुनियो । म ती नेताहरुलाई सोध्छु, आज देश बहुदलीय भएको तपाईहरुको दया मायाले हो ? तपाईको करुणाले बनेको हो नेकपा (माओवादी केन्द्र) ? तपाईले दयाले खोलिदिएको हो कुनै बेलाको मधेशी जनअधिकार फोरम ? तपाईहरुले बक्सिस् दिएर आएको हो, राष्ट्रिय स्वतन्त्र पार्टीको २१ सिट ? तपाईले चाहेर बनेको हो, सिके राउतजीले नेतृत्व गरेको जनमत पार्टी ? तपाईहरु चाहनुहुन्थ्यो त यो संसदमा नागरिक उन्मुक्ति पार्टीको उपस्थिति ? हामीहरु देशका मालिक हौं भन्ने ग्रन्थीबाट निस्कनोस् साथीहरु । छब्बीस महिनाअघिको निर्वाचनको मतादेशमै पनि आत्ममुग्ध नहुनोस् । यसरी नै सरकार चलाउँदै जानुभयो, यसरी नै जनताबाट अलग्गिदै जानुभयो भने अहिलेकै थ्रेसहोल्ड तपाईहरुलाई नै धेरै हुँदैछ, अरुको चिन्ता नगर्नोस् । आफ्नै पार्टीबाट कार्यकर्ता पलायनका पछिल्ला बहिखाता हेर्नोस् र घमन्डबाट ब्युँझनोस् । कुनै बेला सोह्र वर्षमा पन्ध्र सरकार बनाएर कीर्तिमान कायम गरेका तपाईहरुले समानुपातिक प्रतिनिधित्व प्रणाली र समावेशीतालाई संशोधन गर्न त परेको कुरा, छुन पनि सक्नुहुन्न । यो मेरो खुला चुनौती भयो । सभामुख महोदय, मैले यो चुनौती राष्ट्रिय सभामा माओवादीको पोजिसनका कारणले दिएको होइन । दलित, महिला, मधेशी, आदिवासी, जनजाति, थारुलगायत उपेक्षित, उत्पीडित वर्गले पाएको अहिलेको अधिकार नेपाली कांग्रेस र नेकपा एमालेले आफ्ना पार्टीहरुका स्थापना दिवसमा उपहार दिएका होइनन् । अहिलेको सम्मानपूर्ण समानुपातिक प्रतिनिधित्व र समावेशिता उत्पीडित वर्गले आफ्नै रगत बगाएर ल्याएको हो। सीमान्त वर्गको आत्मसम्मान र प्रतिनिधित्व खोस्न अब सम्भव छैन । भोलि माओवादीको एकै सिट मात्र बाँकी नरहे पनि तपाईहरु अब पुरानो ठाउँमा फर्किन सक्नुहुनेछैन । हिजो माओवादीले जगायो होला तर अब उत्पीडित वर्ग र वर्ण आफ्नो लडाइ आफै लड्न सक्ने भइसकेको छ । तपाईहरु पहिला आआफ्नै पार्टीभित्रका सरोकारवाला सम्हालेर देखाउनोस् अनि हामीसँग कुरा गर्नुहोला । दलहरुबीच आजसम्मका ऐतिहासिक र युगान्तकारी सहमतिहरु मिचेर संविधान संशोधनका नाममा राष्ट्रलाई नचाहिने द्वन्द्वतिर लैजाने चेष्टा नगर्नोस् । संघीय लोकतान्त्रिक गणतन्त्र तपाईहरुका लागि राजनीतिक सम्झौता होला, माओवादीका लागि त आफ्नै रगतले जन्माएको सन्तान हो । समानुपातिक समावेशिता तपाईहरुले शान्तिका लागि स्वीकार गर्नुभएको होला, माओवादीका लागि त्यो आफ्नै रगतले लेखेको संकल्प हो । एउटा अभिभावकका रुपमा आफ्नो सन्तानको रक्षा कसरी गर्नुपर्छ हामीलाई थाहा छ । त्यसैले संविधान संशोधन नै गर्ने हो भने महिलालाई ५० प्रतिशत, जनसंख्या र विशेषधिकारका आधारमा दलितलगायतको प्रतिनिधित्व हुने गरी पूर्ण समानुपातिक निर्वाचन प्रणालीमा जाऔं । प्रत्य क्ष निर्वाचित कार्यकारी प्रणालीमा जाऔं । यसमा छलफल गर्न तपाईहरु तयार हुनुहुन्छ ? सभामुख महोदय, हुन त सरकारमाथिका हाम्रा रचनात्मक आलोचनालाई एक थरी साथीहरु सत्ताबाट बाहिरिनुको छटपटी भनेर सामान्यीकरण गर्न खोज्नुहुन्छ । जनताको आवाजलाई पनि सोसल मिडियाको विकृति भनेर पन्छिन सजिलो होला तर सत्तारुढ पार्टीहरुकै बैठकमा व्यक्त हुन थालेका असन्तोषलाई के भन्नुहुन्छ तपाईहरु ? सरकारको प्रतिरक्षा गर्न दिनदिनै औपचारिक आदेश दिँदा पनि किन छैन माननीयहरुसँग मनोवल ? किनकि, सरकार अहंकारपूर्ण तर गलत बाटोतिर गइरहेको छ । संख्याको उन्माद र शक्तिको दुरुपयोगमा रमाइरहेको छ । अलिकति पनि लज्जाबोध नगरी स्वार्थसमूहहरुको, अझ माफियाहरुको सेवामा लागिरहेको छ । यसले जनतामा सरकारमात्र होइन, समग्र प्रणालीमाथि नै असन्तोष जगाइरहेको छ । पछिल्ला सात महिनामा जनताको आक्रोश ज्यामितीय रुपमा बढेको छ । सरकारको यो तहको कमजोरी प्रतिपक्षी नेताका रुपमा मेरो सन्तोषको विषय हुनुपर्ने हो, तर म चिन्तित छु । म सरकारलाई यही रोष्टमबाट भन्न चाहन्छु, जनताका बीचमा अब सरकारको कुनै क्रेडिबिलिटी बाँकी छैन, कुनै विश्वास बाँकी छैन । जनताप्रति सरकारको हदैसम्म गैरजिम्मेवारी तर विचौलिया र स्वार्थसमूहको खुला तरफदारीले देश आक्रोशित छ । सत्तापक्षका मान्छेलाई कानुन मिच्न होइन, कानुन नै खान दिएको देखेर देश विचलित छ। उद्योगीबाट विजुलीको अर्वौं बक्यौता उठाउनै नखाजेको तर भुँइमान्छेका घरको लाइन काटेको देखेर देश रन्थनिएको छ । त्यो आवेग र आक्रोश आज सामाजिक सञ्जालमा सीमित छ, तर मलाई चिन्ता छ, भोलि त्यो सडकमा पोखिन सक्छ । यही सत्य स्वीकार गरेर सरकार सुध्रियो हो भने हामी सहयोग गर्न तयार छौं । यो राजनीतिक आलोचना मात्र होइन, समस्या समाधानका लागि दिएको औषधिको रुपमा लिइयोस् । मेरो शुभेच्छा छ। धन्यवाद ।"
४२ हजार उपभोक्ता समितिलाई ध्यान दिएर बजेट बनाउँछौं : खानेपानी मन्त्री यादव,"सिन्धुपाल्चोक : खानेपानीमन्त्री प्रदीप यादवले आगामी आर्थिक वर्षको खानेपानीको बजेट कसैको पनि दबाब, धाँधलीमा नभई खानेपानी तथा सरसफाइ उपभोक्ता समिति र नागरिकको राय सुझावमा बन्ने बताएका छन्। सिन्धुपाल्चोक, चौतारास्थित जुगल थालखर्क होल्चे खानेपानी मूल उपभोक्ता तथा सरसफाइ समितिद्वारा सञ्चालित चौतारा खानेपानी गुणस्तर आयोजनाको नवनिर्मित भवन तथा गुणस्तरीय खानेपानी प्रशोधन केन्द्रको उद्घाटन कार्यक्रमलाई सम्बोधन गर्दै मन्त्री यादवले देशभरिका करिब ४२ हजार उपभोक्ता समितिलाई ध्यान दिएर बजेट बनाउने बताए। 'कसैको धाधलीमा, दबाबमा बजेट बन्ने छैन। खानेपानीको समस्या उपभोक्ता समिति जति सकैले पनि बुझन सकेको छैन। उपभोक्ता समितिको राय, सल्लाह र सुझावमा मात्रै हामीले खानेपानीको बजेट बनाउने छौं,' उनले भने। खानेपानी नागरिकको मौलिक हक भएकाले आम नेपाली नागरिकलाई सुरक्षित र सुलभ खानेपानी उपलब्ध गराउनु सरकारको प्रमुख जिम्मेवारी एवम् दायित्व भएकाले खानेपानीका क्षेत्रमा उपभोक्ताबाट लिइदै आएका करहरूलाई पनि अन्त गरिने उनले बताए। 'खानेपानी र सरसफाइ: हाम्रो प्राथमिक आवश्यकता हो। नागरिकलाई सुरक्षित र सुलभ खानेपानी उपलब्ध गराउनु हाम्रो जिम्मेवारी हो। हाम्रै नागरिकले प्रयोग गर्ने पानीबाट सरकारले कर लिने विषय राम्रो होइन,' उनले भने। आगामी आर्थिक वर्षको बजेटमा सिन्धुपाल्चोक जिल्लामा खानेपानीको क्षेत्रमा राम्रो बजेट विनियोजन गराउनेसमेत मन्त्री यादवले प्रतिबद्धता जनाए। देशका हिमाल, पहाड, र तराईका विभिन्न क्षेत्रमा देखा परेका खानेपानीका समस्या समाधान गर्न आफूसहित सम्पूर्ण मन्त्रालयको टोली अहोरात्र खटिएको मन्त्री यादवले दाबी गरे। उनले भने, 'सिन्धुपोल्चोकसहित देशभरिमा रहेका खानेपानीका समस्या समाधान गर्नका लागि हाम्रो टोली अहोरात्र खटिएको छ। खानेपानी समस्या दीर्घकालीनरूपमा समाधान गर्दै शुद्ध र स्वच्छ पानी वितरण गर्नु हाम्रो प्रमुख लक्ष्य र उद्देश्य रहेको छ।' सोही कार्यक्रममा बोल्दै मन्त्री यादवले एक वर्षभित्र २७ प्रतिशत शुद्ध खानेपानीको उपलब्धता ५७ प्रतिशतसम्म पुर्याउने लक्ष्यसहित काम भइरहेको बताए। 'दुर्गम क्षेत्रमा रहेका दाजुभाइदिदीबहिनीहरूले बोकेर पानी खानुपर्ने अवस्थाको अन्त्य गर्न लागि परेको छु। दातृ निकायको सहकार्यमा म यसको अन्त्य गर्छु,' उनले भने। आज उद्घाटन गरिएको उक्त आयोजनाले चौतारा साँगाचोकगढी नगरपालिका लगायत आसपासका क्षेत्रका नागरिकहरूको जीवनस्तर सुधार गर्ने एव विशेष गरी, सुरक्षित र प्रशोधित खानेपानी उपलब्ध गराएर स्वास्थ्य सरसफाइ, र समग्र जीवनस्तरमा गुणात्मक परिवर्तन ल्याउनेछ भन्ने आफ्नो दृढ विश्वास रहेको मन्त्री यादवले बताए।"
बागमतीमा एम्बुलेन्सको भाडादर निर्धारण,"काठमाडौं : बागमती प्रदेशको स्वास्थ्य मन्त्रालयले एम्बुलेन्सको भाडादर निर्धारण गरेको छ। राष्ट्रिय एम्बुलेन्स निर्देशिका २०७८ अनुसार यही माघ ८ गतेको मन्त्रिस्तरीय निर्णयले विभिन्न मापदण्डलाई आधार मानेर भाडादर निर्धारण गरिएको हो। मन्त्रालयले १३ वटै जिल्लाका एम्बुलेन्स व्यवस्थापन समितिलाई हालै पत्राचार गर्दै यसका बारेमा जानकारी समेत गराइसकेको छ। एक्बुलेन्स सेवामा भुगोल फ्ल्याग दूरी एकदेखि पाँच किलोमिटरसम्म मानेर त्यसको भाडादर ३०० देखि ५०० रुपैयाँसम्म राखी जिल्ला एम्बुलेन्स व्यवस्थापन समितिले लागू गर्ने र गराउने पत्रमा उल्लेख छ । तराई र पहाडी स्थानका पिच, ग्राभेल र कच्ची सडकमा दररेट कायम गरिएको चिकित्सा सेवा महाशाखा प्रमुख डा खगेश्वर गेगालद्वारा जारी पत्रमा उल्लेख गरिएको छ।"
अन्नपूर्ण ईभी र्यालीमा सहभागी विजेतालाई एथर स्कुटर हस्तान्तरण,"काठमाडौं : अन्नपूर्ण मिडिया नेटवर्क (एएमएन) ले तेस्रो संस्करणको विद्युतीय सवारी (ईभी) र्यालीमा सहभागीमध्ये लक्कीड्रमार्फत प्रथम भएका नगेश श्रेष्ठलाई एथरको ईभी स्कुटर हस्तान्तरण गरेको छ। काठमाडौं गैरीधारास्थित एथरको एक्सपेरियन्स शोरुम बाट बुधबार एएमएनका महाप्रबन्धक (जीएम) मनोज बस्नेत, युनाइटेड ट्रेडर्स सिन्डिकेट्स प्रालिका प्रशासन डेपुटी म्यानेजर दीपक बस्नेत र ब्रान्ड प्रमुख सलमान खानले विजेता श्रेष्ठलाई एथर ४५० एस हस्तान्तरण गरेका हुन्। उक्त स्कुटरको मूल्य ३ लाख ५० हजार रुपैयाँ छ। अन्नपूर्णले विश्व वातावरण दिवस २०२४ को स्मरणमा गत जेठ २६ गते शनिबार राजधानीको भृकुटीमण्डपबाट करिब २२ किलोमटिर लम्बाइसम्ममा ईभी र्यालीको आयोजना गरेको थियो। ईभी र्यालीमा सहभागीमध्ये लक्कीड्रबाट ११ जनाभन्दा बढीलाई गिफ्ट ह्याम्पर प्रदान गरेको थियो। यसमध्ये प्रथम पुरस्कार विजेता श्रेष्ठलाई अहिले एथर हस्तान्तरण गरिएको हो। यद्यपि वातावरण दिवसकै दिन एथर ४५० एस भृकुटीमण्डपको स्टलबाट लन्चसमेत गरिएको थियो।यो नेपालमै पहिलो पटक लन्च गरिएको थियो। प्रथम पुरस्कारबाट एथर स्कुटर हात पारेका श्रेष्ठ टुटल, जुमजस्ता डेलिभरी सर्भिस कम्पनी सञ्चालन गर्ने भएकाले उनी यसमा सहभागी राइडरहरू सकभर ईभी भएकालाई नै प्राथमिकता दिँदै आएको बताउँछन्। यसै क्रममा उनी भन्छन्, अन्नपूर्णले आयोजना गरेको उक्त र्याली स्वच्छ वातावरण निर्माणका लागि विद्युतीय सवारी चलाउन प्रोत्साहन गर्ने खालको भएकाले सहभागी भएको थिएँ तर यसमा पनि आफू पुरस्कृत भएर एथरको ईभी स्कुटर पाउँदा झन् खुसी छु। यो ब्रान्डको विशेषता पहिला पनि सुनेको थिएँ। अब झन् अनुभव गरेपछि साथीभाइलाई पनि बताउनु पर्ला। स्कुटर हस्तान्तरण गर्ने क्रममा अन्नपूर्णका महाप्रबन्धक बस्नेतले कर्पोरेट हाउसहरूसँग सहकार्य गरेर अगाडि बढ्ने क्रममा विज्ञापनदातालाई दिने माइलेज अन्यभन्दा फरक र आकर्षक हुने बताए। यसैगरी एथरका प्रशासन डेपुटी म्यानेजर दीपक बस्नेतले ईभी र्यालीले आम जनमानसलाई पनि जनचेतना जगाउने भएकाले यस्तो खाले कार्यक्रम हुन जरुरी भएको बताए। विद्युतीय सवारी भएकाले वातावरणमैत्री भएको र प्रदूषण नियन्त्रण भएको उनको भनाइ छ। छोटो समयमै यसले फड्को मारेको छ। रिपेयरको लागि पनि सुविधा दिइएको छ, उनले भने।"
कांग्रेस संसदीय दलको बैठक जारी,"काठमाडौं : नेपाली कांग्रेस संसदीय दलको बैठक जारी छ। नयाँ बानेश्वरस्थित संसद भवनको ल्होत्से हलमा बैठक जारी रहेको कांग्रेसले जनाएको छ। बैठकमा सरकारले ल्याएको अध्यादेशलगायत विविध विषयमा छलफल हुने जनाइएको छ। सरकारले ल्याएका ६ वटा अध्यादेश संसदमा प्रस्तुत भइसकेका छन्। संसद बैठक दिउँसो १ बजे बस्दैछ। यसअघि माघ १८ गते कांग्रेस संसदीय दलको बैठक बसेको थियो। सो दिनको बैठकमा सांसदहरूको बोल्ने क्रम मात्रै सकिएको थियो। अन्य सदस्यहरूको बोल्ने क्रम नसकिएपछि बैठक आज बस्नेगरी स्थगित भएको थियो। आजको बैठकमा मन्त्रीहरू,पदाधिकारीहरू र नेताहरूले आआफ्नो भनाइ राख्ने कार्यक्रम छ।"
"काठमाडौंमा ग्याँस सिलिण्डर विष्फोट : ११ जना घाइते, १ गम्भीर",काठमाडौं : काठमाडौंको कमलपोखरीस्थित शानदार मःमः पसलमा ग्यास ग्याँस सिलिण्डर विष्फोट हुँदा ११ जना घाइते भएका छन्। नेपाल प्रहरी विपद् व्यवस्थापन महाशाखाका अनुसार आज बिहान पौने ९ बजेतिर ग्याँस सिलिण्डर विष्फोट भएर आगोलागी हुँदा ११ जना घाइते भएका हुन्। प्रहरीका अनुसार ११ जनाको हिमाल अस्पतालमा अहिले उपचार भइरहेकाले कीर्तिपुर बर्न सेन्टर पठाउने तयारी भइरहेको छ। घाइतेमध्ये उदयपुरका २४ वर्षीय संजोग मगर गम्भीर भएकोले हिमाल अस्पतालको एम्बुलेन्सबाट कीर्तिपुर बर्न सेन्टर पठाइएको छ। घटनास्थलमा घरको सिलिङ सबै झरेकोले अन्य मानिस पनि छन् कि भनेर खोजी जारी राखिएको प्रहरीले जनाएको छ। प्रहरीका अनुसार केशव श्रेष्ठको घरमा मम पसल सञ्चालनमा थियो। थप विवरण आउन बाँकी छ ।
आज संसद् बैठकमा अध्यादेश पेश नहुने,"काठमाडौं : सरकारले ल्याएको अध्यादेश आजको संसद्को दुवै सदनमा स्वीकृतीका लागि पेस नहुने भएको छ। संसद् सचिवालयका महासचिव पदमप्रसाद पाण्डेले राष्ट्रिय सभा र प्रतिनिधि सभाको दुवै बैठकमा अध्यादेश पेस नहुने जानकारी दिए। पाण्डेले आजको बैठकमा भौतिक पूर्वाधार तथा यातायात मन्त्री देवेन्द्र दाहालले पानीजहाज (सञ्चालन तथा व्यवस्थापन) विधेयक, २०८१ सभा समक्ष पेस गर्ने र शिक्षा, विज्ञान तथा प्रविधि मन्त्री विद्या भट्टराईले राष्ट्रिय विधि विज्ञान प्रयोगशाला (स्थापना र सञ्चालन) विधेयक, २०८१ सभा समक्ष पेस गर्ने कार्यसूची रहेको छ। जनता समाजवादी पार्टी नेपालका अध्यक्ष उपेन्द्र यादवसँग सत्तारुढ दलहरूको कुरा मिल्न अझै बाँकी रहेकाले अध्यादेश पेस गर्ने कार्यसूचीबाट हटाइएको हो। यादवले आज प्रधानमन्त्री एवम् एमाले अध्यक्ष केपी शर्मा ओली र कांग्रेस सभापति शेरबहादुर देउवासँग छुट्टाछुट्टै छलफल गरेका थिए। बिहीबार संसद् भवनमा बसेको संसदीय दलको बैठकपछि प्रमुख सचेतक श्याम घिमिरेले जनता समाजवादी नेपालसहितको समर्थनमा सरकारले ल्याएका अध्यादेश संसद्बाट पारित हुने दाबी गरेका थिए। यो पनि पढ्नुहोस अध्यादेशविरुद्ध परेका विरोध सूचनालाई एकसाथ निर्णयार्थ प्रस्तुत गर्ने सहमति प्रतिनिधि सभा र राष्ट्रिय सभाको बैठक आज बस्दै, अध्यादेश स्वीकृत गर्ने तयारी आज संसदबाट अध्यादेश पारित हुन्छ, जसपाले पनि समर्थन गर्छ : कांग्रेस"
ट्रम्पद्वारा ट्रान्सजेन्डर 'एथलीट'लाई महिला खेलकुदमा भाग लिन प्रतिबन्ध,"वासिङटन डिसी : अमेरिकी राष्ट्रपति डोनाल्ड ट्रम्पले बुधबार ट्रान्सजेन्डर एथलीटलाई महिला खेलकुदमा भाग लिन प्रतिबन्ध लगाउने कार्यकारी आदेशमा हस्ताक्षर गरेका छन्। ट्रम्पले दर्जनौं बालबालिका र महिला खेलाडीहरूले घेरिएको ह्वाइट हाउसमा उक्त आदेशमा हस्ताक्षर गरेका हुन्। उनले हस्ताक्षर गर्नुअघि भने, 'अबदेखि महिला खेलकुद महिलाहरूको लागि मात्र हुनेछ। यो कार्यकारी आदेशसँगै महिला खेलकुदमाथिको युद्ध समाप्त भएको छ।' ट्रम्पले महिला एथलीटहरूको गौरवशाली परम्पराको रक्षा गर्ने बताए। पुरुषहरूलाई महिला र केटीहरूलाई कुटपिट गर्न, घाइते बनाउनका साथै धोका दिन अनुमति नदिने उल्लेख गरे। ट्रम्पको अमेरिकी सरकारी एजेन्सीहरूलाई महिला टोलीहरूमा ट्रान्सजेन्डर खेलाडीलाई प्रतिस्पर्धा गर्न अनुमति दिने विद्यालयहरूलाई अनुदान नदिन आदेश दिएका छन्। ट्रम्पले २०२८ को लस एन्जलस खेल अघि ट्रान्सजेन्डर खेलाडीहरू सम्बन्धी नियमहरू परिवर्तन गर्न अन्तर्राष्ट्रिय ओलम्पिक समिति () लाई दबाब दिने पनि बताए। ट्रम्पले होमल्याण्ड सेक्युरिटी प्रमुख क्रिस्टी नोएमलाई महिला खेलाडी बनेर संयुक्त राज्य अमेरिकामा छलकपटपूर्वक प्रवेश गर्ने प्रयास गर्ने पुरुषहरूले गरेको भिसा आवेदनहरू अस्वीकार गर्न निर्देशन दिएका छन्। ट्रम्पले आफ्नो दोस्रो कार्यकालको सुरुबाटै बारम्बार तेस्रो लिंगीलाई लक्षित गरेर विभिन्न निर्णय गरेका छन्। आफ्नो उद्घाटन भाषणमा ट्रम्पले अमेरिकी सरकारको नीतिले केवल दुई लिङ्ग, पुरुष र महिलालाई मात्र मान्यता दिने बताएका थिए। यसअघि ट्रम्पले सेनामा ट्रान्सजेन्डर नराख्ने पनि निर्णय गरेका थिए।"
सुन बोकेर नुन खोज्दै डोल्पा,"भूगोलका हिसाबले मुलुककै ठूलो जिल्ला डोल्पामा सुनको सिरानी हालेर नुनको खोजीमा दौडिरहेकै छ। हिमाली जिल्ला डोल्पा ठूलो जिल्लाको रूपमा परिचित छ। तर, डोल्पाको परिचय यतिमात्र हैन। डोल्पा एउटा खुला विश्वविद्यालय पनि हो। जीवन्त संस्कृति बोकेको अनुपम ठाउँ डोल्पामा सुन्दरतासँगै भौगोलिक अभाव, दुर्गम क्षेत्रका कठिनाइ र जटिलताजस्ता दु: खका अनगिन्ती खुड्किला छन्। सुनेको थिएँ, कर्णाली र कर्णालीमा पनि डोल्पा पुगेपछि मात्र नेपाल चित्रित हुन्छ भन्ने। साँच्चै रहेछ। शिक्षक सेवाको तयारी गर्दा रोजाइ डोल्पा भयो। आयोगले सिफारिस गरेपछि सदरमुकाम दुनैतर्फ बढें। जब दुनैसम्मको यात्रा भयो। बाटोमै कहालीलाग्दो कर्णाली देखें। नियुक्ति बुझ्दै काइके गाउँपालिकाको भेरी आधारभूत विद्यालयतर्फ अघि बढें। सडक नै छैन। भीरको घोडेटो बाटो। तल भेरी नदी। भेरीको तीरहुँदै बैजिबारातर्फ उकालो लागें। वरपर हेर्दा सुन्दर ! भोगाइ गारो। सानो गोरेटो बाटो। झरिहाले सिधै भेरीमा। बाँच्ने कुनै आस थिएन। धारापानीको उकालो लाग्दै गर्दा पारी देखिने सहर तारा, गुम्बा तारा र टुप्पा तारा गाउँहरूको दृश्य पनि उस्तै थिए। बाँदर लड्ने भिर। बाटोमा हिँड्दै गर्दा घोडा र खच्चडले गाउँको जीविका बोकिरहेका थिए। साँच्चै यो घोडा र खच्चड नहुने हो भने खाना र दानाको भारी बोकेर कसरी जीविकाको जोहो गर्थे होला ? यस्तै अनगिन्ती प्रश्न बोकेर उकालो लाग्दै गर्दा धेरै बालबालिका ओरालो लागेको भेटे। घोडा डोयाइरहेका नाङ्माङ छिरिङलाई सोधें, यी केटाकेटी किन दुनैतिर लागेका ? यिनीहरू दुनै हैन, पढ्न ताप्रिचा लागेका हुन्। अभिभावकको हात समाउँदै भविष्य खोज्दै उनीहरू अर्को गाउँ पुगे। घरभन्दा धेरै टाढा। झन्डै गाडीको यात्रामा कर्णालीको राजधानी सुर्खेत पुग्नेजतिकै। हिँडेर सेफोक्सुण्डोको ताप्रिचा पुग्नुपर्ने। त्यो विद्यालय आवासीयसहित व्यवस्थित रहेछ। सबैले सन्तानको भविष्य त्यो विद्यालयमा पढेर राम्रो हुने देखे। आफ्नो बालबालिकालाई घरभन्दा धेरै टाढा भविष्य बनाउन छाडे। मनमा अनगिन्ती प्रश्न राख्दै एक दिनको हिँडाइपछि काइकेको भेरी आधारभूत विद्यालय पुगें। जिम्मेवारी सुरु भयो। चिटिक्कको विद्यालय। कक्षाकोठा र शौचालय थिए। विद्यार्थीका लागि चाहिने पुस्तक र कम्प्युटर। बत्तीको लाइन थिएन। तर, निर्धक्क धान्ने सोलार थियो। विद्यार्थी कम। हाल कक्षा ७ सम्ममा मात्र सञ्चालन भएको आधारभूत विद्यालय हो। बस्दै गर्दा यहाँको भूगोल, परिवेश, रहनसहनलगायत धेरै संस्कार र संस्कृति बुझें। बौद्ध धर्मावलम्बी, जनजाति बस्ती, उनीहरूको आफ्नै मातृभाषा खाम मेरो लागि नयाँ। कति विद्यार्थी खाम र नेपाली दुवै भाषा प्रयोग गर्थे। तर म बुझ्दिनथें। सुरुमा उनीहरूलाई बुझाउन अलि कठिन भयो। विस्तारै बानी पर्दै जाँदा उनीहरूको भाषा थोरै बुझ्न थालें। सोहीअनुसार विद्यार्थी र आफ्नो सिकाइ बढाउँदै लगें। संविधानको मौलिक हकको धारा ३१ मा उल्लेख गरिएको प्रत्येक नागरिकलाई आधारभूत तहसम्म अनिवार्य र नि: शुल्क शिक्षा भनिएको छ। त्यही शिक्षा प्राप्त गर्न बालबालिका घरबाट विद्यालयको दूरी टाढा भएका कारण आफन्तको घरमा बस्न बाध्य छन्। डोल्पामा दुनैभन्दा माथि विकास उकालो लाग्न सकेको छैन। डोल्पाले शिक्षा, स्वास्थ्यलगायत दैनिक जीवनमा धेरै कष्ट भोग्दैछ। दु: ख पचाएर भए पनि जीवन धान्नुपर्ने बाध्यता जीवनका हरेक खाल्डाखुल्टीमा टिलबिल छन्। पढ्दापढ्दै बीचमा पढाइ छोड्न बाध्य छन्। आर्थिक अवस्था कमजोर भएका कारण सामान्य कापीकलम किन्न नसक्ने भएरै कुनै परिवारका बच्चाहरू आधारभूत शिक्षा प्राप्त गर्नबाट बञ्चित छन्। कुनै परिवारले राम्रो शिक्षा दिने नाममा घरभन्दा टाढा राख्न बाध्य छन्। देशका ७ प्रदेशमध्ये सबैभन्दा पिछडिएको प्रदेशका रूपमा कर्णाली प्रदेशलाई लिने गरिन्छ। राष्ट्रिय योजना आयोगले सन् २०२१ मा प्रकाशन गरेको बहुआयामिक गरिबी सूचकमा कर्णाली प्रदेशका ३९५० प्रतिशत जनता बहुआयामिक गरिबीमा रहेको देखाएको छ। यहाँको मुख्य पेसा कृषि र पशुपालन भए पनि वर्षमा एकपटक मात्रै उत्पादन हुने कृषिले परिवार पाल्न मुस्किल छ। मुख्य आर्थिक स्रोतका रूपमा रहेको यार्सागुम्बा निश्चित मूल्य नपाउँदै आर्थिक समस्याको कारण सस्तोमा बिक्री गरी घरको गर्जो टार्न बाध्य छन्। पातलो बस्ती भौगोलिक विकटताका कारण प्रत्यक्ष असर स्वास्थ र शिक्षामा देखिन्छ। २०८५ सम्ममा प्रत्येक नागरिकले आधारभूत तह पूरा गर्नुपर्ने नीति छ। तर भूगोल, संरचना र जीविका हेर्दा २०८५ मै यो सम्भव देखिँदैन। सरकारले सबै नागरिकको गुणस्तरीय शिक्षाको लागि यस्ता समुदाय र वर्गको जीविकाको लागि पनि योजना ल्याउनुपर्ने देखिन्छ। गाउँमा स्वास्थ्यचौकी भवन छ। तर न स्वास्थ्यकर्मी, न डाक्टर न सिटामोल नै छ। पृथ्वीमा नआउँदै सास गुमाउनेहरूका कथा अनगिन्ती छन्। एकदिन म विद्यार्थीलाई पढाउँदै गर्दा फुच्चे हेलिकप्टर आयो। गाउँकी महिलाले एउटा बच्चाको जन्म दिइसकेकी थिइन्। अर्को जन्मने तरखरमा। तर ती महिलाले अर्को बच्चा जन्माउन नसकेपछि हेलिकप्टर बोलाइएको रहेछ। प्रदेश अस्पताल सुर्खेतमा बच्चा सकुशल जन्मियो। आमा र दुवै बच्चा स्वस्थ थिए। गाउँमा फर्केपछि निमोनियाका कारणले दुवै वच्चाको सास गुम्यो। नजिक अस्पताल नभएपछि, औषधि नभएपछि, डाक्टर भेट्न सहज नभएपछि दूरदराजका गाउँका यस्तै नवजात शिशुहरूले अकालमा ज्यान गुमाउनु परेका घटना अनगिन्ती भेटिए। झट्ट हेर्दा विकासको कार्यक्रम सुरु भएको देखिन्छ। डोजर इन्जिनियरहरूबाट कामचलाउ सडकहरू खन्न सुरु गरिएछन्। तर पनि डोल्पामा दुनैभन्दा माथि विकास उकालो लाग्न सकेको छैन। डोल्पाले शिक्षा, स्वास्थ्यलगायत दैनिक जीवनमा धेरै कष्ट भोग्दै जानुपर्छ। सुनको सिरानी हालेर नुनको खोजीमा दौडनुको बाध्यता उस्तै छ। दु: ख पचाएर भए पनि जीवन धान्नुपर्ने बाध्यता जीवनका हरेक खाल्डाखुल्टीमा टिलबिल छन्। उनीहरूका लागि जसरी पनि बाँच्नु थियो। जीवनमा बाँच्नुभन्दा ठूलो कुरा अरू हैन पनि, त्यसैले कर्णालीको जीवन एउटा गहिरो पाठशाला पनि हो। सामाजिक विकास मन्त्रालय, कर्णाली प्रदेशले सामुदायिक विद्यालयको शिक्षाको स्तरोन्नतिका लागि नवीन कार्य आरम्भ गरे पनि अझै सुधार ल्याउन पर्छ कि ? सामुदायिक विद्यालयको वास्तविकता नियाल्दा राज्यले शिक्षा क्षेत्रमा ठूलो बजेट लगानी गरे पनि अपेक्षित उपलब्धि हासिल हुन सकेको छैन। डोल्पाका धेरै सामुदायिक विद्यालयको अवस्था निकै दयनीय छ। सामुदायिक विद्यालयमा गुणात्मक शिक्षा भएन, सहभागितामूलक विधि र पद्धति भएन भन्र्छौं तर शिक्षकलाई उपयुक्त तालिमको अभाव छ। हिमाली क्षेत्रमा शिक्षकलाई टिकाउन नै कठिन छ। कर्णालीका १० जिल्लाका वरिष्ठ शिक्षकहरूलाई विशिष्ट किसिमको तालिमसमेत दिए पनि तिनको प्रभावकारितामा प्रश्न उठ्छ। कर्णाली शिक्षा र स्वास्थ्यमात्र होइन, बहुआयामिक रूपमै गरिबीको चपेटामा छ। कर्णालीको शिक्षामा सुधार ल्याउन बहुआयामिक प्रयास आवश्यक छ। पहिलो, आधारभूत पूर्वाधारको विकास अत्यावश्यक छ। विद्यालयहरूमा पर्याप्त भवन, शौचालय, खानेपानी, पुस्तकालय र आईसीटीजस्ता सुविधा सुनिश्चित गर्नुपर्छ। दोस्रो, गुणस्तरीय शिक्षा प्रदान गर्न सक्षम र प्रेरित शिक्षकहरूको आवश्यकता छ। शिक्षकहरूको तालिम, निरन्तर क्षमता अभिवृद्धि र स्थानीय भाषामा अध्यापन सामग्रीको विकास महŒवपूर्ण हुन्छ। बालबालिकालाई विद्यालयमा आकर्षित गर्न पोषणयुक्त मध्याह्न भोजन, छात्रवृत्ति, र बालमैत्री वातावरण आवश्यक छ।"
"मेरो जिन्दगीमा जंगल हिँड्यो, तपाईंको जिन्दगीमा चुरे पहाड पनि हिँड्छ","प्रस्तुति : अखण्ड भण्डारीगोपीकृष्ण ढुंगानाराजकरण महतो पूर्वराष्ट्रपतिज्यू, तपाईं वातावरणसम्बन्धी किताबबाट घेरिनु भएको छ। राजनीतिक विषयवस्तुका किताब त देखिँदैनन्। मूल अध्ययन केमा गर्दै हुनुहुन्छ ? कुनै पनि खास विषयमा मेरो गहिरो अध्ययन छैन। सानातिना रोग छन् तर ती करिबकरिब नियन्त्रणमै छन्। तर, क्यान्सरले चाहिँ अलि बढी नै डिस्टर्भ भइरहेछु। राजनीतिक दौडमा जहाँसम्म पुग्नु थियो, त्यहाँसम्म पुगें। अरू कुराहरू सम्हाल्न सकिनँ। पर्यावरणमा बढी चासो लिन्छु। शिक्षा र स्वास्थ्यका विषय पनि पढ्छु नै। पर्यावरण विषयको अध्ययनमा बढी चासो हुनुको कारण ? पर्यावरणीय विषयमा लगाव बढ्दै गएको छ। हाम्रो हिमालका कुरा। जलवायु परिवर्तनका कुरा। कसरी हाम्रो बरफ पिघिलिरहेको (पग्लिरहेको) छ ? चुरिया पहाड कसरी दोहन भइरहेको छ ? भौतिक विकास कुन प्रकारले भइरहेको छ ? जसले हाम्रो पर्यावरणलाई क्षत्विक्षत बनाइरहेको छ। यससम्बन्धी कुनै लेख वा पुस्तक भेटें भने पढिहाल्छु। पर्यावरणीय क्षेत्रमा तत्काल सम्बोधन गर्नैपर्ने जल्दाबल्दा विषय केके छन् ? पर्यावरणीय समस्याहरू नेपालका लागि विकराल बनिरहेका छन्। सजिलै भनौं, हाम्रो विकासको जुन मोडालिटी छ, त्यो नै गलत छ जस्तो लागिरहेको छ। यहाँले चुरे संरक्षणका लागि निरन्तर आवाज उठाई रहनु भएको छ ? यतातिरको लगाब कसरी बढ्यो ? म गाउँको मान्छे। मधेसमा कृषक परिवारमा जन्में। पढें मैले मेडिसिन, गरें मैले राजनीति। अझ लोकतान्त्रिक प्रक्रियाको। कसरी देशमा लोकतन्त्र स्थापित हुन्छ ? भन्ने लडाइँमै सारा जीवन बित्यो। आफ्नो डाक्टरी पेसा छँदै थियो। त्यसबाहेक राजनीतिमा लाग्दा देश घुम्ने मौका पाएँ। कहिले पार्टीको सेन्ट्रल कमिटीमा रहें। कहिले सहमहामन्त्री त कहिले महामन्त्री बन्ने अवसर पाएँ। राष्ट्रपति बन्ने सौभाग्य पनि पाएँ। यस अवधिमा देशको प्रकृति कस्तो छ ? हिमाल कहाँ र कस्ता छन् ? नदीनाला कति र केकस्ता अवस्थामा छन् ? महाभारत शृंखलाको जनजीवन कस्तो छ ? यहाँका स्रोतसाधन र सम्पदा कस्ता छन् ? चुरे पहाडको महत्व के छ ? मेरै जिन्दगीमा तराईका जंगलहरू कसरी सखाप भए ? अन्नको भण्डार तराई कसरी नष्ट भइरहेको छ ? पानी कसरी र किन सुकिरहेको छ ? आदिबारे नजिकबाट बुझ्ने अवसर पाएँ। चुरे दोहन, डोजरे विकास र हिमालको हिउँ पिघिलिरहेका दृश्यहरूले पिर लागिरहन्छ। जलवायु परिवर्तनले त झनै ठूला समस्या निम्त्याइरहेछ। किन यस्तो भयो ? हाम्रो व्यवहार प्रकृतिमैत्री भएन। त्यसले गर्दा आउने पुस्ताका सन्ततिलाई झनै कठिन हुन्छ। सबै मासिँदै र नासिँदै गएपछि हामीले तिनलाई के दिन्छौं ? हामी मनुष्यले हाम्रा सन्ततिलाई प्रकृति (बचाएर) उपहार दिनुपर्छ। प्रकृति उपहार दिने भन्नुभयो, कसरी ? जमाना आधुनिक छ। विकास गर्नैपर्छ। तर, यसका नाममा जथाभावी गर्ने छुट कसैलाई छैन। कम क्षति गरेर प्रकृतिमैत्री भौतिक विकास गर्नुपर्छ। तर त्यो भइरहेको छैन। नेपाली जनताको आशीर्वादले राष्ट्रपति भएँ र देशको शीर्षस्थ स्थानमा पुगें। त्यसैले मेरो कर्तव्य थियो, यी सबैको समन्वय गर्ने, परिवर्तनलाई संस्थागत गर्ने, शान्ति प्रक्रियालाई टुंगोमा पुर्याउने आदि। सके जति गरियो। रुचिको विषय पनि हुने रहेछ, छलफल गर्दै जाँदा मेरो फोकस वातावरण संरक्षणमा गयो। त्यो बेला कस्तो छलफल भएकोे थियो ? मलाई चुरे क्षेत्रको समग्र दोहन नै रोक्नुपर्छ र यसको संरक्षण गर्नुपर्छ भन्ने लाग्यो। यो मेरो जीवनले सिकाएको पाठ हो। तराईको जमिन किन त्यति उर्बर र उब्जाउ थियो त्यसबेला ? हामी विभिन्न अन्न निर्यात गथ्र्यौं। धानदेखि गहँुसम्म, दलहनदेखि तेलहनसम्म। यद्यपि त्यसबेला देशभर आज जति बाटोघाटो पनि थिएन। गोरेटो, घोरेटोमै भर पर्नुपर्थ्यो। तपाईंले भने जस्तो अवस्था अहिले छ ? छैन। अहिले त हामी देशका लागि ८० प्रतिशत खाद्यान्न विदेशबाट आयात गरिरहेका छौं। कस्तो महसुस हुन्छ ? यो सबै थाहा पाउँदा पीर लाग्छ। अब म राष्ट्रपति पदमा छैन, त्यसैले मैले कराएर मात्रै भएन। सरकार छ, राज्य छ। सरकारी संयन्त्र स्थायी हुन्छ। त्यसैले उसले सुनोस्, बुझोस् भनेर राष्ट्रपति हुँदा माटो, जल, वातावरण, कृषि, जीवजन्तु, हिमाललगायत क्षेत्रका विषयविज्ञहरूसँग छलफल गरें। जलवायु परिवर्तनको विश्वव्यापी असर नेपालमा पनि परिरहेको छ, कति क्षेत्रमा त गम्भीर असर परेको छ। यसबारे राज्य पक्षले काम गर्छ। तर म राष्ट्रपति हुँदा कम्तीमा चुरे पहाड संरक्षण गर्ने उद्देश्यले विषय उठान गरेको हुँ। चुरे किन बचाउनु पर्छ ? चुरिया पहाड बचाइयो भने चुरे र तराई दुवै बाँच्छ। चुरिया र तराईमा लगभग ६० प्रतिशत जनताको बसोबास छ। ५३ प्रतिशत जनसंख्या त तराईमै भइसक्यो। चुरे पहाडको भूमि १२७८ र तराईको १७ प्रतिशत गरी करिब ३० प्रतिशत भूभाग देशको ओगटेको छ यसले। मधेस हिउँद लागेपछि काकाकुल बन्छ। यहाँ त मधेसमै हुर्किएको मान्छे। पहिले तराई कस्तो थियो ? चुरे पहाडले तराईका ३६ जिल्लामा छुन्छ। यसैमा सरोकारवालाको जीवन जोडिएको छ। मेरो जीवनको अनुभवले भन्छ, उसबेलाको तराई स्वर्ग थियो। त्यो कसरी बिग्रियो ? पानीको तालतलैया, पोखरी, नदीखोला, इनार, कुवा सबै सारा डम्म भरिन्थे। त्यो पानीका कारण अन्न फालाफाल हुन्थ्यो। माछा फालाफाल हुन्थे। जंगल हराभरा थियो। चराचुरुंगी उस्तै भरिभराउ थिए। रमाउँथे। फलफूल र दूधदही प्रशस्त हुन्थ्यो। काठ, दाउराको कहिल्यै खाँचो भएन। सबै कुराले तराई, मधेस परिपूर्ण थियो। यस्तो किन थियो भन्नेमा वैज्ञानिकले धेरै सोच्नै पर्दैन। त्यो चुरे वन र चारकोसे झाडीले गर्दा थियो। गाउँलेहरू खाली सुन, नुन, मट्टीतेल र कपडाका लागिमात्र बजार जान्थे। त्यस बेलाको चुरे कसरी सम्झिनुहुन्छ ? राजमार्गको उत्तरपट्टि चुरे पहाडमा घनाजंगल थियो, दक्षिणपट्टिमा चारकोसे झाडी। यसले रेन साइकललाई बचाएर राखेको थियो। जहाँ जंगल छ, त्यहाँ बादल बनेर वर्षा गराउँथ्यो। तर अहिले जंगल नै नासिँदै छ, विगत जस्तो कहाँ हुन्छ र ? पहिला मधेसमा हथिया नक्षत्रमा सात दिनसम्म पानी पथ्र्यो। यो सतैहिया झब्सी त मधेसमा प्रख्यात छ। त्यसैले साउन, भदौमा घनघोर वर्षा हुन्थ्यो। केही दशकयता वर्षा चक्र नै बिग्रियो। भनेको बेला पानी नै पर्दैन। तर कहिलेकाहीँ अचानक अतिवृष्टि हुन्छ। बाढीपहिरो जान्छ, गाउँबस्ती बगाउँछ। सहर डुबाउँछ। वातावरणीय दृष्टिकोणले मधेसको अवस्था कस्तो छ ? अहिले जाडोमा शीतलहर चल्छ। बस्नै नसकिने हुन्छ। जाडो सकिन नपाउँदै उखरमाउलो गर्मीले तराईमा बस्नै सकिँदैन। २०२५ सालसम्म पहाडका मान्छे जाडो छल्न तराई आउँथे। सिकार गर्न पनि आउँथे। उनीहरूको जग्गा तराईमा हुन्थ्यो। खेतीपाती लगाउन र भिœयाउन पनि तराई नै आउथें। पहाडमा मंसिरपछि धेरै जाडो हुने भएकाले उनीहरू अन्न भिœयाउन र जाडोमा घाम ताप्न तराई झर्थे। त्यो माहोल कस्तो हुन्थ्यो ? धानको आलीमा बसिरहेछ। खेतालाले धान काटिरछ। मुरही, कचरी खाइरहेछ, खुर्सानी टोकिरहेछ। घाम तापिरहेछ। आहा, त्यो दिन ! अहिले के भयो ? अहिले त डम्म कुहिरो लाग्छ। कहिले १० दिन, कहिले १५ दिन, कहिले २०२० दिनसम्म त कहिले महिनौं दिनसम्म कुहिरो लागिरहन्छ। तप्तप् शीत चुहिएर वर्षात् झैँ चल्छ शीतलहर। मान्छे ठिठुरेर (कठ्यांग्रिएर) आपत्मा पर्छ। मधेस, जहाँ स्वर्ग थियो, तर हेर्दा हेर्दै नसोचेको बेहाल छ। चुरे संरक्षण बोर्ड तपाईंकै पहलमा गठन गरियो। होइन र ? त्यसबेला विज्ञ र वैज्ञानिकहरूसँगको छलफलमा मैले भनेको थिएँ, वन मन्त्रालयको ताल यस्तै हो। सरकार छ। देश छ। वन मन्त्रालय छँदैछ तर वन हिँडिसक्यो। राणाकालमा सरकारले ब्रिटिस इन्डियालाई रेल्वेको पट्री (लिग)का लागि महोत्तरी, बर्दियाबाट वन काट्न दियो। अहिले जयनगरजनकपुर बिजलपुरासम्मको रेल्वेको इतिहास त्यहीसँग जोडिएको छ। रेलको पट्रीका लागि सखुवा (साल) कटानी भयो। राणाकालमा जंगल सखाप भएको कुरै छोडौं। त्यही सन्दर्भमा बोर्डको पहल भएको हो। पहिला, त्यस्तो के भएको थियो र ? पञ्चायतकालमा राजनीति गर्नेहरूले वन खाए। जो वन मन्त्री भए, त्यो धनी भयो। सखुवा बेचेरै भयो। त्यतिमात्रै होइन, चुनाव जिताउन पनि जंगल खुला छोडिदिए। यसमा कसको हात थियो ? २०३६ सालको कहानी सुन्नुभएकै होला, राजा वीरेन्द्रलाई तत्कालीन प्रधानमन्त्री सूर्यबहादुर थापाले चुनाव जिताउनु छ भने जंगल फ्रि गरौं भनेका थिए। पञ्चायतकालमा जंगल फ्रि गरेर भोट लिने र कमाउने धन्धा भयो। बहुदल पहिले नै जंगल धेरै बर्बाद भयो। त्यतिबेला वन बचाउन केही प्रयास भएनन् त ? २०४६ को राजनीतिक परिवर्तनपछि २०५२ सालसम्म हामी मन्त्रिपरिषद्मा थियौं। अलिकता जो गिरिजाप्रसाद कोइरालाको क्याबिनेटमा थियौं र त वनलाई व्यवस्थित गरेका थियौं। तर, जब २०५२ देखि माओवादी द्वन्द्व सुरु भयो, तब वनमै आक्रमण भयो। २०६२०६३ सालसम्ममा त जंगलको कोही माईबाप(आमाबुवा अर्थात् संरक्षणकर्ता) भएन। सरकार थियो त त्यसबेला पनि ? सुन्नोस् न। हुँदाहुँदै माओवादीका लडाकुहरूलाई २७२८ ठाउँमा त्यही चुरे भेगमै राखियो। त्यसले पनि चुरेको काठदाउरा नासिए। जंगल त गयो, गयो, सँगै २०६३ सालयता नदीनालाको पनि दोहन तीव्र रूपमा भइरहेको छ। भनेपछि वातावरण संरक्षणको अवस्था दयनीय नै छ ? हिमाल छाडेर महाभारतको रेन्जदेखि जति नदीनाला छन्, अनियन्त्रित ढंगले क्रसर उद्योगबाट सबैमा दोहन भइरहेको छ। सबै कुरो अब क्रंक्रिटले बनाउने भयो। महाभारतबाट निस्किएर चुरे हुँदै तराई भएर भारततिर जाने १ सय ६४ वटै नदीनालाको बेतहासा (बेपर्वाह) दोहन भइरहेको छ। २०७१ साउन १ देखि सरकाराले नदीजन्य पदार्थको नेपालबाहिर निकासीमा बन्देज लगाएको थियो भने २०६७ साउन २१ गते सर्वोच्च अदालतले नदीजन्य पदार्थ अन्तरपुस्ताको सम्पत्ति भएकाले संसद्बाट कानुन बनाएरमात्र निकासी गर्नू भनेर आदेश दिएको थियो। अहिले पूर्वपश्चिम राजमार्ग वरिपरी हजारौं क्रसर छन्। जुन चुरेकै फेदमा छन्। राजमार्गको दुवैतिर छन्। यी क्रसरहरू आधा वैध छन्, आधा अवैध छन्। पहिले जंगल बेचेर धन कमाउँथे। अहिले माटो, ढुंगा, गिट्टी र बालुवाले धन कमाउँछन्। नेताहरूकै क्रसर पनि छन्। उसैले चुनावमा टिकट पाउँछन्, उसैले जित्छन्। यसरी चुरे बचाउने कसले ? चुरे पहाडमा तस्करको आँखा किन लाग्यो होला ? माटो, ढुंगा, बालुवा सुनको भाउमा बिक्छ। देशमा भइरहेको विकास निर्माणदेखि बाहिर पनि रातविरात नदीजन्य पदार्थको तस्करी जारी छ। सरकारले पनि बारम्बार यसको लाइन खोलिदिन्छ फेरि। २०७८७९ को बजेट वक्तव्य नम्बर १९९ मा नदीजन्य पदार्थको निकासी प्रतिबन्ध खुलाउने लेखियो। हामी करायौं र अदालतले अन्तरिम आदेश दियो। र, रोकियो। अहिले फेरि कानुन बनाएर खोल्ने भनेको छ, जुन गलत छ। नदीबाट बालुवा, गिटी निकाल्नै नहुने हो र ? महाभारतबाट बगेर तल आउने बालुवा, गिट्टी, ढुंगा कहाँबाट कति उठाउने ? चुरेको फेदबाट कति टाढा जाने ? राजमार्गभन्दा कति टाढा जाने, नदीको किनारबाट कति टाढा जाने ? कति फिट गहिरो गरी बालुवागिट्टी उठाउने ? भन्नेबारे वैज्ञानिक मापदण्ड छ। त्यो कति पालना भएको छ ? कसले ध्यान दिएको छ ? मलाई त पालना भएजस्तो लाग्दैन। कानुन त पालना गर्न गराउनलाई बनाउने होइन र ? दिउँसो चुरे क्रसर उद्योग वैधानिक जस्तो देखिन्छन्। राती त्यही चुरेलाई खोस्रिरहेका हुन्छन्। राम्रो खालको माटो, ढुंगा, बालुवा, गिट्टीका देख्नै नहुने। यसले गर्दा चुरेको बेतहासा दोहन भइरहेको छ। अवैध काम रोक्न प्रहरी, प्रशासन र सरकार छ त ? चुनावमा जित्ने वडाध्यक्षदेखि सांसदहरू कहीँ न कहीँ अवैध दोहनमा संलग्न छन्। राजनीतिक मान्छे, समाजका ठूलाबडा, पुलिसप्रशासनहरू, जिल्लाका सीडीओहरूको यसमा कनेक्सन छ। सबैले कमाइरहेका छन्। हुँदाहुँदै संघीय सरकारका सचिवसम्म, मन्त्रीसम्म सम्बन्ध छ क्रसर उद्योगवालाहरूको। यसमा अर्बौंका अर्बौं कमाइरहेका छन्। चुरे विनाशका अन्य कारण पनि छन् कि ? छ, विकास निर्माण। राजा महेन्द्रले चारकोसे झाडी र चुरेको बीचबाट पूर्वपश्चिम राजमार्ग नबनाइदिएको भए हुन्थ्यो। त्यही राजमार्ग १० किलोमिटर दक्षिणबाट बनाइदिएको भए धेरै राम्रो हुन्थ्यो। बरु त्यो हुलाकी राजमार्गलाई नै मुख्य राजमार्ग बनाइदिएको भए पनि हुन्थ्यो। तर, भएन। तपाईंले भने जस्तै भएको भए के फरक हुन्थ्यो ? यसले मधेसी र पहाडी दुवै समुदायलाई जोड्थ्यो पनि। मिश्रित समुदायका रूपमा विकास गर्न सजिलो पनि हुन्थ्यो। राजमार्गले त राम्रै विकास भएको छ भन्छन् नि ? अचेल तराई घर हुने काठमाडौं बस्ने मान्छेहरू मधेस पुग्दैनन्, घुम्दैनन्। राजमार्ग हुँदै काठमाडौं जान्छन्। किनभने भने चुरेको फेदबाट राजमार्ग दौडन्छ। यसले पहाडी र मधेसी समाजको अन्तरघुलन पनि कम बनायो। राजमार्गहरू विकासका आधार त बने तर समाजको मि श्रण चाहिँ कमजोर बनायो। त्यसबेलाको सन्दर्भ के रहेछ ? सुनौं न। कुरो २०५६ सालतिरको हो। म कृष्णप्रसाद भट्टराईको क्याबिनेटमा मन्त्री थिएँ। त्यहाँ उहाँले सुनाउनुभयो, ओ, डक्टरसाब, २००३ सालमा बीपी कोइराला, म (कृष्णप्रसाद) र केदारमणि दीक्षित जनकपुरको कपलेश्वरमा कांग्रेसका बोधप्रसाद उपाध्यायको घरमा खाना खायौं। कपडा बदलेर जोगीको भेषमा हिँड्यौं। महोत्तरीबाट सिन्धुली, काभ्रे, भक्तपुर हुँदै काठमाडौं आयौं। त्यो बेला बर्दिबासमा दिउँसै टर्च बाल्नुपथ्र्यो। चुरेमा त्यस्तो घनाजंगल थियो। अहिले बर्दिबासमा सहर बसिसकेको छ। लाखौंको आवतजावत हुन्छ। उहिले दिउँसै टर्च बाल्नुपर्ने ठाउँमा रातमा बत्तीकै झिलिमिली हुन्छ। आफैं बुझ्नूस्, घनाजंगल कसरी मासियो ? प्रसंग बदलौं, वन मन्त्रालय चुरे संरक्षण बोर्ड नै विघटन गर्न खोज्दै छ भन्छन् नि ? म पनि त्यही सुन्दै छु। चुरे संरक्षण बोर्डलाई शक्तिशाली बनाउन प्राधिकरण आवश्यक छ। जसले चुरे शिरदेखि सीमा नाकासम्म एकीकृत नदी चुरे प्रणालीको काम गर्न सक्छ। संसद्बाट कानुन बनाएर व्यवस्थित गर्ने कुरा गरिहेका छौं। चुरेलाई बचाउन सक्यौं भने मात्रै जलको भण्डार रहन्छ, अन्नको भण्डार बाँच्छ। अन्न र जलको भण्डार बचाएमात्र देश र सन्ततिलाई भविष्यमा उपहार दिन सकिन्छ। त्यसो भए सरकारलाई के सल्लाह दिनुहुन्छ ? म प्रार्थना गर्छु कि राष्ट्रपतिले चुरे संरक्षणको कुरा किन ल्यायो, किन अलग बोर्ड बनायो, यसको महŒव के हो ? अब किन प्राधिकरण चाहिन्छ भन्दैछ ? सरकारले बुझोस्। यो चुरे संरक्षण बोर्डमा सही मान्छे भएन। रामेश्वर खनालपछिका टिम एनजीओमा लागेकाहरू आए। बोर्डलाई दलहरूले पनि कार्यकर्ता भर्ती केन्द्र बनाए। अनि यसले के काम गर्छ ? अब के गर्ने ? चुरे संरक्षणबारे सरकारले कानुन बनाएर संसद्मा छलफल गरे त भइगो नि। चुरे बोर्ड जरुरी छैन भनेर संसद्ले नै निक्र्योल गरोस्। तर यत्तिकै हटाउन मिल्दैन। मेरो जिन्दगीमा तराईको जंगल समाप्त भयो। अब तपाईंको जिन्दगीमा चुरेको वन समाप्त भइरहेको छ। अरे बाबा, जंगल समाप्त भयो भने भोलि आउने ज्ञानी सन्ततिले वृक्षरोपण गर्लान् तर चुरे पहाड नै खनेर सकियो भने फेरि पहाडै त बनाउन सकिन्न होला नि ? पानी सुक्यो भने पानीको मुहान पनि फर्काउन कठिनै होला। चुरे पहाड कहाँ जान्छ ? डोजरले कमलो चुरे पहाड कमजोर बनाइसकेको छ। त्यसमाथि ठाउँठाउँमा डोजर चल्छन्। अब बाढीले चुरे बगाएर नेपालबाट बंगालको खाडीतिर लैजान बेर छैन। यसरी हाम्रो माटो, बालुवा, गिट्टी सबै बाढीसँगै बग्ने भए। हाम्रा सन्ततिले चुरे नै देख्न पाउँदैनन् कि जस्तो भइसक्यो। यसले त जैविक विविधतामा मजैले असर पर्ने भयो नि। नेपालमा रहेको १ सय १८ वटा वनको पारिस्थितिकीय प्रणालीमध्ये १४ वटा चुरे क्षेत्रमै छन्। खासमा नेपालको जैविक विविधता यति समृद्ध थियो कि चुरेमा हात्ती, गैंडा, नीलगाई, बाघ, भालु, मृग, चराचुरुंगी आदि सबैले भरिपूर्ण थियो। अचेल सबै गुमाउँदै गइरहेका छौं। ५० प्रतिशतभन्दा बढी जैविक विविधता गुमाइसक्यांै। निजगढमा अलिकति बाँकी छ। एयरपोर्ट बनाउने भनिएको छ। त्यसो गर्यौं भने त्यो पनि जान्छ। घ्रिसिएर हिँड्ने जनावर र दुर्लभ स्तनधारी जानवरहरू त्यहीँ छन्। अब सारा नष्ट हुन्छ। वैज्ञानिक भन्छन्, चुरियालाई १० वर्ष नछुइदिनुस् अनि हेर्नुस् जंगल आफैं उम्रिन्छ। अरू के केमा असर पर्छ अब ? जुन दिन सबै हिमालहरू फुट्छन्, त्यस दिन हाम्रो देशको अवस्था के हुन्छ होला ? त्यसको असर जलविद्युत्, बस्ती सबैतिर पर्छ। असोजको रोशी खोलाको बाढीले कस्तो असर पर्छ भनेर घण्टी बजाइसक्यो। तीन दिनकै वर्षाले काठमाडौंमा कस्तो र कति क्षति पुर्याउने रहेछ भनेर संकेत दिइसक्यो। सामान्य असरलाई त धान्न सकिरहेका छैनौं भने हिमताल नै फुट्दा के होला ? यसरी नै वन नासिँदै जाने हो भने भैंसी र गाईको चरनवाला तराईका ठाउँहरू मरुभूमि बन्नेछन्। त्यहाँ खजुरको रुख हुनेछ। हाम्रा सन्ततिहरू ऊँट चराउनेछन्। अन्त्यमा ? अहिले चुरे संरक्षण बोर्डमा गञ्जागोल छ। नेतृत्व गर्न योग्य मान्छे चाहियो। ऐन नहुँदा वन मन्त्रालयको हस्तक्षेप छ। हामी तपाईं बुझ्छौं, अरूले केही बुझ्दैनन् भनेर के भनूँ ? स्वार्थ समूहको चलखेलमा चुरे दोहन भइरहेको छ। बोर्ड विघटन गर्नुभित्र अर्को ठूलो स्वार्थ छ। स्वार्थी समूहले जित्यो भने देशका लागि दुर्भाग्य हुनेछ। त्यसैले भन्छु, बोर्डलाई प्राधिकरण बनाएर चुरे बचाऔं। यसले देश बचाउँछ।"
सहकारी ठगी प्रकरण : रवि लामिछानेविरुद्धको मुद्दामा थुनछेक बहस सुरू,"चितवन : साहारा बहुउद्देश्यीय सहकारी ठगी आरोप लागेका राष्ट्रिय स्वतन्त्र पार्टीका सभापति रवि लामिछानेविरुद्धको मुद्दामा थुनछेक बहस सुरू हुने भएको छ। लामिछानेविरुद्धको मुद्दामा जिल्ला न्यायाधीश दयाराम ढकालको इजलासमा बयान सकिएलगत्तै बुधबारबाट थुनछेक बहस सुरू भएको हो। अहिले बारा जिल्लाका न्यायाधिवक्ता शम्भु कुमार बस्नेत, पर्सा जिल्लाका न्यायाधिवक्ता भोलानाथ निरौला र धादिङ्ग जिल्लाका न्यायाधिवक्ता दशरथ पंगेनीले क्रमशः बहस गर्ने क्रम जारी छ। आज जाहेरीवालाको तर्फबाट वरिष्ठ अधिवक्ताहरु दिनेश त्रिपाठी , सुरेन्द्र भण्डारी , राजकुमार श्रेष्ठ, अधिवक्ताहरु सिताराम दवाडी, शम्भु बर्तौला , सुनिता अधिकारी, आरसी गौतम र गोपिलाल देवकोटाले बहस गर्नेछ्न्। अधिवक्ता रमेश काफ्लेले हिजै बहस गरेका थिए । प्रतिवादीको तर्फबाट वरिष्ठ अधिवक्ता सुशिलकुमार पन्त , धर्मराज आचार्य, अधिवक्ताहरु चुडामणि सापकोटा , सुवर्ण सापकोटा , नारायण दत्त कडेल , रामचन्द्र कडेल , सन्जय गोले, केदारराज पन्त र दिपकराज पन्तले बहस गर्नेछन् । थुनछेक बहस आजै सक्ने तयारी छ । यसैगरी सहकारी पीडितको तर्फबाट बहस पैरवी गर्न वरिष्ठ अधिवक्ता राजकुमार श्रेष्ठ, अधिवक्ताहरू रमेश काफ्ले, सुनिता अधिकारी र शम्भु बर्तौलाले वकालतनामा दर्ता गराएका छन्। लामिछानेविरुद्ध मंगलबार चितवनको साहारा बहुउद्देश्यीय सहकारीको रकम ठगी कसूरमा अदालतमा मुद्दा दर्ता भएको छ। साहारा बहुउद्देश्यीय सहकारीको रकम अपचलन गरेको आरोपमा लामिछानेसहित थप १५ जनाविरुद्द मुद्दा दायर भएको हो । चितवन जिल्ला अदालतमा मंगलबार पूरक मुद्दा दर्ता गरिएको हो । साहाराको रकम अपचलन र संगठित अपराध कसुरमा कारबाही गर्न माग गर्दै राष्ट्रिय स्वतन्त्र पार्टीका सभापति एवं पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्वडीआईजी छविलाल बन्जाडे जोशीसहित १५ जना पुरकसहित मुद्दा दर्ता भएको हो। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल , विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठविरुद्ध मुद्दा दर्ता भएको हो । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको हो । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन विपरीतको कसुर कायम गरि अभियोग दर्ता भएको चितवन जिल्ला अदालतको सुचना अधिकारी शाखा अधिकृत अमृत बिश्वकर्माले बताए । उनका अनुसार सोहि ऐन बमोजिम र सङ्गठित अपराधमा दफा ९ ( क ) र ( ग) बमोजिम मागदाबी लिएको छ । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी १७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशीलगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनी तर्फ ६ वटा कम्पनी बाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जना विरुद्ध पुरक मुद्दा दर्ता गरिएको हो। यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ। सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई, अनन्त बाबु राई, आशिष आनन्द, देवेन्द्र बाबु राई, दिनेश रोका, दिपा न्यौपाने,शिवप्रसाद आचार्य,मनोज गुरुङ,तिर्थराज लामिछाने,शरण विश्वकर्मा,थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जना को पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए। लामिछानेलाई गोर्खा मिडियाको तत्कालीन सेयरधनीरसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की ,रुपन्देही र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्।"
"रविविरुद्धको मुद्दामा सरकारी र जाहेरवालातर्फको बहस सकियो, प्रतिवादीतर्फको सुरू","चितवन : जिल्ला अदालत चितवनमा राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेको थुनछेक बहस जारी छ। जिल्ला अदालत चितवनका सूचना अधिकारी अमृत विश्वकर्माका अनुसार हालसम्म जिल्ला न्यायाधिवक्ताहरू शम्भु कुमार बस्नेत,भोलानाथ निरौला र दशरथ पंगेनी र जाहेरवाालाहरूको तर्फबाट वरिष्ठ अधिवक्ताद्वय दिनेश त्रिपाठी र राजकुमार श्रेष्ठ तथा अधिवक्ताहरू रामचन्द्र गौतम,सुनिता अधिकारी र सुरेन्द्र भण्डारीको बहस सकिएको छ। उनीहरूको बहस सकिएलगत्तै प्रतिवादी तर्फका कानुन व्यवसायीको बहस सुरू भएको छ। प्रतिवादी तर्फबाट सुशिल कुमार पन्तको बहस जारी छ। प्रतिवादीको तर्फबाट १० जना कानुन व्यवसायीहरूले बहसका लागि वकालतनमा भराएका छन्। लामिछानेविरुद्धको मुद्दामा जिल्ला न्यायाधीश दयाराम ढकालको इजलासमा बयान सकिएलगत्तै बुधबारबाट थुनछेक बहस जारी छ। साहारा बहुउद्देश्यीय सहकारी ठगी आरोप लागेका लामिछानेविरुद्धको मुद्दामा बुधबारदेखि थुनछेक बहस सुरू भएको हो। बुधबार थुनछेक बहस नसकिएपछि लामिछानेलाई न्यायिक हिरासतमा पठाइएको थियो। लामिछानेविरुद्ध मंगलबार चितवनको साहारा बहुउद्देश्यीय सहकारीको रकम ठगी कसूरमा अदालतमा मुद्दा दर्ता भएको छ। साहारा बहुउद्देश्यीय सहकारीको रकम अपचलन गरेको आरोपमा लामिछानेसहित थप १५ जनाविरुद्द मुद्दा दायर भएको हो । चितवन जिल्ला अदालतमा मंगलबार पूरक मुद्दा दर्ता गरिएको हो । साहाराको रकम अपचलन र संगठित अपराध कसुरमा कारबाही गर्न माग गर्दै राष्ट्रिय स्वतन्त्र पार्टीका सभापति एवं पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्वडीआईजी छविलाल बन्जाडे जोशीसहित १५ जना पुरकसहित मुद्दा दर्ता भएको हो। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल ,विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठविरुद्ध मुद्दा दर्ता भएको हो । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको हो । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन विपरीतको कसुर कायम गरि अभियोग दर्ता भएको चितवन जिल्ला अदालतको सुचना अधिकारी शाखा अधिकृत अमृत बिश्वकर्माले बताए । उनका अनुसार सोहि ऐन बमोजिम र सङ्गठित अपराधमा दफा ९ ( क ) र ( ग) बमोजिम मागदाबी लिएको छ । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी १७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशीलगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनी तर्फ ६ वटा कम्पनी बाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जना विरुद्ध पुरक मुद्दा दर्ता गरिएको हो। यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ। सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई, अनन्त बाबु राई, आशिष आनन्द, देवेन्द्र बाबु राई, दिनेश रोका, दिपा न्यौपाने,शिवप्रसाद आचार्य,मनोज गुरुङ,तिर्थराज लामिछाने,शरण विश्वकर्मा,थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जना को पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए। लामिछानेलाई गोर्खा मिडियाको तत्कालीन सेयरधनीरसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की ,रुपन्देही र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबाट १ करोड धरौटी बुझाएर उनी रिहा भएका हुन्।"
"महोत्तरीका रामसीता अलपत्र, बैंकको ऋणले बनायो बेघर","गौशाला (महोत्तरी) : मिथिला क्षेत्र जहाँ मर्यादा पुरुषोत्रम श्रीराम र आदर्श नारी सीतालाई भगवान्का रूपमा पुज्ने गरिन्छ। त्रेतायुगदेखि नै मिथिलाञ्चलवासी रामसीताको जोडीलाई पवित्रताको संज्ञा दिएका छन्। उनको गाथा जनजनले गाउँदैछन्। तर कलियुगमा गौशालाका एक राम सीता जोडी अहिले अलपत्र अवस्थामा छन्। सर्वस्व गुमाइसकेका गौशाला नगरपालिका ३ का ५५ वर्षीय रामप्रित महतो कोइरी र उनकी श्रीमती ५३ वर्षीया सीतादेवी अहिले भौतारिँदैछ। स्थायी बसोबासको प्रबन्ध नभएकै कारण कहिले यी दम्पती मन्दिर मन्दिरमा अलपत्र रूपमा भेटिन्छन्। पछिल्लो समय नवराजपुरस्थित पञ्चायन धर्मशालाको छेउमा प्लास्टिकको अस्थायी टहरा बनाई असुरक्षित तवरले जीवन बिताउँदैछन्। रामप्रित भन्छन्, यहाँ पनि सुलभ जीवन जिउन कठिनाइ भएछ। मन्दिरका पुजारीले धेरै पटक नै यहाँका जग्गा खाली गर्न दबाब दिइसकेका छन्। प्लास्टिकको त्रिपालले निर्माण गरिएको वासस्थल पूर्णरूपमा असुरक्षित छन्। शीत र ओसबाट बच्न जसोतसो दिन काटिरहेछु। च्यातिएको त्रिपालभित्र दिनको समय त जसोतसो बिताउछु। रातिको समय बिताउन धेरै नै गाह्रो छ। दिउँसो विषालु सर्प भेटिने यस ठाउँमा रातिको समयमा सर्पको धेरै नै डर लाग्छ। राम्ररी निदाउनसमेत पाउँदिनँ। उनका ४ वटा सन्तान (छोरा) हरू त ज्याला मजदुरी गरी जीवनयापन गर्दैछन्। तर बुढेसककालमा ती छोराहरू सहारा बन्न नसकेपछि ती दम्पती दिनभरि सो मन्दिरमा समय बिताउँछन्। पुजारीले माया लागेर दिएको खानामा पेट पालिरहेका छन्। वडाध्यक्ष वीरेन्द्र चौधरीले सहयोग गर्नुको सट्टा आफूलाई यहाँबाट हटाउन लागिपरेको रामप्रितले आरोप लगाएका छन्। उनले थपे, यस्तो नाजुक अवस्थामा कहाँ जाउँ ? के गरुँ ? नाजुक परिस्थितिको सामना गर्दैछु। सरोकारवाला निकाय सबैलाई भनसुन गरिसकेको छु। उनीहरूका तर्फबाट ठोस निकास अझ हुन सकेको छैन। गौशालाका मेयर डा दीपेन्द्र महतोले ऐलानी जग्गा खोजेर बस्नु भन्नुहुन्छ। म कहाँ खोजँु त्यस्ता जग्गा ? त्यस्ता जग्गाहरू त पहिले नै अतिक्रमण भइसकेको रहेछ। पछिल्लो समयमा प्रदेश सभासद् भरत साह, प्रतिनिधिसभा सदस्य लक्ष्मी महतो र भूमि आयोगका अध्यक्ष पीताम्बर महतो समक्ष भेट गर्दा पनि आश्वासन मात्र पाएको छु। हेरुँ उहाँका तर्फबाट केही ठोस उपाय लाग्ने हो कि ? उमेरले पाँच दशक काटिसकेका रामप्रित र उनकी श्रीमती सीतादेवी पुरानो बिरामीका सिकार भइसकेका छन्। रामप्रित वषांदेखि दम रोगबाट पीडित छन्। श्रीमती सीतादेवी पाठेघरको पुरानो रोगले ग्रसित छन्। आर्थिक अवस्था नभएकै कारण उपचार गराउन नसकेको श्रीमती सीताले बताइन्। महतो दम्पती नै दीर्घरोगीका सिकार हुन्। पैसा नहुँदा पुरानो रोगको उपचार गराउन सकिरहेका छैनन्। दमले ग्रसित रामप्रित भन्छन्, दैवले पनि चारैतिरबाट हामीहरूलाई परीक्षा लिइरहेका छन्। यो दम रोग लागेको लामो समय भइसक्यो। पैसाको अभावमा राम्ररी उपचार गराउन सकिएको छैन। धन्न समयमा स्वास्थ्य बिमा गराएछु। जसको आधारमा सरकारी अस्पतालबाट पाइने औषधि नै खाएर बाँचिरहेको छु। श्रीमती सीतालाई त झन् पाठेघरमै समस्या छ। लामो समय भइसक्यो उसले उपचार पाएको छैन। पैसा नहुँदा उनलाई औषधि दिन सकिरहेको छैन। औषधिको अभावमा ऊ कतिबेला मर्छिन्, ठेगान छैन। उनी रोग दबाएर जसोतसो बसिरहेकी छिन्। अस्पताल नलगी भा छैन तर के गर्नु उनको उपचार फ्रिमा हुनेवाला छैन। बाहिर लानुका लागि धेरै नै खर्च चाहिन्छ। तर हातमा भने सुको छैन। अब जे हुन्छ, भगवान्के भरोसे। सीता भन्छिन्, न बस्ने ठेगान छ, न खानाको नै, ओढ्नेको त कुरा नै नगरे हुन्छ। बाँकी जीवन बिताउन पहाड झै लागिसक्यो। शारीरिक अस्वस्थता अनि बुढ्यौली शरीरले काम गर्न नसक्दा जीवन अलपत्र परेको छ। बैंकको ऋणले उठिबास केही समयअगाडि रामप्रितको स्वामित्वमा ५ धुर घडेरीवाला जग्गा थियो। जहाँ सपरिवार ज्याला, मजदुरी गरी बाँचिरहेका थिए। जग्गा धितोमा राखी बैंकबाट ऋण निकालेपछि आफू बेघर भएको रामप्रितले बताए। उनले वृत्तान्त यसरी सुनाए, २०७३ सालमा जेठो छोराको विवाह गर्न र घर बनाउनका लागि बर्दिवासस्थित जनता बैंक नेपाल लिमिटेडको शाखा कार्यालयबाट ५ लाख रूपैयाँ ऋण लिएँ। ५ वर्षको म्याद रहेकोमा ३० वटा किस्ता त जसोतसो ऋणको ब्याज र साँवा गरी बुझाएछु। कोरोनाको समयमा रोजगार गुमेपछि किस्ता तिर्नका लागि आर्थिक समस्या भयो। सोहीबीचमा अनेकौंपटक बैंकबाट ताकेता आयो। बैंक कर्मचारीको ताकेताले वाक्क भएपछि आमाका नाममा रहेको ६ धुर जग्गा बन्धकीमा राखी २ लाख रुपैयाँ साहुसँग ऋण लिएर बैंकलाई बुझाउँदा पनि पूर्ति भएन। पछि ६ लाखमै जग्गा बिक्रीका लागि बैना लिएर बैंकको ऋण चुक्ता गरें। बाँकी रहेको चार लाख रुपैयाँ बैंकमा दाखिला गरेपछि जग्गा फुकुवा भयो अनि नामसारी गरिदिएको छु।"
दुईवटा विधेयक पेश गरेर राष्ट्रियसभा बैठक स्थगित,"काठमाडौं : राष्ट्रियसभा बैठकमा दुईवटा विधेयकहरू प्रस्तुत भएका छन् । बिहीबार बसेको बैठकमा शिक्षा,विज्ञान तथा प्रविधिमन्त्री विद्या भट्टराईले राष्ट्रिय विधि विज्ञान प्रयोगशाला (स्थापना र सञ्चालन) विधेयक, २०८१ पेश गरेकी हुन्। त्यस्तै भौतिक पूर्वाधार तथा यातायात मन्त्री देवेन्द्र दाहालले पानीजहाज (सञ्चालन तथा व्यवस्थापन) विधेयक, २०८१ प्रस्तुत गरेका थिए। राष्ट्रियसभाको अर्को बैठक आइतबार अपरान्ह १ बजेर १५ मिनेट बस्नेछ।"
"सुनको मूल्यमा फेरि नयाँ रेकर्ड, तोलाको १ लाख ६८ हजार नाघ्यो",काठमाडौं : स्थानीय बजारमा सुनको मूल्य फेरि बढेको छ। नेपाल सुनचाँदी व्यवसायी महासंघका अनुसार आज १ हजार ६०० सय रुपैयाँले बढेर प्रतितोला सुनको मूल्य १ लाख ६८ हजार ५०० रुपैयाँ कायम भएको छ। सुन बुधबार प्रतितोला १ लाख ६६ हजार ९०० मा कारोबार भएको थियो । त्यस्तै आज चाँदीको कारोबार मूल्य प्रतितोला १ हजार ९८० तोकिएको महासंघले जनाएको छ । अघिल्लो दिन चाँदी प्रतितोला १ हजार ९७५ मा कारोबार भएकोमा आज प्रतितोला पाँच रुपैयाँले बढेको हो ।
जसपा नेपालले अध्यादेशबारे पुनः आन्तरिक छलफल गरेर निर्णय लिने,काठमाडौं : जनता समाजवादी पार्टी (जसपा) नेपालले अध्यादेशका विषयमा पुनः आन्तरिक छलफल गरेर निर्णय लिने भएको छ । सिंहदरबारमा बिहीबार बसेको जसपा नेपाल संसदीय दलको बैठकले अध्यादेशको पक्षमा कि विपक्षमा रहने भन्ने विषयमा पुनः आन्तरिक छलफल गरेर निर्णय लिने निष्कर्ष निकालेको हो । बैठकपछि जसपा नेपालकी प्रमुख सचेतक रेखा यादवले बिहीबारको संसद बैठकमा अध्यादेश निर्णयार्थ पेस नहुने भएकाले पुन: आन्तरिक छलफल गरेर निर्णय लिइने जानकारी दिइन् । बैठकमा जसपा नेपाल अध्यादेश अध्ययन कार्यदलले सुझावसहितको प्रतिवेदन बुझाएको थियो । प्रमुख सचेतक यादवले भूमि सम्बन्धी अध्यादेशमा केहि आशंका रहेकाले थप छलफलको आवश्यकता देखिएको उल्लेख गरिन्। अध्यादेशका बारेमा जसपा नेपाल अनिर्णित भएपछि अन्तिम समयमा सरकार अध्यादेश निर्णयार्थ प्रस्तुत गर्ने तयारीबाट पछि हटेको हो ।
"जनयुद्ध भनेको हिंसा हो, दिवस मनाउने विषय माओवादीको स्टनबाजी र गलत डिसिजन हो : बादल","काठमाडौं : नेकपा एमालेका उपाध्यक्ष रामबहादुर थापा बादलले माओवादीले सुरू गरेको जनयुद्ध हिंसा रहेको बताएका छन्। अछाममा आयोजित पत्रकार सम्मेलनमा बादलले हिंसामा मर्ने र मार्ने हुने टिप्पणी गरेका हुन्। जनयुद्ध भनेको हिंसा नै हो। जनयुद्ध भनेको युद्ध हो, युद्ध भनेको हिंसा हो, हिंसामा मर्ने र मार्ने हुन्छ। ओलीको भनाईमा मेरो आपत्ति छैन। बादलले भने, यो कुरालाई माओवादीले पनि मान्छ। मार्क्सवादीहरुले मान्छ, युद्ध हिंसा भनेको वर्ग संघर्ष हो। हिंसा भनेको संघर्षको सर्वोच्च रूप हो। वाक युद्ध वा शान्तिपूर्ण प्रदर्शन पनि हुन्छ। प्रत्येक हिंसा चाहिँ युद्ध होइन फेरि, युद्ध भनेको राजनैतिक आन्दोलन र संघर्षको उच्चतम रूप मान्छ मार्क्सवादले। तत्कालीन अवस्थामा नेकपा गठन गर्दा पनि जनयुद्ध र सशस्त्र संघर्षको विषयमा गहन छलफल भएको उनले खुलाए। १० वर्षको जनयुद्धले वा सशस्त्र संघर्षले नेपालको लोकतान्त्रिक क्रान्तिमा महत्त्वपूर्ण भूमिका खेलेको नेकपा गठन हुँदा पनि लेखेको र एमालेको १० औँ महाधिवेशनले पनि पूर्ण रूपमा निषेध नगरेको उनले जानकारी गराए। तत्कालीन एमालेले माओवादीको आन्दोलनलाई उग्रवामपन्थी भनिएको दाबी गरे। उनले मदन भण्डारी र जबजको विषयलाई पनि प्रष्ट्याए। माओवादीले युद्ध सुरू गर्दा एमालेको तत्कालीन समर्थन नभएको उनको भनाइ छ। बादललेले जनयुद्ध दिवस मनाउनुको पनि कुनै अर्थ नरहेको टिप्पणी गरे। जनयुद्ध दिवस कहीँ दुनियाँमा मनाइँदैन, माओवादीहरूको एक ढंगको स्टनबाजी हो। गणतन्त्र दिवस मनाउने हो, क्रान्ति पूरा गरेकाले गणतन्त्र दिवस मनाइएको हो, त्यो मनाइरहिएको छ। संविधान दिवस मनाउने हो, त्यो मनाइरहेका छौं। जनयुद्ध दिवस मनाउने माओवादीको गलत डिसिजन हो। जनयुद्धले गणतन्त्र ल्याउन महत्त्वपूर्ण भूमिका खेल्यो भन्ने हो जनयुद्ध दिवस मनाउने होइन।"
गाजा कब्जा गर्ने ट्रम्पको विचारको विरोध गर्दै साउदी अरब : प्यालेस्टाइनलाई साथ दिने प्रतिबद्धता,"अमेरिकी राष्ट्रपति डोनाल्ड ट्रम्पले एक पत्रकार सम्मेलनमा गाजा पट्टीलाई अमेरिकी नियन्त्रणमा लिने बताएका थिए। ट्रम्पले अमेरिकाले गाजा पट्टी कब्जा गर्ने र त्यहाँ पुनर्निर्माण उल्लेख गरेका थिए। यसलाई पश्चिमी एसियाको लागि रोजगारी र पर्यटनको केन्द्र बनाउने उनको भनाइ थियो। ट्रम्पको यो भनाइको मध्यपूर्वका धेरै देशहरूले विरोध जनाएका छन्। साउदी अरेबियाले उक्त कुराको विरोध गर्दै आफूहरु प्यालेस्टाइनी जनताको साथमा रहेको बताएको छ। गाजामा साम्राज्यवादी मनसायसहितको कुनै पनि प्रकारको घुसपैठको विरोध गर्ने जनाएको छ। प्यालेस्टाइन अस्तित्वमा रहे मात्र इजरायलसँग सम्बन्ध सम्भव रहेकोले गाजाका मानिसहरूको निष्कासन सहन नगरिने उल्लेख गरेको छ। त्यस्तै संयुक्त राष्ट्रसंघले पनि गाजालाई कुनै पनि तरिकाले कब्जा गर्नु र त्यहाँका मानिसहरूलाई विस्थापित गर्नु अन्तर्राष्ट्रिय नियमहरू विरुद्ध भएको बताएको छ। बुधबार भएको इजरायली प्रधानमन्त्री बेन्जामिन नेतान्याहूसँगको भेट र पत्रकार सम्मेलनमा ट्रम्पले गाजामा बसोबास गर्ने २३ लाख मानिसहरूलाई इजिप्ट र जोर्डन जस्ता देशहरूमा बसोबास गराइने जनाएका थिए। अमेरिकाले अब पश्चिम एसियाको समस्या समाधान गर्न दीर्घकालीन योजनामा काम गर्न थालेको पनि उनले उल्लेख गरेका थिए। ट्रम्पले उक्त योजना सम्पूर्ण विश्वको लागि लाभदायक साबित हुने पनि जनाएका छन्। यसको नतिजा चाँडै नै आउनेछ। नेतान्याहूले पनि उनको योजनामा समर्थन जनाएका थिए। जोर्डन, टर्की र प्यालेस्टाइनको पनि विरोध साउदी र संयुक्त राष्ट्रसंघसँगै जोर्डन, टर्की र प्यालेस्टाइनले पनि ट्रम्पको भनाइको विरोध गरेका छन्। जोर्डनले गाजामा जग्गा कब्जा गर्ने र प्यालेस्टिनीहरूलाई उनीहरूको भूमिबाट निष्कासन गर्ने कुनै पनि प्रयासको विरोध गर्ने बताएको छ। टर्कीले गाजाबाट प्यालेस्टिनीहरूलाई निकाल्ने विचार पनि सहन नसकिने जनाएको छ। गाजाका जनताको सहमति बिना कुनै पनि निर्णय नहुने, यदी त्यसो भए आफूहरुले विरोध गर्ने टर्कीको भनाइ छ। प्यालेस्टाइनले गाजाबाट प्यालेस्टिनी जनतालाई निष्कासन गर्नु पूर्णतया गैरकानूनी कार्य हुने बताएको छ। त्यसविरुद्ध आफूहरूले निरन्तर संघर्ष गरिरहने जनाएको छ।"
"आज संसदबाट अध्यादेश पारित हुन्छ, जसपाले पनि समर्थन गर्छ : कांग्रेस","काठमाडौं : नेपाली कांग्रेसले संसदबाट अध्यादेश पारित हुने दाबी गरेको छ। बिहीबार संसद् भवनमा बसेको संसदीय दलको बैठकपछि प्रमुख सचेतक श्याम घिमिरेले जनता समाजवादी नेपालसहितको समर्थनमा सरकारले ल्याएका अध्यादेश संसद्बाट पारित हुने दाबी गरेका हुन् । आज संसदमा अध्यादेश पेश हुन्छ। ५१ अस्वीकारको सूचना परेका छन्, त्यसमाथि छलफल गरेर अस्वीकृत हुन्छ र स्वत: अध्यादेश पारित हुन्छ। प्रतिनिधि सभामा केही समस्या छैन। राष्ट्रिय सभाको हकमा केही समस्या जस्तो देखियो। उनले थपे, तर,अहिले कुरा मिलिसक्यो, समर्थन गर्छ, हिजो पनि प्रधानमन्त्रीलाई भोट हालेको पार्टी हो। अहिले सत्तापक्षकै बेञ्चमा बसिरहेको छ, जसपा नेपालले पनि समर्थन गर्छ। अध्यादेश राष्ट्रिय सभाबाट पनि पारित हुन्छ। संसदीय दलको बैठक अघि कांग्रेससँग छलफल हुँदा समर्थन गर्न सकारात्मक हुनुहुन्छ, सर्त अहिले छोडिदिनुस्, सर्तको कुरा भोलि थाहा हुन्छ। घिमिरेले भने, लेनदेन भएको छैन, जसपा लगायतले अध्यादेशको विरोध गर्नुपर्ने कुनै कारण छैन।"
प्रतिनिधि सभा बैठक सुरू,"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। आजको बैठकमा सरकारले ल्याएका अध्यादेश निर्णयार्थ पेश गर्ने कार्यसूची भएपनि अन्तिम समयमा आएर कार्यसूचीबाट हटाइएको छ। संसद् सचिवालयका महासचिव पदमप्रसाद पाण्डेले राष्ट्रिय सभा र प्रतिनिधि सभाको दुवै बैठकमा अध्यादेश पेस नहुने जानकारी दिए। जनता समाजवादी पार्टी नेपालका अध्यक्ष उपेन्द्र यादवसँग सत्तारुढ दलहरूको कुरा मिल्न अझै बाँकी रहेकाले अध्यादेश पेस गर्ने कार्यसूचीबाट हटाइएको हो। आजको बैठकमा भौतिक पूर्वाधार तथा यातायात मन्त्री देवेन्द्र दाहालले पानीजहाज सञ्चालन तथा व्यवस्थापन विधेयक २०८१ सभा समक्ष पेश गर्ने कार्यसूची छ। यसैगरी बैठकमा शिक्षा,विज्ञान तथा प्रविधि मन्त्री विद्या भट्टराईले राष्ट्रिय विधि विज्ञान प्रयोगशाला स्थापना र सञ्चालन विधेयक २०८१ सभा समक्ष पेश गर्ने कार्यसूचीमा उल्लेख छ ।"
"अभाव, बजेट कि बुद्धिविवेकको ?","जनताका यति ससाना आशा, अपेक्षा र सपना पनि राज्यले पूरा गरिदिन सकेको छैन। कुरा चाहिँ विकास र समृद्धिको हुन्छ। जनता नै नबाँचे कसका लागि विकास? कसका लागि समृद्धि? अनि जनता नै नरहे कसरी हुन्छ विकास र समृद्धि? देशभरका दुर्गम जिल्ला र ती जिल्लाका दुर्गम गाउँका दु: खका कथा उस्तैउस्तै छन्। तर चर्चामा आउँछ कर्णालीको कहरको मात्र। कहर त कोशीको पनि छ, बाढीको। कहर बागमतीको पनि छ पहिरो र डुबानको। राजधानी सहरमै बाढी र पहिरोमा परी वर्षमा दर्जनौं मान्छे मर्ने गरेका छन्। २०८१ साल असोज ११ र १२ गतेको अविरल वर्षापछिको बाढी र डुबानमा परी काठमाडौं उपत्यकामै ४८ जनाले ज्यान गुमाएका थिए। देशभरका दुर्गम जिल्लाहरूमा दु: खका कथा उस्तैउस्तै छन्, रोग र भोकका। गरिबी र अभावका। देशभरका दुर्गम जिल्ला र दुर्गम गाउँका दु: खका साझा कथा छन्। कथा हो उही गरिबी र अभावको। भोक, रोग, अशिक्षा र अन्धकारको। विज्ञान र आधुनिक प्रविधिले दिएको सेवा र सुविधाको उपभोगको त कुरै छोडौं, आधारभूत आवश्यकता पूर्तिका लागि संघर्ष गर्दै जुनी बित्छ त्यहाँका जनताको। एक पोका नुनका लागि वडाको सिफारिस लिनुपर्ने बाध्यतामा बाँचेका गरिब जनताले सुखको सास फेर्न कहिले पाउने हुन् ? लोकतन्त्रमा पनि जनताले सुखको सास फेर्न पाएका छैनन्। थाहा छैन, अब कुन तन्त्र आएपछि पाउने हुन्। गरिबी र अभावले गर्दा सधैं पछौटेपन भोगेर बाँचेका जनतालाई दिनदिनै सुनिने विकासका कुराले झस्काउँछन्। तिलस्मी कथाजस्तै लाग्छन् ती गरिब जनतालाई यस्ता कुरा। एक छाक पेटभर खान नपाएर तड्पिएका र एक आङ न्यानो लुगा लाउन नपाएर चिसोमा कठ्याङ्ग्रिएका जनतालाई यस्ता कुराले केही प्रभाव पार्दैन। तिनका लागि एक छाक खान पाउनु र एक आङ लाउन पाउनु नै विकास हो र त्यही नै सुख हो। दुर्गम जिल्ला र दुर्गम गाउँमा दु: खले बाँचेका ती गरिब जनतालाई एक छाक नियमित खाने र एक आङ लाउने हैसियतसम्म दिलाउन सकेको छैन राज्यले। एक छाक पेटभर खान पाउँदा खुसी हुने जनता छन्। एक आङ न्यानो कपडा लाउन पाउँदा रमाउने जनता छन्। बिसन्चो हुँदा एक चक्की सिटामोल र एक पुरिया जीवनजल खान पाए बाँच्छु कि भन्ने आस गर्ने जनता छन्। सुत्केरी बेथाले च्याप्दा स्वास्थ्यचौकीसम्म सजिलै पुग्न पाए शिशुको अनुहार हेर्न पाउँछु कि भन्ने आस गर्ने जनता छन्। तर जनताका यति ससाना आशा, अपेक्षा र सपना पनि राज्यले पूरा गरिदिन सकेको छैन। कुरा चाहिँ विकास र समृद्धिको हुन्छ। विकासशील राष्ट्र र दिगो विकासको हुन्छ। जनता नै नबाँचे कसका लागि विकास ? कसका लागि समृद्धि ? अनि जनता नै नरहे कसरी हुन्छ विकास र समृद्धि ? गाउँमा एउटा स्ट्रेचर नभएर मान्छे मरिरहेछन्। एक चक्की सिटामोल नपाएर मरिरहेछन्। एक पुरिया जीवनजल नपाएर मरिरहेछन्। चिसोले कठ्याङ्ग्रिएर मरिरहेछन्। भीरबाट लडेर मरिरहेछन्। तुइनबाट खसेर मरिरहेछन्। खानै नपाएर पनि मरिरहेछन्। सुत्केरी बेथा लागेका महिलाहरू स्वास्थ्यचौकी जान हिँड्दाहिँड्दा बेथाले च्यापेर बाटैमा मरेका छन्। अस्ति भर्खरै बझाङको केदारस्युँ गाउँपालिका१ डुडिलकी २१ वर्षीया खिना बोहराले सुत्केरी बेथा लाग्दा एउटा स्ट्रेचरको अभावमा समयमा स्वास्थ्यचौकीसम्म पुग्न नसक्दा अकालमा ज्यान मुगाइन्। कहिलेकाहीँ सुत्केरी बेथाले बाटोमा अलपत्र परेका महिलाहरूलाई सेनाको हेलिकप्टरले उद्धार गरिएको समाचार आउँछन्। त्यतिखेर भने राज्यप्रति ठूलो विश्वास र भरोसा जागेर आउँछ। तर सबैले त्यस्तो अवसर पाउँदैनन्। सबैको भाग्यमा हेलिकप्टरले उद्धार गर्न लेखिएको हुँदैन। भगवान् भरोसामा बाँच्नुपर्छ सडक र यातायातको पूर्वाधार नपुगेका दुर्गम जिल्लाका दुर्गम गाउँका गरिब जनताले। गरिब जनताको भाग्य बदल्ने काममा सरकारको ध्यान कहिले जाला ? नेताहरूको बुद्धिको घैंटोमा कहिले घाम लाग्ला ? गरिब जनताको भाग्य बदल्न गरिब लक्षित नीति, योजना र कार्यक्रमको खाँचो हुन्छ। सरकारको नीति, योजना र कार्यक्रमले गरिबलाई समेट्नै सकेको छैन, सहरमै सीमित छ र सहरमै केन्द्रित छ। देश भनेको सहरमात्रै हो र देश भनेको संघीय राजधानीमात्रै हो भन्ने मानसिकताले ग्रस्त छन् देशका नीतिनिर्माता र सरकार पनि। गाउँका गरिब जनताले सहरका सम्भ्रान्तले जस्तो सुविधा खोजेका पनि होइनन्। आधारभूत आवश्यकता र आधारभूत सुविधामात्रै खोजेका हुन्। त्यति दिन राज्यले कन्जुस्याइँ गर्दा ती गरिब जनताले आफूलाई हेर्ने राज्य छ र आफ्ना लागि सरकार छ भन्ने अनुभूतिसम्म पनि गर्न पाएका छैनन्। ग्रामीण पूर्वाधार विकासका कुरा योजनामा सीमित छन्। गाउँको प्रमुख आवश्यकता भनेको सडक, यातायात, स्वास्थ्यचौकी, स्कुल, झोलुङ्गे पुल, स्थानीय बजार आदि हुन्। तर पूर्वाधार विकास सहरमै केन्द्रित छ र सहरमै सीमित छ। सहरमा ठूल्ठूला फ्लाइओभर, ओभरपास र अन्डरपास बन्दै गर्दा गाउँमा झोलुङ्गे पुल पनि नबनेर तुइनबाट नदी तर्नुपर्ने बाध्यता छ। यस्तो विभेद र विषमता कायम रहुन्जेल दुर्गम गाउँका जनताले एउटा स्ट्रेचरको अभावमा अकालमा मनुपर्छ। सिटामोल र जीवनजल नपाएर पनि अकालमा मर्नुपर्छ। तुइनबाट खसेर पनि मर्नुपर्छ। भोकले मर्नुपर्छ। रोगले मर्नुपर्छ। त्योभन्दा पनि बढी बाँच्ने कसरी भन्ने चिन्ताले मर्नुपर्छ। सरकारले गरिब जनताको चिन्ता नलिँदा ती गरिब जनताले चिन्तैचिन्ताले मर्नुपर्छ। थोरै दिँदा धेरै खुसी हुने गरिब गाउँका गरिब जनताले माग्ने ठूलो कुरा भनेकै बाटोघाटो, स्कुल, स्वास्थ्य केन्द्र, झोलुङ्गे पुल त हुन्। सिटामोल र जीवनजल मात्रै सहजै उपलब्ध हुने व्यवस्था राज्यले गरिदिए पनि अकालमा मर्नु पर्दैन भन्ने आस जाग्थ्यो गरिब जनतालाई। यति पनि दिन नसक्ने राज्यले विकास, विकासशील राष्ट्र, दिगो विकास लक्ष्य र मध्यम आय भएको मुलुकको सपना बाँड्दा गरिब गाउँका गरिब जनतालाई हर्ष न विस्मात भएको छ। अब त केन्द्रकै मुख ताक्नु पनि पर्दैन। स्थानीय सरकार छ। स्थानीय सरकारले स्थानीय समस्यालाई हेर्नुपर्छ। लोकतन्त्रले यही अवधारणालाई अवलम्बन गर्दै स्थानीय सरकारको परिकल्पना गरेको हुनुपर्छ। तर स्थानीय सरकारले पनि खोइ स्थानीय समस्यालाई हेरेको र देखेको ? स्थानीय सरकार र स्थानीय जनप्रतिनिधिले स्थानीय समस्यालाई समयमै पहिचान गर्न सकेको भए र त्यसको समाधानको उपाय खोजेको भए खिना बोहराजस्ता गरिब जनताले एउटा स्ट्रेचरको अभावमा स्वास्थ्य केन्द्र पुग्नै नपाई मृत्युवरण गर्नुपथ्र्यो र ? के दुर्गम जिल्लाका गाउँपालिकासँग हरेक वडाका लागि एउटा अथवा दुइटा स्ट्रेचर किनिदिन सक्ने सामथ्र्य पनि छैन र ? एउटा स्ट्रेचरको मूल्य कति पर्छ ? सामथ्र्यभन्दा पनि सोचको कुरा हो। हेराइ र बुझाइको कुरा हो। राजनीतिक स्वार्थले परिचालित हुने र आर्थिक लाभको अभीष्टले योजना बनाउने र बाँड्ने परिपाटीले गर्दा आवश्यक ठाउँमा एउटा स्ट्रेचर पनि दिन नसक्नु, एउटा स्वास्थ्यचौकी र एउटा झोलुङ्गे पुल पनि बनाउन नसक्नु दुर्भाग्य हो र ठूलो विडम्बना पनि हो। यातायातको सुविधा नभएको गाउँमा आपत्विपतमा बिरामी ओसार्न स्थानीय सरकार वा स्थानीय जनप्रतिनिधिले गाउँका वडावडामा एउटा स्ट्रेचरको पनि व्यवस्था गरिदिन नसक्नु बजेट नभएर होइन बुद्धि नभएर हो।"
"बंगलादेशमा फेरि भड्कियो हिंसा, हसिनाका विरोधीद्वारा उनका पिताको घरमा तोडफोड","ढाका : अवामी लिगको प्रस्तावित राष्ट्रव्यापी विरोध प्रदर्शनअघि बुधबार राती बंगलादेशका धेरै शहरमा फेरि हिंसा भड्किएको स्थानीय सञ्चारमाध्यमहरूमा उल्लेख छ। प्रदर्शनकारीले पूर्व प्रधानमन्त्री शेख हसिनाका पिता तथा बंगलादेशका संस्थापक शेख मुजिबुर रहमान 'बंगबंधु' को ढाकास्थित धनमन्डी३२ मा रहेको निवासमा तोडफोड तथा आगजनी गरेका छन्। त्यस्तै खुलनामा शेख हसिनाका काकाका छोराहरु शेख सोहेल, शेख ज्वेलको घर बुलडोजरले भत्काइएको छ। सामाजिक सञ्जालमा 'बुलडोजर र्याली' को घोषणा भएपछि हिंसा भएको थियो। आक्रमण हुँदा सुरक्षाकर्मी पनि उपस्थित भएको तर भीड नियन्त्रणमा लिन नसकिएको जनाइएको छ। बुधबार राति र बिहीबार बिहान देशभर प्रदर्शनकारीहरूले शेख हसिनाको पार्टी अवामी लिगका नेताहरूको घरमा तोडफोड गरेका जनाइएको छ। भारतमा रहेकी शेख हसिनाको अनलाइन कार्यक्रम हुनुभन्दा ठीक अगाडि हिंसा सुरु भएको थियो। बंगलादेशको अग्रणी अखबार 'द डेली स्टार' मा सामाजिक सञ्जालमा भाइरल पोस्टहरू अनुसार शेख हसिनाको 'बंगलादेश विरोधी गतिविधि' का कारण यो विरोध प्रदर्शन गरिएको उल्लेख गरेको छ। शेख हसिनाका विरोधीहरूले उनी भारतमा बसेर बंगलादेश विरोधी गतिविधि गरिरहेको आरोप लगाएका छन्। प्रदर्शनकारीहरूले के गरे? प्रदर्शनकारीले शेख हसिनाको पार्टीको विद्यार्थी शाखा छात्र लिगले एक अनलाइन कार्यक्रम आयोजना गरेको थियो। उक्त कार्यक्रममा शेख हसिनाले फेसबुक मार्फत बोल्ने जनाइएको थियो। कार्यक्रमको समय राति ९ बजे तोकिएको थियो। यो कार्यक्रमको खबर फैलिने बित्तिकै प्रदर्शनकारीहरूले 'बुलडोजर प्रदर्शन' को आह्वान गरेका थिए। उक्त प्रदर्शन राती ९ बजे बाट सुरु हुने जनाइएको थियो। तर बेलुका ८ बजे नै भेदभाव विरोधी आन्दोलनका संयोजक हसनत अब्दुल्लाहको अपीलपछि, बेलचा र हथौडा लिएर सयौं प्रदर्शनकारीहरू धनमण्डी३२ मा प्रवेश गरे। प्रत्यक्षदर्शीका अनुसार उनीहरूले त्यहाँ स्थापित शेख मुजीबुरहमानको भित्ते चित्र बिगारे। राती ९:३० बजे भवनमा आगो लागेको थियो। अनि मध्यरात हुनुभन्दा केही समय अगाडि डोजर त्यहाँ आइपुगे। यसपछि राति २ बजेतिर भवनको एक भाग भत्काइयो। एक प्रदर्शनकारीले उनीहरूले संग्रहालयमा परिणत भएको घरलाई 'फासीवाद' को प्रतीक भएकोले जलाउन चाहेको बताए।"
"१६ वर्ष अगाडिको एउटा क्रूर हत्या, सजायबाट बच्न नाम परिवर्तन","काठमाडौं : नुवाकोट घर भई भक्तपुर बस्ने शान्ता घिमिरे २०६५ भदौ २६ गते काँक्राबारीस्थित सडकमा मृत अवस्थामा फेला परिन्। घिमिरेको शरीरमा चोटैचोट थियो। शरीरमा दाउ प्रहार गरी हत्या गरिएको अवस्थामा भक्तपुर साबिक नंखेल गाविस१ काँक्राबारीस्थित सडकमा भेटिएकी थिइन्। मृतक घिमिरे नुवाकोटकै रामहरि घिमिरेकी श्रीमती हुन्। उनीहरू दुवैजना भक्तपुरमा बसेर व्यापार व्यवसाय गर्दै आएका थिए। यसैक्रममा शान्तालाई उनको श्रीमान् रामहरिले जग्गा हेर्न जाउँ भनी उक्त ठाउँमा लगी हतियार प्रहार गरी हत्या गरेका थिए। हत्यामा संलग्न थिइन् शिवकुमारी सापकोटा पनि। चितवनको माडी१ घर भएकी सापकोटा शान्ताको हत्या आरोपमा १६ वर्षदेखि फरार रहँदै आएकी थिइन्। उपत्यका अपराध अनुसन्धान कार्यालय टेकुका प्रवक्ता काजीकुमार आचार्यका अनुसार, शान्ताको हत्यामा संलग्न भएकी सापकोटा १६ वर्षपछि पक्राउ परेकी छन्। मोरङको विराटनगरमा बसेर ट्रक व्यवसायमा संलग्न बताउने शिवकुमारीले आफूलाई सरु भनेर चिनाउने गर्थिन्। नाम थर नै ढाँटेर उनले विराटनगरमा व्यवसाय गरिरहेको खुलेको छ। उनले आफूलाई सजायबाट लुकाउनको लागि नामै बदलेर बसेको खुलेको छ। प्रहरीका अनुसार वारदातको समयमा मृतक शान्ताको श्रीमान् रामहरि घिमिरेसँग प्रेमसम्बन्धमा रहेकी सापकोटाले उनीसँग विवाह गर्नको लागि शान्ताको हत्या योजना बनाएको खुलेको छ। घटनाको अनुसन्धान गरिरहेका प्रहरी अधिकृतका अनुसार प्रेम सम्बन्धमा रहेका रामहरि र शिवकुमारीले शान्तालाई काँक्राबारीस्थित सडकमा पुयाएर हत्या गरेका हुन्। हत्यापछि दुवैजना भागेका थिए। रामहरि धादिङ पुगे भने शिवकुमारी विराटनगर पुगेकी थिइन्। घटनाको केही दिनमै रामहरि पक्राउ परे। लामो समय जेलमा बसेका उनको थुनामुक्त भइसकेपछि मृत्यु भएको प्रहरीले जनाएको छ। भागेर विराटनगर गएकी शिवकुमारीलाई प्रहरीले फरार अभियुक्तमा राखेर निगरानी गरिरहेको थियो। काठमाडौं आएको सन्दर्भ पारेर उनलाई महाराजगन्जबाट पक्राउ गरिएको थियो। उनलाई आवश्यक कारबाहीको जिल्ला अदालत भक्तपुरमा पेस गरिएको प्रहरीले जनाएको छ।"
"बागमतीमा मात्रै ६२ हजार किशोरी गर्भवती,६१ को मृत्यु","हेटौंडा : संविधानको धारा ३९ ले बालबालिकाको मौलिक हक सुरक्षित गरेको छ। बालविवाह गर्नगराउन पूर्ण बन्देज छ। मुलुकी अपराध संहिता, २०७४ ले त बालविवाह गर्नेगराउनेलाई कैद तथा सजाय नै तोकेको छ। अपराध संहिताको दफा १७३ मा विवाहका लागि २० वर्षको उमेर तोकिएको छ। २० वर्षभन्दा कम उमेरमा हुने विवाह स्वतः बदर हुने तथा यस्तो कसुरमा तीन वर्ष कैद र ३० हजारसम्म जरिबाना तोकिएको छ। तर, संविधान र कानुनले बालविवाह बदर र दण्डनीय बनाए पनि व्यवहारमा भने त्यस्तो छैन। यसका लागि बागमती प्रदेशकै सरकारी आँकडा काफी छ। जहाँ पाँच वर्षमा ६२ हजार बढी किशोरी (२० वर्षभन्दा कम उमेरमा) गर्भवती भएको तथ्यांक छ। हुन त, हाम्रो समाजले अविवाहित महिला गर्भवती हुने अवस्थालाई सामान्यतः कल्पनासमेत गर्दैन। तर २० वर्षभन्दा कम उमेरमा गर्भवती हुँदा महिलाको शारीरिक, मानसिक, व्यक्तिगत विकासका हिसाबले उपयुक्त नहुने निष्कर्षका साथ विवाहका लागि २० वर्ष उमेर तोकिएको हो। तर, कानुनमा उल्लेख भएविपरीत बागमती प्रदेशमा भने २० वर्षभन्दा कम उमेरमा विवाहमात्रै नभई गर्भवतीसमेत भइरहेको सरकारी तथ्यांक नै छ। बागमती प्रदेशमा आर्थिक वर्ष २०७६०७७ मा १ लाख ४२ हजार ५ सय ६१ जना महिलाहरू गर्भवती भएका थिए। तीमध्ये १६ हजार ६ सय ७२ जना २० वर्षभन्दा कम उमेरका किशोरीहरू रहेको प्रदेश स्वास्थ्य निर्देशनालय हेटौंडाका प्रवक्ता अर्जुन पौडेलले बताए। यस्तै, आर्थिक वर्ष २०७७०७८ मा कुल गर्भवती संख्या १ लाख २० हजार २ सय २४ थियो। जसमा २० वर्षभन्दा कम उमेरका १३ हजार ३ सय ५ जना थिए। यस्तै आर्थिक वर्ष ०७८०७९ मा १ लाख ३५ हजार ४ सय १२ जना महिला गर्भवती हुँदा १२ हजार ४ सय ४५ जना २० वर्ष कमका किशोरी रहेको प्रवक्ता पौडेलले बताए। आर्थिक वर्ष ०७९०८० मा १ लाख २५ हजार १ सय ११ जना गर्भवती भएकोमा कम उमेरका किशोरीहरूको संख्या १० हजार ५ सय ९७ रहेको थियो। आर्थिक वर्ष ०८००८१ मा १ लाख १५ हजार ९ सय १० जना महिला गर्भवती भएकोमा उमेर नपुगी २० वर्षभन्दा कम उमेरमा गर्भवती हुनेको संख्या ९ हजार ३ सय ३० रहेको उनले बताए। उनका अनुसार गत पाँच वर्षमा कुल ६ लाख ३९ हजार २ सय १८ जना गर्भवती भएका थिए। जसमध्ये उमेर नपुगी २० वर्षभन्दा कम उमेरमा कुल ६२ हजार ३ सय ४९ जना गर्भवती भएका उनले बताए। २० वर्षमुनिका आमा सबैभन्दा बढी चितवनमा बागमती प्रदेशका १३ जिल्लामध्ये सबैभन्दा वढी (२० वर्षभन्दा कम उमेर) का किशोरी गर्भवती हुने जिल्लामा चितवन छ। यस्तै दोस्रोमा काठमाडौं र तेस्रोमा मकवानपुर हो। सबैभन्दा कम रसुवा जिल्लामा २० वर्षभन्दा कम उमेरका किशोरी गर्भवती हुने गरेको पाइएको छ। चितवनमा आर्थिक वर्ष ०७६०७७ मा २३ हजार ५ सय १५ जना गर्भवती हुँदा ४ हजार ९ सय ३५ जना २० वर्षभन्दा कम उमेरका थिए। यस्तै आव ०७७०७८ मा १७ हजार ७ सय ९१ जना गर्भवती हुँदा उक्त वर्ष २० वर्षभन्दा कम उमेरका ३ हजार ५२ जना रहेका थिए। यस्तै आव २०७८०७९ देखि २०८००८१ सम्म क्रमशः २१ हजार ४४ जना, २१ हजार ९३ जना र १७ हजार १ सय २५ जना गरी कुल १ लाख ५ हजार ६८ जना गर्भवती भएका थिए। जसमध्ये आव २०७८०७९ मा २ हजार ७ सय ५ जना, आव २०७९०८० मा २ हजार ६ सय १७ जना र आव २०८००८१ मा २ हजार ३ सय ३६ गरी २० वर्षभन्दा कम उमेरका १५ हजार ६ सय ४५ जना किशोरीहरू गर्भवती भएका छन्। यस्तै, संघीय राजधानीसमेत रहेको काठमाडौंमा पाँच वर्षमा २ लाख ३७ हजार ५ सय ९९ जना महिला गर्भवती भएका छन्। जसमा २० वर्षभन्दा कम उमेरका १४ हजार १ सय ३० जना किशोरी छन्। काठमाडौंमा आर्थिक वर्ष २०७६०७७ देखि आव २०८००८१ सम्म क्रमशः ५१ हजार ३ सय ७१ जना, ४४ हजार १ सय ५७ जना, ५२ हजार ८ सय २० जना, ४५ हजार २ सय र ४४ हजार ५१ जना गर्भवती भएका थिए। जसमध्ये आर्थिक वर्ष २०७६०७७ देखि आव २०८००८१ सम्म क्रमशः २ हजार ५ सय ३९ जना, ३ हजार २ सय ४९ जना, ३ हजार ६ सय ९९ जना, २ हजार ४ सय ६९ र २ हजार १ सय ७४ जना गरी कुल १४ हजार १ सय ३० जना २० वर्षभन्दा कम उमेरका किशोरी गर्भवती भएको स्वास्थ्य निर्देशनालय हेटौंडाले जनाएको छ। यस्तै, प्रदेश राजधानीसमेत रहेको मकवानपुर २० वर्षभन्दा कम उमेरका किशोरी गर्भवती हुनेमा तेस्रो स्थानमा छ। मकवानपुरमा आर्थिक वर्ष २०७६०७७ मा ७ हजार ५ सय १३ जना महिला गर्भवती हुँदा २० वर्ष कम उमेरका १ हजार २ सय ५५ जना किशोरी रहेका थिए। यस्तै आर्थिक वर्ष २०७७०७८ मा ७ हजार ३ सय ६७ जना महिला गर्भवती हँुदा २० वर्ष कम उमेरका १ हजार १ जना किशोरी रहेको निर्देशनालयले जनाएको छ। यस्तै आव २०७८०७९ मा १० हजार ९ सय ३ जना गर्भवती हुँदा २० वर्ष कम उमेरका १ हजार ३ सय २४ जना किशोरी रहेका थिए। यस्तै आव २०७९०८० मा १० हजार ६ सय ५४ जना गर्भवती हुँदा १ हजार २५ जना कम उमेरका किशोरी थिए। यस्तै आव २०८००८१ मा १० हजार ३३ जना गर्भवती हुँदा २० वर्ष कम उमेरका १ हजार २९ जना किशोरी रहेका थिए। निर्देशनालयका प्रवक्ता पौडेलका अनुसार मकवानपुरमा मात्र पाँच वर्षमा कुल ४६ हजार ४ सय ७० जना महिला आमा बन्दा २० वर्ष कम उमेरका ५ हजार ६ सय ३४ जना किशोरी छन्। यस्तै, चौथो स्थानमा सिन्धुली पर्छ। जहाँ पाँच वर्षमा २६ हजार ८ सय ४८ जना महिला गर्भवती हुँदा ४ हजार ९ सय ५ जना किशोरी २० वर्ष कम उमेरका रहेका थिए। जसमध्ये आव २०७६०७७ देखि आव २०८००८१ सम्म क्रमशः ६ हजार १७ जना, ५ हजार ६ सय ७० जना, ५ हजार ६ सय ३६ जना, ५ हजार ८६ जना र ४ हजार ४ सय ३९ जना गरी कुल २६ हजार ८ सय ४८ जना महिला गर्भवती भएका थिए। जसमध्ये आव २०७६०७७ देखि आव २०८००८१ सम्म क्रमशः १ हजार ३ सय ४ जना, १ हजार १ सय ६३, ९ सय ३२ जना, ८ सय ६३ जना र ६ सय ४३ जना गरी कुल ४ हजार ९ सय ५ जना २० वर्षभन्दा कम उमेरका किशोरी गर्भवती भएका थिए। धादिङमा ५ वर्षमा २६ हजार ८ सय २५ जना गर्भवती हुँदा ४ हजार ३ सय ३७ जना २० वर्षभन्दा कम उमेरका किशोरी रहेका थिए। यस्तै काभ्रेपलाञ्चोकमा आव २०७६०७७ देखि आव २०८००८१ सम्म ४२ हजार ९ सय ४६ जना गर्भवती भएकोमा ४ हजार ३ सय २१ जना २० वर्ष कम उमेरका किशोरी छन्। यस्तै ललितपुरमा समेत ५ वर्षमा ३२ हजार ३ सय ८७ जना गर्भवती भएकामध्ये ३ हजार ६२ जना २० वर्ष कम उमेरका किशोरी छन्। यस्तै, सिन्धुपाल्चोकमा पनि पाँच वर्षमा २१ हजार २ सय २७ जना महिला गर्भवती हँुदा २० वर्ष कम उमेरका किशोरीको संख्या २ हजार ६ सय ८७ रहेको छ। यस्तै दोलखामा कुल १३ हजार ६ सय ९९ जना महिला गर्भवती भएकोमध्ये १ हजार ७ सय ४१ जना २० वर्ष कम उमेरका किशोरी रहेको निर्देशनालयले जनाएको छ। यस्तै, नुवाकोटमा पाँच वर्षमा १८ हजार ३६ जना गर्भवती हुँदा २ हजार ५ सय ७३ जना २० वर्ष कम उमेरका छन्। यस्तै भक्तपुरमा पाँच वर्षमा ३२ हजार ३ सय ८७ जना महिला गर्भवती हुँदा १ हजार ४ सय ३६ जना २० वर्ष कम उमेरका किशोरी रहेका थिए। यस्तै, रामेछापमा पनि पाँच वर्षमा १० हजार ३ सय ५५ जना महिला गर्भवती हुँदा १ हजार ४ सय २० जना २० वर्ष कम उमेरका किशोरी छन्। यस्तै रसुवामा पाँच वर्षको अवधिमा ३ हजार ८ सय ६९ जना महिला गर्भवती भएका थिए। जसमध्ये ४ सय ५८ जना २० वर्ष कम उमेरका थिए। उपचारको क्रममा ६१ किशोरीको मृत्यु बागमती प्रदेशमा ४ वर्षमा ६१ जना गर्भवती किशोरीको उपचारको क्रममा मृत्यु भएको पाइएको छ। चार वर्षमा ६१ जना २० वर्ष कम उमेरका किशोरीको मृत्यु भएको स्वास्थ्य निर्देशनालयका प्रवक्ता अर्जुन पौडेलले बताए। उनका अनुसार आर्थिक वर्ष ०७८०७९ मा ६ जना, आव ०७९०८० मा २२ जना, आव ०८००८१ मा २३ जना र ०८१०८२ को पुससम्म १० जना गरी कुल ६१ जना गर्भवती किशोरीको उपचारको क्रममा मृत्यु भएको उनले बताए। यस्तै गर्भवती किशोरी सबैभन्दा बढी मृत्यु हुनेमा काठमाडौं छ। काठमाडौंमा चार वर्षमा ३४ जना गर्भवती किशोरीले उपचारको क्रममा ज्यान गुमाएका छन्। जसमध्ये आव ०७८०७९ देखि आव ०८१०८२ को पुससम्म क्रमशः ६ जना, १२ जना, १० जना र ६ जना रहेका थिए। ललितपुरमा आव ०७९०८० मा ७ जना, आव ०८००८१ मा ७ जना र आव ०८१०८२ मा २ जना गरी १६ जना २० वर्षभन्दा कम उमेरका गर्भवती किशोरीको मृत्यु भएको छ। यस्तै, ०७९०८० मा २ जना, आव ०८००८१ मा ४ जना र आव ०८१०८२ मा २ जना गरी ८ जना २० वर्ष कम उमेरका गर्भवती किशोरीको मृत्यु भएको छ। काभ्रेमा आव ०८००८१ मा २ जना र सिन्धुलीमा आव ०७९०८० मा १ जना गरी कुल ६१ जना विभिन्न जिल्लाका २० वर्ष कम उमेरका गर्भवती किशोरीको मृत्यु भएको स्वास्थ्य निर्देशनालयले जनाएको छ। ६ वर्षमा बालविवाहका २५ वटा मात्रै उजुरी मुलुकको कानुनले २० वर्षभन्दा कम उमेरमा विवाह गर्न पूर्ण बन्देज लगाएको छ। तर, त्यसको ठीकविपरीत बागमती प्रदेशमा भने २० वर्ष कम उमेरमा गर्भवती हुने संख्या बढ्दो क्रममा देखिन्छ। तर, गैरकानुनी रूपमा कम उमेरमा हुने विवाहसम्बन्धी विवाद स्थानीय स्तरमै मिलाउने गरेको पाइन्छ। बागमती प्रदेश (उपत्यका बाहेक) का १० जिल्लामा ६ वर्षमा जम्मा २५ वटा मात्र बालविवाहका उजुरी पर्नुले समेत यसलाई पुष्टि गरेको छ। जबकि बागमती प्रदेशमा पाँच वर्षमा २० वर्षभन्दा कमउमेरका ६२ हजार ३ सय ४९ जना किशोरी गर्भवती भएका थिए। बागमती प्रदेश प्रहरी कार्यालयका अनुसार ०७६ सालदेखि यो वर्षको पुससम्म प्रदेशका १० जिल्लामा बालविवाहसम्बन्धी २५ वटा मात्रै उजुरी परेका छन्। आर्थिक वर्ष ०७६०७७ मा काभ्रेमा २ वटा, नुवाकोटमा ५ वटा र धादिङमा २ वटा गरी ९ वटा बालविवाहका उजुरी परेका थिए। यस्तै आर्थिक वर्ष ०७७०७८ मा चितवनमा एउटा, सिन्धुलीमा २ वटा, काभ्रेमा २ वटा र धादिङमा ४ वटा गरी ९ वटा बालविवाहका उजुरी परेको प्रदेश प्रहरी कार्यालय हेटौंडाले जनाएको छ। यस्तै, आव ०७८०७९ मा सिन्धुली र रामेछाप जिल्लामा एकएक उजुरी परेका थिए। आव ०७९०८० मा सिन्धुलीमा एउटा र आव ०८००८१ मा चितवन र काभ्रेमा एकएक वटा उजुरी परेका थिए। आव ०८१०८२ को पुुससम्म सिन्धुलीमा दुई वटा मात्र उजुरी परेको प्रदेश प्रहरी कार्यालय हेटौंडाको तथ्यांकमा छ। आमा र शिशु दुवैको स्वास्थ्य जोखिममा २० वर्षभन्दा कम उमेरमा गर्भवती हुँदा आमा र शिशु दुवैको स्वास्थ्य जोखिममा पर्ने चिकित्सकहरू बताउँछन्। कम उमेरमा गर्भवती हुँदा किशोरीको प्रजनन शक्ति र अंग दुवै परिपक्क नहुने र स्वास्थ्यमा गम्भीर असर गर्ने हेटौंडा अस्पतालका बालरोग विशेषज्ञ डा हरि खड्का बताउँछन्। कम उमेरमा गर्भवती हुँदा आमा र बच्चामा मानसिक र शारीरिक स्वास्थ्यमा असर पर्छ, डा खड्का भन्छन्, कम उमेरमा गर्भवती हुने महिलामा उच्च रक्तचापको खतरा बढी हुन्छ। गर्भवती किशोरी आमाको उपचारको क्रममा मृत्यु हुने सम्भावना पनि बढी हुन्छ। त्यसैगरी कम तौल भएका बच्चा जन्माउने र शिशुको मृत्यु हुने समस्या पनि हुने गरेको डा खड्काले बताए। कम तौल भएका बच्चा जन्माउँदा उनीहरूको हड्डीमा समस्या हुने, श्वासप्रश्वासको समस्या हुने, निमोनिया चाँडै भइहाल्ने, मानसिक रूपमा पनि शिशुको ढिलो विकास हुने, रोगसँग लड्न सक्ने क्षमता निकै कम हुने हुँदा पछि गएर शिशुको मृत्युसमेत हुन सक्ने जोखिम बढने उनले बताए। यस्तै मानसिक स्वास्थ्य समस्याको रूपमा गर्भवती किशारीमा डिप्रेसनसमेत बढी हुने गरेको देखिन्छ। कम उमेरमै शारीरिक र मानसिक रूपले परिपक्क नहुँदै विवाह भएर गर्भवती हुँदा उनीहरूमा भोलि के होला, कसो होला ? भन्ने तनाव भइरहने पनि उनले जनाए। बालविवाह न्यूनीकरणमा करोडौं खर्च बागमती प्रदेशमा बालविवाह न्यूनीकरणमा करोडौं रकम खर्च भइसकेको छ। तर, बालविवाह घटनुको सट्टा बढ्दै गएको तथ्यांकले देखाउँछ। प्रदेशको सामाजिक विकास मन्त्रालयले आर्थिक वर्ष ०७६०७७ देखि हालसम्म ११ करोड ९७ लाख रुपैयाँ बालविवाह न्यूनीकरणलगायतका कार्यक्रमहरूमा खर्च गरिसकेको मन्त्रालयका प्रवक्ता अमृत अधिकारीले बताए। प्रदेश सरकारले बालमैत्री स्थानीय तह प्रोत्साहन कार्यक्रम, बालविवाहमुक्त प्रदेश निर्माणका लागि समुदाय परिचालन कार्यक्रम, विद्यालय तथा समुदायस्तरमा जनचेतनालगायतका कार्यक्रम गर्दै आएको भए पनि सोचे अनुरूप नभएको प्रवक्ता अधिकारीले बताए। सामाजिक, सांस्कृतिक विषयका साथै गरिबी र अशिक्षा नै बालविवाहको मुख्य कारण हो, उनले भने, पछिल्लो समय सामाजिक सञ्जालले समेत बाल विवाह बढेको देखिन्छ। बालविवाह रोकथामका लागि प्रदेशअन्तर्गतका १ सय १९ वटा स्थानीय सरकार नै सबैभन्दा नजिकको सरकार भएकाले उनीहरू अलि बढी सचेत र जिम्मेवार भई लाग्नुपर्ने उनले बताए। प्रदेश सरकारले अहिले संरक्षण नीति बनाएर अघि बढेको पनि उनले जनाए। हाल त्यसको कार्यान्वयनका निम्ति कार्ययोजना बनाइरहेका छौं, उनले भने, त्यसले पनि बाल विवाह न्यूनीकरणका निम्ति सहयोग पुग्ने विश्वास लिएका छौ। राष्ट्रियसभाका पूर्वसांसद पार्वती रावलले स्थानीय स्तरमा यौन तथा प्रजनन शिक्षासम्बन्धी ज्ञानको कमीका साथै अशिक्षा, गरिबी र परम्परागत सोचकै कारण पछिल्लो समय कम उमेरमा विवाह हुने र गर्भवती हुनेको संख्या बढेको बताइन्। संविधानले नै बालविवाहलाई बन्देज गरिसकेको अवस्थामा समेत बालविवाह बढ्नुमा संविधानको फितलो कार्यान्वयन रहेको उनको धारणा छ। ग्रामीण भेगमा बालविवाह बढी हुने गरेको देखिन्छ, रावलले भनिन्, ती क्षेत्रहरूको पहिचान गरेर स्थानीय स्तरमै पुगेर विशेष सचेतनामूलक कार्यक्रमहरू गर्नुपर्ने हुन्छ। कतिपय सन्दर्भमा हाम्रा समाजमा ढिलो बिहे गर्दा छोरीले केटा पाउँदैन्न भन्ने कुचलन पनि छ। तर उनीहरूलाई त्यसको असर र प्रभावबारे जानकारी नै छैन। यस्ता कुराहरूमा हाम्रा परम्परागत सोच, हाम्रा संस्कृति एवं आर्थिक कुराहरूले गर्दा पनि प्रत्यक्ष वा अप्रत्यक्ष रूपमा विवाह हुने गरेको छ। त्यसको न्यूनीकरणका निम्ति सरकारले विशेष योजना ल्याएर फिल्डमै गएर जनचेतना जगाउनु आवश्यक छ। संघ, प्रदेश र स्थानीय सरकारहरू पनि बढी जिम्मेवार भएर लाग्नुपर्ने उनको भनाइ छ। स्थानीय सरकारको भूमिका देखिएन बालविवाह र २० वर्ष कम उमेरमा गर्भवती हुने संख्या पछिल्लो समय बढ्नुमा तीन तहकै सरकारको कमजोरी रहेको बाल कल्याण समाज मकवानपुरका अध्यक्ष प्रकाश खतिवडा बताउँछन्। प्रदेशका १ सय १९ वटै स्थानीय तहमा बालविवाह र त्यसले गर्न सक्ने असरबारे बुझाउन नसक्नु मुख्य कमजोरी रहेको उनले बताए। बालविवाहको कारण जनस्वास्थ्यमा असर गर्न सक्छ, खतिवडाले भने, राम्रो शिक्षा, आफ्नो आमाबुवाबाट पाउने माया ममताबाट वञ्चित हुनुपर्छ। यस्ता कुराहरू हामीले बुझाउनै सकेनौं। विद्यालयमा पठनपाठनका क्रममा समेत विद्यार्थीलाई कम उमेरमा विवाह हुँदा छिटो गर्भवती हुने र आमा र शिशु दुवैको स्वास्थ्यमा जोखिम हुने बारे बताउन नसकिएको उनले बताए। उनका अनुसार तीनै तहको सरकारको प्राथमिकतामा मानवीय विकासका क्षेत्रभन्दा बढी भौतिक विकास पर्नु पनि बालविवाह र २० वर्ष कम उमेरमा गर्भवती हुने संख्या बढ्नुको मुख्य कारण हो। यस्तै मकवानपुर बहुमुखी क्याम्पसका प्राध्यापक भाष्करचन्द्र अधिकारीले नेपाली समाजमा पश्चिमा संस्कृतिहरूको प्रभावको कारण पनि कम उमेरमा विवाह हुने र गर्भवती हुने संख्या बढेको बताए। तथ्यांकीय हिसाबले बालविवाह कम भएको देखिए पनि बालविवाह हुने क्रम रोकिएको छैन, उनले भने। बालविवाह भइहाले पनि कानुनी झन्झटबाट जोगिनको लागि स्थानीय स्तरमै मिलाउने गरिएको उनले बताए। त्यसको न्यूनीकरणका निम्ति नीतिगत तहबाट नै ऐन, कानुनहरूको तर्जुमा गर्दा नेपाली समाज सुहाउँदा नीति, नियम बनाउन सकेमा यस किसिमका सामाजिक समस्याहरूबाट जोगिन सकिने उनको भनाइ छ। यस्तै जनचेतनामूलक कार्यक्रमहरूको सञ्चालन, महिला साक्षरतामा अभिवृद्धि, कम उमेरमा हुने विवाह र सन्तान प्राप्तिका नकारात्मक प्रभावहरूको बारेमा सचेतनामूलक कार्यक्रमहरू सञ्चालन गर्नुपर्ने उनले बताए। कम उमेरमा गर्भवती हुँदा आमा र बच्चाको मानसिक र शारीरिक स्वास्थ्यमा असर पर्छ। यस्ता किशोरीमा पछि गएर उच्च रक्तचापको खतरा बढी हुन्छ। त्यस्तै गर्भवती किशोरी आमाको उपचारको क्रममा मृत्यु हुने सम्भावना पनि बढी हुन्छ। डा हरि खड्का, बालरोग विशेषज्ञ, हेटौंडा अस्पताल ०७६ सालदेखि हालसम्म ११ करोड ९७ लाख रुपैयाँ बालविवाह न्यूनीकरणलगायतका कार्यक्रमहरूमा खर्च भइसकेको छ। प्रदेश सरकारले बालमैत्री स्थानीय तह प्रोत्साहन कार्यक्रम, बालविवाहमुक्त प्रदेश निमार्णका लागि समुदाय परिचालन कार्यक्रम, विद्यालय तथा समुदायस्तरमा जनचेतनाका कार्यक्रमहरू गर्दै आएको छ। तर, सोचे अनुरूप प्रतिफल आएको छैन। अमृत अधिकारी, प्रवक्ता, सामाजिक विकास मन्त्रालय, बागमती प्रदेश यौन तथा प्रजनन शिक्षासम्बन्धी ज्ञानको कमीका साथै अशिक्षा, गरिबी र परम्परागत सोचकै कारण पछिल्लो समय कम उमेरमा विवाह हुने र गर्भवती हुनेको संख्या बढेको पाइन्छ। संविधानले नै बालविवाहलाई बन्देज गरिसकेको अवस्थामा समेत बालविवाह बढ्नुमा संविधानको फितलो कार्यान्वयन रहेको देखिन्छ। पार्वती रावल, पूर्वसांसद, राष्ट्रियसभा"
"एआई नियमन, समयको आवश्यकता","भर्खरै सरकारले सामाजिक सञ्जाल नियमनसम्बन्धी विधेयक संसद्मा दर्ता गराएको छ। लगत्तै सरकार कृत्रिम बुद्धिमत्ता अर्थात् आर्टिफिसियल इन्टेलिजेन्स (एआई) नीति ल्याउने तयारीमा जुटेको छ। जसै नयाँनयाँ प्रविधिको विकास भएको छ, सरकारले पनि नियमनको खाँचो महसुस गरी सोहीअनुसारको विधिविधानको व्यवस्था गर्न सकारात्मक पहल कदमी हो। सामाजिक सञ्जाल प्लेटफर्म दर्ता अनिवार्य गर्ने निर्णयको सन्दर्भ पनि समयानुकूलका नियम, कानुन लागू गर्ने अर्काे कदम हो। सरकारले प्रस्ताव गरेको एआई नीति, २०८१ को मुख्य उद्देश्य नेपालमा एआई प्रविधिको क्षेत्रगत अनुसन्धान, विकास र यसको नैतिक तथा जिम्मेवार प्रयोगलाई प्रवर्द्धन गर्नु हो। एआईले आर्थिक तथा सामाजिक वृद्धिमा महत्त्वपूर्ण योगदान पुर्याउने सम्भावना राख्छ। विश्वभर मेसिन लर्निङ, डिप लर्निङ, प्रेडिक्टिभ तथा जेनेरेटिभ एआईजस्ता प्रविधिले विभिन्न क्षेत्रमा उल्लेखनीय परिवर्तन गरिरहेका छन्। नेपालमा पनि निजी क्षेत्र तथा शैक्षिक संस्थाहरू एआई अनुसन्धान र विकासमा केन्द्रित हुँदै गएका छन्। तथापि, नीति निर्माण नहुँदा यस प्रविधिको उपयोगमा विविध चुनौती देखिएका छन्। त्यही चुनौती सामना गर्न चाहिएको छ, एआई नियमन नीति। संसारका समसामयिक मिडिया कानुनभित्र डाटा सुरक्षाका उपायका खोजी गर्नु हो, सामाजिक सञ्जाल प्लेटफर्महरूलाई उत्तरदायी र जिम्मेवार बनाउनु हो। सँगसँगै गोपनीयताको हक रक्षा गर्नु पनि हो। मस्यौदा गरिएको एआई नीतिले नवप्रवर्तन र उद्यमशीलताको प्रवद्र्धन, जनशक्ति विकास, डाटा सुरक्षाका उपायहरू सुनिश्चित गर्दै समावेशी र दिगो एआई इकोसिस्टमको निर्माण लक्षित छ। विश्वमा सातैपिच्छेजस्तो गरी नयाँनयाँ एआई प्रविधिको विकास भइरहेको सन्दर्भमा नेपालले पनि त्यसबारे नीति नियम बनाउन ढिला गर्नै हुँदैन। एआई प्रविधिले आधुनिक समाजमा ठूलो परिवर्तन ल्याएको छ। नेपालमा एआई प्रविधिको विकास र अनुसन्धान प्रारम्भिक चरणमै छ, तर यसका सम्भावना निकै व्यापक छन्। शिक्षा, स्वास्थ्य, यातायात, कृषि, वित्त तथा सुरक्षा क्षेत्रमा एआईको प्रयोगबाट प्रभावकारी सुधार ल्याउन सकिन्छ। नेपालमै पनि एआई प्रविधिको विकास गर्दा ट्रेडमार्क, बौद्धिक सम्पत्ति अधिकार, गोपनीयता र पूर्वाग्रहरहित प्रणालीको सुनिश्चितता गर्नुपर्छ। नीति निर्माणदेखि कार्यान्वयनसम्म सरोकारवालासँग पनि प्रभावकारी समन्वय र छलफल आवश्यक छ। एआई नीति एआईको प्रयोगलाई सुरक्षित बनाउनुका साथै नवप्रवर्तनलाई प्रवर्द्धन गर्ने खाले हुनुपर्छ।"
"रासायनिक मलको अन्धाधुन्ध प्रयोग, गुम्दै माटोको उर्वरा शक्ति","अर्घाखाँची : रासायनिक मलको अन्धाधुन्ध प्रयोगले माटोको उर्वरा शक्ति गुम्दै गएको सरोकारवालाको भनाइ छ। साल्ट टेडिङ कर्पाेरेसनको आयोजना तथा सन्धिखर्क नगरपालिकाको समन्वयमा अर्घाखाँचीको सन्धिखर्कमा भएको रासायनिक मलसम्बन्धी अनुशिक्षण कार्यक्रम तथा आयोडिन सचेतना कार्यक्रममा बोल्ने वक्ताहरूले रासायनिक मलको प्रयोग गर्न नजान्दा माटोको उर्वरा शक्तिमा कमी हुँदै गएको बताएका हुन्। रासायनिक मलमा राज्यले धेरै अनुदान दिएर मूल्य कम गर्दिएका कारण किसानले जथाभावी रूपमा रासायनिक मलको प्रयोग गरेको सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। रासायनिक मलमा दिएको अनुदान कटौती गरी कृषकले उत्पादन गरेको वस्तुमा अनुदान दिनुपर्नेमा राज्यले ध्यान दिनुपर्ने बताएका छन्। व्यापक रासायनिक मलको प्रयोगसँगै हाइब्रिड खेती गर्नाले मूल बिउ हराएको चिन्ता व्यक्त गर्दै नगरप्रमुख श्रेष्ठले हाइब्रिड बिउ रोक्नुपर्ने र रासायनिक मलको व्यापक प्रयोग र हाइब्रिड बिउले पार्न असरबारे प्रत्येक कृषकलाई सचेत गराउनुपर्नेमा जोड दिए। कृषि विकास मन्त्रालयका पूर्वसहसचिव भगवान खतिवडाले रासायनिक मलको प्रयोग, प्रयोग गर्ने विधि र मात्रालगायतका विषयमा प्रशिक्षण दिएका थिए। साल्ट ट्रेडिङ कर्पोरेसनका विभागीय प्रमुख कृष्णकुमार शाक्यले विशेषगरी साल्ट ट्रेडिङले स्वास्थ्य तथा जनसंख्या मन्त्रालयसहित सम्बन्धित निकायको सहकार्यमा आयोडिनको कमीले हुने समस्यालाई निवारण गर्न जनचेतनामूलक कार्यक्रम गर्दै आएको बताए। विभागीय प्रमुख शाक्यले नेपाल युनिभर्सल साल्ट आयोडाइजेसनको सदस्य देश भएको नेपालमा सन् १९९८ देखि फेब्रुअरी महिनालाई आयोडिन मन्थ का रूपमा मनाइँदै आइएको र यस वर्ष थोरै खाऔँ, सही मात्रामा खाऔँ, दुई बालबालिका चिह्न अंकित आयोडिनयुक्त नुन नै खाऔँ भन्ने नारा रहेको समेत जानकारी दिए। सन्धिखर्क नगरपालिका स्वास्थ शाखा प्रमुख पूर्णप्रसाद पराजुलीको अध्यक्षता, कृषि शाखा प्रमुख राजेन्द्र भट्टराईको सञ्चालन, साल्ट ट्रेडिङ लुम्बिनीका प्रबन्धक देवराज भट्टराईको स्वागत मन्त्वयमा सम्पन्न कार्यक्रममा जिल्लाका ६ वटै पालिकाका कृषि शाखा प्रमुख, रासायनिक मल बिक्रेता सहकारीका सञ्चालक तथा व्यवस्थापकहरूको उपस्थिति रहेको थियो।"
"प्रतिनिधि सभा र राष्ट्रिय सभाको बैठक आज बस्दै, अध्यादेश स्वीकृत गर्ने तयारी","काठमाडौं : सङ्घीय संसद्का दुवै सदनको बैठक आज बस्दै छ। प्रतिनिधिसभा बैठक दिउँसो १ बजे र राष्ट्रियसभाको बैठक सवा १ बजे बस्ने संसद् सचिवालयले जनाएको छ । प्रतिनिधिसभा बैठकमा सरकारले ल्याएका अध्यादेश स्वीकार गरियोस् भन्ने प्रस्ताव र अध्यादेश अस्वीकार गरियोस् भन्ने सूचना प्रस्ताव हुने महासचिव पद्मप्रसाद पाण्डेयले जानकारी दिए। यसैगरी आजको बैठकमा अर्थ समिति, राज्यव्यवस्था तथा सुशासन समितिको प्रतिवेदन, मूल्यांकन प्रतिवेदन र वार्षिक प्रतिवेदन पेस गर्ने पनि कार्यसूची छ । राष्ट्रिय सभामा पनि अध्यादेश निर्णयार्थ प्रस्तुत हुनेछ। दुवै सभाबाट अध्यादेश स्वीकृत गराएर प्रतिस्थापन विधेयक ल्याउने सरकारको तयारी छ। प्रतिनिधि सभामा बहुमत भएपनि राष्ट्रिय सभामा अध्यादेश स्वीकृत गर्नका लागि आवश्यक संख्या पुर्याउन सत्तापक्ष अन्य दलहरूसँग आन्तरिक छलफलमा जुटेका छन्। ५९ सदस्यीय राष्ट्रिय सभामा सबै सांसद उपस्थित भएको खण्डमा अध्यादेश स्वीकृतिका लागि ३० जना सांसद आवश्यक पर्छ । सरकारमा रहेका दलहरूसँग कांग्रेस (१६), नेकपा एमाले (१०) र लोकतान्त्रिक समाजवादी पार्टी (१) गरेर २७ जना सांसद छन्। मनोनीत सांसद डा अन्जान शाक्य र वामदेव गौतमले पनि अध्यादेश स्वीकृतिका लागि मत दिने सत्तारूढ दलहरूको विश्वास छ। जनमोर्चाले विरोध गरेकाले जनता समाजवादी पार्टी नेपाललाई साथ लिएर सरकार अगाडि बढ्न चाहेको छ। यस्ता छन् प्रतिनिधि सभाका सम्भावित कार्यसूची यस्ता छन् राष्ट्रिय सभाका सम्भावित कार्यसूची"
कीर्तिपुर क्रिकेट रंगशालाको काम छिटो अघि बढाउन प्रधानमन्त्री ओलीको निर्देशन,"काठमाडौं : प्रधानमन्त्री केपी शर्मा ओलीले कीर्तिपुर क्रिकेट रंगशालाको तोकिएको समयमा पूर्वाधार निर्माण सम्पन्न हुने गरी काम गर्न शहरी विकास मन्त्रालयलाई निर्देशन दिएका छन्। सिंहदरबारमा मन्त्रालयका विषयमा बुधबार ब्रिफिङ लिँदै प्रधानमन्त्री ओलीले कीर्तिपुर क्रिकेट रंगशालालाई अन्तर्राष्ट्रियस्तरको बनाउने कार्यलाई छिटो अघि बढाउन निर्देशन दिएका हुन्। प्रधानमन्त्री ओलीले पद बहालीका क्रममा ३०० दिनभित्र उक्त रंगशालाको स्तरोन्नति गर्ने निर्णय लिएको थियो। रंगशालामा प्यारापिट र ल्फडलाइट निर्माणका लागि मन्त्रालयले आह्वान गरेको बोलपत्रबमोजिम मूल्याकन चरण सकिन लागेकाले चाँडै ठेक्का सम्झौता हुने प्रधानमन्त्रीलाई अवगत गराइएको थियो। प्रधानमन्त्री ओलीले यस चरणको काम जारी हुँदै अर्को चरणको निर्माणको कामका लागि सम्झौता प्रक्रिया अघि बढाउन पनि आग्रह गरे। प्रधानमन्त्री ओलीले कीर्तिपुर र मूलपानीको क्रिकेट रंगशालासहित समग्र नेपाली क्रिकेटको बारेमा क्यान सचिव र क्रिकेटका क्याप्टेनसँग छलफल गरेको जानकारी दिए। अस्ति हाम्रा खेलाडी रोहित पौडेल, इन्दु बर्मा, पूजा महतो सहित क्यानका सचिव पारस खड्कासँगको भेटमा कीर्तिपुर र मूलपानीको क्रिकेट रंगशाला सहित समग्र नेपाली क्रिकेटको कुरा भएको थियो । त्यसको भोलिपल्टै हिजो शहरी विकास मन्त्री सहित सचिव र मन्त्रालयका पदाधिकारीहरूसँग कीर्तिपुरमा क्रिकेट रंगशाला तोकिएको समयमै निर्माण गरिसक्न के भइरहेको छ भन्ने विषयमा छलफल गरेको छु। ओलीले आज फेसबुकमा लेखेका छन्, पहिलो चरणमा फ्लड लाइट, प्याराफिट बनाउने र दोस्रो चरणमा अन्तर्राष्ट्रियस्तरको सुविधा सम्पन्न रंगशाला बनाउने काम अघि बढेको जानकारी पाएँ। कामलाई तीन सिफ्टमा अघि बढाएर समयमै सक्न निर्देशन दिएको छु। बैठकमा हरेक जेठ १५ मा संसद्मा बजेट आउने हुँदा नयाँ आर्थिक वर्ष सुरु भएदेखि नै तदारुकताका साथ बजेट र कार्यक्रमको कार्यान्वयन हुनुपर्नेमा ढिलाइ हुने आम प्रवृत्तिप्रति चिन्ता प्रधानमन्त्री ओलीले व्यक्त गरे। सो मन्त्रालयको चालु आर्थिक वर्षको चालु प्रगति १९ दशमलव ३५ र पुँजीगत प्रगति १२ दशमलव ०४ मात्रै भएको पाइए पनि समग्र कार्य प्रगति सन्तोषजनक पाइएको प्रधानमन्त्री ओलीको भनाइ थियो। उनले पूर्वाधार निर्माणमा ढिलाइ भएमा मुलुकको उत्पादन र उत्पादकत्ववृद्धिमा असर पर्ने भएकाले ढिलाइ नगरी काम गर्न निर्देशन दिए। उपप्रधानमन्त्री एवं शहरी विकासमन्त्री प्रकाशमान सिंह र सम्बन्धित उच्चाधिकारीसमेतको सहभागितामा भएको छलफलमा मन्त्रालय मातहत रहेका सङ्घीय संसद भवन, धरहरा, सङ्घीय मन्त्रीहरुको निवास, दमक व्यापारिक कम्ल्पेक्स, नेपाली सेनाको चण्डी दल, थापाथलीस्थित नेपाल राष्ट्र बैँकको भवन निर्माण, हस्तान्तरण, सञ्चालन र मन्त्रालयको भावी योजनाबारे अवगत गराइएको थियो।"
"सार्वजनिक खर्चमा कडाइ, भत्ता र सुविधा कटौती","काठमाडौं : सरकारले सार्वजनिक खर्चलाई मितव्ययी बनाउने भन्दै भत्ता तथा अन्य सुविधामा व्यापक कटौती गरेको छ। मन्त्रिपरिषद्को सोमबारको बैठकले सार्वजनिक खर्चलाई मितव्ययी तथा प्रभावकारी बनाउनेसम्बन्धी मापदण्ड, पारित गर्दै यस्ता सुविधामा कटौतीको व्यवस्था गरेको हो। अब कुनै पनि प्रकारको प्रोत्साहन भत्ता, अतिरिक्त समय काम गरेबापतको भत्ता, जोखिम भत्ता, विशेष भत्तालगायतका भत्ता लिन पाइने छैन। सरकारी आवास प्रयोग गर्ने पदाधिकारीले आवास सुविधाबापतको रकम पनि लिन पाउने छैनन्। उक्त मापदण्डले नियमित कामको लागि पनि बैठक भत्ता प्रदान नगर्ने व्यवस्था गरेको छ। तर कानुनबमोजिम गठन भएको समिति वा कार्यदलको लागि कार्यालय समयअघि वा पछि काम गरेको अवस्थामा बैठक भत्ता भुक्तानी गर्न बाधा पर्ने छैन। कुनै निश्चित कामको लागि गठन भएको छानबिन वा अनुसन्धान समिति, कार्यदल वा आयोगका पदाधिकारीले पूर्वनिर्धारित कामका लागि बैठक भत्ता पाउने छैन, मापदण्डमा भनिएको छ। यसैगरी, कार्यक्रम तथा मनोरञ्जन खर्चअन्तर्गत नियमित प्रकृतिको कामलाई कार्यक्रम खर्चमा राखी सञ्चालन गर्न पाइने छैन। कार्यक्रम खर्चबाट मर्मत, इन्धन, बैठक भत्ताजस्ता शीर्षकमा खर्च लेख्न नपाइने व्यवस्था गरिएको छ। यससँगै, विदेशी अतिथि तथा पाहुनाको लागि गरिने अतिथि सत्कारका लागि बाहेक अन्य अवस्थामा सरकारी खर्चमा भोजभतेर गर्न पाइने छैन। अर्थको अनुमतिमा मात्रै आर्थिक सहायता तथा अनुदान अर्थ मन्त्रालयको सहमति बेगर कुनै पनि प्रकारको आर्थिक सहायता, राहत, क्षतिपूर्ति वा अनुदान वितरण गर्न पाइने छैन। तर कानुनमा तोकिएको विषय, नेपाल सरकारबाट स्वीकृत निर्देशिका, मापदण्ड तथा स्वीकृत वार्षिक कार्यक्रमबमोजिम आर्थिक सहायता, राहत, क्षतिपूर्ति वा अनुदान वितरण गर्न बाधा नपर्ने उल्लेख छ। आर्थिक सहायता उपलब्ध गराइएको व्यक्तिको विवरण विद्युतीय प्रणालीमा अद्यावधिक गरी सम्बन्धित सरकारी निकायको वेबसाइटमार्फत सार्वजनिक गर्नु पर्नेछ। सरकारी निकाय वा संगठित संस्थाले दोहोरो पर्ने गरी अनुदान वितरण गर्न पाउने छैन, मापदण्डमा भनिएको छ। सरकारी भवन निर्माण तथा घरभाडामा कडाइ प्रोत्साहन भत्ता, अतिरिक्त समय काम गरेबापतको भत्ता, जोखिम भत्ता, विशेष भत्ता कटौती सरकारी आवास प्रयोग गर्नेले आवास सुविधा रकम नपाउने आर्थिक सहायता तथा अनुदान अर्थको सहमतिमा मात्रै विद्युतीय उपकरण कम्तीमा ५ वर्ष प्रयोग गर्नुपर्ने सरकारी काममा बाह्य परामर्श सेवा लिन नपाइने सवारी सुविधा लिने कर्मचारीलाई थप इन्धन नदिइने सरकारी स्रोत र वैदेशिक ऋणबाट आवासीय गोष्ठी गर्न नपाइने स्वदेशी वस्तु उपयोग गर्नुपर्ने, औषधिको खरिद वेवसाइटमा राख्नुपर्ने सरकारका केन्द्रीय निकाय, जिल्लास्थित कार्यालय र प्रदेश तथा स्थानीय तहका प्रशासकीय भवन निर्माण गर्दा एकरूपता कायम गर्नुपर्नेछ। मापदण्डअनुसार त्यस्ता भवन सेवाग्राहीमैत्री र लागत प्रभावी हुने गरी निर्माण गर्नुपर्नेछ। नयाँ बन्ने कार्यालय भवन, आवास भवन र पदाधिकारीको कार्यकक्षको आकार, ढाँचा र फ्लोरिङ तथा फर्निसिङसम्बन्धी मापदण्ड सहरी विकास मन्त्रालयले तयार गरी लागू गर्नु पर्नेछ। त्यसरी मापदण्ड तयार गर्दा कार्यालयको कामको प्रकृति, संगठन संरचना, सेवा प्रवाहमा सहजता, कार्य चाप, जनसम्पर्क, फरक क्षमतामैत्री पूर्वाधार निर्माणलगायतका विषयलाई आधार बनाउनुपर्नेछ। सरकारी निकायले सबै किसिमका गैरवित्तीय सम्पत्तिको लेखांकन गरी नियमित रूपमा प्रतिवेदन पेस गर्नु पर्नेछ। सरकारी निकायले उपलब्ध भएसम्म नयाँ भवन निर्माण नगरी खाली रहेको तथा उपयोगमा नरहेको सरकारी भवनको अधिकतम उपयोग गर्नु पर्नेछ। यसका लागि केन्द्रीयस्तरमा सहरी विकास मन्त्रालय र जिल्लास्तरमा प्रमुख जिल्ला अधिकारीले आवश्यक समन्वय गर्नु पर्नेछ। खाली रहेको सरकारी भवनको अभिलेख सम्बन्धित कोष तथा लेखा नियन्त्रक कार्यालयले अद्यावधिक गरी राख्नु पर्नेछ। विद्युतीय उपकरण कम्तीमा ५ वर्ष प्रयोग गर्नुपर्ने सरकारी निकायमा ल्यापटप, आइप्याड, मोबाइलजस्ता विद्युतीय उपकरण कम्तीमा पाँच वर्षसम्म प्रयोग गर्नु पर्नेछ। मापदण्डअनुसार सरकारी कामकाजको लागि ल्यापटप, डेस्कटप कम्प्युटर र एयर कन्डिसनजस्ता सामान खरिद गर्दा विनियोजित बजेट तथा स्वीकृत कार्यक्रमबमोजिम गर्नु पर्नेछ। विद्युतीय उपकरण प्रयोग गर्दा कर्मचारीको संख्या, कामको प्रकृति, आवश्यकता तथा मौज्दातको अवस्थालाई समेत विश्लेषण गरी अपुग हुने अवस्थामा वा मौज्दातमा रहेको उपकरण बिग्रिएर मर्मत नहुने अवस्थामा त्यस्तो उपकरण लिलाम बिक्री गरेपछि मात्र नयाँ खरिद गर्नु पर्नेछ। कुनै कर्मचारीको सरुवा भएको अवस्थामा विद्युतीय उपकरण सरुवा भएको संघीय संरचनाभित्रको कार्यालयमा दाखिला हस्तान्तरण गर्ने गरी रमानापत्रमा अभिलेख जनाई पठाउन सकिनेछ, मापदण्डमा उल्लेख छ। यसैगरी, पुराना फर्निचर, मेसिनरी औजार, यन्त्र, उपकरणलगायतका सामग्री लिलाम बिक्री नगरेसम्म नयाँ खरिद गर्न पाइने छैन। ००० सरकारी काममा बाह्य परामर्श सेवा लिन नपाइने प्रकोप उद्धार, शान्ति सुरक्षा र विशेष सरकारी समारोहमा अति विशिष्ट पदाधिकारी सहभागी हुनुपर्ने अवस्थामा बाहेक हेलिकोप्टर भाडामा लिन पाइने छैन। यसैगरी, सरकारको आयोजना वा कार्यक्रमको लागि सकेसम्म सार्वजनिक जग्गा उपयोग गर्ने नीति अवलम्बन गर्नुपर्नेछ। सरकारी निकायको जनशक्तिबाट सम्पादन हुने कामको लागि बाह्य परामर्श सेवाबाट काम गर्न वा गराउन बन्देज गरिएको छ। ऐन, नियम, विनियम, कार्यविधि, मापदण्ड, दिग्दर्शन र निर्देशिकालगायत नीतिगत दस्तावेजको मस्यौदा तर्जुमा गर्ने कार्य परामर्श सेवाबाट गराउन पाइने छैन। तर, स्वीकृत वार्षिक बजेट तथा कार्यक्रममा समावेश भएको र विद्यमान जनशक्तिबाट सम्पादन नहुने जटिल प्रकृतिको प्राविधिक र उच्च व्यावसायिक ज्ञान तथा सीप आवश्यक पर्ने कार्यको लागि कारण खुलाई परामर्श सेवाबाट काम गराउन बाधा पर्ने छैन, मापदण्डमा उल्लेख छ। सवारी सुविधा लिने कर्मचारीलाई थप इन्धन नदिइने सरकारी सवारीसाधन सुविधा पाउने कर्मचारीलाई त्यस्तो सुविधाबापतको रकम उपलब्ध गराइसकेपछि थप इन्धन वा सानातिना मर्मतबापत रकम लिन नमिल्ने व्यवस्था गरिएको छ। अबको व्यवस्थाअनुसार त्यस्ता कर्मचारी कार्यरत सरकारी निकायमा कुनै सवारी चालक फाजिलमा रहेको भए सो निर्देशिका बमोजिमको सुविधा उपलब्ध गराइने छैन। प्रचलित कानुनबमोजिम सवारीसाधनको सुविधा उपभोग गर्न पाउने पदाधिकारीले अर्थ मन्त्रालयबाट जारी भएको सवारीसाधन सुविधा प्राप्त गर्ने कर्मचारीलाई इन्धनबापत नगद प्रदान गर्ने निर्देशिका, २०८० मा तोकिएको मापदण्डको अधिनमा रही इन्धन सुविधा लिनुपर्ने भएको छ। सरकारी निकायको पुलमा रहेको सवारीसाधनको लागि अर्थ मन्त्रालयबाट जारी कार्य सञ्चालन निर्देशिकामा तोकिएको मापदण्डबमोजिमको इन्धन खर्च गर्न सकिनेछ। सरकारी स्रोत र वैदेशिक ऋणबाट आवासीय गोष्ठी गर्न नपाइने सरकारको स्रोत र वैदेशिक ऋणबाट खर्च व्यहोर्ने गरी आवासीय गोष्ठी वा कार्यशाला आयोजना गर्न पाइने छैन। तालिम, गोष्ठी, सेमिनार, छलफल, बैठक, अन्तक्र्रियाजस्ता कार्यक्रम उपलब्ध भएसम्म अनलाइन प्रविधिको माध्यमबाट सञ्चालन गर्नु पर्नेछ। त्यस्ता कार्यक्रम भौतिक रूपमा उपस्थित भई सञ्चालन गर्नु परेमा सम्भव भएसम्म आफ्नै सभाहल वा बैठक कक्ष, सार्वजनिक सभाहल वा बैठक कक्ष प्रयोग गर्नु पर्नेछ। अन्तर्राष्ट्रियस्तरको गोष्ठी वा सेमिनार सरकारी वा सार्वजनिक सभाहलमा सञ्चालन गर्न सम्भव नभएमा सोको कारण खुलाई अधिकार प्राप्त अधिकारीबाट निर्णय गरेर मात्र अन्य विकल्प उपयोग गर्नु पर्नेछ। सरकारी निकायबाट सञ्चालन हुने वा भइरहेका सीपमूलक तालिम कार्यक्रमलाई एकीकृत रूपमा सञ्चालन गर्ने व्यवस्था मिलाउनु पर्नेछ। अनावश्यक रूपमा बत्ती, एअरकन्डिसन, पंखाजस्ता उपकरण नचलाउन ध्यानाकर्षण पानी, बिजुली र सञ्चार महसुलबापत विनियोजित बजेटबाट खर्च धान्ने गरी मितव्ययी तरिकाले खर्च गर्न सुझाव दिइएको छ। कार्यालयमा आवश्यक नपरेको समयमा बत्ती, एअरकन्डिसन, पंखाजस्ता विद्युत् खपत हुने उपकरण चलेको वा नचलेको सम्बन्धमा सम्बन्धित कर्मचारी स्वयंले निरीक्षण तथा अनुगमन गर्नु पर्नेछ। यस्ता खालेमा ध्यान दिएर अनावश्यक रूपमा विद्युतीय उपकरण नचलाउन सरकारी कर्मचारीहरूलाई ध्यानाकर्षण गराएको छ। स्वदेशी वस्तु उपयोग गर्नुपर्ने, औषधिको खरिद वेवसाइटमा राख्नुपर्ने सरकारी निकायले मालसामान खरिद गर्दा सार्वजनिक निकायमा स्वदेशी वस्तुको उपयोग गर्न पनि जोड दिईएको छ। स्वदेशी वस्तु उपयोग गर्न प्राथमिकता दिनुपर्ने मापदण्डमा उल्लेख छ। औषधि उपचार लिने बहालवाला कर्मचारीको विवरण सबै कोष तथा लेखा नियन्त्रक कार्यालयबाट लिई निजामती किताबखानाले वार्षिक रूपमा कात्तिक मसान्तभित्र वेबसाइटमार्फत सार्वजनिक गर्नु पर्नेछ। यस्तै, कर्मचारीले सेवानिवृत्त हुँदा पाउने उपचार खर्चमा कट्टी हुने गरी उपचार खर्च लिएको भए तापनि हिसाब लुकाई वा झुक्याई पुनः पूरै रकम लिएको पाइएमा निज कर्मचारी उपर सेवानिवृत्त भएको अवस्थामा समेत कारबाही गर्नु पर्नेछ। सरकारद्वारा प्रदत्त सामाजिक सुरक्षा तथा संरक्षणअन्तर्गत स्वास्थ्य उपचार सहायता वा स्वास्थ्य बिमाबापतको सहायता उपभोग गरिरहेको वा गरिसकेको नागरिकलाई स्वास्थ्य उपचारबापत थप आर्थिक सहायता प्रदान गरिने छैन। सेवा सुविधाको भुक्तानी निजी सवारी चालक, भान्से, निजी सहायकलाई सुरु पारिश्रमिकबाहेक महँगी भत्ता, पोसाक, चाडपर्व खर्चलगायतका अन्य सुविधा कटौती गरिएका छन। पदाधिकारीको स्वकीय सचिवालयको लागि तोकिएको कर्मचारी, भान्से वा निजी सहायकसमेतको सेवासुविधा सम्बन्धित व्यक्तिको नाममा मात्र भुक्तानी गर्नु पर्नेछ। उक्त मापदण्ड पालना भए, नभएको अनुगमन गर्न उच्चस्तरीय समिति रहने व्यवस्था गरिएको छ।"
"ठुटो पारिए चौताराका वरपीपल, महानगर भन्छ कसले काट्यो ?","पोखरा : कोटिहोमका लागि भन्दै पोखरा वडा नम्बर १४ का वरपीपलका रूख ठुटो पारिए। शुभमार्ग टोलका चौताराका कतिपय रूख नपलाउने गरी काटिए। पोखरा१३ र ६ वडाका चौताराका रूख पनि कतै काँटछाँट गरिए त कतै मुठारेर काटिए। अनि, बैदामस्थित ट्रस्टको स्वामित्वमा रहेको रत्नमन्दिर परिसरमा काठ दाउरा जम्मा गरिए। ऐतिहासिक र सांस्कृतिक महत्वका चौताराका वरपीपल काटिएको भन्दै सामाजिक सञ्जालमा चर्को आलोचना भयो। त्यसपछि पोखरा महानगरले वरपीपलका रूख काटेर जम्मा गरिएका काठदाउरा बुधबार जफत गरेको छ। अनुमतिबिना वरपीपलका रूख ठुटो बनाएर काटिएको महानगरको भनाइ छ। मानव सेवा फाउन्डेसनले कोटिहोम लगाउने भन्दै पोखरा १४ का चौताराका रूख मुठारेर ट्रस्टको स्वामित्वमा रहेको बैदामस्थित फेवाताल किनारमा चाङ बनाएर राखेको थियो। सांस्कृतिक महŒवका ऐतिहासिक चौताराका वरपीपलका रूख मुठारेपछि सामाजिक सञ्जालमा पोखरा महानगरपालिकाको चर्को आलोचना भइरहेको छ। अनुमति नलिई काटिएका वरपीपलका रूखका काठ दाउरा परिसर भित्र राखिएको भन्दै नेपाल ट्रस्टको पनि आलोचना गरेका छन्। महानगरपालिकाले भने कोटिहोम आयोजकले अनुमति नलिई रूख काटेको बताउँदै आएको छ। पोखरा महानगरपालिकाका मेयर धनराज आचार्यले आफूहरूसँग कोटिहोम आयोजकले अनुमति नलिएकोले कारबाही गर्ने बताउँदै आएका छन्। जलवायु परिवर्तन र तापक्रम वृद्धिले माछापुच्छे हिमाल कालो हुँदै गएको बेला उक्त विषयमा छलफल गर्ने बेला सार्वजनिक चौतारा र अन्य स्थानमा दिनदहाडै सयौं वर्ष पुराना वरपीपल र शमीका रूखहरू निर्मम रूपमा काटिएको घटनाप्रति महानगरपालिकाको गम्भीर ध्यानाकर्षण भएको बताएका छन्। मेयर आचार्यले महानगरपालिका र स्थानीय प्रशासनले कुनै कोटिहोम आयोजना गर्न कसैलाई अनुमति प्रदान नगरेको पनि बताएका छन्। मानव सेवा फाउन्डेसन, नेपालले वैशाख १७ देखि जेठ २६ सम्म पोखरामा कोटिहोम विराट महायज्ञ गर्ने तयारी गरेको छ। हवन गर्न आवश्यक दाउराका लागि भन्दै वरपीपल, शमीलगायतका रूख काटिएका थिए। यस्ता रूख काट्न महानगरपालिका र वडा कार्यालय पोखरा १४ ले अनुमति नदिएको बताउँदै आएका छन्। मक्किएका र सुकेका रूखका हाँगा काट्न महानगरपालिकाले बेलाबेलामा अनुमति दिने गरे पनि ऐतिहासिक एवं सय वर्षभन्दा पुराना वरपीपलका रूख काट्न अनुमति नदिएको पनि महानगरपालिकाले जनाएको छ। यसअघि पशुपतिमा महायज्ञ गरेको फाउन्डेसनले पोखराको बैदामस्थित फेवाताल किनारमा कोटिहोम गर्न लागेको हो। कोटिहोमका लागि पोखराका विभिन्न वडाबाट आवश्यक काठ दाउरा स्थानीय टोल विकास संस्थासँग समन्वय गरेर रूख काटिएको फाउन्डेसनले जनाएको छ। चौतारा संरक्षण ऐनको दफा ७ मा वरपीपल, शमी र चौतारा काट्नु, मास्नु वा हटाउनुपूर्व अध्ययन तथा सिफारिस समितिको सिफारिस लिनुपर्ने प्रावधान छ।"
अब अमेरिकी जहाज पनामा नहरबाट नि:शुल्क जान पाउने,"वासिङटन डिसी : अमेरिकी विदेश विभागले पानामा नहरबाट गुज्रने अमेरिकी पानी जहाजहरूले कुनै शुल्क तिर्नु नपर्ने जनाएको छ। यसले वर्षेनी अमेरिकाको लाखौं डलर बचत हुने अमेरिकी विदेश मन्त्रालयले सामाजिक सञ्जालमा उल्लेख गरेको छ। राष्ट्रपति डोनाल्ड ट्रम्पको दबाबपछि अमेरिकी जहाजले शुल्क बिना पनामा नहरबाट जान अनुमति पाएको हो। अमेरिकी राष्ट्रपतिको रूपमा शपथ लिएपछिको पहिलो भाषणमा नै ट्रम्पले चीनले फेरि पनामा नहर सञ्चालन गरिरहेको दाबी गरेका थिए। ट्रम्पले पनामा नहरबाट गुज्रने अमेरिकी जहाजहरूलाई लिइने भारी शुल्क बल प्रयोग गरेर भए पनि फिर्ता लिने धम्की पनि दिएका थिए। उनले भनेका थिए, 'चीनले पानामा नहर सञ्चालन गरिरहेको छ। हामीले यो चीनलाई दिएका छैनौं। हामीले यो पानामालाई दिएका थियौं। फेरि फिर्ता लिने छौं।' ८२ किलोमिटर लामो पानामा नहर मध्य अमेरिकाको मध्य भागबाट बग्छ। यो प्रशान्त र एट्लान्टिक महासागरहरूलाई जोड्ने मुख्य कडी हो। प्रत्येक वर्ष लगभग १४,००० पानी जहाजहरूले यस नहरलाई सर्टकटको रूपमा प्रयोग गर्छन्। नहर बन्नुअघि ती जहाजहरूले दक्षिण अमेरिका हुँदै लामो र महँगो यात्रा गर्नुपर्थ्यो। बीबीसी"
साइबर सुरक्षाको अपरिहार्यता,"आजको डिजिटल युगमा सूचना र सञ्चार प्रविधिको प्रयोगले नागरिक, व्यवसाय र सरकारका लागि अनगिन्ती अवसर सिर्जना गरेको छ। इन्टरनेट र डिजिटल प्रविधिहरूको तीव्र विकाससँगै, दैनिकी जीवनका विभिन्न क्षेत्रमा नयाँ सम्भावना जन्मेका छन्। यो डिजिटल रूपान्तरणले मात्र व्यवस्थापन प्रक्रियाहरूलाई सजिलो र प्रभावकारी बनाएको छैन, बरु यसले राष्ट्रहरूको सामाजिक र आर्थिक प्रवृत्तिहरूलाई पनि नयाँ रूप दिन मद्दत गरेको छ। प्रगतिसँगै साइबर अपराध र सुरक्षा धम्कीहरू पनि तीव्र रूपमा बढेका छन्। साइबर अपराधको बढ्दो चुनौती र यसका जोखिमहरूको परिणामस्वरूप, साइबर सुरक्षा एक अत्यन्त महत्त्वपूर्ण र अपरिहार्य आवश्यकता बन्न पुगेको छ। जसरी शारीरिक सुरक्षा र शान्ति सुनिश्चित गर्न कानुनी व्यवस्था र सुरक्षा संरचनाहरू आवश्यक छन्, त्यसैगरी, डिजिटल संसारमा पनि सुरक्षा र संरचनात्मक व्यवस्था अपरिहार्य छन्। यी संरचनाहरूको अभावले व्यक्ति, संगठन र राष्ट्रहरूलाई ठूलो आर्थिक र सामाजिक क्षति पुर्याउन सक्छ। साइबर अपराध र यसको जोखिम : साइबर अपराध भन्नाले कुनै पनि अनलाइन वा डिजिटल अपराधलाई जनाउँछ, जसले कम्प्युटर, इन्टरनेट र अन्य डिजिटल प्रविधिहरूको माध्यमबाट मानवीय अधिकारको उल्लंघन, आर्थिक धोखाधडी, व्यक्तिगत गोपनीयताको उल्लंघन र शारीरिक तथा मानसिक पीडाका कारण उत्पन्न हुन सक्छ। यसमा अनधिकृत पहुँच, डेटा चोरी, फसाद, हैकिङ, साइबर बुलिङ, बाल अश्लीलता, डाटा लिक, स्प्याम र भ्रामक जानकारीको प्रसार समावेश छन्। जसकारण लाखौं व्यक्ति र संस्थाहरूको डेटा र गोपनीयता संकटमा पर्न सक्छ। परिणामस्वरूप ठूलो आर्थिक हानि र समाजमा असुरक्षा फैलिन्छ। साइबर अपराधको प्रकृति निकै जटिल छ र यसका कारण भइरहेका अपराधहरू प्राय: सीमा नाघेर अन्तर्राष्ट्रिय रूपमा फैलिन्छ। अनलाइन क्रिमिनल्सले आफ्नो अपराधलाई कुनै पनि देशमा कानुनी प्रणालीहरूको कार्यक्षमता र कार्यक्षेत्रलाई चुनौती पुर्याउँछन्। जसकारण अन्तर्राष्ट्रिय सहकार्य र समन्वय अनिवार्य बनाइन्छ। साइबर अपराधको समग्र प्रभाव र यसका खतराहरूको विश्लेषण गर्दा, यसले सामाजिक असुरक्षा, मानसिक तनाव र आपराधिक गतिविधिहरूको वृद्धि गर्दछ। व्यक्तिगत, वित्तीय र व्यावसायिक गोपनीयताको हनन्, साथै ह्याकिंग र डेटा चोरीजस्ता अपराध, नागरिक र व्यवसायका बीचमा विश्वासको संकट उत्पन्न गर्न सक्छन्। यसका साथै, साइबर आक्रमणले राष्ट्रिय सुरक्षा र अन्तर्राष्ट्रिय सम्बन्धहरूलाई पनि असर पुर्याउन सक्छ, जसले दीर्घकालीन आर्थिक र सामाजिक प्रभाव पार्न सक्छ। साइबर सुरक्षा कानुनी व्यवस्था : नेपालमा साइबर सुरक्षा कानुनी संरचनाले साइबर अपराधको नियन्त्रण र डिजिटल प्रविधिहरूको सुरक्षित प्रयोग सुनिश्चित गर्न विभिन्न कदम उठाएका छन्। नेपालको कानुनी व्यवस्था डिजिटल युगका चुनौतीसँग जुध्न एकीकृत र प्रासंगिक ढाँचामा विकसित भएको छ। नेपालको संविधान २०७२ ले नागरिकहरूको सूचना प्राप्ति, सञ्चार र गोपनीयताको अधिकार सुनिश्चित गर्दै साइबर सुरक्षा र डेटा संरक्षणको क्षेत्रमा कानुनी आधार तयार गरेको छ। यसका अतिरिक्त, विद्युतीय कारोबार ऐन, २०६३ (सन् २००६) नेपालको पहिलो साइबर कानुनी ऐन हो, जसले डिजिटल सञ्चार र लेनदेनलाई कानुनी मान्यता प्रदान गरेको छ। यस ऐनले साइबर अपराधको परिभाषा, डिजिटल सिग्नेचरको प्रयोग र कम्प्युटर नेटवर्क सुरक्षाजस्ता पक्षहरूलाई समेटेको छ। यस ऐनमार्फत साइबर अपराधको नियन्त्रण गर्न कानुनी प्रक्रियाहरू र कारबाहीका प्रावधानहरू बनाइएको छ। नेपालमा वैयक्तिक गोपनीयतासम्बन्धी ऐन, २०७५ जस्ता कानुनहरूले साइबर सुरक्षा र व्यक्तिगत डाटा संरक्षणलाई मजबुत बनाएका छन्। यी ऐन र नियमावलीहरूले इन्टरनेट सेवा प्रदायक र अन्य डिजिटल सेवा प्रदायकलाई सुरक्षा मापदण्डहरू लागू गर्न कडा दिशानिर्देशहरू दिएको छ। नेपाल टेलिकम्युनिकेसन ऐनअन्तर्गत साइबर सुरक्षा मापदण्डहरूलाई स्पष्ट गर्ने उद्देश्यले यी कानुनी प्रावधानहरू बनाइएका छन्। जसले सरकारी र निजी क्षेत्रका डिजिटल संरचनाहरूलाई थप सुरक्षित बनाउँछन्। साथै, साइबर सुरक्षा नीति २०८० ले साइबर अपराधको रोकथाम र सन्देश प्रवाहको सुरक्षित वातावरण निर्माण गर्न राष्ट्रिय रणनीति र योजनाहरू लागू गर्नमा सहायक भूमिका खेल्छ। नेसनल सूचना प्रविधि केन्द्र (एनआसीटी) सरकारी रेकर्डहरूको कम्प्युटरीकरण र ईसेवाहरूको कार्यान्वयनमा सक्रिय छ। नेपाल एनआसीटी साइबर सुरक्षा र आपत्कालीन प्रतिक्रिया केन्द्रको रूपमा कार्य गर्दै साइबर घटनाहरूको समाधान र साइबर खतराबाट बच्न कार्यरत छ। समग्रमा, नेपालका कानुनी प्रावधानले साइबर सुरक्षा र साइबर अपराधको नियन्त्रणका लागि राष्ट्रिय र अन्तर्राष्ट्रिय रूपमा एकीकरण र सहकार्यको महत्त्वलाई मान्यता दिएका छन्। समाधानका उपाय : नेपालमा साइबर सुरक्षा जोखिमहरूलाई न्यूनीकरण गर्न विभिन्न समाधान अपनाउन आवश्यक छ। पहिलो उपाय भनेको कानुनी संरचनालाई सुदृढ गर्नु हो। नेपाल सरकारलाई साइबर सुरक्षासम्बन्धी कानुन र नीतिहरूको परिष्कृत रूप तयार गर्न र त्यसको कार्यान्वयनलाई मजबुत बनाउन ध्यान दिनुपर्छ। साइबर क्राइम ऐनलाई अझ विस्तारित र अद्यावधिक गर्नुपर्ने आवश्यकता छ, ताकि नयाँ प्रविधिका चुनौतीलाई समेट्न सकियोस्। त्यस्तै, साइबर अपराधको छानबिन र न्यायिक प्रक्रिया द्रुत र प्रभावकारी बनाउन आवश्यक ढाँचामा सुधार गर्नु पर्नेछ। दोस्रो,जनचेतना र शिक्षा बढाउन अत्यन्तै महत्त्वपूर्ण छ। नागरिक र सरकारी कर्मचारीहरूलाई साइबर सुरक्षा विषयमा सचेत पार्न र यसका लागि प्रशिक्षण दिनु पर्नेछ। विद्यालय र विश्वविद्यालयहरूमा साइबर सुरक्षा पाठ्यक्रम समावेश गर्नु र सार्वजनिक स्थानहरूमा साइबर सुरक्षा र व्यक्तिगत जानकारीको सुरक्षा बारेमा जनचेतना अभियान चलाउनु आवश्यक छ। तेस्रो, साइबर सुरक्षा प्रविधिहरूमा लगानी गर्नु महत्त्वपूर्ण छ। सरकारी र निजी संस्थाहरूले अत्याधुनिक सुरक्षा उपकरण र सफ्टवेयरहरू जस्तै इनक्रिप्सन, फायरवाल र एन्टीमलवेयर प्रोग्रामहरू लागू गर्नुपर्छ। साइबर आक्रमणहरूको सम्भावनालाई न्यूनीकरण गर्न विभिन्न सुरक्षा तहहरूको कार्यान्वयन गर्नु पर्नेछ। साथै, नियमित रूपमा सिस्टमको सुरक्षा मूल्यांकन र अद्यावधिक गर्न पनि आवश्यक छ। अन्त्यमा, अन्तर्राष्ट्रिय सहकार्य महत्त्वपूर्ण छ। नेपालले अन्तर्राष्ट्रिय साइबर सुरक्षा नेटवर्क र संस्थासँग सहकार्य गरेर सीप र ज्ञान साटासाट गर्नुपर्नेछ, जसबाट नेपाललाई साइबर सुरक्षा खतरा नियन्त्रण गर्न मद्दत मिल्नेछ। निष्कर्ष : साइबर सुरक्षा आजको समयमा अपरिहार्य आवश्यकता बनिसकेको छ। डिजिटल युगमा, जहाँ प्रविधिले जीवनलाई सहज बनाएको छ, त्यहाँ यसको सुरक्षा र सन्देशहरूको गोपनीयता सुनिश्चित गर्न कानुनी र संस्थागत संरचनाहरूको सुदृढीकरण गर्न आवश्यक छ। कानुनी, शैक्षिक र प्राविधिक सुधारमार्फत जोखिमहरू कम गर्न सकिन्छ। नेपाल सरकार र निजी क्षेत्रलाई साइबर सुरक्षासम्बन्धी नीतिहरू र प्रविधिहरूमा सुधार गर्नु, जनचेतना कार्यक्रमहरू सञ्चालन गर्नु र प्रशिक्षित जनशक्ति तयार गर्नुपर्छ। साथै, नियमित सुरक्षा परीक्षण र अन्तर्राष्ट्रिय सहकार्यको माध्यमबाट साइबर सुरक्षा प्रणालीलाई मजबुत बनाउन आवश्यक छ। यदि यी उपायहरू प्रभावकारी रूपमा लागू गरिए भने नेपालले साइबर खतराहरूको सामना गर्न र डिजिटल विकासलाई सुरक्षित बनाउन सक्छ।"
