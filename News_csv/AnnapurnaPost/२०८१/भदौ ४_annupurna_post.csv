शीर्षक,विवरण
अर्थतन्त्र उकास्ने अवसर,"केही वर्षअघि श्रीलंका टाट पल्टियो। नेपालको अर्थतन्त्र पनि जर्जर थियो र छ। अनि कतिपयले नेपाल पनि श्रीलंका बन्न लाग्यो वा बन्छ भनेर हौवा पिटे। खासमा नेपाली अर्थतन्त्र शिथिल भए पनि श्रीलंकाको र यहाँको परिवेश, परिस्थिति अनि अवस्थै फरक हो। श्रीलंकामा विदेशी मुद्राको सञ्चिति हुन सकेको थिएन। आयात गर्न चाहिने भनेकै विदेशी मुद्रा हो। परीक्षाका उत्तरपुस्तिकाका लागि कागज आयात पनि गर्न नसक्ने हालतमा ऊ पुगेको थियो। विदेशी मुद्राको स्रोत पर्यटन थियो, जुन ठप्प भयो। चिया निर्यात अर्काे आधार थियो, त्यसमा पनि तगारो लागेको थियो। नेपालको हकमा भने विदेशी मुद्रा सञ्चितिको समस्या त्यस बेला पनि थिएन र अहिले पनि छैन। १३ महिनालाई पुग्ने सामान आयात गर्ने सामथ्र्य नेपालसँग छ। २० खर्बको विदेशी मुद्रा सञ्चिति छ अहिले नेपालसँग। विदेशी मुद्रा सञ्चितिमात्रै होइन, विप्रेषण आप्रवाह पनि सकारात्मक छ। १४ खर्ब रुपैयाँ विप्रेषण भिœयाएको छ नेपालले। शोधनान्तर स्थिति ५ खर्ब २ अर्ब ४९ करोडले बचतमा छ। विडम्बना के हो भने बैंकिङ प्रणालीमा पैसाको थुप्रो छ। लगानी विस्तार हुन सकेको छैन। उद्योगले उत्पादन घटाएका छन्। किनभने बजार घटेको छ। व्यावसायिक कारोबार सुस्ताएको छ। अहिलेको अर्थतन्त्रको मूल समस्या भनेकै यही हो। अर्थात्, रोजगारी सिर्जना हुन सकेको छैन। सत्ता परिवर्तनपछि सेयर बजार भने चम्किएको छ, जसलाई अर्थतन्त्रको ब्यारोमिटर भनिन्छ, तै नेपालमा त्यसो भनिहाल्न सकिन्न र मिल्दैन। तर, यसले लगानीकर्ताको र व्यवसायीहरूको मनोबल उँचो बनाएको भने देखाउँछ। सेयर बजारमा आएको लगानीको ओइरो र सूचकमा भएको वृद्धि कतिन्जेल भन्ने सन्देह जीवितै छ। घरजग्गा कारोबार शिथिल छ। सरकारले पुँजीगत खर्च गर्न सकेन। निर्माण व्यवसायीले भुक्तानी पाएनन्। महँगी वृद्धि भयो। यिनै कारण आन्तरिक अर्थतन्त्र कमजोर भएको छ। जसरी सेयर बजारमा लगानीकर्ताको मनोबल उचो भयो, सबैतिर त्यसो हुने विश्वास दिलाउन सरकार सफल भयो भने अर्थतन्त्र चलायमान बन्न कत्ति बेर नलाग्ने अवस्था छ।"
"खेती गर्ने महिला, निर्णय लिने पुरुष","टीकापुर : कैलालीको लम्कीचुहा नगरपालिका ६ की मैसरा चौधरीका श्रीमान् ६ वर्षदेखि भारतमा छन्। श्रीमान् कामको खोजीमा भारतको पुना पुगेपछि खेतीपातीको सबै जिम्मा मैसराकै काँधमा छ। दुई बिघा जमिन सिजनअनुसारको धान, गहुँ, तोरी, मकै खेती गर्ने मैसराले कुन खेती कहिले गर्ने, कसरी गर्ने ? भन्ने निर्णय भने लिन पाउँदिनन्। ६ वर्षदेखि नै खेतीपाती मैले नै गर्दै आएकी छु, मैसराले भनिन्, तर कतिबेला मल राख्ने ? कतिबेला बिउ छर्ने, कति बेला के काम गर्ने श्रीमान्ले भारतबाटै अहराउँछन्। खेती आफूले गरे पनि निर्णय आफ्नो नहुने गरेको सुनाउँदै मैसराले भनिन्, उहाँलाई बढी थाहा हुन्छ भनेर पनि हो, भोलि उत्पादन राम्रो भएन भने पनि मेरो जिम्मा हुँदैन, उहाँकै हुन्छ। घरको मुख्य मान्छे नै उहाँ हो। कैलालीकै जोशीपुर गाउँपालिका ४ की रमा कठरियाले गत वैशाख पहिलो साता एक बिघा जमिनबाट गहुँबाली भिœयाइन्। दुई वर्षदेखि दुबईमा रहेका उनका श्रीमान्ले ६ जनाको परिवारका लागि वर्षभरि पुग्ने गहुँ राखेर बढी भएको गहुँ जोशीपुर बजारमा बेच्न अहराए। ट्याक्टरमा लगेर टीकापुरको खाद्य संस्थानको गोदाममा बेच्ने सोंच बनाएकी थिएँ, रमाले भनिन् श्रीमान्ले जोशीपुर बजारमै बेच्न भनेपछि टीकापुरभन्दा सस्तोमा बेच्न बाध्य भएँ। चिनेजानेको व्यापारी हुन् अरू बेला नि चाहिन्छन् भनेर उहाँले जोशीपुरमै बेच्न भन्नुभयो, मलाई त घाटा लाग्यो नि। गहुँखेती गर्ने, मलजल गर्ने, गोडमेल गर्ने रमाले बिक्री गर्दा भने श्रीमान्को कुरा काट्न सकिनन्। हाम्रो समाजमा के खेती लगाउने र कहाँ, कति, कसरी बेच्ने कुरा पुरुषले निर्णय गर्छन्, १२ कक्षा पढेकी उनले भनिन्, काम हामीले गरे पनि निर्णय गर्ने भने उहाँहरूले गर्नुहुन्छ। निर्णय गर्न सक्ने क्षमता भए पनि उत्पादन र बिक्रीमा पुरुषको भर पर्नुपर्ने उनले बताइन्। टीकापुर नगरपालिका ३ की सीता विश्वकर्मा तरकारी खेती गर्दै आएकी छिन्। चार वर्षदेखि १० कठ्ठा जमिनमा सिजनअनुसारका बोडी, भिण्डी, लौका, फर्सी, काँक्रा, भाण्टा, गोलभेंडा उत्पादन गर्दै आएकी उनी टीकापुरको कृषि हाटबजारमा बिक्री गर्छिन्। उनको परिवारको आम्दानीको मुख्य स्रोत नै तरकारी खेती हो। चार जनाको परिवार धान्न उनले वर्षभरि मेहनत गर्छिन्। तरकारी फलाउँछिन्, साइकलमा हाटबजारसम्म पुगेर बेच्छिन्। यसरी बेचेको तरकारीको आम्दानी भने उनका श्रीमान्ले भनेअनुसार खर्च हुन्छ। उहाँले एउटा निजी पसलमा काम गर्नुहुन्छ, मैले तरकारी बेचेको पैसा उहाँलाई नै दिन्छु, सीताले भनिन्, त्यो रकम कहाँ कसरी खर्च गर्ने कुरामा हामीबीच सल्लाह भए पनि अन्तिम निर्णय भने उहाँले नै लिनुहुन्छ।आफूले मेहनत गरेर कमाएको रकममा श्रीमान्ले खर्च गर्ने निर्णय गर्नु स्वाभाविक मान्दै उनले भनिन्, उहाँले पनि त हाम्रै लागि खर्च गर्ने हो, छोराछोरीको खर्च, घरमा हुने खर्च, लत्ताकपडा, औषधि उपचार। यी त केही उदाहरण भए। कामको खोजीमा बिदेसिएका अधिकांश परिवारका महिलाले खेतीपाती धानेका छन्। सिजनअनुसारका बाली लगाउनु, गोडमेल गर्नु, भित्र्याउने सबै जिम्मा महिलाकै हुन्छ। टीकापुर नगरपालिकाका पूर्वउपमेयर केशरी रावल विष्ट आर्थिक अधिकार महिलाले प्राप्त नगरेसम्म यो समस्या समाधान नहुने बताउँछिन्। महिलालाई आर्थिक रूपमा सक्षम बनाएर व्यवसायमा जोड्न सकेमात्रै महिलाले आफैं निर्णय गर्न सक्ने अवस्था बन्छ, पूर्वउपप्रमुख विष्टले भनिन्, त्यसका लागि स्थानीय सरकार, प्रदेश र संघीय सरकारले आर्थिक रूपमा आत्मनिर्भर बनाउनेजस्ता कार्यक्रमहरू ल्याउन जरुरी छ। नेपाल संघीय गणतन्त्रमा गएपछि संविधान तथा कानुनमा महिलाका अधिकारहरू सुरक्षित गरिएका छन्। कानुनमा महिला सहभागिता निश्चित गरिएको छ तर पनि व्यवहारमा भने पित्तृ सत्तात्मक सोचमा परिवर्तन हुन नसकेका कारण खेतीपाती गर्ने जस्तो सामान्य विषयमा निर्णय लिनसमेत पुरुषको भर पर्नुपर्ने बाध्यता छ, टीकापुर नगरपालिकाको आर्थिक विकास शाखा प्रमुख रञ्जु आचार्यले भनिन्, खेतीपाती गर्ने विषय होला, बालबालिकालाई के पढाउने भन्ने विषय होला, घर परिवारबाटै ससाना कुरामा परिवर्तन ल्याएर महिलालाई सक्षम बनाउन जरुरी छ। महिलालाई घर परिवारको निर्णय प्रक्रियामा सहभागिता बढाउँदै लैजान सके परिवारको व्यवहारमा समेत परिवर्तन आउने आचार्यले जिकिर गरिन्। आर्थिक विषय जोडिएका विषयमा महिलालाई निर्णय प्रक्रियामा सहभागिता गराउनै पर्छ, आर्थिक विकास शाखा प्रमुख आचार्यले भनिन्, अनि मात्रै समाज विस्तारै रूपान्तरण हुन थाल्छ।"
नेपालभारत घनिष्ठ सभ्यताको सम्बन्ध,"काठमाडौं : परराष्ट्रमन्त्री डा आरजु राणा देउवाले सोमबार नयाँ दिल्लीमा भारतीय प्रधानमन्त्री नरेन्द्र मोदीसँग भेटवार्ता गरेकी छन्। भेटवार्तामा नेपाल भारतका सम्बन्धका विविध पक्षबारे छलफल भएको भारतस्थित नेपाली दूतावासले जनाएको छ। भेटबारे परराष्ट्रमन्त्री डा राणाले भनेकी छन्, दिल्लीमा भारतका प्रधानमन्त्री शिष्टाचार भेट भयो। हामीले नेपालभारत सम्बन्धको बहुआयामिक विविधताबारे छलफल गर्यौँ। मलाई आशा छ, यो भ्रमण र हाम्रा उच्चस्तरीय भेटघाटले दुई देशबीचको ऐतिहासिक सम्बन्धलाई नयाँ उचाइमा पुर्याउनेछ। भारतीय प्रधानमन्त्री मोदीले परराष्ट्रमन्त्री देउवालाई स्वागत गर्न पाउँदा आफूलाई खुसी लागेको सामाजिक सञ्जाल एक्समा लेखेका छन्। मोदीले भारत र नेपालबीच घनिष्ठ सभ्यताको सम्बन्ध र प्रगतिशील तथा बहुआयामिक साझेदारी रहेको पनि बताएका छन्। उनले दुई मुलुकको विकास साझेदारीमा निरन्तर गतिका लागि तत्पर रहेको उल्लेख गरेका छन्। भेटमा परराष्ट्रमन्त्री राणाले प्रधानमन्त्री केपी शर्मा ओलीद्वारा समकक्षी मोदीलाई नेपाल भ्रमणका लागि पठाइएको निमन्त्रणापत्र प्रदान गरेकी छन्। उनीहरूबीच करिब आधाघण्टा छलफल भएको थियो। भेटवार्तामा भारततर्फ विदेशमन्त्री डा एस जयशंकर, राष्ट्रिय सुरक्षा सल्लाहकार अजित डोभाल, विदेश सचिव विक्रम मिश्री, नेपालका लागि भारतीय राजदूत नवीन श्रीवास्तवलगायत अधिकारी सहभागी थिए। नेपालका तर्फबाट परराष्ट्र मन्त्रालयका दक्षिण एसिया महाशाखा प्रमुख सहसचिव भृगु ढुंगाना, कार्यवाहक राजदूत डा सुरेन्द्र थापा, काउन्सुलर दुर्पदा सापकोटालगायत थिए। यसैबीच, सोमबारै डा राणाले भारतीय विदेशमन्त्री डा एस जयशंकरसँग भेटवार्ता गरिन्। हैदराबाद हाउसमा भएको भेटमा ऊर्जा, व्यापारलगायत द्विपक्षीय हित, नेपालभारत सम्बन्धका विविध पक्षका साथै आपसी सहयोग आदानप्रदानका विषयमा छलफल भएको छ। भेटवार्तापछि सामाजिक सञ्जाल एक्समा लेख्दै भारतीय विदेश मन्त्री डा जयशंकरले राणाको पहिलो औपचारिक विदेश भ्रमणमा स्वागत गर्न पाउँदा खुसी लागेको बताएका छन्। उनले लेखेका छन्, ऊर्जा, व्यापार, कनेक्टिभिटी र पूर्वाधार विकासलगायत बहुआयामिक सहयोगबारे छलफल भयो। नेपालले भारतमा करिब एक हजार मेगावाट बिजुली निर्यात गर्ने भएकोमा खुसी लागेको छ, यो एउटा नयाँ कोशेढुंगा हो। परराष्ट्रमन्त्री राणा भारतीय विदेशमन्त्री एस जयशंकरको निमन्त्रणामा भारत भ्रमणमा गएकी हुन्। डा राणाको मन्त्री भएपछिको यो पहिलो विदेश भ्रमण हो। नेपाली दूतावासले भेटवार्तामा व्यापार तथा पारवहन, ऊर्जा, कनेक्टिभिटी, लगानी, हवाई मार्ग, बाढी तथा डुबान, पञ्चेश्वर बहुउद्देश्यीय आयोजना, खेलकुद, सीमा पूर्वाधारलगायत नेपालभारत सम्बन्धका समग्र पक्षको समीक्षा भएको जनाएको छ। भारतीय विदेश सचिव मिश्रीको नेपाल भ्रमणमा पनि हवाई रुट, पञ्चेश्वर बहुउद्देश्यीय आयोजनालगायतको विषयमा छलफल भएको थियो। नेपाल र भारतबीच एउटा मात्रै हवाई रुट छ। पञ्चेश्वर आयोजना लामो समयदेखि अघि बढ्न सकेको छैन। गत वर्ष तत्कालीन प्रधानमन्त्री पुष्पकमल दाहालको भारत भ्रमणका समयमा भारतले नेपालबाट १० हजार मेगावाट विद्युत् आयात गर्ने सहमति गरेको थियो। त्यसको कार्यान्वयन विषयमा छलफल भएको छ। दुवै विदेशमन्त्रीहरू हालका नेपाल भारतका नियमित द्विपक्षीय संयन्त्रलगायत विभिन्न तहमा संलग्नतालाई निरन्तरता दिन सहमत भएका छन्। डा जयशंकरले परराष्ट्र मन्त्री राणाको सम्मानमा दिवाभोज आयोजना गरेका थिए। यो भ्रमण दुई मित्रवत् छिमेकीहरूबीचको उच्चस्तरीय भ्रमणको नियमित आदानप्रदानको निरन्तरता भएको दूतावासले जनाएको छ। भदौ २ गते गएकी डा राणा ६ गते नेपाल फिर्ता हुनेछिन्। भारतीय विदेश मन्त्रालय उत्तरी महाशाखाले भ्रमणबारे विज्ञप्ति निकाल्दै दुई समकक्षीको भेटमा विभिन्न द्विपक्षीय पहल र विकास परियोजनाहरूमा भएको प्रगतिको समीक्षा गर्नुका साथै पारस्परिक लाभदायी सहकार्यका विद्यमान र नयाँ क्षेत्रमा थप सहयोगका अवसरहरूबारे पनि छलफल भएको जनाएको छ। गहिरो ऐतिहासिक, सभ्यतागत, सांस्कृतिक र जनताजनताबीचको सम्बन्ध रहेको भारत र नेपाल घनिष्ठ र हितैषी छिमेकीहरू हुन्, विज्ञप्तिमा भनिएको छ, हालैका वर्षहरूमा भारतको सहयोगमा नेपालमा सञ्चालित परियोजनाहरूले गति हासिल गरेको छ जुन विशेषगरी पूर्वाधार, अन्तरदेशीय रेलमार्ग, सडक र पुलसँग सम्बन्धित अन्य परियोजना, एकीकृत जाँच चौकी, पेट्रोलियम पाइपलाइन र डिजिटल वित्तीय कनेक्टिभिटीलगायत कनेक्टिभिटीका क्षेत्र जस्तैं भौतिक, डिजिटल साथसाथै जनताजनताबीचको सम्बन्धमा प्रकट भएको छ। नेपालले अब करिब एक हजार मेगावाट विद्युत् निर्यात गर्न सक्ने र यसले नेपालका लागि आम्दानी र भारतका लागि स्वच्छ ऊर्जाका थप स्रोतहरूको सिर्जना गर्नेबारे चर्चा गर्दै दुवै पक्षले ऊर्जा सहकार्यको क्षेत्रमा पारस्परिक लाभदायी साझेदारीमा भएको प्रगतिका बारे कुरा गरेका थिए। यस सम्बन्धमा दुवै परराष्ट्रमन्त्रीले दीर्घकालीन ऊर्जा व्यापार सम्झौताको कार्यान्वयनका कारण ऊर्जा सहकार्यको क्षेत्रमा उपलब्ध अभूतपूर्व अवसरहरू उपर छलफल गरे। नेपाल र भारतबीच सहकार्यको अर्को क्षेत्रका रूपमा खेलकुद उदाइरहेको उल्लेख गर्दै नेपाली क्रिकेट टोलीका लागि हालै बैंगलोरस्थित नेसनल क्रिकेट एकेडेमीमा व्यवस्था गरिएको प्रशिक्षण कार्यक्रमको पनि सराह्रना गरियो। विज्ञप्तिमा प्रधानमन्त्री मोदीसँगको भेटमा आपसी हितका विविध क्षेत्रमा भारतनेपाल सहकार्यलाई थप सुदृढ बनाउने तरिकाबारे छलफल भएको उल्लेख छ। छिमेकी पहिलो नीतिअन्तर्गत नेपाल भारतको प्राथमिकतामा पर्ने साझेदार हो, विज्ञप्तिमा भनिएको छ।"
सबै नागरिकको पहुँचमा स्वास्थ्य सेवा पुर्याउन सरकार गम्भीर हुनैपर्छ : शेखर कोइराला,"काठमाडौं : नेपााली कांग्रेसका नेता डा शेखर कोइरालले चिकित्सा शिक्षा क्षेत्रलाई सस्तो र सुलभ बनाउनुपर्नेमा जोड दिएका छन्। सुनकोशीइन्द्रावती समाज,सिन्धुपाल्चोकले मंगलबार काठमाडौंमा आयोजना गरेको कार्यक्रममा बोल्दै कोइरालाले चिकित्सा शिक्षा पढ्नका लागि धेरै पैसा लाग्ने कारणले विद्यार्थी पढ्नबाट बञ्चित हुने गरेको भन्दै यसलाई सस्तो र सुलभ बनाउनुपर्नेमा जोड दिएका हुन् । यस्तै उनले स्वास्थ्य सेवा सरकारी अस्पतालमा महङ्गो हुँदै गएको उल्लेख गरे। स्वास्थ्य क्षेत्रलाई सबै नागरिकको सहज पहुँचमा पुराउनका लागि सरोकारवाला सबै गम्भीर हुनुपर्ने उनको भनाइ छ । उनले अहिले आफू राजनीतिज्ञ भएकाले राज्यले स्वास्थ्य क्षेत्रमा गर्नुपर्ने काममा आफूले ध्यानाकर्षण गराउने धारणा राखे।"
लुम्बिनीका मुख्यमन्त्रीले विश्वासको मत लिँदै,दाङ : लुम्बिनी प्रदेशका मुख्यमन्त्री चेतनारायण आचार्यले आज विश्वासको मत लिँदै छन्। आज प्रदेश सभा बैठकमा मुख्यमन्त्री आचार्यले विश्वासको मत मागेका छन्। लुम्बिनी प्रदेश सभाको चौथो अधिवेशनको २५ औ बैठकमा मुख्यमन्त्री आचार्यले विश्वासको मत मागेका हुन। साउन ७ गते एमालेका २९ र कांग्रेसका २७ गरी ५६ प्रदेश सभा सदस्यको समर्थनमा आचार्य मुख्यमन्त्रीमा नियुक्त भएका थिए। विश्वासको मत माग्दै मुख्यमन्त्री आचार्यले प्रतिपक्षमा रहेका दलहरूसँग पनि विश्वासको मत दिन अनुरोध गरे। प्रदेशको समृद्धिको आकांक्षालाई मूर्तरूप दिन सबै दलहरू एक ठाउँमा आउनुपर्ने बताउँदै उनले सबैले विश्वास मत दिनुपर्ने बताए।
कोशीमा भदौ १८ गतेलाई बोलाइयो प्रदेशसभा बैठक,"विराटनगर : कोशीमा लामो समयदेखि स्थागित गरिएको प्रदेशसभा बैठक (संसद) दुई सातापछिका लागि बोलाइएको छ। मुख्यमन्त्री हिक्मतकुमार कार्कीमाथि संसदलाई बन्धक बनाएको आरोप लाग्दै आएको थियो। बैठक बोलाउन प्रतिपक्षीसहित सत्तारुढ दलका सांसद (प्रदेशसभा सदस्य)ले दबाब दिएका थिए। प्रदेशसभाको पाँचौं अधिवेशनको तेह्रौं बैठक बसेर स्थगित संसदका चौधौं बैठक बोलाउन लामै समय लाग्यो। तर, मुख्यमन्त्रीलाई अनुकूल हुने गरी दुई सातापछिको समय राखेर सभामुख विष्टले बैठक बोलाएका छन्। नेपाली कांग्रेस संसदीय दलका नेतासँगको सल्लाहमा मुख्यमन्त्री कार्कीले जनताको आवाज बोल्ने थलो संसदलाई स्वार्थपूर्ण हिसाबले बन्धक बनाइदिएको आरोप थियो। मुख्यमन्त्रीका कारण संसद बन्धक बनेपछि प्रतिपक्षीले विरोध गरेका मात्रै थिएनन्, सत्तारुढ दलका सांसदले समेत असन्तुष्टि पोखेका थिए। दुइ तिहाई बहुमत सरकारको छाँयामा प्रदेशसभा परेको भन्दै प्रतिपक्षी दल नेकपा (माओवादी केन्द्र)सहित सत्तारूढ नेकपा (एमाले) र कांग्रेसका सांसदले विरोध गरेका थिए। कांग्रेसलाई सरकारमा सहभागी गराउन मन्त्रालय विभाजन गर्ने तयारी मुख्यमन्त्री कार्कीले गरिरहेको बताइन्छ। यद्यपि, उनले मन्त्रालयको संख्या नबढाउने बताउँदै आएका छन्। कांग्रेसहितको सरकार विस्तारपछि मात्रै संसद बोलाउन सभामुखलाई दबाब दिएको आरोप उनीमाथि छ। अहिले आएर सभामुखले पनि उनैलाई सहज हुनेगरी बैठक बोलाइदिएका हुन्। कांग्रेसले कार्की नेतृत्वकै सरकारमा सहभागी हुने निर्णय गरिसकेको छ। तर, आन्तरिक किचलोका कारण भागबन्डा नमिल्दा कांग्रेसले हालसम्म मन्त्रीको टुंगो लगाउन सकेको छैन। सरकार विस्तार नहुँदाको असर संसदले झेलिरहेको थियो। संसद बस्न नसक्दा प्रदेशसभामा यसअघि दर्ता भएका विधेयकहरू अलपत्र परेका थिए। प्रदेश निजामती सेवा ऐन, २०७९ लाई संशोधन गर्न बनेको विधेयक, केही प्रदेश ऐनको साविकको व्यवस्था जगाउने सम्बन्धमा व्यवस्था गर्न बनेको विधेयक र प्रदेश कृषि व्यवसाय प्रवर्द्धन अनुदान ऐन, २०७७ लाई संशोधन गर्न बनेको विधेयक सरकारले संसदमा टेबुल गरेको थियो। संसद बैठक नबस्दा विधेयकमाथिको छलफल अघि बढेको थिएन। लामो समयदेखि संसद बस्न नसकेर विधेयकहरू अलपत्र पर्दा पनि बैठक बोलाइएको थिएन। मुख्यमन्त्री कार्कीले केही दिनअघि कांग्रेसले आग्रह गरेका कारण संसद बैठक रोकिएको बताएका थिए। उनको कुराले पनि कांग्रेससँग मिलेर मुख्यमन्त्रीले नै संसद बोलाउन चासो नदिएको प्रष्ट हुन्थ्यो। कांग्रेस संसदीय दलका नेता उद्धव थापाले मुख्यमन्त्रीलाई सरकार विस्तारपछि बैठक बोलाउन आग्रह गरेको स्वीकार गरेका थिए। उनले भनेका थिए, सरकार विस्तारका लागि माथि (केन्द्रमा) छलफल चल्दैछ। बैठक केही दिनपछि बोलाउँदा हुन्छ भनेका छौं। सरकारले आफ्नो काम गरिरहेकै छ।"
सरकार निजी क्षेत्रको लगानीमैत्री वातावरण बनाउन प्रतिबद्ध छ : अर्थमन्त्री पौडेल,"काठमाडौं : उपप्रधानमन्त्री तथा अर्थमन्त्री विष्णुप्रसाद पौडेलले निजी क्षेत्रको लगानी अभिवृद्धि गर्ने वातावरण बनाउन सरकार प्रतिबद्ध रहेको बताएका छन्। आज काठमाडौंमा आयोजित विकासका लागि वित्तसम्बन्धी संवाद कार्यक्रममा अर्थमन्त्री पौडेलले नेपालले स्वदेशमा रोजगारीको अवसर सिर्जना गर्न सरकार प्रयत्नरत रहेको बताएका हुन्। निजी क्षेत्र सरकारको साझेदार हो। हाम्रा लक्ष्य अलग छैनन्। सरकार निजी क्षेत्रको लगानी अभिवृद्धि गर्न आवश्यक वातावरण बनाउन प्रतिबद्ध छ, अर्थमन्त्री पौडेलले भने, निजी पुँजी आकर्षित गर्ने गरी विकास वित्तको खाका निर्माण तथा प्रतिफलयुक्त आयोजनाको सूची तयार गरी लगानी जुटाउनु आवश्यक छ। उनले सरकारी र निजी लगानी बढाउन सकेमा स्वदेशमा नै कामका अवसर बढाउन सकिने विश्वास व्यक्त गरे। आन्तरिक मात्र नभई वैदेशिक लगानी भित्र्याउनका लागि पनि सरकारले सहजीकरण गर्ने पौडेलको भनाइ छ। एमालेका उपाध्यक्षसमेत रहेका पौडेलले नेपालको विकास प्रयासमा स्वदेशी पुँजी र प्रविधि मात्र पर्याप्त पर्याप्त छैन। सरकार विदेशी पुँजी र प्रविधि भित्र्याउन सबै नीतिगत र कानुनी पूर्वाधार निर्माण गर्न कटिबद्ध छ। पौडेलले कानुनी सुधार र नीतिगत स्पष्टताका लागि थप कामहरु गर्दै लगिने बताए। उनले अधिकांश भाग सार्वजनिक ऋण भुक्तानीमा लगाउनुपर्ने बाध्यताले सामाजिक सुरक्षा तथा विकास गतिविधिमा सरकारको लगानी सङ्कुचित हुने देखिएको बताए। पौडेलले विकासोन्मुख र अल्पविकसित मुलुकमा लगानीका लागि स्रोतको कमी मुख्य चुनौतीका रुपमा देखापरेको बताए। । कूल गार्हस्थ्य उत्पादनको तुलनामा राजस्वको अनुपात तुलनात्मक रुपमा राम्रो देखिए पनि यसलाई दिगो बनाउनुपर्ने चुनौती रहेको उनको भनाइ छ। प्रत्यक्ष वैदेशिक लगानी र बाह्य क्षेत्रबाट हुने पुँजी प्रवाह तुलनात्मक रुपमा न्यून छ। सार्वजनिक ऋण सुरक्षित तहमा नै भए पनि आगामी दिनमा यसमा चुनौती थपिने देखिन्छ। उच्च व्यापार घाटा र न्यून आर्थिक वृद्धिदर र लामो समयदेखि संरचनात्मक समस्याका रुपमा अर्थतन्त्रमा विद्यमान छन्, अर्थमन्त्री पौडेलले भने, नेपाल जलवायु परिवर्तनको प्रभावबाट प्रत्यक्ष रुपमा प्रभावित भएको छ। हामीले कार्बन उत्सर्जनमा नगन्य योगदान रहे पनि हामीलाई गैरअनुपातिक असर परेको हुँदा अनुकूलनमा निकै ठूलो रकम छुट्याउनु पर्नेछ। उनले नेपाल विकास वित्तका लागि नयाँ स्रोत र उपकरण जुटाउनुपर्ने पक्षमा उभिएको जानकारी गराए।"
संविधान संशोधनका विषयमा खुला बहस हुनुपर्छ : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले संविधान संशोधनका विषयमा खुला बहस हुनुपर्ने बताएका छन्। मंगलबार काठमाडौंमा कांग्रेसका नेता स्वर्गीय प्रदीप गिरिको द्वितीय स्मृतिमा आयोजित विमर्श कार्यक्रममा अध्यक्ष नेपालले कसैले चाहेर संविधान संशोधन हुन नसक्ने भन्दै यसका लागि खुला बहस हुनुपर्ने बताए। संविधानका कमी कमजोरीका बारेमा छलफल हुनसक्ने भन्दै उनले सरकारको नियतमाथि शंका गर्नुपर्ने स्वभाविक हुने बताए। अध्यक्ष नेपालले अहिलेको अवस्थामा आफूबाट भएका कमी कमजोरीहरूलाई दलका नेताहरूले स्वीकार गर्न सक्नुपर्ने उल्लेख गरे। बहुदलीय प्रतिस्पर्धासहितको समाजवादबाट मुलुकको विकास र समृद्धि सम्भव रहेको उनको भनाइ छ। अध्यक्ष नेपालले राजनीतिमा निष्ठा र नैतिकताका साथै स्वच्छताको पनि आवश्यकता रहेको बताए। नैतिक आचरणले स्वच्छता नपाएसम्म देश र जनताप्रति समर्पित हुन नसक्ने उनले बताए।
कर्णाली सरकारले सहिदका परिवारलाई रोजगारी दिने,"सुर्खेत : कर्णाली प्रदेश स्थापना भएको मंगलबार ९ वर्ष पूरा भएको छ। प्रदेश स्थापना दिवसकै अवसर पारेर कर्णाली प्रदेश सरकारले सहिदका परिवारलाई रोजगारी दिने निर्णय गरेको हो। कर्णाली प्रदेश स्थापनाका लागि २०७२ साउनमा भएको आन्दोलनको क्रममा चार जनाको ज्यान गएको थियो। आन्दोलनमा सहिद बनेका चारै जनाको परिवारका एकएक जना सदस्यलाई रोजगारी दिने निर्णय प्रदेश सरकारले गरेको हो। संविधान जारी हुँदै गर्दा प्रदेश सीमांकनको क्रममा दलको शीर्ष नेतृत्वले अहिले कर्णाली प्रदेशमा रहेका जिल्लाहरू सूदुरपश्चिममा गाभ्ने सहमति गरेका थिए। त्यसैको विरोधमा २०७२ साउनमा यस क्षेत्रमा आन्दोलन चर्किएको थियो। सूदुरपश्चिममा गाभिएका जिल्लाहरू फिर्ता हुनुपर्ने, अलग्गै प्रदेश घोषणा गर्नुपर्ने र त्यसको राजधानी सुर्खेत हुनुपर्ने माग गर्दै भएको उक्त आन्दोलनमा प्रहरीको गोली लागेर चार जना मारिएका थिए। प्रदेश प्राप्तिको आन्दोलनमा मारिएका सुर्खेतका यामबहादुर बिसी, टिकाराम गौतम, गोपालसिं रजवार र जुम्लाका हरिबहादुर कुँवरका परिवारलाई रोजगारी दिने निर्णय प्रदेश मन्त्रिपरिषद्को बैठकले गरेको हो। चार जनाको ज्यान जानेगरी भएको आन्दोलनको बलमा दलहरू कर्णालीलाई अलग्गै प्रदेश घोषणा गर्न बाध्य भएका थिए। प्रदेश प्राप्तिको आन्दोलनमा ज्यान गुमाएका चारै जनालाई सरकारले सहिद घोषणा गरिसकेको छ। यद्यपि, प्रदेश स्थापना भएको ९ वर्षसम्म पनि सहिदका परिवारलाई बेवास्ता गरिएको गुनासो परिवारले गर्दै आएका थिए। प्रदेश सरकारका प्रवक्तासमेत रहेका भूमि व्यवस्था, कृषि तथा सहकारी मन्त्री विनोदकुमार शाहले भने, आइतबारको मन्त्रिपरिषद् बैठकबाट सहिदका परिवारलाई रोजगारी दिने निर्णय भएको छ। अब रिक्त रहेको स्थानमा चारैजना सहिद परिवारका एकएक जना सदस्यले रोजगारी पाउँछन्। चालु आर्थिक वर्षभित्रै उनीहरूलाई रोजगारी दिइने प्रदेश सरकारले जनाएको छ। त्यस्तै मन्त्रिपरिषद् बैठकले चारैजना सहिदको तस्बिर प्रदेशका मन्त्रालय र मातहतका कार्यालयमा अनिवार्यरूपमा राख्ने निर्णय गरेको छ। प्रदेश प्राप्तिका लागि रगत बगाएका सहिदको सम्मानमा उनीहरूको तस्बिर प्रदेशका सबै सरकारी कार्यालयमा राख्ने निर्णय भएको मन्त्री शाहले जानकारी दिए। सहिदका आफन्त र परिवारले बारम्बार सहिद परिवारका एक जना सदस्यलाई स्थायी रोजगारी दिनुपर्ने, जीविकोपार्जनका कार्यक्रममा सहभागी गराउनुपर्ने, सहिदको नामबाट चोक र सडकको नामकरण गर्नुपर्ने, सहिदको जीवनी स्थानीय पाठ्यक्रममा समावेश गर्नुपर्ने र सरकारी कार्यालयमा सहिदका तस्बिर राख्नुपर्ने माग गर्दै आएका थिए। प्रदेश स्थापनाको ९ वर्ष पुगेको अवसरमा प्रदेश सरकारले सहिद परिवारका केही माग पूरा गरेको हो। सहिद याम बिसीकी बहिनी भगवती बिसीले प्रदेश सरकारले ढिलै भए पनि सहिद परिवारका केही माग पूरा गरेको बताइन्। उनले भनिन्, यो प्रदेश स्थापनाका लागि हामीले परिवारका सदस्य गुमाएका छौं। हाम्रा आफन्तले बगाएको रगतले यो प्रदेश स्थापना भएको छ। सहिदका तस्बिर सरकारी कार्यालयमा राख्ने र परिवारका सदस्यलाई रोजगारी दिने निर्णय सकारात्मक छ, सहिदको सम्मानका लागि बाँकी मागहरू पनि सरकारले पूरा गरोस्। उनले अब आफूहरूले राखेका सहिद स्मृति भवनका लागि जग्गाको व्यवस्थापन गर्नुपर्ने, सहिदको सालिक स्थापना गर्नुपर्ने र कर्णाली भित्रिने मुख्य नाकामा चारैजना सहिदको सालिकसहित सहिदगेट निर्माण गर्नुपर्ने लगायतका माग पनि पूरा हुनुपर्ने बताइन्। यसैबीच प्रदेश सरकारले मंगलबार ९ औं प्रदेश स्थापना दिवस मनाएको छ। प्रदेश स्थापना दिवसकै अवसरमा मंगलबार कर्णाली प्रदेशभर सार्वजनिक बिदा दिइएको थियो। दिवसको अवसरमा वीरेन्द्रनगरमा भएको कार्यक्रममा प्रदेश प्रमुख यज्ञराज जोशीले संघर्षबाट प्राप्त कर्णाली प्रदेशको विकासमा गम्भीर हुनुपर्ने बताए। उनले सहिदका सपना पूरा गर्न तीनै तहका सरकारबीच समन्वय हुनुपर्ने बताए। मुख्यमन्त्री यामलाल कँडेलले प्रदेश प्राप्तिको आन्दोलनमा ज्यानको आहुति दिएका सहिदका परिवारलाई रोजगारी दिने निर्णय गरिएको बताए। उनले आन्दोलनको मर्म र सहिदको सपना पूरा गर्नेगरी प्रदेश सरकारले काम गर्ने प्रतिबद्धता जनाए। प्रदेश सीमांकनको क्रममा २०७२ साउनमा कर्णालीका जिल्लाहरूमा आन्दोलन हुँदा चार जनाको ज्यान गएको थियो।"
कसैको दबाबमा गठबन्धन बनेको होइन : देउवा,काठमाडौं : नेपाली कांग्रेसका सभापति शेरबहादुर देउवाले ठूला दलको गठबन्धन बनाउन कसैले दबाब नदिएको बताएका छन्। कांग्रेसका नेता प्रदीप गिरीको दोस्रो स्मृतिमा मंगलबार काठमाडौंमा आयोजित कार्यक्रममा सभापति देउवाले राष्ट्रिय सहमतिका साथ देशलाई अघि बढाउन नयाँ गठबन्धन बनाइएको भन्दै त्यसका लागि कसैले दबाब नदिएको बताए। उनले अहिलेको गठबन्धन कसैको विरोधमा नरहेको समेत स्पष्ट पारे। माओवादीलगायतका ललाई एक गरेर मुलुकको समृद्धि र विकासमा अघि बढ्ने उनको भनाइ छ। सभापति देउवाले षड्यन्त्र गरेर नभई सबैसँग सल्लाह गरेर नै संविधान संशोधन हुने जिकिर गरे। त्यस्तै एमालेका महासचिव शंकर पोखरेलले राजनीतिक अस्थिरता र सामाजिक अराजकता अहिलेको चुनौती भएको र त्यो सबैको साझा चुनौती भएको बताए। नेपालको राजनीतिलाई विकास र समृद्धिको बाटोमा लैजान स्थिरता आवश्यक रहेको पोखरेलले बताए। निरंकुशताको विरुद्ध धेरै राजनीतिक दल मिल्दा पनि मिसन एउटै हुने उनले स्पष्ट पारे। त्यस्तै माओवादी केन्द्रका उपमहासचिव शक्ति बस्नेतले दलहरूबाट भएका कमी कमजोरीको भारी संविधान र मुलुकको प्रणालीलाई बोकाउन नहुने भन्दै आफ्ना कमजोरीको आत्मसमीक्षा गरी सुधारको बाटोमा लाग्नुपर्ने बताए। कार्यक्रममा सहभागीहरूले नेपाली राजनीतिकको इतिहासमा समाजवादी चिन्तक स्व प्रदीप गिरिको भूमिकाको चर्चा गरेका थिए।
टिकटक खुलाउने प्रधानमन्त्री ओलीको तयारी,"काठमाडौं : प्रधानमन्त्री केपी शर्मा ओलीले टिकटक खुलाउने तयारी गरेका छन्। चिनियाँ पक्षको पटकपटकको आग्रहपछि प्रधानमन्त्री ओलीले टिकटक खुलाउने तयारी गरेका हुन्। टिकटक बन्द भएदेखि नै चिनियाँ पक्षले खुलाउनका लागि पहल गर्दै आएको थियो। प्रधानमन्त्री ओलीले मातहतका निकायलाई टिकटक खोल्न निर्देशन दिइसकेको प्रधानमन्त्री कार्यालय स्रोतले जानकारी दिएको छ। केही दिनमै टिकटक खुल्ने बताइएको छ। तत्कालीन प्रधानमन्त्री पुष्पकमल दाहालले २०८० कात्तिक २७ गते टिकटक प्रतिबन्ध गर्ने निर्णय गरेको थियो। टिकटक प्रतिबन्धपछि दाहालको आलोचना भएपछि उनले एमाले अध्यक्ष केपी शर्मा ओली समेतको सहमतिमा बन्द गरिएको बताएका थिए। उनले टिकटक प्रतिबन्धमा कांग्रेस सभापति शेरबहादुर देउवाको पनि सहमति रहेको बताएका थिए। नेपालस्थित चिनियाँ राजदूत छन् सोङले तत्कालीन प्रधानमन्त्री दाहाललाई भेटेर टिकटकमाथि लगाइएको प्रतिबन्धप्रति आपत्ति जनाएका थिए। जवाफमा दाहालले कुनै राजनीतिक अभिप्रायले नभई सामाजिक संवेदनशीलतालाई मध्यनजगर गर्दै टिकटकमाथि प्रतिबन्धन लगाएको भनेका थिए। अहिले फेरि प्रधानमन्त्री ओलीसँग चिनियाँ पक्षले टिकटक खुलाउन लबिङ गरिरहेको स्रोतले बताएको छ। दाहाल नेतृत्वको सरकारले सामाजिक सद्भाव बिथोल्ने गरी पारिवारिक संरचना र सामाजिक सम्बन्धलाई खलबल्याउने गरी प्रचारप्रसार हुन थालेको भन्दै सरकारले टिकटकमाथि प्रतिबन्ध लगाएको बताएको थियो। त्यसबेला अभिव्यक्ति स्वतन्त्रताको आडमा छाडा, घिनलाग्दा, उत्तेजक, व्यक्तिको मानमर्दन गर्नेजस्ता गतिविध बढेको सरकारको निष्कर्ष थियो। टिकटक प्रतिबन्ध हुनुअघि सरकार र टिकटकबीच छलफलसमेत भएको थियो। टिकटकको सिंगापुरस्थित कार्यालयका प्रतिनिधिलाई डाकेर सरकारले व्यक्तिको चरित्र हत्या गर्ने, शान्ति सुरक्षाको अवस्था विगार्ने, जातीय, भाषिक, धार्मिक सदभाव खल्बल्याउने र राष्ट्रिय एकता तथा राष्ट्रहितमा प्रतिकूल असर पार्ने लगायतका दुष्प्रभाव भइरहेको भन्दै आपत्ति जनाएको थियो। सामाजिक सञ्जाल प्रदूषित बनेपछि दाहाल नेतृत्वको सरकारले सामाजिक सञ्जाल सञ्चालन निर्देशिका२०८० ल्याएको थियो।"
लुम्बिनीका मुख्यमन्त्रीले पाए विश्वासको मत,दाङ : लुम्बिनी प्रदेशका मुख्यमन्त्री चेतनारायण आचार्यले विश्वासको मत पाएका छन्। प्रदेशसभा बैठकमा मुख्यमन्त्री आचार्यले विश्वासको मत मागेका थिए। उनको पक्षमा ७० मत खसेको थियो भने विपक्षमा ११ मत खसेको थियो। साउन ७ गते एमालेका २९ र कांग्रेसका २७ गरी ५६ प्रदेशसभा सदस्यको समर्थनमा मुख्यमन्त्रीमा नियुक्त भएका थिए।
गाईजात्रा नेपालीको मौलिक सांस्कृतिक पर्व हो : सभापति देउवा,"काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले गाईजात्रा नेपालीहरुको मौलिक सांस्कृतिक पर्व भएको बताएका छन्। परम्परागत सांस्कृतिक पर्व गाईजात्राका अवसरमा शुभकामना दिँदै उनले यो पर्व महत्वपूर्ण रहेको बताएका हुन्। उनले प्रत्येक पर्वलाई आदर र सम्मान गर्ने हाम्रो आफ्नै सद्भावयुक्त परम्परा रहेको उल्लेख गरे । उनले विभिन्न जातजातिका आआफ्नै विशिष्ट परम्परा, रहनसहन, रीतिरिवाज र चाडपर्व रहेको बताए । शुभकामना सन्देशमामार्फत भनेका छन्,नेपाल बहुजातीय, बहुभाषिक, बहुसांस्कृतिक, बहुधार्मिक विशेषताले भरिपूर्ण एक सुन्दर देश हो । नेपालीहरुको मौलिक सांस्कृतिक पर्व गाईजात्रा पर्व पनि महत्वपूर्ण पर्व हो। उनले सम्पूर्ण सांस्कृतिक धरोहरको रक्षा गर्दै भावी पुस्ताका लागि पनि यस्ता पर्वहरुलाई जीवन्त राख्नु सबैको दायित्व र जिम्मेवारी हुने उल्लेख गरे। पूर्वप्रधानमन्त्री देउवाले लोकतन्त्रमा मात्रै सबै जातजाति,भाषाभाषी तथा धर्म र संस्कृतिले समान अवसर पाउने बताए । प्रत्येक वर्ष भाद्र कृष्ण प्रतिपदादेखि अष्टमीसम्म आठदिन मनाइने परम्परागत सांस्कृतिक पर्व गाईजात्रा आज विभिन्न कार्यक्रमको आयोजना गरी देशभर आरम्भ गरिँदैछ। एक वर्षभित्र दिवङ्गत भएका आफन्तको सम्झनामा आजका दिन गाई वा मानिसलाई गाईका रूपमा सिँगारी आआफ्ना क्षेत्रमा परिक्रमा गराउने र उनीहरूलाई श्रद्धालुद्वारा दूध, फलफूल, रोटी, चिउरा, दहीका साथै अन्न र द्रव्य दान दिने चलन छ । यसरी नगरपरिक्रमा गर्नाले वर्षभरि मृत्यु भएका व्यक्तिहरू गाईको पुच्छर समाई वैतरणी पार हुन्छन् भन्ने धार्मिक विश्वास छ । राजा प्रताप मल्लले पुत्रशोकले विह्वल भएकी आफ्नी रानीलाई दुनियाँले पनि यस्तै शोक बेहोर्नुपर्छ भन्ने देखाउन जनतालाई आआफ्नो घरका मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएका आधारमा यो पर्व सुरु भएको ऐतिहासिक तथ्य छ । यसबाट पनि रानीको मन शान्त हुन नसकेकाले विभिन्न प्रकारका प्रहसन तथा व्यङ्ग्यात्मक कार्यक्रम समेत गराउने आदेश दिएअनुरूप हास्यव्यङ्ग्यको प्रचलन चलेको हो भन्ने जनश्रुति पाइन्छ । प्रताप मल्लको पालादेखि प्रचलनमा आएको गाईजात्रा हनुमानढोकास्थित राजप्रासाद (राजदरबार) भएर जानुपर्ने प्रथा अहिलेसम्म पनि कायमै छ । देशका विभिन्न स्थानमा गाईजात्रा मनाइने भएपनि उपत्यकामा यसको विशेष रौनक देखिने गर्छ ।"
गाई जात्राले शोकलाई शक्तिमा बदल्ने सन्देश दिएको छ : पर्यटनमन्त्री,"काठमाडौं : संस्कृति पर्यटन तथा नागरिक उड्डयनमन्त्री बद्री पाण्डेले गाई जात्राले शोकलाई शक्तिमा बदल्ने सन्देश दिएको बताएका छन्। सोमबार गाई जात्रा महोत्सव,सांस्कृतिक संस्था (नाचघर)द्वारा आयोजित गाई जात्रा महोत्सवमा बोल्दै मन्त्री पाण्डेले यस्तो बताएका हुन्। ' गाई जात्राले शोकलाई शक्तिमा बदल्ने सन्देश दिएको छ। यो राजा जयस्थिती मल्लले सुरूवात गरेको भए पनि सबै कालखण्डमा उत्तिकै महत्त्वपूर्ण छ,'मन्त्री पाण्डेले भने। मन्त्री पाण्डेले सांस्कृतिक संस्थानले सृजनशील कार्यक्रम अघि बढाएको बताए। उनले मुलुक भूगोलमा सानो भएपनि यहाँको विविधता भित्रको संस्कृतिमा छुट्टै विशेषता रहेको बताए। मन्त्री पाण्डेले यस संस्कृति भित्रको जिवन्तता पूँजी भएको समेत प्रस्ट पार्नु पारे।"
नेपालभारत घनिष्ठ सभ्यताको सम्बन्ध,"काठमाडौं : परराष्ट्रमन्त्री डा आरजु राणा देउवाले सोमबार नयाँ दिल्लीमा भारतीय प्रधानमन्त्री नरेन्द्र मोदीसँग भेटवार्ता गरेकी छन्। भेटवार्तामा नेपाल भारतका सम्बन्धका विविध पक्षबारे छलफल भएको भारतस्थित नेपाली दूतावासले जनाएको छ। भेटबारे परराष्ट्रमन्त्री डा राणाले भनेकी छन्, दिल्लीमा भारतका प्रधानमन्त्री शिष्टाचार भेट भयो। हामीले नेपालभारत सम्बन्धको बहुआयामिक विविधताबारे छलफल गर्यौँ। मलाई आशा छ, यो भ्रमण र हाम्रा उच्चस्तरीय भेटघाटले दुई देशबीचको ऐतिहासिक सम्बन्धलाई नयाँ उचाइमा पुर्याउनेछ। भारतीय प्रधानमन्त्री मोदीले परराष्ट्रमन्त्री देउवालाई स्वागत गर्न पाउँदा आफूलाई खुसी लागेको सामाजिक सञ्जाल एक्समा लेखेका छन्। मोदीले भारत र नेपालबीच घनिष्ठ सभ्यताको सम्बन्ध र प्रगतिशील तथा बहुआयामिक साझेदारी रहेको पनि बताएका छन्। उनले दुई मुलुकको विकास साझेदारीमा निरन्तर गतिका लागि तत्पर रहेको उल्लेख गरेका छन्। भेटमा परराष्ट्रमन्त्री राणाले प्रधानमन्त्री केपी शर्मा ओलीद्वारा समकक्षी मोदीलाई नेपाल भ्रमणका लागि पठाइएको निमन्त्रणापत्र प्रदान गरेकी छन्। उनीहरूबीच करिब आधाघण्टा छलफल भएको थियो। भेटवार्तामा भारततर्फ विदेशमन्त्री डा एस जयशंकर, राष्ट्रिय सुरक्षा सल्लाहकार अजित डोभाल, विदेश सचिव विक्रम मिश्री, नेपालका लागि भारतीय राजदूत नवीन श्रीवास्तवलगायत अधिकारी सहभागी थिए। नेपालका तर्फबाट परराष्ट्र मन्त्रालयका दक्षिण एसिया महाशाखा प्रमुख सहसचिव भृगु ढुंगाना, कार्यवाहक राजदूत डा सुरेन्द्र थापा, काउन्सुलर दुर्पदा सापकोटालगायत थिए। यसैबीच, सोमबारै डा राणाले भारतीय विदेशमन्त्री डा एस जयशंकरसँग भेटवार्ता गरिन्। हैदराबाद हाउसमा भएको भेटमा ऊर्जा, व्यापारलगायत द्विपक्षीय हित, नेपालभारत सम्बन्धका विविध पक्षका साथै आपसी सहयोग आदानप्रदानका विषयमा छलफल भएको छ। भेटवार्तापछि सामाजिक सञ्जाल एक्समा लेख्दै भारतीय विदेश मन्त्री डा जयशंकरले राणाको पहिलो औपचारिक विदेश भ्रमणमा स्वागत गर्न पाउँदा खुसी लागेको बताएका छन्। उनले लेखेका छन्, ऊर्जा, व्यापार, कनेक्टिभिटी र पूर्वाधार विकासलगायत बहुआयामिक सहयोगबारे छलफल भयो। नेपालले भारतमा करिब एक हजार मेगावाट बिजुली निर्यात गर्ने भएकोमा खुसी लागेको छ, यो एउटा नयाँ कोशेढुंगा हो। परराष्ट्रमन्त्री राणा भारतीय विदेशमन्त्री एस जयशंकरको निमन्त्रणामा भारत भ्रमणमा गएकी हुन्। डा राणाको मन्त्री भएपछिको यो पहिलो विदेश भ्रमण हो। नेपाली दूतावासले भेटवार्तामा व्यापार तथा पारवहन, ऊर्जा, कनेक्टिभिटी, लगानी, हवाई मार्ग, बाढी तथा डुबान, पञ्चेश्वर बहुउद्देश्यीय आयोजना, खेलकुद, सीमा पूर्वाधारलगायत नेपालभारत सम्बन्धका समग्र पक्षको समीक्षा भएको जनाएको छ। भारतीय विदेश सचिव मिश्रीको नेपाल भ्रमणमा पनि हवाई रुट, पञ्चेश्वर बहुउद्देश्यीय आयोजनालगायतको विषयमा छलफल भएको थियो। नेपाल र भारतबीच एउटा मात्रै हवाई रुट छ। पञ्चेश्वर आयोजना लामो समयदेखि अघि बढ्न सकेको छैन। गत वर्ष तत्कालीन प्रधानमन्त्री पुष्पकमल दाहालको भारत भ्रमणका समयमा भारतले नेपालबाट १० हजार मेगावाट विद्युत् आयात गर्ने सहमति गरेको थियो। त्यसको कार्यान्वयन विषयमा छलफल भएको छ। दुवै विदेशमन्त्रीहरू हालका नेपाल भारतका नियमित द्विपक्षीय संयन्त्रलगायत विभिन्न तहमा संलग्नतालाई निरन्तरता दिन सहमत भएका छन्। डा जयशंकरले परराष्ट्र मन्त्री राणाको सम्मानमा दिवाभोज आयोजना गरेका थिए। यो भ्रमण दुई मित्रवत् छिमेकीहरूबीचको उच्चस्तरीय भ्रमणको नियमित आदानप्रदानको निरन्तरता भएको दूतावासले जनाएको छ। भदौ २ गते गएकी डा राणा ६ गते नेपाल फिर्ता हुनेछिन्। भारतीय विदेश मन्त्रालय उत्तरी महाशाखाले भ्रमणबारे विज्ञप्ति निकाल्दै दुई समकक्षीको भेटमा विभिन्न द्विपक्षीय पहल र विकास परियोजनाहरूमा भएको प्रगतिको समीक्षा गर्नुका साथै पारस्परिक लाभदायी सहकार्यका विद्यमान र नयाँ क्षेत्रमा थप सहयोगका अवसरहरूबारे पनि छलफल भएको जनाएको छ। गहिरो ऐतिहासिक, सभ्यतागत, सांस्कृतिक र जनताजनताबीचको सम्बन्ध रहेको भारत र नेपाल घनिष्ठ र हितैषी छिमेकीहरू हुन्, विज्ञप्तिमा भनिएको छ, हालैका वर्षहरूमा भारतको सहयोगमा नेपालमा सञ्चालित परियोजनाहरूले गति हासिल गरेको छ जुन विशेषगरी पूर्वाधार, अन्तरदेशीय रेलमार्ग, सडक र पुलसँग सम्बन्धित अन्य परियोजना, एकीकृत जाँच चौकी, पेट्रोलियम पाइपलाइन र डिजिटल वित्तीय कनेक्टिभिटीलगायत कनेक्टिभिटीका क्षेत्र जस्तैं भौतिक, डिजिटल साथसाथै जनताजनताबीचको सम्बन्धमा प्रकट भएको छ। नेपालले अब करिब एक हजार मेगावाट विद्युत् निर्यात गर्न सक्ने र यसले नेपालका लागि आम्दानी र भारतका लागि स्वच्छ ऊर्जाका थप स्रोतहरूको सिर्जना गर्नेबारे चर्चा गर्दै दुवै पक्षले ऊर्जा सहकार्यको क्षेत्रमा पारस्परिक लाभदायी साझेदारीमा भएको प्रगतिका बारे कुरा गरेका थिए। यस सम्बन्धमा दुवै परराष्ट्रमन्त्रीले दीर्घकालीन ऊर्जा व्यापार सम्झौताको कार्यान्वयनका कारण ऊर्जा सहकार्यको क्षेत्रमा उपलब्ध अभूतपूर्व अवसरहरू उपर छलफल गरे। नेपाल र भारतबीच सहकार्यको अर्को क्षेत्रका रूपमा खेलकुद उदाइरहेको उल्लेख गर्दै नेपाली क्रिकेट टोलीका लागि हालै बैंगलोरस्थित नेसनल क्रिकेट एकेडेमीमा व्यवस्था गरिएको प्रशिक्षण कार्यक्रमको पनि सराह्रना गरियो। विज्ञप्तिमा प्रधानमन्त्री मोदीसँगको भेटमा आपसी हितका विविध क्षेत्रमा भारतनेपाल सहकार्यलाई थप सुदृढ बनाउने तरिकाबारे छलफल भएको उल्लेख छ। छिमेकी पहिलो नीतिअन्तर्गत नेपाल भारतको प्राथमिकतामा पर्ने साझेदार हो, विज्ञप्तिमा भनिएको छ।"
देशभर सुरक्षित र व्यवस्थित शहर बनाउन लागिपरेका छौं : उपप्रधानमन्त्री,"काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले सुरक्षित र व्यवस्थित शहर बनाउन शहरी विकास मन्त्रालयले काम गरिरहेको बताएका छन्। मंगलबार काठमाडौं क्षेत्र नं १ मा आयोजित कार्यक्रममा बोल्दै उपप्रधानमन्त्री सिंहले मन्त्रालयले शहरी विकास र पूर्वाधार निर्माणको काम शहर र ग्रामिण क्षेत्र दुवैलाई प्राथमिकतामा राखेर काम गर्ने बताएका हुन्। उपत्यकाका बागमती,विष्णुमतिलगायतका नदीमा सुधार ल्याउन र ढल व्यवस्थापनमा मन्त्रालयले प्रयास गरिरहेको भन्दै परिणाम देखिन केही समय लाग्ने उनको भनाइ छ। 'जसरी चलिरहेको छ त्यसैगरी चलाउँ भनेर हुँदैन । सुधारका लागि काम गर्न प्रयास गरिरहेको छु । त्यसमा केही समय लाग्छ,' उनले भने। संविधानले दिएको अधिकारलाई आवश्यक कानुन बनाएर कार्यान्वयन गर्दै सबै जनताले परिवर्तनको महशुस गराउन सक्नुपर्ने बताउँदै मन्त्री सिंहले अहिलेको सरकारलाई काम नगर्ने छुट नभएको बताए। उनले सरकारले जनतामा आशा जगाउने गरि काम गर्ने बताए। देशभर सुरक्षित र व्यवस्थित शहर बनाउन शहरी विकास मन्त्रालयले काम गरिरहेको पनि उपप्रधानमन्त्री सिंहले बताए । काठमाडौं उपत्यका विकास प्राधिकरण,अधिकार सम्पन्न बाग्मति सभ्यता एकीकृत विकास समिति शहरी विकास मन्त्रालय अन्तर्गत रहेको भन्दै राजधानीलाई व्यवस्थित बनाउन र उपत्यकाका नदी प्रणााली सुधार्ने काम प्राथमिताका साथ अघि बढिरहेको उनको भनाइ छ। उपप्रधानमन्त्री सिंहले सरकारलाई रचनात्मक सुझाव दिएर सहयोग गर्न पनि आह्वान गरे । जनताले चुनेका व्यक्ति नै राज्य सञ्चालनको तहमा पुगेको भन्दै उनले भने, 'राम्रा विचारहरु, आइडियाहरू, नदीनालाहरूको सुधार गर्नेदेखि लिएर,काठमाडौं उपत्यकाको प्रदूषित वातावरण सुधार के गर्दाखेरि हुन्छ भन्ने कुरामा कुनै त्यस्तो सुझाव छ भने दिनुहोला ।"
उपाध्यक्ष कार्कीको निधनमा प्रचण्डले गरे दु:ख व्यक्त,काठमाडौं : पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले हुम्ला सर्केगाड गाउँपालिकाका उपाध्यक्ष चन्द्रसिंह कार्कीको निधनप्रति दु:ख व्यक्त गरेका छन्। मंगलबार शोक वक्तव्य जारी गरी प्रचण्डले उपाध्यक्ष कार्कीको निधनमा कार्कीको निधनले अत्यन्त मर्माहत बनाएको भन्दै अध्यक्ष प्रचण्डले शोकाकुल परिवारजनमा समवेदन व्यक्त गरेका छन्। सुर्खेतबाट नेपालगञ्ज जाँदै गरेको कर्णाली प्रदेश ०२००१ ख १०११ नम्बरको फोर्स गाडी सुर्खेतको भेरीगङ्गा नगरपालिका५ एमाले मोडमा दुर्घटनामा गम्भीर घाइते भएका कार्कीको नेपालगञ्ज मेडिकल कलेजमा उपचारका क्रममा सोमबार राति निधन भएको हो। सोही घटनामा परी ताजाकोट गाउँपालिका अध्यक्ष लालकेश जैसीलगायत केही व्यक्ति घाइते भएका छन्। उपाध्यक्ष कार्की नेकपा माओवादी केन्द्रका तर्फबाट गत स्थानीय तह निर्वाचनमा उपाध्यक्ष पदमा निर्वाचित भएका थिए।
राष्ट्रिय परिचयपत्र बनाउन महिनौंदेखि हारिरहेका जितबहादुर,"सरकारले राष्ट्रिय परिचयपत्र नभए भत्ता रोकिदिने भन्ने समाचार थाहा पाएपछि उनलाई राष्ट्रिय परिचयपत्र बनाउने हतारो छ। ढल्केवर (धनुषा) : धनुषाको मिथिला नगरपालिका९ बेंगाडाबरका जितबहादुर बलम्पाकी राष्ट्रिय परिचयपत्र बनाउन तीन महिनादेखि ढल्केवर धाइरहेका छन्। तर, राष्ट्रिय परिचयपत्रका लागि मिथिला नगरपालिकाको कार्यालयमा रहेको राष्ट्रिय परिचयपत्र विवरण संकलन स्टेसनमा ८१ वर्षीय जितबहादुर अझै हेर्याहेर्यै छन्। ६७ वर्षीया अशक्त श्रीमती चन्द्रमाया मगर्नीलाई साथै लिएर स्टेसन पुगेका उनी पालो कुरिरहेका देखिन्छन्। कहिले कम्प्युटर चलेन भन्छ। कहिले बत्ती गयो भन्छ। कहिले फुर्सद छैन भन्छ। अनि भिड पनि त्यत्तिकै हुन्छ, कार्यालय अगाडिको बार्दलीमा चप्पलमाथि बसेका जितबहादुरले भने, जेठमा पहिलोचोटि आएको बेला यहाँबाट काम बन्द थियो। असारबाट सुरु भएयता हरेक बिहीबार आइरहेको छु। हाम्रो वडाको पालो बिहीबार राखेको छ। जहिल्यै आज भइहाल्छ भन्छ। तर, बेलुका जहिल्यै रित्तै फर्किनुपर्छ। बिहीबार रातिसम्म बस्दा पनि काम नभएकोले शुक्रबार फेरि आएको उनले सुनाए। क्यार्नु ! हिजो साँझ कम्प्युटर बिरामी भइदियो। आज हाकिम सापले सन्चो भयो भनेर भन्नुभयो। आज काम सकिन्छ कि जस्तो छ। तर, भिड हेर्दा भर लाग्या छैन, शुक्रबार भिड देखाउँदै जितबहादुरले भने। सरकारले राष्ट्रिय परिचयपत्र नभए भत्ता रोकिदिने भन्ने समाचार थाहा पाएपछि उनलाई राष्ट्रिय परिचयपत्र बनाउने हतारो छ। सामाजिक सुरक्षा भत्ता लिन राष्ट्रिय परिचयपत्र अनिवार्य गर्ने निर्णयबाट सरकार ब्याक भएको समाचार भने उनले सुन्नै भ्याएका छैनन््। परिचयपत्र नभए भत्ता दिँदैन रे भनेर रेडियोमा बजेको बज्यै गर्यो। त्यसपछि यता आको त खै अहिलेसम्म कामै भएन। भत्ता त अस्ति दियो। तर कहिले रोकिन्छ थाहा छैन, चिन्तित हुँदै जितबहादुरले भने। समस्यामा जितबहादुर मात्रै हैनन्, नेपाली सेनाको जागिरबाट अवकाश पाएका मिथिला नगरपालिका११ बस्ने राजकुमार माझी पनि छन्। उनको त झन् पेन्सनै रोकिएको छ। राष्ट्रिय परिचयपत्रकै कारणले पेन्सन रोकिएपछि उनी त्यसका लागि धाइरहेका छन्। हाल बर्दिवासको नबिल बैंकमा सुरक्षा गार्डका रूपमा काम गरिरहेका उनी शुक्रबार बिहान ७ बजेदेखि नै राष्ट्रिय परिचयपत्र बनाउन लाइन लागेका थिए। २० जनाको कोटा भनेको छ। ४०५० जना बढी आइदिन्छ। आज पनि काम होला जस्तो अवस्था छैन। अनलाइन सिस्टममा लगेको भए धेरै सजिलो हुन्थ्यो। अन्त धेरै ठाउँमा अनलाइन प्रणालीबाट काम हुन्छ। यहाँ व्यवस्थित देखिएन, माझीले दुःखेसो पोख्दै भने। राष्ट्रिय परिचयपत्र बनाउन झमेला देखेका जितबहादुर र राजकुमार प्रतिनिधि पात्र मात्र हुन्। राष्ट्रिय परिचयपत्रका लागि उनीहरू जस्तो समस्या भोग्ने थुप्रै छन्। मिथिला नगरपालिका ढल्केवरस्थित राष्ट्रिय परिचयपत्र विवरण संकलन स्टेसनमा कार्यरत कम्प्युटरका कर्मचारी मनोज गुप्ता एउटा काउन्टरले भिड थेग्न नसकेको बताउँछन्। स्क्यानरले पटकपटक धोका दिँदा काम गर्न झन् कठिनाइ भएको उनले दुःखेसो पोखे। कम्प्युटर त ठीक छ। स्क्यानरले धोका दिन्छ। डकुमेन्ट अपलोड नगरी कसरी काम गर्न सकिन्छ, गुप्ताले भने। स्थानीय जनप्रतिनिधिको अक्षमताका कारण राष्ट्रिय परिचयपत्र विवरण संकलन स्टेसनमा सेवाग्राहीले कठिनाइ भोग्नु परेको मिथिला नगर पत्रकार सञ्जाल ढल्केवरका अध्यक्ष विनोदकुमार महतो बताउँछन्। सरकारले त कम्तीमा यहाँ स्टेसन राखिदिएको छ। यसलाई व्यवस्थित त यहाँका जनप्रतिनिधिले गर्नुपर्ने होइन र। अहिले अफलाइन काम भएर धेरै समस्या भाको हो। अनलाइन गर्न जनप्रतिनिधिहरू बजेटको बहाना देखाइरहेको छ। जुन अशोभनीय छ, उनले भने। मिथिला नगरपालिका १० का वडाध्यक्ष सविनविक्रम थापा पनि राष्ट्रिय परिचयपत्र विवरण संकलन स्टेसन अव्यवस्थित रूपमा सञ्चालन भइरहेको स्वीकार्छन्। अनलाइन प्रणालीको व्यवस्थाका लागि पटकपटक आवाज उठाए पनि त्यसको कार्यान्वय नभएको उनको भनाइ छ। काउन्टर थप्न गाह्रो छ भने अनलाइन प्रणालीको व्यवस्था गरेर सहज बनाउन सकिन्छ नि। तर, त्यतातिर पनि नगरपालिकाले चासो देखाएको छैन, वडाध्यक्ष थापाले भने। यता, मिथिला नगरपालिकाका नगरप्रमुख महेन्द्र महतोले बजेटकै कारण अनलाइन प्रणालीको व्यवस्थापन गर्न नसकिएको बताए। अघिल्लो वर्ष बजेटै थिएन्। यसपालि हामी बजेट राखेका छौं। तर, अहिले बजेट सञ्चालनमा छैन। बजेट चलेपछि अनलाइन प्रणालीमा लगेर व्यवस्थित गर्छौं, नगरप्रमुख महतोले भने। वडा कार्यालयहरूको बदमाशीले भिड बढेको पनि उनले सुनाए। यहाँ दुईवटा पालिकाको काम हुन्छ। बटेश्वरका सेवाग्राहीको राष्ट्रिय परिचयपत्रको काम पनि यही हुन्छ। १५ जनाको कोटा हुन्छ। वडाबाट तीन चार गुणा बढी पठाइदिन्छ। यसरी त भिड हुनु स्वाभाविक हो, नगरप्रमुख महतोले भने। यसअघि सरकारले राजपत्रमा एक सूचना प्रकाशित गरी सबै प्रकारका सार्वजनिक सेवा लिन राष्ट्रिय परिचयपत्र अनिवार्य गर्दा पछाडि जिल्ला प्रशासन कार्यालयलगायत राष्ट्रिय परिचयपत्र विवरण संकलन स्टेसनहरूमा सेवाग्राहीको चाप बढेको हो। राष्ट्रिय परिचयपत्र अनिवार्य गरेको उक्त सूचनामा सरकारको स्वामित्वमा रहेका निकाय, संस्था तथा निजी क्षेत्रबाट प्रवाह गरिने सार्वजनिक सेवा सुविधा प्राप्त गर्न वा माग गर्न १ साउनदेखि नेपाली नागरिकता प्रमाणपत्रको सट्टा राष्ट्रिय परिचयपत्र पेस गर्नुपर्ने उल्लेख गरेको थियो। जसअनुसार सामाजिक सुरक्षा भत्ता, स्वास्थ्य बिमा, पेन्सन लिन, कर तिर्न, सवारी चालक अनुमतिपत्र, कम्पनी दर्ता तथा नवीकरणमा समेत राष्ट्रिय परिचयपत्र अनिवार्य गरेको थियो। तर ज्येष्ठ नागरिक, अपांगता भएका व्यक्तिलगायतलाई भत्ता लिन राष्ट्रिय परिचयपत्र अनिवार्य गर्दा भत्ता नै नपाउने अवस्था आउने भन्दै विरोध भएपछि सरकार तत्कालका लागि उक्त निर्णयबाट पछि सरेका थिए। यद्यपि सामाजिक सुरक्षा भत्ता लिने लाभग्राहीको विवरण नवीकरण गर्दाको बखत अनलाइन प्रणालीमा राष्ट्रिय परिचयपत्र अझै अनिवार्य देखाउने गरेको स्थानीय पञ्जिकाधिकारीहरू बताउँछन्।"
बुधबार देशका यी स्थानमा हुने छ वर्षा,"काठमाडौं : बुधबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरू तथा बाँकी प्रदेशका थोरै स्थानहरुमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ। बुधबार राति देशभर आंशिकदेखि साधारणतया बदली रहने छ। कोशी, बागमती, लुम्बिनी, गण्डकी, सुदूरपश्चिम र कर्णाली प्रदेशका केही स्थानहरूमा बाँकी प्रदेशका थोरै स्थानहरुमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मधेश, गण्डकी र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ।"
दिवगंत आफन्तको सम्झनामा धनकुटामा जात्रा,"धनकुटा : दिवगंत आफन्तको सम्झनामा धनकुटा सदरमुकाममा गाईजात्रा निकालिएको छ। धनकुटामा बसोबास गर्ने नेपाली समुदायभित्र एक वर्षभित्र दिवंगत भएका आफन्तको सम्झनामा गाईजात्रा निकाल्ने परम्परा चलिआएको छ। धनकुटा नगर भित्रका २२ घरपरिवारले गाईजात्राले निकालेको नेवा पूचः धनकुटाले जनाएको छ। धनकुटा७ श्रीवानीमा भेला गई सुरु भएको गाईजात्रा र्याली मदन चोक, परिचय मोड, बीचबजार, सिरानबजार, भीमनारायण चोक माथिल्लो कोप्चे, तल्लो कोप्चे हुँदै धनकुटा तल्लो टुँडिखेलमा समापन गरिएको थियो। गाईजात्रा र्यालीमा दिवंगत भएका व्यक्तिको आफन्त, नेवारी समुदायका व्यक्तिहरू ढोल झ्याम्टा बजाउँदै बजार परिक्रमा गर्छन्। सबै दिवंगत व्यक्तिको फोटो राखेर निकालिएको तमोचा गाईजात्राको आर्कषण बनेको थियो। गाईजात्राको दिन धनकुटा सदरमुकाममा चहलपहल बढेको थियो। जात्रा हेर्न ग्रामीण क्षेत्रबाट संयौं संख्यामा स्थानीय धनकुटा सदरमुकाममा आउने गर्छन्।"
दोलखामा गाईजात्रा,"दोलखा : दोलखा बजारमा धुमधामका साथ गाईजात्रा मनाइएको छ। मृतात्माको सम्झना र आत्मा शान्तिका लागि मंगलबार दोलखा बजारलगायत चरिकोट बजारमा गाईजात्रा मनाइएको हो। जनैपूर्णिमाको भोलिपल्ट मनाइने गाईजात्राका अवसरमा दोलखा बजारमा दर्शकको बाक्लो भीड रहेको थियो। सदरमुकाम चरिकोटमा पनि विभिन्न वेषभूषामा सजिएर व्यङ्ग्यात्मक जात्रा निकालेको हो। दोलखामा भाद्र कृष्णाष्टमीका दिनसम्म मनाइने यस पर्वमा सामाजिक विकृतिप्रति व्यङ्ग्यात्मक प्रदर्शन, नाचगान तथा मृत व्यक्तिको सम्झना स्वरूप मनाइने चलन छ। दोलखावासीहरू आ आफ्नो जिम्मामा रहेको पर्व जात्राहरूको पहिचान गरी आफ्नो आफ्नो पालो लगाउने गर्छन्। औंशी मनाएर परेवाको दिनदेखि दोलखामा (दुईवटा समूह तल्लो टोल समूह र माथिल्लो टोल समूह)ले बिहानदेखि दोलखाका सम्पूर्ण देवस्थलहरूमा महिषासुर वद गर्नको लागि आराधना गरेर बाजागाजासहित घुमेर पूजा गर्ने चलन छ। श्रावणशुक्ल पक्ष चर्तुदशीका दिन दोलखाबाट डापाखलकहरू बाजागाजासहित र विशेष पूजासहित कालिञ्चोक भगवतीलाई विशेष पूजा गरी दोलखा राज्यमा दानवहरूले दुःख दिएकोले भगवतीलाई दानवहरूको वद गर्न दोलखा ल्याइन्छ। दोलखा शहरमा गाईजात्राको भोलिपल्ट भैरवकुमारीको जात्रा निकालिने प्रचलन छ। ५ दिनसम्म लाग्ने यो जात्रा दोलखा बजारबाहेक नेपालको कुनै ठाउँमा पनि नलाग्ने किंवदन्ती पनि छ।"
"दुई जना नाबालक पोखरीमा डुबे : भाइको मृत्यु, दाजु घाइते",विराटनगर : मोरङको रंगेली नगरपालिका५ भेरुवाथानमा रहेको पोखरीमा मंगलबार दिउँसो दुई जना नाबालक डुबेका छन्। एकै घरका दाजुभाइ मामाघरनजिकको पोखरीमा डुबेका हुन्। डुबेकामध्ये भाइको मृत्यु भएको छ। दाजु घाइते भएका छन्। मोरङको कटहरी गाउँपालिका५ घर भएका रञ्जीत ठाकुरका छोराहरु २ वर्षीय नीरज र ६ वर्षीय मनिष ठाकुर रंगेलीस्थित मामाघर गएका थिए। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले दुवै जनालाई मामाघरको पछाडि रहेको पोखरीमा डुबिरहेको अवस्थामा दिउँसो १२ बजेतिर फेला पारिएको बताए। उनका अनुसार दुवै जनालाई घाइते अवस्थामा उद्धार गरेर उपचारका लागि रंगेली अस्पताल लगिएको थियो। अस्पताल पुयाउनसाथ भाइ नीरजलाई चिकित्सकले मृत घोषित गरेको जानकारी बस्नेतले दिए। रंगेलीमा सम्भव नभएपछि दाजु मनिषलाई थप उपचारका लागि विराटनगरको कोशी अस्पताल ल्याइएको थियो। प्रहरीका अनुसार मध्यम अवस्थाका मनिषको स्वास्थ्य सुधारोन्मुख छ। नाबालक दाजुभाइ खेल्ने क्रममा त्यहाँ पुगेको र पोखरीमा खसेर डुबेको हुनसक्ने प्रहरीको अनुमान छ। इलाका प्रहरी कार्यालय रंगेलीका इन्सपेक्टर सन्तोष खड्का नेतृत्वको टोलीले घटनाको अनुसन्धान अघि बढाएको छ।
झापामा श्रीमानले गरे खुकुरी प्रहार गरी श्रीमतीको हत्या,झापा : झापामा घरेलु हतियार खुकुरी प्रहार गरी श्रीमानले श्रीमतीको हत्या गरेका छन्। शिवसताक्षी नगरपालिका८ स्थित निपत्रिया निवासी ४७ वर्षीय ओमप्रसाद अधिकारीले खुकुरी प्रहार गरी आफ्नै श्रीमती अन्दाजी ५३ वर्षीया रञ्जना गौतम अधिकारीको हत्या गरेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। खुकुरी प्रहारबाट रञ्जनाको मंगलबार साँझ पौने ७ बजे घटनास्थलमै मृत्यु भएको थियो। श्रीमान् श्रीमती बीचको घरायसी विवादका कारण सो घटना भएको हुन सक्ने प्रहरीको अनुमान छ। घटनापश्चात् इलाका प्रहरी कार्यालय झिलझिलेको टोली ओमप्रकाशलाई खुकुरीसहित नियन्त्रणमा लिएको छ। प्रहरी घटनाका बारेमा आवश्यक अनुसन्धान गरिरहेको डीएसपी चन्दले बताए। यसैगरी मेचीनगरमा सोमबार साँझ ७ बजेको समयमा बुबाको धारिलो हतियार प्रहारबाट छोरा घाइते भएका छन्। मेचीनगर नगरपालिका ३ दोकान डाँडाका ५७ वर्षीय पुण्यप्रसाद दाहालले उनकै अन्दाजी ३० वर्षीय छोरा डिल्लीराम दाहाललाई धारिलो हतियार (दाउ) प्रहार गरेका छन्। खाना खाने विषयलाई लिएर विवाद हुँदा बुबाले छोराको टाउकोको पछाडि भागमा दाउ प्रहार गरेका थिए। उनको स्थानीय मेडिकल दोकान डाँडामा उपचार भइरहेको छ। उनको स्वास्थ्य अवस्था सामान्य रहेको छ। यता अस्थायी प्रहरी पोस्ट भृकुटीले दाउसहित पुण्यप्रसादलाई नियन्त्रणमा लिएर आवश्यक अनुसन्धान गरिरहेको प्रहरीले जनाएको छ।
पाल्पाका नेवारी बस्तीमा निकालियो गाईजात्रा,"तानसेन : तानसेनसहित पाल्पाका विभिन्न नेवारी बस्तीहरूमा दिवंगत भएका परिवारका सदस्यहरूको सम्झनामा गाईजात्रा निकालिएको छ। विगतमा मृतकका घर घरबाट तानसेनका टोल टोल गल्लीबाट, गाईजात्रा निकाल्ने परम्परा रहे तापनि आजकल निकै कम भएको पाइएको छ। पाल्पा दरबार वरिपरि गाईजात्रा ल्याउने र हेर्नेको निकै भीडभाड हुँदै आएकोमा आजकल दुई चार वटामा मात्र सीमित भएका छ। विगतका वर्षहरूमा जात्रा हेर्न तानसेन बजार भीडभाड हुने गरे पनि यस वर्षको गाईजात्रा गर्ने र हेर्ने मानिस नै नहुँदा सडकहरू सुनसान देखिए। तानसेन बजारमा सयौं गाईजात्रा, हुँदै आए पनि यस वर्ष करिब एक दर्जन भन्दा कम गाईजात्रा निकालिएको छ। नेवार समुदायले आफ्ना दिवंगत परिवारका सदस्यको सम्झनामा गाईजात्रा निकाल्ने परम्परा रहेको भएपनि अधिकांश नेवारी समुदाय तानसेनबाट विस्थापित हुँदै जाँदा संस्कृति पनि हराउँदै गएको तानसेन टक्सारका मंगल प्रसाद बज्राचार्यले बताए। काठमाडौं पछि नेवार समुदायको बसोबास भएको तानसेनमा गाईजात्रा मनाउन लागिएको हो। धार्मिक मूल्य र मान्यता अनुरूप यमलोकमा वर्ष दिनसम्म ढोका बन्द भइरहन्छ। मृतकहरूको आत्मा यमलोक भित्र पस्न नपाई सधैं ढोका बाहिर हुन्छन्, त्यसैले मृतकका नाममा जसले सक्कली गाई, बासा, जोगी, ताहामचा, आदि बनाई बजार परिक्रमा गरी दरबार भित्र ल्याउँछन् ती मृतकहरूका आत्मा यमलोकमा प्रवेश पाउँछन् भन्ने जनविश्वास रहेको तानसेन नगरपालिका५ का प्रदिप रावलले बताए। तानसेन नगरलाई सांस्कृतिक नगर भने पनि तानसेनबाट पछिल्लो समयमा यस्ता मौलिक संस्कृति दिनहुँ हराउँदै गएको छ। यस्ता संस्कृति र परम्पराको जर्गेना गर्न स्थानीय सरकारको चासो नदिएको स्थानीयवासीहरूको गुनासो रहेको छ।"
कृषि अनुदान लगेर काम नगर्नेको सूची सार्वजनिक गरिने,"काठमाडौं : कृषि तथा पशुपन्छी विकासमन्त्री रामनाथ अधिकारीले कृषि मन्त्रालयबाट ठूलो मात्रामा अनुदान लगेर काम नगर्नेहरूको सूचि सार्वजनिक गर्ने बताएका छन्। मन्त्रालयमा आज सञ्चारकर्मीसँग कुरा गर्दै उनले भने, कृषि मन्त्रालयले पछिल्लो पाँचसात वर्षमा अर्बौ रुपैयाँ अनुदान दिएको रहेछ। सबै विवरण सार्वजनिक गर्नुपर्छ भनिसकेको छु। केही दिनमा यो पनि सार्वजनिक हुन्छ। आफूले मन्त्रालय सम्हाल्दा कर्मचारी आन्दोलनदेखिका यावत समस्या रहेको चर्चा गर्दै उनले दुग्ध किसानको वक्यौतादेखि उखु किसानको पैसा दिने गरी काम गरिरहेको बताए। मन्त्री अधिकारीले आफूले मन्त्रालयको जिम्मेवारी सम्हालेपछि २५ करोड दुग्ध किसानको हातमा गइसकेको जानकारी दिए। डेढ अर्ब रुपैयाँ किसानलाई तिर्न बाँकी रहेको जनाउँदै उनले भने, बाँकी रकम पनि निकासका लागि प्रयास भइरहेको छ। उखु किसानलाई गत वर्षको भुक्तानी दिन नसक्ने हो भने दसैँको बेलामा जुलुस निस्कँदैछ। त्यो पनि जानकारी छ। रकम निकासका लागि प्रयास गरिरहेको छु। मन्त्री अधिकारीले कृषि मन्त्रालय र असली किसानको बीचमा ठूलो खाडल रहेको र त्यसलाई कसरी पुर्ने भनेर आफू लागि परेको बताए। फरक प्रसंगमा उनले राजनीतिक दलप्रति जनताको वितृष्णा रहेको स्वीकार्दै नेपाली कांग्रेस र नेकपा (एमाले) को वर्तमान गठबन्धनले जनतामा उत्साह जगाउने गरी काम गर्नुपर्ने र गर्ने बताए। राज्यप्रति जनताको भरोसा टुटेको छ, त्यसमा उत्साह जगाउन सबैले भूमिका खेल्नुपर्ने छ, उनले भने, जिम्मेवारीबाट भाग्न सकिने अवस्था छैन। भागिदैन। आफूबाट कुनै गल्ती गरे र भए सञ्चारमाध्यम र सञ्चारकर्मीले औँल्याइदिन आग्रह गर्दै मन्त्री अधिकारीले त्यसलाई आफूले सकारात्मक रुपमा ग्रहण गर्ने पनि प्रतिबद्धता व्यक्त गरे।"
दुर्घटनामा परी सर्केगाड गाउँपालिकाका उपाध्यक्षको निधन,हुम्ला : सर्केगाड गाउँपालिकाका उपाध्यक्ष चन्द्रसिंह कार्कीको सवारी दुर्घटनामा परी निधन भएको छ । सुर्खेतबाट नेपालगञ्ज जाँदै गरेको कर्णाली प्रदेश ०२००१ ख १०११ नम्बरको फोर्स गाडी सुर्खेतको भेरीगङ्गा नगरपालिका५ एमाले मोडमा दुर्घटना हुँदा उनी गम्भीर घाइते भएका थिए। नेपालगञ्ज मेडिकल कलेजमा उपचारका क्रममा उपाध्यक्ष कार्कीको सोमबार राति निधन भएको अस्पतालले जनाएको छ । उनी नेकपा माओवादी केन्द्रका तर्फबाट गत स्थानीय तह निर्वाचनमा उपाध्यक्ष पदमा निर्वाचत भएका थिए।
सदरमुकाम जोड्ने सडक अवरुद्ध हुँदा समस्या,रुकुमपूर्व : रुकुमपूर्वको सदरमुकाम जोड्ने रुकुमकोट दादिङ सडक खण्ड पुनः अवरुद्ध भएको छ। सोमबार राति परेको भारी वर्षाले जिल्लाको सिस्ने गाउँपालिका४ स्थिति सल्लेरीको पहिरो नजिकै पहिरो जाँदा यातायात सेवा ठप्प भएको हो। पहिरो गएपछि वडावासी मारमा परेका छन्। सदरमुकाम आउने यातायात सेवा पनि बन्द भएको गाडी धनी विजय विश्वकर्माले बताए। साउन ३२ गते पनि सल्लेरीको पहिरोमा पहिरो जाँदा त्यहाँ नागरिक जोखिम मोलेर यात्रा गरिरहेका छन्। गत ३२ गते गएको पहिरो नजिकै फेरि सोमबार रातिको पानीले पहिरो गएको वडाध्यक्ष दलराज घर्तीले जानकारी दिएका छन्। अध्यक्ष घर्तीका अनुसार आज पहिरो गएको क्षेत्रको आफू लगायत वडा सचिव र धावन्ने प्रहरी पोस्टको प्रहरी टोलीले अनुगमन गरि मुचुल्का उडाउने काम भएको छ। वडाध्यक्ष घर्तीका आफूले पहिरोका बारे गाउँपालिकाका अध्यक्ष कृष्ण रेग्मीलाई जानकारी गराई सकेको र अध्यक्ष रेग्मीले पनि गाउँपालिकाको इन्जिनियर सहितको विज्ञ टोली गएर पहिरोको अनुगमन गरी सडक खुलाउने बताएको उनको भनाइ छ। वडाध्यक्ष घर्तीका अनुसार पहिरो ठूलो गएकाले स्काभेटरले सबै माटो तान्दा झनै जोखिम रहेकाले बरु सडकको तल्लो पट्टीबाट जाली सहितको वाल उठाएर सडक सुचारु गर्नुपर्ने अवस्था सृजना भएको छ।
अन्नपूर्णकर्मी कार्कीलाई प्रदेश पत्रकारिता पुरस्कार,वीरेन्द्रनगर : कर्णाली प्रदेश पत्रकारिता पुरस्कार२०८० बाट अन्नपूर्णकर्मी राजेन्द्र कार्कीसहित पुरस्कृत भएका छन्। अन्नपूर्ण पोष्टका जाजरकोट समाचारदाता राजेन्द्र कार्की नगद ५० हजारसहित कर्णाली प्रदेश पत्रकारिता पुरस्कार२०८० बाट पुरस्कृत भएका हुन्। यसैगरी अनलाइनखबरका पत्रकार यज्ञ खत्री र कान्तिपुरका कालीकोट समाचारदाता तुलराम पाण्डे पनि पुरस्कृत भएका छन्। कर्णाली सरकारले भदौ ४ गते प्रदेश स्थापना दिवसका अवसरमा उक्त पुरस्कार प्रदान गरेको हो। उनीहरुले पत्रकारितामार्फत कर्णालीको विकास र सामाजिक रुपान्तरणमा योगदान दिए बापत प्रदेश सरकारले पुरस्कृत गरेको हो।
बिजुलीको आलोकमा जगमगाउँदै पाँचसय ३९ पालिका,"काठमाडौं : मुलुकका पाँच सय ३९ स्थानीय तह पूर्ण रुपमा विद्युतीकरण भएका छन्। एक सय ९६ स्थानीय तहमा आंशिक रुपमा बिजुली पुगेको छ। देशभर सात सय ५३ स्थानीय तह (नगरपालिका र गाउँपालिका) छन्। हालसम्म राष्ट्रिय प्रसारणको विद्युत् १८ स्थानीय तहमा पुग्न सकेको छैन। राष्ट्रिय प्रसारण ग्रिड नपुगे पनि १८ स्थानीय तहका बासिन्दाले लघु जलविद्युत् र सौर्य ऊर्जाबाट विद्युत् उपभोग गरिरहेको पाइएको छ। नेपाल विद्युत् प्राधिकरणले मुलुकभरिका स्थानीय तहका गाउँपालिका र नगरपालिकाका वडासम्मको विस्तृत अध्ययनगरी तयार पारेको विद्युतीकरण तथ्यांक २०८१ अनुसार, कूल जनसंख्याको ९९ प्रतिशतमा विद्युत् सेवा पुगेको छ। विद्युत्का ग्राहक संख्या सामुदायिकसहित ५९ लाख ३५ हजार पुगेको छ। विद्युत्को पहुँच पुगेको जनसंख्यामध्ये ९७ प्रतिशत राष्ट्रिय ग्रिडबाट र दुई प्रतिशतले ग्रिडभन्दा बाहिरबाट बिजुली उपभोग गरिरहेका छन्। सात सय ५३ स्थानीय तहमध्ये पाँच सय ९० स्थानीय तहमा ९५ देखि शतप्रतिशतसम्म विद्युतीकरण भएको छ भने ७२ स्थानीय तहमा ७५ देखि ९५ प्रतिशतसम्म विद्युतीकरण भएको छ। कूल ३३ प्रतिशत स्थानीय तहमा ५० देखि ७५ प्रतिशतसम्म, २६ स्थानीय तहमा २५ देखि ५० प्रतिशतसम्म र ३२ स्थानीय तहमा २५ प्रतिशतसम्म विद्युतीकरण भएको छ। प्राधिकरणका कार्यकारी निर्देशक कुलमान घिसिङले चालू आर्थिक वर्षभित्रमा सबैका घरमा भरपर्दो र गुणस्तरीय विद्युत् सेवा पुर्याउने सरकारको घोषणालाई कार्यान्वयन गर्नेतर्फ आफूहरू लागेको बताएका छन्। आर्थिक वर्ष २०७२७३ मा विद्युतीकरणको अवस्था ५८ प्रतिशत मात्र थियो, अहिले ९९ प्रतिशत पुग्नु यो अवधिमा हासिल भएको महत्वपूर्ण उपलब्धि हो, प्राधिकरण आफैँ विद्युत् नपुगेका घर खोज्दै विकट बस्तीबस्ती पुगिरहेको छ, उनले भने, विद्युत् पुगेका ठाउँमा भरपर्दो र नपुगेका ठाउँमा यथाशीघ्र पुर्याउन उच्च प्राथमिकताका साथ काम गरिरहेका छौँ। भौगोलिक रुपमा विकट कर्णाली र सुदूरपश्चिम प्रदेशका पहाडी तथा हिमाली जिल्लाका सबैको घरमा एक वर्षभित्रमा विद्युत् पुर्याउनेगरी काम भइरहेको छ। प्राधिकरणले एसियाली पूर्वाधार लगानी बैंक (एआइआइबी) र युरोपेली लगानी बैंक (इआइबी)बाट २२ करोड अमेरिकी डलर सहुलियतपूर्ण ऋण लिएर लुम्बिनी, कर्णाली र सुदूरपश्चिम प्रदेशका पहाडी जिल्लामा विद्युतीकरणका लागि निर्माण व्यवसायी छनोटगरी काम सुरु गरिसकेको छ। साथै, सरकारको लगानी र प्राधिकरणले आफूले आर्जन गरेको मुनाफाको केही अंश छुट्याएर अन्य क्षेत्रमा विद्युत् पहुँच विस्तारको प्रयत्न भएको कार्यकारी निर्देशक घिसिङले उल्लेख गरे। सात प्रदेशमध्ये मधेसमा शतप्रतिशत विद्युतीकरण भएको छ। कोशीमा ९९ दशमलव ३० प्रतिशत, बागमतीमा ९९ दशमलव ९७ प्रतिशत, गण्डकी ९९ दशमलव ४० प्रतिशत र लुम्बिनीमा ९८ दशमलव ४९ प्रतिशत विद्युतीकरण गरिएको छ। कर्णाली प्रदेशमा सबैभन्दा कम अर्थात् ७४ दशमलव ३८ प्रतिशत मात्र विद्युतीकरण छ। सुदूरपश्चिम प्रदेशमा ८६ दशमलव ५८ प्रतिशत विद्युतीकरण गरिएको छ। कूल ७७ जिल्लामध्ये हुम्लामा अझै राष्ट्रिय प्रसारण ग्रिड पुग्न सकेको छैन। हुम्लामा लघु जलविद्युत्, सौर्य ऊर्जा लगायतका विद्युत् आपूर्ति भइरहेको छ। यस्तै, ७७ जिल्लामध्ये ५६ जिल्लामा ९५ देखि शतप्रतिशत विद्युतीकरण भएको छ। १० जिल्लामा ७५ देखि ९५ प्रतिशतसम्म, पाँच जिल्लामा ५० देखि ७५ प्रतिशतसम्म र छ जिल्लामा २५ देखि ५० प्रतिशतसम्म विद्युतीकरण गरिएको छ। कोशी प्रदेशका १४ जिल्लामध्ये सोलुखुम्बु र सङ्खुवासभाबाहेक अन्य जिल्लामा ९५ प्रतिशतभन्दा बढी विद्युतीकरण भएको छ। सोलुखुम्बुमा ८९ दशमलव शून्य चार र सङ्खुवासभामा ९३ दशमलव ९९ प्रतिशत विद्युतीकरण भएको छ। झापा, मोरङ, सुनसरी र धनकुटामा शतप्रतिशत विद्युतीकरण गरिएको छ। मधेस प्रदेशका आठ जिल्लानै पूर्ण विद्युतीकरण भएका छन्। बागमती प्रदेशका १३ जिल्लामध्ये काठमाडौं, ललितपुर, भक्तपुर, रामेछाप, नुवाकोट र चितवनमा शतप्रतिशत विद्युतीकरण भएको छ। बाँकी जिल्लामा पनि ९५ प्रतिशतभन्दा बढी विद्युतीकरण गरिएको छ। गण्डकी प्रदेशका ११ जिल्लामध्ये मनाङमा ८७ दशमलव ८१ प्रतिशत विद्युतीकरण भएको छ। तनहुँ, स्याङ्जा, पर्वत र कास्कीमा शतप्रतिशत विद्युतीकरण भएको छ भने बाँकी जिल्लामा ९५ प्रतिशतभन्दा बढी विद्युतीकरण गरिएको छ। लुम्बिनी प्रदेशका १२ जिल्लामध्ये रुकुमपूर्वमा सबैभन्दा कम अर्थात ३२ दशमलव २४ प्रतिशत र रोल्पामा ८५ प्रतिशत मात्र विद्युतीकरण भएको छ। नवलपरासी, रुपन्देही, कपिलवस्तु, अर्घाखाँची, गुल्मी र बर्दियामा शतप्रतिशत विद्युतीकरण भएको छ। बाँकी जिल्लामा ९५ प्रतिशतभन्दा बढी विद्युतीकरण गरिएको छ। कर्णाली प्रदेशको रुकुम पश्चिममा सबैभन्दा बढी अर्थात् ९५ दशमलव शून्य आठ प्रतिशत र मुगुमा सबैभन्दा कम अर्थात् ३१ दशमलव ८० विद्युतीकरण भएको छ। सुर्खेतमा ८६ दशमलव ४८, दैलेखमा ८१ दशमलव शून्य पाँच, सल्यानमा ७९ दशमलव ५०, जाजरकोटमा ४९ दशमलव ८०, कालीकोटमा ७० दशमलव ९६, जुम्लामा ६२ दशमलव ४७, डोल्पामा ४२ दशमलव ७५ र हुम्लामा ३२ दशमलव ५१ प्रतिशत विद्युतीकरण गरिएको छ। प्राधिकराण्का अनुसार सुदूरपश्चिम प्रदेशका नौ जिल्लामध्ये कञ्चनपुर र कैलालीमा शतप्रतिशत विद्युतीकरण भएको छ। बाजुरामा सबैभन्दा कम ३३ दशमलव ५१ प्रतिशत मात्र विद्युतीकरण भएको छ। डडेल्धुरामा ९४ दशमलव शून्य आठ, डोटीमा ८८ दशमलव शून्य चार, अछाममा ६५ दशमलव ९७, बैतडीमा ६१ दशमलव ७३, बझाङमा ६९ दशमलव शून्य तीन र दार्चुलामा ८४ दशमलव शून्य एक प्रतिशत विद्युतीकरण भएको छ।"
विराटनगरको बाल सुधारगृहबाट दुई जना फरार,"विराटनगर : अदालतको फैसला र आदेश अनुसार विराटनगर महानगरपालिका३ स्थित बाल सुधारगृहमा राखिएका २ जना बालक मंगलबार दिउँसो फरार भएका छन्। फरार हुनेमा एक जना कर्तव्य ज्यान तथा डाँका मुद्दामा दोषी ठहर भएका र अर्का जबरजस्ती करणी (बलात्कार) मुद्दामा पुर्पक्षका लागि सुधारगृहमा पठाइएका बालक छन्। कानुनको विवादमा परेका उनीहरूलाई बाल सुधारगृहमा राखिएको थियो। कानुनको विवादमा परेर अदालतबाट दोषी ठहर भएका तथा अनुसन्धान गर्नुपर्ने बालकहरूलाई सुधारगृहमा राखिन्छ। भागेका दुवै जना बालक सुनसरीका हुन्। सुनसरीको कोशी गाउँपालिका२ घर भएका बालकलाई अदालतले कर्तव्य ज्यान तथा डाँका मुद्दामा दोषी ठहर गरिसकेको छ। उनलाई अदालतले २०७९ माघ १६ गते पुर्पक्षका लागि बालसुधार गृहमा पठाउन आदेश दिएको थियो। अदालतले पछि मुद्दाको किनारा लगाउँदा १२ वर्ष ६ महिना कैद सजाय हुने फैसला गरेको सुधारगृहका प्रमुख मिलन चौहानले बताए। त्यस्तै, बराहक्षेत्र नगरपालिका११ घर भएका बालकलाई जबरजस्ती करणी मुद्दामा अदालतले गत असार २८ गते पुर्पक्षका लागि सुधारगृहमा पठाउन आदेश दिएको थियो। उनीविरुद्धको मुद्दा अदालतमा विचाराधीन छ। दुवै जना दिउँसो ३ बजेतिर भागेको सीसी क्यामेराको फुटेजबाट देखिएको प्रमुख चौहानले बताए। उनका अनुसार सुधारगृहभित्र रहेको विद्यालयमा अतिरिक्त क्रियाकलाप चलिरहेका बेला पर्खाल नाघेर दुवै जना भागेका हुन्। सुधारगृहमा दीपज्योति माध्यमिक विद्यालय छ। सुधारगृहभित्र राखिएकाहरू त्यही विद्यालयमा पढ्छन्। त्यहाँ प्रत्येक मंगलबार मनोरञ्जनसहितको अतिरिक्त क्रियाकलाप हुने चौहान बताउँछन्। सुधारगृहभित्र प्रत्येक मंगलबार बुक फ्री डे हो। त्यो दिन अतिरिक्त क्रियाकलाप हुन्छ। सुधारगृहभित्र रहेकाले कार्यक्रममा आआफ्ना प्रतिभाहरू देखाउँछन्। मनोरञ्जनात्मक कार्यक्रम चलिरहेका बेला दुई जना सुधारगृहको पर्खाल नाघेर भागेको पाइयो। प्रहरीसँग समन्वय गरेर खोजी जारी राखिएको छ, उनले भने। सुधारगृहको सुरक्षाका लागि प्रहरी सहायक निरीक्षक (असइ)को नेतृत्वमा १३ जना प्रहरी परिचालन गरिएको छ। हाल असइ टेकमणि खड्काको नेतृत्वमा प्रहरी परिचालित छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले सबैतिर समन्वय गरेर सुधारगृहबाट फरार भएकाको खोजी तीव्र पारिएको जानकारी दिए। तर, साँझसम्म फेला पार्न नसकिएको उनले बताए। सुधारगृहमा क्षमताभन्दा बढीलाई राखिएको छ। ५० जनाको क्षमता रहेकोमा २ सय ३८ जनालाई राखिएको चौहानले बताए। उनका अनुसार सुधारगृहभित्र १८ वर्षमाथिका १ सय २४ जना रहेका छन्।"
बालिका बलात्कार गरेको आरोपमा शिक्षक पक्राउ,फिदिम : बालिका बलात्कार गरेको आरोपमा एकजना शिक्षक पक्राउ परेका छन्। फिदिम नगरपालिका १२ स्थित सिद्धदेवी माध्यमिक विद्यालय पिपलबोटेका शिक्षक राजकुमार नेम्बाङ पक्राउ परेका हुन् । पीडित बालिकाका परिवारले दिएको उजुरीका आधारमा फिदिम १३ का नेम्बाङलाई प्रहरीले पक्राउ गरिएको जिल्ला प्रहरी कार्यालय पाँचथरका प्रहरी निरीक्षक रुपेस तामाङले जानकारी दिए। नेम्बङमाथि १५ वर्षीया बालिकालाई बलात्कार गरेको आरोप छ । प्रहरीका अनुसार फिदिम बजारको सुन्तली चोकमा एक घरमा पीडित बालिका उनका अभिभावकसहित बस्दै आएकी थिइन् । सोही घरमा नेम्बाङले आइतबार राति बालिकालाई बलात्कार गरेको उजुरीमा उल्लेख छ। घटनाका विषयमा थप अनुसन्धान भइरहेको प्रहरीले जनाएको छ।
गुल्मीमा गुडिरहेको बसमा लेदो सहितको पहिरो,"गुल्मी : बुटवलदेखि गुल्मीको सदरमुकाम तम्घास आउँदै गरेको बसमा लेदो सहितको पहिरोले क्षति पुर्याएको छ। जिल्लाको रुरुक्षेत्र गाउँपालिका१, रातामाटा स्थित सडकमा एक्कासि लेदो सहितको पहिरो खसेर लु १ ख ५९२० नम्बरको बसको केही भाग पुरिएको हो। गुडिरहेको बसमा एक्कासि पहिरो खस्दा बसको केही भाग पुरिएको र यात्रु भने सकुशल रहेको जिल्ला प्रहरी कार्यालय गुल्मीले जनाएको छ। बसमा बुटवलदेखि तम्घासका छ जना र अन्य स्थानका तीन गरेर ९ जना यात्रु सवार थिए। मदन भण्डारी राजमार्गअन्तर्गत उक्त सडकमा अहिले इलाका प्रहरी कार्यालय रिडी गुल्मीका प्रहरी निरीक्षक अनिल थापाको कमान्डमा प्रहरी , जनप्रतिनिधि, स्थानीयको सहयोगमा पहिरो फाल्ने र बस निकाल्ने काम भइरहेको छ। गुल्मी लगायत आसपासका क्षेत्रमा मंगलबार बिहानदेखि अविरल वर्षा भइरहेको छ। ग्रामीण क्षेत्रका सडक पहिरोका कारण अवरुद्ध बनेका छन्। यात्रु बर्सात र पहिरोका कारण जोखिमपूर्ण यात्रा गर्न बाध्य छन्। मदन भण्डारी राजमार्गको रिडीदेखि भेडुवासम्मको २५ किलोमिटर सडकमा स्तरोन्नतिको काम भइरहेको छ।"
म्याग्दीमा सात झोलुंगे पुल निर्माण,"बेनी : म्याग्दी जिल्लामा पछिल्लो एक वर्षयता सात वटा झोलुंगे पुल निर्माण भएका छन्। स्थानीय तहहरूले छ वटा र गण्डकी प्रदेश सरकारले एक वटा झोलुंगे पुल निर्माण गरेका हुन्। झोलुंगे पुल निर्माण भएपछि खोलामा जोखिमपूर्ण र घुमाउरो बाटोको यात्रा गर्नुपर्ने बाध्यता हटेको, बाटोको दूरी छोटिएको, पर्यटक, स्थानीयवासी र विद्यार्थीहरूलाई आवातजावतमा सहज भएको हो। झोलुंगे पुल क्षेत्रगत कार्यक्रम (स्वाप), टिबिएसयु, स्थानीय तह, समुदायसँगको साझेदारीमा थप तीन वटा निर्माणाधीन छन्। झोलुंगे पुल निर्माणका लागि सामुदायिक परिचालन र प्राविधिक सहयोग गर्दै आएको स्थानीय साझेदारी संस्था मिलन म्याग्दीका अध्यक्ष दिलमाया बिटालुले निर्माण सकिएका र निर्माणाधीन ९ वटा पुलबाट दुई हजार ३४ घरधुरीका नौ हजार आठ सय ८२ जनसंख्या लाभान्वित हुने बताइन्। कुल चार करोड रुपैयाँ भन्दा बढी लागत अनुमान गरिएको पुल निर्माण आयोजना मार्फत १७ हजार छ सय ५० कार्यदिन रोजगारी सिर्जना हुने बताइएको छ। अन्नपूर्ण र धवलागिरी गाउँपालिकामा दुईदुई, मंगला र मालिकामा एकएक वटा झोलुंगे पुल निर्माण सकिएका, बेनी नगरपालिका, मालिका र रघुगंगा गाउँपालिकामा एकएक वटा पुल निर्माणाधीन छन्। मालिका गाउँपालिकाको पतेरनीखोलामा ३२ लाख ६५ हजार दुई सय ८५ रुपैयाँको लागतमा निर्माण भएको ११४ मिटर लामो झोलुंगे पुलबाट १०८ घरधुरीका ५५५ जनसंख्या लाभान्वित भएका छन्। मंगला गाउँपालिका५ मा म्याग्दी खोलामा २८ लाख ५५ सात सय ३७ रुपैयाँको लागतमा निर्माण निर्माण भएको ७३ मिटर लामो पुलबाट १८५ घरधुरीका आठ सय ७५ घरधुरी लाभान्वित भएका छन्। अन्नपूर्ण गाउँपालिकाको दोविल्लाख खोलामा १७ लाख ३१ हजार रुपैयाँको लागतमा निर्माण भएको ६० मिटर लामो पुलबाट एक सय ४३ घरधुरीका पाँच सय ५१ र ठूलोखोलामा २९ लाख ४८ हजार नौ सय ३० रुपैयाँको लागतमा निर्माण भएको ६४ मिटर लामो पुलबाट एक सय पाँच घरका पाँच सय ७५ जनसंख्या लाभान्वित भएका छन्। धवलागिरी गाउँपालिका७ हाडेभिर स्थित म्याग्दी खोलामा ३० लाख ६१ हजार एक सय १० रुपैयाँको लागतमा निर्माण भएको पुलबाट दुई सय ७४ धरधुरीका एक हजार दुई सय ३१ र धवलागिरी गाउँपालिका४ का खोलाखर्कमा निर्माण भएको ११२ मिटर लामो झोलुंगे पुलबाट एक सय ७० घरधुरीका आठ सय ५० जनसंख्या लाभान्वित भएका छन्। बेनी नगरपालिका७ मंगलाघाट स्थित म्याग्दी नदीमा ३४ लाख ९८ हजार छ सय ३७ रुपैयाँको लागतमा ४६ मिटर र रघुगंगा गाउँपालिका८ कसेरनी खोलामा ३६ लाख, ३४ हजार चार सय ३९ रुपैयाँको लागतमा ३२ मिटर लामो झोलुंगे पुल निर्माणाधीन छन्। मंगलाघाटको पुलबाट आठ सय ६८ घरका चार हजार तीन सय ४० र कसेरनीखोलाको पुलबाट ९७ घरधुरीका चार सय ८५ जनसंख्या लाभान्वित हुनेछन्। मालिका गाउँपालिका४ को दाजुङखोलामा ४२ लाख २३ हजार चार सय ९२ रुपैयाँको लागतमा निर्माण हुन लागेको ७० मिटर लामो झोलुंगे पुलबाट ४२० जनसंख्या लाभान्वित हुनेछन्। गण्डकी प्रदेश सरकारको पूर्वाधार विकास कार्यालय म्याग्दीले निर्माण गरेको कालीगण्डकी खोला माथि भूरुङ तातोपानी देखि पाउद्धार तातोपानी कुण्ड जाने एक सय २६ मिटर लामो झोलुंगे पुल निर्माण भएको छ। पुल निर्माणका लागि पूर्वाधार विकास कार्यालय म्याग्दी र सञ्जिव उज्वल जेभीबीच २०८० साउन महिनामा ९३ लाख ५० हजार ४८६ रुपैयाँमा ठेक्का सम्झौता भएको थियो। म्याग्दी आर्थिक वर्ष २०७९८० मा नौ झोलुंगे पुल निर्माण भएको थियो। झोलुंगे पुलको क्षेत्रमा १८ वर्षदेखि काम गरिरहेको मिलन म्याग्दीको अभिलेखअनुसार जिल्लाभर दुई सय ९१ झोलुंगे पुल छन्।"
"रुपन्देहीमा बाढी : धेरै घर, स्कुल डुबानमा","रुपन्देही : रुपन्देहीमा भारी वर्षा भएसँगै बाढी आएको छ। बाढीले रूपन्देहीको सैनामैनास्थित रानिबगिया, मुर्गिया, रामापुर जलमग्न छन्। बाढीले उक्त क्षेत्रका कैयौं घर स्कुलहरू डुबानमा परेका छन् । बाढीले रुपन्देही स्थित पूर्वपश्चिम राजमार्ग जलमग्न भएको छ। बाढीले होटलहरूमा पानी भरिएको होटल व्यवसायी बताउँछन् । स्कुल डुबानमा परेकाले पठनपाठन रोकिएको जनाइएको छ। उक्त क्षेत्रमा गए रातिदेखि नै निरन्तर वर्षा भइरहेको छ। बाढी अझै बढ्नसक्ने अनुमान गरिएको छ ।"
लोप हुँदै हरेलो संस्कृति,"गण्डकी : कृषिमा प्राचीनकालदेखि चल्दै आएको शब्द हो हरेलो। प्रत्येक वर्ष भदौ महिनाको पहिलो मंगलबार धान खेतीमा हरेलो गरेसँगै रोपाइँ गर्नु हुँदैन भन्ने प्राचीन जनविश्वास छ। यस दिन खेतमा विभिन्न अन्न मास, चामल, गहुँ, फापर, तोरी, जाँतो र ढिकीमा प्रयोग गरिने काठको टुक्रा राखेर मकैको खोस्टामा बाँधेर पोको पारी लट्ठीमा भुण्ड्याएर खेतमा गाडिदिने चलन छ। यसो गरेमा वर्षायाममा रोपेको धानमा कटाहा (मुसा) नलाग्ने, अन्न राम्रो उत्पादन हुने विश्वास गरिन्छ। यो संस्कृतिलाई धानबाली संरक्षण गर्ने पर्वका रुपमा समेत लिने गरिएको छ। विगतमा हरेलोका दिन कास्की र आसपासका जिल्लामा धान रोपिएका खेतका ठाउँठाउँमा विभिन्न अन्न राखी बाँधिएका मकैका खोस्टाको पोकालाई सिमली, गिँदरी वा पातीको हाँगोमा झुण्ड्याएर गाडिएको देखिन्थ्यो। अहिले त्यो संस्कृति हराउने क्रममा रहेको पोखरा महानगरपालिका३३ का अगुवा किसान रमेश आचार्यले जानकारी दिए। उनका अनुसार कास्कीका सुरौदी र आसपासका क्षेत्रमा हरेलो गर्ने प्रचलन कायमै रहे पनि अधिकांश स्थानमा हराइसकेको छ। सामान्यतः भदौको पहिलो मंगलबारसम्म अधिकांश खेत रोपिसक्ने भए पनि कुनै कारणवश रोप्न बाँकी भएमा हरेलो सार्ने प्रचलनसमेत रहेको आचार्यले बताए। उनले भने, अहिले उन्नत जातका धान रोप्ने प्रचलनले रोपाइँ चाँडै हुने हुँदा हरेलो सार्नुपर्ने अवस्था छैन। हरेलो संस्कृतिबारे पुरानो पुस्ता जानकार भए पनि पछिल्लो पुस्ताका लागि अनौठो बन्दै गएको उनको भनाइ छ। धान खेतीका साथै घर वरपर लगाइने लहरे तरकारीलाई मुसाले नकाटोस् भन्ने कामना गर्दै अन्नसहितको मकैको खोस्टामा बाँधिएको पोका झुण्ड्याउने प्रचलन थियो। युवा पुस्तामा यो संस्कृतिको जानकारी नहुनाका साथै कृषिप्रतिको बढ्दो अनिच्छा तथा विदेश पलायन लगायतका कारण लोपोन्मुख बनेको बुढापाका बताउँछन्। यस संस्कृतिलाई धानको न्वारनका रूपमा समेत लिने गरिएको छ। हरेलो गरेपछि धानको न्वारन कर्म पूरा हुने र त्यसपछि मात्रै यो धान पूजाआजामा प्रयोग हुने प्राचीन जनविश्वासले यस पर्वको सांस्कृतिक महत्व बढाएको पाइन्छ। हरेलो गरिसकेपछि परिवारमा खुसीयालीसहित सेलरोटी, फुरौला, माछा मासुसहित दाल, भात, तरकारी, अचार जस्ता विभिन्न परिकार खाने र जोत्ने हलीलाई खुवाउने प्रचलन रहेको स्थानीय किसान रेशम कार्कीले बताए। हरेलोका दिन हलीलाई खुवाउने प्रचलन भए पनि पछिल्ला समयमा हलोको प्रयोग छोडेर ट्याक्टरको प्रयोग हुँदा उक्त परम्परा हराएको उनको धारणा छ। कृषिको व्यावसायिकीकरण एवम् आधुनिकीकरणले परम्परागत कृषिमा आधारित संस्कृति लोप हुँदै गएको उनको भनाइ छ। यस क्षेत्रमा प्राचीनकालदेखि असार १५ मा रोपाइँ गरी हिलो खेल्ने तथा दही चिउरा खाने, साउन १५ मा खिर खाने, भदौको पहिलो मंगलबार हरेलो गर्ने, मङ्सिर १ गते खलो पुज्ने, नयाँ धान भित्र्याएपछि न्वागी खाने जस्ता कृषिमा आधारित संस्कृति कायम छन्। अघिल्लो पुस्ताबाट पछिल्ला पुस्तामा प्राचीन संस्कार एवम् संस्कृति हस्तान्तरण हुन नसक्दा यस्ता संस्कृति लोप हुँदै गएका हुन्। पोखरा क्षेत्रमा विगतमा राम्रो धान फल्ने कुँडहर, पटनेरी, शिशुवा, मालमुल, राजाकोचौतारा, गगनगौँडा लगायतस्थानमा बस्ती विकाससँगै धानखेती हुने खेतहरू घडेरीमा परिणत बन्दै गएका छन्। पोखरा क्षेत्रमा २० वर्षको अन्तरालमा धेरै खेतीयोग्य जमिन घडेरीमा परिणत भएको पोखरा महानगरपालिका कृषि महाशाखा प्रमुख मनोहर कडरियाले जानकारी दिए। उनका अनुसार पोखरा महानगरभित्र हाल एघार हजार दुई सय हेक्टर क्षेत्रफलमा धानखेती भइरहेको छ। रासस"
बलिउड फिल्म सिटीबाट कलिउडले के सिक्ने ?,"बलिउड : १६ वर्षदेखि अविछिन्न प्रदर्शन भइरहेको तारक मेहताका उल्टा चस्मा को दौड विश्व रेकर्डतिर छ, तर कलाकार टिम, निर्देशक, छायाकार, निर्माताको दौड भने छिनछिनमा ओततिर छ। बलिउड चित्रनगरमा सुटिङ भइरहँदा छिनछिनमै बर्सिने बारिसले लखेटेपछि उनीहरूको दौड ओततिर हुनु स्वाभाविकै भयो। मनसुनको बेला छ। कलाकारहरू अभिनय गर्दागर्दै, छायाकारहरू खिच्दाखिच्दै जब मुसलधारे वर्षा हुन्छ, उनीहरू सबै काम कुरो छाडेर छिनछिनमा ओत लाग्न पुग्ने गरेको यो रिलको होइन, रियल दृश्य हो। सोनी टेलिभिजनमा प्रसारण भइरहेको तारक मेहेताका उल्टा चस्मा को ४१५१ औं इपिसोडको छायांकन चलिरहँदाको रियल दृश्य। साइटमा प्रोजेक्ट हेड राहुल चावडा थिए, अनि थिए निर्देशक हर्षत जोशी र धीरज पाल्सेतुकर। यति लामो टेलिशृंखला प्रस्तुत गरिसक्दा पनि उनीहरूमा थकाइ, नैराश्यको लेस थिएन। दिनकै कहिले बारिसले, कहिले पसिनाले निथ्रुक्कै भिज्दै खटिरहेका थिए। केही समय खटेपछि मैले नेपालमा धेरै गरेँ भनेर आत्मागान गर्ने, सधैं कसरी खट्न सकिन्छ ? भनेर अहम् देखाउने, जति खटे पनि नेपालमा कसैले मूल्यांकन गर्ने होइन क्यारे भनेर घुर्की लगाउने लघु प्रवृत्तिलाई उल्टा चस्मा युनिटको खटाइले पाठ पढाइरहेको छ। मिलेर सफलता पाइरहँदा विभिन्न निच स्वार्थ अंकुरणले फुटको भाँडमा गएर तहसनहस हुने यताको प्रवृत्तिलाई पनि १६ वर्षसम्मको उल्टा चस्माको मेलमिलापले सन्देश दिइरहेको छ। १६ वर्षदेखि हरदिन सुटिङ भइरहेको तारक मेहताका उल्टा चस्मा मात्र होइन, मुम्बईको बलिउड चित्र नगरीमा भारतीय ९० प्रतिशत सिनेमा निर्माण हुन्छन्। फिल्म निर्माणकै लागि यहाँको ५ सय २१ हेक्टर क्षेत्रफलको पहाडी जंगल संरक्षण गरिएको छ। जंगलभित्र १६ वटा अत्याधुनिक प्रविधिका स्टुडियो छन्। १७ वटा आउट स्टुडियो छन्। जुनकुनै फिल्म निर्माणका लागि इनडोर स्टुडियो र आउटडोर स्टुडियो पर्याप्त छन्। त्यसैले भारतीय बजारका ९० प्रतिशत सिनेमा यिनै स्टुडियोभित्रै बन्छन्। विभिन्न खालका दृश्य छायांकनका लागि धेरै ठाउँ चहार्नु पर्दैन। जति धेरै ठाउँ चाहारे त्यति धेरै धेरै खर्च हुन्छ। एकै ठाउँमा बहुदृश्य छायांकनको सुविधा पाइने हुँदा बलिउड फिल्म सिटी बहुउपयोगी छ। एकै ठाउँमा धेरै खालका दृश्य छायांकन गर्न मिल्ने गरी यहाँ इन्डोर र आउटडोर स्टुडियोहरू निर्माण गरिएका हुन्। बलिउडको फिल्म सिटीलाई हरसुविधा सम्पन्न बनाउन केन्द्र सरकार र महाराष्ट्र राज्य सरकार तल्लीन छ। त्यहाँ महाराष्ट्र फिल्म स्टेज एन्ड कल्चरल डेभलपमेन्ट कर्पोरेसन लिमिटेड गठन गरी राज्य सरकारले विकासको काम गरिरहेको छ। कर्पोरेसनको कार्यालयको मुख्यद्वारमा हिन्दी सिनेमाका जनक दादासाहेब फाल्केको पूर्ण कदको सालिक निर्माण गरिएको छ। उनको १ सय ३५ औं स्मृति दिवसको अवसरमा सन् २००४ मा सरकारले पूर्ण कदको सालिक स्थापना गरी उनको सम्मान गरेको हो। कर्पोरेसनले बलिउड हिललाई बहुउद्देश्यीय फिल्म सिटीका रूपमा विकास गरेको छ। यहाँ घाँस दाउरा गर्ने भीरपाखाको दृश्यदेखि अत्याधुनिक सुविधासम्पन्न सपिङ मलको दृश्यसम्म छायांकन गर्न मिल्ने पूर्वाधार निर्माण गरिएको छ। के गाउँबस्ती, विश्वका अति विकसित मुलुकका सहरका दृश्य सबै यहीँ निर्माण भएका छन्। फिल्म सिटीमा रहेको धार्मिकस्थलको दृश्य दिने मन्दिर। के हुलाक घर, के विद्यालय, के मन्दिर एकै ठाउँमा छायांकन गर्न सकिने संरचना चित्रनगरी भित्र पाइन्छ। नदी, खोला, समुद्र, काठेपुल, झोलुंगेपुल, मोटरेबल पुल, चौर, चौतारा, हिमाली, पहाडी, समथर ठाउँको दृश्य एकै ठाउँमा छायांकन गर्न मिल्ने पूर्वाधार बलिउड फिल्म सिटीमा उपलब्ध छ। एउटै संरचनालाई आवश्यकताअनुसार रंगरोगन गरी थरीथरी दृश्यांकन गर्न मिल्ने विधि, प्रविधि यहाँ अपनाउने गरिन्छ। बलिउड फिल्म सिटीमा फिल्म सुटिङमात्र होइन, पर्यटकको पनि ओइरो लाग्ने गर्दछ। पर्यटकलाई टिकट शुल्क लिएर गाइडको प्रवन्ध गरी घुमाउने पनि गरिन्छ। यस क्षेत्रको सुरक्षा बन्दोबस्तका लागि सरकारले सेना, प्रहरी पनि खटाएको छ। नेपाल सरकारले पनि यहाँका पालुङटारलगायतका धेरै सहरलाई फिल्म सिटीका रूपमा विकास गर्ने भनेर बजेट भाषण गर्दा घोषणा गर्ने गर्दछ, तर राजनीतिक स्थिरताको अभावले यी घोषणा घोषणामै सीमित छन्। बलिउड फिल्म सिटीबाट पाठ सिकेर नेपालमा पनि कलिउड फिल्म सिटी निर्माण गरे यहाँको सिनेमा उद्योगको विकासको जग बस्ने थियो।"
भक्तपुरमा गाईजात्राको रौनक (फोटो फिचर),"काठमाडौं : भक्तपुरमा आज गाईजात्राको रौनक देखिएको छ। दिवङ्गत भएका आफन्तको सम्झना तथा उनीहरूको आत्मशान्तिका लागि हरेक वर्षको भाद्र कृष्ण प्रतिपदादेखि कृष्ण जन्माष्टमीसम्म मनाइने गाईजात्रा पर्व मनाइएको हो। दिवंगत भएका आफन्तको नाममा गाईको अनुहार र गणेशको चित्र अंकित गाई बनाएर सहर परिक्रमा गर्ने चलन छ। यसो गर्दा मृत व्यक्तिको आत्माले यमलोक जाँदा बाटोमा पर्ने वैतरणी नदी सजिलै तर्छन् र मोक्ष मिल्छ भन्ने धार्मिक विश्वास छ। शहरमा गाई पाल्नेहरूले भने गाईलाई सिंगारेर नगर परिक्रमा गराउने गर्छन् भने केहीले जोगीको भेष धारण गरी रंगीबिरंगी कपडा, मुकुण्डो तथा लामो जामा र पटुका लगाएर सांस्कृतिक बाजागाजासहित नगर परिक्रमा गर्ने चलन छ।"
पाटनमा भव्यताका साथ मनाइयो गाईजात्रा (तस्बिरसहित),"काठमाडौं : दिवङ्गत भएका आफन्तको सम्झना तथा उनीहरूको आत्मशान्तिका लागि हरेक वर्षको भाद्र कृष्ण प्रतिपदादेखि कृष्ण जन्माष्टमीसम्म मनाइने गाईजात्रा पर्व ललितपुरको पाटनमा मनाइएको छ । पाटन दरवारस्क्वायर क्षेत्रमा नेवार समुदायका मृतकका परिवारहरूले बिहानैदेखि गाईजात्रा निकालेका थिए । दिवंगत भएका आफन्तको नाममा गाईको अनुहार र गणेशको चित्र अंकित गाई बनाएर सहर परिक्रमा गर्ने चलन छ । यसो गर्दा मृत व्यक्तिको आत्माले यमलोक जाँदा बाटोमा पर्ने वैतरणी नदी सजिलै तर्छन् र मोक्ष मिल्छ भन्ने धार्मिक विश्वास छ । शहरमा गाई पाल्नेहरूले भने गाईलाई सिंगारेर नगर परिक्रमा गराउने गर्छन् भने केहीले जोगीको भेष धारण गरी रंगीबिरंगी कपडा, मुखुण्डो तथा लामो जामा र पटुका लगाएर सांस्कृतिक बाजागाजासहित नगर परिक्रमा गर्ने चलन छ । नगर परिक्रमा गर्दा दिवंगत आफन्तको सम्झनामा विभिन्न भोजन गराइन्छ । गाईजात्रा काठमाडौं उपत्यकामा तत्कालीन राजा प्रताप मल्लकी रानी आफ्नो छोरा चक्रप्रतेन्द्र मल्लको मृत्यु शोकमा डुबेपछि, रानीलाई सान्त्वना दिन प्रताप मल्लले सहरमा वर्षभरी कति जनाले आफन्त गुमाए, कतिजनालाई यस्तै शोक पर्यो भनेर देखाउन मनाउन थालेको विश्वास छ । यसो गर्दा पनि रानीको मन शान्त हुन नसकेकाले विभिन्न प्रकारका प्रहसन तथा व्यङ्ग्यात्मक कार्यक्रमसमेत गराउने आदेश दिएअनुरूप हास्यव्यङ्ग्यको प्रचलन चलेको हो भन्ने जनश्रुति पाइन्छ । काठमाडौं उपत्यकालगायत मूख्य रुपमा नेवार समुदायको बाक्लो बस्ती रहेका सहरहरु बनेपा, धुलिखेल, त्रिशुली, दोलखा, खोटाङ, भोजपुर, चैनपुर, इलाम, धरान, विराटनगर, वीरगञ्ज, हेटौंडा, पोखरा, तानसेनमा पनि यो पर्व मनाइन्छ । गाईजात्रा पर्व मनाउन सरकारले मंगलबार काठमाडौं उपत्यकामा सार्वजनिक बिदा दिएको छ ।"
ठूलीगाड जलाधार क्षेत्रमा भेटिए लोपोन्मुख प्रजातिका माछा,"गोदावरी (कैलाली) : कैलाली र डोटीको सीमा भएर बग्ने ठूलीगाड जलाधार क्षेत्रमा विभिन्न प्रकारका माछाका प्रजाति पाइन थालेका छन्। वर्षातका बेला ठूलीगाड जलाधार क्षेत्रमा पानीको सतह बढेसँगै विभिन्न प्रकारका माछाका प्रजाति पाइन थालेका हुन्। कैलाली र डोटीको सीमा भएर बग्ने ठूलीगाड कर्णाली नदीमा गएर मिसिन्छ। कर्णाली नदीमा जलस्तर बढेपछि ठूलीगाड जलाधार क्षेत्रमा लोपोन्मुख प्रजातिका माछासँगै अन्य प्रजातिका माछा पाइन थालेको स्थानीय भक्तप्रसाद भण्डारीले बताए। उनका अनुसार ठूलीगाड क्षेत्रमा अहिले जाल खेलाउँदा आधा घण्टाभित्रै चार पाँच किलो माछा मार्न सकिन्छ। जालमा अहिले एक घण्टामा दुई किलोदेखि २० किलोसम्मका माछा पर्ने गरेको उनको भनाइ छ। उनले भने, हिउँदमा दिनभरि जाल खेलाउँदा पनि एक किलोग्रामसम्म पनि हुँदैन। पछिल्लो पटक लामो समयदेखि खडेरीका कारण नदीमा पानीको सतह कम हुन थालेपछि ठूलीगाड जलाधार क्षेत्रमा माछाका प्रजाति घट्दै जान थालेकामा वर्षातको समयमा भने पानीको सतह बढेसँगै विभिन्न प्रजातिका माछा पाइने गरेको चुरे गाउँपालिका३ का स्थानीय टेकबहादुर शाहले बताए। उक्त जलाधार क्षेत्रमा वर्षायाममा माछाका २७ प्रजाति र १६ जल वनस्पति रहेकामा तीमध्ये शेर, जेब्रा, बुचे असला, सोल, चुच्चे र राजावाम रैथाने प्रजातिका माछा पाइने गरेको शाहको भनाइ छ। उनले ठूलीगाड जलाधार क्षेत्रमा असारदेखि कात्तिकसम्म माछा पाइने गरेको बताए। नदीमा पानीको सतह घट्दै जान थालेपछि भने माछाका प्रजाति पनि घट्दै जाने गरेको स्थानीयको भनाइ छ। चुरे क्षेत्रमा जथाभावी रुपमा खनिएका सडकबाट ढुङ्गा, माटो, गेग्रान बगेर ठूलीगाड जलाधार क्षेत्रमा थुपारिएर नदीको गहिराइमा कमी हुँदा हिउँदमा माछाका प्रजाति घट्दै गएको चुरे१ का स्थानीय हुकुमबहादुर बोहराले बताए। वर्षातका बेला पानीको सतह बढेपछि मात्र सो क्षेत्रमा माछा पाइने गरेको उनले बताए। ठूलीगाड जलाधार क्षेत्र तथा अन्य सहायक खोलामा बम विष्फोटनका साथै विषादी र करेन्ट प्रयोगगरी माछा मार्ने गरेकाले रैथाने माछाका प्रजाति लोप हुन थालेको उनको भनाइ छ। जलीय जैविक विविधता संरक्षण गर्न पाँच वर्षअघि कैलालीका दुई र डोटीका दुई स्थानीय तहले ठूलीगाड जलाधार क्षेत्रमा जथाभावी रूपमा माछा मार्न प्रतिबन्ध लगाएका थिए। कैलालीको चुरे र मोहन्याल तथा डोटीको जोरायल र बडीकेदार गाउँपालिकाले जलचर संरक्षण ऐन कार्यान्वयनमा ल्याएर हिउँदमा माछा मार्न प्रतिबन्ध लगाएको चुरेका अध्यक्ष चक्रबहादुर बोगटीले बताए। ठूलीगाड जलाधार क्षेत्रमा जलचर संरक्षण ऐन कार्यान्वयनमा ल्याउन सके जलीय जैविक विविधता संरक्षणसँगै माछाका प्रजाति जोगाउन सकिने उनको भनाइ छ। डोटी र कैलाली जिल्लालाई छुट्याउने उक्त जलाधारको जलनिकास घनत्व नौ सय ३५ मिटर क्युविक किमी र जलाधारको क्षेत्रफल आठ सय ५० क्युविक किमी रहेको बताइन्छ।"
"नारायणघाट मुग्लिन सडकमा ढुङगा खसेर कारमा लाग्यो, मानिस सुरक्षित",चितवन : नारायणघाट मुग्लिन सडक खण्डमा पहाडबाट ढुङ्गा खसेर लाग्दा कारमा क्षति पुगेको छ । मंगलबार बिहान आठ बजे मुग्लिङबाट नारायणगढतर्फ आउँदै गरेको बागमती विएडी ८३२२ नम्बरको कारलाई इच्छाकामना गाउँपालिका वडा नम्बर पाँच को ३ नम्बर पुलमा माथिबाट ढुङ्गा खसेर लागेको हो । कारमा समान्य क्षति पुगेको छ । प्रहरीका अनुसार कारमा सवार मानिस सुरक्षित छन् । मुग्लिन मलेखु सडकखण्डको मौवाखोला र फिस्लिङमा लेदोसहितको पहिरो खसेर सडक एकतर्फी संचालन भएको प्रहरीले जनएको छ ।
प्रतिकूल मौसमले उडान प्रभावित,"काठमाडौं : प्रतिकूल मौसमका कारण मुलुकको आन्तरिक हवाई उडान सामान्य प्रभावित भएको छ। त्रिभुवन अन्तर्राष्ट्रिय विमानस्थलका अनुसार खराब मौसम तथा कम भिजिविलिटीका कारण पोखरा र भरतपुर गन्तव्यमा उडान प्रभावित भएको हो। विमानस्थलका महाप्रबन्धक जगन्नाथ निरौलाले आन्तरिक उडान सामान्य प्रभावित रहे पनि अन्तर्राष्ट्रिय उडान नियमित भइरहेको जानकारी दिए। 'मौसम खराब रहेकाले भिजिविलिटी कमजोर हुदाँ पोखरा र भरतपुर गन्तव्यमा उडान हुन सकेको छैन', उनले भने, 'अन्य पहाडी क्षेत्रका विमानस्थलमा पनि सामान्य उडान प्रभावित भएको छ।' बुद्ध एयरका सूचना अधिकारी दीपेन्द्रकुमार कर्णका अनुसार पोखरा र भरतपुरमा अहिलेसम्म कुनै पनि उडान भएको छैन। वर्षा कम भएसँगै भिजिविलिटीमा सुधार आए केहीबेरपछि उडान हुने जानकारी आएको उनले बताए। त्रिभुवन अन्तर्राष्ट्रिय विमानस्थलबाट हुने अन्तर्राष्ट्रिय उडान भने नियमित भइरहेको विमानस्थल कार्यालयले जनाएको छ। हाल देशभर मनसुनी वायुको प्रभाव रहेको जनाउँदै जल तथा मौसम विज्ञान विभाग, मौसम पूर्वानुमान महाशाखाले मनसुनको न्यून चापीय रेखा सरदर स्थानको केही उत्तर दिशातर्फ अवस्थित रहेकाले हाल देशभर आंशिकदेखि साधारणतया बदली रहेको छ। सबै प्रदेशका केही स्थानमा मेघ गर्जनचट्याङ्गसहित हल्कादेखि मध्यम वर्षा भइरहेको छ। गण्डकी र लुम्बिनी प्रदेशका थोरै स्थान तथा बाँकी प्रदेशका एकदुई स्थानमा भारी वर्षाको पनि सम्भावना रहेको छ। रासस"
पहिरोमा परेर एक जनाको मृत्यु,"अर्घाखाँची : पहिरोले गोठ पुरिएपछि अर्घाखाँचीको सिमलपानीमा एक जनाको मृत्यु भएको छ। अविरल वर्षाका कारण शितगंगा नगरपालिका१३, सिमलपानीको भंङ्गलामा गोठमाथिबाट खसेको पहिरोले पुरिएर ३५ वर्षीय विष्णु थापाको घटनास्थलमै मृत्यु भएको इलाका प्रहरी कार्यालय ठाडाका प्रहरी निरीक्षक रविन्द्र चन्दले बताए। बिहानको समयमा पशुचौपाया फुकाएर बाहिर ल्याउन गोठमा गएका थापालाइ घरमाथीबाट आएको पहिरोले पुरेको थियो। गोठमा थापासँगै एक भैँसीको पाडो र दुई बाख्रा र १५ कुखुरा समेत च्यापिएर मरेको प्रहरी निरीक्षक चन्दको भनाइ छ।"
मृतकको सम्झनामा यसरी मनाइँदैछ गाईजात्रा,"काठमाडौं : एक वर्षभरि दिवङ्गत भएका आफन्तको सम्झना तथा उनीहरूको आत्मशान्तिका लागि हरेक वर्षको भाद्र कृष्ण प्रतिपदादेखि कृष्ण जन्माष्टमीसम्म मनाइने गाईजात्रा पर्व काठमाडौंको वसन्तपुरमा मनाइएको हो । नेवार समुदायका मृतकका परिवारहरूले बिहानैदेखि गाईजात्रा निकालेका थिए । दिवंगत भएका आफन्तको नाममा गाईको अनुहार र गणेशको चित्र अंकित गाई बनाएर सहर परिक्रमा गर्ने चलन छ । यसो गर्दा मृत व्यक्तिको आत्माले यमलोक जाँदा बाटोमा पर्ने वैतरणी नदी सजिलै तर्छन् र मोक्ष मिल्छ भन्ने धार्मिक विश्वास छ । शहरमा गाई पाल्सेहरूले भने गाईलाई सिंगारेर नगर परिक्रमा गराउने गर्छन् भने केहीले जोगीको भेष धारण गरी रंगीबिरंगी कपडा, मुखुण्डो तथा लामो जामा र पटुका लगाएर सांस्कृतिक बाजागाजासहित नगर परिक्रमा गर्ने चलन छ । नगर परिक्रमा गर्दा दिवंगत आफन्तको सम्झनामा विभिन्न भोजन गराइन्छ । गाईजात्रा काठमाडौं उपत्यकामा तत्कालीन राजा प्रताप मल्लकी रानी आफ्नो छोरा चक्रप्रतेन्द्र मल्लको मृत्यु शोकमा डुबेपछि, रानीलाई सान्त्वना दिन प्रताप मल्लले सहरमा वर्षभरी कति जनाले आफन्त गुमाए, कतिजनालाई यस्तै शोक पर्यो भनेर देखाउन मनाउन थालेको विश्वास छ । यसो गर्दा पनि रानीको मन शान्त हुन नसकेकाले विभिन्न प्रकारका प्रहसन तथा व्यङ्ग्यात्मक कार्यक्रमसमेत गराउने आदेश दिएअनुरूप हास्यव्यङ्ग्यको प्रचलन चलेको हो भन्ने जनश्रुति पाइन्छ । काठमाडौं उपत्यकालगायत मूख्य रुपमा नेवार समुदायको बाक्लो बस्ती रहेका सहरहरु बनेपा, धुलिखेल, त्रिशुली, दोलखा, खोटाङ, भोजपुर, चैनपुर, इलाम, धरान, विराटनगर, वीरगञ्ज, हेटौंडा, पोखरा, तानसेनमा पनि यो पर्व मनाइन्छ । गाईजात्रा पर्व मनाउन सरकारले मंगलबार काठमाडौं उपत्यकामा सार्वजनिक बिदा दिएको छ ।"
आज गाईजात्रा पर्व मनाइँदै,"काठमाडौँ : प्रत्येक वर्ष भाद्र कृष्ण प्रतिपदादेखि अष्टमीसम्म आठदिन मनाइने परम्परागत सांस्कृतिक पर्व गाईजात्रा आज विभिन्न कार्यक्रमको आयोजना गरी देशभर आरम्भ गरिँदैछ। एक वर्षभित्र दिवङ्गत भएका आफन्तको सम्झनामा आजका दिन गाई वा मानिसलाई गाईका रूपमा सिँगारी आआफ्ना क्षेत्रमा परिक्रमा गराउने र उनीहरूलाई श्रद्धालुद्वारा दूध, फलफूल, रोटी, चिउरा, दहीका साथै अन्न र द्रव्य दान दिने चलन छ। यसरी नगरपरिक्रमा गर्नाले वर्षभरि मृत्यु भएका व्यक्तिहरू गाईको पुच्छर समाई वैतरणी पार हुन्छन् भन्ने धार्मिक विश्वास छ। राजा प्रताप मल्लले पुत्रशोकले विह्वल भएकी आफ्नी रानीलाई दुनियाँले पनि यस्तै शोक बेहोर्नुपर्छ भन्ने देखाउन जनतालाई आआफ्नो घरका मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएका आधारमा यो पर्व सुरु भएको ऐतिहासिक तथ्य छ। यसबाट पनि रानीको मन शान्त हुन नसकेकाले विभिन्न प्रकारका प्रहसन तथा व्यङ्ग्यात्मक कार्यक्रम समेत गराउने आदेश दिएअनुरूप हास्यव्यङ्ग्यको प्रचलन चलेको हो भन्ने जनश्रुति पाइन्छ। प्रताप मल्लको पालादेखि प्रचलनमा आएको गाईजात्रा हनुमानढोकास्थित राजप्रासाद (राजदरबार) भएर जानुपर्ने प्रथा अहिलेसम्म पनि कायमै छ। देशका विभिन्न स्थानमा गाईजात्रा मनाइने भएपनि उपत्यकामा यसको विशेष रौनक देखिने गर्छ। भाद्र कृष्ण अष्टमीका दिनसम्म मनाइने यस पर्वका क्रममा प्रहसन, सामाजिक विकृतिप्रति व्यङ्ग्यात्मक प्रदर्शन, नाचगान तथा मृत व्यक्तिको सम्झनामा रामायणको करुण रसका गीतहरू पनि गाइन्छ। विकृतिविरुद्ध हास्यव्यङ्ग्यका रुपमा गाईजात्रा पञ्चायती व्यवस्थाप्रति व्यङ्ग्य गरेको भन्दै विसं २०१७ पुस १ गतेको शाही कूपछि गाईजात्रामा पनि प्रतिबन्ध लागेको थियो। विसं २०३३ मा नेपाल राजकीय प्रज्ञा प्रतिष्ठानले महोत्सवका रुपमा झाँकी र हास्यव्यङ्ग्यसहित गाईजात्रा फेरि मनाउन थालेको हो। हास्यव्यङ्ग्यले बुझ पचाएर जथाभावी गर्नेलाई सचेत गराउने र अनर्थकतामा सार्थकता झल्काउँछ। जात्राका क्रममा पाटनमा देखाइने सत्य युगको धान, चामलको नमुना र काठमाडौँको ठमेलमा देखाइने स्वर्ण तथा रजताक्षरमा लेखिएका पुस्तक विशेष दर्शनीय मानिन्छन्। आजभोलि गाईजात्राका अवसरमा समाजमा विद्यमान विकृति र विसङ्गति उजागर गरिन्छ। सार्वजनिकरूपमा मनोरञ्जनात्मक तथा व्यङ्ग्यात्मक ढङ्गले विविध कार्यक्रमको आयोजना समेत हुन्छ। पत्रपत्रिकामा पनि सामाजिक कुरीतिलाई समेटेर हास्यव्यङ्ग्य अङ्क प्रकाशित गरिन्छ। गाईजात्रा पर्व काठमाडौँ उपत्यकालगायत बनेपा, धुलिखेल, पनौती, बाहबीसे, त्रिशूली, दोलखा, खोटाङ, भोजपुर, चैनपुर, इलाम, धरान, विराटनगर, वीरगञ्ज, हेटौँडा र पोखरालगायतमा नेवार समुदायका मानिसको विशेष उपस्थिति रहेकासहरमा धुमधामका साथ मनाइन्छ। यस अवसरमा हास्य कलाकारले पनि विशेष कार्यक्रमको आयोजना गर्ने गरेका छन्। केन्द्र सरकारले आज काठमाडौँ उपत्यकामा र बागमती प्रदेश सरकारले प्रदेशभर सार्वजनिक बिदा दिएको छ।"
दिवङ्गत आफन्तको सम्झना गर्दै बनेपा र धुलिखेलमा गाईजात्रा मनाइँदै,"काभ्रेपलाञ्चोक : एक वर्षभित्र दिवङ्गत आफन्तजनको सम्झनास्वरुप आत्माको शान्तिको कामना गर्दै नेवार समुदायद्वारा मनाइने गाईजात्रा पर्व काभ्रेका दुई ठूला सहरमा मनाइँदैछ। विशेषगरी सदरमुकाम धुलिखेल र बनेपा नगरमा यो जात्रा भाद्र कृष्ण प्रतिपदाको दिन अर्थात् आज मनाइँदैछ। यस पर्वमा परिवारका आफन्तजनको सहभागितामा गाई र मानिसलाई शृङ्गारी बजार परिक्रमा गराई मनाइन्छ। विशेषगरी नेवारी संस्कृतिको परम्पराअन्तर्गत यस जात्रालाई बर्सेनि निरन्तरता दिएको पाइएको हो। 'आफ्ना धर्म संस्कृतिपराम्पराअनुसार बर्सेनि जात्रालाई निरन्तरता दिँदै आएका छौँ', बनेपाका माधव श्रेष्ठले भन्नुभयो। उनका अनुसार जात्रामा परिवारका सदस्य तथा नातेदारको सहभागिता रहने गर्दछ। केही वर्षअघिसम्म बनेपा र धुलिखेलमा मल्लकालीन नेवारी सस्ंकृति धुमधामका साथ मनाइने गरिएको बनेपाका साहित्यकार मोहन दुवाल बताउँछन्। उनका अनुसार भक्तपुरको गाईजात्रा संस्कृतिमौलिकतालाई यहाँका नेवार समुदायले अनुशरण गर्दै नाटक, व्यङ्ग्यप्रहसन तथा संस्कृति झल्कने नाचसहित मनाउँदै आएका हुन्। मल्लकालीन अवस्थादेखि नै गाईजात्रा पर्व भक्तपुरबाट सयौँ वर्षअघि सुरुआत गरिएको विभिन्न लेखअभिलेखबाट प्रष्ट देखिने उनी बताउँछन्। बनेपा, धुलिखेल, पनौती, पाँचखाल, साँगा, नालालगायत जिल्लाका मुख्य सहरबजारमा नेवार समुदायका परिवारले गाई र मानिसलाई श्रृङ्गारी नगर परिक्रमा गराउँछन्। जात्रामा सहभागी केहीले जात्राको पोशाकको मुखुण्डो लगाई विभिन्न वाद्यवादन सामग्री बजाउँदै नाच प्रदर्शन गरी नगर परिक्रमा गर्दछन्। परिक्रमाका क्रममा श्रद्धालुले दूध, फलफूल, रोटी, दहीचिउरा, खाद्यान्न तथा दक्षिणा दान गर्ने प्रचलन रहँदै आएको छ। जात्राका क्रममा नगर परिक्रमा गर्दा वर्षभरि मृत्यु भएका व्यक्तिहरू गाईको पुच्छर समाई वैतरणी पार हुन्छन् भन्ने धार्मिक जनविश्वास छ। विशेषतः पितृमोक्षका रुपमा गाईजात्रा पर्वलाई स्थापित गराइएको छ, बनेपाका इतिहासविद् स्व ज्ञानकाजी मानन्धरको बनेपाको इतिहास पुस्तकमा उल्लेख गरिएको छ। राजा प्रताप मल्लले पुत्रशोकले भावविह्ल भएकी आफ्नी रानीलाई दुनियाँले पनि यस्तै शोक ब्यहोर्नुपर्छ भन्ने सन्देश दिन जनतालाई आआफ्नो घरका मरेको व्यक्तिको नाममा गाईजात्रा निकाली सहर परिक्रमा गराउनु भनी आदेश दिएका आधारमा यो पर्व सुरु गरिएको ऐतिहासिक तथ्य रहेको पाइन्छ। यसबाट पनि रानीको मन शान्त नभएपछि प्रहसन, नाटक र नाच प्रस्तुत गरिएअनुसार गाईजात्रामा प्रस्तुत गर्दै आइएको जनश्रृति रहेको छ। सोही समयमा सुरु गरिएको गाईजात्रा हनुमाढोकास्थित राजप्रासाद भएर जानुपर्ने प्रथा हालसम्म जारी रहेको बताइन्छ। विशेषगरी काठमाडौँ, भक्तपुर, ललितपुरलगायत नेवारी समदायको बाक्लो बस्ती रहेको स्थानमा मनाइने यो जात्रा काभ्रेपलाञ्चोकमा पनि सोही समयदेखि नै मनाइँदै आइएको हो। पछिल्लो केही वर्षदेखि जिल्लाको अन्य स्थानमसमेत जात्रा विस्तार गरिँदै आइएको छ। क्वाँटी पूर्णिमाको उपमा दिइने यस जात्रा जनैपूर्णिमाको भोलिपल्ट मनाइने भए पनि तिथिले आज नै परेको बताइन्छ। जनैपूर्णिमा र गाईजात्राको दिन भने क्वाँटी खाने प्रचलन रहँदै आएको छ। यसैबीच जनैपूर्णिमा तथा रक्षाबन्धनका अवसरमा तेमाल गाउँपालिकाले धार्मिक जात्रा मनाउन हिजोदेखि तीन दिन सार्वजनिक बिदासमेत दिएको छ। तेमालमा अवस्थित सत्यनारायण मन्दिर परिसरमा जनैपूर्णिमाका अवसरमा परापूर्वकालदेखि नै विशेष धार्मिक जात्रा हुने भएकाले उक्त जात्रामेला तेमालको सांस्कृतिक पर्वका रुपमा विकसित भएको जनाउँदै गाउँपालिकाले बिदा दिएको जनाएको छ। उक्त जात्रामा तेमाललगायत आसपासका स्थानीय तह र अन्य छिमेकी जिल्लाबाट समेत दर्शनार्थी उपस्थित भई अनुष्ठान गर्ने गर्छन्। यस जात्रा र मेला मनाउन गाउँपालिकाअन्तर्गतका कार्यालय, शैक्षिक संस्था, स्वास्थ्य संस्था तथा वडा कार्यालय बन्द हुने सूचनामा जनाइएको छ। रासस"
राष्ट्रिय परिचयपत्र बनाउन महिनौंदेखि हारिरहेका जितबहादुर,"सरकारले राष्ट्रिय परिचयपत्र नभए भत्ता रोकिदिने भन्ने समाचार थाहा पाएपछि उनलाई राष्ट्रिय परिचयपत्र बनाउने हतारो छ। ढल्केवर (धनुषा) : धनुषाको मिथिला नगरपालिका९ बेंगाडाबरका जितबहादुर बलम्पाकी राष्ट्रिय परिचयपत्र बनाउन तीन महिनादेखि ढल्केवर धाइरहेका छन्। तर, राष्ट्रिय परिचयपत्रका लागि मिथिला नगरपालिकाको कार्यालयमा रहेको राष्ट्रिय परिचयपत्र विवरण संकलन स्टेसनमा ८१ वर्षीय जितबहादुर अझै हेर्याहेर्यै छन्। ६७ वर्षीया अशक्त श्रीमती चन्द्रमाया मगर्नीलाई साथै लिएर स्टेसन पुगेका उनी पालो कुरिरहेका देखिन्छन्। कहिले कम्प्युटर चलेन भन्छ। कहिले बत्ती गयो भन्छ। कहिले फुर्सद छैन भन्छ। अनि भिड पनि त्यत्तिकै हुन्छ, कार्यालय अगाडिको बार्दलीमा चप्पलमाथि बसेका जितबहादुरले भने, जेठमा पहिलोचोटि आएको बेला यहाँबाट काम बन्द थियो। असारबाट सुरु भएयता हरेक बिहीबार आइरहेको छु। हाम्रो वडाको पालो बिहीबार राखेको छ। जहिल्यै आज भइहाल्छ भन्छ। तर, बेलुका जहिल्यै रित्तै फर्किनुपर्छ। बिहीबार रातिसम्म बस्दा पनि काम नभएकोले शुक्रबार फेरि आएको उनले सुनाए। क्यार्नु ! हिजो साँझ कम्प्युटर बिरामी भइदियो। आज हाकिम सापले सन्चो भयो भनेर भन्नुभयो। आज काम सकिन्छ कि जस्तो छ। तर, भिड हेर्दा भर लाग्या छैन, शुक्रबार भिड देखाउँदै जितबहादुरले भने। सरकारले राष्ट्रिय परिचयपत्र नभए भत्ता रोकिदिने भन्ने समाचार थाहा पाएपछि उनलाई राष्ट्रिय परिचयपत्र बनाउने हतारो छ। सामाजिक सुरक्षा भत्ता लिन राष्ट्रिय परिचयपत्र अनिवार्य गर्ने निर्णयबाट सरकार ब्याक भएको समाचार भने उनले सुन्नै भ्याएका छैनन््। परिचयपत्र नभए भत्ता दिँदैन रे भनेर रेडियोमा बजेको बज्यै गर्यो। त्यसपछि यता आको त खै अहिलेसम्म कामै भएन। भत्ता त अस्ति दियो। तर कहिले रोकिन्छ थाहा छैन, चिन्तित हुँदै जितबहादुरले भने। समस्यामा जितबहादुर मात्रै हैनन्, नेपाली सेनाको जागिरबाट अवकाश पाएका मिथिला नगरपालिका११ बस्ने राजकुमार माझी पनि छन्। उनको त झन् पेन्सनै रोकिएको छ। राष्ट्रिय परिचयपत्रकै कारणले पेन्सन रोकिएपछि उनी त्यसका लागि धाइरहेका छन्। हाल बर्दिवासको नबिल बैंकमा सुरक्षा गार्डका रूपमा काम गरिरहेका उनी शुक्रबार बिहान ७ बजेदेखि नै राष्ट्रिय परिचयपत्र बनाउन लाइन लागेका थिए। २० जनाको कोटा भनेको छ। ४०५० जना बढी आइदिन्छ। आज पनि काम होला जस्तो अवस्था छैन। अनलाइन सिस्टममा लगेको भए धेरै सजिलो हुन्थ्यो। अन्त धेरै ठाउँमा अनलाइन प्रणालीबाट काम हुन्छ। यहाँ व्यवस्थित देखिएन, माझीले दुःखेसो पोख्दै भने। राष्ट्रिय परिचयपत्र बनाउन झमेला देखेका जितबहादुर र राजकुमार प्रतिनिधि पात्र मात्र हुन्। राष्ट्रिय परिचयपत्रका लागि उनीहरू जस्तो समस्या भोग्ने थुप्रै छन्। मिथिला नगरपालिका ढल्केवरस्थित राष्ट्रिय परिचयपत्र विवरण संकलन स्टेसनमा कार्यरत कम्प्युटरका कर्मचारी मनोज गुप्ता एउटा काउन्टरले भिड थेग्न नसकेको बताउँछन्। स्क्यानरले पटकपटक धोका दिँदा काम गर्न झन् कठिनाइ भएको उनले दुःखेसो पोखे। कम्प्युटर त ठीक छ। स्क्यानरले धोका दिन्छ। डकुमेन्ट अपलोड नगरी कसरी काम गर्न सकिन्छ, गुप्ताले भने। स्थानीय जनप्रतिनिधिको अक्षमताका कारण राष्ट्रिय परिचयपत्र विवरण संकलन स्टेसनमा सेवाग्राहीले कठिनाइ भोग्नु परेको मिथिला नगर पत्रकार सञ्जाल ढल्केवरका अध्यक्ष विनोदकुमार महतो बताउँछन्। सरकारले त कम्तीमा यहाँ स्टेसन राखिदिएको छ। यसलाई व्यवस्थित त यहाँका जनप्रतिनिधिले गर्नुपर्ने होइन र। अहिले अफलाइन काम भएर धेरै समस्या भाको हो। अनलाइन गर्न जनप्रतिनिधिहरू बजेटको बहाना देखाइरहेको छ। जुन अशोभनीय छ, उनले भने। मिथिला नगरपालिका १० का वडाध्यक्ष सविनविक्रम थापा पनि राष्ट्रिय परिचयपत्र विवरण संकलन स्टेसन अव्यवस्थित रूपमा सञ्चालन भइरहेको स्वीकार्छन्। अनलाइन प्रणालीको व्यवस्थाका लागि पटकपटक आवाज उठाए पनि त्यसको कार्यान्वय नभएको उनको भनाइ छ। काउन्टर थप्न गाह्रो छ भने अनलाइन प्रणालीको व्यवस्था गरेर सहज बनाउन सकिन्छ नि। तर, त्यतातिर पनि नगरपालिकाले चासो देखाएको छैन, वडाध्यक्ष थापाले भने। यता, मिथिला नगरपालिकाका नगरप्रमुख महेन्द्र महतोले बजेटकै कारण अनलाइन प्रणालीको व्यवस्थापन गर्न नसकिएको बताए। अघिल्लो वर्ष बजेटै थिएन्। यसपालि हामी बजेट राखेका छौं। तर, अहिले बजेट सञ्चालनमा छैन। बजेट चलेपछि अनलाइन प्रणालीमा लगेर व्यवस्थित गर्छौं, नगरप्रमुख महतोले भने। वडा कार्यालयहरूको बदमाशीले भिड बढेको पनि उनले सुनाए। यहाँ दुईवटा पालिकाको काम हुन्छ। बटेश्वरका सेवाग्राहीको राष्ट्रिय परिचयपत्रको काम पनि यही हुन्छ। १५ जनाको कोटा हुन्छ। वडाबाट तीन चार गुणा बढी पठाइदिन्छ। यसरी त भिड हुनु स्वाभाविक हो, नगरप्रमुख महतोले भने। यसअघि सरकारले राजपत्रमा एक सूचना प्रकाशित गरी सबै प्रकारका सार्वजनिक सेवा लिन राष्ट्रिय परिचयपत्र अनिवार्य गर्दा पछाडि जिल्ला प्रशासन कार्यालयलगायत राष्ट्रिय परिचयपत्र विवरण संकलन स्टेसनहरूमा सेवाग्राहीको चाप बढेको हो। राष्ट्रिय परिचयपत्र अनिवार्य गरेको उक्त सूचनामा सरकारको स्वामित्वमा रहेका निकाय, संस्था तथा निजी क्षेत्रबाट प्रवाह गरिने सार्वजनिक सेवा सुविधा प्राप्त गर्न वा माग गर्न १ साउनदेखि नेपाली नागरिकता प्रमाणपत्रको सट्टा राष्ट्रिय परिचयपत्र पेस गर्नुपर्ने उल्लेख गरेको थियो। जसअनुसार सामाजिक सुरक्षा भत्ता, स्वास्थ्य बिमा, पेन्सन लिन, कर तिर्न, सवारी चालक अनुमतिपत्र, कम्पनी दर्ता तथा नवीकरणमा समेत राष्ट्रिय परिचयपत्र अनिवार्य गरेको थियो। तर ज्येष्ठ नागरिक, अपांगता भएका व्यक्तिलगायतलाई भत्ता लिन राष्ट्रिय परिचयपत्र अनिवार्य गर्दा भत्ता नै नपाउने अवस्था आउने भन्दै विरोध भएपछि सरकार तत्कालका लागि उक्त निर्णयबाट पछि सरेका थिए। यद्यपि सामाजिक सुरक्षा भत्ता लिने लाभग्राहीको विवरण नवीकरण गर्दाको बखत अनलाइन प्रणालीमा राष्ट्रिय परिचयपत्र अझै अनिवार्य देखाउने गरेको स्थानीय पञ्जिकाधिकारीहरू बताउँछन्।"
"आज देशभर पानी पर्ने, भारी वर्षा हुने स्थानमा सचेत रहन आग्रह","काठमाडौं : आज देशका सबै प्रदेशका विभिन्न स्थानमा पानी पर्ने मौसम पूर्वानुमान महाशाखाले जनाएको छ। महाशाखाका अनुसार आज बिहान सबै प्रदेशका केही ठाउँमा मेघ गर्जनचट्याङ्गसहित मध्यम वर्षा भइरहेको छ । आज दिनभर नै सबै प्रदेशका केही ठाउँमा मेघ गर्जनचट्याङ्गसहित मध्यम वर्षा हुने र गण्डकी,लुम्बिनी प्रदेशका थोरै स्थानहरूमा तथा बाँकी प्रदेशका एकदुई स्थानमा भने ठूलो पानी पर्ने महाशाखाले बुलेटिनमा उल्लेख छ। आज राती पनि देशैभर सामान्य पानी पर्ने र कोशी, बागमती, गण्डकी तथा लुम्बिनी प्रदेशका एकदुई स्थानमा भारी वर्षा हुने महाशाखाले जनाएको छ। ठूलो पानी पर्ने क्षेत्रमा हुन सक्ने गेग्रान बहाव, बाढी, पहिरो तथा भूक्षय जस्ता प्रकोपको जोखिम वा क्षतिबाट बच्न तथा यसबाट ती क्षेत्रहरूमा दैनिक जनजीवन लगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकोले आवश्यक सतर्कता अपनाउन महाशाखाको अनुरोध छ ।"
पहिराले कालीगण्डकी करिडोर अवरुद्ध,"नवलपरासी : बर्दघाट सुस्तापूर्व नवलपुरमा कालीगण्डकी करिडोर अवरुद्ध भएको छ। जिल्लाको बौदिकाली गाउँपालिका३ स्थित जन्तीपहिरोमा पहिरो खस्दा करिडोर पूर्ण रूपमा अवरुद्ध भएको जिल्ला प्रहरी कार्यालय नवलपरासीपूर्वका प्रहरी नायब उपरीक्षक वेदबहादुर पौडेलले जानकारी दिए। जन्तीपहिरोमा गए रातिदेखि परेको अविरल वर्षका कारण लेदोसहितको पहिरो खसेको हो। पहिरो खसेपछि उक्त स्थानमा करिडोर पूर्ण रूपमा अवरुद्ध भएको छ। वर्षा भइरहेकाले तत्काल पहिरो हटाउन नसकिने प्रहरी नायब उपरीक्षक पौडेलले बताए। कालीगण्डकी करिडोर अवरुद्ध भएसँगै नारायणगढगैँडाकोट हुँदै जिल्लाको पहाडी क्षेत्र साथै पाल्पा, स्याङ्जाका लागि छुट्ने सवारी सञ्चालनमा आउन सकेका छैनन्। रासस"
लुम्बिनी प्रादेशिक अस्पताल : जहाँ शल्यक्रिया गर्न दुई वर्ष कुर्नुपर्छ,"बुटवल : सैनामैना नगरपालिका१ रानीबगिया रूपेन्दहीकी मीना पन्थी पित्तथैलीको शल्यक्रिया गर्नुपर्ने भएपछि बुटवलस्थित लुम्बिनी प्रादेशिक अस्पतालमा पुगिन्। पेट दुखेर सहनै नसक्ने भएपछि उनलाई श्रीमान् चन्द्रमणि पन्थीले अस्पतालसम्म पुर्याए। चेकजाँच सबै गराएपछि डाक्टरले शल्यक्रिया गर्नुपर्ने सुझाव दिए। तर, पन्थीको तत्कालै प्रादेशिक अस्पतालमा शल्यक्रिया गर्न सम्भव भएन। शल्यक्रियाका लागि पालो कुर्नुपर्ने भयो। अरू बिरामीहरूलाई दिएको मिति हेर्दा पन्थीको पालो आयो दुई वर्षपछि अर्थात् २०८३ साल वैशाख १० गते। २०८३ साल वैशाख ९ गते सम्पर्क गर्नुहोला, १० गते अप्रेसन गर्ने पालो छ भन्दै डाक्टरले उनलाई घर पठाए। पेट दुखेर सहनै नसक्ने अवस्थामा पुगेकी पन्थीलाई अप्रेसन गर्न दुई वर्षसम्म पालो पर्खनुपर्ने भनेपछि पीडामाथि पीडा थपिएको छ। पन्थीमात्र होइन, लुम्बिनी प्रदेशका विभिन्न जिल्लाबाट उपचार गर्न बुटवल आउने थरीथरी रोगका करिब चार सय बढी बिरामीहरूलाई तत्कालै गर्नुपर्ने शल्यक्रियाका लागि दुई वर्षसम्म पालो कुर्न अस्पतालले भनेको छ। अस्पताल पुगेर राहतको महसुस गर्नुपर्ने बिरामीहरूलाई थप पीडा अस्पतालले थपिदिएको छ। लुम्बिनी प्रादेशिक अस्पताललाई प्रदेश सरकारले गौरवको अस्पतालका रूपमा समेत अघि सारेको छ। तर, अस्पताल पुगेर सेवा लिने बिरामीहरू यहाँको लथालिंग व्यवस्थापन देखेर आजित भइरहेका छन्। मेरै मिर्गौला फेल, श्रीमतीको अप्रेसन गर्न कसरी कुरौं दुई वर्ष ? सैनामैना१ रानीबगियाका ४३ वर्षीय चन्द्रमणि पन्थीले आफ्नै दुवै मिर्गौला फेल भएर पारिवारिक तनावमा दिन गुजारिहेका बेला श्रीमतीको अप्रेसन गर्नुपर्दा थप पीडामा परेको गुनासो गरे। डाक्टरले १४ ग्रामको पत्थरी देखियो भन्नुभएको छ, उनले भने, अप्रेसन गर्न अस्पताल पुगेको दुई वर्षपछि पालो छ भनेकाले के गर्ने दोधारमा छु। उनले दुईदुई वर्ष पालो कुरेर अप्रेसन गर्ने अवस्था श्रीमतीको नभएको बिलौना गरे। आफ्नो दुवै मिर्गौला फेल भएको र लाखौं रुपैयाँ खर्चेर एउटाको प्रत्यारोपण गरेको उनले सुनाए। मेरै आफ्नो अवस्था नाजुक छ। त्यसैमाथि श्रीमतीको उपचार कसरी गर्ने भन्ने चिन्ताले पिरोलिरहेको छ, पन्थी भन्छन्, अस्पतालले उपचार छिटो नगराउँदा अर्को पीडा थपियो। उनी अहिले बेरोजगार छन्। करिब १८ वर्ष बुटवलमा रहेको सिद्धार्थ हार्डवेयरमा काम गरे पनि बिरामी भएपछि छाडेको जानकारी उनले गराए। पन्थीको जन्मघर रेसुंगा नगरपालिका७ तम्घास गुल्मी हो। ८६ वर्षीया आमा, श्रीमती, एक छोरा र एक छोरीको पालनपोषण गर्ने पनि आफ्नै काँधमा रहेको उनले बताए। पन्थीले जतिसक्दो चाँडो श्रीमतीको अप्रेसन गर्ने व्यवस्था मिलाइदिन अस्पताल व्यवस्थापन समितिलाई आग्रह गरेका छन्। न उपकरण, न त जनशक्ति अप्रेसन गर्ने उपकरणहरू र जनशक्तिको चरम अभाव खेपिरहनु परेको अस्पतालमा कार्यरत डाक्टरहरूले गुनासो गरेका छन्। बिरामीहरूको चापसमेत दिनहुँँ बढिरहेको छ। लुम्बिनी प्रदेशको रूपन्देहीसहित नवलपरासी, पाल्पा, गुल्मी, अर्घाखाँची, प्यूठान, रोल्पा, दाङलगायतका अधिकांश बिरामीहरूको उपचार गर्ने प्रमुख थलो हो प्रादेशिक अस्पताल। यहाँ दैनिक १ हजार ५ सयदेखि २ हजारसम्म बिरामीहरू चेकजाँच गर्न आउँछन्। शल्यक्रिया गर्दा प्रयोग गरिने दूरबिन बिग्रिएर सात महिनासम्म ठप्प हुँदा बिरामीहरूलाई सोचेअनुसार छिटो सेवा दिन नसकिएको अस्पतालका जनरल सर्जन डाक्टर सुस्मित शर्माले प्रतिक्रिया दिए। हप्तामा दुई दिन सोमबार र बिहीबारमात्र शल्यक्रिया गर्ने दिन हो, उनले भने, हप्तामा बढीमा चार जनाको भन्दा अप्रेसन गर्न सकिँदैन। दैनिक १२१५ जना बिरामी शल्यक्रिया गर्नैपर्ने खालका आउँछन्। उनले बिरामीहरूको चाँप बढ्दा वर्षौंसम्म पालो कुर्नुपर्ने बाध्यता रहेको प्रतिक्रिया दिए। तर, उनले ३ बजेपछि ३० हजार रुपैयाँ खर्च गर्ने बिरामीहरूले अतिरिक्त समय लिएर अप्रेसनको सेवा लिन सक्ने व्यवस्था अस्पतालले गरेको समेत सुनाए। हामी अस्पतालका कर्मचारी हौं, शर्माले भने, सबै कुरा हाम्रो हातमा हुँदैन। अस्पतालमा कार्यरत स्तन क्यान्सर रोग विशेषज्ञ डा सञ्जय पाण्डेले पर्याप्त उपकरण, शल्यक्रिया गर्ने धेरै कक्ष र जनशक्तिको अभावमा चिकित्सकहरूलाई सेवा दिन समस्या परिरहेको गुनासो गरे। उनका अनुसार पित्तथैली, हर्निया, हाइड्रोसिल, आन्द्रा, अण्डकोष, स्तन क्यान्सर, गर्भवतीलगायतका बिरामीहरूको शल्यक्रिया एउटै कक्षबाट गर्नुपर्ने अवस्था छ। बिरामीहरूको अवस्था हेरेर तत्काल शल्यक्रिया गर्नुपर्नेलाई प्राथमिकता दिनुपर्ने हुन्छ, उनले भने, ढिलो गरे पनि हुने खालका बिरामीलाई समय दिँदा कम्तीमा पनि दुई वर्षपछि पालो आउँछ। आजै उपचार गर्छु भनेर आएका बिरामीलाई दुई वर्षपछि बोलाउनुपर्दा हामीलाई पनि लज्जास्पद भइरहेको हुन्छ। उनले कम्तीमा पनि चारचार जना डाक्टरहरूलाई ओपीडी र शल्यक्रिया कक्षमा खटाउन सके अप्रेसन गर्ने बिरामीहरूको पालो छिटो आउने अनुभव सुनाए। अस्पताल मेसुविहीन लुम्बिनी प्रादेशिक अस्पताल अहिले प्रमुख मेडिकल सुपरिटेन्डेन्टविहीन छ। अस्पताल प्रशासन चलाउने नेतृत्वविहीन हुँदा दैनिक कामकाजसँगै अस्पतालले गर्ने वार्षिक योजना र नीतिगत निर्णयहरू प्रभावित भएका छन्। तत्कालीन लुम्बिनीका मुख्यमन्त्री जोखबहादुर महरा र स्वास्थ्यमन्त्री दीपेन्द्रकुमार पुन स्वास्थ्यमन्त्री हुँदा अस्पतालमा कार्यरत दसौं तहका अर्थोपेडिक डा इन्द्र ढकाललाई मेसु नियुक्त गरेका थिए। तर, यही अस्पतालमा ११औं तहका डा विष्णु गौतम कार्यरत छन्। माथिल्लो तहको डाक्टर हुँदाहुँदै तल्लो तहको व्यक्तिलाई २०८१ जेठ १८ गते मेसु नियुक्त गरेपछि गौतमले सर्वोच्चमा नियुक्ति बदरका लागि रिट हालेपछि अहिले अस्पताल नेतृत्वविहीन भएको हो। डागौतमको पद प्रमुख मेडिकल सुपरिटेन्डेन्ट हो। स्वास्थ्य नियमावलीको अनुसूची ६ को १२औं नम्बरमा अस्पतालको मेसु हुनका लागि अस्पताल व्यवस्थापन पढेको र जनस्वास्थ्यविज्ञ हुनुपर्ने व्यवस्था छ, गौतमले भने, तर, नियम कानुनलाई कुल्चेर जसलाई पनि मेसु नियुक्ति गर्दा अस्पतालमा समस्या परिरहेको छ। अपमानित महसुस भएको भन्दै गौतमले २०८१ असार १३ गते सर्वोच्च अदालतमा रिट दायर गरेका हुन्। सर्वोच्चले रिट दायर गरेको अर्को दिनै अन्तरिम आदेश जारी गर्दै नवनियुक्त मेसु इन्द्र ढकाललाई कामकाज नगर्न आदेश गरेको छ। त्यसको भदौ ७ गते पेसी तोकिएको छ। गौतम २०७४ सालदेखि प्रादेशिक अस्पतालमा कार्यरत छन्। प्रदेश सरकारले पटकपटक अपमानित हुनेगरी मेसु नियुक्त गर्दै आइरहेको उनले गुनासो गरेका छन्। राजनीतिक पहुँचका आधारमा नियुक्त गर्ने परिपाटीले अस्पताल सुधार हुन सकेन, गौतमले भने, नियमानुसार मेसु नियुक्ति हुनुपर्छ। हाल अस्पतालको कार्यालय प्रमुखका रूपमा कामकाज गर्ने गरी प्रदेश सरकारले डा विनोदकुमार गिरीलाई तोकेको छ। तर, गिरी स्वास्थ्य निर्देशनालय लुम्बिनी प्रदेशका निर्देशकसमेत हुन्। उनी नियमित अस्पतालमा पुगेर कामकाज गर्न भ्याउँदैनन्। सर्वोच्चको फैसलापछि नयाँ मेसु नियुक्त भएमात्र कामले गति लिन्छ, गिरीले भने, हाल मलाई खाता सञ्चालन गर्न तोकिएको हो। उनले अस्पतालमा गर्भवतीका लागि अप्रेसन गर्ने कक्ष र अन्य बिरामीहरूलाई गर्ने अप्रेसन कक्ष छुट्टाछुट्टै बनाउने गरी तयारी भइरहेकाले बिरामीहरूले वर्षौंसम्म पालो पर्खनुपर्ने अवस्था अन्त्य हुने बताए। अस्पतालमा हाल ८ सय ५० जना कर्मचारीहरू कार्यरत छन्। गिरीका अनुसार प्रदेशका १४ वटै अस्पतालमा ११औं तहका डाक्टरको दरबन्दी छ। प्रदेशको सामथ्र्यले थेग्न नसक्ने अधिकार स्वास्थ्य संस्था स्थापना, सञ्चालन तथा स्तरोन्नति कार्यविधि, २०७० (संशोधन २०७३) ले दुई सयभन्दा माथि श्यया भएका अस्पताललाई संघीय सरकार मातहत सञ्चालन गर्नुपर्ने नीति बनाएको छ। लुम्बिनी प्रादेशिक अस्पतालको स्वीकृत श्यया ३ सय हो। हाल सञ्चालनमा ५ सय वटा श्यया छन्। लुम्बिनी प्रदेश सरकारमा जति पटक नेतृत्व फेरिए पनि प्रदेशकै गौरवको अस्पतालका रूपमा रहेको लुम्बिनी प्रादेशिक अस्पतालको हालत उस्तै छ। चरम राजनीतिक प्रतिशोधले अस्पताल थिचोमिचोमा परेको छ। अहिले मेडिकल सुपरिटेन्डेन्ड (मेसु) विहीन छ अस्पताल। प्रशासनिक नेतृत्वविहीन हुँदा दैनिक कामकाजदेखि नीतिगत योजनाहरू प्रभावित छन्। अस्पतालमा थरीथरीका रोगको अप्रेसनका लागि पुग्ने बिरामीहरूलाई एक दिन होइन, दुई दिन होइन, दुई वर्षपछि आउनू भनेर पठाउने गरेको छ। अहिले निर्माणाधीन अवस्थामा रहेको सात सय वटा श्ययापछि अस्पताल १ हजार २ सय श्ययाको हुनेछ। संघ सरकार मातहत हुनुपर्ने नीति भए पनि लुम्बिनी प्रदेशका संस्थापक मुख्यमन्त्री नेकपा एमालेका महासचिव शंकर पोखरेलको कार्यकालमा संघ सरकारले विशेष निर्णय गर्दै यो अस्पताल प्रदेश सरकार मातहत राख्ने निर्णय गरेको थियो। तर, स्वास्थ्य क्षेत्रका जानकारहरूले प्रदेशले थेग्न नसक्ने अधिकार हुँदा गौरवको आयोजनाका रूपमा रहेको प्रादेशिक अस्पताल लथालिंग अवस्थामा पुगेको टिप्पणी गरेका छन्। हाल अस्पतालमा चिकित्सकसहितका कर्मचारीसमेत दरबन्दीअनुसार छैनन्। जिल्ला अस्पतालहरू नसुध्रिँदा चाप बढ्यो अस्पताल विकास समितिका अध्यक्ष अजयमान श्रेष्ठले विभिन्न जिल्लाका जिल्ला अस्पताल, नगर अस्पतालहरू सुदृढ नहुँदा प्रादेशिक अस्पतालमा थेगी नसक्ने गरी बिरामीहरूको भिड भइरहेको प्रतिक्रिया दिए। अस्पतालमा बिरामीको चाप घटेकै छैन, उनले भने, त्यसअनुसार जनशक्ति पनि छैनन्। स्वास्थ्य बिमाका कारण बिरामीहरू धेरै आउँछन्। उनले संघ सरकारको मातहत हुनुपर्ने अस्पताल प्रदेश सरकार मातहत हुँदा पनि समस्या देखिरहेको अनुभव सुनाए। सत्ता फेरिँदा विकास समितिको नेतृत्व पनि फेरिने जुन खालको परम्परा छ, यसलाई रोक्नुपर्छ, श्रेष्ठले भने, अस्पताल जस्तो संवेदनशील क्षेत्रमा अनावश्यक राजनीतीकरण गर्नु हुँदैन भन्ने लाग्छ। यसअघि प्रदेशमा कांग्रेस नेतृत्वको सरकार हुँदा अस्पताल विकास समिति नै खारेज गर्ने निर्णय गरिएपछि उनी स्वतः हटेका थिए। सर्वोच्च अदालतले अन्तरिम आदेश दिँदै पछि नियुक्ति भएका अध्यक्षहरूलाई कामकाज नगर्नू भनेपछि श्रेष्ठसहितका अन्य जिल्लाका अध्यक्षहरू पुनर्बहाली भएका हुन्। छिनछिनमा सरकारको नेतृत्व फेरिरहने प्रवृत्तिले पनि प्रादेशिक अस्पताल थिचोमिचोमा परेको छ। प्रदेशको गौरवको योजनाका रूपमा रहेको यो अस्पतालमा हाल सात सय श्ययाको पूर्वाधार निर्माणाधीन अवस्थामा छ। तर, तत्कालीन मुख्यमन्त्री नेकपा माओवादी केन्द्रका कुलप्रसाद केसीको नेतृत्वमा मुद्दा परेपछि यसले पनि गति लिन सकेको थिएन्। मुद्दाको किनारा लागेपछि हाल भवन निर्माणले तीव्रता लिएको श्रेष्ठले जानकारी दिए। अस्पताल सुधार्छौं लुम्बिनी प्रदेशका स्वास्थ्य मन्त्री खेमबहादुर सारुले प्रदेशकै गौरवको अस्पतालका रूपमा रहेको लुम्बिनी प्रादेशिक अस्पतालको सुधार गर्ने नीतिगत निर्णय र योजना ल्याउने प्रतिबद्धता जनाएका छन्। अस्पतालको समस्याका बारेमा सबै विभागबाट गुनासा र समस्याको अध्ययन गरिसकेका छौं, उनले भने, मेसुको मुद्दा किनारा लागिसकेपछि सुधार गर्ने योजनाहरू ल्याउँछौं। शल्यक्रिया गर्दा उपकरणको समस्यालगायतका अन्य उपकरणहरू खरिद गर्ने विषयमा मन्त्रालयले ठोस पहल गर्ने उनले आश्वासन दिए। अस्पतालमा स्वास्थ्य बिमालगायतका सुविधाले गर्दा पनि बिरामीहरूको चाप बढिरहेको र सेवालाई गुणस्तरीयता बनाउने गरी आफूले चासो दिइरहेको सारुले सुनाए। गर्भवती र अन्य बिरामीहरूका लागि छुट्टाछुट्टै शल्यक्रिया गर्ने कक्ष तयार पार्ने विषयमा समेत मन्त्रालयले योजना बनाइरहेको उनले जानकारी गराएका छन्। अस्पतालको समग्र नेतृत्व गर्ने गरी मेसुको महत्वपूर्ण भूमिका हुन्छ, सारुले भने, तर अहिले मुद्दा परेकाले अस्पताल मेसुविहीन भएकाले त्यसको छिनोफानो भएपछि सुधारका विषयमा ठोस पहल हुन्छ। राजनीतिक रूपमै निर्णय लिएर समाधान खोज्छौं लुम्बिनी प्रदेशका पूर्वमुख्यमन्त्री एवं नेपाली कांग्रेस संसदीय दलका नेता डिल्लीबहादुर चौधरीले लुम्बिनी प्रादेशिक अस्पताल बुटवलमा देखिएको समस्याका बारेमा राजनीतिक रूपमै निर्णय लिएर समाधान खोज्ने प्रतिक्रिया दिए। अप्रेसन गर्नुपर्ने बिरामीले वर्षौं कुर्नुपर्ने अवस्था निकै दुःखद् हो, उनले भने, मैले भोलि नै मुख्यमन्त्रीलाई बैठक बोलाउन भन्छु र सबै बसेर समाधान खोज्छौं। चौधरीले प्रदेशकै गौरवका रूपमा रहेको यस अस्पतालको सुधारका लागि आफू गम्भीर भएर लाग्नेसमेत प्रतिक्रिया दिएका छन्। चौधरी मुख्यमन्त्री भएको अवधिमा प्रदेशका सबै जिल्ला अस्पतालहरूको व्यवस्थापन समिति खारेज गर्ने निर्णय भएको थियो। तर, उक्त निर्णय कार्यान्वयन भएको छैन। दुई वर्षपछिको टिकट लिन पनि ५ दिन लाग्यो सुनवल नगरपालिका३ प्रगतिटोलकी २४ वर्षीया अस्मिता ढेंगालाई शल्यक्रियाका लागि दुई वर्षपछि आउने पालोको टिकट लिन पनि यही अस्पतालमा पाँच दिन धाउनुपर्यो। एक वर्षअघि उनको पनि पित्तथैलीमा पत्थरी देखिएको थियो। जसोतसो वर्षदिन त गुजारिन् तर, दुःखाइ बढ्दै गएपछि शल्यक्रिया गर्नुपर्ने भयो। अस्पतालले २०८३ साल वैशाख १७ गते शल्यक्रिया गर्ने समय दिएपछि उनी पनि निराश मुद्रामा घर फर्कन बाध्य भइन्। अस्पतालका जनरल सर्जन डाक्टर सुस्मित शर्माले ढेंगालाई विभिन्न चेकजाँच गराएर प्रेस्किप्सन लेख्दै दुई वर्षपछि आउनू भनेर पठाएको उनले सुनाइन्। डाक्टरले पनि हेरेपछि पत्थरी फाल्नुपर्छ भन्नुभएको थियो, ढेंगाले भनिन्, तर सरकारीमा सम्भव नै नदेखिएपछि निजीमा पनि जान सकिनेबारे उहाँले सल्लाह दिनुभएको थियो। निजी अस्पतालमा गएर शल्यक्रिया गरेमा कम्तीमा पनि ६० हजार रुपैयाँ अप्रेसनको चार्ज लाग्ने डाक्टरले उनलाई बताएका थिए। ढेंगा सकेसम्म सरकारी अस्पतालमै पुगेर उपचार गराउने सोचमा छिन्। पेटमा दुःखाइ बढ्दा श्वास फेर्न समस्या हुने गरेको समेत उनले गुनासो गरिन्। किन सुध्रिएन अस्पताल ? अस्वच्छ राजनीतिक खिचातानी सत्ता फेरिँदा फेरिरहने अध्यक्ष र मेसु वरिष्ठलाई बेवास्ता, कनिष्ठलाई नेतृत्व बिग्रिन्छन् उपकरण, बन्दैन महिनौंसम्म दरबन्दीअनुसार छैनन् चिकित्सक र कर्मचारी थेग्न नसक्ने गरी प्रदेशलाई अधिकार नेताको ध्यान सत्ता जोगाउन मात्र जनताका मुद्दामा संवेदनशील नभएको आरोप बिमाले आकर्षण, अस्पतालको सेवाले निराशा छिमेकी जिल्लामा रोकिएनन् बिरामी अप्रेसन गर्न वर्षौं कुर्नुपर्ने बाध्यता अत्यधिक गर्मीमा बिरामीको घण्टौंसम्म लाइन पहुँचमा बिक्छ उपचार मेसु सधैं पार्टीको निकट जसको सत्ता, उसकै मेसु, उसकै अध्यक्ष डाक्टरलाई अस्पतालको भन्दा निजी क्लिनिक प्यारो अस्पतालमा पूरा समय बस्दैनन् डाक्टर  डिल्लीबहादुर चौधरी पूर्वमुख्यमन्त्री, लुम्बिनी प्रदेश सरकार लुम्बिनी प्रादेशिक अस्पताल बुटवलमा देखिएको समस्याका बारेमा राजनीतिक रूपमै निर्णय लिएर समाधान खोज्छौं। तत्कालै अप्रेसन गर्नुपर्ने बिरामीले वर्षौं कुर्नुपर्ने अवस्था निकै दुःखद् हो। मैले भोलि नै मुख्यमन्त्रीलाई बैठक बोलाउन भन्छु। अहिले नेपाली कांग्रेस र एमालेको संयुक्त सरकार भएकाले पनि हामीले दुवै दलको सामूहिक प्रयासबाट समाधान खोज्नुपर्ने हुन्छ। प्रदेशको गौरवको अस्पतालको सुधारका लागि कुनै कसुर बाँकी राख्दैनौं।  चन्द्रमणि पन्थी सैनामैना१ रानीबगिया रूपन्देही मेरा दुवै मिर्गौला फेल भएर पारिवारिक तनावमा भएको बेला श्रीमतीको अप्रेसन गर्नुपयो। अस्पतालले दुई वर्षपछि पालो छ भन्यो। अब कसरी उपचार गर्ने दोधारमा छु। दुईदुई वर्ष पालो कुरेर अप्रेसन गर्ने अवस्था श्रीमतीको छैन। अस्पतालले उपचार छिटो नगराउँदा अर्को पीडा थपियो। ८६ वर्षीय आमा, श्रीमती, एक छोरा र एक छोरीको पालनपोषण गर्ने पनि मेरै काँधमा छ। सरकारी अस्पतालमा जतिसक्दो चाँडो बिरामीले उपचार गर्न पाउने अवस्था हुनुपर्छ। श्रीमतीको अप्रेसन गर्ने व्यवस्था छिटो मिलाइदिन अस्पताललाई आग्रह गर्छु।  खेमबहादुर सारु स्वास्थ्य मन्त्री, लुम्बिनी प्रदेश सरकार प्रदेशकै गौरवको अस्पतालका रूपमा रहेको लुम्बिनी प्रादेशिक अस्पतालको सुधार गर्ने नीतिगत निर्णय र योजना ल्याउँछौं। अस्पतालको समस्याका बारेमा सबै विभागबाट गुनासा र समस्याको अध्ययन भइसकेको छ। मेसु नियुक्तिका विषयमा सर्वोच्च अदालतमा मुद्दा परेकाले प्रशासनिक नेतृत्वविहीन छ। मुद्दा किनारा लागिसकेपछि ठोस योजना अघि सार्छौं। शल्यक्रिया गर्दा उपकरणको अभाव भइरहेको गुनासा आएका छन्। उपकरणहरू खरिद गर्ने विषयमा मन्त्रालयले ठोस पहल गर्छ। गर्भवती र अन्य बिरामीहरूका लागि छुट्टाछुट्टै शल्यक्रिया गर्ने कक्ष तयार पार्ने विषयमा पनि योजना ल्याउँछौं। मेसुको मुद्दाको छिनोफानो भएलगत्तै सुधारका विषयमा काम अघि बढ्छन्।  अजयमान श्रेष्ठ अध्यक्ष, अस्पताल विकास समिति छिमेकी जिल्ला अस्पताल र नगर अस्पतालहरू सुदृढ नहुँदा प्रादेशिक अस्पतालमा थेगी नसक्नु भीड छ। बिरामीको चाप र दरबन्दीअनुसार अस्पतालमा जनशक्ति छैनन्। स्वास्थ्य बिमाले पनि बिरामीको आकर्षण बढेको हो। संघ सरकारको मातहत हुनुपर्ने अस्पताल प्रदेश सरकार मातहत हुँदा पनि समस्या भएको देखिन्छ। सत्ता फेरिँदा विकास समितिको नेतृत्व पनि फेरिने संस्कार निरुत्साहित हुनुपर्छ। अस्पतालजस्तो संवेदनशील क्षेत्रमा अनावश्यक राजनीति कसैले पनि गर्नु राम्रो होइन। छिनछिनमा सरकारको नेतृत्व फेरिरहँदा पनि असर परेको हो।"
घोडेपानी सडक अवरुद्धः पर्यटक र स्थानीयलाई सास्ती,"म्याग्दी : म्याग्दीको अन्नपूर्ण गाउँपालिका६ मा रहेको पर्यटकीयस्थल घोडेपानी जोड्ने सडक अवरुद्ध हुँदा पर्यटक र स्थानीयवासीलाई समस्या भएको छ। अन्नपूर्ण गाउँपालिकाको केन्द्र पोखरेबगरबाट घारखिवाङशिखचित्रे सडकअन्तर्गत अन्नपूर्ण५ घोप्टेखर्कमा पहिरोले सडक भत्काएपछि गत साउनदेखि घोडेपानीमा यातायात अवरुद्ध बनेको हो। सडक अवरुद्ध हुँदा घुम्न आउने पर्यटक र स्थानीयवासीलाई आवतजावतका साथै होटल व्यवसायीलाई दैनिक उपभोग्य सामग्री ढुवानी गर्न समस्या भएको घोडेपानीका होटल व्यवसायी तारा पुनले बताए। 'गाडी चढेर घोडेपानी घुम्न आउने पर्यटकलाई सडकले समस्या बनाएको छ', उनले भने, 'पर्यटकीय याम सुरु हुन लागेपनि होटलका लागि आवश्यक तरकारी, खाद्यान्नलगायत सामग्री ढुवानी गर्न पाएका छैनौँ।' घोप्टेखर्कमा करिब १० मिटर सडकको डिलतर्फको भाग भत्किएपछि मोटरसाइकलबाहेक जिप, बस, ट्रक, ट्रयाक्टर वारपार गर्न सकेका छैनन्। पोखरेबगरचित्रेघोडेपानी सडकअन्तर्गत लुलीया र हल्लेखर्कको घुम्तीमा सडक भासिएपछि बस र ट्रक सञ्चालन हुनसकेको छैन। वार्षिक ३० हजार जनाको अनुपातमा विदेशी पर्यटकले भ्रमण गर्ने घोडेपानीमा सोभन्दा बढी आन्तरिक पर्यटक आउँछन्। पहाडको टाकुरामा अवस्थित घोडेपानी र नजिकैको पुनहिल सूर्योदय, हिमशृङ्खला, पहाडी भूगोल, गुराँसे जङ्गल, वन्यजन्तु, पक्षी, मगर संस्कृतिलगायत आकर्षण रहेको छ। अठार किलोमिटर पाँच सय ४० मिटर दूरीको पोखरेबगरचित्रे सडकमार्ग खुलेको १५ वर्षपछि गत वर्ष स्थानीय पूर्वाधार विकास कार्यालय कास्कीमार्फत करिब रु ३० करोडको लागतमा ग्राभेल, ढलान र कालोपत्र गरिएको थियो। अन्नपूर्ण गाउँपालिका६ का वडाध्यक्ष रामबहादुर खड्काले पहिरोले क्षति पुर्याएको सडक मर्मतका लागि आयोजना कार्यालयमा पहल र गाउँपालिकाले खिवाङकुटुकापेरीभारानीघोडेपानी जोड्ने वैकल्पिक सडक स्तरोन्नतिको तयारी गरेको बताए। अन्नपूर्ण गाउँपालिकाका अध्यक्ष भारतकुमार पुन, उपाध्यक्ष दिवा तिलिजा पुनलगायतको टोलीले गत साउनमा प्रधानमन्त्री केपी शर्मा ओली र भौतिक पूर्वाधार विकास तथा यातायात व्यवस्थामन्त्री देवेन्द्र दाहाललाई भेट गरी पोखरेबगरचित्रे सडकको दीर्घकालीन समस्या समाधानका लागि ध्यानाकर्षण गराएका थिए। रासस"
पर्यटकको रोजाइमा बुङालुङ ढुङ्गे बगैँचा,"खोटाङ : झट्ट हेर्दा बालुवा र सिमेन्ट प्रयोग गरेर कालीगढले बनाएजस्तो देखिने सेतो रङका आकर्षक ढुङ्गाले ककनीडाँडा ढपक्कै ढाकिएको छ। प्राकृतिक रुपमै आकर्षक विभिन्न आकृति देखिने ढङ्गैढुङ्गाले बनेको ककनीडाँडा एक सय ६० रोपनी क्षेत्रफलमा फैलिएको छ। त्रिधार्मिकस्थल हलेसीबाट करिब ३० मिनेटको उकालो पैदलयात्रामा पुगिने पर्यटकीयस्थल ककनीडाँडामा रक गार्डेन (ढुङ्गे बगैँचा) निर्माणाधीन अवस्थामा छ। लामो समयदेखि स्थानीय बासिन्दा घुमफिर र वनभोज जाने ककनीडाँडालाई स्तरोन्नति गरेर आन्तरिक तथा बाह्य पर्यटकका लागि आकर्षकस्थल बनाउन हलेसी तुवाचुङ नगरपालिका लागिपरेको हो। प्राकृतिक रुपमै सजिसजाउ भएका ढुङ्गालाई थप सजाउने, ढुङ्गाका बीचबीचमा सुहाउँदो फूल रोप्ने, ठाउँठाउँमा ढुङ्गे गेट (प्रवेशद्धार) बनाउने, ढुङ्गे धारा निर्माण गर्ने, ढुङ्गा कुँदेर महादेवलाई भस्मासुरले लखेटेको दृश्य झल्काउने मूर्ति बनाउने, प्राकृतिक ढुङ्गालाई नचलाइकन कालो, सेतो र रातो रङको ढुङ्गा मिश्रण गरेर फूलको आकृति बनाउने, विभिन्न कला तथा संस्कृति झल्कने सजावट गर्ने काम भइरहेको छ। हलेसी तुवाचुङ७ महादेवस्थानस्थित ककनीडाँडामा निर्माणाधीन रक गार्डेनलाई नगरपालिकाले बुङालुङ नामकरण गरेको छ। विश्वको सर्वोच्च शिखर सगरमाथालगायत हिमालको तस्बिर कैद गर्ने, दृश्यावलोकन गर्ने र मनोरञ्जन गर्ने ढुङ्गाकै ससाना गेट निर्माण गर्ने र रक गार्डेनका रुपमा विकास गर्ने चारैतिर घेराबार तथा पर्खाल लगाउने काम नगरपालिकाले गरिरहेको छ। यसैगरी, एक क्षेत्रबाट अर्को क्षेत्र पुग्न ढुङ्गाकै कलात्मक सिँढी निर्माण गर्न, पर्यटक विश्रामका लागि डाँडाडाँडामा काठका बिसौनी राख्नेगरी तयारी गरिएको छ। यसबाहेक रक गार्डेनमा विद्युत्, खानेपानीको व्यवस्था, विश्रामस्थल, केबलकार, भोजनालयलगायत संरचना निर्माण गर्नेसम्मको परिकल्पना गरिएको छ। भस्मासुर राक्षसले महादेवलाई लखेट्दा ककनीडाँडामा महादेवको पाइला परेपछि ढुङ्गाको कलात्मक आकृति निस्किएको किंवदन्ती छ। निर्माणाधीन अवस्थामै आन्तरिक तथा बाह्य पर्यटकको रोजाइमा परेको ककनीडाँडा हलेसी भएर जाने सरकारको १०० वटा पर्यटकीय गन्तव्य मुन्दुम ट्रेल (पदमार्ग)को प्रवेशस्थलमा पर्दछ। किराती सभ्यतासँग सम्बन्धित मुन्दुम ट्रेल हलेसीबाट सुरु भएर रुपाकोट, टेम्के, मैयुङ हुँदै सालपा सिलिचुङसम्मको निर्धारण गरिएको छ। हिन्दू, बौद्ध र किरात धर्मावलम्बीको सङ्गमस्थल हलेसी र ककनीडाँडा नजिकै किरात सभ्यताको उद्गमस्थल मानिने तुवाचुङजायजुम अवस्थित छ। सरकारले निर्धारण गरेको १०० वटा गन्तव्यमा पर्ने मुन्दुम ट्रेलको प्रवेशस्थलमा अवस्थित ढुङ्गैढुङ्गाले बनेको रमणीयस्थल ककनीडाँडामा निर्माण सुरु गरिएको रक गार्डेनलाई महत्वका साथ हेरिएको छ। लामो समयदेखि प्रयोगविहीन ककनीडाँडामा नगरपालिकाको पहलमा आधुनिक किसिमको रक गार्डेन निर्माण सुरु गरिएपछि स्थानीय बासिन्दा पनि हर्षित बनेका छन्। ककनीडाँडामा रक गार्डेन निर्माण सुरु गरिएलगत्तै आसपासका जग्गा घडेरीका रुपमा किनबेच सुरु भएको नगर प्रवक्ता एवं महादेवस्थानका वडाध्यक्ष कमल गिरीले जानकारी दिए। उनले भने, निर्माणाधीन अवस्थाका रक गार्डेन हलेसी आउने पर्यटकका लागि अर्को गन्तव्यस्थल बनेको छ। रक गार्डेन घुम्न तथा अवलोकन गर्नलाई अहिलेसम्म कुनै टिकट लिनुपर्दैन। निर्माण सम्पन्नपछि ठेक्का लगाएर प्रवेश शुल्क लिने योजना छ। यसले नगरको आन्तरिक आयस्रोत वृद्धिमा सघाउ पुग्ने अपेक्षा गरेका छौँ। फलामे डण्डी तथा तार प्रयोग गरेर निर्माण गरिएका घेराबाराभित्र रहेको रक गार्डेनमा गार्ड हाउस, रेष्टुरेन्ट, प्रमुख प्रवेशद्धार, शौचालय, टिकट काउण्टर निर्माण गरिएको छ। निर्माणाधीन अवस्थामा रहेको रक गार्डेनबाट सर्वोच्च शिखर सगरमाथालगायत विभिन्न हिमश्रृङ्खला, छिमेकी जिल्ला सोलुखुम्बु, ओखलढुङ्गा, भोजपुर र रामेछाप तथा तराईका विभिन्न फाँट अवलोकन गर्न सकिन्छ। रक गार्डेनलाई कतिपयले म्युजिक भिडियो छायाङ्कन गर्ने स्थलका रुपमा विकसित हुन थालेको छ। हलेसी नजिकै रहेको रक गार्डन काठमाडौँबाट मध्यपहाडी लोकमार्गमार्फत गाडीमा सिन्धुलीखुर्कोटघुर्मीजयरामघाट हुँदै आउन सकिन्छ। तराईका जिल्लाबाट सिराहको मिर्चैयाउदयपुरको कटारीघुर्मीजयरामघाट तथा धरानधनकुटाभोजपुरचखेवाभञ्ज्याङदिक्तेल हुँदै पनि यहाँ आउन सकिन्छ भने मध्यपहाडी लोकमार्गअन्तर्गत जयरामघाटहलेसी सडकबाट रक गार्डेन पैदल २०२५ मिनेटमा र सवारीसाधनमा करिब १० मिनेटमा पुगिन्छ। चट्टानैचट्टानको प्राकृतिक संरचनामध्ये ५६ रोपनी जग्गालाई समेटेर रक गार्डेन बनाइने विस्तृत परियोजना प्रतिवेदनमा उल्लेख छ। रक गार्डेन सम्पन्न गर्न रु पाँच करोडभन्दा बढी लाग्ने गरी डिपिआर तयार भएको नगरउपप्रमुख रमेश राउतले जानकारी दिए। रक गार्डेन निर्माणमा अहिलेसम्म करिब रु तीन करोड खर्च भइसकेको छ। निर्माणाधीन अवस्थामै पर्यटकको रोजाइमा परेकाले निर्माणको कामलाई तीव्रता दिएका छौँ, उनले भने, अहिले रक गार्डेन आवतजावत गर्ने सडक ढलान भइरहेको छ। सडक ढलानको काम सम्पन्न भएपछि सहजरुपमा आवतजावत गर्न हुन्छ। तीन तहका सरकारको संयुक्त लगानीमा रक गार्डेन निर्माण गर्नेगरी स्तरोन्नति थालिए हो। नगरपालिकाभित्र पर्ने सबै पर्यटकीयस्थलको स्तरोन्नति गर्दै पर्यटन प्रवद्र्धन गर्ने योजना बनाइएको नगरप्रमुख विमला राईले बताइन्। हाम्रो नगरपालिकाभित्र विश्वप्रसिद्ध त्रिधार्मिकस्थल हलेसी, किरात समुदायको उद्गमस्थल तुवाचुङजायजुमलगायत दर्जन बढी धार्मिक तथा पर्यटकीयस्थल छन्। ती सबै धार्मिक तथा पर्यटकीयस्थलको स्तरोन्नति एवं प्रवर्द्धन गरिरहेका छौँ, उनले भनिन्, नगरपालिका धार्मिक तथा पर्यटकीयस्थललाई समेटेर क्युआर कोड विकास गरिरहेका छौँ। यसभित्र धार्मिक तथा पर्यटकीयस्थलको परिचय, महत्व, विशेषता, दूरीलगायत विषय समेटिनेछन्। यसले बाहिरबाट आउने पर्यटकका लागि यहाँका धार्मिक तथा पर्यटकीयस्थलका बारेमा बुझ्न र घुम्नका लागि सहयोग पुग्ने अपेक्षा गरेका छौँ। नगरपालिकाले सुरु गरेको पर्यटन प्रवर्द्धनका कामप्रति प्रदेश तथा सङ्घीय सरकारले लगानी गरेपछि जिल्लाका पर्यटन व्यवसायी उत्साहित छन्। रासस"
