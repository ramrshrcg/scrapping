शीर्षक,विवरण
महिलालाई सकस राजनीति,"कानुनी व्यवस्थाअनुसार जे जति महिला जनप्रतिनिधि बन्न पाएका छन्, तिनको अनुभव मीठो छैन। संविधानमै व्यवस्था हुँदैनथ्यो भने संघीय संसद्मा ३३ प्रतिशत महिला जनप्रतिनिधिको उपस्थिति पक्कै सम्भव थिएन। दल र तिनका नेताको व्यवहारले त्यस्तै देखाउँछ। उनीहरू भाषणमा जस्तै महिलालाई अवसर दिन चाहन्थे भने प्रत्यक्ष निर्वाचन हुने क्षेत्रमा पनि उत्तिकै संख्याका महिलालाई उम्मेदवार बनाउँथे। तर गएको आमनिर्वाचनमा प्रत्यक्ष निर्वाचनमा होमिने महिला उम्मेदवार ९ प्रतिशतमात्रै थियो। ३३ प्रतिशत पुर्याउनै पर्ने संवैधानिक व्यवस्था पालना गर्न दलहरूले समानुपातिक सूचीबाट महिलालाई सांसद बनाए। त्यसमा पनि नेताको परिवारका सदस्य र तिनका आफन्त र वरिपरिकालाई अवसर दिए। स्थानीय तहको प्रमुख, उपप्रमुखमध्ये एकजना महिला हुनै पर्ने वैधानिक व्यवस्था हुँदैनथ्यो भने दुवैमा पुरुष उम्मेदवार उठाउँथे दलहरू । तर कानुनी बारकै कारण एकजना महिला अनिवार्य उम्मेदवार बनाउनुपर्दा महिलालाई उपमा सीमित गरेका छन्। अझ कांग्रेस र माओवादीले स्थानीय चुनावमा गठबन्धन गरेका धेरै पालिकामा दुवै पदमा पुरुषमात्रै उम्मेदवार भए। कारण के भने उप र प्रमुखमध्ये एउटामात्रै एउटा दलले उम्मेदवार दिँदा महिला नभए पनि हुने कानुनी छिद्र उनीहरूले समातिहाले। आज देशभरका पालिकामध्ये २३ वटाको प्रमुखमात्रै महिला छन्। ६ महानगरपालिकामध्ये भरतपुरमा मात्रै माओवादीकी रेणु दाहालले प्रमुखको बागडोर हाँक्न पाएकी छन्। अरूमा पुरुषैपुरुष छन्। एमालेबाट ६ नगरपालिकामा महिला नेतृत्व छ। कांग्रेसबाट ४ र लोसपाबाट १ जना महिला प्रमुख छन्। गाउँपालिकामा कांग्रेसबाट ५, एमालेबाट ४ र माओवादीबाट ३ महिला प्रमुख छन्। महानगरपालिकामा कांग्रेस, एमालेले प्रमुखमा महिलालाई अवसरै दिएनन्। दलका पदाधिकारी हेर्ने हो भने पनि ती पुरुष क्लब नै छन्। कांग्रेसमा १३ केन्द्रीय पदाधिकारीमध्ये १ जनामात्रै महिला छिन्। एमालेमा १९ पदाधिकारीमध्ये २ महिला छन्। माओवादी जो आफूलाई समावेशिता सिद्धान्तको अगुवा मान्छ, उसकै केन्द्रीय पदाधिकारी २१ जना हुँदा महिला १ मात्र छिन्। कानुनी व्यवस्थाअनुसार जे जति महिला जनप्रतिनिधि बन्न पाएका छन्, तिनको अनुभव मीठो छैन। भएका पुरुष जनप्रतिनिधि महिला जनप्रतिनिधिको अस्तित्व नै स्वीकार्न गाह्रो मान्छन्। निर्णय प्रक्रियामा बाइपास गर्न खोज्छन्। माओवादी सशस्त्र संघर्ष होस् या शान्तिपूर्ण जनआन्दोलन दुवैमा महिलालाई दलहरूले अघि सारेकै हुन्। तर जसै आन्दोलन सकियो र सत्ताको अवसर आयो, पुरुषकै हालिमुहालीमात्रै चल्यो। यो हाम्रो समाजमा पुरुषवादी सोच र पितृसत्ताको रजगज समाप्त नभएको द्योतक हो। महिलालाई अझै पनि राजनीतिमा सकस छ। पहिलो त अवसरकै लागि चुनौती छ र अवसर पाएकालाई पनि पाइलापाइलामा सास्ती छ। पितृसत्तासँग पलपलमा लडाइँ लड्नुपर्छ। तर महिलालाई पछि पारेर अवसरबाट बञ्चित गरेर न समाज अघि बढ्न सक्छ न त राजनीति नै ।"
"विधेयकमा सहमति, अझै केके छन् चुनौती ?","काठमाडौं : १८ वर्ष लामो संक्रमणकालीन न्यायमा राजनीतिक समझदारी भए पनि टुंगोमा पुर्याउन केही चुनौतीहरू देखिएका छन्। द्वन्द्वपीडितहरूले घाउमा मल्हम लागेको अनुभूति गर्न अझै केही वर्ष लाग्ने देखिएको छ। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकलाई तीन ठूला राजनीतिक दलहरू नेपाली कांग्रेस, नेकपा एमाले र प्रमुख प्रतिपक्षी नेकपा माओवादी केन्द्रका शीर्ष नेताहरूले अनुमोदन गरिसकेका छन्। संसद्को कानुन, न्याय तथा मानव अधिकार समितिले पारित गर्दै सभामुख देवराज घिमिरे समक्ष पेस गरेको छ। समितिकी सभापति विमला सुवेदीका अनुसार प्रतिनिधिसभामा मंगलबार पेस गरीने पूर्वनिर्धारित कार्यसूची छ। बुधबार संसद्मा प्रधानमन्त्री एवं नेकपा एमाले अध्यक्ष केपी शर्मा ओली, नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले भनाइ राख्ने सम्भावना रहेको सभापति सुवेदीले जानकारी दिइन्। शीर्ष नेताहरूले प्रतिनिधिसभामा मन्तव्य व्यक्त गर्ने भनिएको छ। अहिलेसम्मको मोटामोटी सहमति यही नै हो, समिति सभापति सुवेदीले भनिन्। प्रतिनिधिसभाले पारित गरेपछि राष्ट्रियसभामा पठाइने छ। राष्ट्रियसभामा पनि सैद्धान्तिक र दफावार छलफल हुन्छ। राष्ट्रिय सभाबाट पारित भएपछि पुन: प्रतिनिधिसभामा आउँछ। प्रतिनिधिसभाले पारित गरे पछि प्रमाणीकरणका लागि राष्ट्रपति रामचन्द्र पौडेल समक्ष पठाइने छ। समिति सभापति सुवेदीले भनिन्, यो विधेयकले आगामी भदौको दोस्रो सातासम्म ऐनको रूप ग्रहण गर्ने आशा छ। चुनौती नं १ : मुद्दाको जोखिम र शीघ्र निरुपण दलहरूबीच सहमति भए पनि द्वन्द्वपीडितहरूले विधेयक प्रतिगम्भीर चासो व्यक्त गरेका छन्। मानव अधिकारको गम्भीर उल्लंघनको परिभाषा, वर्गीकरण, घटी सजाय निर्धारण गर्ने अदालतको अधिकारमा हस्तक्षेप गर्ने गरी सहमति भएको दाबी गर्दै द्वन्द्वपीडितहरूले असहमति जनाएका छन्। ६६ जना द्वन्द्वपीडितले सामूहिक रूपमा हस्ताक्षर गर्दै जारी गरेको विज्ञप्तिमार्फत ऐन संशोधनको माग गरेका छन्। यसअघि पनि ऐनका अधिकांश प्रावधानलाई सुमन अधिकारीलगायतका द्वन्द्व पीडितले चुनौती दिँदै सर्वोच्च अदालतमा रिट दायर गरेका थिए। उक्त रिटमा सर्वोच्चले द्वन्द्वपीडितको चाहना, आयोगको अध्ययन अनुभव समेतका आधारमा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन,०७१ संशोधन र परिमार्जन गर्न आदेश दिएको थियो। केही क्षमादानमुखी प्रावधानलाई असंवैधानिक घोषित गरेको थियो। अधिकारी, अधिवक्ता समेत रहेका द्वन्द्वपीडित ज्ञानेन्द्रराज आरणलगायतका द्वन्द्व पीडितहरू सन्तुष्ट देखिँदैनन्। मानव अधिकार उल्लंघन र गम्भीर उल्लंघनको वर्गीकरण र सजाय घटीको विषयमा विधेयकमा रहेको व्यवस्थाप्रति उनीहरूले असन्तुष्टि जनाएका छन्। सत्य निरुपण तथा मेलमिलाप आयोगका पूर्वअध्यक्ष गणेशदत्त भट्टका अनुसार द्वन्द्वपीडित र आम सरोकारवालाहरूसँगको छलफल समेतका आधारमा सहमति निर्माण गर्न सफल भएको हो भने ठूलो उपलब्धि हो। बेपत्ता पारिएका व्यक्तिको छानबिन आयोगका पूर्वसदस्य डा सुनिल रञ्जन सिंह द्वन्द्वपीडितको गुनासोको पनि सम्बोधन हुनुपर्ने बताउँछन्। सर्वोच्च अदालतको फैसलाअनुरूप विधेयक भएन भन्ने गुनासो पीडितहरूबाट आइरहेको छ, पूर्वसदस्य सिंह भन्छन्, पीडितले गुनासो वा असन्तुष्टि जनाएका छन्। प्रतिनिधिसभाबाट पारित भए पनि ऐनका प्रावधानलाई लिएर मुद्दा पर्ने सम्भावना पनि छ। पीडितको गुनासोलाई अनदेखा गर्न पनि मिल्दैन। संसद्मै ऐन संशोधन गर्न सकिन्छ। जनप्रतिनिधिका रूपमा संसदभत्र द्वन्द्वपीडितको पनि प्रतिनिधित्व छ। संशोधन गरेर पीडितमैत्री बनाउन सक्ने सामथ्र्य पनि संसद्को नै छ। ऐन संशोधन गरेर पीडितमैत्री बनाइ टुंगोमा पुर्याउन सक्ने ठाउँ कायमै रहेको बेपत्ता आयोगका पूर्वसदस्य सिंहको भनाइ छ। पीडितले भनेका विषयहरूलाई बुँदागत रूपमा राखेर संशोधन प्रक्रिया अघि बढाउन सकिने ठाउँ छ। अहिले बल संसद्को हातमा छ, पूर्वसदस्य सिंह भन्छन्, मुद्दा अड्डा अदालततिर गएको खण्डमा शान्ति प्रक्रियाको बल न्यायालयको हातमा पुग्छ। चुनौती नं २ : आयोग गठन र पीडितको विश्वास सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगका कर्मचारी फुर्सदिला भएका छन्। दुवै आयोगमा गरी ६४ हजारभन्दा बढी उजुरी दर्ता छन्। संक्रमणकालीन न्यायअन्तर्गत गठित आयोगमा दुई पटकसम्म आयुक्तहरू नियुक्त गरिए। द्वन्द्वपीडितका शब्दमा समय र स्रोतको बर्बादीमात्र भयो। अपेक्षित उपलब्धि हासिल भएन। पछिल्लो समय दुवै आयोग २ वर्षदेखि पदाधिकारीविहीन छन्। सिफारिस गर्न गठित सर्वोच्च अदालतका पूर्वन्यायाधीश ओमप्रकाश मिश्रीको संयोजकत्वमा रहेको सिफारिस समिति पनि अलपत्र परेको छ। राष्ट्रिय मानवअधिकार आयोगले सदस्य सिफारिस नगरेका कारण समितिले पूर्णता पाउन सकेको छैन। बेपत्ता परिवार समाजका अध्यक्ष एवं वरिष्ठ अधिवक्ता एकराज भण्डारी आयोगमा नियुक्त हुने पदाधिकारीतर्फ द्वन्द्वपीडितको आशा, भरोसा रहेको बताउँछन्। बेपत्ता आयोगका सदस्य सिंहका अनुसार, पाँचवटै पदाधिकारीबीच एकता नभएको अवस्थामा टुंगोमा पुर्याउन जटिलता हुन सक्छ। भन्छन्, १८ वर्षसम्म न्याय पाएनौं। विगतमा पनि ऐन संशोधन भएकै हो नि ! न्याय पाइएन भन्ने खालको मनोभावना पीडितमा छ। त्यसै कारण पीडितलाई विश्वासमा लिनु पर्ने चुनौती छ। सत्य निरुपण तथा मेलमिलाप आयोगका पूर्वअध्यक्ष गणेशदत्त भट्ट संक्रमणकालीन न्याय सम्पादनको कार्य जटिल प्रकृतिको भएको र आयोगमा प्राप्त उजुरीको छानबिनका लागि लामो समय लाग्ने बताउँछन्। द्वन्द्वको समयमा घटित मानव अधिकारको गम्भीर उल्लंघन र मानवता विरुद्धको अपराधको छानबिन गरी सत्य तथ्य पत्ता लगाउने कार्य चुनौतीपूर्ण छ, आयोग पूर्वअध्यक्ष भट्ट भन्छन्, विशेष अनुभव, दक्षता र सीप आवश्यकता पर्ने भएकाले कार्य प्रकृतिको आधारमा आयोगमा विशेषज्ञता सहितका जनशक्ति व्यवस्था गर्नु जरुरी छ। सत्य निरुपण आयोगका सिफारिस गृह मन्त्रालयको राहत शाखामा अलपत्र परेका छन्। हालसम्म ८३ जना द्वन्द्वपीडितले मात्र परिचयपत्र प्राप्त गरेको तथ्यांक छ। चुनौती नं ३ : अन्तर्राष्ट्रिय सहयोगको आस र त्रासयातनाविरुद्धको राष्ट्रसंघीय महासन्धि र जेनेभा महासन्धिको नेपाल पक्ष राष्ट्र हो। सन् १९९१ मे १४ मा नेपालले हस्ताक्षर गर्दै पक्ष राष्ट्र बनेको हो। यीलगायत थुप्रै अन्तर्राष्ट्रिय कानुनको पक्षराष्ट्र बनेका कारण यातनालाई अन्तर्राष्ट्रिय अपराधका रूपमा परिभाषित गरिएको छ। जसको विश्वव्यापी क्षेत्राधिकार (युनिभर्सल जुरिस्डिक्सन) लागू हुन्छ। आईसीजेकी वरिष्ठ कानुनी सल्लाहकार डा मन्दिरा शर्माका अनुसार कानुनी बैधतादेखि स्रोतको व्यवस्थाको लागि समेत अन्तर्राष्ट्रिय सहयोग र समर्थन आवश्यक पर्छ। सहयोग र समर्थन नलिइ संक्रमणकालीन न्यायिक प्रक्रिया अघि बढाउन सकिँदैन। डा शर्मा भन्छिन्, विधेयकमा रहेका केही प्रावधानले चुनौतीहरू थपेको छ। अन्तर्राष्ट्रिय क्षेत्रबाट समर्थन नपाएको खण्डमा यातना, हत्या जस्ता गम्भीर मानव अधिकार उल्लंघनको घटनाका आरोपी जुनसुकै राष्ट्रको भए पनि पक्ष राष्ट्रहरूले कानुनी कारबाही अघि बढाउन सक्छन्। विगत डेढ दशकमा युद्ध अपराध, मानवता विरुद्धको अपराध, यातना वा नरसंहारका घटनामा अष्ट्रेलिया, अस्ट्रिया, बेल्जियम, क्यानडा, डेनमार्क, फ्रान्स, फिनल्यान्ड, जर्मनी, नर्वे, नेदरल्यान्ड, स्पेन, सेनेगल, स्विडेन, स्विट्जरल्यान्ड, बेलायत र अमेरिकाले अभ्यासमा ल्याइसकेका छन्। मुलुकको शान्ति प्रक्रियामा अन्तर्राष्ट्रिय निकायले सहयोग मात्र गरेको छैन, समयमै टुंगो नलागे हुन सक्ने संभावित घटनाप्रति सचेत पनि गराएको छ। १९ पुस २०६९ मा नेपाली सेनाका तत्कालीन महासेनानी (कर्णेल) कुमार लामा बिदा लिएर परिवार भेट्न बेलायत पुगेका बेला पक्राउ परेको घटनापछि विशेषगरी माओवादी शीर्ष नेतृत्व लचक बनेको हो। दक्षिणी सुडानस्थित राष्ट्रसंघीय शान्ति मिसनमा कार्यरत रहेको बेला लामा बेलायत पुगेका थिए। द्वन्द्वकालीन घटना एवं शान्ति प्रक्रियाप्रति चासो र चिन्ता व्यक्त गर्दै आएका अन्तर्राष्ट्रिय संघसंस्थाहरू पछिल्लो विकसित घटनाक्रमप्रति पर्ख र हेरको रणनीतिमा छन्। यद्यपि, नेपालका केही मानव अधिकारवादी संघसंस्थाले विधेयकप्रति आलोचनात्मक दृष्टिकोण सार्वजनिक गरेका छन्। जवाफदेहिता निगरानी समितिले दलीय सहमतिको नाममा कानुन, न्याय तथा मानवअधिकार समितिले उल्लंघनको परिभाषा र वर्गीकरण तथा सजाय घटाइ अभियोजन गर्ने लगायतका विषयमा अगाडि बढाएका संशोधन प्रस्तावहरू समस्याग्रस्त देखिएको उल्लेख गर्दै गम्भीर ध्यानाकर्षण भएको जनाएको छ। मुलुकभित्रका मानव अधिकारवादी र द्वन्द्वपीडितकोसंघसंस्थाले पनि सकारात्मक रूपमा लिने र रिट निवेदन दायर नगरेको अवस्थामा मात्र अन्तर्राष्ट्रिय संघसंस्थाहरूले मुख खोल्ने जानकारहरू बताउँछन्। पारित ऐनप्रति अन्तर्राष्ट्रिय जगतले समर्थन जनाएन वा विभक्त भयो भने पनि संक्रमणकालीन न्याय टुंगोमा पुर्याउन चुनौती हुने देखिन्छ। बेपत्ता आयोगका सदस्य सिंहका अनुसार अन्तर्राष्ट्रिय क्षेत्रबाट समर्थनसहितको भित्रि सहयोग आवश्यक पर्छ। आर्थिक व्यवस्थापनको सन्दर्भमा पनि अन्तर्राष्ट्रिय जगतको सहयोग चाहिन्छ, सिंह थप्छन्, अन्तर्राष्ट्रिय क्षेत्रबाट संक्रमणकालीन न्यायमा के भइरहेको छ ? भन्दै जवाफ माग भइरहेको अवस्थामा यहाँबाट पठाइने पत्रलाई सकारात्मक लिँदै सहयोग गरेमा न्यायिक प्रक्रिया छिटो टुंगिन सहयोग पुग्छ। द्वन्द्वपीडितहरूले ऐनमा रहेका प्रावधान प्रतिआपत्ति जनाएर मुद्दा दायर गरेमा अन्तर्राष्ट्रिय क्षेत्रले सहयोग गर्न आनाकानी गर्ने जानकारहरूको भनाइ छ। अहिले पर्ख र हेरको अवस्थामा छौं, संक्रणकालीन न्यायको क्षेत्रमा कार्यरत एक अधिकारकर्मीले भने, अहिले मुख खोलिहाल्दा शान्ति प्रक्रिया भाँडेको आरोप लाग्न सक्छ। सत्य निरुपण र बेपत्ता आयोगका एम पूर्वसदस्यका अनुसार केही संघसंस्था र व्यक्तिहरूमा संक्रमणकालीन न्यायिक प्रक्रिया लम्बिरहोस् भन्ने चाहना छ। शान्ति प्रक्रियाको नाममा राम्रै व्यापार चलेको छ, ती पूर्वसदस्यले भनिन्, जे गर्दा पनि भाँजो हाल्ने प्रवृत्तिका व्यक्ति र संघसंस्थाले समस्या खडा गर्न सक्छन्। चुनौती नं ४ : त्रुटि सच्याउने चुनौती प्रचलित नेपाली कानुन, अन्तर्राष्ट्रिय मानवअधिकार कानुन र अन्तर्राष्ट्रिय मानवीय कानुनविपरीतका कार्य भएर पनि मानवअधिकारको उल्लंघन मानिनको लागि सशस्त्र द्वन्द्वको क्रममा नि: शस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको हुनुपर्ने प्रावधान छ। यस प्रावधानप्रति मानव अधिकारकर्मी एवं द्वन्द्वपीडितहरूले आपत्ति जनाएका छन्। यसले युद्ध अपराध र मानवताविरुद्धको अपराधका सबै अवयवहरूलाई मानवअधिकारको गम्भीर उल्लंघन मानिने अन्तर्राष्ट्रिय मान्यता उल्लंघन गरेको द्वन्द्वपीडितको भनाइ छ। त्यस्तै युद्ध अपराध र मानवताविरुद्धको अपराधको थ्रेसहोल्ड सन्तुष्ट नपार्ने प्रकृतिका उल्लंघनहरूलाई मानवअधिकारको उल्लंघनको दायराबाट बाहिर राखिनु संक्रमणकालीन न्यायको उद्देश्यविपरीत भएको र मानवअधिकारको गम्भीर उल्लंघनको परिभाषा पनि अन्तर्राष्ट्रिय कानुनी मापदण्डअनुरूप नभएको अधिकारकर्मीले दाबी गरेका छन्। जवाफदेहिता निगरानी समितिले संक्रमणकालीन न्यायसम्बन्धी विधेयकमा गम्भीर त्रुटि रहेको जनाउँदै सच्याएर मात्रै पारित गर्न आह्वान गरेको छ। शुक्रबार जारी प्रेस विज्ञप्तिमा भनिएको छ, गम्भीर त्रुटिहरू सच्याएर मात्र विधेयक पारित गरी संक्रमणकालीन न्याय प्रक्रियाको दिगो र वैध टुंगो लाग्ने वातावरणको सिर्जना गर्न संघीय संसद्, सरकार, संसदीय दलहरूलाई निगरानी समिति आह्वान गर्दछौं। समितिका संयोजक राजुप्रसाद चापागाईं, सहसंयोजकद्वय राजन कुइँकेल र रुकमनी महर्जन तथा सदस्यहरू चरण प्रसाईं, डा गौरीशंकरलाल दास, डा मन्दिरा शर्मा, प्राकपिल श्रेष्ठ, डा गोपालकृष्ण सिवाकोटी, वरिष्ठ अधिवक्ता डादिनेश त्रिपाठी, द्वन्द्वपीडित सुमन अधिकारी, देवी सुनुवार, बाबुराम गिरी, डा वीरेन्द्र थपलिया, अधिवक्ता ओमप्रकाश अर्याल, जनकबहादुर राउत, अधिकारकर्मी इन्द्रप्रसाद अर्याल र महामुनिश्वरले संयुक्त विज्ञप्ति जारी गरेका हुन्। सशस्त्र द्वन्द्वको क्रममा नि: शस्त्र व्यक्ति वा जनसमुदायविरुद्ध लक्षित गरी वा योजनाबद्ध बाहेक युद्धको नियम उल्लंघन गरी जोसुकै विरुद्ध गरिएका हत्या, बेपत्ता पार्ने कार्य, यातनालगायतका उल्लंघनलाई समेट्न चुकेको अधिकारकर्मीको भनाइ छ। मानवअधिकारको गम्भीर उल्लंघनको सूचीमा मानवता विरुद्धको अपराध र युद्ध अपराधलाई अलग्गै अपराधको रूपमा समेट्न चुकेको अधिकारकर्मीले विज्ञप्तिमार्फत जनाएका छन्। चुनौती नं ५ : सरकारसहित सरोकारवालाको सहयोग सत्य निरुपण तथा मेलमिलाय आयोगका पूर्वअध्यक्ष भट्टका अनुसार, संक्रमणकालीन न्याय व्यवस्था र त्यसको कार्यान्वयनका लागि आयोगको एक्लो प्रयास मात्र पर्याप्त हुँदैन। यसको लागि राज्यका तीनै तहका सरकार, अन्तर्राष्ट्रिय समुदाय, स्थानीय संघसंस्था, नागरिक समाज र आमसञ्चारलगायत सरोकारवाला सबैको सहयोग आवश्यक र अपरिहार्य रहन्छ। बेपत्ता आयोगका पूर्वसदस्य डा सिंह सरकारले विगतमा झैं समयमै योग्य कर्मचारी, बजेट, साधन स्रोतको व्यवस्था नगरेको अवस्थामा न्याय प्रक्रिया अल्झिने जोखिम रहेको बताउँछन्। डा सिंह भन्छन्, आयोगले गरेको सिफारिसलाई सरकारले कार्यान्वयन गर्न नचाहेमा संक्रमणकालीन न्याय टुंगोमा पुर्याउन थप चुनौती हुनेछ। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकले आगामी भदौको दोस्रो सातासम्म ऐनको रूप ग्रहण गर्ने आशा छ।विमला सुवेदी, सभापति, कानुन, न्याय तथा मानवअधिकार समिति द्वन्द्वपीडित र आम सरोकारवालाहरूसँगको छलफल समेतका आधारमा सहमति निर्माण गर्न सफल भएको हो भने ठूलो उपलब्धि हो।गणेशदत्त भट्ट, पूर्वअध्यक्ष, सत्य निरुपण तथा मेलमिलाप आयोग ऐनका प्रावधानलाई लिएर सर्वोच्च अदालतमा मुद्दा पर्ने सम्भावना पनि छ। पीडितको गुनासोलाई अनदेखा गर्न पनि मिल्दैन। गुनासो सम्बोधन गर्दै संसद्मै ऐन संशोधन गर्नु राम्रो हुन्छ।डा सुनीलरञ्जन सिंह, पूर्वसदस्य, बेपत्ता पारिएका व्यक्तिको छानबिन आयोग कानुनी बैधतादेखि स्रोतको व्यवस्थाका लागि समेत अन्तर्राष्ट्रिय सहयोग र समर्थन आवश्यक पर्छ। सहयोग र समर्थन नलिई शान्ति प्रक्रिया अघि बढाउन सकिँदैन।डा मन्दिरा शर्मा, वरिष्ठ कानुनी सल्लाहकार, आईसीजे सर्वोच्च अदालतबाट भएका महत्वपूर्ण ७ फैसलाआदेश गम्भीर मानवअधिकारको उल्लंघन गर्ने व्यक्ति आफूले गरेको कार्यको उत्तरदायित्वबाट उम्कन सक्दैन भन्नुको अर्थ यो वा त्यो वहानामा त्यस्ता व्यक्तिलाई उम्काउने चेष्टा अरूले पनि गर्नुहुँदैन भन्ने हो। यदि दोषिलाई उम्काउने प्रयास गरिन्छ वा त्यसको मतियार बनिन्छ भने सिर्जित परिणाम भोग्नसमेत तयार रहनुपर्छ। कानुनबमोजिम स्थापित आयोगहरूले त्यस्तो गर्दैनन् भन्ने विश्वास यो इजलासले लिएको छ। राज्यको कानुनबाट स्थापित आयोगहरूले पनि संविधान, कानुन, अन्तर्राष्ट्रिय मानव अधिकार कानुन र मानवीय कानुन तथा न्यायका मान्य सिद्धान्तहरूलाई ध्यान दिनै पर्ने हुन्छ। साथै यस अदालतबाट जारी भएका आदेशहरूले पनि संवैधानिक कानुनको अंग र न्यायिक मूल्य मान्यताकै स्थान लिएका हुन्छन्। त्यसैले संवैधानिक परम्पराका रूपमा रहेका यस्ता आदेशहरू आयोगहरूका लागि आफ्नो कार्य सञ्चालनको मार्गदर्शक सिद्धान्तका रूपमा रहन्छन्। आयोगका कार्यहरूले सिर्जना गर्ने असर वा परिणामहरू पनि न्यायिक सम्परिक्षणको दायरा बाहिर रहन सक्दैन। कल्याण श्रेष्ठ, वैद्यनाथ उपाध्याय र चोलेन्द्रशमशेर जबरा विशेष इजलास (२०७१ फागुन १४) मानवीय कानुन वा मानव अधिकार उल्लंघनका सम्बन्धमा द्वन्द्वकालमा भएका गम्भीर कसुरहरू रोक्ने, ती कसुरहरू दोहोरिन नदिने, पीडितहरूको सुरक्षा र आत्मविश्वासको भावना जागृत गराउने, घटनावलीहरूको यथार्थ अभिलेख राख्ने, राष्ट्रिय मेलमिलापको वातावरण बनाउने र कानुनी राज्यको पुनस्र्थापना गरी शान्ति बहालीमा योगदान पुर्याउनु नै संक्रमणकालीन न्याय व्यवस्थाको उद्देश्य रहेको हुन्छ। संक्रमणकालीन न्याय प्रणालीमा सत्यमाथि प्रकाश पारी सकेपछि क्षमादानमा जोड दिइन्छ। विगतको आहत भविष्यमा नदोहोरियोस्। र, भावी सन्तति यसप्रकारका विभिषिकाबाट गुज्रन नपरोस् भन्ने मान्यतामा कसैको दबाब र प्रभावबाट मुक्त भई पीडितले स्वतन्त्र रूपमा पीडकहरूलाई क्षमादान दिन सक्छन्। यसमा विचारणीय कुरा के छ भने पीडकलाई क्षमादान दिने वा नदिने भन्ने कुरा द्वन्द्वपीडित पक्षको चाहनामा भर पर्ने विषय हो। आफूविरुद्ध भएको अन्यायको उपचार खोज्न पीडित पक्ष पूर्णरूपमा सार्वभौम र स्वतन्त्र रहन्छन्। नागरिकको त्यस्तो नैसर्गिक अधिकारलाई संक्रमणकालीन न्याय प्रणालीले संकुचन वा नियन्त्रण गर्न सक्दैन। न्यायाधीश रामकुमारप्रसाद शाह र ज्ञानेन्द्रबहादुर कार्की संयुक्त इजलास (२०७० चैत १९ ) दण्डहिनता कानुनको आँखामा एउटा निन्दनीय कार्य हो। दण्डहिनताको अन्त्य गर्ने, गराउने कानुनी कर्तव्य पनि सरकारकै हो। सरकार र यसका मातहत निकाय (एजेन्सी) ले दण्डहिनतालाई प्रश्रय दिने कुनै कार्य गर्छन् वा आचरण प्रदर्शित गर्छन् भने त्यस्तो कार्य न्यायिक परीक्षणको विषय बन्द छ। अपराधले कुनै पनि रूपमा प्रोत्साहन पाउनुहुँदैन भने अपराध गर्नेले कुनै पनि किसिमको संरक्षण पाउनु हुँदैन। यसो हुन नसके कानुनको शासनको मर्म मर्न पुग्छ। कानुनद्वारा निषेधित अपराधिक कार्य जो कोहीबाट भए पनि उ कानुनको परिधिमा आउनै पर्छ। पद, बर्दी, पोसाक र ओहदा कसैको पनि रक्षा कवच हुन सक्दैन। कानुनको आँँखामा अपराध केवल अपराध हो र हर अपराधि केवल अपराधी हो। त्यसैले हर अपराधि सजायका भागी हुन्छन्।  न्यायाधीश दामोदरप्रसाद शर्मा र प्रकाश वस्तीको संयुक्त इजलास( २०६५ माघ २०) खास गरेर मानव अधिकार र मानवीय कानुनको उल्लंघन भएको, समाजको सुरक्षा र नैतिकतामा गम्भीर प्रश्न खडा गरेका कसुरहरूमा अदालत झनै संवेदनशील हुनुपर्ने देखिन्छ। मुद्दा फिर्ता माग गर्ने अधिकार भनेर जस्तोसुकै मुद्दामा पनि माग गर्ने र जहिले पनि जस्तोमा पनि मुद्दा फिर्ता दिने कुरा अदालतलाई सुम्पेको न्यायिक अधिकार सुहाउँदो हुँदैन। अदालतले यथार्थमा न्यायको संरक्षक बन्नुपर्ने हुन्छ।मीनबहादुर रायमाझि र कल्याण श्रेष्ठको संयुक्त इजलास (२०६५ पुस २९ ) द्वन्द्वको कारणहरू जे भए पनि व्यक्तिको जीउ, ज्यान र सम्पत्तिको हक अनउल्लंघनीय मानिन्छ। द्वन्द्व चर्किएको कारणले मात्रै कसैको वैयक्तिक वा साम्पत्तिक हकमा हस्तक्षेप वा उल्लंघन गरेको कार्यले वैधता प्राप्त गर्न सक्दैन। द्वन्द्वको सिलसिलामा गरिएको भए पनि कानुन प्रदत्त हक हननको हरेक कार्य गैरकानुनी नै मानिन्छ। न्यायाधीश मीनबहादुर रायमाझी र कल्याण श्रेष्ठको संयुक्त इजलास (२०६५ पुस २३) यदि सरकारले नागरिकका आधारभूत मानव अधिकार संरक्षण गर्ने सवालमा पन्छिन खोज्छ भने जनताको नागरिक अधिकारको संरक्षणका रूपमा रहेको यस अदालत यसमा चुप लागेर बस्न मिल्दैन। न्यायाधीश बलराम केसी र ताहिर अलि अन्सारीको संयुक्त इजलास(२०६४ पुस २) जेनेभा महासन्धिको प्रावधानको उल्लंघन र कसुर हुन गएमा मुद्दा हेर्ने निकाय, कार्यविधि तथा दण्ड सजाय जस्ता महासन्धिको कार्यान्वयनको विविध विषय समावेश गरी राष्ट्रिय स्तरमा प्रभावकारी कानुनी व्यवस्थाको निर्माण गर्नु आवश्यक र उपयुक्त देखिँदा ततसम्बन्धमा आवश्यक अध्ययन अनुसन्धान गरी गराई उपयुक्त कानुन निर्माणका लागि कारबाही चलाउनु भनि विपक्षी सरकारको नाममा निर्देशनात्मक आदेश जारी गरिएको छ। हरिप्रसाद शर्मा र खिलराज रेग्मीको संयुक्त इजलास(२०६० पुस २५)"
"बंगुर स्वाइन फिभरले सखाप, व्यवसायबाट पलायन हुँदै किसान","टीकापुर : दक्षिणी सीमावर्ती मोहना नदीको किनार। हुलाकी सडकलाई कैलालीको पुरानो सदरमुकाम भजनी बजार जोड्ने बाटोको छेउमै छ, बडिमालिका कृषि प्रवद्र्धन केन्द्र प्रालि। एक दशकदेखि बंगुरपालन गर्दै आएका भजनीका जयबहादुर बुढा बंगुरका लागि सुदूरपश्चिममै स्रोत व्यक्तिका रूपमा चिनिन्छन्। केही समयअघिसम्म उनको फर्ममा ७० वयस्कसहित ४ सय ८२ बंगुरले भरिभराउ थियो। फर्ममा पाँच सहयोगीसहित बंगुरको स्याहारसुसार गर्न, सरसफाइ गर्न, बच्चा हुर्काउन हम्मेहम्मे हुने गर्दथ्यो। २०७९ साल कात्तिकदेखि उनको फर्ममा रहेका बंगुर मर्न थाले। बंगुरमा उच्च ज्वरो आउने, कान, पुच्छर, पेटको तल्लो भागको बाहिरी छाला रातो हुने, शरीरमा नीलो धब्बा देखिने, खाना नखाने, बान्ता गर्ने, छेर्ने, छट्पटाउने, तुहिनेजस्ता लक्षण देखिन थाले, बुढाले भने, पशुपन्छी रोग अन्वेषण प्रयोगशाला धनगढी र काठमाडौंको टोलीले परीक्षण गरेपछि बंगुरमा अफ्रिकन स्वाइनफिवर रोग लागेको रहेछ। फर्ममा बँचेका ७० बंगुरमा समेत रोग फैलिन नदिन भन्दै स्थानीय तहको रोहवरमा नष्ट गरेपछि रित्तिएको बुढाको फर्म हालसम्म रित्तै छ। वर्षभरिको मेहनत, लगानीबाट प्रतिफल आउने बेला खोर नै रित्तियो, त्यसयता मैले बंगुर पाल्ने हिम्मत गर्न सकेको छैन बुढाले भने। भजनी नगरपालिकाको पशु सेवा शाखाले बुढाको उक्त फर्ममा ९५ लाख २० हजार रुपैयाँको क्षति भएको प्रतिवेदनसहित सिफारिस गरेको थियो। बुढाको उक्त फर्मको निरीक्षण गर्न तत्कालीन गृहसचिव विनोदप्रकाश सिंह, पशु सेवा विभाग काठमाडौंका डा मुकुल उपाध्याय, डा विनोद सञ्ज्याल र प्रदेश र संघीय सरकारका प्रतिनिधि पुगे पनि राहत र क्षतिपूर्ति दिनेतर्फ कसैले चासो नदिएको बुढाले बताए। पशुमा लाग्ने सरुवा रोगको उचित व्यवस्थापन हुन नसक्दा बुढामात्रै होइन कैलालीका धेरै किसान बंगुरपालन व्यवसायबाट पलायन भएका छन्। बंगुरमा देखा परेको महामारी स्वाइन फिभरका कारण बंगुरहरू मर्न थालेपछि व्यवसायी पलायन हुन बाध्य भएका हुन्। चार वर्षदेखि बंगुरपालन गर्दै आएका जानकी गाउँपालिका१ दुर्गौलीका निकेत चौधरीले समेत व्यवसाय सुरु गर्न सकेका छैनन्। झन्डै एक करोड रुपैयाँको लगानी गरेर बंगुरपालन सुरु गरेका चौधरीका पनि स्वाइन फिभरबाट ४५ बंगुर मरे। व्यवस्थित खोर यतिखेर त्यत्तिकै खाली छ। स्वाइन फिभरले भए जति बंगुर मरे, उनले भने, बैंकबाट ऋण लिएर फेरि बंगुरपालनलाई सुरु गर्न आँट आएको छैन। दुई वर्षअघि देखा परेको उक्त रोग फेरि देखिने डरले व्यवसायीले बंगुरपालन सुरु गर्न सकेका छैनन्। स्थानीय तहमा किसान तथा समूहमा बनाएर बंगुरपालन गर्दै आएका साना व्यवसायीसमेत रोगको डरले पलायन भएका हुन्। बंगुरपालन व्यवसाय कम भएपछि कैलालीमा बंगुुरको मासु अभाव हुन थालेको छ। त्यसकै कारण मूल्य चर्को रूपमा बढेको स्थानीय उपभोक्ताहरू बताउँछन्। दुई वर्ष अघिसम्म २ सय ५० रुपैयाँ प्रतिकेजीमा बिक्री हुने बंगुरको मासु हाल पाँच सय पुगेको छ, टीकापुरमा बंगुरका मासु बिक्रेता राजकिरण चौधरीले भने, कैलालीमा बंगुर नपाएर दाङ र पहाडी जिल्लाबाट खरिद गरेर ल्याउनु परेपछि मूल्य बढेको हो।राष्ट्रिय गौरवको रानीजमरा, कुलरिया सिँचाइ आयोजनाको कृषि कार्यक्रम कार्यान्वयन इकाइले समेत यस क्षेत्रका किसानलाई बंगुरपालनमा सहयोग गर्दै आएको थियो। रोगका कारण बंगुरपालनबाट किसान पलायन हुन थालेको कृषि कार्यक्रम कार्यान्वयन इकाइका पशु प्राविधिक पुष्पराज भारतीले बताए। केही वर्षयता, बंगुर, खसी, बोका, राँगाको मासुमा आत्मनिर्भर जिल्लाका रूपमा विकसित भइरहेको कैलालीमा रोगका कारण बंगुरको निर्यात रोकिएको छ। विगतका वर्षहरूमा यहाँबाट नेपालगन्ज, बुटवल, पोखरा तथा काठमाडौंसम्म मासु निर्यात हुँदै आएको थियो। हाल भने अन्यत्र जिल्लाबाट बंगुरको मासु ल्याउनु पर्ने बाध्यता छ।"
देशभर ६२० जनालाई कैद मिनाहा सिफारिस,"काठमाडौं : आगामी असोज ३ गते संविधान दिवसको दिन सरकारबाट हुने कैद मिनाहाका लागि देशभरबाट ६ सय २० जना कैदीबन्दी सिफारिस भएका छन्। कारागार व्यवस्थापन विभागले देशभरका कारागारबाट आएको ६ सय २० जना कैदीबन्दीको विवरण सार्वजनिक गरेको छ। गतवर्ष कर्तव्य ज्यान मुद्दामा कैदकट्टी तथा माफी मिनाहा पाएका रेशम चौधरी र चेतन मानन्धर रिगल जेलमुक्त भएपछि सरकारबाट हुने माफी मिनाहाको चौतर्फी आलोचना भएको थियो। आलोचनापछि चेतनविरुद्ध लागेको मुद्दा पुनः अदालतमा प्रवेश पाएको थियो। सर्वोच्च अदालतले उनलाई पुनः कारागारमा पठाउने आदेश दिएको थियो। यस वर्ष कैद मिनाहा पाउने व्यक्तिको विषयमा विवाद नआओस भनेर नै कारागार व्यवस्थापन विभागले कैदीहरूको सूची सार्वजनिक गरेर नागरिकको प्रतिक्रिया मागेको हो। कारागार व्यवस्थापन विभागका निर्देशक कमलप्रसाद पाण्डेका अनुसार कैद कट्टाका लागि फौजदारी कसुर सजाय निर्धारण तथा कार्यान्वयन ऐनको नियमावलीअनुसार नै व्यक्ति विवरण सार्वजनिक गरिएको हो। ऐनको तेस्रोपटक संशोधन भएर नियमावली बनेपछि कैदीबन्दीको कैदकट्टा गर्ने प्रयोजनार्थ यो वर्षदेखि माफी मिनाहामा परेको व्यक्तिहरूको विवरण सार्वजनिक गरिएको हो। पाण्डे भन्छन्, अन्य कसुरमा जेल परेका व्यक्तिहरूको विषयमा जो कोहीले पनि प्रतिक्रिया दिन सक्छन्। तर, कर्तव्य ज्यान कसुरका कैदीबन्दीको हकमा पीडितका परिवारको सहमति आवश्यक पर्छ। कैद मिनाहाको सूचीमा परेका व्यक्तिहरूउपर केही गुनासो आएमा सम्बोधन गरिने प्रवक्ता पाण्डेले बताए। कर्तव्य ज्यान मुद्दामा जेल परेका व्यक्तिलाई कैद मिनाहा दिन पीडित परिवारले स्वीकृति नदिए यो सिफारिस कार्यान्वयन हुने छैन। कारागार प्रशासकको रोहवरमा सहमति दिनुपर्ने छ। कारागार व्यवस्थापन विभागका अनुसार कैद कट्टाको सिफारिसविरुद्ध जनताको प्रतिक्रिया आउने क्रममा छ। यो सिफारिसमा पर्नेहरूमा आफूउपर परेको सजायको ५० प्रतिशत कैद बसिसकेका ५ सय ८६ जना र ४० प्रतिशत कैद भुक्तान गरेका ३१ जना छन्। यस्तै ३ जना जेष्ठ नागरिक छन्। सबैभन्दा बढी चोरी मुद्दाका १ सय ८५ जना, बहुविवाह मुद्दाका १ सय ४३ जना, सवारी ज्यान मुद्दाका ९५ जना, नकाबजनी चोरी मुद्दाका ८२ जना, डाँका मुद्दाका ७३ जना र अन्य विभिन्न कसुरका कैदीहरू छन्। कारागार व्यवस्थापन विभागले गत असार ९ गते नै कैदकट्टा हुनका लागि देशभरका कारागार कार्यालयबाट सिफारिस भएका ६ सय २० जना कैदी बन्दीको विवरण विभागको वेबसाइटबाट सार्वजनिक गरिएको थियो। आगामी असोज ३ गते संविधान दिवसको अवसरमा राष्ट्रपति पौडेलले कैदीहरूको कैद मिनाहा गर्ने छन्।"
थप हवाई रुटदेखि पञ्चेश्वरको विषय उठान,"काठमाडौं : नेपालले भारतसँग थप हवाई रुटसहित पञ्चेश्वर आयोजनाको बाँकी काम अगाडि बढाउने बारेमा छलफल गरेको छ। भारतीय विदेश सचिव दुई दिने भ्रमणका क्रममा नेपालभारत एयर कनेक्टिभिटी बढाउन नेपाललाई थप हवाई रुटको उपलब्ध गराउन माग गरिएको छ। भारतीय विदेश सचिव विक्रम मिश्री र परराष्ट्रमन्त्री डाआरजु राणा देउवाबीच नेपाललाई थप हवाई रुटको विषय उठान भएको हो। हाल नेपालमा एउटा मात्रै हवाई रुट रहँदै आएको छ। उनीहरूबीच द्विपक्षीय सम्बन्धका विविध पक्षहरूका साथै आर्थिक एवं विकास सहायता तथा आयोजनाहरू लगायतका विविध विषयमा पनि छलफल भएको छ। भेटका क्रममा मन्त्री डा राणाले नेपालभारत एयर कनेक्टिभिटी बढाउन नेपाललाई थप हवाई रुटको उपलब्धताका लागि सचिव मिश्रीसँग कुराकानी गरेकी थिइन्। मन्त्री डा राणाले नेपाल र भारतका सीमा क्षेत्र हुँदै आयात हुने तरकारी तथा फलफूलको गुणस्तर मापनसम्बन्धी परीक्षणका लागि प्रयोगशाला स्थापना गर्न भारतको पहलका लागि पनि छलफल गरेकी छन्। पञ्चेश्वर आयोजनाका बाँकी काम अघि बढाउने बारेमा मन्त्री डा राणाले उठाएकी छन्। उनले पञ्चेश्वरको विषयमा धेरैजसो समस्या समाधान भइसकेका र बाँकी प्राविधिक समूहमार्फत अघि बढेर सम्बोधन गरिने विषयमा मिश्रीले आश्वासन दिएका छन्। मन्त्री डा राणाले टनकपुर बाँधको नहरमा पानी छोड्न, बाडगंगा, खाँडो र राप्ती नदीको बाढी नियन्त्रण र जोखिम कम गर्ने सम्बन्धमा आवश्यक सहायता उपलब्ध गराउने विषयमा सचिव मिश्रीमार्फत भारत सरकारसँग कुरा उठाएकी छन्। व्यापार तथा पारवहनसम्बन्धी वार्तालाई निरन्तरता दिनुपर्ने विषयमा पनि द्विपक्षीय कुराकानी भएको छ। मन्त्री राणाले जाजरकोट भूकम्पमा परेका पीडितहरूको उद्धार र सहायताका लागि भारत सरकारको सहयोगप्रति धन्यवाद दिएकी छन््। भारतीय विदेश सचिव मिश्रीले पूर्वप्रधानमन्त्री एवं प्रमुख प्रतिपक्षी दलन नेता तथा नेकपा माओवादी केन्द्रका अध्यक्ष पुष्पकमल दाहाल प्रचण्डसँग पनि भेट गरेका छन्। भेटमा मिश्रीले नेपालबाट १० हजार मेगावट बिजुली खरिद गर्ने गरी भएको सम्झौतालाई उठाएका थिए। प्रचण्ड प्रधानमन्त्री हुँदा भएको विद्युत् खरिद बिक्री गर्ने सम्झौता ऐतिहासिक भएको मिश्रीको भनाइ उल्लेख गर्दै प्रचण्डका स्वकीय सचिव रमेश मल्लले भने, हजुर प्रधानमन्त्रीका रूपमा भारत भ्रमणमा जानुभयो। १० हजार मेगावट विद्युत् खरिदबिक्रीको सम्झौता भयो, त्यो ऐतिहासिक छ। मिश्रीले नेपालबाट भारत जाने विद्युत् चाँडै १ हजार मेगावाट पुग्ने भन्दै भारत जाने बिजुली अब छिट्टै १ हजार मेगावट पुग्छ, यो खबर सुनाउन पाउँदा हामी खुसी छौं, उनले प्रचण्डसँग भनेका थिए। भेटमा प्रचण्डले आफू जुनसुकै भूमिकामा भए पनि नेपालभारत सम्बन्धलाई राम्रो बनाउन लाग्ने बताएका थिए। विदेश सचिव मिश्री र पररराष्ट्र मन्त्रालयकी सचिव सेवा लम्सालबीच पनि सचिवस्तरीय भेट भएको छ। परराष्ट्र मन्त्रालयका प्रवक्ता एवं सहसचिव अमृतबहादुर राईका अनुसार भेटमा दुई देशका बीचमा विगतमा भएका सहमतिहरू तथा भारतीय सहयोगमा सञ्चालित विभिन्न कार्यक्रमहरूलाई अझ क्रियाशील बनाउने विषयमा छलफल भएको थियो। प्रवक्ताले राईले भने, खासगरी यो कुनै एजेन्डागतको बैठक होइन। परिचयात्मक भ्रमणमा आउनुभएको हो। नेपालभारत सम्बन्धको सबै पक्षहरूमा छलफल र समीक्षा भएको हो। भारतीय सहयोगमा सञ्चालित परियोजनाहरू र दुई देशका बीचमा भएका विभिन्न संयन्त्रहरूको बैठक छलफलहरूलाई निरन्तरता दिने विषयमा पनि छलफल भएको हो। नेपाल भारत सम्बन्धको सबै पक्षहरूको बीचमा एक प्रकारले भन्ने हो भने रिभ्यु गर्ने र आगामी दिनमा कसरी अगाडि बढ्ने भन्ने कुराहरू समग्रमा छलफल भएको हो। भारतीय सहयोगबाट सञ्चालित विभिन्न कार्यक्रमहरूलाई आगामी दिनमा कसरी क्रियाशील बनाउने भन्ने विषय नै हो। दुई दिने नेपाल भ्रमणमा आएका विदेश सचिव मिश्रीले राष्ट्रपति रामचन्द्र पौडेल, प्रधानमन्त्री केपी शर्मा ओली,नेपाली कांग्रेसका सभापति एवं पूर्वप्रधानमन्त्री शेरबहादुर देउवा, उपप्रधानमन्त्रीहरू, केही मन्त्री,माओवादीका अध्यक्ष, नेकपा एकीकृत समाजवादीका अध्यक्षलगायतसँग पनि भेट गरेका थिए। उनी सोमबार रातिनै स्वदेश फर्किएका छन्।"
"२० वर्ष आसपासमै विवाह गर्नुस्, छिट्टै सन्तान जन्माउनुस् : प्रधानमन्त्री ओली",काठमाडौं : प्रधानमन्त्री केपी शर्मा ओलीले युवालाई उद्यमशील बनाउने कार्यक्रम र योजना तर्जुमा भइरहेका बताएका छन्। अन्तर्राष्ट्रिय युवा दिवसका अवसरमा आयोजित नेपाल युवा सम्मेलनको समापन कार्यक्रममा उनले धेरैलाई रोजगारी दिन साना उद्यमशीलताका कार्यक्रमसहित विकासको गति बढाउन सरकार क्रियाशील रहेको बताए। देशमा रोजगारीका अवसर नहुँदा युवा वर्ग विदेशिने क्रम बढेकामा चिन्ता व्यक्त गर्दै प्रधानमन्त्रीले आगामी दिनमा नेपाल ज्येष्ठ नागरिकको मात्रै मुलुक बन्ने जोखिम रहेकाले युवाहरूलाई यसतर्फ सोच्न आग्रह गरे। उनले हालः जनसङ्ख्या वृद्धि दर पनि न्यून रहेकाले सुन्दर भविष्यका लागि २० वर्षको आसपासमा विवाह गर्न र चाँडो सन्तान प्राप्तिका योजना बनाउन युवालाई आग्रह गरे। प्रधानमन्त्री ओलीले हालः २० प्रतिशत नागरिक निरपेक्ष गरिबीको रेखामुनि रहेकामा वर्षमा दुई प्रतिशतका दरले गरिबी घटाउनुपर्ने बताए। उनले एक वर्षभित्र सडक बालबालिकाको स्थितिलाई अन्त्य गर्ने लक्ष्य लिइएकाले हाम्रा बच्चाहरू अभिभावकविहीन भएर सडकमा बस्न नमिल्ने बताए। पारित घोषणापत्रलाई सरकारले कार्यान्वयन गर्ने प्रतिबद्धता जनाउँदै प्रधानमन्त्रीले आगामी असोजमा हुने राष्ट्रसङ्घको महासभामा नेपालले प्रस्तुत गर्ने वक्तव्यमा पनि घोषणापत्रका विषय समावेश गरिने बताए।
"टीआरसीमा धेरै देशको चासो छ, यही अधिवेशनमा पारित गर्छौं : प्रधानमन्त्री",काठमाडौ : प्रधानमन्त्री केपी शर्मा ओलीले नेपालको शान्ति प्रक्रियालाई सफलताका साथ निष्कर्षमा पुर्याउने बताएका छन्। मंगलबार महान्यायधीवक्ता कार्यालयमा आयोजित सरकारी वकिलहरूसँगको छलफलमा प्रधानमन्त्री ओलीले संक्रमणकालीन न्यायसम्बन्धी विषय (टीआरसी)मा विभिन्न देशले चासो व्यक्त गरिरहेको भन्दै सफलताका साथ निष्कर्षमा पुर्याउने बताए। संक्रमणकालीन न्यायसम्बन्धी विधेयक सदनमा पेस भएको भन्दै प्रधानमन्त्री ओलीले यही अधिवेशनबाट पारित गर्ने बताए। उनले उक्त विधेयक पीडितमैत्री र पीडित केन्द्रित भएर बनाइएको भन्दै कोशेढुंगाको रूपमा पारित हुने बताए। प्रधानमन्त्री ओलीले सामाजिक सञ्जालमार्फत सामाजिक मूल्य मान्यता ताड्ने प्रयास भइरहेको बताए। उनले वर्तमान सरकारले देशविरोधी काम नगर्ने र विकासको कामलाई सकारात्मक ढंगले अघि बढाउने उल्लेख गरे। उनले अहिलेको सरकारले आलोचना गर्ने ठाउँ नदिने गरी काम गर्नेसमेत बताए। प्रधानमन्त्री ओलीले यसअघि सरकारमा रँहदा गरेका कामहरू गौरवबोध गर्ने प्रकारकै रहेको दाबी गरे। उनले अहिले फोटो टास्नका लागि नभई सकारात्मक काम गर्नका लागि प्रधानमन्त्री पद सम्हालेको पनि बताए।
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले एसियाली विकास बैंकबाट सिँचाइ परियोजनाका लागि सहुलियत ऋण र अनुदान स्वीकार गर्ने भएको छ। साउन २८ गते बसेको मन्त्रिपरिषद बैठकका निर्णय सार्वजनिक गर्न मंगलबार सिंहदरबारमा पत्रकार सम्मेलन गर्दै सरकारका प्रवक्ता पृथ्वीसुब्बा गुरुङले एसियाली विकास बैंकबाट सिँचाइ परियोजनाका लागि १४ अर्ब ६३ करोड सहुलियत ऋण र एक अर्ब ९९ करोड अनुदान स्वीकार गर्ने सम्बन्धमा सरकारको तर्फबाट वार्ता टोली गठन गर्ने निर्णय भएको जानकारी दिए। बैठकले खाद्य व्यवस्था तथा व्यापार कम्पनी लिमिटेडको रिक्त महाप्रबन्धक पदमा रमेश आचार्यलाई नियुक्त गर्ने निर्णय गरेको छ भने नेपाल पारवहन तथा गोदाम व्यवस्थापन कम्पनी लिमिटेडको रिक्त महाप्रबन्धक पदमा प्रकाशप्रसाद पोखरेललाई नियुक्त गर्ने निर्णय गरेको प्रवक्ता गुरुङले बताए। त्यस्तै भूउपयोग ऐन, २०७६ को दफा १४ को उपदफा (१) को खण्ड (ञ) बमोजिम भूउपयोग परिषद् सदस्यमा डा रेवतीरमण पौडेल, डा यमुना घले, डा रेश्मा श्रेष्ठ र जगतबहादुर देउजालाई मनोनयन गर्ने निर्णय गरेको उनले जानकारी दिए। त्यस्तै बैठकले नेपालको नागरिक उड्ययन क्षेत्रको समग्र सुधार तथा गौतमबुद्ध र पोखरा अन्तराष्ट्रिय बिमानस्थल सञ्चालनसम्बनधी कार्ययोजना स्वीकृत गरेको छ भने निजामती सेवाको प्रथम श्रेणीका सहसचिव इन्दुविक्रम जोशी र कोमलप्रसाद धमलाले दिनुभएको राजीनामा स्वीकृत समेत गरेको छ।"
टीआरसी विधेयक संसदमा पेस,"काठमाडौं : प्रतिनिधिसभामा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (टीआरसी) (तेस्रो संशोधन) विधेयकसम्बन्धी समितिको प्रतिवेदन, २०८१ पेस गरिएको छ। बैठकमा कानुन, न्याय तथा मानव अधिकार समितिका सभापति विमला सुवेदीले उक्त विधेयकसम्बन्धी समितिको प्रतिवेदन, २०८१ पेस गरेका हुन्। प्रतिनिधिसभाले उक्त विधेयक समितिमा छलफलका पठाएको थियो। विधेयक यही साउन २४ गतेको समितिको बैठकले सर्वसम्मतिले पारित गरेको थियो। त्यस्तै बैठकमा पूर्वाधार विकास समितिका सभापति दीपकबहादुर सिंहले पूर्वाधार विकास समितिको वार्षिक प्रतिवेदन, २०८० पेस गरेका थिए। सभापति सिंहले कतिपय विकासका आयोजनाहरू राजनीतिक उपजका सिकार हुँदा प्रतिफल अनिश्चितता भएको बताए। उनले मन्त्री फेरिएपिच्छे कर्मचारीहरूको सरुवा गर्नु, आयोजनमा खटिएका कर्मचारीलाई आयोजना नसकिदाँसम्म सोही आयोजनामा काम गर्न नदिनु, आयोजनाका काममा राजनीतिक हस्तक्षेप हुनुलगायत यावत् समस्या रहेका जानकारी गराए। बैठकमा शिक्षा, स्वास्थ्य तथा सूचना प्रविधि समितिका सभापति अम्मरबहादुर थापाले शिक्षा, स्वास्थ्य तथा सूचना प्रविधि समितिको वार्षिक प्रतिवेदन, २०८१ पेस गरे। बैठकमा सभामुख देवराज घिमिरेले संयुक्त समिति अन्तर्गतको राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्याङ्कन समितिमा सदस्यहरूको नाम हेरफेर भएको जानकारी गराएका थिए। प्रतिनिधिसभाको अर्को बैठक साउन ३० गते दिउँसो १ बजे बस्नेछ।"
थप हवाई रुटदेखि पञ्चेश्वरको विषय उठान,"काठमाडौं : नेपालले भारतसँग थप हवाई रुटसहित पञ्चेश्वर आयोजनाको बाँकी काम अगाडि बढाउने बारेमा छलफल गरेको छ। भारतीय विदेश सचिव दुई दिने भ्रमणका क्रममा नेपालभारत एयर कनेक्टिभिटी बढाउन नेपाललाई थप हवाई रुटको उपलब्ध गराउन माग गरिएको छ। भारतीय विदेश सचिव विक्रम मिश्री र परराष्ट्रमन्त्री डाआरजु राणा देउवाबीच नेपाललाई थप हवाई रुटको विषय उठान भएको हो। हाल नेपालमा एउटा मात्रै हवाई रुट रहँदै आएको छ। उनीहरूबीच द्विपक्षीय सम्बन्धका विविध पक्षहरूका साथै आर्थिक एवं विकास सहायता तथा आयोजनाहरू लगायतका विविध विषयमा पनि छलफल भएको छ। भेटका क्रममा मन्त्री डा राणाले नेपालभारत एयर कनेक्टिभिटी बढाउन नेपाललाई थप हवाई रुटको उपलब्धताका लागि सचिव मिश्रीसँग कुराकानी गरेकी थिइन्। मन्त्री डा राणाले नेपाल र भारतका सीमा क्षेत्र हुँदै आयात हुने तरकारी तथा फलफूलको गुणस्तर मापनसम्बन्धी परीक्षणका लागि प्रयोगशाला स्थापना गर्न भारतको पहलका लागि पनि छलफल गरेकी छन्। पञ्चेश्वर आयोजनाका बाँकी काम अघि बढाउने बारेमा मन्त्री डा राणाले उठाएकी छन्। उनले पञ्चेश्वरको विषयमा धेरैजसो समस्या समाधान भइसकेका र बाँकी प्राविधिक समूहमार्फत अघि बढेर सम्बोधन गरिने विषयमा मिश्रीले आश्वासन दिएका छन्। मन्त्री डा राणाले टनकपुर बाँधको नहरमा पानी छोड्न, बाडगंगा, खाँडो र राप्ती नदीको बाढी नियन्त्रण र जोखिम कम गर्ने सम्बन्धमा आवश्यक सहायता उपलब्ध गराउने विषयमा सचिव मिश्रीमार्फत भारत सरकारसँग कुरा उठाएकी छन्। व्यापार तथा पारवहनसम्बन्धी वार्तालाई निरन्तरता दिनुपर्ने विषयमा पनि द्विपक्षीय कुराकानी भएको छ। मन्त्री राणाले जाजरकोट भूकम्पमा परेका पीडितहरूको उद्धार र सहायताका लागि भारत सरकारको सहयोगप्रति धन्यवाद दिएकी छन््। भारतीय विदेश सचिव मिश्रीले पूर्वप्रधानमन्त्री एवं प्रमुख प्रतिपक्षी दलन नेता तथा नेकपा माओवादी केन्द्रका अध्यक्ष पुष्पकमल दाहाल प्रचण्डसँग पनि भेट गरेका छन्। भेटमा मिश्रीले नेपालबाट १० हजार मेगावट बिजुली खरिद गर्ने गरी भएको सम्झौतालाई उठाएका थिए। प्रचण्ड प्रधानमन्त्री हुँदा भएको विद्युत् खरिद बिक्री गर्ने सम्झौता ऐतिहासिक भएको मिश्रीको भनाइ उल्लेख गर्दै प्रचण्डका स्वकीय सचिव रमेश मल्लले भने, हजुर प्रधानमन्त्रीका रूपमा भारत भ्रमणमा जानुभयो। १० हजार मेगावट विद्युत् खरिदबिक्रीको सम्झौता भयो, त्यो ऐतिहासिक छ। मिश्रीले नेपालबाट भारत जाने विद्युत् चाँडै १ हजार मेगावाट पुग्ने भन्दै भारत जाने बिजुली अब छिट्टै १ हजार मेगावट पुग्छ, यो खबर सुनाउन पाउँदा हामी खुसी छौं, उनले प्रचण्डसँग भनेका थिए। भेटमा प्रचण्डले आफू जुनसुकै भूमिकामा भए पनि नेपालभारत सम्बन्धलाई राम्रो बनाउन लाग्ने बताएका थिए। विदेश सचिव मिश्री र पररराष्ट्र मन्त्रालयकी सचिव सेवा लम्सालबीच पनि सचिवस्तरीय भेट भएको छ। परराष्ट्र मन्त्रालयका प्रवक्ता एवं सहसचिव अमृतबहादुर राईका अनुसार भेटमा दुई देशका बीचमा विगतमा भएका सहमतिहरू तथा भारतीय सहयोगमा सञ्चालित विभिन्न कार्यक्रमहरूलाई अझ क्रियाशील बनाउने विषयमा छलफल भएको थियो। प्रवक्ताले राईले भने, खासगरी यो कुनै एजेन्डागतको बैठक होइन। परिचयात्मक भ्रमणमा आउनुभएको हो। नेपालभारत सम्बन्धको सबै पक्षहरूमा छलफल र समीक्षा भएको हो। भारतीय सहयोगमा सञ्चालित परियोजनाहरू र दुई देशका बीचमा भएका विभिन्न संयन्त्रहरूको बैठक छलफलहरूलाई निरन्तरता दिने विषयमा पनि छलफल भएको हो। नेपाल भारत सम्बन्धको सबै पक्षहरूको बीचमा एक प्रकारले भन्ने हो भने रिभ्यु गर्ने र आगामी दिनमा कसरी अगाडि बढ्ने भन्ने कुराहरू समग्रमा छलफल भएको हो। भारतीय सहयोगबाट सञ्चालित विभिन्न कार्यक्रमहरूलाई आगामी दिनमा कसरी क्रियाशील बनाउने भन्ने विषय नै हो। दुई दिने नेपाल भ्रमणमा आएका विदेश सचिव मिश्रीले राष्ट्रपति रामचन्द्र पौडेल, प्रधानमन्त्री केपी शर्मा ओली,नेपाली कांग्रेसका सभापति एवं पूर्वप्रधानमन्त्री शेरबहादुर देउवा, उपप्रधानमन्त्रीहरू, केही मन्त्री,माओवादीका अध्यक्ष, नेकपा एकीकृत समाजवादीका अध्यक्षलगायतसँग पनि भेट गरेका थिए। उनी सोमबार रातिनै स्वदेश फर्किएका छन्।"
सभामुखले रास्वपाका सांसद ढकालको माइकको लाइन काटेपछि संसदमा विपक्षीको अवरोध,"काठमाडौं : प्रतिनिधिसभामा विपक्षी दलहरूले विरोध जनाएका छन्। राष्ट्रिय स्वतन्त्र पार्टीका सांसद हरि ढकाल आकस्मिक समयमा तोकिएको समय र उठाउनुपर्ने विषयवस्तुभन्दा बाहिर गएर बोल्न थालेपछि सभामुख देवराज घिमिरेले माइकको लाइन काटेका थिए। बोल्दै गरेका सांसदलाई रोकेको भन्दै रास्वपा, राप्रपा र माओवादी केन्द्रका सांसदहरूले उठेर विरोध जनाए। बैठकको आकस्मिक समयमा बोल्न सभामुख घिमिरेले तीन मिनेटको समय दिएका थिए। ढकालले आफ्ना भनाइ राख्ने क्रममा विद्युत महशुलका विषयमा बोल्दै थिए। तोकिएको समय र विषय वस्तु बाहिर गएर बोल्न थालेपछि सभामुखले उनको माइकको लाइन काटिदिएका थिए। विरोधकैबीच सभामुख घिमिरेले रास्वपा सभापति रवि लामिछानलेलाई बोल्न समय दिएपनि लामिछानेले ढकालले नै आफ्नो विषय राख्न पाउनुपर्ने बताए । विधुत महशुल भन्ने वित्तिकै लाइन काटिनु गम्भीर आपत्तीको विषय भएको उनले बताए। सोही समयमा राप्रपाका अध्यक्ष राजेन्द्र लिङ्देनले आकस्मिक समयमा बोल्ने सांसदहरूलाई विषयवस्तुमा बाँध्न नमिल्ने बताए। उनले मनमा लागेको विषयमा सांसदहरूले बोल्न पाउनुपर्ने बताए।। उनले भने,'आकस्मिक समयको यो पटकबाट परम्परा बिगारिरहेको छ। सांसदहरूलाई तिमीले यो मात्रै बोल्न पाउँछौं भनेर पहिला नै यो विषयमा लेखाएर बोल्न पाउनुपर्छ भन्ने व्यवस्था मान्य हुँदैन। जनताका प्रतिनिधिले आफ्ना कुराहरू राख्छन् । त्यो संविधान विपरीत, संसदको नियमावली विपरीत भयो भने मात्रै सभामुखले प्रतिबन्ध गर्ने आफ्नो ठाउँमा छ। यो विषय बोल्न पाउँछ, त्यो विषय बोल्न पाउँदैनौं भन्न मिल्दैन मान्य हुँदैन।' सांसदहरूको विशेषाधिकारमा नियन्त्रित गर्ने कुरा मान्दैनौं।' सभामुखले बैठकमा सांसदहरूले उठाएको विषयमा ध्यानाकर्षण भएको भन्दै बैठक अगाडि बढाउन आग्रह गरे। 'आकस्मिक समय के हो ? र कसरी गर्ने ? भन्ने बारेमा हामीले गरेको नियमावलीको व्यवस्थातिर आकर्षित गराउन चाहन्छु । यसअघि प्रमुख सचेतक र मुख्य सचेतकसहित दुई घण्टा विशेष समयको व्यवस्था गरिएको हो। आकस्मिक समयमा बोल्ने सदस्यरूलाई ३ मिनेट भित्र विषय केन्द्रित भएर कुरा राख्न अनुरोध गरिएको कुरालाई ध्यानाकर्षण गराउँदछु, 'सभामुखले भने।'"
"उपनिर्वाचनको तयारीमा जुट्यो आयोग, मतदाता नामावलीमा नाम दर्ता गर्न आह्वान","काठमाडौं : निर्वाचन आयोगले स्थानीय तह उपनिर्वाचनका लागि मतदाता नामावलीमा नाम दर्ता गर्न आह्वान गरेको छ। आयोगले मंगलबार प्रेस विज्ञप्ति जारी गर्दै निर्वाचनको मिति तोकिनु अगावै मतदाता नामावलीमा नाम दर्ता गर्न आह्वान गरेको हो। २०७९ वैशाख ३० गते सम्पन्न भएको स्थानीय तहको निर्वाचनपछि देशभरबाट विभिन्न कारणले नगरपालिका प्रमुख र उपप्रमुख तथा गाउँपालिकाका अध्यक्ष र उपाध्यक्ष तथा वडाध्यक्ष गरी जम्मा ३४ पद रिक्त रहेका छन्। २०७९ वैशाख ३० गते सम्पन्न निर्वाचनपछि विभिन्न ३४ पद रिक्त रहेको जानकारी आयोगमा आएको र त्यही अनुरुप उपनिर्वाचनको तयारी थालिएको आयोगका सहसचिव एवं प्रवक्ता रघुराम विष्टले जनाएका छन्। स्थानीय तह निर्वाचन ऐन,२०७३ बमोजिम यसरी रिक्त रहेका पदहरूको पदावधि एक वर्ष भन्दा बढी बाँकी रहेको अवस्थामा निर्वाचन आयोगको परामर्शमा नेपाल सरकारले मिति तोकी उपनिर्वाचनद्वारा रिक्त पदको पूर्ति गरिने व्यवस्था रहेको छ। गाउँपालिका तथा नगरपालिकाका यस्ता पदहरू रिक्त हुँदा आम नागरिकलाई सेवा प्राप्तिमा असुविधा हुने विषयलाई समेत मध्यनजर गर्दै उपनिर्वाचन मार्फत् पदपूर्तिका लागि आयोगले आन्तरिक तयारी गरिरहेको छ । 'मतदाता नामावली ऐन, २०७३ को दफा ४ (२) बमोजिम निर्वाचनको मिति तोकिएपछि सोही मितिदेखि उक्त निर्वाचन प्रयोजनका लागि मतदाता नामावलीमा नाम दर्ता गर्ने कार्य स्थगित गर्नुपर्ने कानुनी व्यवस्था रहेको छ । तसर्थ नेपाल सरकारले उपनिर्वाचनको मिति घोषणा गर्नु पूर्व नै योग्यता पुगेका नेपाली नागरिकले मतदाता नामावलीमा नाम दर्ता तथा अद्यावधिक गरी मतदाधिकार सुनिश्चित गर्न तथा यस कार्यमा आवश्यक सहयोगका लागि आयोग सबैमा आग्रह गर्दछ,'आयोगले भनेको छ। आयोगले आफूलाई पायक पर्ने प्रदेश तथा जिल्ला निर्वाचन कार्यालयमा अनलाइन फाराम भरी नियमित रूपमा मतदाता नामावली दर्ताको व्यवस्था मिलाएबमोजिम योग्यता पुगेका सबै नेपाली नागरिकहरूको मतदाता नामावलीमा नाम दर्ता गर्न भनेको हो। विभिन्न कारणले मतदाता नामावलीमा नाम दर्ता गर्न छुट भएका देशभरका र विशेषतः पद रिक्त भएका देहायका उपनिर्वाचन गर्नुपर्ने स्थानीय तह भित्रका योग्यता पुगेका नेपाली नागरिकलाई उपनिर्वाचनको मिति घोषणा हुनुपूर्व नै मतदाता नामावलीमा नाम दर्ता गर्न आयोगले आह्वान गरेको छ।"
प्रधानमन्त्रीसँग बेलायती राजदूतको भेट,"काठमाडौं : प्रधानमन्त्री केपी शर्मा ओलीसँग संयुक्त अधिराज्यका राजदूत रब फेनले आज शिष्टाचार भेट गरेका छन्। प्रधानमन्त्री तथा मन्त्रिपरिषद्को कार्यालयमा भएको भेटमा दुई देशबीचको आपसी सम्बन्ध र हितका विषयमा छलफल भएको थियो। प्रधानमन्त्री ओलीले नेपालको संघीयता र लोकतन्त्रलाई सबल बनाउँदै सरकारले विकास, नीति निर्माणमा युवाहरूको सहभागिता वृद्धि र दिगो विकासका लक्ष्यहरूको प्राप्तिलाई प्राथमिकतामा राखेको बताए। प्रधानमन्त्री ओलीले सरकार समृद्ध नेपाल, सुखी नेपालीको राष्ट्रिय आकाङ्क्षा पूरा गर्न क्रियाशील रहेको बताए। उनले दुई ठूला दलबीचको सहकार्यमा सरकार गठन भएकाले यसप्रति जनताले राखेका अपेक्षा पूरा गर्न सरकार प्रतिबद्ध रहेको बताए। राजदूत फेनले सङ्क्रमणकालीन न्यायसम्बन्धी कानुनका विषयलाई राजनीतिक सहमतिका आधारमा टुङ्गो लागेकामा खुसी व्यक्त गर्दै नेपालको विकास, सुशासन र संघीयताको सबलीकरणलगायत क्षेत्रमा बेलायत सरकारले गर्दै आएको सहयोग जारी रहने बताए। उनले नेपाली व्यवसायीलाई बेलायतमा वस्तु निर्यातमा सघाउने प्रतिबद्धता पनि व्यक्त गरेका थिए।"
भ्रष्टाचारसम्बन्धी मुद्दामा हदम्याद राख्न हुँदैन : रास्वपा,"काठमाडौं : राष्ट्रिय स्वतन्त्र पार्टीले भ्रष्टाचारसम्बन्धी मुद्दामा हदम्याद राख्न नहुने बताएको छ। आज बसेको रास्वपा संसदीय दलको बैठकले भ्रष्टाचारसम्बन्धी कानूनमा हदम्याद राख्ने विषय स्वीकार्य नहुने निर्णय गरेको प्रमुख सचेतक सन्तोष परियारले जानकारी दिए । भ्रष्टाचारसम्बन्धी कानूनमा हदम्याद राख्ने विषय स्वीकार्य छैन,भ्रष्टाचारको मुद्दामा कुनैपनि बेला मुद्दा चल्न सक्छ। परियारले भने,रास्वपाले यसलाई स्वीकार्दैन। विषय सदनमा उठाउने छौँ। भ्रष्टाचार निवारण ऐन संशोधन गर्न बनेको विधेयकमा सार्वजनिक पद धारण गरेको व्यक्तिमाथि छानबिन गर्न हदम्याद राख्नुपर्ने अधिकांश सांसदको राय छ। विधेयकमा पदीय दुरुपयोग गरेको भ्रष्टाचार गरेक जानकारी भएको मितिले ५ वर्ष भित्र मात्रै मुद्दा चलाउनुपर्ने व्यवस्था राखिएको हो। यसैगरी रास्वपाले जलन सम्बन्धी गैरसरकारी विधेयक अघि बढाउने निर्णय गरेको छ। परियारले जलनसम्बन्धी गैरसरकारी विधेयकका विषयमा बैठकमा छलफल भएकाले छिटै सदनमा दर्ता गर्ने जानकारी दिए। बैठकले कानुन समितिबाट पास भएको टीआरसी विधेयकलाई संसद्बाट पनि सर्वसम्मत पारित गराउन लाग्ने निर्णय गरेको छ।"
प्रस्तावित राजदूतहरूको संसदीय सुनुवाइ आजदेखि प्रारम्भ,काठमाडौं : सरकारले सिफारिस गरेका विभिन्न देशका राजदूतको संसदीय सुनुवाइ प्रक्रिया आजबाट सुरु हुने भएको छ । संसदीय सुनुवाइ समितिको आजको नयाँ बानेश्वरमा १२:१५ बजे हुने बैठकमा प्रस्तावित राजदूतहरुको संसदीय सुनुवाइ प्रारम्भ गर्ने उपसचिव सिर्जना बरालले जानकारी दिइन्। प्रधानमन्त्री केपी ओली नेतृत्वको साउन १४ गतेको मन्त्रिपरिषद् बैठकबाट एकैपटक १८ देशमा राजदूत सिफारिस भएका थिए। परराष्ट्र मन्त्रालयले आइतबार प्रस्तावित राजदूतहरूको नाम सुनुवाइका लागि संसद् सचिवालयमा पठाएको हो।
बजेट निर्माणमा जुटेपछि सुदूपश्चिमका मुख्यमन्त्री शाहले गरे भेटघाट बन्द,"धनगढी : सुदूरपश्चिमका मुख्यमन्त्री कमलबहादुर शाहले अनावश्यक भेटघाट बन्द गरेका छन्। मुख्यमन्त्री शाहले भदौको १५ गतेसम्म आफूलाई भेटन नआउन समेत अनुरोध गरेका छन् । मुख्यमन्त्री शाहको सचिवालयले सूचना जारी गर्दै सुदूरपश्चिमबासी, शुभचिन्तक, नेता कार्यकर्ता सबैलाई कार्यव्यस्ताको कारण देखाउँदै भेटन नआउन आग्रह गरेको हो । मुख्यमन्त्री शाहले भदौ १५ गतेसम्म व्यक्तिगत,संस्थागत कार्यक्रममा पनि नजाने र सामूहिक भेटघाट तथा बधाई सबै कार्यक्रम बन्द गरेका छन् । मुख्यमन्त्रीज्युको कार्यव्यवस्तताले व्यक्तिगत संस्थागत तथा सामूहिक भेटघाट र बधाई सबै कार्यक्रमहरू बन्द गरिएका छन्,'सचिवालयले जारी गरेको सूचनामा उल्लेख गरिएको छ । शाह साउनको २० गते मुख्यमन्त्रीमा नियुक्त भएका थिए । मुख्यमन्त्री नियुक्त भएदेखि कार्यालयमा र निवासमा शुभचिन्तक,नेता कार्यकर्ता र आफन्तहरूको घुइँचो लागेको थियो । प्रदेशमा बजेट शून्यताको अवस्था छ । अध्यादेशबाट कर संकलन सुरु गरिएपनि प्रदेशको विनियोजन विधेयक निष्कृय अवस्थामा छ । सचिवालयले बजेट बनाउने,चालु वर्षको कामको योजना बनाउनेलगायतका कामहरू,बधाई तथा भेटघाटले प्रभावित भएपछि सूचना जारी गरिएको शाहको सचिवालयले जनाएको छ । प्रदेश सरकार अहिले बजेट बनाएर केही दिनमा संसदमा लैजाने तयारीमा जुटेको छ ।"
मधेश प्रदेशका ८ राज्यमन्त्रीलाई फिर्ता गरिँदै,"जनकपुरधाम : मधेश प्रदेशमा १२ वटा मन्त्रालयमा २० मन्त्रीलाई नियुक्त गरिएपछि चौतर्फी आलोचना झेलिरहेको मधेश प्रदेश सरकारले राजमन्त्रीहरूलाई पदमुक्त गर्ने भएको छ । मन्त्रिमण्डल विस्तार भएको एक साता नबित्दै राज्यमन्त्रीहरूलाई फिर्ता बोलाउन लागिएको हो । साउन २२ गते मधेश प्रदेश सरकारले २० सदस्यीय मन्त्रिमण्डल गठन गरेको थियो । जनता समाजवादी पार्टीको व्यापक विरोध,जनमत पार्टीले मधेश प्रदेशका मुख्यमन्त्री पदमा बसेका सतिशकुमार सिंहलाई सोधेको स्पष्टीकरण र सर्वसाधारणबाट बढ्दै गएको आलोचना र विरोधलाई थेग्न नसकेपछि मधेश प्रदेश सरकारले मन्त्रिमण्डलबाट राज्यमन्त्रीलाई फिर्ता बोलाउन लागिएको हो। मधेश प्रदेश सरकारका एक मन्त्रीले अन्नपूर्णकर्मीलाई दिएको जानकारी अनुसार राज्यमन्त्रीहरूलाई पदमुक्त गरेर मन्त्रिमण्डलको संख्यालाई सानो पार्ने सबै तयारी भइसकेको र आजै दिउँसो मुख्यमन्त्रीले राज्यमन्त्रीलाई फिर्ता बोलाउने सम्भावना रहेको बताएका छन् । हाल २० सदस्यीय मन्त्रिमण्डलमा रहेका सबै राज्यमन्त्रीलाई हटाउने भएको छ,ती मन्त्रीले भने,'मन्त्रीहरूको कामै छैन्,राज्यमन्त्री झन् किन चाहियो । मुख्यमन्त्री सिंहले सत्तारुढ गठबन्धनसँग मिलेर २० सदस्यीय जम्बो मन्त्रिमण्डल बनाएपछि त्यसको आलोचना र विरोध भएको हो । आठवटा मात्रै जिल्ला भएको मधेश प्रदेश भूगोलको आधारमा सानो भएपनि मात्रै गठबन्धन टिकाउन प्रदेशलाई अनावश्यक मन्त्रीहरूको भार थपिएपछि आलोचना भएको हो । मधेश प्रदेश सरकारमा जनमत पार्टीबाट मुख्यमन्त्रीसहित २ जना मन्त्री र २ राज्यमन्त्री छन् । जनमतको प्रदेशसभामा १३ सांसद छन् । त्यसैगरी एमालेका २४ जना सांसदमा रहेकोमा ४ मन्त्री र ३ राज्यमन्त्री छन् । कांग्रेसको २२ जना सांसदमा ४ मन्त्री र २ राज्यमन्त्री छन् । ८ सांसद भएको लोसपालाई १ मन्त्री र १ राज्यमन्त्री दिइएको छ । संवैधानिक प्रावधानअनुसार मधेश प्रदेशमा कुल सभासदको २० प्रतिशत मन्त्री बनाउन सकिने व्यवस्था छ ।"
भुटानी शरणार्थी प्रकरणमा निष्पक्ष छानबिन हुन्छ भनेर सरकारले व्यवहारबाट आश्वस्त पार्नुपर्छ : गगन थापा,"काठमाडौं : नेपाली कांग्रेस सांसद गगन थापाले नक्कली भुटानी शरणार्थी प्रकरणमा निष्पक्ष छानबिन हुन्छ भनेर सरकारले व्यवहारबाट आश्वस्त पार्नुपर्ने बताएका छन्। मंगलबार प्रतिनिधिसभा बैठकमा बोल्दै सांसद थापाले नक्कली भुटानी शरणार्थी प्रकरणमा दोषी देखिएका जोसुकै भएपनि उम्किदैन भनेर सरकारले आफ्नो व्यवहारबाट आश्वस्त पार्नुपर्ने बताएका हुन्। 'यो विषयमा निर्दोष एउटा छुट्दैन। दोषी एउटा पनि उम्किदैन । यो विषयमा कही तलमाथि हुँदैन भन्ने कु्रा यो सरकारले आफ्नो व्यवहारबाट आश्वस्त पार्नुपर्छ, 'उनले भने। कांग्रेस महामन्त्री समेत रहेका थापाले एकअर्काको भ्रष्टाचार ढाकछोप गर्न एमाले र कांग्रेस रातारात मिलेको आरोप लागेको भन्दै यस विषयमा सरकार प्रष्ट हुनुपर्ने बताए। 'दुईवटा दलहरू भ्रष्टाचार ढाकछोप गर्न रातारात मिलेको भन्दै प्रश्न उठेको छ। भुटानी शरणार्थीको ढाकछोप गर्दैछन् । गिरिबन्धु ढाकछोप गर्दैछन्। डेडिकेडेट लाइन र ट्रंक लाइनको ठग्न खोज्दैछन् भन्ने आरोप छ उनले भने,'यी विषयमा सरकार स्पष्ट हुनैपर्छ।' देशभर दुरुपयोग भएका जग्गा सरकारको नाममा फिर्ता ल्याउनुपर्ने उनको भनाइ छ। उनले बिजुली प्रयोग गर्नेहरूको बक्यौता कुनै पनि हालतमा छोड्न नहुनेमा जोड दिए। 'डेडिकेडेट लाइन र ट्रंक लाइनको विषयमा लामो समयदेखि विवाद देखिएको छ। यो विषयमा अघिल्ला सरकारले दर्जनौं निर्णय गरेका छन्। अदालत पनि फैसला गरेको छ। जसले बिजुली प्रयोग गरेको छ। प्रयोग गर्नेको बक्यौता नउठाउ भनेर कसैले भन्छ? नठाउन पाइन्छ ? एक रुपैयाँ पनि छोड्न पाइन्न। एक सुख्खा पनि छोड्न पाइन्न। अर्बको कुरा होइन। जे भनेको छ। अक्षर अक्षर पालना गर्नुपर्छ। भन्न चाहन्छु यो विषयमा सरकारले प्रष्ट भन्नुपर्छ। कसैमाथि अन्याय हुन दिन्नौं,'उनले भने,' जतिसुकै शक्तिशाली होस् । जतिसुकै पहुँच होस् ।अनुचित लाभ पनि एक रुपैयाँ लिन्औं र राज्यको कोषमा एक रुपैयाँ पनि तलमाथि हुन दिन्नौ भनेर ग्यारेन्टी गर्नुपर्छ।'"
रास्वपा संसदीय दलको बैठक बस्दै,"काठमाडौं : राष्ट्रिय स्वतन्त्र पार्टी संसदीय दलको बैठक आज बोलाइएको छ । सिंहदरबारस्थित संसदीय दलको कार्यालयमा आज बिहान बिहान १०:३० बजेका लागि संसदीय दलको बैठक आह्वान गरिएको पार्टीका कार्यवाहक प्रवक्ता मनिष झाले जानकारी दिए । आजको प्रतिनिधि सभा बैठकमा प्रतिनिधिसभामा कानुन, न्याय तथा मानवअधिकार समितिका सभापति विमला सुवेदीले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयकसम्बन्धी समितिको प्रतिवेदन, २०८१ पेस गर्ने सम्भावित कार्यसूची रहेको छ । झाका अनुसार संसदीय दलको बैठकमा संसदमा प्रस्ताव हुने उक्त विधेयक सम्बन्धमा छलफल हुनेछ। उनका अनुसार प्रतिनिधिसभाको बैठक र समितिमा छलफल भइरहेका विधेयकसम्बन्धी विषयमा पनि छलफल हुनेछ।"
भ्रष्टाचारको छानबिन गर्न पूर्वप्रधानन्यायाधीशको नेतृत्वमा छानबिन समितिको प्रस्ताव,"काठमाडौं : नेपाली कांग्रेसले भ्रष्टाचारका विषयमा छानबिन गर्न पूर्वप्रधानन्यायाधीशको नेतृत्वमा उच्चस्तरीय छानबिन समितिको प्रस्ताव गरेको छ। जारी केन्द्रीय कमिटीको बैठकमा भ्रष्टाचारको न्यूनीकरण र सुशासनको पक्षमा खरो आवाज उठेको छ। अर्कोतिर पार्टीको वैचारिक र सैद्धान्तिक विषय पनि जोडतोडले उठेको छ। बैठकमा बोल्दै कांग्रेस प्रमुख सचेतक श्याम घिमिरेले कांग्रेसको सिद्धान्त के हो ? भन्दै प्रश्नसमेत गरेका थिए। हामी समाजवादी हौं कि डेमोक्रयाटिक हौं ? भन्दै प्रश्न गरेका थिए। उनले कांग्रेस सोसल डेमोक्रयाटिक पार्टी भएको जिकिर गर्दै कांग्रेस कम्युनिस्टबीचको अन्तर के हो ? कांग्रेसले पनि आफूलाई समाजवादी भनेपछि लगानी कसरी आकर्षित हुन्छ भन्दै प्रश्न गरेका थिए। बैठकमा बोल्दै केन्द्रीय सदस्य मधु आचार्यले भ्रष्टाचारको अन्त्य र सुशासनको सुनिश्चितता गर्नुपर्ने बताए। उनले भ्रष्टाचारको छानबिन गर्न उच्चस्तरीय समिति बनाउने पर्ने माग गरे। आचार्यले भने, चर्चित यती, ओम्नी काण्ड, गिरीबन्धु टी स्टेट काण्ड, कृतिम भुटानी शरणार्र्थी काण्ड, सुन काण्ड, आदिबारे छानबिन गर्न र दोषीमाथि कडा से कडा कारबाही गर्न पूर्वप्रधानन्यायाधीशको नेतृत्वमा उच्चस्तरीय छानबिन समिति बनाउन पहल गरौं। सरकारबाट हुने नीतिगत भ्रष्टाचार एवं अख्तियार दुरुपयोग अनुसन्धान आयोगबाट हुन सक्ने अख्तियार दुरुपयोगको समेत छानबिन र कारबाही गर्न सक्ने दण्डात्मक, निरोधात्मक र प्रबद्र्धनात्मक अधिकारसहित लोकपाल विधेयक बनाउन अग्रसरता लिनुपर्ने माग गरे। उनले सिद्धान्तहीन गठबन्धन गर्नु एउटा पाटो होला तर पार्टीले एक्लै निर्वाचन लडेर जित्ने संगठन बनाउने हिम्मत गर्नुपर्ने बताए। उनले भने, सिद्धान्तहीन गठबन्धन गर्नु र फोक्से मासुले मोटाउनु उस्तै हो। ठूलो दल बनेर पनि सरकारको नेतृत्व गर्ने अवसरबाट पटकपटक किन चुकिएको हो। के यति पनि समीक्षा गर्न सक्दैनौं ? वा चाहदैनौं ? उदेक लाग्छ हामी अझै आत्मबल, शक्ति र ऊर्जा गुमाएको यात्री झै वैशाखीको चर्चामा अल्झिरहेका छौं। एक्लै निर्वाचन लडेर जित्ने संगठन बनाउने हिम्मत राख्दैनौं भने बीपी, गणेशमान, किसुन्जी, कृष्णप्रसाद र गिरिजाबाबुको नामलाई बदनाम नगरौं। आचार्यले पार्टीभित्र अनुशासनको कारबाही गर्दा सानालाई ऐन, ठूलालाई चैन हुन नहुने बताए। विधानबमोजिम तलबाट सिफारिस भएकालाई संसदीय समितिले उम्मेदवार नबनाए उक्त समिति माथि अनुशासनको कारबाही हुन्छ कि हुँदैन ? भनी प्रश्न गरेका थिए। आचार्यले भने, पार्टीको विधानबमोजिम तल्ला तहबाट सिफारिस नै नभएका व्यक्तिलाई टिकट दिएर पठाएमा संसदीय समितिलाई अनुशासनको कारबाही हुन्छ कि हुँदैन ? सोमबारको बैठकमा बोल्दै स्वास्थ्य तथा जनसंख्या मन्त्री एवं कांग्रेसका केन्द्रीय सदस्य प्रदीप पौडेलले विद्यमान पद्धतिबाट स्वास्थ्य बिमालाई व्यवस्थित गर्न नसकिने विचार राखेका थिए। पौडेलले स्वास्थ्य बिमाको स्रोत सुनिश्चित नहुँदा कार्यान्वयन हुन कठिन रहेको भन्दै उनले भने, प्रिमियम जम्मा भएन। सरकारले अन्य स्रोतहरू सुनिश्चित गर्न सकेन। अस्पतालहरूमा अर्बौँ तिर्न बाँकी छ। ९ अर्ब सरकारले तिर्न बाँकी छ। यही ढंगले चलेर स्वास्थ्य बिमा व्यवस्थित गर्न सकिँदैन। स्वास्थ्य बिमालाई व्यवस्थित गर्न र स्रोत सुनिश्चित गर्नका लागि विकल्पहरू पौडेलले बैठकमा पेस गरेका थिए। स्रोत सुनिश्चित गराउनका लागि पार्टीको पनि सहयोग आवश्यक रहेको भन्दै नीतिगत रूपमा गर्नुपर्ने कार्यका लागि आवश्यक पहल गरिदिन पार्टीमा आह्वान गरे। पौडेलले महामन्त्री गगन थापा र विश्वप्रकाश शर्माले बैठकमा पेस गरेका एजेन्डाअनुसार सय दिने सांगठिन अभियानको प्रशंसा गरे। र भने, अन्तरविरोधलाई हटाउन पार्टीले सय दिने अभियान चलाउने प्रस्ताव महामन्त्रीबाट आएको छ। यो प्रशंसनीय छ। व्यवस्थित गरेर अभियान चलाऔं। कांग्रेसका अर्का सांसद विनोद चौधरीले कांग्रेस दोस्रो चरणको आर्थिक सुधारको नेतृत्व लिन अल्मलिएको हो कि भन्ने आशंका व्यक्त गरेका थिए। पटकपटक भएका राजनीतिक आन्दोलनको मात्रै नभई आर्थिक विकासको नेतृत्व गरेको कांग्रेसको आर्थिक नीति र दृष्टिकोण अस्पष्ट भएको बताउँदै दोस्रो चरणको सुधारमा आशंका गरेका हुन्। चौधरीले कांग्रेसको आर्थिक विकास गर्ने क्षमतामै प्रश्न उठाए। उनले भने, यो देशको ठूलो पार्टी, लामो इतिहास भएको पार्टी अहिले पनि स्थानीय तहदेखि केन्द्रसम्म पहिलो पार्टी हो कांग्रेस। पटकपटक भएका राजनीतिक आन्दोलनको मात्रै नभई आर्थिक विकासको नेतृत्व गरेको हाम्रो पार्टीको आर्थिक नीति र दृष्टिकोण के हो भन्ने कुरा अस्पष्ट छ। कांग्रेस दोस्रो चरणको आर्थिक सुधारको नेतृत्व लिने कुरामा अलमलिएको हो कि भन्ने देखिन्छ। आर्थिक सुधारको नेतृत्व लिने विषयमा अल्मलिए ८० प्रतिशतभन्दा बढी लगानी भएको नीजि क्षेत्रको निराशा चिर्ने अवसरबाट कांग्रेस बञ्चित रहेको भन्दै निजी क्षेत्रको नेतृत्व गर्ने कांग्रेस नै अलमलिनु चिन्ताको विषय भएको बताए। ८० प्रतिशतभन्दा बढी लगानीको अभिभारा बोकेको निजी क्षेत्र यतिबेला अत्यन्तै निराश छ, त्रसित छ। कुन पार्टीले निजी क्षेत्रको आकांक्षा, सपना र भोलिको नेतृत्व गर्दै छ भन्ने कुरामा अन्योल छ। निजी क्षेत्रको लिड गर्ने पार्टी कुन हो कांग्रेसले यो अवसर गुमाउने त होइन भन्ने चिन्ता मलाई छ। यस्तै अहिले भएको कांग्रेस र एमाले सहमतिअनुसार अगाडि बढ््न सके देशले काँचुली फेर्ने भन्दै चौधरीले यसका लागि एमाले कांग्रेस विचको अन्तरविरोध हटाउनु पर्ने चौधरीले सुझाए। चौधरीले एमाले कांग्रेसबीचको अन्तरविरोध हटाउन सके अस्थिरताको चक्रब्युहबाट देशलाई बाहिर निकाल्न सकिने भन्दै अगाडि भने, यसका लागि अर्थतन्त्र राजनीतिको केन्द्रबिन्दुमा हुनुपर्छ। बैठक १० दिनको लागि स्थगित गरिएको छ। गत बुधबार सुरु भएको बैठक भदौ ७ गते पुनः बस्ने गरी स्थगित भएको छ।"
प्रतिनिधिसभा बैठकमा आज टीआरसी विधेयकसम्बन्धी प्रतिवेदन पेश हुने,"काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक मंगलबार दिउँसो १ बजेका लागि डाकिएको संघीय संसद सचिवालयका महासचिव पद्मप्रसाद पाण्डेयले जानकारी दिए। आजको बैठकमा सभामुख देवराज घिमिरेले राष्ट्रपति कार्यालयबाट प्राप्त मन्त्रिपरिषदको मर्यादाक्रममा हेरफेरसम्बन्धी पत्रको व्यहोरा पढेर सुनाउने कार्यसूची रहेको छ। यसैगरी सभामुख घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूचीमा उल्लेख छ। बैठकमा पूर्वाधार विकास समितिका सभापति दिपक बहादुर सिंहले पूर्वाधार विकास समितिको वार्षिक प्रतिवेदन २०८० पेश गर्नेछन्। शिक्षा, स्वास्थ्य तथा सूचना प्रविधि समितिका सभापति अम्मरबहादुर थापाले शिक्षा स्वास्थ्य तथा सूचना प्रविधि समितिको वार्षिक प्रतिवेदन २०८१ पेश गर्ने दैनिक कार्यसूचीमा उल्लेख छ। यसैगरी आजको बैठकमा कानुन, न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयक सम्बन्धी समितिको प्रतिवेदन २०८१ पेश गर्ने कार्यसूची छ। यसअघि साउन २३ गते बेपत्ता छानविन,सत्य निरुपण तथा मेलमिलाप आयोग ऐन संशोधन गर्न बनेको विधेयकमा उच्याउनुपर्ने प्रावधानका विषयमा संसदका तीन ठूला दल सम्मिलित कार्यदलले शीर्ष नेताहरूलाई प्रतिवेदन बुझाएको थियो। कार्यदलमा नेपाली कांग्रेसबाट गृहमन्त्रीसमेत रहेका रमेश लेखक,नेकपा एमालेबाट प्रमुख सचेतक महेश बर्तौला र माओवादी केन्द्रबाट जनार्दन शर्मा रहेका थिए।"
व्यापारीसँग 'सेटिङ' गरेको विषयमा लेखा समितिका सभापतिले भने प्रमाण भेटिए मलाई टुँडीखेलमा झुन्ड्याउनुस्,"काठमाडौं : सार्वजनिक लेखा समितिका सभापतिसमेत रहेका नेकपा एमालेका सांसद ऋषिकेश पोखरेलले डेडिकेटेड र ट्रंकलाइन विषयमा व्यापारीहरूसँग छलफल गरेको स्वीकारेका छन्। १६ अर्ब रूपैयाँ सेटिङ भएपछि आफैंले बोलाएर ती उद्योगीहरूलाई भेटेको सभापति पोखरेलले सदनसमक्ष स्वीकारेका हुन्। 'हो, मैले व्यापारीलाई बोलाएर सोधेको हो। १६ अर्ब कसरी सेटिङ कसरी गर्नुभयो मित्र भनेर सोध्न परेन?,' उनले भने, 'ती व्यापारीहरूलाई बोलाएर मैले यही कुरा सोधेको हुँ।' संसदीय इतिहासमा पहिलोपटक उज्यालोमै भ्रष्टाचार गर्ने आँट गरिएको उनले बताए। 'कतिपय कुरा सार्वजनिक गर्न मिल्दैन। कतिपय सूचना पनि छन्। संसदीय इतिहासमा यति विघ्न उज्यालोमै आँट गर्न मिल्छ। सार्वजनिक लेखा समितिमा छलफल नै नगरी छुट दिन मिल्छ?,' विद्युत महुल छुटबारे उनले प्रश्न गरे। उनले तत्कालीन प्रधानमन्त्री पुष्पकमल दाहाल नेतृत्वको सरकारले व्यवसायीलाई विद्युतको १६ अर्ब महसुल छुट दिएको दाबी गरे। ८ अर्बको विद्युत् बिल व्यवसायीलाई पठायो, त्यो पनि समितिमा हल्लाखल्ला भयो। २२ अर्ब उठाउनुपर्नेमा ८ अर्बको बिल गएपछि सिंगो समितिमा त्यो विषय उठेपछि छलफल लगेका थियौं। त्यही एक माननीयले भन्नुभयो सरकारले १६ अर्ब छुट दियो र ६ अर्ब तिर्नुपर्ने अन्य दायित्वसहितको जोडेर ८ अर्बको बिल पठाएको छ। यो विषय छलफल गरिनुपर्छ। उनले भने,हामीले महालेखाको प्रतिवेदनमा उल्लेखित विषयलाई छलफल नगरी कसरी ८ अर्बको बिल भयो भनेर हामीले खोजी गरेका थियौं। हामीले व्यवसायीहरूसँग पनि छलफल गरेका थियौं। पोखरेलले भने, १६ अर्ब छुट दिने क्रान्तिकारी, २२ अर्ब उठाउनुपर्छ भन्ने भ्रष्टाचारी यो कहाँको न्याय हो ? उनले विद्युत् प्राधिकरण, तत्कालीन प्रचण्ड नेतृत्वको सरकार र उद्योगी व्यवसायीको सेटिङमा लाल आयोग बनाएर १६ अर्ब छुट दिएको उल्लेख गरे। उनले महालेखाको प्रतिवेदनले २१ अर्ब उठाउन दिएको सुझाव अनुसार १६ अर्ब खोइ ? भन्दै प्रश्न गरे। उनले बिना तथ्य र प्रमाण सार्वजनिक लेखा समितिमा कुनै निर्णय हुन नदिने प्रतिबद्धता जनाए। 'अरु समितिले के गर्छ थाहा छैन। तर, कानुन, तथ्य र प्रमाण नजुटाइकन कुनै निर्णयमा जाँदिनँ। यो हाम्रो निर्णय हो,' उनले भने। सभापति पोखरेलले समितिका कुनै सांसदले समितिमा भएका टिपोटहरू व्यापारी र प्राधिकरणकहाँ पुर्याएको आरोपसमेत लगाए। सांसदहरू पनि व्यापारी र प्राधिकरणको दलाल रहेको भन्दै उनले सदनमै आक्रामक बनेका थिए। 'समितिमा भएका छलफलको टिपोट मागेपछि केही माननीयलाई दिएको थिएँ। माननीय राजेन्द्र लिङ्देनलाई म आफैंले दिए। उहाँ पूर्व मन्त्री भएर पनि मैले दिएको थिएँ। यी मध्ये कसले ती टिपोट कसले हो व्यापारी र प्राधिकरणमा पुर्याएछन्, मलाई थाहा भएन। तर, व्यापारी र प्राधिकरणको पनि दलाल माननीय हुँदो रहेछ नि,' उनले भने। उनले अख्तियार दुरुपयोग अनुसन्धान आयोगमाथि पनि प्रश्न गरेका थिए। गम्भीर विषयमा छानबिन गरी कारबाही गर्न सिफारिस गर्दासमेत अख्तियारले प्रक्रिया अगाडि नबढाएको उनको आरोप छ। 'अख्तियारमाथि पनि प्रश्न उठेको छ। विसं २०७६ सालमा सार्वजनिक लेखा समितिले अध्ययन गर्नुस्। कारबाही गर्नस् भन्दा गरेन। जसका कारण आज गम्भीर परिस्थिति सिर्जना भएको छ,' उनले भने। उनले आफूले बोलेको कुरा कसैले असत्य प्रमाणित गरे टुँडीखेलमा झुन्ड्याउन आग्रह गरे। 'मैले बोलेका कुरा कसैले असत्य प्रमाणित गर्नुस्। मलाई टुँडीखेलमा झुन्ड्याउनुस्। म तयार छु। इमानको चरित्र हत्या गर्ने र भ्रष्टहरूको पक्षपोषण गर्नेहरूविरुद्ध मुर्दाबाद छ,' उनले भने।"
"विधेयकमा सहमति, अझै केके छन् चुनौती ?","काठमाडौं : १८ वर्ष लामो संक्रमणकालीन न्यायमा राजनीतिक समझदारी भए पनि टुंगोमा पुर्याउन केही चुनौतीहरू देखिएका छन्। द्वन्द्वपीडितहरूले घाउमा मल्हम लागेको अनुभूति गर्न अझै केही वर्ष लाग्ने देखिएको छ। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकलाई तीन ठूला राजनीतिक दलहरू नेपाली कांग्रेस, नेकपा एमाले र प्रमुख प्रतिपक्षी नेकपा माओवादी केन्द्रका शीर्ष नेताहरूले अनुमोदन गरिसकेका छन्। संसद्को कानुन, न्याय तथा मानव अधिकार समितिले पारित गर्दै सभामुख देवराज घिमिरे समक्ष पेस गरेको छ। समितिकी सभापति विमला सुवेदीका अनुसार प्रतिनिधिसभामा मंगलबार पेस गरीने पूर्वनिर्धारित कार्यसूची छ। बुधबार संसद्मा प्रधानमन्त्री एवं नेकपा एमाले अध्यक्ष केपी शर्मा ओली, नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहाल प्रचण्डले भनाइ राख्ने सम्भावना रहेको सभापति सुवेदीले जानकारी दिइन्। शीर्ष नेताहरूले प्रतिनिधिसभामा मन्तव्य व्यक्त गर्ने भनिएको छ। अहिलेसम्मको मोटामोटी सहमति यही नै हो, समिति सभापति सुवेदीले भनिन्। प्रतिनिधिसभाले पारित गरेपछि राष्ट्रियसभामा पठाइने छ। राष्ट्रियसभामा पनि सैद्धान्तिक र दफावार छलफल हुन्छ। राष्ट्रिय सभाबाट पारित भएपछि पुन: प्रतिनिधिसभामा आउँछ। प्रतिनिधिसभाले पारित गरे पछि प्रमाणीकरणका लागि राष्ट्रपति रामचन्द्र पौडेल समक्ष पठाइने छ। समिति सभापति सुवेदीले भनिन्, यो विधेयकले आगामी भदौको दोस्रो सातासम्म ऐनको रूप ग्रहण गर्ने आशा छ। चुनौती नं १ : मुद्दाको जोखिम र शीघ्र निरुपण दलहरूबीच सहमति भए पनि द्वन्द्वपीडितहरूले विधेयक प्रतिगम्भीर चासो व्यक्त गरेका छन्। मानव अधिकारको गम्भीर उल्लंघनको परिभाषा, वर्गीकरण, घटी सजाय निर्धारण गर्ने अदालतको अधिकारमा हस्तक्षेप गर्ने गरी सहमति भएको दाबी गर्दै द्वन्द्वपीडितहरूले असहमति जनाएका छन्। ६६ जना द्वन्द्वपीडितले सामूहिक रूपमा हस्ताक्षर गर्दै जारी गरेको विज्ञप्तिमार्फत ऐन संशोधनको माग गरेका छन्। यसअघि पनि ऐनका अधिकांश प्रावधानलाई सुमन अधिकारीलगायतका द्वन्द्व पीडितले चुनौती दिँदै सर्वोच्च अदालतमा रिट दायर गरेका थिए। उक्त रिटमा सर्वोच्चले द्वन्द्वपीडितको चाहना, आयोगको अध्ययन अनुभव समेतका आधारमा बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन,०७१ संशोधन र परिमार्जन गर्न आदेश दिएको थियो। केही क्षमादानमुखी प्रावधानलाई असंवैधानिक घोषित गरेको थियो। अधिकारी, अधिवक्ता समेत रहेका द्वन्द्वपीडित ज्ञानेन्द्रराज आरणलगायतका द्वन्द्व पीडितहरू सन्तुष्ट देखिँदैनन्। मानव अधिकार उल्लंघन र गम्भीर उल्लंघनको वर्गीकरण र सजाय घटीको विषयमा विधेयकमा रहेको व्यवस्थाप्रति उनीहरूले असन्तुष्टि जनाएका छन्। सत्य निरुपण तथा मेलमिलाप आयोगका पूर्वअध्यक्ष गणेशदत्त भट्टका अनुसार द्वन्द्वपीडित र आम सरोकारवालाहरूसँगको छलफल समेतका आधारमा सहमति निर्माण गर्न सफल भएको हो भने ठूलो उपलब्धि हो। बेपत्ता पारिएका व्यक्तिको छानबिन आयोगका पूर्वसदस्य डा सुनिल रञ्जन सिंह द्वन्द्वपीडितको गुनासोको पनि सम्बोधन हुनुपर्ने बताउँछन्। सर्वोच्च अदालतको फैसलाअनुरूप विधेयक भएन भन्ने गुनासो पीडितहरूबाट आइरहेको छ, पूर्वसदस्य सिंह भन्छन्, पीडितले गुनासो वा असन्तुष्टि जनाएका छन्। प्रतिनिधिसभाबाट पारित भए पनि ऐनका प्रावधानलाई लिएर मुद्दा पर्ने सम्भावना पनि छ। पीडितको गुनासोलाई अनदेखा गर्न पनि मिल्दैन। संसद्मै ऐन संशोधन गर्न सकिन्छ। जनप्रतिनिधिका रूपमा संसदभत्र द्वन्द्वपीडितको पनि प्रतिनिधित्व छ। संशोधन गरेर पीडितमैत्री बनाउन सक्ने सामथ्र्य पनि संसद्को नै छ। ऐन संशोधन गरेर पीडितमैत्री बनाइ टुंगोमा पुर्याउन सक्ने ठाउँ कायमै रहेको बेपत्ता आयोगका पूर्वसदस्य सिंहको भनाइ छ। पीडितले भनेका विषयहरूलाई बुँदागत रूपमा राखेर संशोधन प्रक्रिया अघि बढाउन सकिने ठाउँ छ। अहिले बल संसद्को हातमा छ, पूर्वसदस्य सिंह भन्छन्, मुद्दा अड्डा अदालततिर गएको खण्डमा शान्ति प्रक्रियाको बल न्यायालयको हातमा पुग्छ। चुनौती नं २ : आयोग गठन र पीडितको विश्वास सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगका कर्मचारी फुर्सदिला भएका छन्। दुवै आयोगमा गरी ६४ हजारभन्दा बढी उजुरी दर्ता छन्। संक्रमणकालीन न्यायअन्तर्गत गठित आयोगमा दुई पटकसम्म आयुक्तहरू नियुक्त गरिए। द्वन्द्वपीडितका शब्दमा समय र स्रोतको बर्बादीमात्र भयो। अपेक्षित उपलब्धि हासिल भएन। पछिल्लो समय दुवै आयोग २ वर्षदेखि पदाधिकारीविहीन छन्। सिफारिस गर्न गठित सर्वोच्च अदालतका पूर्वन्यायाधीश ओमप्रकाश मिश्रीको संयोजकत्वमा रहेको सिफारिस समिति पनि अलपत्र परेको छ। राष्ट्रिय मानवअधिकार आयोगले सदस्य सिफारिस नगरेका कारण समितिले पूर्णता पाउन सकेको छैन। बेपत्ता परिवार समाजका अध्यक्ष एवं वरिष्ठ अधिवक्ता एकराज भण्डारी आयोगमा नियुक्त हुने पदाधिकारीतर्फ द्वन्द्वपीडितको आशा, भरोसा रहेको बताउँछन्। बेपत्ता आयोगका सदस्य सिंहका अनुसार, पाँचवटै पदाधिकारीबीच एकता नभएको अवस्थामा टुंगोमा पुर्याउन जटिलता हुन सक्छ। भन्छन्, १८ वर्षसम्म न्याय पाएनौं। विगतमा पनि ऐन संशोधन भएकै हो नि ! न्याय पाइएन भन्ने खालको मनोभावना पीडितमा छ। त्यसै कारण पीडितलाई विश्वासमा लिनु पर्ने चुनौती छ। सत्य निरुपण तथा मेलमिलाप आयोगका पूर्वअध्यक्ष गणेशदत्त भट्ट संक्रमणकालीन न्याय सम्पादनको कार्य जटिल प्रकृतिको भएको र आयोगमा प्राप्त उजुरीको छानबिनका लागि लामो समय लाग्ने बताउँछन्। द्वन्द्वको समयमा घटित मानव अधिकारको गम्भीर उल्लंघन र मानवता विरुद्धको अपराधको छानबिन गरी सत्य तथ्य पत्ता लगाउने कार्य चुनौतीपूर्ण छ, आयोग पूर्वअध्यक्ष भट्ट भन्छन्, विशेष अनुभव, दक्षता र सीप आवश्यकता पर्ने भएकाले कार्य प्रकृतिको आधारमा आयोगमा विशेषज्ञता सहितका जनशक्ति व्यवस्था गर्नु जरुरी छ। सत्य निरुपण आयोगका सिफारिस गृह मन्त्रालयको राहत शाखामा अलपत्र परेका छन्। हालसम्म ८३ जना द्वन्द्वपीडितले मात्र परिचयपत्र प्राप्त गरेको तथ्यांक छ। चुनौती नं ३ : अन्तर्राष्ट्रिय सहयोगको आस र त्रासयातनाविरुद्धको राष्ट्रसंघीय महासन्धि र जेनेभा महासन्धिको नेपाल पक्ष राष्ट्र हो। सन् १९९१ मे १४ मा नेपालले हस्ताक्षर गर्दै पक्ष राष्ट्र बनेको हो। यीलगायत थुप्रै अन्तर्राष्ट्रिय कानुनको पक्षराष्ट्र बनेका कारण यातनालाई अन्तर्राष्ट्रिय अपराधका रूपमा परिभाषित गरिएको छ। जसको विश्वव्यापी क्षेत्राधिकार (युनिभर्सल जुरिस्डिक्सन) लागू हुन्छ। आईसीजेकी वरिष्ठ कानुनी सल्लाहकार डा मन्दिरा शर्माका अनुसार कानुनी बैधतादेखि स्रोतको व्यवस्थाको लागि समेत अन्तर्राष्ट्रिय सहयोग र समर्थन आवश्यक पर्छ। सहयोग र समर्थन नलिइ संक्रमणकालीन न्यायिक प्रक्रिया अघि बढाउन सकिँदैन। डा शर्मा भन्छिन्, विधेयकमा रहेका केही प्रावधानले चुनौतीहरू थपेको छ। अन्तर्राष्ट्रिय क्षेत्रबाट समर्थन नपाएको खण्डमा यातना, हत्या जस्ता गम्भीर मानव अधिकार उल्लंघनको घटनाका आरोपी जुनसुकै राष्ट्रको भए पनि पक्ष राष्ट्रहरूले कानुनी कारबाही अघि बढाउन सक्छन्। विगत डेढ दशकमा युद्ध अपराध, मानवता विरुद्धको अपराध, यातना वा नरसंहारका घटनामा अष्ट्रेलिया, अस्ट्रिया, बेल्जियम, क्यानडा, डेनमार्क, फ्रान्स, फिनल्यान्ड, जर्मनी, नर्वे, नेदरल्यान्ड, स्पेन, सेनेगल, स्विडेन, स्विट्जरल्यान्ड, बेलायत र अमेरिकाले अभ्यासमा ल्याइसकेका छन्। मुलुकको शान्ति प्रक्रियामा अन्तर्राष्ट्रिय निकायले सहयोग मात्र गरेको छैन, समयमै टुंगो नलागे हुन सक्ने संभावित घटनाप्रति सचेत पनि गराएको छ। १९ पुस २०६९ मा नेपाली सेनाका तत्कालीन महासेनानी (कर्णेल) कुमार लामा बिदा लिएर परिवार भेट्न बेलायत पुगेका बेला पक्राउ परेको घटनापछि विशेषगरी माओवादी शीर्ष नेतृत्व लचक बनेको हो। दक्षिणी सुडानस्थित राष्ट्रसंघीय शान्ति मिसनमा कार्यरत रहेको बेला लामा बेलायत पुगेका थिए। द्वन्द्वकालीन घटना एवं शान्ति प्रक्रियाप्रति चासो र चिन्ता व्यक्त गर्दै आएका अन्तर्राष्ट्रिय संघसंस्थाहरू पछिल्लो विकसित घटनाक्रमप्रति पर्ख र हेरको रणनीतिमा छन्। यद्यपि, नेपालका केही मानव अधिकारवादी संघसंस्थाले विधेयकप्रति आलोचनात्मक दृष्टिकोण सार्वजनिक गरेका छन्। जवाफदेहिता निगरानी समितिले दलीय सहमतिको नाममा कानुन, न्याय तथा मानवअधिकार समितिले उल्लंघनको परिभाषा र वर्गीकरण तथा सजाय घटाइ अभियोजन गर्ने लगायतका विषयमा अगाडि बढाएका संशोधन प्रस्तावहरू समस्याग्रस्त देखिएको उल्लेख गर्दै गम्भीर ध्यानाकर्षण भएको जनाएको छ। मुलुकभित्रका मानव अधिकारवादी र द्वन्द्वपीडितकोसंघसंस्थाले पनि सकारात्मक रूपमा लिने र रिट निवेदन दायर नगरेको अवस्थामा मात्र अन्तर्राष्ट्रिय संघसंस्थाहरूले मुख खोल्ने जानकारहरू बताउँछन्। पारित ऐनप्रति अन्तर्राष्ट्रिय जगतले समर्थन जनाएन वा विभक्त भयो भने पनि संक्रमणकालीन न्याय टुंगोमा पुर्याउन चुनौती हुने देखिन्छ। बेपत्ता आयोगका सदस्य सिंहका अनुसार अन्तर्राष्ट्रिय क्षेत्रबाट समर्थनसहितको भित्रि सहयोग आवश्यक पर्छ। आर्थिक व्यवस्थापनको सन्दर्भमा पनि अन्तर्राष्ट्रिय जगतको सहयोग चाहिन्छ, सिंह थप्छन्, अन्तर्राष्ट्रिय क्षेत्रबाट संक्रमणकालीन न्यायमा के भइरहेको छ ? भन्दै जवाफ माग भइरहेको अवस्थामा यहाँबाट पठाइने पत्रलाई सकारात्मक लिँदै सहयोग गरेमा न्यायिक प्रक्रिया छिटो टुंगिन सहयोग पुग्छ। द्वन्द्वपीडितहरूले ऐनमा रहेका प्रावधान प्रतिआपत्ति जनाएर मुद्दा दायर गरेमा अन्तर्राष्ट्रिय क्षेत्रले सहयोग गर्न आनाकानी गर्ने जानकारहरूको भनाइ छ। अहिले पर्ख र हेरको अवस्थामा छौं, संक्रणकालीन न्यायको क्षेत्रमा कार्यरत एक अधिकारकर्मीले भने, अहिले मुख खोलिहाल्दा शान्ति प्रक्रिया भाँडेको आरोप लाग्न सक्छ। सत्य निरुपण र बेपत्ता आयोगका एम पूर्वसदस्यका अनुसार केही संघसंस्था र व्यक्तिहरूमा संक्रमणकालीन न्यायिक प्रक्रिया लम्बिरहोस् भन्ने चाहना छ। शान्ति प्रक्रियाको नाममा राम्रै व्यापार चलेको छ, ती पूर्वसदस्यले भनिन्, जे गर्दा पनि भाँजो हाल्ने प्रवृत्तिका व्यक्ति र संघसंस्थाले समस्या खडा गर्न सक्छन्। चुनौती नं ४ : त्रुटि सच्याउने चुनौती प्रचलित नेपाली कानुन, अन्तर्राष्ट्रिय मानवअधिकार कानुन र अन्तर्राष्ट्रिय मानवीय कानुनविपरीतका कार्य भएर पनि मानवअधिकारको उल्लंघन मानिनको लागि सशस्त्र द्वन्द्वको क्रममा नि: शस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा गरिएको हुनुपर्ने प्रावधान छ। यस प्रावधानप्रति मानव अधिकारकर्मी एवं द्वन्द्वपीडितहरूले आपत्ति जनाएका छन्। यसले युद्ध अपराध र मानवताविरुद्धको अपराधका सबै अवयवहरूलाई मानवअधिकारको गम्भीर उल्लंघन मानिने अन्तर्राष्ट्रिय मान्यता उल्लंघन गरेको द्वन्द्वपीडितको भनाइ छ। त्यस्तै युद्ध अपराध र मानवताविरुद्धको अपराधको थ्रेसहोल्ड सन्तुष्ट नपार्ने प्रकृतिका उल्लंघनहरूलाई मानवअधिकारको उल्लंघनको दायराबाट बाहिर राखिनु संक्रमणकालीन न्यायको उद्देश्यविपरीत भएको र मानवअधिकारको गम्भीर उल्लंघनको परिभाषा पनि अन्तर्राष्ट्रिय कानुनी मापदण्डअनुरूप नभएको अधिकारकर्मीले दाबी गरेका छन्। जवाफदेहिता निगरानी समितिले संक्रमणकालीन न्यायसम्बन्धी विधेयकमा गम्भीर त्रुटि रहेको जनाउँदै सच्याएर मात्रै पारित गर्न आह्वान गरेको छ। शुक्रबार जारी प्रेस विज्ञप्तिमा भनिएको छ, गम्भीर त्रुटिहरू सच्याएर मात्र विधेयक पारित गरी संक्रमणकालीन न्याय प्रक्रियाको दिगो र वैध टुंगो लाग्ने वातावरणको सिर्जना गर्न संघीय संसद्, सरकार, संसदीय दलहरूलाई निगरानी समिति आह्वान गर्दछौं। समितिका संयोजक राजुप्रसाद चापागाईं, सहसंयोजकद्वय राजन कुइँकेल र रुकमनी महर्जन तथा सदस्यहरू चरण प्रसाईं, डा गौरीशंकरलाल दास, डा मन्दिरा शर्मा, प्राकपिल श्रेष्ठ, डा गोपालकृष्ण सिवाकोटी, वरिष्ठ अधिवक्ता डादिनेश त्रिपाठी, द्वन्द्वपीडित सुमन अधिकारी, देवी सुनुवार, बाबुराम गिरी, डा वीरेन्द्र थपलिया, अधिवक्ता ओमप्रकाश अर्याल, जनकबहादुर राउत, अधिकारकर्मी इन्द्रप्रसाद अर्याल र महामुनिश्वरले संयुक्त विज्ञप्ति जारी गरेका हुन्। सशस्त्र द्वन्द्वको क्रममा नि: शस्त्र व्यक्ति वा जनसमुदायविरुद्ध लक्षित गरी वा योजनाबद्ध बाहेक युद्धको नियम उल्लंघन गरी जोसुकै विरुद्ध गरिएका हत्या, बेपत्ता पार्ने कार्य, यातनालगायतका उल्लंघनलाई समेट्न चुकेको अधिकारकर्मीको भनाइ छ। मानवअधिकारको गम्भीर उल्लंघनको सूचीमा मानवता विरुद्धको अपराध र युद्ध अपराधलाई अलग्गै अपराधको रूपमा समेट्न चुकेको अधिकारकर्मीले विज्ञप्तिमार्फत जनाएका छन्। चुनौती नं ५ : सरकारसहित सरोकारवालाको सहयोग सत्य निरुपण तथा मेलमिलाय आयोगका पूर्वअध्यक्ष भट्टका अनुसार, संक्रमणकालीन न्याय व्यवस्था र त्यसको कार्यान्वयनका लागि आयोगको एक्लो प्रयास मात्र पर्याप्त हुँदैन। यसको लागि राज्यका तीनै तहका सरकार, अन्तर्राष्ट्रिय समुदाय, स्थानीय संघसंस्था, नागरिक समाज र आमसञ्चारलगायत सरोकारवाला सबैको सहयोग आवश्यक र अपरिहार्य रहन्छ। बेपत्ता आयोगका पूर्वसदस्य डा सिंह सरकारले विगतमा झैं समयमै योग्य कर्मचारी, बजेट, साधन स्रोतको व्यवस्था नगरेको अवस्थामा न्याय प्रक्रिया अल्झिने जोखिम रहेको बताउँछन्। डा सिंह भन्छन्, आयोगले गरेको सिफारिसलाई सरकारले कार्यान्वयन गर्न नचाहेमा संक्रमणकालीन न्याय टुंगोमा पुर्याउन थप चुनौती हुनेछ। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकले आगामी भदौको दोस्रो सातासम्म ऐनको रूप ग्रहण गर्ने आशा छ।विमला सुवेदी, सभापति, कानुन, न्याय तथा मानवअधिकार समिति द्वन्द्वपीडित र आम सरोकारवालाहरूसँगको छलफल समेतका आधारमा सहमति निर्माण गर्न सफल भएको हो भने ठूलो उपलब्धि हो।गणेशदत्त भट्ट, पूर्वअध्यक्ष, सत्य निरुपण तथा मेलमिलाप आयोग ऐनका प्रावधानलाई लिएर सर्वोच्च अदालतमा मुद्दा पर्ने सम्भावना पनि छ। पीडितको गुनासोलाई अनदेखा गर्न पनि मिल्दैन। गुनासो सम्बोधन गर्दै संसद्मै ऐन संशोधन गर्नु राम्रो हुन्छ।डा सुनीलरञ्जन सिंह, पूर्वसदस्य, बेपत्ता पारिएका व्यक्तिको छानबिन आयोग कानुनी बैधतादेखि स्रोतको व्यवस्थाका लागि समेत अन्तर्राष्ट्रिय सहयोग र समर्थन आवश्यक पर्छ। सहयोग र समर्थन नलिई शान्ति प्रक्रिया अघि बढाउन सकिँदैन।डा मन्दिरा शर्मा, वरिष्ठ कानुनी सल्लाहकार, आईसीजे सर्वोच्च अदालतबाट भएका महत्वपूर्ण ७ फैसलाआदेश गम्भीर मानवअधिकारको उल्लंघन गर्ने व्यक्ति आफूले गरेको कार्यको उत्तरदायित्वबाट उम्कन सक्दैन भन्नुको अर्थ यो वा त्यो वहानामा त्यस्ता व्यक्तिलाई उम्काउने चेष्टा अरूले पनि गर्नुहुँदैन भन्ने हो। यदि दोषिलाई उम्काउने प्रयास गरिन्छ वा त्यसको मतियार बनिन्छ भने सिर्जित परिणाम भोग्नसमेत तयार रहनुपर्छ। कानुनबमोजिम स्थापित आयोगहरूले त्यस्तो गर्दैनन् भन्ने विश्वास यो इजलासले लिएको छ। राज्यको कानुनबाट स्थापित आयोगहरूले पनि संविधान, कानुन, अन्तर्राष्ट्रिय मानव अधिकार कानुन र मानवीय कानुन तथा न्यायका मान्य सिद्धान्तहरूलाई ध्यान दिनै पर्ने हुन्छ। साथै यस अदालतबाट जारी भएका आदेशहरूले पनि संवैधानिक कानुनको अंग र न्यायिक मूल्य मान्यताकै स्थान लिएका हुन्छन्। त्यसैले संवैधानिक परम्पराका रूपमा रहेका यस्ता आदेशहरू आयोगहरूका लागि आफ्नो कार्य सञ्चालनको मार्गदर्शक सिद्धान्तका रूपमा रहन्छन्। आयोगका कार्यहरूले सिर्जना गर्ने असर वा परिणामहरू पनि न्यायिक सम्परिक्षणको दायरा बाहिर रहन सक्दैन। कल्याण श्रेष्ठ, वैद्यनाथ उपाध्याय र चोलेन्द्रशमशेर जबरा विशेष इजलास (२०७१ फागुन १४) मानवीय कानुन वा मानव अधिकार उल्लंघनका सम्बन्धमा द्वन्द्वकालमा भएका गम्भीर कसुरहरू रोक्ने, ती कसुरहरू दोहोरिन नदिने, पीडितहरूको सुरक्षा र आत्मविश्वासको भावना जागृत गराउने, घटनावलीहरूको यथार्थ अभिलेख राख्ने, राष्ट्रिय मेलमिलापको वातावरण बनाउने र कानुनी राज्यको पुनस्र्थापना गरी शान्ति बहालीमा योगदान पुर्याउनु नै संक्रमणकालीन न्याय व्यवस्थाको उद्देश्य रहेको हुन्छ। संक्रमणकालीन न्याय प्रणालीमा सत्यमाथि प्रकाश पारी सकेपछि क्षमादानमा जोड दिइन्छ। विगतको आहत भविष्यमा नदोहोरियोस्। र, भावी सन्तति यसप्रकारका विभिषिकाबाट गुज्रन नपरोस् भन्ने मान्यतामा कसैको दबाब र प्रभावबाट मुक्त भई पीडितले स्वतन्त्र रूपमा पीडकहरूलाई क्षमादान दिन सक्छन्। यसमा विचारणीय कुरा के छ भने पीडकलाई क्षमादान दिने वा नदिने भन्ने कुरा द्वन्द्वपीडित पक्षको चाहनामा भर पर्ने विषय हो। आफूविरुद्ध भएको अन्यायको उपचार खोज्न पीडित पक्ष पूर्णरूपमा सार्वभौम र स्वतन्त्र रहन्छन्। नागरिकको त्यस्तो नैसर्गिक अधिकारलाई संक्रमणकालीन न्याय प्रणालीले संकुचन वा नियन्त्रण गर्न सक्दैन। न्यायाधीश रामकुमारप्रसाद शाह र ज्ञानेन्द्रबहादुर कार्की संयुक्त इजलास (२०७० चैत १९ ) दण्डहिनता कानुनको आँखामा एउटा निन्दनीय कार्य हो। दण्डहिनताको अन्त्य गर्ने, गराउने कानुनी कर्तव्य पनि सरकारकै हो। सरकार र यसका मातहत निकाय (एजेन्सी) ले दण्डहिनतालाई प्रश्रय दिने कुनै कार्य गर्छन् वा आचरण प्रदर्शित गर्छन् भने त्यस्तो कार्य न्यायिक परीक्षणको विषय बन्द छ। अपराधले कुनै पनि रूपमा प्रोत्साहन पाउनुहुँदैन भने अपराध गर्नेले कुनै पनि किसिमको संरक्षण पाउनु हुँदैन। यसो हुन नसके कानुनको शासनको मर्म मर्न पुग्छ। कानुनद्वारा निषेधित अपराधिक कार्य जो कोहीबाट भए पनि उ कानुनको परिधिमा आउनै पर्छ। पद, बर्दी, पोसाक र ओहदा कसैको पनि रक्षा कवच हुन सक्दैन। कानुनको आँँखामा अपराध केवल अपराध हो र हर अपराधि केवल अपराधी हो। त्यसैले हर अपराधि सजायका भागी हुन्छन्।  न्यायाधीश दामोदरप्रसाद शर्मा र प्रकाश वस्तीको संयुक्त इजलास( २०६५ माघ २०) खास गरेर मानव अधिकार र मानवीय कानुनको उल्लंघन भएको, समाजको सुरक्षा र नैतिकतामा गम्भीर प्रश्न खडा गरेका कसुरहरूमा अदालत झनै संवेदनशील हुनुपर्ने देखिन्छ। मुद्दा फिर्ता माग गर्ने अधिकार भनेर जस्तोसुकै मुद्दामा पनि माग गर्ने र जहिले पनि जस्तोमा पनि मुद्दा फिर्ता दिने कुरा अदालतलाई सुम्पेको न्यायिक अधिकार सुहाउँदो हुँदैन। अदालतले यथार्थमा न्यायको संरक्षक बन्नुपर्ने हुन्छ।मीनबहादुर रायमाझि र कल्याण श्रेष्ठको संयुक्त इजलास (२०६५ पुस २९ ) द्वन्द्वको कारणहरू जे भए पनि व्यक्तिको जीउ, ज्यान र सम्पत्तिको हक अनउल्लंघनीय मानिन्छ। द्वन्द्व चर्किएको कारणले मात्रै कसैको वैयक्तिक वा साम्पत्तिक हकमा हस्तक्षेप वा उल्लंघन गरेको कार्यले वैधता प्राप्त गर्न सक्दैन। द्वन्द्वको सिलसिलामा गरिएको भए पनि कानुन प्रदत्त हक हननको हरेक कार्य गैरकानुनी नै मानिन्छ। न्यायाधीश मीनबहादुर रायमाझी र कल्याण श्रेष्ठको संयुक्त इजलास (२०६५ पुस २३) यदि सरकारले नागरिकका आधारभूत मानव अधिकार संरक्षण गर्ने सवालमा पन्छिन खोज्छ भने जनताको नागरिक अधिकारको संरक्षणका रूपमा रहेको यस अदालत यसमा चुप लागेर बस्न मिल्दैन। न्यायाधीश बलराम केसी र ताहिर अलि अन्सारीको संयुक्त इजलास(२०६४ पुस २) जेनेभा महासन्धिको प्रावधानको उल्लंघन र कसुर हुन गएमा मुद्दा हेर्ने निकाय, कार्यविधि तथा दण्ड सजाय जस्ता महासन्धिको कार्यान्वयनको विविध विषय समावेश गरी राष्ट्रिय स्तरमा प्रभावकारी कानुनी व्यवस्थाको निर्माण गर्नु आवश्यक र उपयुक्त देखिँदा ततसम्बन्धमा आवश्यक अध्ययन अनुसन्धान गरी गराई उपयुक्त कानुन निर्माणका लागि कारबाही चलाउनु भनि विपक्षी सरकारको नाममा निर्देशनात्मक आदेश जारी गरिएको छ। हरिप्रसाद शर्मा र खिलराज रेग्मीको संयुक्त इजलास(२०६० पुस २५)"
देशभर ६२० जनालाई कैद मिनाहा सिफारिस,"काठमाडौं : आगामी असोज ३ गते संविधान दिवसको दिन सरकारबाट हुने कैद मिनाहाका लागि देशभरबाट ६ सय २० जना कैदीबन्दी सिफारिस भएका छन्। कारागार व्यवस्थापन विभागले देशभरका कारागारबाट आएको ६ सय २० जना कैदीबन्दीको विवरण सार्वजनिक गरेको छ। गतवर्ष कर्तव्य ज्यान मुद्दामा कैदकट्टी तथा माफी मिनाहा पाएका रेशम चौधरी र चेतन मानन्धर रिगल जेलमुक्त भएपछि सरकारबाट हुने माफी मिनाहाको चौतर्फी आलोचना भएको थियो। आलोचनापछि चेतनविरुद्ध लागेको मुद्दा पुनः अदालतमा प्रवेश पाएको थियो। सर्वोच्च अदालतले उनलाई पुनः कारागारमा पठाउने आदेश दिएको थियो। यस वर्ष कैद मिनाहा पाउने व्यक्तिको विषयमा विवाद नआओस भनेर नै कारागार व्यवस्थापन विभागले कैदीहरूको सूची सार्वजनिक गरेर नागरिकको प्रतिक्रिया मागेको हो। कारागार व्यवस्थापन विभागका निर्देशक कमलप्रसाद पाण्डेका अनुसार कैद कट्टाका लागि फौजदारी कसुर सजाय निर्धारण तथा कार्यान्वयन ऐनको नियमावलीअनुसार नै व्यक्ति विवरण सार्वजनिक गरिएको हो। ऐनको तेस्रोपटक संशोधन भएर नियमावली बनेपछि कैदीबन्दीको कैदकट्टा गर्ने प्रयोजनार्थ यो वर्षदेखि माफी मिनाहामा परेको व्यक्तिहरूको विवरण सार्वजनिक गरिएको हो। पाण्डे भन्छन्, अन्य कसुरमा जेल परेका व्यक्तिहरूको विषयमा जो कोहीले पनि प्रतिक्रिया दिन सक्छन्। तर, कर्तव्य ज्यान कसुरका कैदीबन्दीको हकमा पीडितका परिवारको सहमति आवश्यक पर्छ। कैद मिनाहाको सूचीमा परेका व्यक्तिहरूउपर केही गुनासो आएमा सम्बोधन गरिने प्रवक्ता पाण्डेले बताए। कर्तव्य ज्यान मुद्दामा जेल परेका व्यक्तिलाई कैद मिनाहा दिन पीडित परिवारले स्वीकृति नदिए यो सिफारिस कार्यान्वयन हुने छैन। कारागार प्रशासकको रोहवरमा सहमति दिनुपर्ने छ। कारागार व्यवस्थापन विभागका अनुसार कैद कट्टाको सिफारिसविरुद्ध जनताको प्रतिक्रिया आउने क्रममा छ। यो सिफारिसमा पर्नेहरूमा आफूउपर परेको सजायको ५० प्रतिशत कैद बसिसकेका ५ सय ८६ जना र ४० प्रतिशत कैद भुक्तान गरेका ३१ जना छन्। यस्तै ३ जना जेष्ठ नागरिक छन्। सबैभन्दा बढी चोरी मुद्दाका १ सय ८५ जना, बहुविवाह मुद्दाका १ सय ४३ जना, सवारी ज्यान मुद्दाका ९५ जना, नकाबजनी चोरी मुद्दाका ८२ जना, डाँका मुद्दाका ७३ जना र अन्य विभिन्न कसुरका कैदीहरू छन्। कारागार व्यवस्थापन विभागले गत असार ९ गते नै कैदकट्टा हुनका लागि देशभरका कारागार कार्यालयबाट सिफारिस भएका ६ सय २० जना कैदी बन्दीको विवरण विभागको वेबसाइटबाट सार्वजनिक गरिएको थियो। आगामी असोज ३ गते संविधान दिवसको अवसरमा राष्ट्रपति पौडेलले कैदीहरूको कैद मिनाहा गर्ने छन्।"
"मन्त्रीहरूलाई गगनको सुझाव : एक महिना नबोल्ने ब्रत लिनुहोस्, बोल्ने काम हामी गर्छौं","काठमाडौं : नेपाली कांग्रेस सांसद गगन कुमार थापाले परिणाम आउनेगरी काम गर्न नेपाल सरकारका मन्त्रीहरूलाई आग्रह गरेका छन्। मंगलबार प्रतिनिधिसभा बैठकमा बोल्दै सांसद थापाले अबको एक महिना नबोली काम गर्न मन्त्रीहरूलाई सुझाव दिएका हुन्। उनले उद्घाटन र भाषण छाडेर जनाका काममा इमान्दार भएर लाग्न अनुरोध समेत गरे। मन्त्री थापाले त्यसका लागि छुट्टै कानुन नचाहिने र संविधान संशोधन पनि गर्न नपर्ने भन्दै इच्छाशक्ति भए पुग्ने बताए। 'साउन महिना सकियो। राम्रो महिना सकियो। तीर्थव्रतहरू पनि सकिए। अब भदौ लाग्न लाग्यो। भदौ एक महिनामा मन्त्रीहरूले नबोल्ने ब्रत लिनुहोस्। उदघाटन नगर्ने ब्रत। बिहान समाचार सुनेपछि म यो गर्छु त्यो गर्छु भनेको सुनिन्छ। गर्ने हो नि। हामी अहिले बोल्ने ठाउँमा छौं। बोलिरहेका छौं। अस्ति गरेको ठाउँमा गरेको देखेकै हो। माननीय मन्त्रीहरू गर्ने ठाउँमा हुनुहुन्छ। प्रत्येक दिन मन्त्रीहरूको भाषण सुनिरहेका छौं। हामी देश विकास गर्न आएको हौं। हामी चमत्कार गर्छौं। अरे बाबा गरिदिनुस्। तपाईंले एक महिना नबोल्नुस्। भदौभरी हामी बोल्छौं। हामी यति बोल्छौं कि तपाईं एउटा मात्रै काम गरिदिनुहोस्। त्यसको पाँच गुणा प्रचार गर्ने जिम्मेवारी हाम्रो हो। धमाधम तपाईंहरूले काम गर्ने । हामी यहाँ बोल्ने । टेबुल ठोक्ने। तपाईं बाहिर बोल्दै नबोल्नुहोस्,'उनले भने,' यहाँ आउने। हाम्रो कुरा सुन्ने। परिणाम दिनेगरी काम गर्ने। कुनै मन्त्रीको अन्तर्वाता सुन्न नपरोस्। '"
संसदीय सनुवाई समितिले गर्यो प्रस्तावित राजदूतविरुद्ध उजुरी आह्वान,"काठमाडौं : संसदीय सुनुवाइ समितिले १७ देशका लागि प्रस्तावित राजदूतमाथि उजुरी आह्वान गरेको छ। आज बसेको संसदीय सनुवाई समितिको बैठकले प्रस्तावित राजदूतमाथि १० दिनभित्र सार्वजनिक सूचनामार्फत उजुरी आह्वान गर्ने निर्णय गरेको समितिका ज्येष्ठ सदस्य पशुपतिशम्शेर जबराले जानकारी दिए। समितिले राजदूतमा सिफारिस भएकाहरुविरुद्ध कुनै उजुरी भएमा उजुरी दिन सकिने जनाएको छ। प्रधानमन्त्री केपी ओली नेतृत्वको साउन १४ गतेको मन्त्रिपरिषद् बैठकबाट एकै पटक १८ देशमा राजदूत सिफारिस भएका थिए। परराष्ट्र मन्त्रालयले आइतबार प्रस्तावित १७ राजदूतहरूको नाम सुनुवाइका लागि संसद् सचिवालयमा पठाएको हो। सरकारले चीनका लागि कृष्णप्रसाद ओली,अमेरिकाका लागि लोकदर्शन रेग्मी र बेलायतका चन्द्र घिमिरेकोसहित नयाँ राजदूतको नाम सिफारिस गरेको थियो। सरकारले दक्षिण कोरिया शिवमाया तुम्बाहाङफे, जर्मनीमा डा शैल रुपाखेती,पोर्चुगलको राजदूतमा प्रकाशमणी पौडेल, मलेसिया नेत्र तिमिल्सिना, इजरायल राजदूतमा धनप्रसाद पण्डित, दक्षिण अफ्रिका राजदूतमा कपिलमान श्रेष्ठ, साउदी अरबमा नरेशविक्रम ढकाल र पाकिस्तानमा रिता धिताल, डेनमार्कका लागि नेपाली राजदूतमा सुम्निमा तुलाधार, श्रीलंकाको राजदूतमा रामकृष्ण भट्टराई र स्पेनको राजदूतमा सनिल नेपाल, रुसका लागि, जंगब चौहानको नाम सिफारिस गरिएको छ। सरकारले भारतका लागि निवर्तमान राजदूत डा शंकर शर्मालाई नै निरन्तरता दिने निर्णय गरेको थियो। उजुरी आह्वानसँगै समितिमा पनि प्रस्तवित राजदूतका विषयमा छलफल हुने सभापति जबराले जानकारी दिए। बाइट संविधानमा राजदूत पदमा सिफारिस भएकाहरूको संसदीय सुनुवाइ गर्नुपर्ने व्यवस्था छ। संसदीय सुनुवाइ समितिले उनीहरुको नाम अनुमोदन गरेपछि राष्ट्रपतिले राजदूत नियुक्त गर्ने प्रावधान छ।"
करेन्ट लगाएर माछा मार्ने क्रममा युवकको मृत्यु,झापा : झापाको हल्दिबारीमा करेन्ट लगाएर माछा मार्ने क्रममा युवकको मृत्यु भएको छ। मृत्यु हुनेमा हल्दिबारी गाउँपालिका४ लक्ष्मीचोक पश्चिम निवासी अन्दाजी ३० वर्षीय नरेश मोक्तान रहेको जिल्ला प्रहरी कार्यालय झापाले जनाएको छ। मोक्तान मंगलबार बेलुकी ५ बजेको समयमा चुडालचोक पूर्व बाटो छेउको नाली जमेको पानीमा करेन्ट लगाई माछा मार्न गएका थिए। सोही क्रममा करेन्ट लागेर घाइते भएका उनलाई डुबेको अवस्थामा उद्धार गरी उपचारका लागि बिर्तामोडस्थित बीएण्डसी अस्पताल पठाइएको थियो। अस्पताल पुर्याउन साथ चिकित्सकले उनलाई मृत घोषित गरेका थिए। घटनापश्चात् जलथल प्रहरी चौकी र जिल्ला प्रहरी कार्यालय झापाको टोली अनुसन्धानका लागि पुगेको पूर्व वडाध्यक्ष होम चुडालले जानकारी दिए।
मधेश प्रदेश सरकारले ८ राज्यमन्त्रीलाई फिर्ता पठायो,"जनकपुरधाम : मधेश प्रदेश सरकारले ८ मन्त्रीलाई फिर्ता पठाएको छ। आठ जिल्लाको मधेश प्रदेशको १२ मन्त्रालयमा २० मन्त्री नियुक्त गरिएकोमा व्यापक विरोध भएपछि मन्त्री फिर्ता पठाएको हो। मधेश प्रदेशमा १२ वटा मन्त्रालयमा २० मन्त्रीलाई नियुक्त गरिएपछि चौतर्फी आलोचना झेलिरहेको मधेश प्रदेश सरकारले राज्यमन्त्रीहरूलाई पदमुक्त गरेको छ। गत साउन २२ गते मधेश प्रदेश सरकारले २० सदस्यीय मन्त्रिमण्डल गठन गरेको थियो। जसमा मुख्यमन्त्री सहित १२ मन्त्रालय र ८ राज्यमन्त्री रहेका थिए। जनता समाजवादी पार्टी नेपालको व्यापक विरोध, जनमत पार्टीले मधेश प्रदेशका मुख्यमन्त्री पदमा बसेका सतिशकुमार सिंहलाई सोधेको स्पष्टीकरण र सर्वसाधारणबाट बढ्दै गएको आलोचना र विरोधलाई थेग्न नसकेपछि मधेश प्रदेश सरकारले मन्त्रिमण्डलबाट राज्यमन्त्रीलाई फिर्ता बोलाएको हो। जनमत पार्टी नेतृत्वको मधेश सरकारको व्यापक आलोचना भएपछि लामो समयको विमर्शपछि मधेश प्रदेश सरकारमा सहभागी दलहरूले राज्यमन्त्रीहरूलाई पदमुक्त गरेको हो। साथै जनमत पार्टीका अध्यक्ष सिके राउतको सहमति बिना मन्त्रिपरिषद बिस्तार गरेपछि स्पष्टीकरण सोधिएको मुख्यमन्त्रीले तीन दिन नबित्दै राज्यमन्त्रीलाई फिर्ता बोलाएको हो। मुख्यमन्त्री सिंहले सत्तारुढ गठबन्धनसँग मिलेर २० सदस्यीय जम्बो मन्त्रिमण्डल बनाएपछि त्यसको आलोचना र विरोध भएको हो। आठवटा मात्रै जिल्ला भएको मधेश प्रदेश भूगोलको आधारमा सानो भएपनि मात्रै गठबन्धन टिकाउन प्रदेशलाई अनावश्यक मन्त्रीहरूको भार थपिएपछि आलोचना भएको हो। मधेश प्रदेश सरकारमा जनमत पार्टीबाट मुख्यमन्त्री सहित २ जना मन्त्री र २ राज्यमन्त्री छन्। जनमतको प्रदेशसभामा १३ सांसद छन्। त्यसैगरी एमालेका २४ जना सांसदमा रहेकोमा ४ मन्त्री र ३ राज्यमन्त्री छन्। कांग्रेसको २२ जना सांसदमा ४ मन्त्री र २ राज्यमन्त्री छन्। ८ सांसद भएको लोसपालाई १ मन्त्री र १ राज्यमन्त्री दिइएको छ। संवैधानिक प्रावधानअनुसार मधेश प्रदेशमा कुल सभासदको २० प्रतिशत मन्त्री बनाउन सकिने व्यवस्था छ।"
विपद्का घटनामा मानवीय क्षति बढ्यो,"काठमाडौं : मनसुनजन्य विपदबाट पछिल्लो दुई महिनामा एक सय ७० जनाको मृत्यु भएको छ। गत जेठ २८ देखि यही साउन २४ गतेसम्म विभिन्न विपद्का घटनामा परी ४४ जना बेपत्ता तथा एक सय ९५ जना घाइते भएका छन्। मनसुनजन्य विपद्ले सबैभन्दा बढी गण्डकी प्रदेशमा ५४ जनाको मृत्यु भएको छ। सबैभन्दा कम मधेश प्रदेशमा तीन जनाको मृत्यु भएको छ। गतवर्ष सोही अवधिको तुलनामा यसवर्ष मनसुनजन्य घटनाबाट मृत्यु हुनेको सङ्ख्या बढेको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। गतवर्ष सोही अवधिमा ७२ जनाको मृत्यु, २८ बेपत्ता र एक सय जना घाइते भएका थिए। यसवर्षको मनसुनजन्य विपदबाट दुई हजार नौ सय ९८ घरपरिवार प्रभावित भएका छन्। विपदबाट एक सय ९७ निजी घर पूर्ण र एक सय ७० घरमा आंशिक क्षति पुगेको छ। यस्तै तीन सरकारी कार्यालय र पाँच पक्की पुल, १५ झोलुङ्गे पुल तथा एक जलविद्युत् आयोजनामा क्षति पुगेको प्राधिकरणले जनाएको छ। दुई महिनाको अवधिमा बाढीका एक सय ६९, पहिरोका तीन सय ३६, भारी वर्षाका दुई सय २८ र चट्याङका ८८ गरी आठ सय ४८ विपद्का घटना भएका छन्। बाढीबाट ३६ को मृत्यु, पाँच बेपत्ता र २४ घाइते भएका छन्। पहिरोमा परी एक सय नौ जनाको मृत्यु, ३९ बेपत्ता र ९६ घाइते, भारी वर्षाबाट एकको मृत्यु र २० घाइते तथा चट्याङबाट २४ को मृत्यु र ५५ जना घाइते भएका छन्। सो अवधिमा आगलागी, हावाहुरी, जनावर आक्रमण, वन डढेलो, लोक लाग्नु र सर्पदंश लगायत अन्य विपद्का चार सय ७१ घटना भएका प्राधिकरणले जनाएको छ। ती घटनामा परी १९ जनाको मृत्यु भएको छ। यस अवधिमा देशभर एक सय ७१७ मिलिमिटर वर्षा मापन भएको छ। जल तथा मौसम विज्ञान विभागले यसवर्ष औषतभन्दा बढी पानी पर्ने अनुमान गरेको थियो। गत जेठ २८ गतेदेखि नेपालमा मनसुन प्रवेश भएको थियो। यसवर्ष कञ्चनपुरको चाँदनी दोधारामा अहिलेसम्मकै बढी वर्षा भएको थियो। जलमापनको ७७ वर्षको इतिहासमा कञ्चनपुरमा सबैभन्दा धेरै छ सय २४ मिलिमिटर वर्षा भएको विभागले जनाएको छ। बाढी पहिरोमा परी घाइते भएका २३ जनालाई हवाई उद्धार तथा उच्च जोखिममा रहेका एक हजार दुई सय २७ जनालाई जीवितै उद्धार गरिएको प्राधिकरणले जनाएको छ। नेपाल प्रहरीका आठ हजार दुई सय ५२, सशस्त्र प्रहरी बलबाट पाँच हजार आठ सय १७ र नेपाली सेनाबाट चार हजार सात सय आठ गरी १८ हजार सात सय ७७ सुरक्षाकर्मी खोज, राहत तथा उद्धारमा संलग्न भएका छन्।"
दुप्चेश्वरमा दुई लाखभन्दा बढी भेटी,नुवाकोट : नुवाकोटको प्रसिद्ध दुप्चेश्वर मन्दिरमा एकैदिन हजारौं भक्तजन पुगेका छन्। दुप्चेश्वरमा झरी र बर्खाको समेत परवाह नगरी हजारौं भक्तजन पुगेका हुन्। मन्दिरमा दैनिक रूपमा तीर्थालु पुग्ने क्रम बढिरहेको छ। भक्तजनले चढाएको भेटीसमेत दैनिक रूपमा गणना गरिँदै आएको छ। दुप्चेश्वर गाउँपालिका६ करेजुङको पहरामा रहेको दुप्चेश्वर महादेव मन्दिरमा गत वैशाख १ गतेदेखि दैनिक रूपमा भक्तजनले चढाएको भेटी गणना गरिँदै आएको हो। साउनको अन्तिम सोमबार दुप्चेश्वरमा भक्तजनले २ लाख २५ हजार ६ सय ४० रुपैयाँ भेटी चढाएका छन्। दुप्चेश्वर महादेव मन्दिरमा चढाएको भेटी मात्र १ लाख ३ हजार ६ सय ५० रुपैयाँ र सन्ध्या आरती व्यवस्थापनको लागि भक्तजनले निस्वार्थ भावनाले १ लाख २१ हजार ९ सय ९० रुपैयाँ चढाएका दुप्चेश्वर क्षेत्र विकास कोषका कोषाध्यक्ष राजकुमार श्रेष्ठले जानकारी दिए। उनका अनुसार दुप्चेश्वरमा सोमबार हजारौं भक्तजन दर्शन र पूजापाठका लागि पुगेका थिए। हिन्दु तथा बौद्धमार्गीहरू सो मन्दिरमा पुग्ने गरेको मन्दिरका संरक्षक तथा दुप्चेश्वर गाउँपालिकाका अध्यक्ष शंकरबहादुर थापाले बताए। उनका अनुसार दुप्चेश्वरमा दर्शनका लागि आन्तरिक तथा बाह्य पर्यटकहरू पुग्ने गरेका छन्।
सिम्रौनगढमा एकै घरका तीन बालबालिकाको विशाक्त खानाले मृत्यु,"वीरगञ्ज : बाराको सिम्रौनगढ नगरपालिका७ झवानीका टोलका नरेश रामका तीन छोराछोरीको विशाक्त खाना (फुड पोइजनिङ)का कारणले मृत्यु भएको छ । बारा प्रहरीका अनुसार फुड पोइजनिङका कारणले तीनको मृत्यु भएको आशङ्का गरिएको छ । मृत्यु हुनेमा सात वर्षीया लालिमा राम, सात वर्षीया पुष्पा राम र पाँच वर्षीय रामनन्दन राम रहेका छन् । जिल्ला प्रहरी कार्यालयका प्रहरी नायब उपरीक्षक प्रकाश सापकोटाले आइतबार बेलुका माछा र भात खाएर सुतेका तीन बालबालिकाको फुड पोइजनिङका कारणले मृत्यु भएको बताए। इलाका प्रहरी कार्यालय सिम्रौनगढका प्रहरी निरीक्षक नवीन राईले परिवारका सबै सदस्यले एउटै चुलोमा पकाएको खाना खाए पनि बालबालिकामा मात्रै फुड पोइजनिङको समस्या देखिएको जानकारी दिए। 'प्रारम्भिक अनुसन्धानका क्रममा गाउँकै माछा पोखरीबाट निकालेको माछा र भात खाएको भन्ने कुरा आइरहेको छ', उनले भने, 'एउटै भान्सामा रहेको एउटै कराइमा पकाएको खाना मृतकका आमा, हजुरबुबा, हजुरआमाले खाएको देखिन्छ तर परिवारका अन्य सदस्यलाई केही भएको छैन, तीन बालबालिकालाई मात्रै फुड पोइजनिङको समस्या देखिएको हो ।' प्रहरी निरीक्षक राईले तीन बालबालिकाले दिउँसोको समयमा अन्य केही खानेकुरा खाए कि सोही माछासहितको खानाको कारणले मृत्यु भयो भन्ने कुरा अहिलेसम्म नखुलेको बताए। उनले मृतक बालबालिकाको घरमा कुनै पनि प्रकारको विषाधिजन्य औषधी नभेटिएको पनि जानकारी दिए। प्रहरी निरीक्षक राईले बालबालिकाको स्वास्थ्यमा समस्या देखिएसँगै परिवारका सदस्यहरुले सिम्रौनगढस्थित रामबाबुको पोलिक्लिनिकमा उपचारका लागि पुर्याएको बताए। पोलिक्लिनिकले आफ्नोमा उपचार सम्भव नभएको बताएसँगै बाराको प्रादेशिक अस्पताल कलैया पुर्याइएको थियो । 'तीन बालबालिकामध्ये एकजना सिकिस्त भएकाले प्रादेशिक अस्पताल कलैया पुर्याउने क्रममा नै मृत्यु भएको बताइएको छ', प्रहरी निरीक्षक राईले भने, 'प्रादेशिक अस्पतालले अन्य दुई बालबालिकाको स्वास्थ्य अवस्था गम्भीर देखिए पनि नेसनल मेडिकल कलेज वीरगञ्जमा रेफर गरेको थियो, अन्य दुई बालबालिकाको पनि नेसनल मेडिकल कलेजमा उपचारका क्रममा मृत्यु भएको हो ।' जिल्ला प्रहरी कार्यालय बाराका अनुसार मृतक तीनै बालबालिकाको शव परीक्षण गरेर शव परिवारलाई हस्तान्तरण भइसकेको छ । नरेश राम रोजगारीका लागि भारतको पञ्जाव राज्यमा रहेको जनाइएको छ । रासस"
बुधबार देशका यी स्थानमा हुने छ वर्षा,"काठमाडौं : बुधबार देशभर साधारणतया बदली रहने छ। मौसम पूर्वानुमान महाशाखाका अनुसार सबै प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती, गण्डकी र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ। बुधबार राति देशभर आंशिकदेखि साधारणतया बदली रहने छ । सबै प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
नेपाल प्रवेश गर्न खोज्ने दुई जना बंगलादेशी नागरिक फिर्ता,"विराटनगर : विराटनगरको रानी नाका हुँदै नेपाल प्रवेश गर्न खोज्ने दुई जना बंगलादेशी नागरिकलाई मंगलबार दिउँसो फिर्ता पठाइएको छ। प्रहरीका अनुसार एक पुरुष र एक जना वृद्धा महिलालाई फिर्ता पठाइएको हो। भारतको जोगवनीबाट नेपाल प्रवेश गर्न खोज्ने बंगलादेशको घाना गोदागाडीका ४९ वर्षीय करिम मोहम्मद रिजाउल र ६३ वर्षीया जायदा बेगमलाई दिउँसो १२:४५ बजेतिर फिर्ता पठाइएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार भारतीय नागरिकको समूहमा मिसिएर अनधिकृतरूपमा नेपाल प्रवेश गर्न खोज्दै गर्दा प्रहरीले रिजाउल र बेगमलाई फेला पारेको थियो। दुवै जनालाई विराटनगर महानगरपालिका१५ स्थित १ नम्बर ढाटबाट भारततर्फ नै फिर्ता पठाइएको बस्नेतले बताए। प्रहरीले चेकजाँच गर्ने क्रममा दुवै जनाको साथबाट बंगलादेशको नागरिक रहेको प्रमाणित हुने राहदानी फेला पर्यो, उनले भने, त्यसपछि उनीहरूलाई भारततिर नै फिर्ता पठाइएको हो। विराटनगरको रानी नाका हुँदै बंगलादेशी नागरिक नेपाल प्रवेश गर्न खोजेको यो दोस्रो घटना हो। यसअघि नेपाल प्रवेश गर्न खोज्ने बंगलादेश टाङगाई पुराबरीका ४६ वर्षीय उत्तम सरकारलाई साउन २२ गते प्रहरीले फिर्ता पठाएको थियो। बंगलादेशी नागरिक नेपाल प्रवेश गर्ने सम्भावनालाई मध्यरनजर गर्दै नेपालभारत सीमा क्षेत्रमा उच्च सतर्कता अपनाइएको छ। नेपाल र सशस्त्र प्रहरीसमेतका सुरक्षा निकायबीच समन्वय गरेर चेकजाँच तीव्र पारी कडाइ गरिएको डीएसपी बस्नेतले बताए। उनका अनुसार जोगवनी हुँदै नेपाल प्रवेश गर्ने प्रत्येक व्यक्तिलाई कडाइका साथ चेकजाँच गर्ने गरिएको छ। बंगलादेशमा विकसित पछिल्लो राजनीतिक घटनाक्रमसँगै नेपालभारत सीमा क्षेत्रमा उच्च सतर्कता अपनाइएको उनको भनाइ छ। कडाइ गर्नका लागि नाकामा ठूलो संख्यामा सुरक्षाकर्मी परिचालन गरिएको छ।"
झापामा मोटरसाइकलको ठक्करबाट पैदलयात्रीको मृत्यु,झापा : झापामा मोटरसाइकलको ठक्करबाट पैदलयात्रीको मृत्यु भएको छ। मृत्यु हुनेमा बाह्रदशी गाउँपालिका१ नयाँ बस्तीका ४२ वर्षीय च्याङवा तामाङ रहेको जिल्ला प्रहरी कार्यालय झापाले जनाएको छ। गएराति ९ बजेतिर बाह्रदशी गाउँपालिका२ जनता बजारस्थित भित्री सडक खण्डमा कुटिबाट राजगढतर्फ आउँदै गरेको मे ४ प ५१५६ नम्बरको मोटरसाइकलले पैदलयात्री तामाङलाई ठक्कर दिएको थियो। घाइते तामाङलाई उपचारका लागि बीएण्डसी अस्पताल बिर्तामोड पठाएको थियो। उनको उपचारका क्रममा मंगलबार दिउँसो पौने ११ बजे सोही अस्पतालमा मृत्यु भएको प्रहरीले जनाएको छ। मोटरसाइकलको पछाडि सवार कचनकवल गाउँपालिका१ का १९ वर्षीय श्रवण राजवंशी समेत घाइते भएका थिए। उनको निधार र टाउकोमा चोट लागेकोले सोही अस्पतालमा उपचार भइरहेको छ। यता प्रहरीले मोटरसाइकल चालक कचनकवल१ पिण्डलबारीका १९ वर्षीय देवराज राजवंशीलाई नियन्त्रणमा लिएको छ।
बाख्रा चराउन गएकी महिलाको भीरबाट लडेर मृत्यु,बैतडी : बैतडीमा भीरबाट लडेर एक महिलाको मृत्यु भएको छ । जिल्लाको सिगास गाउँपालिका३ तल्ला हल्कासैनीका खेमसिंह धामीकी श्रीमती ३८ वर्षीया भावना धामीको मृत्यु भएको हो । मंगलबार दिउँसो करिब साढे ३ बजेको समयमा घरनजिकैको त्वापोड भन्ने भीरबाट लडेर मृत्यु भएको हो । बाख्रा चराउन गएकी धामीको भिरबाट लडेर घटनास्थलमै मृत्यु भएको स्थानीय एवं आफन्त दिपेन्द्र सिंह धामीले जानकारी दिए ।
सप्तरीमा ट्रकले च्यापिएर चालकको मृत्यु,सप्तरी : सप्तरीको शम्भुनाथ नगरपालिका५ स्थित पूर्वपश्चिम राजमार्गमा आज बिहान भएको दुर्घटनामा ट्रक चालकको घटनास्थलमा नै मृत्यु भएको छ। पश्चिमबाट पूर्वतर्फ जाँदै गरेको मधेस प्रदेश ०३००१ ख ८१८१ नंको क्लिङ्कर लोड भएको १२ चक्के ट्रक दुर्घटना हुँदा सोही ट्रकका चालक मोरङको उर्लाबारी नगरपालिका१ का २५ वर्षीय सबिन राईको मृत्यु भएको प्रहरीले जनाएको छ । शम्भुनाथ५ स्थित मोहनपुर पुलबाट २० मिटर तल खसेको ट्रकभित्र चालक राईको च्यापिएर घटनास्थलमा नै मृत्यु भएको जिल्ला प्रहरी कार्यालयका प्रहरी नायब उपरीक्षक ढुण्डिराज नेउपानेले बताए। शवलाई क्रेन र स्काभेटरको सहयोगमा निकाल्ने कार्य भइरहेको प्रनाउ न्यौपानेले बताए।रासस
३३ केभीको प्रसारण लाइन गाउँ बस्तीभन्दा वैकल्पिक मार्गको खोज्न ज्ञापनपत्र,"जनकपुरधाम : महोत्तरीको गौशाला नगरपालिका१ रामनगरस्थित उद्योगको विद्युत व्यवस्थापनका लागि विस्तार गरिएको ३३ केभी प्रसारण लाइन गाउँ बस्तीबाट भन्दा वैकल्पिक मार्गबाट लग्न महोत्तरीका प्रमुख जिल्ला अधिकारी सहित विभिन्न संघ संस्थालाई ज्ञापनपत्र बुझाएको छ। महोत्तरीको गौशाला नगरपालिका१ इटाटारमा स्थापित नेपाल पल्प एण्ड पेपर इन्डष्ट्रिज प्राइभेट लिमिटेडको लागि विस्तार गर्न लागेको ३३ केभीको लाइनमा बस्तीभन्दा पर वा अन्डरग्राण्ड गरेर लैजान अन्यथा बस्तीबाट अन्यत्र सारेर लग्न महोत्तरीका प्रमुख जिल्ला अधिकारी शिवराम गेलाल सहित स्थानीय प्रशासन तथा विद्युत कार्यालयहरूलाई ज्ञापनपत्र बुझाएको हो। बुझाएको ज्ञापनपत्रमा भनिएको छ, सार्वजनिक सडक ऐन २०३१, परिच्छेद २ दफा ३ को ख बमोजिम सडक बोर्ड निर्देशिका २०६१ दफा २ को (छ) को (ख) सडक सीमा सम्बन्धी व्यवस्थाले सहायक मार्गको लागि केन्द्रविन्दुबाट १५१५ मिटर दुवै तर्फ व्यवस्था गरेको मापदण्डलाई बेवास्ता गरेर गरेको बलजफती कार्य मान्य हुने छैन। साथै उद्योग चल्न नदिने भन्दा पनि उद्योगलाई सुचारु गरेर चलाउने मनसाय हुँदा हुँदै पनि विकल्पको बाटो भन्दा मुटभेडको स्थिति सृजना गर्न उद्योगले प्रहरी प्रशासनदेखि स्थानीय नेतासम्मलाई धाकधम्की देखाई विद्युत लैजान प्रेरित देखिएकाले यो कार्य कदापि स्वीकार्य हुँदैन। महोत्तरी बर्दिबास ४ गौशाला चोक भएर जंगल हुँदै रामनगर गाउँबाट पेपर मिल्सका लागि ३३ हजार केभीको विद्युत प्रसारण लाइनले वातावरणीय प्रभाव, शारीरिक जोखिम, वृक्षहरूको कटान तथा जीवजन्तु तथा वन्यजन्तुहरूमा समेत प्रतिकूल प्रभाव पर्ने भएकोले गाउँ बस्तीभन्दा परबाट विद्युत लैजान रामनगरबासीको आग्रह छ। ज्ञापनपत्र बुझाउँदै स्थानीय दिपेन्द्र महतोले ३३ हजार केभीको विद्युतको प्रसारण लाइनले तारमुनि घर बनाउन नपाइने, घरको नक्सा पास नहुने तथा लाइनिङ क्षेत्रको जग्गा कौडीको भाउँमा परिणत हुने भएकोले गाउँलेहरूले अवरोध सृजना गरेको सुनाए। उनले भने, गरिब र दुई छाक टार्न धौधौ पर्ने मानिसहरूलाई विस्थापित गराएर आएको विकास हामीलाई चाहिँदैन। गाउँघरमा भएको घर र जग्गालाई पनि विद्युतीकरणको नाममा कौडी बनाउने सोचे कदापि पूरा हुन्न दिदैनौं। विद्युत प्राधिकरणले बर्दिबासदेखि गौशाला १ इटाटार उद्योग सम्म बिजुली लैजान पोल गाड्ने कामको निरन्तरता दिएको बेलामा रामनगर बस्तीमा अवरोधका कारण पोल र तार टाँग्न सकेको छैन। बस्ती हुँदै जाने प्रसारण लाइनले आफूहरूको स्वास्थ्यमा असर पार्ने भन्दै रामनगरका स्थानीय बासिन्दाले त्यसलाई सार्न माग गर्दै अवरोध पुर्याएको छ। बर्दिबासदेखि उद्योगसम्म १३ किलोमिटरमध्ये १० किलोमिटरमा क्षेत्रमा काम सकिए पनि तीन किलोमिटर क्षेत्रमा अवरोध छ। अवरोधका क्षेत्रमा करिब १०० घर पर्ने हुँदा आर्थिकदेखि वातावरणीय, पर्यावरण, उच्च भोल्टेजको जोखिम, तथा दृश्य प्रदूषण हुने भएकोले विद्युत प्रसारणमा अवरोध गरेको युवा बलराम सापकोटाले जनाए। स्वास्थ्यमा असर पर्ने भएकाले प्रसारण लाइन अन्तैबाट खोला किनार भएर लैजान वा अन्डरग्राउण्ड गरेर लैजान आग्रह गरे पनि बल प्रयोग गरेको प्रति स्थानीय नरेश कुशवाहाले आक्रोश व्यक्त गरे। उनले भने, तर गुगल सर्च गरेर हेर्दा धेरै असर पर्ने थाहा पाएर त्यसैले हामीले यसलाई सार्न भनेका छौं। सांसद र स्थानीय प्रशासनले निरन्तर दबाब दिइरहेको अवस्थामा रामनगर क्षेत्रका स्थानीयबासीले कुनै पनि हालतमा प्रसारण लाइन लैजान नदिने सहमति भएको युवा सुरेश महतो (रोशन) कुनै पनि हालतमा आर्थिक तथा सामाजिक र भौतिक क्षति व्यहोरेर एउटा उद्योगका लागि तर तार टाँग्न नदिने विषयमा दृढ रहेको छ, उनले भने, हाम्रो एउटै विकल्प छ यहाँबाट हटाउनुहोस्।"
बुटवलनारायणगढ सडकमा यातायात सञ्चालनमा रोक,परासी : बुटवलनारायणगढ सडकखण्डको दाउन्ने सडकमा यातायात सञ्चालनमा रोक लगाइएको छ । सोमबारको वर्षाका कारण पूर्वी नवलपरासी खण्डमा पर्ने दाउन्नेमा सडक भाँसिएपछि मर्मतका लागि यातायातमा रोक लगाउनु परेको जिल्ला प्रहरी कार्यालयका सूचना अधिकारी डिएसपी बेदबहादुर पौडेलले जानकारी दिए । मंगलबार बिहानदेखि भाँसिएको सडक मर्मत थालिएको र दिउँसो २ बजेसम्म यातायात सञ्चालनमा आउन सक्ने पौडेलले बताए । २ बजे यातायात सञ्चालन आउने जनाए पनि दोहोरो सवारी साधन सञ्चालन भने तत्काल आउन सक्ने सम्भावना नदेखिएको दाउन्नेका एक होटल व्यवसायीले बताएका छन्। भाँसिएको सडक मर्मतमा समय लाग्ने भएपछि जिल्ला प्रहरी कार्यालयले सूचना नै निकालेर त्यस सडक खण्डमा हतारिएर यात्रा नगर्न यात्रुहरूलाई आग्रह गरेको छ । यातायात सञ्चालनमा रोक लगाएपछि पूर्वपश्चिम भएर चल्ने सवारी साधनहरू पश्चिम नवलपरासीको बर्दघाट र पूर्वी नवलपरासीको दुम्किवासमा रोकिएका छन् । एम्बुलेन्सलाई भने काम रोकेर सावधानी पूर्वक ओहोरदोहोर गराउने प्रयास भइरहेको त्यहाँ खटिएका एक ट्राफिकले बताएका छन् । ६ वर्षअघि स्तरोन्नतिको काम सुरु भएको उक्त सडक खण्डको काम ४७ प्रतिशत मात्र सकिएको छ । तेस्रो पटक म्याद थपेको निर्माण कम्पनीले वर्षाका कारण काम गर्न नसक्ने जनाएको छ । ११४ किमि सो सडकखण्डको अधिकांश स्थानमा छाडिएको काम अलपत्र हुँदा सवारी आवतजावतमा समस्या हुँदै आएको छ । जसका कारण बुटवलबाट नारायणगढ पुग्न लाग्ने २ घण्टाको समयलाई ६ देखि ७ घण्टा लाग्दै आएको छ ।
नवलपरासीका सीमाबाट चोरी तस्करी बढ्यो,"परासी : भारतसँग सिमाना जोडिएका नवलपरासीका विभिन्न नाकाबाट केही समयदेखि तस्करी बढेको छ। यी नाकाहरूबाट नेपाल र भारतदुवैतर्फ अवैध सामान ओसार पसार कार्य बढेको पाइएको हो। नेपालबाट भारततर्फ सामान तस्करी हुनेमा वीरगञ्ज हुँदै तेस्रो मुलुकबाट आएको चाइनिज लसुन, चाइनिज लाइटर, केराउ, कवाडी सामग्री, नास्पाती लगायतका छन्। नेपालभन्दा बढीमा बिक्री हुने भएकाले त्यस्ता सामग्री भारततर्फ तस्करी हुने गरेको हो। त्यसैगरी भारतबाट नेपालतर्फ सामान तस्करी हुनेमा खसी, बोका, राँगा, माछा, चामल, मोबाइल, मोबाइलका पार्ट्स, काजु, बदाम, चिनी, जुत्ता, चप्पल, कपडा, इलेक्ट्रोनिक लगायतका सामान रहेको बताइएको छ। सीमा क्षेत्रबाट दुई देशतर्फ ठूलो मात्रामा तस्करी कार्य बढेको छ। जिल्लाको भूजहवा, पाचपेडा, बसैया, गेर्मी, अमानिगञ्ज, रामनगर नाकाबाट त्यस्ता सामानहरूको तस्करी बढेको हो। मातहतमा रहेका सीमा क्षेत्रका सशस्त्र र नेपाल प्रहरीका इन्चार्जले माथिल्लो निकायमा रकम बुझाउनु पर्छ भन्दै कारोबारीहरूसँग रकम उठाउने गरेको आरोप लाग्न थालेको छ। भारतबाट ल्याइएका खसी, बोकालाई कारोबारीहरूले रातको ११ बजेदेखि बिहान ३ बजेसम्म नेपालमा ल्याउने र सीमा क्षेत्र र गोपिगञ्जमा खोर बनाएर राख्ने गरेका छन्। त्यसरी राखिएका खसी, बोकालाई कारोबारीहरूले नेपालबाटै खरिद गरेको भन्दै नक्कली बिल बनाएर अन्यत्र पठाउने गरेको बताइएको छ। तस्करी बढेको चौतर्फी आलोचना आएपछि केही दिनअघि भारततर्फ लैजाँदै गरेको लसुन र भारतबाट नेपालतर्फ ल्याउँदै गरेको मोबाइल बरामद गरिएको थियो। २० दिनअघि नेपालबाट भारततर्फ लैजाँदै गरेको एक ट्रक लसुन र केही दिन अघि एक ट्रक खसी, बोका नियन्त्रणमा लिइएको प्रजिअ श्रेष्ठले जानकारी दिइन्। त्यसैगरी हप्ता दिनअघि मात्र सशस्त्र प्रहरीले ३३ लाख बराबरको मोबाइल र मोबाइलमा प्रयोग हुने टेम्पर बरामद गरेको थियो। भन्सार कार्यालयका प्रमुख बुद्धि बहादुर चुँडालले एक महिनाको अवधिमा ५३ बोरा चाइनिज लसुन बरामद भएर आएको बताए। यसैबीच जिल्ला प्रहरी कार्यालय नवलपरासीका प्रमुख एसपी ज्ञानेन्द्र फुयाल र सशस्त्र प्रहरी बल नं २६ गण नवलपरासीका प्रमुख एसपी प्रकाश वाग्लले चोरी निकासी नियन्त्रणका मातहतका युनिटलाई कडा रूपमा परिचालन गरिएको र आफूहरूले पनि निगरानी गरिरहेको बताएका छन्। प्रहरीकै मिलमतोमा तस्करी भएको आरोपबारे लुम्बिनी प्रहरी प्रदेश प्रमुख प्रहरी नायब महानिरीक्षक (डीआइजी)कुबेर कडायतले चोरी तस्करी नियन्त्रण गर्न जिल्लालाई कडा निर्देशन दिएको बताए। त्यस्तै सशस्त्र प्रहरी बल नेपाल नं ५ बिन्ध्यावासिनी बाहिनी मुख्यालय रुपन्देहीका नायब महानिरीक्षक(डीआइजी) अभिकुमार खत्रीले चोरी तस्करी र राजस्व चुहावट नियन्त्रणका लागि युनिटहरूलाई कडा निर्देशन दिइएको बताए।"
बागलुङ बजारमा लाखेको रौनक,"बागलुङ : बागलुङ बजारमा लाखेनाचको रौनकता छाएको छ। घण्टाकर्ण अर्थात गठेमंगलको भोलिपल्टबाट नाच्न थालिने लाखे यहाँका नेवार समुदायको परम्परागत नाच हो। शाक्य कल्याण समाज बागलुङले लाखे नाच संरक्षणको अगुवाइ गर्दै आएको छ। साउनको चतुर्दशीदेखि नाचिने लाखे तीजसम्म नाचिन्छ। हिजोआज बजारको चोक तथा गल्लीमा लाखे नाचको रौनकता छाएको छ। झ्याली र बाजाको तालमा दुईवटा लाखे मुखुण्डो लगाएर रङ्गीविरङ्गी कपडासहित नाच्ने गर्छन्। लाखे नाच हेर्न गएका बालबालिकाले चे लाखे भूत भन्दै जिस्काउँदा लाखेले दौडिएर लखेट्ने दृश्य रोचक देखिन्छ। तीन सय वर्ष अघिदेखि राक्षसको रुपमा रहेको घण्टाकर्णलाई मारेपछि पुनः राक्षसको अवतार नदोहोरियोस् भन्न लाखे नाच्ने परम्परा रहेको शाक्य कल्याण समाज बागलुङका अध्यक्ष राजनकुमार शाक्यले बताए। तीन सय वर्ष पहिला काठमाडौंबाट व्यापार गर्न बागलुङ आएका नेवार समुदायले आफ्नो संस्कारको रुपमा लाखेनाच लिने गरेको छ, शाक्यले भने, नेवार समुदायले लाखे संरक्षण गर्दै आएका छन्, गाईजात्राको दिनदेखि पुनः भदौरे नाच प्रदर्शन हुन्छ। एक महिना नाचिने लाखेमा लाखेको भूमिकामा नाच्ने कलाकार पाउन गाह्रो हुन थालेको छ। स्थानीय सरकारले लाखे र भदौरे नाच संरक्षणमा ध्यान दिनुपर्ने उनको भनाइ छ। लाखे र भदौरे नाचमध्येको एक जोगी नाच शाक्य कल्याण समाजले संरक्षण गर्दै आएकोमा होवा नाच, रोपाइँ नाच, जोगी नाच र घोडा नाचे नेवा ल्याम पुचले गर्दै आएको मंका खल बागलुङका अध्यक्ष मुकेश राजभण्डारीले जानकारी दिए। खर्चिलो भएकै कारण नागनागिनी र थेत्तर नाच लोप भइसकेको स्थानीय बताउँछन्। बास्सा नाचसमेत लोप हुने अवस्थामा पुगेको अध्यक्ष राजभण्डारी बताउनुहुन्छ। बागलुङ नगरपालिकाले यहाँको नेवार समुदायमा रहेको हनुमान नाच जोगाउन नीति तथा कार्यक्रममा समावेश गरेको जनाएको छ। आगामी दिनमा लाखे नाच र भदौरे नाच संरक्षण गर्न नगरपालिकाले अग्रसरता देखाउने नगर उपप्रमुख राजु खड्काले जानकारी दिए।"
धनकुटाका स्थानीय तहले इन्धन खर्चमा मितव्ययिता कायम गरेनन्,"धनकुटा : धनकुटाका स्थानीय तहहरूले इन्धन खर्चमा मितव्ययिता कायम नगरेको पाइएको छ। महालेखाले हालै सार्वजनिक गरेको स्थानीय तहको आर्थिक वर्ष २०७९८० को अन्तिम लेखा परीक्षण प्रतिवेदनमा जिल्लाको कतिपय स्थानीय तहमा इन्धन खर्चको मापदण्ड तयार नगरेको, सवारी साधन अनुसार वार्षिक इन्धन खर्च र उपयोगको विवरण खुल्ने गरी अभिलेख नराखेको उल्लेख छ। महालेखा परीक्षकको कार्यालयले धनकुटाका स्थानीय तहलाई इन्धन खर्चलाई मितव्ययी तथा उत्पादनमुखी बनाउन इन्धन खर्च मापदण्ड निर्माण गर्ने तथा कोटा निर्धारण गरी लगबुक राखेर मात्र खर्च गरी व्यवस्थित अभिलेख राख्न सुझाव दिएको छ। प्रतिवेदन अनुसार जिल्लाको स्थानीय तहहरूमध्ये सबैभन्दा इन्धन बापत धनकुटा नगरपालिकामा १ करोड ३७ लाख ५ हजार ५ सय ५१ रुपैयाँ खर्च भएको छ। सबैभन्दा कम सहिदभूमि गाउँपालिकामा १५ लाख ६८ हजार ८ सय ९३ रुपैयाँ इन्धन खर्च भएको प्रतिवेदनमा उल्लेख छ। इन्धनवापत साँगुरीगढी गाउँपालिकामा २९ लाख ६६ हजार ८ सय ६९ रुपैयाँ, महालक्ष्मी नगरपालिकामा इन्धन बापत १८ लाख ८४ हजार ७ सय ४७, सहिदभूमि गाउँपालिकामा इन्धन बापत १५ लाख ६८ हजार ८९३ रुपैयाँ, छथरजोरपाटी गाउँपालिकामा ४६ लाख १८ हजार ७ सय ३४ रुपैयाँ, चौविसे गाउँपालिकामा २४ लाख ८९ हजार ७ सय ९२ रुपैयाँ, धनकुटा नगरपालिकामा इन्धन बापत १ करोड ३७ लाख ५ हजार ५ सय ५१ रुपैयाँ खर्च भएको छ।"
"नेपाल पावर, लाइट एण्ड इलेक्ट्रिक तथा नेपाल कन्जुमर इलेक्ट्रोनिक्स एण्ड होम अपलायनसेस प्रदर्शनी भदौ २१ देखि","काठमाडौं : यही भदौ २१, २२ र २३ मा काठमाडौंस्थित भृकुटीमण्डपमा तेस्रो नेपाल पावर, लाइट एण्ड इलेक्ट्रिक तथा नेपाल कन्जुमर इलेक्ट्रोनिक्स एण्ड होम अपलायनसेस अन्तराष्ट्रिय प्रदर्शनी आयोजना हुने भएको छ। मिडिया स्पेस सोलुसनस, फ्युचरेक्स ट्रेड फेर एण्ड इवेट्स र एक्जीबीसन एण्ड ट्रेड सर्विसेस इन्डिया प्रालिको संयुक्त आयोजनामा तेस्रो पटक हुन लागेको प्रदर्शनीमा स्वदेशी तथा विदेशी कम्पनीहरूका १५० भन्दा बढी स्टल रहने छन्। आयोजकका अनुसार यस प्रदर्शनीमा उच्च गुणस्तरका अत्याधुनिक एवं नवीनतम् प्रविधिका ट्रान्समिसन तथा डिष्ट्रिव्यूसन सामाग्री, ऊर्जा आपूर्ति तथा नियन्त्रण यन्त्र, हाउस वायरिङ सामाग्री, वायर, केबुल एवं कण्डक्टर, अत्याधुनिक प्रकारका स्वीचहरू, एलइडी लाइटिङ, इलेक्ट्रोनिक्स उपकरण, घरेलु विद्युतीय उपकरणहरू, चारजिङ स्टेशन, ब्याट्री, कार्यालय प्रविधि तथा अन्य विद्युतीय सामग्रीका कम्पनीहरूको सहभागिता रहने छ। आयोजकका अनुसार आफ्नै मुलुकमा बढ्दो उत्पादित जल विद्युतको विभिन्न विद्युतीय माध्यमहरूबाट उपभोग बढाई देशलाई आर्थिक रूपमा सबलीकरण गर्दै लैजान एवं उर्जा तथा विद्युतीय व्यवसायीहरूको समग्र विकास तथा व्यापार प्रवर्द्धनमा अत्यधिक टेवा पुर्याउने उद्देश्यका साथ यस प्रदर्शनीको आयोजना हुने छ। विद्युतीय उपकरणहरूलाई प्रवर्द्धन तथा प्रोत्साहन गर्ने, विद्युत् तथा गुणस्तरीय विद्युतीय सेवाग्राहीहरूको व्यवसाय विकास एवं यस क्षेत्रसँग आबद्ध आन्तरिक र अन्तर्राष्ट्रिय व्यापारको सहजीकरणका लागि प्रदर्शनी आयोजना गर्न लागिएको आयोजकले जनाएका छन्। नेपाल कन्जुमर इलेक्ट्रोनिक्स एन्ड होम अपलायनसेस अन्तर्राष्ट्रिय प्रदर्शनी अन्तर्गत दशैंको अवसर पारेर ग्राहकहरूले विभिन्न कम्पनीका विद्युतीय सामग्रीहरू एकै ठाउँमा हेर्न तथा मन परेको सामान खरिद गर्न पाउने हुँदा यस प्रदर्शनीमा आउने व्यक्तिहरूले लाभ उठाउन सक्ने छन्।"
हराएका तीन बालिकालाई अभिभावकको जिम्मा लगाइयो,"धादिङ : धादिङबाट हराएर बागलुङमा भेटिएका तीन बालिकालाई अभिभावकको जिम्मा लगाइएको छ। एक सातापछि बागलुङमा भेटिएका रोशनी विक, सुशिला तामाङ र अस्मिता गुरुङलाई मंगलबार परिवारको जिम्मा लगाइएको जिल्ला प्रहरी कार्यालय धादिङले जनाएको छ। साउन २३ गतेदेखि हराइरहेका बालिका साउन २८ गते सोमबार बागलुङमा भेटिएका थिए। बालिका बागलुङसम्म कसरी पुगे भन्ने कुराको अनुसन्धान भइरहेको प्रहरीले जनाएको छ। सदरमुकाम धादिङबेशीमा रहेको नीलकण्ठ बालमन्दिर माध्यमिक विद्यालयमा कक्षा ९ मा अध्ययनरत उनीहरू धादिङबेसीबाट सम्पर्कविहीन बनेका थिए। २ जना बालिकालाई होटलबाट र एक जनालाई ग्रामीण भेगबाट बागलुङ प्रहरीले सुरक्षित उद्धार गरेको हो। हराएका बालिकालाई खोजी गर्न जिल्ला प्रहरी कार्यालय धादिङले देशैभरका प्रहरी कार्यालय, बोर्डर आसपासका क्षेत्रहरूमा जानकारी गराउनुका साथै सादा पोसाकका प्रहरीहरू परिचालन गरेको थियो।"
पालिका प्रमुख र चिनियाँ सीमा नाका प्रमुखबीच भेटवार्ता,"मुगु : चीनसँग सीमा जोडिएको जिल्लाको पूर्वी क्षेत्रमा पर्ने मुगुम कार्मारोङ गाउँपालिका अध्यक्ष र मुगु, डोल्पा, हुम्ला सीमा हेर्ने चिनियाँ अधिकारीबीच भेटवार्ता भएको छ। पूर्वाधार निर्माण तथा अन्य सहयोग आदानप्रदानका लागि भेटवार्ता भएको हो। तिब्बतको ह्याजिमोरामा मुगुम कार्मारोङ गाउँपालिका प्रमुख छिरिङ क्याप्ने लामा र चिनियाँ अधिकारी सूचीबीच वान टु वान भेटवार्ता भई आआफ्ना सरकारसँग पूर्वाधार निर्माण तथा अन्य सहयोग आदानप्रदानका लागि पहल गर्ने सहमति भएको छ। टोलीमा सहभागी मुगुम कार्मारोङ गाउँपालिकाका सूचना तथा प्रविधि अधिकृत सोबेन्द्रबहादुर मल्लका अनुसार भेटवार्तामा पालिका अध्यक्ष लामाले नाग्चेलाग्ना नाका चीन र नेपालको परम्परागत नाका भएकोले सीमासम्म दुवै देशले सडक लगायत अन्य पूर्वाधार निर्माणमा चासो दिन चिनियाँ सरकारलाई आग्रह गरिदिन र नेपाल सरकारलाई आफ्नो तर्फबाट आग्रह गर्ने बताए। चिनियाँ अधिकारी सूचीलाई स्थायी रूपमै नाका खोल्न चीन सरकारलाई आग्रह गरिदिन आग्रह गरिएका सूचना अधिकारी मल्लले बताए। चिनियाँ अधिकारी सूचीले पालिका प्रमुखको प्रस्तावलाई स्वीकार गर्दै आफूले पनि नेपालसँगको १३ नं पिल्लर रहेको चिनियाँ नाकासहित अन्य नाका स्थायी रूपमै खोल्न र सडकलगायत अन्य पूर्वाधार बनाउन पहल गर्ने प्रतिबद्धता गरेको पनि मल्लले जानकारी दिए। कोरोनाका कारणले एकतर्फी बन्द गरेको यो नाकासहित चीनसँग सीमा जोडिएका अन्य नाकाहरू चीन सरकारले खुलाएको भए पनि मुगुको नाक्चेलाग्ना पाँच वर्षदेखि बन्द थियो। चीनले १५ दिनका लागि खुल्ला गरेको यो नाकाबाट प्रवेश अनुमति पास पाएका सर्वसाधारणले आफ्नो घरपरिवारलाई आवश्यक पर्ने दैनिक उपभोग्य सामग्री खरिद गरी घर फर्कन थालेका छन्।"
खैरो हेरोइनसहित दुई जना पक्राउ,"काठमाडौं : लागूऔषध खैरो हेरोइनसहित दुई जना पक्राउ परेका छन्। पक्राउ पर्नेमा उदयपुरको त्रियुगा नगरपालिका११ घर भई हाल जिल्ला काठमाडौंको कालीमाटी बस्ने ४७ वर्षीय मनिराज राई र काभ्रेपलान्चोकको रोशी गाउँपालिका१० घर भई हाल काठमाडौंको टेकु बस्ने ३२ वर्षीय बालकृष्ण राक्से रहेका छन्। काठमाडौं उपत्यका अपराध अनुसन्धान कार्यालयले टोलीले उनलाई कालीमाटी र नख्खेगल्ली मार्गबाट उनीहरूलाई पक्राउ गरेको हो। कार्यालयका सूचना अधिकारी एवं प्रहरी उपरीक्षक काजी कुमार आचार्यका अनुसार लागूऔषध खैरो हेरोइनको कारोबार गर्न लागेको भन्ने सूचनाका आधारमा पक्राउ गरिएको हो। उनीहरूको साथबाट खैरो हेरोइन ३११ ग्राम र ३९ हजार रुपैयाँ, डिजिटल तराजु र मोबाइल बरामद गरेको छ। दुवै जनालाई लागूऔषध सम्बन्धी कसुरमा आवश्यक कारबाहीका लागि जिल्ला प्रहरी परिसर, काठमाडौंमा पठाइएको उनले बताए।"
मोरङमा जंगली हात्तीको छावा मृत फेला,"विराटनगर : मोरङको बेलबारीमा मंगलबार बिहान जंगली हात्तीको छावा (हात्तीको बच्चा) मृत फेला परेको छ। बेलबारी नगरपालिका३ करमडाँडामा बिहान ५:३० बजेतिर छावा मृत भेटिएको सब डिभिजन वन कार्यालय बेलबारीका प्रमुख एवं वन अधिकृत दिपेशकुमार मिश्रले जानकारी दिए। उनका अनुसार विनोद थापाको टिक बगानभित्र अन्दाजी २३ वर्षको जस्तो देखिने पोथी हात्ती मृत फेला परेको हो। छावाको मृत्युको कारण यकिन हुन सकेको छैन। हात्तीको छावा मारिएको हो कि आफैं मरेको हो भनेर खुल्न सकिरहेको छैन, मिश्रले भने, अनुसन्धानपछि मात्रै सबै कुरा भन्न सकिन्छ। उनका अनुसार घटनाका बारेमा कोशी टप्पु वन्यजन्तु आरक्षलाई खबर गरिसकिएको छ। कोशी टप्पुबाट अनुसन्धानका लागि विज्ञको टिम आउँदै छ, वन अधिकृत मिश्रले भने, पोस्टमार्टम गरेर रिपोर्ट आइसकेपछि मात्रै छावाको मृत्युको कारण प्रष्ट हुन्छ। वन कर्मचारी र इलाका प्रहरी कार्यालय बेलबारीको टोलीले अहिले घटनास्थललाई सुरक्षित राखेको छ। घटनास्थल वरपर सोमबार राति १०१२ वटाको संख्यामा हात्ती देखा परेको जानकारी स्थानीयले दिएका छन्। प्रहरीका अनुसार बेलबारी क्षेत्रमा पछिल्लो १ सातायता हात्तीको हुल देखा परिरहेको छ। हात्तीले सामान्य क्षति पनि गरिरहेको छ। स्थानीयले लगाएका बालीनाली खाइदिने र नष्ट गर्ने गरेको इलाका प्रहरी कार्यालय बेलबारीका इन्सपेक्टर तेजबहादुर दाहालले बताए। बेलबारी क्षेत्रमा १ सातायता नियमित जंगली हात्ती देखा परिरहेका छन्, दाहालले भने, घटनास्थलनजिक पनि सोमबार राति हात्तीको हुल देखा परेको जानकारी स्थानीयले गराएका छन्। त्यही हुलमा रहेको छावा मृत फेला परेको अनुमान छ। मोरङमा पछिल्लो ७ महिनाको अवधिमा ३ वटा जंगली हात्ती मृत फेला परिसकेका छन्। सुन्दरहरैँचा नगरपालिका६ मा भाले जातको छावा गत जेठ ३० गते बिहान मृत फेला परेको थियो। त्यस्तै, सुन्दरहरैंचा१० स्थित जनजागरण सामुदायिक वनमा गोली हानेर मारेको अवस्थामा करिव १२ वर्षको जंगली हात्ती २०८० पुस १६ गते मृत भेटिएको थियो।"
देशभर ६२० जनालाई कैद मिनाहा सिफारिस,"काठमाडौं : आगामी असोज ३ गते संविधान दिवसको दिन सरकारबाट हुने कैद मिनाहाका लागि देशभरबाट ६ सय २० जना कैदीबन्दी सिफारिस भएका छन्। कारागार व्यवस्थापन विभागले देशभरका कारागारबाट आएको ६ सय २० जना कैदीबन्दीको विवरण सार्वजनिक गरेको छ। गतवर्ष कर्तव्य ज्यान मुद्दामा कैदकट्टी तथा माफी मिनाहा पाएका रेशम चौधरी र चेतन मानन्धर रिगल जेलमुक्त भएपछि सरकारबाट हुने माफी मिनाहाको चौतर्फी आलोचना भएको थियो। आलोचनापछि चेतनविरुद्ध लागेको मुद्दा पुनः अदालतमा प्रवेश पाएको थियो। सर्वोच्च अदालतले उनलाई पुनः कारागारमा पठाउने आदेश दिएको थियो। यस वर्ष कैद मिनाहा पाउने व्यक्तिको विषयमा विवाद नआओस भनेर नै कारागार व्यवस्थापन विभागले कैदीहरूको सूची सार्वजनिक गरेर नागरिकको प्रतिक्रिया मागेको हो। कारागार व्यवस्थापन विभागका निर्देशक कमलप्रसाद पाण्डेका अनुसार कैद कट्टाका लागि फौजदारी कसुर सजाय निर्धारण तथा कार्यान्वयन ऐनको नियमावलीअनुसार नै व्यक्ति विवरण सार्वजनिक गरिएको हो। ऐनको तेस्रोपटक संशोधन भएर नियमावली बनेपछि कैदीबन्दीको कैदकट्टा गर्ने प्रयोजनार्थ यो वर्षदेखि माफी मिनाहामा परेको व्यक्तिहरूको विवरण सार्वजनिक गरिएको हो। पाण्डे भन्छन्, अन्य कसुरमा जेल परेका व्यक्तिहरूको विषयमा जो कोहीले पनि प्रतिक्रिया दिन सक्छन्। तर, कर्तव्य ज्यान कसुरका कैदीबन्दीको हकमा पीडितका परिवारको सहमति आवश्यक पर्छ। कैद मिनाहाको सूचीमा परेका व्यक्तिहरूउपर केही गुनासो आएमा सम्बोधन गरिने प्रवक्ता पाण्डेले बताए। कर्तव्य ज्यान मुद्दामा जेल परेका व्यक्तिलाई कैद मिनाहा दिन पीडित परिवारले स्वीकृति नदिए यो सिफारिस कार्यान्वयन हुने छैन। कारागार प्रशासकको रोहवरमा सहमति दिनुपर्ने छ। कारागार व्यवस्थापन विभागका अनुसार कैद कट्टाको सिफारिसविरुद्ध जनताको प्रतिक्रिया आउने क्रममा छ। यो सिफारिसमा पर्नेहरूमा आफूउपर परेको सजायको ५० प्रतिशत कैद बसिसकेका ५ सय ८६ जना र ४० प्रतिशत कैद भुक्तान गरेका ३१ जना छन्। यस्तै ३ जना जेष्ठ नागरिक छन्। सबैभन्दा बढी चोरी मुद्दाका १ सय ८५ जना, बहुविवाह मुद्दाका १ सय ४३ जना, सवारी ज्यान मुद्दाका ९५ जना, नकाबजनी चोरी मुद्दाका ८२ जना, डाँका मुद्दाका ७३ जना र अन्य विभिन्न कसुरका कैदीहरू छन्। कारागार व्यवस्थापन विभागले गत असार ९ गते नै कैदकट्टा हुनका लागि देशभरका कारागार कार्यालयबाट सिफारिस भएका ६ सय २० जना कैदी बन्दीको विवरण विभागको वेबसाइटबाट सार्वजनिक गरिएको थियो। आगामी असोज ३ गते संविधान दिवसको अवसरमा राष्ट्रपति पौडेलले कैदीहरूको कैद मिनाहा गर्ने छन्। यो पनि पढ्नुहोस हत्याकाण्डका दोषी रिगल ढकाललाई सर्वश्वसहित जन्मकैद गणतन्त्रको लज्जा : रेशम चौधरीलाई आममाफी रेशमको आममाफी : गणतन्त्रको चरम दुरुपयोग रेशम चौधरीलाई आममाफीमा कानुनको अपव्याख्या रिगल प्रकरणमा कांग्रेस महामन्त्री थापाले भने हत्यारालाई आममाफी दिनु गलत हो,विरोध गरौं रिगललाई आममाफी दिने राष्ट्रपतिको निर्णय बदर गर्न सर्वोच्च अदालतको आदेश रिगल ढकालको कैद सजाय घटाउने निर्णय संविधानविपरीत : सर्वोच्च (पूर्ण पाठसहित) ५ वर्षमा रिगल जस्तै ६,७४६ ले पाएका थिए कैदमुक्ति रिगल ढकालको कैद माफी संविधान प्रतिकूल"
मकवानपुरमा श्रीमतीको हत्या,हेटौंडा : मकवानपुरमा श्रीमानले श्रीमतीको हत्या गरेका छन्। कैलाश गाउँपालिका५ काफलडाँडा निवासी २८ वर्षका मंगलबहादुर पाख्रिनले श्रीमती १८ वर्षीया लक्ष्मी पाख्रिनको बञ्चरो प्रहार गरी हत्या गरेका हुन्। सोमबार बेलुका आपासी विवाद हुँदा मंगलबहादुरले लक्ष्मीको टाउको र घाँटीमा बञ्चरो प्रहार गरी हत्या गरेको जिल्ला प्रहरी कार्यालय मकवानपुरले जनाएको छ। घटनाबारे छिमेकीले थाहा पाएपछि मंगलबहादुरलाई स्थानीयले नियन्त्रणमा लिएर इलाका प्रहरी कार्यालय पालुङलाई खबर गरेका थिए। प्रहरीले सोमबार राति नै मंगलबहादुरलाई पक्राउ गरी पालुङस्थित प्रहरी हिरासतमा राखेको छ। मंगलबहादुर र लक्ष्मीको १३ महिनाकी छोरी छन्।
"आज यी स्थानमा भारी वर्षा, सतर्क रहन अनुरोध","काठमाडौं : आज कोशी, बागमती, गण्डकी, कर्णाली र लुम्बिनी प्रदेशका एकदुई स्थानमा भारी वर्षाको सम्भावना रहेको मौसम पूर्वानुमान महाशाखाले जनाएको छ। आज दिनभर नै देशभर साधारणतया बदली रहने बताउँदै मौसम पूर्वानुमान महाशाखाको बुलेटिनमा कोशी, बागमती, गण्डकी र लुम्बिनी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षा हुने उल्लेख गरिएको छ। आज राति पनि देशभर बदली रहने जनाइएको छ । आज राती पनि कोशी,मधेश, बागमती, गण्डकी र लुम्बिनी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षा हुने बुलेटिनमा उल्लेख छ। आज राती कोशी, मधेश,बागमती, गण्डकी प्रदेशका एकदुई स्थानमा भारी वर्षाको पनि सम्भावना रहेको महाशाखाले जनाएको छ। कोशी, बागमती, गण्डकी र लुम्बिनी प्रदेशका एकदुई स्थानमा अति भारी वर्षाको पनि सम्भावना रहेको छ। भारी वर्षा हुने स्थानमा रहने सबैलाई सम्भावित संकटबाट जोगिन सचेत रहन महाशाखाले अनुरोध गरेको छ।"
स्थानीय सरकारका सम्भावना र चुनौती,"राज्य शक्तिको प्रयोगको सन्दर्भमा संघ, प्रदेश र स्थानीय तहबीच समन्वय, सहकार्य र सहअस्तित्वको सिद्धान्तका आधारमा शासकीय अन्तरसम्बन्ध छ। नागरिकका आवश्यकता परिपूर्ति तथा विकास निर्माणमा सरकारको उपस्थिति गराउन स्थानीय तह सक्रिय छन्। विभिन्न अवसर र चुनौतीहरूका बाबजुद नागरिकका सीमित आवश्यकताहरू सम्बोधनमा यी प्रयासरत छन्। स्थानीय तह आफैंमा सरकार भएकाले आफैं कानुन बनाउने, स्थानीय स्रोत साधनको समुचित प्रयोग गर्ने, नागरिकका आवश्यकताका आधारमा सार्वजनिक खर्च गर्ने, तल्लो तहका आवश्यकताहरू माथिल्लो तहमा पुर्याउन सेतुको काम गर्ने, आफ्नो विशिष्ट पहिचान बनाउने जस्ता सम्भावना देखिएका छन्। साथै ५ वर्षका लागि स्थायी राजनैतिक संरचना रहनु, विकासले प्राथमिकता पाउनु, राज्यबाट प्रदान गरिने सेवा एकद्वार प्रणालीबाट हुनु, स्थानीय परिवेश र नागरिकको अपेक्षा अनुकूल शासकीय अभ्यास हुनु सम्भावनाका क्षेत्रहरू हुन्। स्थानीय तहमा उपलब्ध स्रोत तथा साधनहरूको प्रभावकारी रूपमा उपभोग गर्ने, परिचालन तथा प्राप्त उपलब्धिहरूको समन्यायिक वितरण गर्नु, स्थानीय सेवा प्रवाहलाई छिटो, छरितो, मितव्ययी, पारदर्शी र गुणस्तरीय बनाउनु स्थानीय तहका लागि चुनौती बन्न सक्छ। स्थानीय शासनको सबलीकरण गरी सार्वजनिक स्रोतको आवश्यकता र औचित्यताको आधारमा उपयोग गर्नुपर्ने अवस्था देखिएको छ। नेतृत्वले नीतिगत निर्णय गर्दा काल्पनिक विषयहरू र अल्पकालीन विषयहरूलाई प्राथमिकतामा राख्दा स्थानीय स्रोतको समुचित उपयोग हुन नसकेको छ। आम नागरिकलाई राष्ट्रप्रेमको भावना जागृत गराई जनप्रतिनिधिहरूलाई जिम्मेवार र जवाफदेहीका साथै राष्ट्रसेवक कर्मचारीहरूलाई उत्तरदायी वनाउन सके स्थानीय तहले विकासको बिगुल फुक्न सक्ने सम्भावना छ। स्थानीय निकायमा देखिएका समस्या, विकृति तथा कुरीतिहरूको अन्त्य गर्दै सहभागि, साझेदारी तथा सुशासनका माध्यमबाट विकास निर्माण र सेवा प्रवाह गर्नु जरुरी छ। (खनाल मालिका गाउँपालिका गुल्मीका प्रमुख प्रशासकीय अधिकृत हुन्।)"
