शीर्षक,विवरण
नेपाली विद्यार्थीका लागि न्याय माग्दै भाजपा समर्थित विद्यार्थी संगठनको प्रदर्शन,"काठमाडौं : भारतीय सत्तारुढ दल भारतीय जनता पार्टी समर्थित विद्यार्थी संगठन अखिल भारतीय विद्यार्थी परिषद्ले नेपाली विद्यार्थीको समर्थनमा आन्दोलन सुरु गरेको छ। ओडिसाको कलिगां इन्सिच्युट अफ इन्डस्ट्रीयल टेक्नोलोजी (केआइआइटी)मा अध्ययनरत नेपाली विद्यार्थीमाथि धरपकड गरिएपछि अखिल आन्दोलत बनेको हो। नेपाली विद्यार्थीलाई रातारात कलेजबाट निकालेर रेलवे स्टेशन पुर्याइएको भन्दै अखिलले विरोध प्रदर्शनसमेत गरेको छ। अखिलले केआईआईटी कलेजको प्रांगणमै विरोध प्रदर्शन गरेको हो। अखिल भारतीय विद्यार्थी परिषद्का राष्ट्रिय कार्यकारिणी सदस्य विश्वजित पात्रले नेपाली विद्यार्थीसँग कलेजल माफी माग्नुपर्ने, उनीहरूलाई कलेजमा फिर्ता बोलाउनुपर्ने माग गरेका छन्। रेलवे स्टेशनमा अलपत्र रहेका नेपाली विद्यार्थीलाई खान र बस्नको व्यवस्थासमेत कलेजले गर्नुपर्ने परिषद्को माग छ। यसबाहेक मृतक विद्यार्थी र उनको परिवारलाई क्षतिपूर्ति दिनसमेत परिषद्ले माग गरेको छ। परिषद्का ओडिसा सचिव बुद्धदेव वाग रेलवे स्टेशनमा अलपत्र रहेका नेपाली विद्यार्थीलाई भेट्न पुगेका थिए। वागले नेपाली विद्यार्थीलाई कलेज फर्काउन कलेज प्रशासनसँग संवाद सुरु गरिएको बताए। उनले भने, 'हामी मृतक विद्यार्थीप्रति गहिरो समवेदना प्रकट गर्दछौं। नेपाली विद्यार्थीलाई छात्रावासबाट निकालेर स्टेसनमा राखेर विश्वविद्यालयले गरेको अमानवीय क्रियाकलापको अखिल भारतीय विद्यार्थी परिषद् घोर भर्त्सना गर्दछ र यस्तो गर्नेलाई तत्काल कारबाही गर्न माग गर्दछौं।' आइतबार केआइआइटीमा अध्ययनरत नेपाली छात्रा प्रकृति लम्साल होस्टेलमा मृत भेटिएकी थिइन्। उनको न्यायका लागि विश्वविद्यालयमा अध्ययनरत ५ सय बढी विद्यार्थीले आइतबार रातिदेखि नै प्रदर्शन गरेका थिए। नेपाली विद्यार्थीहरूले प्रकृतिको न्यायका लाग गुहार गरेका थिए। तर, विश्वविद्यालय प्रशासनले उल्टै नेपाली विद्यार्थीमाथि धरपकड गरेका थिए। उनीहरूलाई होस्टेल छोड्न निर्देशनसमेत दिएको थियो। यस क्रममा धेरै नेपाली विद्यार्थी ओडीसाको भुवनेश्वरमा अलपत्र परेका थिए। यो विषयमा सञ्चारमाध्यममा भाइरल भएपछि सम्बन्धित निकाय र नयाँ दिल्लीस्थित नेपाली दूतावासले पनि पहल गरेको थियो। दूतावासको पहलपछि विश्वविद्यालयले नेपाली विद्यार्थीलाई होस्टेलमा बस्न अनुमति दिएको थियो। विश्वविद्यालयले विज्ञप्ति जारी गरेर नेपाली विद्यार्थीहरूलाई होस्टेलमा फर्किन आग्रह गरेको थियो। विश्वविद्यालयले वैकल्पिक कक्षा उपलब्ध गराएर भए पनि शैक्षिक सत्र सञ्चालन गरिने प्रतिवद्धता जनाएको छ।"
विराट गोल्डकपमा १० वटा टिम सहभागी हुने,"विराटनगर : विराटनगरमा आयोजना हुने नवौं संस्करणको विराट गोल्डकप फुटबल प्रतियोगितामा १० वटा टिम सहभागी हुने भएका छन्। प्रतियोगितामा २ वटा भारतीय र नेपालका विभागीयसहित ८ वटा टिमले भाग लिने भएका हुन्। विराटनगरमा सोमबार पत्रकार सम्मेलन गरेर प्रतियोगितामा सहभागी हुने टिमका बारेमा जानकारी गराइयो। आठौं संस्करण आफैं गरेको विराट गोल्डकप फुटबल ट्रष्टले नवौं संस्करण आयोजनाको जिम्मा उद्योगी नवीन रिजाललाई दिएको छ। गोल्डकप संयोजक रिजालले प्रतियोगितामा भाग लिने टिमको टुंगो लागिसकेको बताए। भारतबाट साउथर्न समिति फुटबल क्बल कोलकाता र सुदेभा दिल्ली फुटबल क्लब विराटनगर आउने छन्। नेपालका विभागीय टिम त्रिभुवन आर्मी क्लब, नेपाल पुलिस क्लब र नेपाल एपीएफ फुटबल क्लबसहित थ्रीस्टार फुटबल क्लब, मच्छिन्द्र फुटबल क्लब, एनआरटी क्लब, चर्च ब्वाइज फुटबल क्लब तथा रिजालको मोरङ एफसी प्रतियोगितामा सहभागी हुने छन्। रिजालका अनुसार विराटनगरको साथ, फुटबलको विकास भन्ने मूल नाराका साथ फागुन १९ गतेदेखि २८ गतेसम्म प्रतियोगिता सञ्चालन हुने छ। विराटनगरको सहिद रंगशालामा हुने गोल्डकप आयोजनाका लागि मैदान मर्मत र सरसफाइको काम भइरहेको जानकारी दिँदै रिजालले प्रायोजकहरुको लगभग टुंगो लागिसकेको बताए। रंगशाला बाहिर र भित्र ब्यानर तथा होडिङ बोर्ड राख्ने तथा फ्रल्ड लाइट चेकजाँचको काम भइरहेको उनको भनाइ छ। रिजालले फ्रल्ड लाइटमा केही समस्या देखिएकाले मर्मतका लागि सहयोग गर्न प्रदेश सरकारलाई आग्रह पनि गरेका छन्। उनका अनुसार प्रतियोगिताका लागि संरक्षक र प्राविधिक सहयोगीमा कोशी प्रदेश सरकार, प्रदेश खेलकुद विकास बोर्ड, विराटनगर महानगरपालिका, राष्ट्रिय खेलकुद परिषद् (राखेप), अखिल नेपाल फुटबल संघ (एन्फा) र मोरङ उद्योग व्यापार संघ रहेका छन्। प्रतियोगितालाई सम्पन्न गर्न समिति गठन गरेर कार्यविभाजन अनुसार कामहरु अघि बढिरहेको जानकारी उनले दिए। गोल्डकप सम्पन्न गर्न १ करोड ३५ लाख रूपैयाँ खर्च हुने अनुमान गरिएको छ। प्रतियोगिताको विजेता टिमलाई ११ लाख र उपविजेतालाई ५ लाख रूपैयाँ नगद पुरस्कार प्रदान गरिने छ। त्योबाहेक उत्कृष्ट प्रशिक्षक, गोलरक्षक र सर्वाधिक गोलकर्ताले १५१५ हजार रूपैयाँ पाउने छन्। पुरस्कारबापत दैनिक हुने खेलको उत्कृष्ट खेलाडीलाई ११ हजार र सर्वोकृष्ट खेलाडीलाई ५१ हजार रूपैयाँ प्रदान गरिने जानकारी रिजालले दिए। सबै क्षेत्रमा आर्थिक मन्दीको असर परेका कारण सहयोग जुटाउन कठिनाइ भइरहेको छ, उनले भने, तर, गोल्डकपको पहिचानलाई जोगाउन प्रतियोगिता सञ्चालन गर्नैपर्ने अवस्थामा विभिन्न चुनौतीको सामाना गर्दै अगाडि बढ्ने जमर्को गरिरहेका छौं। प्रतियोगितालाई सभ्य र भव्य हिसाबले सम्पन्न गर्न दैनिक राष्ट्रिय स्तरका कलाकारबाट सांस्कृतिक कार्यक्रम गर्ने आयोजकको तयारी छ। दर्शकमध्ये दैनिक ५ जनालाई फेस अफ दी विराट गोल्डकप छनोट गरेर ताज पहिरिने व्यवस्था मिलाइएको रिजालले बताए। उनका अनुसार विराटनगरको इज्जत र प्रतिष्ठासँग जोडिएको ऐतिहासिक गोल्डकप सफल बनाउनलाई सबै पक्षबाट सहयोगको अपेक्षा गरिएको छ।"
भारत सरकारले नेपाली विद्यार्थीहरूको हकहित सुनिश्चित गर्न आवश्यक कदम चाल्नेछ : भारतीय दूतावास,"काठमाडौं : भारत सरकारले कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी)मा अध्ययनरत नेपाली विद्यार्थीहरूको हकहित सुनिश्चित गर्न आवश्यक सबै कदम चाल्ने जानकारी दिएको छ। काठमाडौंस्थित भारतीय दूतावासले विज्ञप्ति जारी गरेर नेपाली विद्यार्थीहरू दुई देशबीचको सम्बन्धको महत्त्वपूर्ण पक्ष भएको उल्लेख गरेको छ। 'भारतमा अध्ययनरत नेपाली विद्यार्थीहरू दुई देशबीचको स्थायी जनस्तर सम्बन्धका महत्त्वपूर्ण पक्ष हुन्। भारत सरकारले भारतमा नेपाली विद्यार्थीहरूको हकहित सुनिश्चित गर्न सबै आवश्यक कदम चाल्नेछ,' विज्ञप्ति भनिएको छ। त्यस्तै नेपाली विद्यार्थी प्रकृति लम्सालको मृत्युप्रति दूतावासले समवेदना प्रकट गरेको छ। केआइआइटीका अधिकारी, ओडीसा राज्य सरकार र स्थानीय अधिकारीहरूले घटनाको अनुसन्धान सुरु गरिसकेको दूतावासले जनाएको छ। दूतावासले नेपाली विद्यार्थीहरूलाई क्याम्पसमा फर्कन आग्रहसमेत गरेको छ। उसले कक्षामा फर्किन र छात्रावासमा बस्न नेपाली विद्यार्थीहरूलाई अपील पनि गरेको छ। नेपाली विद्यार्थीहरूलाई शैक्षिक रूपमा परेको क्षतिको जिम्मेवारी लिन केआइआइटीलाई निर्देशन दिइएको दूतावासले जनाएको छ।"
अमेरिकाबाट निकालिए दुई नेपाली,"काठमाडौं : अमेरिकाबाट नेपालीहरूलाई निष्कासन गर्ने क्रम जारी छ। अवैध ढंगबाट अमेरिका बसिरहेका नेपालीहरूलाई राष्ट्रपति डोनाल्ड ट्रम्प प्रशासनले निष्कासन गरिरहेको हो। यसै क्रममा गत साता थप दुई जना नेपाली निष्कासनमा परेका छन्। अवैधरूपमा अमेरिकामा बस्दै आएका उनीहरूलाई नेपाल फर्काइएको स्रोतले जानकारी दिएको छ। नेपाल फर्काइनेमा जैसवाल र कार्की थरीका व्यक्ति रहेको स्रोतको भनाइ छ। उनीहरूलाई एयर इन्डियाबाट भारत हुँदै काठमाडौं फर्काइएको हो। अध्यागमन कानुन विपरीत उनीहरू अमेरिकामा बस्दै आएका थिए। गत जनवरी २० मा राष्ट्रपतिको सपथ लिएसँगै ट्रम्प गैरकानुनी रूपमा बसिरहेका आप्रवासीहरूप्रति आक्रामक बनेका छन्। त्यस्ता आप्रवासीहरूलाई ट्रम्प प्रशासनले धमाधम अमेरिकाबाट निष्कासन गरिरहेको छ। भारतलगायत केही देशमा अमेरिकी सैन्य जहाजबाट नै आप्रवासीहरूलाई फिर्ता पठाइएको थियो। यो पनि पढ्नुस् : कागजपत्र नभएका नेपालीहरू समस्यामा पर्दै, अमेरिकाबाट थप ४ नेपाली निष्कासित"
"शान्ति मिसनको प्रलोभनमा ७ सशस्त्र प्रहरी ठगिए, यसरी पक्राउ परे सापकोटा","काठमाडौं : सशस्त्र प्रहरी बल नेपालको एफपीयू मिसनमा पठाइ दिने भन्दै रकम ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोकको चौतारा साँगाचोकगढी नगरपालिका२ बतासे घर भई भक्तपुरको चाँगुनारायण बस्ने २७ वर्षीय दिनेश सापकोटा रहेका छन्। उनले सशस्त्र प्रहरी बल नेपालका कर्मचारीहरूलाई एफपीयू मिसनमा पठाइ दिने विश्वास तथा प्रलोभन देखाई रकम ठगी गरेका थिए। सशस्त्र प्रहरी बलमा कार्यरत ७ जना प्रहरी कर्मचारीबाट मिसनमा पठाउने भन्दै रकम लिएको पाइएको सूचना अधिकारी एवं प्रहरी उपरीक्षक कुमार आचार्यले बताए। काठमाडौं उपत्यका अपराध अनुसन्धान कार्यालयको टोलीले उनलाई काठमाडौंको फर्पिङबाट पक्राउ गरेको हो। थप अनुसन्धान तथा आवश्यक कारबाहीका लागि जिल्ला प्रहरी परिसर भद्रकाली काठमाडौं पठाइएको छ। पक्राउ परेका सापकोटालाई यसअघि पनि चोरी तथा डाँका सम्बन्धी कसुर, बैकिंङ कसुर, ठगी आपराधिक विश्वासघात तथा आपराधिक लाभ(एक्सटर्सन) लगायतका कसूरमा पक्राउ परी कानुनी कारबाही भएको थियो।"
विवाह गर्ने उमेर घटाउनु हुँदैन,"काठमाडौं : विवाह गर्ने उमेर घटाउन नहुनेमा सरोकारवालाहरूले जोड दिएका छन्। राष्ट्रिय मानव अधिकार आयोगले सोमबार आयोजना गरेको विवाहको उमेर सम्बन्धमा कानुनी व्यवस्था र यसको कार्यान्वयनको अवस्था बारे भएको छलफलमा सहभागीले विवाह गर्ने उमेर २० वर्ष नै कायम गर्नुपर्नेमा जोड दिएका हुन्। विवाहको उमेर कानुनी व्यवस्थाअनुसार दुवैको २० वर्ष हुनुपर्ने भएपनि अहिलेसम्मको प्रगति सन्तोषजनक नरहेको राष्ट्रिय मानव अधिकार आयोगका सचिव मुरारीप्रसाद खरेलले बताए। उनले भने, ४० प्रतिशत विवाह २० वर्ष मुनि नै भएको अवस्था रहेको तथ्यांकले देखाउँछ। यसको सुधारका लागि कानुनमा भएको व्यवस्थाको कार्यान्वयन गर्नु नै महत्वपूर्ण हुन्छ। विवाहबारे शारीरिक बनावट, शिक्षा,स्वास्थ्य, रोजगारीमा पर्ने असर समग्र भविष्यमा पर्नसक्ने असरबारे अध्ययन हुन नसकेकाले आयोगले पछिल्लो समय सबै सरोकारवालाहरू राखेर अध्ययन गरिरहेको उनको भनाइ छ। उपसभामुख इन्दिरा रानाले विवाह गर्ने उमेर २० वर्ष नै कायम गर्नुपर्ने बताइन्। उनले विवाहको उमेर घटाउने भन्दा पनि भइरहेको कानुनलाई प्रभावकारी रूपमा कार्यान्वयन गर्नुपर्ने, अभिभावक शिक्षा सञ्चालन गर्नुपर्ने तथा विद्यालयमा यस बारेमा अध्यापन गराउनु पर्ने बताइन्। बालबालिकालाई कम उमेरमा विवाह गर्दा हुने जोखिमको बारेमा चेतना दिनुपर्छ। विवाह गर्ने उमेर घटाएर समस्याको समाधान हुँदैन, उनले भनिन्। बालबालिका शान्ति क्षेत्र राष्ट्रिय अभियानकी अध्यक्ष मिना शर्माले विवाहको उमेरबारे राज्यले १८२० वर्षको बारेमा चलाएको छलफलप्रति असन्तुष्टि जनाएकी छन्। यसअघि सरकारले बनाएको कानुनको पूर्ण कार्यान्वयन गरेर हेर्नुपर्ने उनको भनाइ थियो। कानुनको परीक्षण नभई किशोरीहरूको भविष्यमाथि खेलवाड गर्नेगरी उमेर घटाउन हुँदैन, उनले भनिन्। स्वास्थ्य तथा जनसंख्या मन्त्रालयअन्तर्गत रहेको नर्सिङ तथा सामाजिक सुरक्षा महाशाखाकी कविता अर्यालले कम उमेरमा विवाह गर्दा शारीरिक, मानसिक, आर्थिक रूपमा समेत समस्या आउने बताइन्। उनले भनिन्, अहिले नागरिकता पाउने उमेर, भोटिङ अधिकार पाउने उमेर र विवाह गर्ने उमेरमा आधारित भएर १८ वर्षमा नै विवाह गर्नुपर्ने तर्क हुने गरेको छ। तर यी तीनै विषय फरक खालका छन्। नागरिकता पाउँदैमा सबै कुरा गर्न पाइन्छ भन्ने होइन्। कम उमेरमा विवाह गर्दा सिर्जना भएका समस्या धेरै छन्। यसलाई पनि मध्यनजर गर्न पर्छ। सुदूरपश्चिम, कर्णाली र मधेश प्रदेशमा छलफल गरेपश्चात विवाहको उमेर बारेको प्रतिवेदन कानुन, न्याय तथा मानव अधिकार समितिमा प्रतिवेदन पेस भएको छ। प्रतिवेदन पेस भएपछि यसबारे बहस सुरु भएको हो। समितिकी सदस्य रन्जु कुमारी झाले तीनवटा प्रदेशबाट उमेर घटाएर १८ कायम गर्न सुझाव आएको बताइन्। तीनवटा प्रदेशमा सरोकारवाला निकाय, विज्ञ र नागरिकबाट विवाह गर्ने उमेर १८ वर्ष कायम गर्नुपर्ने सुझाव आएको छ। अहिले यसबारे बहस सुरु भएको छ। समितिमा यसबारे छलफल चलिरहेको छ। उनले अहिले पनि १८ वर्षमा नै विवाह हुने गरेको र नागरिक तह तथा विज्ञबाट पनि १८ वर्ष उपयुक्त हुने सुझाव आएको बताइन्। विवाह २० वर्षमा गर्दा विविध समस्या आएकाले १८ वर्ष कायम हुँदा राम्रो हुने बताइन्। मुलुकी अपराध (संहिता) ऐन, २०७४ अनुसार विवाह गर्ने उमेर २० वर्ष तोकिएको छ। मुलुकी अपराध (संहिता) ऐन, २०७४ कार्यान्वयनमा आउनुअघि बिहे गर्न पाउने न्यूनतम उमेर महिलाको हकमा १८ र पुरुषको हकमा २० वर्ष थियो।"
ओडिसा घटनाका सन्दर्भमा कूटनीतिक पहल भइरहेको छ : परराष्ट्रमन्त्री,काठमाडौं : परराष्ट्रमन्त्री आरजु राणा देउवाले भारतको ओडिसास्थित कलिङ्गा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयमा भएको घटनाका विषयमा आवश्यक कूटनीतिक पहल भइरहेको बताएकी छन्। सो विश्वविद्यालयको होस्टेलमा नेपाली विद्यार्थी प्रकृति लम्सालको मृत्यु भएको र त्यसपछि नेपाली विद्यार्थीमाथि भएको व्यवहारका सन्दर्भमा आफू आज बिहानदेखि नै सम्पर्कमा रहेर आवश्यक कूटनीतिक पहल थालेको बताइन्। एक औपचारिक कार्यक्रमका लागि हाल ओमनमा रहेकी मन्त्री देउवाले यससम्बन्धी समाचार सामाजिक सञ्जाल तथा मिडियामा आएपछि यस विषयलाई गम्भीर रूपमा लिएर आज बिहानदेखि नै आफूले कूटनीतिक पहल सुरु गरेको जानकारी दिइन्। मन्त्री देउवाले उक्त घटनाका सन्दर्भमा आफू सम्बद्ध पक्षसँग आज बिहानैदेखि सम्पर्कमा रहेको र बिहान आफूले भारतका लागि नेपाली राजदूत डा शंकर शर्मालाई घटनाको वास्तविकता बुझेर नेपाली विद्यार्थीलाई परेको समस्याका बारेमा आवश्यक तत्परता लिइ काम गर्न निर्देशन दिएको जानकारी दिइन्। सोही बमोजिम राजदूत डा शर्माले काम गरिरहेको र केहीबेर अघि नेपाली राजदूताबास नयाँ दिल्लीले विज्ञप्ति पनि प्रकाशन गरिसकेको उनले बताइन्। त्यसैगरी आजै अपराह्न आफूले नेपालका लागि भारतीय राजदूत नविन श्रीवास्तवसँग नेपाली विद्यार्थीको सुरक्षाको वातावरणका लागि फोनमा कुरा गरेको र उनले पनि यसका लागि आवश्यक पहल र समन्वय गरिरहेको जानकारी दिएको मन्त्री देउवाले बताइन्।
"नेपाली विद्यार्थीलाई फर्काउन केआइआइटीले जारी गर्यो हटलाइन, यातयातको सुविधा दिने",काठमाडौं : कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी)ले नेपाली विद्यार्थी फर्काउन पहल थालेको छ। उसले हटलाइन सेवा सुरू गरेर नेपाली विद्यार्थी फर्काउन पहल थालेको हो। केआइआइटीले सामाजिक सञ्जालमार्फत नेपाली विद्यार्थीहरूको सहजताका लागि २४ घन्टा सातै दिन सेवा दिने जानकारी दिएको छ। क्याम्पसमा फर्किन चाहनेहरूका लागि उसले दुई वटा नम्बर पनि जारी गरेको छ। नेपाली विद्यार्थीले   र   नम्बरमा सम्पर्क गर्न सकिने केआइआइटीले जनाएको छ। केआइआइटीले सबै नेपाली विद्यार्थीलाई सम्पर्क आउन आग्रह गरेको छ। फर्किने विद्यार्थीका लागि यातायातको व्यवस्था पनि मिलाउने क्याम्पस प्रशासनले जनाएको छ। नेपाल विद्यार्थीको सुरक्षा र कल्याणका लागि क्याम्पस सधैं तत्पर रहेको केआइआइटीले जनाएको छ।
प्रचण्डलाई प्रधानमन्त्री ओलीको चेतावनी धेरै षड्यन्त्रको पर्दाफास गरिदिन नपरोस्,"दाङ : प्रधानमन्त्री केपी शर्मा ओलीले सरकारले देश विकासका लागि ल्याइएका अध्यादेश संसद्बाट पारित गरेरै छाड्ने बताएका छन्। दाङको घोराहीमा नेकपा (एमाले) जिल्ला कमिटीद्वारा आज आयोजित जनसभालाई सम्बोधन गर्दै ओलीले समृद्ध नेपाल र सुखी नेपालीको राष्ट्रिय आकाङ्क्षा पूरा गर्न आफ्नो नेतृत्वको सरकार केन्द्रित भएको बताए। उनले नेपाल अब सुरुङ मार्ग र पानी जहाजको युगमा प्रवेश गरिसकेको बताउँदै दाङको देउखुरीमा पनि सुरुङ मार्ग बनाउने योजना रहेको सुनाए। 'पहिला मैले सुरुङ, पानीजहाज र रेलका कुरा गर्दा धेरैले गिज्याए, अहिले जनकपुरमा त रेल चलिरहेको छ, त्यो विस्तार हुँदै छ, अब नारायणी नदीबाट तपाईँहरू जलयात्रा सुरु गर्न सक्नुहुन्छ। त्यसलाई गंगासम्म लैजान सक्नुहुन्छ। त्यहाँबाट बंगाल जान सक्नुहुन्छ,' उनले भने, 'अहिले पुष्पलाल मार्ग, मदन भण्डारी मार्गजस्त आयोजना निर्माणको काम चलिरहेका छन्। हामी अलमल नगरी मिसन २०८४ तर्फ लाग्नुपर्छ, तपाईँहरूको साथ चाहिन्छ, देश बदल्ने कामको अगुवाइ गर्ने जिम्मा मेरो हो, कसैले पनि यो अभियानलाई रोक्न सक्दैन।' प्रधानमन्त्री ओलीले एमालेको नेतृत्वले मात्र देश विकास गर्न सक्ने बताउँदै महासचिव शंकर पोखरेललाई चुनाव जिताएर नपठाउँदा विकासको अभियान अघि बढाउन आफूलाई केही समस्या भएको बताए। नेकपा (माओवादी केन्द्र)का अध्यक्ष पुष्पकमल दाहालले सत्ता बाहिर पुगेपछि अहिले आत्तिएर अनेक आरोप लगाएको टिप्पणी गर्दै अध्यक्ष ओलीले एमालेविरुद्ध आउने कुनै हल्लाको पछाडि नलग्न आग्रह गरे। लोकतन्त्र र लोकतान्त्रिक आन्दोलनमा लागेकालाई राजासँग मिलेर मास्छौं भनेर हिंडेकाहरू अहिले बाध्यताले लोकतन्त्रसँग सम्झौता गर्न आएका र उनीहरू नै लोकतन्त्रका मसिहा बनेक ओलीको भनाइ छ। 'माओवादीले तत्कालीन राजा ज्ञानेन्द्रसँग लोकतन्त्र मास्ने र प्रचण्ड प्रधानमन्त्री बन्ने गरी सम्झौता गरेको थियो। त्यस्ता मान्छेले हामीलाई लोकतन्त्रको दुहाइ दिन सुहाउँदैन। धेरै बकबास गरेर हिँड्ने हो भने प्रचण्डका धेरै षड्यन्त्रको पर्दाफास गरिदिन नपरोस्,' उनले भने।"
नेपालले कीर्गिस्तानलाई १० गोलले हरायो (फोटो फिचर),काठमाडौं : अन्तर्राष्ट्रिय महिला फुटबल च्याम्पियनसिपमा नेपालले विजयी सुरुवात गरेको छ। सोमबार दशरथ रंगशालामा भएको खेलमा नेपालले कीर्गिस्तानलाई १० गोलले हराएको हो। नेपालका लागि विमला चौधरीले गोल गरिन्। उनले खेलको ११औं मिनेटमा निर्णायक गोल गरेकी थिइन्। खेलमा नेपालले दबाब राखे पनि गोल दोहोर्याउन भने सकेन। आज भएको अर्को खेलमा म्यानमारले लेबनानलाई ३१ गोलले हराएको थियो।
गुल्मीको कालीगण्डकीमा ३२ वर्षीय युवा मृत फेला,गुल्मी : गुल्मीमा सोमबार दिउँसो एक युवा मृत फेला परेका छन्। जिल्लाको कालीगण्डकी गाउँपालिका४ जोखुमका ३२ वर्षीय ओमबहादुर राना मृत फेला परेको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) चिरञ्जीवी दाहालले बताए। नायब उपरीक्षक दाहालका अनुसार राना सोही वडाको भुतेगैरा खोल्सोमा घोप्टो अवस्थामा मृत फेला परेका थिए। रानालाई खोल्सामा मृत अवस्थामा देखेपछि वडाध्यक्ष होम बहादुर थापाले पुर्तिघाट प्रहरी चौकीलाई जानकारी गराएका थिए। घटना बारे जानकारी पाएपछि प्रहरी सहायक निरीक्षक कमल बन्जाडेको कमान्डमा प्रहरी घटनास्थलमा पुगेको थियो। राना आइतबार साँझ कसैलाई जानकारी नगराइ घरबाट हिँडेको परिवारले बताएका छन्। घटनाबारे थप अनुसन्धान गरिरहेको प्रहरीले जनाएको छ।
"भद्रपुर झापा गोल्डकपको तयारी पूरा, ट्रफी अनावरण","झापा : भद्रपुर झापा गोल्डकप गम्भीर राई स्मृति संस्करण अन्तर्राष्ट्रिय आमन्त्रण नकआउट फुटबल प्रतियोगिताको तयारी पूरा भएको छ। यही फागुन ७ गतेदेखि १६ गतेसम्म मेची रंगशाला भद्रपुरमा आयोजना हुने प्रतियोगिताको तयारी पूरा भएको आयोजकले सोमबार पत्रकार सम्मेलन गरी जानकारी गराएको हो। मोफसलकै प्रतिष्ठित र लोकप्रिय प्रतियोगिता मानिएको यस गोल्डकपको मुख्य प्रायोजक सौर्य एयरलाइन्स तथा ओम साई पाथीभरा हस्पिटल भद्रपुर रहेका छन्। भद्रपुर नगरपालिका संरक्षक र झापा जिल्ला खेलकुद विकास समिति समन्वयकर्ताको रुपमा रहेका छन्। आयोजकले पत्रकार सम्मेलनमै गोल्डकपको ट्रफी समेत अनावरण गरेको छ। गोल्डकपलाई उत्कृष्ट, भव्य र परिष्कृत बनाउन यस पटक शानदार खेल मैदान बनाइएको छ। करिब २० हजार दर्शक बस्न मिल्नेगरी स्थायी पक्की तथा बाँसको अस्थायी प्यारापिट निर्माण गरिएको छ। प्रतियोगिताको तयारीस्वरुप स्वागत गेटहरू निर्माणसँगै मेची रंगशाला बेहुली झैँ सिँगारिएको भद्रपुर झापा गोल्डकपका अध्यक्ष दीपेश ढकालले जानकारी दिए। गोल्डकपको उद्घाटन राष्ट्रिय सभा सदस्य तथा नेपाली कांग्रेसका नेता कृष्णप्रसाद सिटौलाले गर्ने भएका छन्। समापन कार्यक्रममा प्रधानमन्त्री तथा एमाले अध्यक्ष केपी शर्मा ओली आउने गोल्डकपका अध्यक्ष ढकालले बताए। त्यस्तै गोल्डकप अवधिमा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल (प्रचण्ड), कोशी प्रदेशका मुख्यमन्त्री हिक्मत कार्की लगायत मन्त्रीहरू पनि आउने उनले बताए। यो संस्करणको गोल्डकपमा घरेलु टोली भद्रपुर ब्लेजर्स सहित ए डिभिजन क्लब चर्च ब्वाइज युनाइटेड, मछिन्द्र फुटबल क्लब, नेपाल पुलिस क्लब, न्यु रोड टिम, सशस्त्र प्रहरीको एपिएफ एफसी र झापा ११ एफसी सहभागी हुनेछन्। ट्रफी अनावरण समेत गरेको छ। गोल्डकपलाई उत्कृष्ट, भव्य र परिष्कृत बनाउन यस पटक शानदार खेल मैदान बनाइएको छ। करिब २० हजार दर्शक बस्न मिल्नेगरी स्थायी पक्की तथा बाँसको अस्थायी प्यारापिट निर्माण गरिएको छ। प्रतियोगिताको तयारीस्वरुप स्वागत गेटहरू निर्माणसँगै मेची रंगशाला बेहुली झैँ सिँगारिएको भद्रपुर झापा गोल्डकपका अध्यक्ष दीपेश ढकालले जानकारी दिए। गोल्डकपको उद्घाटन राष्ट्रिय सभा सदस्य तथा नेपाली कांग्रेसका नेता कृष्णप्रसाद सिटौलाले गर्ने भएका छन्। समापन कार्यक्रममा प्रधानमन्त्री तथा एमाले अध्यक्ष केपी शर्मा ओली आउने गोल्डकपका अध्यक्ष ढकालले बताए। त्यस्तै गोल्डकप अवधिभरमा माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल (प्रचण्ड), कोशी प्रदेशका मुख्यमन्त्री हिक्मत कार्की लगायत मन्त्रीहरू पनि आउने उनले बताए। यो संस्करणको गोल्डकपमा घरेलु टोली भद्रपुर ब्लेजर्स सहित ए डिभिजन क्लब चर्च ब्वाइज युनाइटेड, मछिन्द्र फुटबल क्लब, नेपाल पुलिस क्लब, न्यु रोड टिम, सशस्त्र प्रहरीको एपिएफ एफसी र झापा ११ एफसी सहभागी हुनेछन्। गोल्डकपमा तीन विदेशी टिम दार्जिलिङ पुलिस एफसी भारत, ट्रान्सपोर्ट युनाइटेड एफसी भुटान, काउर्न बाजार प्रगति संघ बंगलादेशसहित १० टिम सहभागी हुनेछन्। गोल्डकपको विजेताले नगद १३ लाख, आकर्षक ट्रफी र मेडल र उपविजेताले नगद ७ लाख, ट्रफी र मेडल प्राप्त गर्नेछ। गोल्डकप सम्पन्न गर्न एक करोड ७८ लाख रुपैयाँ खर्च लाग्ने अनुमान गरिएको छ। प्रतियोगिताभरिको सर्वोत्कृष्ट खेलाडी प्लेयर अफ द टुर्नामेन्टले नगद एक लाख पाँच हजार रुपैयाँ पाउनेछ। त्यस्तै, उत्कृष्ट गोलकिपर, उच्च गोलकर्ता, उदीयमान खेलाडी र प्रशिक्षकले नगद २५ हजार पाउनेछ। प्रत्येक खेलको प्लेयर अफ द म्याचलाई नगद २१ हजार रुपैयाँ दिइनेछ। प्रतियोगितामा क्वार्टर फाइनलसम्मको टिकट दर २०० रुपैयाँ, सेमिफाइनलमा ३०० रुपैयाँ र फाइनलमा बाँसको प्यारापिटका लागि ३०० रुपैयाँ र पक्की प्यारापिटका लागि ५०० रुपैयाँ कायम गरिएको महासचिव जीवनकुमार श्रेष्ठले जानकारी दिए। प्रत्येक दिन टिकट काट्ने भाग्यशाली दर्शकलाई आकर्षण पुरस्कारको पनि व्यवस्था मिलाइएको उनले बताए। प्रतियोगितामा प्रथम पुरस्कार ( १३ लाख) नेपाल उद्योग वाणिज्य महासंघका पूर्वअध्यक्ष एवम् सार्क चेम्बर अफ कमर्सका उपाध्यक्ष आदरणीय चण्डीराज ढकाल, नेपाल प्रहरीका पूर्व अतिरिक्त प्रहरी महानिरीक्षक नवराज ढकाल, नेपाल उद्योग वाणिज्य महासंघ कोशी प्रदेशका निवर्तमान अध्यक्ष टिकाराज ढकाल एवम् नेपाल उद्योग वाणिज्य महासंघका उपाध्यक्ष हेमराज ढकालले आफ्ना श्रद्धेय पितामाता लक्ष्मण तथा रामरेखा ढकालको स्मृतिमा र दोस्रो पुरस्कार (७ लाख) अन्तर्राष्ट्रिय झापाली समाजले प्रदान गरेको उनको भनाइ छ। प्रतियोगितामा भद्रपुर नगरपालिका संरक्षक र झापा जिल्ला खेलकुद विकास समिति समन्वयकर्ताको रुपमा रहेका छन्। पत्रकार सम्मेलनमा भद्रपुर नगरप्रमुख गणेश पोखरेल, गोल्डकपका मुख्य सल्लाहकार टिकाराज ढकाल लगायतले जिज्ञासाको जवाफ दिएका थिए।"
एकनाले भरुवा बन्दुकसहित दुईजना पक्राउ,तनहुँ : एकनाले भरुवा बन्दुकसहित दुईजना पक्राउ परेका छन्। देवघाट गाउँपालिका४ आमडाँडाका ६१ वर्षीय संखबिर गुरूङ र सोही गाउँपालिका४ खोडेका ६८ वर्षीय कृष्ण बहादुर गुरुङलाई ३ थान एकनाले भरुवा बन्दुकसहित सोमबार बिहान प्रहरीले पक्राउ गरेको हो। इलाका प्रहरी कार्यालय आँबुखैरेनीबाट खटिएको प्रहरीले उनीहरूको घरबाट उक्त बन्दुक फेला पारी पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
"२९ अंकले बढ्यो सेयर बजार, कुन समूहको घट्यो, कसको बढ्यो ?","काठमाडौं : नेप्से परिसूचक दोहोरो अंकले बढेर बन्द भएको छ। नेप्से परिसूचक २९८७ अंकले बढेर २७२७९१ विन्दुमा पुगेको हो। सेन्सेटिभ इण्डेक्स ६२७ अंकले बढेर ४५९६९ विन्दुमा अडिएको छ। आज ३०२ स्क्रिप्सक १ करोड ८० लाख ८१ हजार १६९ कित्ता सेयर १० अर्ब ४ करोड ९६ लाख ५४ हजार ८३२ रुपैयाँमा खरिदबिक्री भए। अघिल्लो कारोबार दिन आइतबार नेप्से परिसूचक १९५६ अंकले बढेर २६९८०३ विन्दुमा अडिएको थियो। सो दिन ३०९ स्क्रिप्सको २ करोड ९ लाख ८४ हजार ४४० कित्ता सेयर ९ अर्ब ४७ करोड ३ लाख ८ हजार २६६ रुपैयाँमा खरिदबिक्री भएको थियो परिसूचक दोहोरो अंकले बढ्दा सो दिन ५ कम्पनीको सेयर सकारात्मक सर्किट लेभलमा कारोबार भयो। आज नेप्से परिसूचक दोहोरो अंकले बढ्दा आधा दर्जन कम्पनीको सेयर सकारात्मक सर्किट लेभलमा कारोबार भएको छ। विन नेपाल लघुवित्त वित्तीय संस्था, गराँस लघुवित्त वित्तीय संस्था,कुथेली बुखारी स्माल हाइड्रोपावर, एक्सिल डेभलपमेन्ट,गार्डियन माइक्रो फाइनान्स र दिव्यश्वरी हाइड्रोपावरको सेयर १० प्रतिशतले बढेको हो। आज सप्तकोशी डेभलपमेन्ट बैंकका लगानीकर्ताले भने गुमाए। सो कम्पनीको सेयर १० प्रतिशतले घट्यो। कारोबार रकमका आधारमा नेपाल रिइन्स्योरेन्स शीर्षस्थानमा रह्यो। सो कम्पनीको ३२ करोड ६४ लाख मूल्य बराबरको सेयर कारोबार भयो। सीईडीबी होल्डिंसको सेयर २७ करोडको कारोबार हुँदा एनआरएन इन्फ्रास्टक्चर एण्ड डेभलपमेन्टको २६ करोड,रिलाइन्स फाइनान्सको २४ करोड र युनाइटेड आईडीआई मार्दी आरबी हाइड्रोपावरको १७ करोड मूल्य बराबरको सेयर कारोबार भयो। कारोबारमा आएकामध्ये १६६ वटा स्टक्सको मूल्य बढ्दा ७४ वटाको घट्यो। ४ स्टक्सको मूल्य भने स्थिर रह्यो। तीन समूहको उपसूचक घट्दा अन्यको उपसूचक सकारात्मक देखिएका छन्। यसदिन बैंकिङ, होटल्स एण्ड टुरिजम, माइक्रोफाइनान्स र अदर्श समूहको उपसूचक दुई प्रतिशत बढिले वृद्धि भयो।"
ओडीसा घटनामा नेपाली दूतावासले भन्यो नेपाली विद्यार्थीहरूलाई छात्रावासमा बस्ने व्यवस्था मिलाउन आग्रह गरेका छौं,"काठमाडौं : भारतस्थित नेपाली दूतावासले ओडीसा घटना सम्बन्धमा कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयसँग छलफल भएको जानकारी दिएको छ। सोमबार विज्ञप्ति जारी गरेर नेपाली दूतावासले विकसित घटनाक्रमहरूका सम्बन्धमा उक्त शैक्षिक संस्थाका रजिस्ट्रारलगायतका प्रतिनिधिहरूसँग छलफल भएको जनाएको छ। छलफलमा नेपाली विद्यार्थीहरूको सुरक्षा सुनिश्चित गर्न र छात्रावासमा नै बस्ने प्रबन्ध मिलाउन अनुरोध गरिको नेपाली दूतावासले जनाएको छ। 'उक्त शैक्षिक संस्थामा रहेका नेपाली विद्यार्थीहरुको कक्षा संचालनका लागि आवश्यक व्यवस्था मिलाउन समेत अनुरोध गरिएको थियो। यस राजदूतावासबाट अनुरोध भएबमोजिम उक्त शैक्षिक संस्थाले सोहीअनुसार विद्यार्थीहरुलाई छात्रावासमा बस्ने व्यवस्था मिलाई नेपाली विद्यार्थीहरुको लागि कक्षा संचालनको व्यवस्था गर्ने जानकारी यस राजदूतावासलाई गराएको छ,' दूतावासले जारी गरेको विज्ञप्तिमा भनिएको छ। दूतावासले मृतक प्रकृति लम्सालको मृत्यु सम्बन्धमा स्वतन्त्र एवं निष्पक्ष तवरले अनुसन्धान हुन जोड दिएको जनाएको छ। 'सो शैक्षिक संस्थाले उक्त विषयलाई गम्भीरतापूर्वक लिने प्रतिबद्धता व्यक्त गरेको छ। यस घटनाका सम्बन्धमा यस राजदूतावासले नेपाली विद्यार्थी लगायत भारतको केन्द्रीय सरकार एवं उडिसाको मुख्यमन्त्री कार्यालय तथा अन्य सम्बन्धित भारतीय निकायहरूसँग निरन्तर सम्पर्क गरिरहेको र उक्त निकायहरूबाट आवश्यक सहयोग एवं समन्वय भइरहेको छ,' विज्ञप्तिमा भनिएको छ। दूतावासले केही समस्या भए दूतावासको इमेल  र हटलाइन न: ९१ ८९२९६०१९३५ मा सम्पर्क गर्न आग्रह गरिएको छ।"
"प्रदेशले आफैं कानुन बनाउँदा संशोधन गर्नुपर्ने हुन्छ, संघको मौजुदा कानुन टेकेर अघि बढौं : प्रधानमन्त्री","दाङ : प्रधानमन्त्री केपी शर्मा ओलीले संघीयताले विकासको ढोका खोलेको र तीनै तहका सरकारबीच सहकार्य आवश्यक रहेको बताएका छन्। मंगलबार लुम्बिनी प्रदेश सभालाई विशेष सम्बोधन गर्दै यस्तो बताएका हुन्। प्रधानमन्त्री ओलीले संघीयता कार्यान्वयनका क्रममा देखिएका चुनौतीहरूलाई पार गर्न तीनै तहका सरकारहरूबीच समन्वय र सहकार्य अपरिहार्य रहेकोमा जोड दिए। हामी सबैले मिलेर मात्र समृद्ध नेपाल, सुखी नेपालीको सपना साकार पार्न सक्छौं। उलटफेर कानुन बनाउन सक्नुहुन्न। संघ सरकारले बनाएका मौजुदा कानुनमा टेकेर प्रदेशहरूले विकास गर्नुपर्ने बताए। प्रदेशले आफैं कानुन बनाउँदा धेरै कानुन संशोधन गर्नुपर्ने अवस्था आउने भन्दै संघीय सरकारले बनाएका मौजुदा कानुनमा टेकेर बनाउन आग्रह गरे। पवित्र भूमि लुम्बिनीमा उपस्थित हुन पाउँदा अत्यन्तै हर्षित भएको बताउँदै उनले भगवान गौतम बुद्धको जन्मस्थल तथा अन्य ऐतिहासिक र धार्मिक स्थलहरूले यो प्रदेशलाई विशेष बनाएको उल्लेख गरे। प्रधानमन्त्री ओलीले लुम्बिनी प्रदेश प्राकृतिक, सांस्कृतिक तथा आर्थिक रूपमा समृद्ध बन्दै गएको र यहाँको राजधानी सफलतापूर्वक कार्यान्वयनमा आएको बताए। संघीयताले विकास सम्भव छ भन्ने उदाहरण लुम्बिनी प्रदेशले प्रस्तुत गरिरहेको उनको भनाइ छ। प्रधानमन्त्री ओलीले हालै निर्माण सम्पन्न अन्तर्राष्ट्रिय विमानस्थल, फराकिलो सडक, तथा पूर्वाधार विकासलाई प्रदेशको प्रगतिको सूचकको रूपमा व्याख्या गरे। साथै सिद्धबाबा सुरुङ मार्ग लगायतका योजनाहरूले यातायात सहज बनाउने बताउँदै, रामपुरकपुरकोट सडक निर्माणमा पनि ध्यान दिइएको बताए। प्रधानमन्त्री ओलीले लुम्बिनी प्रदेशलाई कृषि, पर्यटन, र औद्योगिक केन्द्रका रूपमा अघि बढाउने योजनाबारे चर्चा गर्दै, मानवकेन्द्रित विकासलाई प्राथमिकता दिनुपर्नेमा जोड दिए। सिँचाइ आयोजना सफल बनाउँदै कृषिलाई प्रवर्द्धन गर्नुपर्ने र वातावरण संरक्षणसँगै विकासका कार्यहरू अघि बढ्नुपर्नेमा उनले जोड दिए। प्रदेशको समग्र विकासका लागि केन्द्र सरकार प्रतिबद्ध रहेको प्रधानमन्त्री ओलीले स्पष्ट पारे। सम्बोधनका क्रममा प्रधानमन्त्री ओलीले प्रदेश सरकारले १ हजार २ सय शय्याको लुम्बिनी प्रादेशिक अस्पतालको भवन निर्माण सुरु गरेकोमा प्रशंसा व्यक्त गरे। यो अस्पताल भवन प्रदेश सरकारको ६ अर्ब १८ करोड रुपैयाँ लागतमा बन्न लागेको पहिलो ठूलो पूर्वाधार हो। तर, केन्द्र सरकारले १ हजार शय्याको अस्पताल पूर्ण रूपमा सञ्चालन गर्न नसकेको उल्लेख गर्दै संघ, प्रदेश र स्थानीय सरकारबीच सहकार्य आवश्यक रहेको बताए। हामीले मिलेर यी स्वास्थ्य संस्थाहरूलाई प्रभावकारी रूपमा सञ्चालन गर्नुपर्छ, प्रधानमन्त्रीले भने, सहकार्यबाट मात्र नागरिकलाई गुणस्तरीय स्वास्थ्य सेवा प्रदान गर्न सकिन्छ। प्रधानमन्त्री ओलीले प्रविधिको सही सदुपयोगमा पनि जोड दिए। मोबाइलमा गरेका कुरा गोप्य हुँदैनन्। अरूले बनाएको चिज हो। डेटा अन्त जान्छ, डेटामा बस्छ। प्रविधिको धेरै विकास भएको छ। ठीक सदुपयोग गर्न सक्नुपर्छ।"
बसको ठक्करबाट एक जनाको मृत्यु,सुनसरी : बसको ठक्करबाट एक जनाको मृत्यु भएको छ। मृत्यु हुनेमा मोटरसाइकलमा सवार इटहरी उपमहानगरपालिका५ की ५० वर्षीया चिनि माया बुढाथोकीको मृत्यु भएको हो। दुहबी नगरपालिका८ हुलास फ्याक्ट्री अगाडि सडकमा विराटनगरबाट इटहरीतर्फ जाँदै गरेको को १ ख ७०२३ नम्बरको बसले प्र १०२०५६ प ५५९३ नम्बरको मोटरसाइकललाई सोमबार दिउँसो ठक्कर दिँएको थियो। दुर्घटनामा गम्भीर घाइते भएकी उनको विराट मेडिकल कलेज टिचिङ अस्पताल बुढीगंगा मोरङमा उपचारका क्रममा मृत्यु भएको हो। साथै दुर्घटनामा घाइते भएका मोटरसाइकल चालकको बिराट नर्सिङहोम अस्पताल विराटनगरमा उपचार भइरहेको छ। प्रहरीले बस चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको छ।
"जेसिबीले ढुंगा पल्टायो, युकेजीकी विष्णुको ज्यान गयो","गुल्मी : इस्मा गाउँपालिका२ छल्दीटार निवासी विष्णु कमाल पालुखा माध्यमिक विद्यालयमा युकेजीमा पढ्थिन्। भर्खरै ८ वर्ष पुगेकी उनी हिँडेरै स्कुल जान्थिन्। करिब १५ मिनेट समय लाग्थ्यो। बिदा बाहेका दिन उनी दाइदिदीसँगै विद्यालय जाउआउ गर्छिन्। बुवाआमासहित उनको ५ जनाको परिवार छ। घरकी कान्छी छोरी भएकाले पनि उनलाई छरछिमेकी र साथीभाइ निकै माया गर्थे। विष्णु खाना खाएर विद्यालय गएपछि मात्रै उनका बुवा ज्ञानबहादुर गाउँमा मेलापात हिँड्थे। सबै मेलापातबाट फर्किएर छोरीसँग रमाउँदै दिनभरको थकाई मार्थे। उनका दाजु र दिदी विद्यालयमा दिएको गृहकार्यमा सघाउँथे। उनी दिनभर स्कुलमा भएका गतिविधि आमाबुवालाई सुनाउँथिन्। सधैंंजसो आइतबार बिहान पनि विष्णु विद्यालय जान घरबाट निस्केकी थिइन्। दाजु, दिदी र साथीभाइ केही अगाडि पुगेका थिए। उनको घर माथिको सडकमा केही वर्षयता स्तरोन्नतिको काम चलिरहेको छ। घर छोडेको ५ मिनेट नहुँदै माथिबाट ढुंगा खस्यो। त्यो ढुंगा उनको टाउकोमा बजारियो। त्यही ढुंगाले विष्णुको ज्यान लियो। भर्खरै विद्यालय टेकेकी विष्णुको भविष्यमा ठूलो मान्छे बन्ने सपना सधैंका लागि अन्त्य भयो। निर्दोष बालिका विष्णुको के दोष? जेसिबीले माथिबाट पल्टाएको ढुंगा लागेर विष्णु गम्भीर घाइते बनेकी थिइन्। विष्णुको टाउकोबाट रगत बग्यो। घाइते भएपछि साथी र गाउँले जम्मा भए। विचरा भन्दै सबै जना रुन थाले। आमा शर्मिला कुमाल घाइते विष्णुलाई काखमा राखेर रोइकराइ गर्न थालिन्। उनले घाइते छोरीलाई अस्पताल पुर्याइदिन निर्माण व्यवसायीका कर्मचारीसँग आग्रह गरिन्। तर, उनको पीडाको बिलौना कसैले सुनेनन्। बरु उनीहरू उल्टै रमिते बनेको स्थानीय बताउँछन्। दुर्घटनास्थलमा व्यवसायीका केही गाडी त थिए। आमा घाइते छोरीलाई काखमा च्यापेर डेढ घण्टासम्म घटनास्थलमै बस्न बाध्य भइन्। उनलाई उपचार गर्न अस्पताल लग्नेमा व्यवसायीको ध्यान गएन। आफूहरूले व्यवसायीलाई ताकेता गरेपछि मात्रै एम्बुलेन्समा नानीलाई अस्पताल लगिएको स्थानीय राजन कुँवरले सुनाए। गम्भीर घाइते भएकी बालिकाको जिल्ला सदरमुकाम तम्घासस्थित गुल्मी अस्पतालमा उपचार गरियो। तर, डाक्टरले बालिकालाई मृत घोषणा गरेको जिल्ला प्रहरी कार्यालय गुल्मीका प्रहरी नायव उपरीक्षक (डीएसपी) चिरञ्जीवी दाहालले जानकारी दिए। विद्यालय हिँडेकी विष्णुलाई श्रेष्ठ कन्ट्रक्सन प्रालिको लु १ क ४३८६ नम्बर जेसिबीले पल्टाएको ढुंगा लागेको थियो। छल्दीबाट हस्तीचौर जाने भित्री कच्ची सडक खन्ने क्रममा ढुंगाले लागेर बालिका गम्भीर घाइते भएकी थिइन्। निर्माण व्यवसायीले गरेको चरम लापरबाहीका कारण उनीमाथि ढुंगा आएको स्थानीय राजन कुँवरले बताए। उनको समयमै उद्धार समेत हुन नसकेको स्थानीय कुँवरले बताए। विगत ३ वर्षदेखि छल्दीटार, गुरुवा, ठाढुंगा हुँदै इस्मा मैदान पुग्ने सडक स्तरोन्नतिको काम भइरहेको छ। उक्त सडक डिभिजन कार्यालय पाल्पाले हेरिरहेको छ। सडक फराकिलो बनाउने नाममा निर्माण व्यवसायीले मनलाग्दी बाटो खनेको अर्का स्थानीय यमबहादुर थापाले गुनासो गरे। स्थानीय विगत केही वर्षयता बर्खायाममा हिलो र हिउँदमा धूलो खेप्न बाध्य छन्। सडक विस्तारका आफूहरूले भोग्नु परेका समस्याको लिखित निवेदन वडा कार्यालयलाई दिएपनि निर्माण व्यवसायीले त्यसमा कुनै चासो नदिएको उनले बताए। ढुंगाले लागेर मृत्यु भएको प्रमुख कारण नै निर्माण व्यवसायीको लापरबाही भएको गाउंलेको आरोप छ। त्यस सडकको काम श्रेष्ठ कन्ट्रक्सन प्रालिले गरिरहेको छ। हिउँद महिनामा इन्जिनियर आउने गरे पनि बर्खायाममा कोही फिल्डमा नदेखिने गरेको उनीहरूको भनाइ छ। सडकले पुर्याएको क्षति र बस्ती जोखिमबारे आफूहरू पटकपटक स्थानीय सरकारसमक्ष गुनासो गर्दै आएको स्थानीय थापाले बताए। उनले सडकमा निर्माणको काम पनि अत्यन्तै सुस्त गतिमा भएको र सडक विस्तार गर्दा तल बस्तीमा कुनै जानकारी नदिइ मनलाग्दी समयमा ढुंगा माटो फाल्ने गरेको सुनाए। सडक तल बस्ती भएकाले ढुंगा माटो नफाल्न जनप्रतिनिधि र हामीले आग्रह गर्दै आएका थियौं तर, निर्माण कम्पनीले गरेको लापरबाहीले मदन भण्डारी राजमार्ग अन्तर्गतको तम्घास सिमलटारी सडकसमेत बेलाबखत अवरुद्ध भइरहन्छ, उनले भने। शर्मिलाका दुई छोरी र एक छोरा छन्। उनको परिवारले दैनिक ज्याला मजदुरी गरेर जीविकोपार्जन गर्दै आएको छ। अहिले ढुंगाले लागेर मृत्यु भएकी छोरी कान्छी हुन्। बुवा ज्ञानबहादुर कुमालले निर्माण व्यवसायीले गरेको लापरवाहीका कारण आफूले छोरी गुमाउनु परेको बताए। समयमै उद्धार गरेर अस्पतालमा लगि उपचार गर्नमा व्यवसायीले चासो देखाएको भए आफूले छोरी गुमाउनु नपर्ने बुवा ज्ञानबहादुरले बताए। उनी छोरी गुमाएको पीडामा छन्। उनको २ तले माटो र ढुंगाले बनेको घर छ। त्यो पनि सडकका कारण बर्सेनि जोखिममा छ। पानी परेको समयमा कुमालको परिवार अन्यत्र छिमेकी घरमा गएर बस्ने गरेका छन्। जेसिबी चालक मकवानपुर इन्द्रचौर गाउँपालिका ४ सिस्नेरीका ३६ वर्षीय राजेश रेग्मीलाई प्रहरीले नियन्त्रणमा लिएको छ। घटनाबारे थप अनुसन्धान भइरहेको प्रहरीले जनाएको छ। निर्माण व्यवसायीको चरम लापरबाहीका कारण भएको घटनामा इस्मा गाउँपालिका २ का वडाध्यक्ष लोकनाथ आचार्यले दुःख व्यक्त गरे। उनले स्थानीयबाट वडा कार्यालयमा धेरै पटक उजुरी आएको बताउँदै आफूहरूले पटकपटक सहजीकरण गर्ने गरेको बताए। वडाध्यक्ष आचार्यका अनुसार उक्त सडकखण्डमा झन्डै ३०४० घर जोखिममा छन्। उनले विगतका वर्षमा सडकका कारण ठूलो क्षति भइरहेको उल्लेख गरे। पछिल्लो केही वर्षयता मोटरबाटो घर घरमै पुर्याउने होडबाजी नै चलेको छ। देश संघीय संरचना गएसँगै गाउँका कुना कन्दरामा सडकसहित पूर्वाधार विकास पुगिरहेको अवस्था छ। कुनै समय दिनमा एउटा गाडी बल्लतल्ल जाने गाउँबस्तीमा अहिले टोलटोलमा दर्जनौं पुग्न थालेका छन्। सडक पूर्वाधार विकासको एक आयाम नै मानिन्छ। सडक सञ्जाल तीनै तहका सरकारको प्राथमिकतामा पर्ने गरेको छ। त्यसैले पनि होला अहिले गाउँका टोलटोल हुँदै घर घरमा सडक पुगेका छन्। सडक सञ्जालले कैयौं ठाउँका नागरिकको दैनिकी नै फेरिएको छ। दिनै बिताएर पुग्ने ठाउँमा सडक र सवारीका कारण आजभोलि केही घण्टामै पुग्न सकिन्छ। नयाँ सडक खोल्ने र पुराना साना तथा साँघुरा सडक विस्तारको काम देसैभर चलिरहेको छ। सडक विस्तार र स्तरोन्नतिले कतै विकास दिएको छ कति ठाउँमा विनाश नै गरेको छ।"
५८ वर्षको उमेरमा चलितरले घरमै पाए नागरिकता,"ढल्केवर(धनुषा) : धनुषाको बटेश्वर गाउँपालिका१ सोनापुरका चलितर महतोले ५८ वर्षको उमेरमा घरमै नागरिकता पाएका छन्। भारतको पन्जाबमा बन्धक बनेर २५ वर्षपछि फर्किएका चलितरलाई धनुषाका प्रमुख जिल्ला अधिकारी रामुराज कडरियाले सोमवार उनकै गाउँमा पुगेर नागरिकता प्रदान गरेका हुन्। जीवनको दुई दशकभन्दा बढी समय बन्धकमा बिताएका चलितरलाई नागरिकताले हर्षित बनाएको छ। सोमवार घर नजिकैको वडा कार्यालयमा प्रमुख जिल्ला अधिकारी कडरियाको हातबाट नागरिकताको प्रमाणपत्र बुझ्दै चलितरले भने यो नागरिकताले मेरो र परिवारको जीवन सहज हुनेभयो। सहयोग गर्नुहुने सबैलाई धन्यवाद। चलितरलाई नागरिकता उपलब्ध गराउन प्रमुख जिल्ला अधिकारी कडरियासहित जिल्ला प्रशासन कार्यालय धनुषाबाट अधिकृत बाल मुकुन्द शर्मा र राम त्रिपाल महतोलगायतको टोली सोमवार बटेश्वर पुगेका थिए। वर्षौं पीडादायी जीवन बिताएर फर्केको नागरिकलाई वडा कार्यालयमै आएर नागरिकता दिन पाउँदा आफूलाई भाग्यमानी ठानेको प्रमुख जिल्ला अधिकारी कडरियाले बताए। उनले चलितरको बाँकी जीवन नागरिकताले सहज बित्ने विश्वास व्यक्त गरे। चलितरको नागरिकता प्राप्तिको लागि कागजी प्रक्रियामा सहयोग गर्नेहरुप्रति प्रजिअ कडरियाले धन्यवाद ज्ञापन गरे। उनको नागरिकताको लागि कागजी प्रकियामा वडा नम्बर १ का वडाध्यक्ष अशोककुमार महतो, एकीकृत समाजवादीका नेता तथा पूर्वमन्त्री सत्रुधन महतो, वडा सचिव कौशल महतोले सहयोग गरेका थिए। चलितरका दाइ जगदीश महतोले सनाखत गरेका थिए। सोमवार चलितरलाई नागरिकता दिने क्रममा बटेश्वर गाउँपालिकाका अध्यक्ष रामअशिस महतो, उपाध्यक्ष फूलकुमारी सिंह, गाउँपालिकाका प्रमुख प्रशासकीय अधिकृत रेवती पौडेल, स्थानीय राजनीतिक दलका प्रतिनिधि र नागरिक समाजहरूको उपस्थिति रहेको थियो। चलितरले नागरिकता पाएसँगै उनको छोराछोरीलाई नागरिकता पाउने बाटो खुलेको छ। बुवाले नागरिकता पाइसकेपछि उनका २७ वर्षीय छोरा प्रवीणको खुशीको सीमा छैन। प्रवीण सर्लाहीको हरिवन नगरपालिका५ घुर्कौलीमा खाजा पसल चलाएर परिवारको जोहो गरिरहेका छन्। बुवा वर्षौंसम्म बेपता हुँदा प्रविनको अहिलेसम्म नागरिकता पाउन सकेका छैनन्। बुवा चलितरले नागरिकता पाइसकेपछि खुशीहुँदै प्रवीणले भने अब मेरो र मेरो छोराछोरीले सहजै जन्मदर्ता बन्छ। २५ वर्षअघि मजदुरीको लागि पन्जाब पुगेका महतोलाई एक साहुले बन्धक बनाएका थिए। वर्षौसम्म घर नफर्किँदा उनको मृत्यु भइसकेको हुन सक्ने परिवार र समाजको ठम्याइ थियो। तर कार्तिक १९ गते साँझ उनी गाउँमा देखामा देखा परेका थिए। त्यसअघि मृत्यु भइसकेको भनेर चलितरलाई हिन्दु परम्परा अनुसार कुशको शव बनाएर अन्त्येष्टिसँगै किरियाकर्म गर्न घर परिवारले तीनपटक तयारी गरेबम थिए। तर आर्थिक विपन्नताले रुपैयाँ पैसाको जोहो नहुँदा समयपछिका लागि सर्दै गयो। छोरा प्रवीणका अनुसार चौथो पटक छठपछि जसरी पनि बुवाको किरियाकाण्ड गर्ने तयारीमा थियो। चलितर पारिवारिक जोहो गर्न २५ वर्षअघि साथीहरुसँग पञ्जाब गएका थिए। त्यसपछि उनी उतै बेपत्ता भएका थिए। दुई दशकसम्म सम्पर्कमा नआउँदा परिवारसँगै समाज पनि चलितर मरिसकेको हुन सक्ने ठानिसकेका थिए। चलितरका छोरो प्रवीण २७ वर्ष पुगिसकेका छन्। तर नागरिकता नबन्दा उनी अहिले सम्म अनागरिक छन्। उनको श्रीमतीको पनि नागरिकता छैन भने ३ छोराछोरीको जन्मदर्ता बन्न सकेको छैन। आमा रामकुमारीको नागरिकता भएपनि त्यसबाट बनाउन वर्षौं प्रवीणले प्रयास गरेका थिए। तर बुवाको नागरिकता वा मृत्युदर्ता ल्याउनु पर्ने भन्दै जिल्ला प्रशासन कार्यालय धनुषाले फर्काउँदै आएको थियो। प्रवीणले वडा कार्यालयमा बुबाको मृत्यु दर्ता बनाउन कयौं पटक पुगेका पनि थिए। तर वडा कार्यालयले पनि चलितर बेपत्ता रहेको सिफारिस मात्रै दिएको वडाध्यक्ष अशोक कुमार महतो सम्झन्छन्।"
नेपाली छात्राको मृत्युले ओडीसामा त्यस्तो के भयो? जहाँ ५ सय बढी नेपाली विद्यार्थी होस्टलबाट निकालिए,"काठमाडौं : भारतको ओडीसा राज्यको राजधानी भुवनेश्वर यतिबेला अक्रान्त बनेको छ। कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयको होस्टेलमा एक नेपाली छात्राको मृत्यु भएपछि भुवनेश्वर अक्रान्त बनेको हो। नेपाली विद्यार्थी प्रकृति लम्साल होस्टेलमै मृत भेटिएपछि नेपाली विद्यार्थीहरू आइतबार रातिदेखि नै प्रदर्शन गरिरहेका छन्। उनीहरूले मृतक प्रकृतिको न्याय माग्दै युनिभर्सिटी परिसरमा रातभर प्रदर्शन गरेका हुन्। त्यहाँस्थित नेपाली विद्यार्थी अनिल साहले प्रकृतिको न्यायका लागि आइतबार राति ९ बजेदेखि सोमबार बिहानसम्म प्रदर्शन गरिएको बताए। विश्वविद्यालय प्रशासन र त्यहाँको प्रहरीले सबुत प्रमाण मेटाउनसक्ने भन्दै प्रकृतिको न्यायका लागि नेपाली विद्यार्थीहरूले रातभरि प्रदर्शन गरेको उनको भनाइ छ। प्रदर्शनका दौरान नेपाली विद्यार्थीहरूसँग विश्वविद्यालय प्रशासनले धरपकडसमेत गरेको विद्यार्थीहरूले बताएका छन्। विश्वविद्यालयमै प्रदर्शन हुन थालेपछि रजिस्ट्रारले नेपाली विद्यार्थीहरूलाई होस्टल छाड्न उर्दीसमेत जारी गरिएको छ। स्थानीय समाचार पोर्टल ओटीभीका अनुसार नेपाली विद्यार्थीहरूलाई विहानैदेखि होस्टलबाट बाहिर निकालिएको छ। ओटीभीसँगको कुराकानीमा विद्यार्थीहरूले प्रदर्शनपश्चात होस्टेल फर्किएका विद्यार्थीहरूमाथि धरपकड गरी होस्टेलबाट निकालेको बताएका छन्। 'मृतक प्रकृतिको न्यायका लागि हामीले रातभर प्रदर्शन गर्यौं। त्यहाँबाट हामीलाई जबरस्ती होस्टेल पठायो। अहिले त होस्टलबाट पनि बाहिर निकालेका छन्। प्रदर्शनलाई दबाउन विश्वविद्यालय प्रशासनले नेपाली विद्यार्थीहरूसँग अन्याय गरेको छ,' एक विद्यार्थीले ओटीभीसँग भनेका छन्। नेपाली विद्यार्थीहरूले आफूहरू आइतबार रातिदेखि नै भोको पेट रहेको बताएका छ्। कतिपयले त नेपाल फर्किने पैसासमेत नभएको ओटीभीलाई बताएका छन्। 'विश्वविद्यालयको यस्तो निर्णयले हामी बेसहारा बनेका छौं। रातिदेखि नै केही खान पाएका छैनौं। यही कलेज हो, जसले नेपालमा धेरै प्रचार गर्यो। हामीलाई भर्ना गर्न प्रेरित गर्यो। अहिले होस्टलबाट हामीलाई धकेलेर निकालियो,' नेपाली विद्यार्थीहरूले ओटीभीसँग भनेका छन्। केही नेपालीले घटनाबारे घरमा अभिभावकलाई बताए पनि अधिकांशले परिवारमा तनाव हुन नदिन केही नबताएको बताएका छन्। यसैबीच मृतक प्रकृतिलाई दुुर्व्यवहार गरेकाे भनिएका अदभिक श्रीवास्तव पक्राउ परेका छन्। त्यहाँबाट भाग्दै गरेका उनलाई प्रहरीले विमानस्थलबाट पक्राउ गरेको स्थानीय न्युजहरूले उल्लेख गरेका छन्। प्रकृति र अदभिकबीचको संवाद पनि यतिबेला सामाजिक सञ्जालमा भाइरल बनिरहेको छ। संवादमा अदभिकले प्रकृतिलाई तथानाम गाली गरेका छन्। उनले अपशब्द प्रयोग गरेर प्रकृतिलाई यातना दिएको त्यहाँका नेपाली विद्यार्थीहरूले जानकारी दिएका छन्। केआइआइटी विश्वविद्यालयमा ५ सय बढी नेपाली विद्यार्थी रहेका छन्। उनीहरूलाई जबरजस्ती होस्टेलबाट निकालिएको खबर यतिबेला भारतीय सञ्चारमाध्यमरूले समाचार प्रकाशित गरिरहेका छन्। नेपाली विद्यार्थीमाथि गरिएको व्यवहारप्रति यतिबेला भारतकै सामाजिक सञ्जालमा पनि ठूलो बहस भइरहेको छ। त्यस्तै प्रधानमन्त्री केपी शर्मा ओलीले उक्त घटनाका विषयमा कूटनीतिक पहल गरिरहेको बताएका छन्। उनले भनेका छन्, 'भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा एकजना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जाल मार्फत जानकारीमा आएको छ। यस विषयमा सरकारले कूटनीतिक तवरले बुझ्दै सम्पर्कमा रहेर काम गरिरहेको छ।' केआइआइटी विश्वविद्यालयले भन्यो तनाव बढेपछि नेपाली विद्यार्थीहरूलाई फिर्ता पठाएका हौं केआइआइटी विश्वविद्यालयले भने तनाव बढेपछि नेपाली विद्यार्थीहरूलाई अभिभावकको सल्लाहअनुसार फिर्ता पठाएको बताएको छ। विश्वविद्यालयले सोमबार विज्ञप्ति जारी गरेर नेपाल विद्यार्थीले आत्महत्या गरेको उल्लेख गरेको छ। उसले घटना सम्बन्धनमा प्रहरीले अनुसन्धान गरिरहेको र घटनामा संलग्न भनिएको युवकलाई पक्राउ गरिसकिएको उल्लेख गरेको छ। विश्वविद्यालयले नेपाली विद्यार्थीहरूसँग १० घन्टा बढी परामर्श गरेको र नेपाली विद्यार्थीहरू प्रशासनको कुरा सुन्न अनिच्छुक भएको बताएको छ। 'हामीले आफ्नो तर्फबाट सक्दो प्रयास गरेका हौं। तर, उनीहरू हाम्रो कुरा सुन्न चाहेनन्। विश्वविद्यालय हातामा प्रदर्शन जार राखे। घन्टौंसम्म सडक अवरुद्ध भयो। जसले कानुन र व्यवस्थालाई पनि चुनौती दियो। थप अप्रिय घटनाहरू हुन नदिन र सहज र निष्पक्ष अनुसन्धान सुनिश्चित गर्न नेपाली विद्यार्थीहरूलाई अभिभावकको सहयोगमा स्वेच्छाले आआफ्नो स्थानमा फर्कन सल्लाह दिइएको छ,' विज्ञप्ति भनिएको छ। घटना सामान्य भएपछि नेपाल विद्यार्थीहरूलाई फर्किन प्रोत्साहन गरिएको र यस अवधिमा उनीहरूको शैक्षिक पक्षलाई बाधा नपुर्याइने विश्वविद्यालयले जनाएको छ।"
नेपालको विकासमा गैरसरकारी संघसंस्थाहरूको भूमिका महत्वपूर्ण : सभापति देउवा,"काठमाडौं : नेपाली कांग्रेसका सभापति शेरबहादुर देउवाले जलवायु परिवर्तनका क्षेत्रमा गैर सरकारी संस्थाहरूले काम गर्नुपर्नेमा जोड दिएका छन्। नेपाली कांग्रेस,गैर सरकारी संस्था समन्वय विभागले सोमबार ललितपुरमा आयोजना गरेको कार्यक्रममा सभापति देउवाले जलवायु परिवर्तनले नेपालमा धेरै असर पारेको भन्दै यस क्षेत्रमा गैर सरकारी संस्थाहरूले काम गर्नुपर्नेमा जोड दिएका हुन् । जलवायु परिवर्तनका कारण हिमालहरू नाङ्गिन थालेकोले यसको बारेमा गैरसरकारी संघसंस्थाहरूले सामुदायिक सचेतनादेखि व्यक्तिगत पहलकदमी गर्न जरुरी रहेको उनको भनाइ छ । सभापति देउवाले स्थानीय नागरिकको आवश्यकताका आधारमा गैर सरकारी संस्थाहरू केन्द्रीत हुनुपर्ने धारणा पनि राखे । कांग्रेसले आगामी दिनमा गैर सरकारी संस्थाहरूको भूमिकालाई प्रभावकारी बनाउन र बैदेशीक सहायतालाई स्थानीयको आवश्यकतामा परिचालन गर्न नीतिगत व्यवस्थामा ध्यान दिने उनले बताए। सभापति देउवाले नेपालको सामाजिक विकासमा गैरसरकारी संघसंस्थाहरूले महत्वपूर्ण भूमिका खेलेको पनि बताए।"
ताप्लेजुङका माबोलाई कालोमोसो दल्ने विरुद्ध पक्राउ पुर्जी जारी,"धरान : ताप्लेजुङको पाथीभरामा निर्माण गर्न लागिएको केबलकारको पक्षमा लागेका पदम चेन्जी माबोलाई धरानमा कालोमोसो दल्ने आठजना विरुद्ध आपराधिक उपद्रो व्यवहार ऐन अन्तर्गत मुद्दा दर्ता गरिएको छ। सोमबार माबोले इलाका प्रहरी कार्यालय धरानमा आफूलाई कालो मोसो दल्ने ८ जना विरुद्ध किटानी जाहेरी दिएका हुन्। उजुरीपश्चात् प्रहरीले अभियुक्त ८ जना विरुद्ध जिल्ला अदालत सुनसरीबाट पक्राउ पुर्जीको अनुमति लिएको छ। प्रहरीले ८ जना विरुद्ध पक्राउ पुर्जीको अनुमति लिए पनि उनीहरूको नाम गोप्य राखेको छ। माबोलाई आइतबार मुकुम्लुङ संरक्षण संयुक्त संघर्ष समिति सुनसरीका कार्यकर्ताहरूले धरान९ स्थित पुतलीलाइनमा कुटपिट गरी कालोमोसो दलेका थिए। माबोले केबुलकारको पक्षमा सार्वजनिक रूपमा समर्थन गरेको र केबलकारको विरोध गर्नेहरूलाई गालीगलौज गरेको भन्दै कालोमोसो दलेर माफी माग्न लगाएका थिए। कालोमोसो दल्ने कार्यमा संलग्न जनमुक्ति पार्टीका केन्द्रीय उपमहासचिव विष्णु थाम्देन, नागरिक उन्मुक्ति पार्टीका केन्द्रीय नेता अमर इजम, समाजवादी पार्टी धरानका सचिव सुमन चेम्जोङ, पहिचानवादी मोर्चाका नेता जेन्टल लावती लगायत ८ जना विरुद्ध पक्राउ पुर्जी जारी गरिएको बुझिएको छ। प्रहरीले कालोमोसो दल्नेलाई भने पक्राउ गर्न सकेको छैन। सुनसरीका प्रहरी प्रमुख सुमन कुमार तिम्सिनाले कानुनविपरीत काम गर्ने जो कोहीलाई पक्राउ गरी कारबाही गरिने बताए। पछिल्लो समय नागरिक उन्मुक्ति पार्टीमा संलग्न भएका माबोले पाथीभरा मन्दिरमा केबलकार निर्माण हुँदा जिल्लाको विकास हुने बताउँदै आएका छन्। जनमुक्ति पार्टीका उपमहासचिव थाम्देनले प्रहरीले पहिचान पक्षधर नेता कार्यकर्ताहरूलाई पक्राउ गर्न खोजेर झडपको स्थिति सिर्जना गरेको बताए। उनले तत्काल पाथीभरा मन्दिर क्षेत्रमा केबुलकार निर्माणको काम बन्द नगरिए आन्दोलन सशक्त बनाउने चेतावनी दिए।"
अन्तर्राष्ट्रिय महिला फुटबल प्रतियोगिताको ट्रफी सार्वजनिक,"काठमाडौं : अखिल नेपाल फुटबल संघ (एन्फा)ले सोमबारबाट काठमाडौंमा सुरु अन्तर्राष्ट्रिय महिला फुटबल प्रतियोगिताको ट्रफी सार्वजनिक गरेको छ । सोमबार त्रिपुरेश्वरस्थीत दशरथ रंगशालामा एन्फा पदाधिकारीहरुले अन्तर्राष्ट्रिय महिला फुटबल प्रतियोगिताको ट्रफी सार्वजनिक गरेका हुन् । प्रतियोगीतामा नेपालका साथै किर्गिस्तान,म्यानमार र लेबननको सहभागीता रहेको छ । प्रतियोगिताका खेलहरू राउन्ड रोबिन आधारमा खेलि शीर्ष दुई टोलीबीच फाइनल खेल हुने एन्फाले जनाएको छ ।"
डिस्चार्ज भए अर्थमन्त्री पौडेल,"काठमाडौं : उपप्रधान तथा अर्थमन्त्री विष्णु पौडेल डिस्चार्ज भएका छन्। पोखरा भ्रमण वर्षको उद्घाटनका क्रममा बेलुक पड्किँदा उनी घाइते भएका थिए। कीर्तिपुरस्थित बर्न अस्पतालमा उपचार गराएका अर्थमन्त्री पौडेल सोमबार डिस्चार्ज भएका हुन्। अस्पतालका निर्देशक डा किशोर नकर्मी र मेडिकल डाइरेक्टर डा निजीता ताम्राकारले जारी गरेको विज्ञप्ति जारी गर्दै अर्थमन्त्री पौडेललाई डिस्चार्ज गर्ने निर्णय भएको जानकारी दिए। रिमोर्टबाट दीप प्रज्वलनपछि बेलुन उडाउने क्रममा आगोको ज्वालाले बेलुनमा टिपेपछि बेलुन पड्किएको थियो। बेलुनको आगोका कारण अर्थमन्त्री पौडेल र पोखरा महानगर प्रमुख धनराज आचार्य घाइते भएका थिए। घटना हुनेबितिकै मन्त्री पौडेललाई गण्डकी मेडिकल कलेज शिक्षण अस्पताल र महानगर प्रमुख आचार्यको फिस्टेल अस्पताल पोखरामा प्रारम्भिक उपचार गरिएको थियो। त्यसपछि दुवै जनालाई थप उपचारका लागि कीर्तिपुरस्थित बर्न अस्पतालमा भर्ना गरिएको थियो। अस्पतालले दुवै जनाको स्वास्थ्य अवस्था सामान्य हुँदै गएको जनाएको छ। तर, आचार्यको पहिलेदेखि नै उच्च रक्तचापको समस्या भएको कारण हृदय रोग विशेषज्ञसँग परामर्श भइरहेकोले केहि दिन थप उपचार हुने विज्ञप्तिमा उल्लेख छ।"
सवारी दुर्घटनामा परी ६ महिनामा १ हजार बढीको मृत्यु,"काठमाडौं : चालु आर्थिक वर्षको पहिलो ६ महिनाको अवधिमा देशभर ११ हजार ३३८ सवारी दुर्घटना भएको पाइएको छ। साउनदेखि पुससम्म भएका सवारी दुर्घटनामा परी १ हजार २३३ जनाले ज्यान गुमाएका छन्। गृहमन्त्रालयले सोमबार पत्रकार सम्मेलन गरी सडक दुर्घटनाको राष्ट्रिय अवस्था र प्रवृत्तिबारे जानकारी गराएको हो। गृहमन्त्रालयका अनुसार गत वर्षको छ महिनाको तुलनामा यस वर्षको ६ महिनामा सडक दुर्घटना संख्या घटेको तर, मृत्यु संख्या भने बढेको छ। गत वर्ष साउनदेखि पुससम्म १२ हजार ८५६ वटा सवारी दुर्घटना भएको थियो। जसमा १२ सय ३३ जनाले ज्यान गुमाएका थिए। यस वर्ष साउनमा १६२८ वटा सवारी दुर्घटना भएका छन्। जसमा १५२ जनाको मृत्यु भएको छ। भदौमा १६ सय १९ सवारी दुर्घटना भएकोमा १७४ जनाले ज्यान गुमाएका छन्। यसैगरी असोजमा १८ सय ७३ सवारी दुर्घटना भएका छन्। त्यसमा २०० सय जनाले मृत्युवरण गरेका छन्। कात्तिकमा १९ सय २८,मंसिरमा २ हजार १४ र पुसमा २२ सय ७६ वटा सवारी दुर्घटना भएका छन्। सवारी दुर्घटनामा परी कात्तिकमा २५८ जना,मंसिरमा २५२ जना र पुसमा १९७ जनाको मृत्यु भएको गृहको तथ्यांकमा उल्लेख छ।"
केआइआइटी विश्वविद्यालयले दियो नेपाली विद्यार्थीहरूलाई होस्टेलमा बस्न अनुमति,"काठमाडौं : कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयले नेपाली विद्यार्थीहरूलाई होस्टेलमा बस्न अनुमति दिएको छ। विहानदेखि होस्टेल छोड्न दबाब दिएको विश्वविद्यालयले चौतर्फी दबाबपछि नेपाली विद्यार्थीलाई होस्टलमा बस्न अनुमति दिएको हो। विश्वविद्यालयका रजिस्ट्रारले विज्ञप्ति जारी गरेर नेपाली विद्यार्थीलाई होस्टलमा बस्न अनुमति दिएको जानकारी दिएका छन्। उनका अनुसार विश्वविद्यालयका अधिकारीहरूले नेपाली विद्यार्थीहरूलाई होस्टलमा बस्न आग्रह गरिरहेका छन्। रजिस्ट्राले यसबीचमा हुने शैक्षिक क्षतिको पूर्णरूपमा ध्यान दिइएको उल्लेख गरेका छन्। क्याम्पस नफर्किने विद्यार्थीहरूका लागि वैकल्पिक कक्षाहरूको व्यवस्था गरिने विश्वविद्यालयले जनाएको छ। त्यस्तै मृतक नेपाली छात्रा प्रकृति लम्सालको निष्पक्ष र न्यायपूर्ण अनुसन्धानका लागि विश्वविद्यालय र आबद्ध अधिकारीहरूले सहकार्य गर्ने विज्ञप्तिमा उल्लेख छ। कक्षा सञ्चालन र होस्टलका सम्बन्धमा पछि जानकारी दिइने रजिस्ट्रारले उल्लेख गरेका छन्। यसअघि केआइआइटी विश्वविद्यालयले तनाव बढेपछि नेपाली विद्यार्थीहरूलाई अभिभावकको सल्लाहअनुसार फिर्ता पठाएको बताएको थियो। विज्ञप्ति जारी गरेर विश्वविद्यालयले नेपाल विद्यार्थीले आत्महत्या गरेको उल्लेख गरेको थियो। उसले घटना सम्बन्धनमा प्रहरीले अनुसन्धान गरिरहेको र घटनामा संलग्न भनिएको युवकलाई पक्राउ गरिसकिएको उल्लेख गरेको थियो। 'हामीले आफ्नो तर्फबाट सक्दो प्रयास गरेका हौं। तर, उनीहरू हाम्रो कुरा सुन्न चाहेनन्। विश्वविद्यालय हातामा प्रदर्शन जार राखे। घन्टौंसम्म सडक अवरुद्ध भयो। जसले कानुन र व्यवस्थालाई पनि चुनौती दियो। थप अप्रिय घटनाहरू हुन नदिन र सहज र निष्पक्ष अनुसन्धान सुनिश्चित गर्न नेपाली विद्यार्थीहरूलाई अभिभावकको सहयोगमा स्वेच्छाले आआफ्नो स्थानमा फर्कन सल्लाह दिइएको छ,' विज्ञप्ति भनिएको थियो। त्यहाँको घटनालाई लिएर भारतको नयाँ दिल्लीस्थित नेपाली दूतावासले पनि समन्वय गरेको थियो। सोमबार विज्ञप्ति जारी गरेर नेपाली दूतावासले विकसित घटनाक्रमहरूका सम्बन्धमा उक्त शैक्षिक संस्थाका रजिस्ट्रारलगायतका प्रतिनिधिहरूसँग छलफल भएको जनाएको छ। छलफलमा नेपाली विद्यार्थीहरूको सुरक्षा सुनिश्चित गर्न र छात्रावासमा नै बस्ने प्रबन्ध मिलाउन अनुरोध गरिको नेपाली दूतावासले जनाएको छ। 'उक्त शैक्षिक संस्थामा रहेका नेपाली विद्यार्थीहरुको कक्षा संचालनका लागि आवश्यक व्यवस्था मिलाउन समेत अनुरोध गरिएको थियो। यस राजदूतावासबाट अनुरोध भएबमोजिम उक्त शैक्षिक संस्थाले सोहीअनुसार विद्यार्थीहरुलाई छात्रावासमा बस्ने व्यवस्था मिलाई नेपाली विद्यार्थीहरुको लागि कक्षा संचालनको व्यवस्था गर्ने जानकारी यस राजदूतावासलाई गराएको छ,' दूतावासले जारी गरेको विज्ञप्तिमा भनिएको छ।"
ज्ञानेन्द्र शाहीले गरेको टिप्पणीप्रति राष्ट्रिय सभाले खेद प्रस्ताव पारित गर्नु दुखद : रघुजी पन्त,"काठमाडौं : नेकपा एमालेका सांसद रघुजी पन्तले प्रतिनिधि सभाका सदस्यको टिप्पणीलाई लिएर राष्ट्रिय सभाबाट खेद प्रस्ताव पारित हुनु दुःखद् भएको बताएका छन्। सोमबार प्रतिनिधिसभा बैठकको आकस्मिक समयमा बोल्दै पन्तले नेपालको संविधानले दुई सदनीय संसदीय प्रणाली अंगीकार गरेको भन्दै दुई सदनका बीचमा द्वन्द्व उत्पन्न भए संसदीय व्यवस्थालाई असर पर्ने समेत बताएका हुन्। राष्ट्रिय सभा पाकाहरुको सदन भएकाले वृद्धाश्रम भनेर बेइज्जत गर्ने काम गर्न नहुने उनको भनाइ छ । राष्ट्रिय सभाले के गरेको थियो ? राप्रपाका सांसद ज्ञानेन्द्र शाहीले राष्ट्रिय सभालाई वृद्धाश्रम भनेपछि आइतबार बसेको राष्ट्रियसभा बैठकले खेद प्रस्ताव पारित गरेको थियो । राष्ट्रिय सभा बैठकमा सदस्यहरूले सांसद शाहीले सामाजिक सञ्जालमा राष्ट्रिय सभा वृद्धाश्रम हो भनी दिएको अभिव्यक्तिप्रति आपत्ति जनाएपछि शाहीको अभिव्यक्तिप्रति राष्ट्रिय सभाले खेद प्रस्ताव पारित गरेको हो। शाहीले मिडिया काउन्सिल विधेयक पढ्दै नपढी हुबहु पारित गरेको भन्दै राष्ट्रिय सभा नै वृद्धाश्रम भएको टिप्पणी गरेका थिए। राष्ट्रियसभा अध्यक्ष नारायणप्रसाद दाहालले पारित भएको विधेयकको सम्बन्धमा यथार्थ अवस्था अध्ययन नै नगरी कपोकल्पित, झुठ र यथार्थ भन्दा बाहिर गई एक सभाको सदस्यले अर्को सभाको काम कारबाहीप्रति अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको बताए। सभाका सदस्यहरुको योग्यता, क्षमता र उमेरको सम्बन्धमा समेत अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको देखिएको भन्दै अध्यक्ष दाहालले उक्त अभिव्यक्तिप्रति खेद प्रकट गरेका थिए। यो पनि पढ्नुहोस सांसद ज्ञानेन्द्र शाहीले राष्ट्रिय सभालाई गरेको टिप्पणीप्रति आपत्ति, खेद प्रस्ताव पारित"
भारतमा नेपाली विद्यार्थी मृत्यु प्रकरणबारे प्रधानमन्त्रीले भने कूटनीतिक पहल गरिरहेका छौं,"काठमाडौं : प्रधानमन्त्री केमपी शर्मा ओलीले भारतमा नेपाली विद्यार्थीहरूलाई होस्टलबाट निकालिएको विषयमा कूटनीतिक पहल गरिरहेको बताएका छन्। ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी विश्वविद्यालयको होस्टेलमा एक जना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जालमार्फत सार्वजनिक भएपछि प्रधानमन्त्री ओलीले त्यस विषयमा कूटनीतिक पहल गरिरहेको बताए। 'भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा एकजना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जाल मार्फत जानकारीमा आएको छ। यस विषयमा सरकारले कूटनीतिक तवरले बुझ्दै सम्पर्कमा रहेर काम गरिरहेको छ,' प्रधानमन्त्री ओलीले भनेका छन्। यसअघि केआईआईटीमा बिटेक अध्ययनरत प्रकृति लम्साल मृत भेटिएकी थिइन्। केआईआईटीका रजिष्ट्रारका अनुसार, प्रारम्भिक अनुसन्धानमा उनले आत्महत्या गरेको आशंका गरिएको छ। उक्त संस्थानले विज्ञप्ति निकाली बिटेक तेस्रो वर्षमा अध्ययनरत नेपाली विद्यार्थी लम्साल मृत भेटिएको जानकारी गराएको छ। उनले आत्महत्या गरेको हुनसक्ने भारतीय सञ्चारमाध्यमहरूले जनाएका छन्। उनी प्रेम सम्बन्धमा रहेको हुनसक्ने प्रारम्भिक अनुसन्धानले देखाएको छ। लम्साल मृत भेटिएपछि उनी अध्ययनरत कलेजमा विद्यार्थीहरूले प्रदर्शनसमेत गरेका छन्। कलेज प्रशासनले लम्साल बसेको कोठा सिल गरेको छ भने उनको शव शवगृहमा राखिएको छ। यसैबीच कलेज प्रशासनले नेपाली विद्यार्थीहरूलाई विश्वविद्यालय खाली गर्न निर्देशन दिइएको छ। रजिस्ट्रारले विज्ञप्ति जारी गरेर नेपालबाट आउने सबै विद्यार्थीहरूका लागि विश्वविद्यालय बन्द गरिएको र उनीहरूलाई आजै (१७ फेब्रुअरी)देखि विश्वविद्यालय क्याम्पस खाली गर्न निर्देशन दिइएको छ,' विज्ञप्तिमा भनिएको छ।"
विपी राजमार्ग मर्मत गरिदिन परराष्ट्रमन्त्रीले गरिन् जापान सरकारलाई आग्रह,"ओमन : परराष्ट्रमन्त्री डा आरजु राणा देउवाले विपी राजमार्गको पुनर्निर्माणका गरिदिन जापान सरकारलाई आग्रह गरेकी छन्। आठौँ हिन्द महासागर सम्मेलनमा सहभागिताका लागि ओमनको राजधानी मस्कटमा रहेकी परराष्ट्रमन्त्री देउवाले जापानका विदेश राज्यमन्त्री मियाजी ताकुमासँग आज शिष्टाचार भेटवार्ता गर्दै राजमार्गको पुनर्निर्माणका गरिदिन आग्रह गरेकी हुन्। भेटमा नेपाल जापान सम्बन्धका विविध पक्ष, दुई देशबीचको आपसी सम्बन्ध र साझा चासोका विषयमा कुराकानी भएको उनको सचिवालयले जनाएको छ। उनले नेपालको एक प्रमुख दाता राष्ट्रका रुपमा जापानले लामो समयदेखि नेपालको आर्थिक सामाजिक विकासका क्षेत्रमा पुर्याउँदै आएको सहयोगप्रति मन्त्री ताकुमामार्फत जापान सरकारलाई आभार व्यक्त गरिन्। भेटका क्रममा नेपाल र जापानले आगामी वर्ष सन् २०२६ मा दुई देशबीच कूटनीतिक सम्बन्ध स्थापनाको ७० औँ वार्षिकोत्सव मनाउन लागेका विषयमा कुराकानी भएको थियो । त्यस अवसरमा नेपाल र जापानका तर्फबाट उच्चस्तरीय भ्रमण आदानप्रदान गर्नुपर्ने विषयमा पनि कुराकानी भएको थियो । यसैगरी नेपाल र जापानले गत वर्षमात्र सीपयुक्त जनशक्तिका विषयमा आगामी पाँच वर्षसम्मका लागि सम्झौता गरेको र यससम्बन्धी कार्यविधि नेपाल सरकारले पास गरिसकेकाले जापान सरकारको आवश्यक सहयोगबारे कुराकानी भएको छ। देउवाले नेपालमा गत सेप्टेम्बरमा आएको भीषण बाढीका कारण विपी राजमार्गमा ठूलो क्षति पुगेकाले त्यसको पुनर्निर्माणका क्षेत्रमा आवश्यक सहयोगका लागि जापान सरकारसँग आग्रह गरेकी हुन् । यस सम्बन्धमा प्रधानमन्त्री केपी शर्मा ओलीले पनि नेपालका लागि जापानी राजदूतसँग गत अक्टोबरमा आग्रह गरेको स्मरण गराएकी छन्। मन्त्री देउवाले जापान सरकारलाई नेपालको भैरहवास्थित गौतमबुद्ध अन्तर्राष्ट्रिय विमानस्थल तथा पोखरा विमानस्थलमा जापानबाट प्रत्यक्ष उडानका लागि पनि आग्रह गरिन् । उनले हाल काठमाडौँ नारिता प्रत्यक्ष उडान रहेकामा जापानबाट भैरहवा उडान गर्न सकिएमा लुम्बिनी जाने जापानी नागरिकलाई सहयोग पुग्ने र यसबाट नेपाल र जापानका बीचमा सांस्कृतिक पर्यटन प्रवर्द्धनमा सहयोग पुग्ने धारणा राखिन् । यस विषयमा अध्ययन गरेर अघि बढ्ने प्रतिक्रिया जापानी मन्त्री मियाजीले दिएको मन्त्रीको सचिवालयले जनाएको छ।"
"अर्काले देश बनाइदिँदैन, हामी आफैंले मेहनत गर्नुपर्छ : प्रधानमन्त्री ओली","दाङ : प्रधानमन्त्री केपी शर्मा ओलीले तीनै तहका सरकार मिलेर विकास निर्माणका कामलाई अगाडि बढाउनुपर्ने बताएका छन्। लुम्बिनी प्रदेशसभाको बैठकमा आज विशेष सम्बोधन गर्दै प्रधानमन्त्री ओलीले तीनै तहले सहकार्य गर्दै नेपाललाई नेपाली आफैँ बनाउनुपर्नेमा जोड दिएका हुन्। उनले कुनै पनि देश अर्काले आएर नबनाइदिने हुनाले आफैंले देश बनाउनुपर्ने बताए। चालीस वर्ष अगाडि छिमेकी चीन गरिब मुलुक थियो, अहिले आफ्नै मेहनतले सम्पन्न भइसकेको छ। हामीले पनि प्रविधि प्रयोगको ल्याकत बढाएर आफैँले देशको विकास गर्नुपर्छ।, प्रधानमन्त्री ओलीले भने, कुन ठाउँमा के उत्पादन हुन्छ भन्ने पहिचान गरेर ठूलो परिणाममा खेती र उत्पादन गर्न सकेमा बजार पाइन्छ। त्यसकारण हामीले त्यस्ता उत्पादनमा लाग्नुपर्छ। उद्योगहरु स्थापनाका लगानी विस्तार गर्नुपर्छ। त्यसका लागि सरकारको तर्फबाट सहजीकरण गर्नुपर्छ। तीन वटै तहका सरकार यसमा सहकार्यका साथ अगाडि बढ्नुपर्छ। उनले केन्द्र सरकारले लगानी विस्तार र सूचना प्रविधि क्षेत्रको विकासका लागि विभिन्न अध्यादेश ल्याएको जानकारी गराए। कोही कसैले अरु कारणले विरोध गर्नु बेग्लै कुरा हो। आमरुपमा अध्यादेशप्रति उद्योगी, व्यवसायी र सूचना प्रविधि क्षेत्रमा नयाँ उत्साह ल्याएको छ। यसले स्वागत पाएको छ।"
"कुम्भमेलाबाट फर्किँदै गरेको गाडी दुर्घटना, श्रीमानश्रीमतीसहित रुपन्देहीका तीनजनाको मृत्यु","रुपन्देही : भारतको कुम्भमेला गएका रुपन्देहीका तीनजनाको सवारी दुर्घटनामा परी मृत्यु भएको छ। दुर्घटनामा चारजना घाइते भएका छन्। कुम्भमेलामा स्नान गरी फर्किँदै गरेका उनीहरूको सवारी दुर्घटनामा परी मृत्यु भएको प्रहरीले जनाएको छ। मृत्यु हुनेमा रुपन्देहीको देवदह नगरपालिका९ का गंगा शर्मा,गणेश खनाल र दिपा खनाल रहेको रुपन्देहीका एसपी रंजितसिंह राठौरले जानकारी दिएका छन्। एसपी राठौरका अनुसार मृत्यु हुने गणेश र दिपा श्रीमान श्रीमती हुन्। घाइतेहरूको आजमगढस्थित स्थानीय अस्पतालमा उपचारपछि थप उपचारका लागि महाराजगञ्ज जिल्ला अस्पतालमा रेफर गरिएको प्रहरीले जनाएको छ । गाडीमा चालकसहित ८ जना सवार थिए। रुपन्देहीबाट महाकुम्भ स्नान गर्न पाँचवटा गाडीमा ३५ जना भारत गएकोमा फर्किँदा ८ जना सवार गाडी आजमगढमा दुर्घटनामा परेको हो।"
ग्यास लिक भएर आगलागी हुँदा हलेसी बजारमा ७ करोड ३० लाख बराबरको क्षति,"काठमाडौं :खोटाङको हलेसी बजारमा भएको आगलागीबाट ७ करोड ३० लाख बराबरको क्षति भएको छ । ग्यास लिक हुँदा सुरु भएको आगोले भीषणरुप लिँदा ७ करोड ३० लाख बराबरको क्षति भएको प्रारम्भिक अनुमान गरिएको प्रहरीले जानकारी दिएको छ । हलेसी तुवाचुङ नगरपालिका७ महादेवस्थानस्थित हलेसीबजारमा आइतबार साँझ ७ बजेबाट आगलागी सुरू भएको थियो । पदमशेर राईको हार्डवयर पसलमा राखिएको खाना पकाउने ग्यास लिक हुँदा आगलागी सुरु भएको थियो । काठ र जस्तापाताले बनेको तीनतले घरको पहिलो तलामा खाना पकाउने ग्यास लिक भएर सुरू भएको आगोले भीषणरुप लिएको थियो । आगलागीबाट पदमशेरको घर पूर्णरुपमा जलेर नष्ट भएको छ । घरको दोस्रो तलामा रहेको निर्धनउत्थान लघुवित्त संस्थाको कार्यालय समेत जलेर खरानी भएको छ । नजिकै रहेको ऐराख राईको न्यु कल्याण होटल सञ्चालन भइरहेको चारतले पक्की घर र पछाडीसँगै रहेको निजकै काठको दुईतले घरमा पूर्ण क्षति हुँदा दुई करोड ५० लाख क्षति भएको छ । प्रकाशचन्द्र गिरीको हलेसी दर्शन होटलको फलामे ट्रसले बनेको एकतले भान्सा घर र पक्की घरमा आंशिक क्षति हुँदा ३० लाख र भरणसेर राईको पारुहाङ होटलको चारतले पक्की घरको दोस्रो र तेस्रो तलामा आंशिक क्षति हुँदा ५० लाखको क्षति भएको प्रहरीले जनाएको छ। स्थानीयले रिजर्भ गरेर राखेको पानी ट्याङकरले ओसार आगलागी नियन्त्रण गरिएको हलेसी तुवाचुङ नगरपालिकाका नगरप्रमुख विमला राईले जानकारी दिए। आगलागी नियन्त्रणका लागि पानी बोक्ने,ट्याङकरसहित जेसिबीलगायतका मेसिनहरू पनि प्रयोग गरिएको थियो । आगलागीबाट मानवीय र चौपायामा भने क्षति भएको छैन । हलेसी तुवाचुङ नगरपालिकाका नगरप्रमुख राईले आगलागी पीडितलाई केहि भएपनि सहयोग हुने प्रतिवद्धता जनाए।"
फोर नेसन्स कप फुटबल : नेपाल र किर्गिस्तान भिड्दै,"काठमाडौं : फोर नेसन्स अन्तर्राष्ट्रिय महिला फुटबल प्रतियोगिता सोमबारदेखि सुरु हुँदैछ। त्रिपुरेश्वरस्थित दशरथ रंगशालामा हुने प्रतियोगितामा नेपाल, किर्गिस्तान, म्यानमार र लेबननले प्रतिस्पर्धा गर्ने छन्। अखिल नेपाल फुटबल संघ (एन्फा)को आयोजनामा हुने प्रतियोगितामा सहभागिता जनाउन सबै टोली आइसकेका छन्। प्रतियोगिता अघि आइतबार दशरथ रंगशालामा आयोजित प्रिम्याच कन्फ्रेन्समा सहभागी सबै टोलीका प्रशिक्षक र कप्तानले राम्रो तयारी गरेकाले उपाधि जित्ने विश्वास व्यक्त गरेका थिए। नेपाली महिला टोलीका मुख्य प्रशिक्षक राजेन्द्र तामाङले प्रशिक्षण राम्रो रहेको र टिम सेट पनि भएकाले उपाधि जित्ने विश्वास व्यक्त गरे। हामी प्रतियोगिताका लागि तयारी अवस्थामा छौं। हाम्रो सबै तयारी सकिएको छ। विदेशबाट आउने दुई खेलाडी आइसकेका छन्। अब सावित्रा भण्डारी मात्रै आउन बाँकी छ। उनी पनि सोमबार बिहान आइपुग्ने छिन्, प्रशिक्षक तामाङले भने, हामी प्रतियोगितामा उत्कृष्ट सुरुवात गर्ने अभियानमा छौं। नेपाली महिला टोलीकी कप्तान एन्जिला तुम्बापो सुब्बाले प्रतियोगिता महिला खेलाडीका लागि ठूलो अवसर भएको बताउँदै यस पटक उपाधि आफ्नै घरमा राख्ने बताइन्। हाम्रो तयारी राम्रो भएको छ। खेलाडीको मनोबल पनि उच्च छ, उनले भनिन्, साफ च्याम्पियनसिपलगत्तै अर्को प्रतियोगिता खेल्न पाएका छौं। यो खेलाडीसँगै समर्थकका लागि राम्रो हो। प्रतियोगितामा सहभागी सबै टिम बलिया छन्। त्यसैले हामीले बोलेरभन्दा पनि मैदानमा प्रमाणित गरेर देखाउनु पर्छ। नेपालले सोमबार आफ्नो पहिलो खेलमा किर्गिस्तानको सामना गर्दैछ। यो खेल साँझ ६ बजे सुरु हुनेछ। यसअघि दिउँसो २ बजे म्यानमार र लेबनानबीच खेल हुनेछ। प्रशिक्षक तामाङले नेपालले ६ वर्ष अघि किर्गिस्तानसँग खेलेको जनाउँदै पहिले र अहिलेमा टोलीमा धेरै परिवर्तन भइसकेको बताए। किर्गिस्तानसँग ६ वर्षअघि भएको खेलमा नेपाल ८२ गोलले विजयी भएको थियो। त्यसपछि हामीले किर्गिस्तानसँग खेलेका छैनौं। अहिले किर्गिस्तानले खेल्ने फुटबल फरक छ, उनले भने, उनीहरूले धेरै सुधार गरेका छन्। त्यसैले हामीले विशेष ध्यान दिनु आवश्यक छ। नेपालले सन् २०१९ को नाजदा कपमा किर्गिजस्तानसँग प्रतिस्पर्धा गरेको थियो। त्यतिबेला नेपालले ८२ को जित निकालेको थियो। प्रिम्याच कन्फरेन्समा नेपालसँगै किर्गिस्तान, नेबनन र म्यानमारका प्रशिक्षक तथा कप्तानले पनि तयारी राम्रो रहेकाले उपाधि जित्ने विश्वास व्यक्त गरेका थिए। नेपालले फागुन ८ मा लेबनन र ११ मा म्यानमारको सामना गर्नेछ। नेपालले पहिलो पटक चार राष्ट्र सम्मिलित अन्तर्राष्ट्रिय महिला फुटबल प्रतियोगिता आयोजना गर्न लागेको हो। प्रतियोगिताका खेलहरू राउन्ड रोबिन लिगका आधारमा हुनेछ। शीर्ष दुई टोलीले उपाधिका लागि फाइनलमा प्रतिस्पर्धा गर्ने छन्। उपाधि घरमै राख्ने छौं : एन्जिला नेपाली राष्ट्रिय महिला टोलीकी कप्तान तथा गोलरक्षक एञ्जिला तुम्बापो सुब्बाले अन्तर्राष्ट्रिय महिला च्याम्पियनसिपको उपाधि घरमै राख्ने योजना रहेको बताइन्। उपाधि खडेरी तोड्न यो प्रतियोगिता राम्रो अवसर हो। तयारी निकै राम्रो भएको छ। टोलीको तालमेल पनि राम्रो छ। त्यसैले उपाधि जित्ने लक्ष्यका साथ मैदान उत्रिने छौं। प्रशिक्षकको योजनाअनुसार प्रदर्शन गर्न सके उपाधि जित्न गाह्रो हुँदैन, खेलअघि आइतबार आयोजित प्रिम्याच कन्फरेन्समा एञ्जिलाले भनिन्। प्रतियोगिताका लागि एञ्जिला बुधबार नेपाल आएकी हुन् उनले ग्रीसको निस अट्रोमिटौबाट महिला लिग खेल्दै आएकी छन्। उनले अट्रोमिटौमा तीन खेलमा मौका पाएकी थिइन्। उनले गोलरक्षकको भूमिका निर्वाह गरेको खेलमा अट्रोमिटौले एक जित, एक हार र एक बराबरीको नतिजा निकालेको थियो। सावित्राले किर्गिस्तानसँग नखेल्ने नेपाली राष्ट्रिय महिला फुटबल टोलीकी स्टार स्ट्राइकर सावित्रा भण्डारीले महिला अन्तर्राष्ट्रिय फुटबल च्याम्पियनसिपको पहिलो खेल नखेल्ने भएकी छन्। सावित्रा सोमबार बिहान मात्र फ्रान्सबाट नेपाल आइपुग्ने भएकाले उनले पहिलो खेल गुमाउने नेपाली टोलीका मुख्य प्रशिक्षक राजेन्द्र तामाङले बताए। सावित्रा फ्रान्सबाट सोमबार बिहान मात्रै नेपाल आउँदै छिन्। नेपाल आएपछि उनले आराम गर्नेछिन्, प्रिम्याच कन्फरेन्समा मुख्य प्रशिक्षक तामाङले भने। सावित्रा फ्रान्सको शीर्ष डिभिजन लिग एन अभान्ट ग्वेंगाम्पबाट व्यावसायिक फुटबल खेलिरहेकी छन्। यस्तो छ नेपाली टोली गोलरक्षक : एञ्जिला तुम्बापो सुब्बा, अञ्जना राना मगर, उषा नाथ डिफेन्डर : अमृता जैसी, गीता राना, विमला विक, पूजा राना, निशा थोकर, समीक्षा घिमिरे, विमला चौधरी, मनमाया दमाई मिडफिल्डर : अनिता बस्नेत, रेनुका नगरकोटे, प्रिति राई, सुरु लिम्बू, सविता रानामगर, रेनुका हमाल, सुष्मा तामाङ फरवार्ड : सावित्रा भण्डारी, रश्मीकुमारी घिसिङ, चन्द्रा भण्डारी, अनिता केसी, रेखा पौडेल"
राष्ट्रियसभामा कांग्रेस र एमाले कसरी परे अल्पमतमा ?,"काठमाडौं : २०७६ माघ ९ मा राष्ट्रियसभाका १८ सांसदका लागि निर्वाचन भयो। एमाले र माओवादी मिलेर बनेको (नेकपा) ले १६ सिट जित्यो। बाँकी २ सिट पनि नेकपासँग गठबन्धन गरेको राजपाले जित्यो। त्यसबेलाको विपक्षी कांग्रेसले पहिले जितेका ७ वटै सिट गुमायो। अर्थात्, पदावधि सकिएका आफ्ना ७ जना सांसदको पद पनि कांग्रेसले जोगाउन सकेन। राष्ट्रियसभामा नेकपा ५०, कांग्रेस ६, राजपा २ र समाजवादी पार्टीको १ सिट भयो। एमाले र माओवादी पार्टी एकताका कारण कांग्रेसलाई घाटा भयो। राष्ट्रियसभामा एक तिहाइ (२० जना) को पदावधि प्रत्येक दुई वर्षमा सकिन्छ। स्थायी सदन मानिने राष्ट्रियसभामा प्रत्येक दुई वर्षमा एक तिहाइको चुनाव हुँदै जान्छ। २०७८ मा पनि राष्ट्रियसभाका २० जनाका लागि चुनाव भयो। त्यसबेला नेकपा विभाजित भइसकेको थियो। माओवादीसँग १४ जना सांसद थिए। एमालेबाट विभाजित एकीकृत समाजवादीका पक्षमा ७ जना सांसद उभिए। अनि, माओवादी, एकीकृत समाजवादी र कांग्रेसको चुनावी गठबन्धन भयो। २०७८ मा गठबन्धनले चुनाव जित्यो, एमालेले १ सिटमात्रै जित्यो। माओवादी र एकीकृत समाजवादीलाई गठबन्धन फाप्यो। एमालेले पुराना ७ सिट गुमायो। २४ सिटबाट एमाले १७ मा झर्यो। कांग्रेस १० सिटमा पुग्यो। माओवादी १५ र एकीकृत समाजवादीका ८ जना सांसद भए। जसपा र राष्ट्रिय जनमोर्चा पनि सत्ता गठबन्धनमा समावेश भएका कारण उनीहरूका ११ जना सांसद राष्ट्रियसभामा पुगे। यो गठबन्धन जारी रहेकै बेला २०८० मा फेरि एकतिहाइ सांसदका लागि चुनाव भयो। गठबन्धनको मारमा फेरि पनि एमाले पर्यो। ८ सिट गुमाएर एमाले ९ सिटमा खुम्चियो। ६ सिट थपिएर कांग्रेस १६ मा पुग्यो। माओवादी २ सिट थपेर १७ मा पुग्यो। राष्ट्रियसभाको सबैभन्दा ठूलो दल माओवादी बन्यो। कांग्रेससँगको गठबन्धनको सबैभन्दा धेरै फाइदा माओवादीलाई भयो। एकीकृत समाजवादी ८ सिटमा कायम रह्यो। कहिले एमाले त कहिले कांग्रेससँग मिलेर चुनाव लड्दा माओवादीलाई फलिफाप भयो। त्यसैकारण, माओवादी सबैभन्दा ठूलो बन्यो, राष्ट्रियसभामा। तर, गठबन्धनका कारण कांग्रेस र एमालेले घाटा व्यहोरे। त्यसैकारण, प्रतिनिधिसभामा झन्डै दुईतिहाइ भएका कांग्रेस र एमाले राष्ट्रियसभामा अल्पमतमा परे। दुई दल मिलेर सरकार बनाए पनि राष्ट्रियसभामा अल्पमतमा परेका कारण सरकारका अध्यादेशसमेत अघि बढ्न नसक्ने स्थिति देखा परेको छ। बहुमतलाई चाहिन्छ ३० सिट, सत्तापक्षसँग २६ मात्रै प्रतिनिधिसभामा दुईतिहाइ सांसदको समर्थन पाएको कांग्रेस एमाले सरकार माथिल्लो सदन राष्ट्रियसभामा भने अल्पमतमा छ। ५९ सदस्यीय राष्ट्रिय सभामा बहुमतका लागि ३० सांसदको समर्थन चाहिन्छ। तर, कांग्रेस र एमाले दुवै दलसँग २६ जना सांसदमात्रै छन्। माथिल्लो सदनमा सामान्य बहुमत नहुँदा अहिलेको सरकारलाई नयाँ कानुन ल्याउन र ल्याइएका अध्यादेश पनि पारित गराउन समस्या देखिएको हो। बहुमतका लागि सत्तारूढ दलले राष्ट्रपतिबाट मनोनीत सांसद वा विपक्षी दलको साथ लिनुपर्छ। संविधान संशोधनका लागि अझ दुईतिहाइ बहुमत चाहिन्छ। यही अंकगणितअनुसार प्रधानमन्त्री ओलीले अब २०८७ मा मात्र संविधान संशोधन हुने बताएका छन्। जनमोर्चाका १ राष्ट्रपतिबाट मनोनीत ३ जना छन्। मनोनीत भएका ३ जनामध्ये नारायण दाहाल राष्ट्रिय सभा अध्यक्ष छन्। वामदेव गौतम अहिले कतै देखिँदैनन्। अञ्जान शाक्य एमाले निकट छिन्। कांग्रेस एमालेले बहुमत पाउनका लागि थप ३ सदस्य आवश्यक पर्छ। २०८२ साल पर्खिने त ? संसदभित्रका दुई ठूला दल कांग्रेस र एमालेले गत असार १७ मा गठबन्धन गर्दा संविधान संशोधनलाई प्रमुख एजेन्डा बनाएका थिए। त्यही एजेन्डाका बलमा २०८४ को चुनावसम्मै सहकार्य गर्ने उनीहरूको सहमति छ, जसअनुसार दुई वर्षसम्म एमाले अध्यक्ष केपी शर्मा ओली र त्यसपछि २०८४ मंसिरमा हुने आम निर्वाचनसम्म कांग्रेसका सभापति शेरबहादुर देउवाले सरकारको नेतृत्व गर्ने भनिएको छ। प्रधानमन्त्री ओलीले संविधान संशोधन तत्काल हुन नसक्ने वक्तव्य दिएका छन्। उक्त वक्तव्यप्रति कांग्रेसका केही नेताको असन्तुष्टि पनि बाहिरिएको छ। त्यसले केही दिन कांग्रेस र एमालेबीच फाटो जस्तो देखिए पनि फेरि दुई दल एकै ठाउँ देखिएका छन्। कांग्रेसका प्रवक्ता डा प्रकाशशरण महत भने प्रधानमन्त्रीको वक्तव्यलाई सिधै नकारात्मक टिप्पणी पनि गर्न नमिल्ने बताउँछन्। उनी भन्छन्, संविधान संशोधनको विषयलाई मुख्य आधा बनाएर गठबन्धन गरिएको हो। तर यसमा पनि दुई दलको बहुमतको अवस्था छैन। त्यसैले विपक्षी दलहरूलाई पनि सहमतिमा ल्याउन केही समय लाग्न सक्छ धैर्य गरौं, हतार नगरौँ भन्ने उहाँको तर्क हुन सक्छ। राष्ट्रियसभामा यसै पनि बहुमत छैन त्यसको लागि दुई दलले मात्र पुग्दैन अन्य दललाई पनि समेट्न समय त लाग्छ। ठूला दल अल्पमतमा भन्ने कुरामा भने महत भन्छन्, समयअनुसारको यो अल्पमत भन्ने कुरा आउँछ। को, कहाँ, कुन बेला मिल्छन् अनि गठबन्धन हुन्छ अहिलेको परिणाम त्यसैको हो। २०८२ फागुनसम्म गठबन्धन रहे दुईतिहाइ राष्ट्रियसभाका १९ सदस्यको ६ वर्षे पदावधि २०८२ फागुन २० मा पूरा हुन्छ। आगामी वर्ष पदावधि सकिनेमा सबैभन्दा बढी एमालेकै छन्। जसमा ८ जना सदस्य छन्। यसबाहेक माओवादीका ७, एकीकृत समाजवादी, लोसपा र जसपाका ११ जनाको पदावधि सकिन्छ। अब आगामी फागुनमा १८ सिटमा चुनाव र एक जना राष्ट्रपतिबाट मनोनीत हुन्छन। २०८२ फागुन २१ बाट नयाँ १९ सदस्यको प्रवेश हुनेछ। त्यतिबेला पनि कांग्रेस एमाले गठबन्धन के हुन्छ ? त्यसले कुन स्थान तय हुन्छ भन्ने कुरा निर्धारण गर्छ। कांग्रेस र एमाले गठबन्धन गरेर चुनावमा गएको अवस्थामा आगामी वर्ष चुनाव हुने सबै १८ सिट अहिलेको गठबन्धनको सरकारले जित्न सक्छ। त्यसमा थप राष्ट्रपतिबाट मनोनीत हुने एक सिटमा सरकारले नै सिफारिस गर्ने हुँदा सहज हुन सक्ने कांग्रेस प्रवक्ता डा महत बताउँछन्। २०८४ को चुनावबाट २० सदस्य फेरिँदा भने कांग्रेस र एमालेले राष्ट्रिय सभामा दुईतिहाइ पुर्याउन सक्छन्। तर, त्यतिन्जेल कांग्रेस र एमालेको गठबन्धन रहन्छ रहँदैन ? त्यसमा भर पर्नेछ। कांग्रेसका राष्ट्रियसभा सदस्य आनन्दप्रसाद ढुंगाना संवैधानिक प्रावधानलाई टेकेर संशोधनको कुरा गरिएकाले त्यसमा सबैको साथ हुनुपर्ने बताउँछन्, संविधान संशोधनजस्तो संवेदनशील विषयमा सबै दलको सहमतिको आवश्यक हुन्छ। यस्तो महत्वपूर्ण विषयमा अल्पमत भन्ने कुरा हुँदैन। सबैले निकास निकाल्ने विषय हो। विपक्षी दल माओवादीका नेता देव गुरुङ भने कांग्रेस र एमालेले गठबन्धन जोगाउनका लागि संविधान संशोधनलाई हतियारको रूपमा प्रयोग गरेको बताए। उनले भने, संविधान संशोधनका लागि भन्दै उहाँहरूले गठबन्धन गर्नुभयो। तर अब विषय परिवर्तन गर्नतिर लाग्नुभएको छ। तर माओवादी त्यसै पहिलो दल भएको हैन नि। स्थानीय, प्रदेशसभाका साथीहरूले ल्याएकै मतका आधारमा माओवादी पहिलो दल भएको हो। यस्तो विषयमा ठूला दल अल्पमतमा भन्ने कुरा हुँदैन। जनताको मत हो। राष्ट्रियसभा निर्वाचनमा प्रदेशसभाका ५ सय ४९ सांसद र स्थानीय तहका १४ सय ९८ प्रमुख तथा उपप्रमुखले मतदान गर्छन्। निर्वाचन आयोगले तोकेको नयाँ मतभारअनुसार एक प्रदेश सांसदबराबर ५३ र पालिकाको एक जनप्रतिनिधि बराबर १९ मतभार हुन्छ।"
"अमेरिकाको दुई शहरमा महावाणिज्यदूतावास कार्यालय खुल्दै, डलासमा खोल्ने एसियाको पहिलो राष्ट्र नेपाल","अमेरिका : नेपाल सरकारले छिट्टै अमेरिकाको दुई शहरमा महावाणिज्यदूतावासको कार्यालय सञ्चालनमा ल्याउने भएको छ। यसअघि नै सरकारले अमेरिकाको टेक्सस राज्यको डलास र क्यालिफोर्निया राज्यको सान फ्रान्सिस्कोमा महावाणिज्यदूतावासको कार्यालय स्थापना गर्ने निर्णय गरेको थियो। यसैगरी न्यूयोर्कमा रहेको महावाणिज्यदूतावासको कार्यालयमा उपसचिवको नेतृत्व रहँदै आएकोमा अबदेखि सहसचिवको नेतृत्वमा महावाणिज्यदूतावासको कार्यालय सञ्चालन हुने गरी स्तरोन्नती गर्ने निर्णय सरकारले गरेको थियो। सरकारले अमेरिकाको थप दुई स्थान र संयुक्त अरब ईमिरेट्सको दुबईमा महावाणिज्यदूतावासको कार्यालय खोल्ने निर्णय गरेको थियो। नयाँ खुल्ने महावाणिज्यदूतावासमा उपसचिवको नेतृत्व रहने बुझिएको छ। साथै सरकारले न्यूयोर्कमा रहेको महावाणिज्यदूतावाससँगै साउदी अरेबियाको जेद्दामा रहेको महावाणिज्यदूतावासलाई समेत स्तरोन्नती गर्ने निर्णय गरेको थियो। सरकारको निर्णय अनुरुप त्यसको कार्यान्वयनका लागि परराष्ट्र मन्त्रालयले आन्तरिक तयारी अघि बढाइसकेको जनाएको छ। महावाणिज्यदूतावास खोल्नका लागि तयारी तीव्र भैरहेको छ। परराष्ट्र मन्त्रालयका प्रवक्ता कृष्ण प्रसाद ढकालले टेलिफोन सम्पर्कमा अन्नपूर्णसँग भने,घोषणा गरिएका सबै शहरहरुमा महावाणिज्यदूतावास खोल्नका लागि काम भइरहेको छ। नयाँ स्थापना हुने र स्तरोन्नती गरिने सबै महावाणिज्यदूतावासको सन्दर्भमा परराष्ट्र मन्त्रालयले काम अघि बढाएको प्रवक्ता ढकालले जानकारी दिए। परराष्ट्रले यसका लागि आवश्यक पर्ने कर्मचारीको प्रबन्ध गर्न कर्मचारीको संख्या बढाउनेदेखि आन्तरिक बढुवाको कार्यलाई अघि बढाएको स्रोतले जानकारी दिएको छ। परराष्ट्रलाई अक्टुबर ७ मा विभिन्न पदका १ सय ७ जनाको स्थायी दरबन्दी खोल्नको लागि मन्त्रिपरिषद्ले स्वीकृति दिएको थियो। संयुक्त अरब ईमिरेट्सले दुबईमा नेपालको महावाणिज्यदूतावासको कार्यालय खोल्न अनुमती दिइसकेको छ भने अमेरिकाको दुई शहरमा महावाणिज्यदूतावास खोल्नका लागि परराष्ट्र मन्त्रालयले अमेरिकाको अनुमति पर्खिरहेको छ। अमेरिकाबाट अनुमति छिट्टै प्राप्त हुने अपेक्षा गर्दै अनुमति पाएलगत्तै परराष्ट्रको टोलीले टेक्ससको डलास र क्यालिफोर्नियाको सानफ्रान्सिस्कोको भ्रमण गरी महावाणिज्यदूतावासको लागि आवश्यक प्रक्रिया अघि बढाउने परराष्ट्र स्रोतले जानकारी दिएको छ। टेक्सासमा नेपालीको संख्या उल्लेख्य रहेको छ भने टेक्सासमा महावाणिज्यदूतावास खोल्दा धेरै सेवाग्राहीले लाभ लिन सक्नेछन्। अर्को अमेरिकाको पश्चिम क्षेत्रभित्र पर्ने क्यालिफोर्नियामा पनि नेपालीको उपस्थिति बाक्लो छ, त्यहाँ महावाणिज्यदूतावास स्थापनाले क्यालिफोर्निया आसपासका राज्यमा बस्ने नेपाली समेत लाभान्वित हुनेछन्। थप ३ स्थानमा महावाणिज्यदूतावास खुले नेपालको कुल १० वटा महावाणिज्यदूतावास हुनेछ। नेपालको चीनमा तीन वटा, भारतमा एक वटा,हङकङमा एक वटा,साउदी अरबको जेद्दामा एक वटा र अमेरिकाको न्यूयोर्कमा एक वटा महावाणिज्यदूतावास रहेको छ। लामो समयदेखि अमेरिकामा रहेका गैर आवासीय नेपालीहरुले क्यालिफोर्निया र टेक्ससमा महावाणिज्यदूतावासको माग गर्दै आएका थिए। अमेरिकाको टेक्ससमा नेपालको महावाणिज्यदूतावास खुलेको खण्डमा टेक्ससको डलासमा महावाणिज्यदूतावास खोल्ने एसियाको नेपाल पहिलो देश बन्नेछ। टेक्ससको डलासमा क्यानडा, मेक्सिको, इक्येडर,पेरु, ईटली,डेनमार्क,बेल्जियम, विलिज,एल साल्भाडोर, कोस्टारिका र होन्डुरसको महावाणिज्यदूतावास डलासमा रहेको छ भने फ्रान्स,स्वीडेन, स्वीजरल्याण्ड र बोलिभियाको वाणिज्यदूतावास रहेको छ। जापान,चिली, रोमानिया,नेदरल्याण्ड,माल्टा आईसल्याण्ड र फिनल्याण्ड मानार्थ वाणिज्यदूतावास राखेर काम गरिरहेका छन्। अन्य एसियाली तथा दक्षिण एसियाली देशहरु जसको महावाणिज्यदूतावास टेक्ससमा छ, अधिकांशले ह्युष्टन शहरमा महावाणिज्यदूतावास कार्यालय खोलेका छन्। चीन तथा दक्षिण एसियाली मुलुकहरू भारत, पाकिस्तान र बंगलादेशले टेक्ससको ह्युष्टनमा महावाणिज्यदूतावास राखेका छन्। ह्युष्टनमा ५१ देशका महावाणिज्यदूतावास कार्यालय रहेको छ। टेक्ससको राजधानी अस्टिनमा भने ३ वटा देशले मात्र महावाणिज्यदूतावास राखेका छन्। टेक्ससको विभिन्न शहरमा गरी ९८ वटा देशको महावाणिज्यदूतावास रहेको छ। यस्तै, क्यालिफोर्नियाको सानफ्रान्सिस्कोमा भने ४० वटा देशको ४१ वटा महावाणिज्यदूतावासको कार्यालय रहेको छ। मेक्सिकोले सानफ्रान्सिस्को र सानफ्रान्सिस्को नजिक सानजोशेमा महावाणिज्यदूतावासको कार्यालय राखेको छ। भारत र चीनको महावाणिज्यदूतावास समेत सानफ्रान्सिस्कोमा रहेको छ। यस बाहेक अष्ट्रेलिया,ब्राजिल,क्यानडा,चिली, कोलम्बिया, डेनमार्क, एलसाल्भाडोर, ईस्टोनिया, फ्रान्स, जर्जिया,जर्मनी, ग्रिस,ग्वाटेमाला,होन्डुरस, ईन्डोनेसिया,आयरल्याण्ड,ईजरायल,ईटली,जापान,काजगिस्तान, लक्जेम्बर्ग,मंगोलिया, नेदरल्याण्ड, नर्वे,पेरु, फिलिपिन्स,पोर्चुगल,सिंगापुर, दक्षिण कोरिया,स्पेन,स्वीडेन, स्वीजरल्याण्ड,टोंगा,युक्रने, बेलायत,उरुग्वे र भियतनामको महावाणिज्यदूतावास सानफ्रान्सिस्कोमा रहेको छ। चीनको क्यालिफोर्नियाकै अर्को शहर लसएन्जल्समा पनि महावाणिज्यदूतावास रहेको छ, लसएन्जल्समा दक्षिण एसियाली देश पाकिस्तान, बंगलादेश, श्रीलंका र अफगानिस्तानको समेत महावाणिज्यदूतावास रहेको छ। लसएन्जल्समा ६० देशका महावाणिज्यदूतावासको कार्यालय रहेको छ। अमेरिकाका विभिन्न राज्य र शहरमा गरी भारतको पाँच वटा, चीनको पाँच वटा,पाकिस्तानको चार वटा, बंगलादेशको चार वटा, अफगानिस्तानको दुईवटा र श्रीलंकाको एक वटा महावाणिज्यदूतावास रहेको छ। माल्दिभ्सको भने महावाणिज्यदूतावास छैन, भुटानको दूतावास समेत छैन भने दक्षिण एसियाका अन्य देशहरुको दूतावास वासिङ्टन डिसीमा रहेको छ।"
"कीर्तिपुरस्थित बर्न अस्पतालबाट अर्थमन्त्री पौडेल डिस्चार्ज, मेयर आचार्यको थप उपचार हुने","काठमाडौं : पोखरा भ्रमण वर्षको उद्घाटनका क्रममा घाइते भएका उपप्रधान तथा अर्थमन्त्री विष्णुप्रसाद पौडेल कीर्तिपुरस्थित बर्न अस्पतालबाट डिस्चार्ज भएका छन्। अस्पतालका निर्देशक डा किशोर नकर्मी र मेडिकल डाइरेक्टर डा निजीता ताम्राकारले जारी गरेको विज्ञप्ति जारी गर्दै अर्थमन्त्री पौडेललाई डिस्चार्ज गर्ने निर्णय भएको जानकारी दिए। रिमोर्टबाट दीप प्रज्वलनपछि बेलुन उडाउने क्रममा आगोको ज्वालाले बेलुनमा टिपेपछि बेलुन पड्किएको थियो। बेलुनको आगोका कारण अर्थमन्त्री पौडेल र पोखरा महानगर प्रमुख धनराज आचार्य घाइते भएका थिए। घटना हुनेबितिकै मन्त्री पौडेललाई गण्डकी मेडिकल कलेज शिक्षण अस्पताल र महानगर प्रमुख आचार्यको फिस्टेल अस्पताल पोखरामा प्रारम्भिक उपचार गरिएको थियो। त्यसपछि दुवै जनालाई थप उपचारका लागि कीर्तिपुरस्थित बर्न अस्पतालमा भर्ना गरिएको थियो। अस्पतालले दुवै जनाको स्वास्थ्य अवस्था सामान्य हुँदै गएको जनाएको छ। तर, आचार्यको पहिलेदेखि नै उच्च रक्तचापको समस्या भएको कारण हृदय रोग विशेषज्ञसँग परामर्श भइरहेकोले केहि दिन थप उपचार हुने विज्ञप्तिमा उल्लेख छ। आज मिति २०८१ फाल्गुण ०५ गते सोमबार यस अस्पतालमा गत २ दिन देखि उपचार गराई रहनु भएका माननीय उपप्रधान तथा अर्थमन्त्री श्री विष्णु पौडेलज्यू र पोखरा महानगरपालिकाका मेयर श्री धनराज आचार्यज्यू को स्वास्थ्य अवस्था सामान्य हुँदै गएको जानकारी गराईन्छ। दुबै जनाको जलनको घाउ निको गएको र फोक्सोमा कुनै खराब असर परेको देखिँदैन। यस कारण आजै उपप्रधान तथा अर्थमन्त्री श्री विष्णु पौडेललाई अस्पतालबाट डिस्चार्ज गर्ने निर्णय भएको छ। जारी विज्ञप्तिमा भनिएको छ, मेयर धनराज आचार्यज्यूको पहिलेदेखि नै उच्च रक्तचापको समस्या भएको कारण हृदयरोग विशेषज्ञसँग परामर्श भइरहेकोले केहि दिन थप उपचार हुने जानकारी गराइन्छ। संक्रमण बढ्ने जोखिम भएकाले आचार्यलाई भेटघाटका कार्यक्रम बन्द गरिएको जनाएको छ। आइतबार उपप्रधान तथा अर्थमन्त्री र पोखरा महानगरका मेयरको स्वास्थ्य अवस्था बुझ्न प्रधानमन्त्री केपी शर्मा ओली कीर्तिपुरस्थित बर्न अस्पताल पुगेका थिए। प्रधानमन्त्री ओलीले केही दिनअघि कमलपोखरीस्थित शानदार मःमः सेन्टरमा ग्यास सिलिण्डर विस्फोटमा घाइते भई उपचाररतको स्वास्थ्य अवस्थाबारे पनि जानकारी लिएको सचिवालयले जनाएको छ।"
प्रतिनिधिसभा बैठकमा आज भ्रष्टाचार निवारणसम्बन्धी विधेयकमा छलफल हुने,"काठमाडौं : संघीय संसदअन्तर्गत प्रतिनिधिसभा बैठक बस्दैछ। नयाँ बानेश्वरस्थित संसद भवनमा दिउँसो अपरान्ह १ बजे बस्नेगरी बैठक बोलाइएको हो। बैठकमा प्रधानमन्त्री केपी शर्मा ओलीले 'राष्ट्रिय सुरक्षा परिषद्को छैटौं वार्षिक प्रतिवेदन (आव २०७९८०) र सातौं वार्षिक प्रतिवेदन (आव २०८०८१) पेश गर्ने संभावित कार्यसूची छ। यसैगरी बैठकमा सभामुखले 'नेपाल नागरिकता (दोस्रो संशोधन) विधेयक, २०८१ माथि सामान्य छलफल गरियोस्' भन्ने प्रस्तावलाई निर्णयार्थ प्रस्तुत गर्ने कार्यसूचीमा उल्लेख छ। गृहमन्त्री रमेश लेखकले नेपाल प्रहरी विधेयक,२०८१ माथि सामान्य छलफल गरियोस्' भन्ने प्रस्ताव प्रस्तुत गर्नेछन्। प्रधानमन्त्री ओलीले राज्य व्यवस्था तथा सुशासन समितिको प्रतिवेदन सहितको राष्ट्रिय सभामा उत्पत्ति भएको भ्रष्टाचार निवारण (पहिलो संशोधन) विधेयक, २०७७ माथि छलफल गरियोस्'भनी प्रस्ताव प्रस्तुत गर्ने कार्यसूचीमा उल्लेख छ। प्रधानमन्त्री ओलीले 'भ्रष्टाचार निवारण (पहिलो संशोधन) विधेयक, २०८१ लाई पारित गरियोस्'भनी प्रस्ताव प्रस्तुत गर्ने कार्यसूची छ। यसैगरी श्रम,रोजगार तथा सामाजिक सुरक्षा मन्त्री शरत सिंह भण्डारीले अन्तर्राष्ट्रिय श्रम संगठनको अन्तर्राष्ट्रिय श्रम सम्मेलनले स्वीकृत गरेका नयाँ अन्तर्राष्ट्रिय श्रम मापदण्डहरूको संयन्त्रहरु (महासन्धि,प्रोटोकल र सिफारिस सम्बन्धी प्रतिवेदन पेश गर्ने कार्यसूची छ।"
भारतमा बिटेक पढिरहेकी एक नेपाली विद्यार्थी मृत फेला,"काठमाडौं : भारतमा एक नेपाली विद्यार्थी मृत फेला परेकी छन्। भारतको भुवनेश्वरस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) मा बिटेक अध्ययनरत प्रकृति लम्साल मृत भेटिएकी हुन्। केआईआईटीका रजिष्ट्रारका अनुसार,प्रारम्भिक अनुसन्धानमा उनले आत्महत्या गरेको आशंका गरिएको छ। उक्त संस्थानले विज्ञप्ति निकाली बिटेक तेस्रो वर्षमा अध्ययनरत नेपाली विद्यार्थी लम्साल मृत भेटिएको जानकारी गराएको छ। उनले आत्महत्या गरेको हुनसक्ने भारतीय सञ्चारमाध्यमहरूले जनाएका छन्। उनी प्रेम सम्बन्धमा रहेको हुनसक्ने प्रारम्भिक अनुसन्धानले देखाएको छ। लम्साल मृत भेटिएपछि उनी अध्ययनरत कलेजमा विद्यार्थीहरूले प्रदर्शनसमेत गरेका छन्। कलेज प्रशासनले लम्साल बसेको कोठा सिल गरेको छ भने उनको शव शवगृहमा राखिएको छ।"
"भूमि अध्यादेशलाई बहुमतकै सकस, अरू पनि भएनन् निर्णयार्थ पेस","काठमाडौं : सत्तासीन जसपा नेपालको माघ २९ गते बसेको संसदीय दलको बैठकले निर्णय गर्यो भूमिसम्बन्धी अध्यादेश स्वीकार नगर्ने। जसपाको यो निर्णयपछि कांग्रेसएमाले नेतृत्वको गठबन्धन सरकार झस्क्यो। किनभने, जसपा नेपालले समर्थन नगरे भूमिसम्बन्धी अध्यादेश राष्ट्रियसभाबाट पारित नहुने अवस्था सिर्जना भयो। यद्यपि, जसपा नेपाल सरकारमा छैन, तर समर्थन जनाइरहेको छ। कांग्रेस र एमालेसँग प्रतिनिधिसभामा झन्डै दुईतिहाइ बहुमत छ। तर, राष्ट्रियसभामा भने दुई दल मिल्दा पनि अल्पमतमा छन्। जसपापछि सत्तासीन लोसपाले पनि भूमिसम्बन्धी अध्यादेश स्वीकार गर्न नसक्ने बतायो। लोसपा अध्यक्ष महन्थ ठाकुरले भूमिसम्बन्धी अध्यादेश स्वीकार गर्न नसकिने विज्ञप्तिमार्फत जानकारी दिए। बिहीबार सर्लाही पुगेका ठाकुरले भूमिसम्बन्धी अध्यादेशका कतिपय प्रावधान स्वीकार गर्न नसक्ने भएकाले पार्टीले समर्थन गर्न नसक्ने बताए। सरकारको निर्णयको विपक्षमा उभिनु परेकाले नैतिक संकट आइपरेको र त्यसका लागि सरकारमा रहेका श्रममन्त्री शरतसिंह भण्डारीलाई राजीनामा गर्न सुझाव पनि दिए। त्यसबेला मन्त्री भण्डारी विदेश थिए। जसपा र लोसपा भूमिसम्बन्धी अध्यादेशको विपक्षमा उभिएपछि अध्यादेशको भविष्यमाथि प्रश्न उठ्यो। गठबन्धनमै खटपट देखियो। र, सरकारलाई अरू ५ वटा अध्यादेश संसद्मा अघि बढाउन पनि अप्ठ्यारो अवस्था सिर्जना भयो। प्रधानमन्त्री केपी ओलीले शुक्रबार र शनिबार सत्ता पक्षको बैठक बोलाए। लोसपाका अध्यक्ष ठाकुर बैठकमा पुगे। सहमतिमा अध्यादेश पारित गर्ने भन्दै प्रधानमन्त्री केपी शर्मा ओली र कांग्रेस सभापति शेरबहादुर देउवासँग फोटो सेसन नै गरे। लोसपाबाट प्रतिनिधि सभामा ४ र राष्ट्रियसभामा एक सांसद छन्। उता मधेस केन्द्रित जसपा नेपालले भूमिसम्बन्धी अध्यादेशको विरोध नै गरेको छ। उसले अन्य अध्यादेश पक्षमा जाने सकिने भए पनि भूमिसम्बन्धी अध्यादेश पक्षमा जान नसकिने अडान लिएको छ। विशेषतः जसपा नेपालका कारण अध्यादेश पारित गर्न सत्तापक्षलाई सकस भएको छ। राष्ट्रियसभामा जसपा नेपाल निर्णायक छ। राष्ट्रियसभामा जसपा नेपालका तीन जना सांसद छन्। सत्तापक्षमा बहुमत पुग्न तीन सांसदको कमी छ। शनिबार सत्तापक्षीय प्रमुख सचेतकको बैठकमा पनि जसपा नेपालका प्रमुख सचेतक अनुपस्थित रहे। जसपालाई सरकारमा सहभागी गराउने लक्ष्यका साथ पार्टी अध्यक्ष उपेन्द्र यादवसँग कुराकानी भइरहेको एमालेका एक नेताले बताए। सरकारले दलित भूमिहीन, सुकुम्बासी र अव्यवस्थित बसोबास गरिरहेका १५ लाख परिवारलाई जग्गाको स्वामित्व (लालपुर्जा) दिने उद्देश्यले भूमिसम्बन्धी अध्यादेश जारी गरेको छ। त्यस कार्यका लागि गठन भएको आयोगले काम पनि थालिसकेको छ। सत्तापक्षको बहुमत जुटाउने कसरत जारी यता, सत्तापक्ष अध्यादेशका पक्षमा बहुमत जुटाउने प्रयासमा तल्लीन छ। सुरुवार्तामा जसपा नेपाललाई फकाउने प्रयास गरेको थियो तर उसले नमानेपछि अन्य विकल्पको खोजीमा सत्ता पक्ष लागेको छ। राष्ट्रियसभाको सबैभन्दा ठूलो दल माओवादी केन्द्र अध्यादेशको विपक्षमा छ। मुद्दाको हिसाबले भूमिहीन, सुकुम्बासीको समस्या समाधान माओवादी केन्द्रको एजेन्डा हो। तर, मुद्दाभन्दा पनि विपक्षको धर्म निभाउनेतिर माओवादी देखिएको छ। एमाले मुख्य सचेतक महेशकुमार बर्तौला प्रमुख प्रतिपक्षलगायतका दलहरूलाई पनि अध्यादेशमा सहयोग गर्न आग्रह गरिएको बताउँछन्। प्रमुख प्रतिपक्षले पनि समर्थन गर्नु राम्रो हुन्छ। सेवा प्रवाहलाई सहज बनाउन, लगानीको वातावरण सिर्जना गर्न र भूमिहीन दलित, सुकुम्बासी र अव्यवस्थित बसोबासीलाई जग्गाको स्वामित्व दिनका लागि नै अध्यादेश ल्याइएका हुन्, बर्ताैलाले भने, यो प्रतिपक्ष स्वयंले उठाउँदै आएको मुद्दा पनि हो। बहुमत नभए के हुन्छ ? अध्यादेश ऐन सरह मान्य हुनेछ। तर, अध्यादेश जारी भएपछि संघीय संसद्को दुवै सदनमा पेस गरिनेछ। दुवै सदनले स्वीकार नगरेमा स्वतः निष्क्रिय हुनेछ। निष्क्रिय वा खारेज नभएमा दुवै सदनको बैठक बसेको ६० दिनपछि स्वतः निष्क्रिय हुनेछ। अन्य अध्यादेश पारित भएपनि भूमिसम्बन्धी अध्यादेशको सरकाले ठूलो कसरत गर्नुपर्ने देखिएको छ। अध्यादेशसम्बन्धी व्यवस्था ११४ अध्यादेश (१) संघीय संसदको दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्नेछ। (२) उपधारा (१) बमोजिम जारी भएको अध्यादेश ऐन सरह मान्य हुनेछ। तर त्यस्तो प्रत्येक अध्यादेश (क) जारी भएपछि बसेको संघीय संसद्को दुवै सदनमा पेस गरिनेछ र दुवै सदनले स्वीकार नगरेमा स्वतः निष्क्रिय हुनेछ, (ख) राष्ट्रपतिबाट जुनसुकै बखत खारेज हुन सक्नेछ, र (ग) खण्ड (क) वा (ख) बमोजिम निष्क्रिय वा खारेज नभएमा दुवै सदनको बैठक बसेको ६० दिनपछि स्वतः निष्क्रिय हुनेछ। स्पष्टीकरण : यस उपधाराको प्रयोजनका लागि दुवै सदनको बैठक बसेको दिन भन्नाले संघीय संसद्का दुवै सदनको अधिवेशन प्रारम्भ भएको वा बैठक बसेको दिन सम्झनुपर्छ र सो शब्दले संघीय संसद्का सदनहरूको बैठक अघिपछि गरी बसेको अवस्थामा जुन सदनको बैठकपछि बसेको छ सोही दिनलाई जनाउँछ। माधव नेपाल फकाउन कांग्रेसको पहल जसपा र लोसपा अध्यादेशको विपक्षमा उभिएपछि सत्तापक्षले बहुमत जुटाउन एकीकृत समाजवादीसँग संवाद थालेका छन्। एमाले अध्यक्ष केपी ओली र एकीकृत समाजवादीका अध्यक्ष माधव नेपालबीच सौदाह्रपूर्ण वातावरण छैन। त्यसैकारण, कांग्रेस सभापति देउवाले एकीकृत समाजवादीका अध्यक्ष माधव नेपालसँग कुराकानी गरेका थिए। देउवाले अध्यादेशको समर्थन जनाएर सकेसम्म सरकारमै सहभागी हुन नेपाललाई आग्रह गरेका थिए। तर, नेपालले समर्थन जनाउन नसक्ने जवाफ दिइसकेको स्रोतले बतायो। नेकपा एसका प्रचार विभाग प्रमुख प्रकाश ज्वालाले भने कांग्रेसबाट छलफलका लागि औपचारिक प्रस्ताव नआएको बताए। उनले कांग्रेसले दलहरूसँग अध्यादेशको विषयमा छलफल गर्ने भन्ने चर्चा मात्रै आफूले सुनेको स्पष्ट पारे। औपचारिक कुनै प्रस्ताव आएको छैन, कांग्र्रेसले अध्यादेशको विषयमा दलहरूसँग छलफल गर्ने चर्चा मात्रै सुनिएको हो, उनले भने। उनले नेकपा एसको अध्यादेशको विषयमा स्पष्ट दृष्टिकोण रहेको पनि बताए। प्रक्रिया, कतिपय प्रावधान, विषयवस्तु नै गलत छन्, हानिकारक छन्। त्यसैले हामीले यसलाई समर्थन गर्न सक्दैनौं, उनले भने। नेकपा एसका वरिष्ठ नेता एवं राष्ट्रिय सभा सांसद बेदुराम भुसालले यो सबै मिडियामा आएको हल्ला मात्रै भएको बताए। प्रस्ताव पनि आएको छैन, न यस विषयमा कोहीसँग छलफल नै भएको छ, यो सब मिडियाले भ्रम छरेको मात्रै हो, उनले भने। अध्यादेश किन आवश्यक ? विज्ञ के भन्छन् ? भूमिहीन सुकुम्बासी, भूमिहीन दलित र अव्यवस्थित बसोबासी जटिल रहेकाले समस्या समाधान गर्नु विकल्प नरहेको विज्ञहरू बताउँछन्। विज्ञहरू भूमिहीनताको समस्या समाधानका लागि आएको अध्यादेश सकारात्मक भएको बताउँछन्। वरिष्ठ अधिवक्ता राजुप्रसाद चापागाईंले भूमिहीन सुकुम्बासी, भूमिहीन दलित र अव्यवस्थित बसोबासी हकमा अध्यादेशमा भएका व्यवस्था सराकात्मक रहेको बताए। भूमिहीन दलित, भूमिहीन सुकुम्बासी, अव्यवस्थित बसोबासीको हकमा जुन विषय संशोधन गर्न खोजिएको छ, त्यो राम्रो हो, उनले भने, बाटो मात्र ठीक भएन भन्ने हो। संसद्बाट ल्याएका भए अझ राम्रो हुन्थ्यो भन्ने हो। तर यो अध्यादेशले मार्गप्रशस्त गर्ने उनको भनाइ छ। उनले पुस्तौंपुस्तादेखि बसिरहेकाहरू लालपुर्जा पाउने कि उठिवास हुने भन्ने त्रासमा बाचिरहेको बताए। पुस्तौं पुस्तादेखि बसिरहेका छन्, सरकारले पहाडबाट धेरै मान्छे तराईमा सारिएको छ। निकुञ्ज बन्नुभन्दा पहिलादेखि नै बसेका छन्। उनीहरूको व्यवस्थापन गर्नु त पर्छ नै, उनले भने, वनजंगल र निकुञ्ज संरक्षण सार्वजनिक हित हो। भूमिहीन दलित, भूमिहिन सुकुम्बासी, अव्यवस्थित बसोबासीसम्बन्धी समस्या पनि सार्वजनिक हितको विषय हो। उनले हदबन्दीभन्दा बढीको जग्गा सरकारले लिएर भूमिहीनलाई उपलब्ध गराउन सकेमा अझ राम्रो हुने बताए। उनका अनुसार दलित र भूमिहीनलाई संविधानले नै ग्यारेन्टी गरेको छ। राजनीतिकरणले भूमिसम्बन्धी समस्या जकडिएको रहेको उनको भनाइ छ। यो चरम राजनीतिकरण हो, सत्तामा हुँदा एउटा कुरा गर्ने, बाहिर आएपछि अर्को, त्यसैले यो समस्या जकडिएको जकडिएकै छ, उनले भने, यो द्वन्द्वको कारण पनि हो। त्यसैले राजनीतीकरण नगरिन सबै साझा एजेन्डा बन्नु पर्ने हो। यो संविधानले ग्यारेन्टी गरेको विषय भएकोले विकास र दिगो शान्तिको लागि पनि यो साझा एजेन्डा बनाएर जानुपर्ने उनको सुझाव छ। भूमि अधिकार विज्ञ जगत देउजा भूमिहीनताको सवाल लामो समयदेखी थाँती रहेको समस्या भएकाले सम्बोधन जरुरी जरुरी रहेको बताए। गैरकृषि गर्नेलाई आवास र कृषि गर्नेलाई आवास र कृषि दुवै कार्यका लागि उपलब्ध भएसम्म कानुन र नियममा टेकेर जग्गा उपलब्ध गराउन आवश्यक छ। उनले अध्यादेश विगतका भूमि आयोगले काम गर्दा आइपरेको कानुनी अड्चन फुकाउन ल्याएको बताए। अरू अध्यादेश के हुन्छन् ? भूमिसम्बन्धी अध्यादेश बाहेकका ५ वटा अध्यादेश पारित गर्नेमा सत्तासीन दलबीच सहमति भएको छ। कांग्रेसका प्रचार विभाग प्रमुख मीनबहादुर विश्वकर्मा भूमिसम्बन्धी बाहेकका अध्यादेशमा जसपा नेपाललगायत लोसपा, जनमत पार्टी लगायत सबै सहमत रहेको बताए। भूमिसम्बन्धी अध्यादेश परिमार्जनका लागि कार्य दल बनाउने निर्णय पनि शनिबारको सत्ता पक्षीय बैठकले गरेको उनले जानकारी दिए। उनले भूमिसम्बन्धी अध्यादेश भने प्रतिस्थापन विधेयक रूपमा अघि बढाइने जानकारी दिए। तर, कांग्रेसकै प्रमुख सचेतक श्यामकुमार घिमिरले सांसदहरू कुम्भ मेला गएका कारण अध्यादेश पारित हुन केही दिन लाग्ने बताएका छन्। प्रमुख सचेतक घिमिरेले केही विषयमा परिमार्जन गर्दै असहमतिका बुँदाहरूलाई प्रतिस्थापन विधेयकमार्फत सहमति गर्दै अघि बढ्न सकिने बताए। कोही सांसद कुम्भ मेला जानुभएको छ। कोही निर्वाचन क्षेत्रमा हुनुहुन्छ। ६ गते पेस गर्ने भन्ने कुरा थियो। तर, ७१० दिनपछि लैजाने कुरा भयो, घिमिरेले भने। उनले अध्यादेश पारित गराउन जसपा नेपालसँग पनि सहज वातावरणमा कुरा भइरहेको बताए। एमालेका मुख्य सचेतक महेशकुमार बर्तौला ६ वटै अध्यादेश सँगै पेस गर्ने पक्षमा सरकार रहेको बताउँछन्। हामी छवटै अध्यादेश संसद्मा प्रस्तुत गर्ने पक्षमा छौँ, अध्यादेश निर्णयार्थ प्रस्तुत हुँदा सहज ढंगले पारित हुन्छन। पारित अध्यादेशको आधारमा प्रतिस्थापन विधेयक ल्याउँछौँ, मुख्यसचेतक बर्तौलाले भने, अध्यादेशमा केही कुरा मिलेको छैन भने प्रतिस्थापन विधेयकमार्फत मिलाउने काम हुन्छ। उनका अनुसार ११,१२ र १३ मध्ये कुनै दिन अध्यादेश निर्णाथ प्रस्तुत हुनेछन्।"
कालजयी गीतसंगीतका स्रष्टा गोपाल योञ्जनको जीवन यात्रा पुस्तकमा,"काठमाडौंं : सन् १९६८ को फेब्रुअरी महिना। जावलाखेलस्थित सेन्ट जेभियर्स स्कुलमा कक्षा २ को शिक्षिकाका रूपमा मेरो पहिलो दिन थियो। विद्यालयको पुस्तकालयमा प्रवेश गर्दै गर्दा मैले सुमधुर संगीतको आवाज सुनेँ। हार्मोनियम बजाउँदै कोही बडो लीन भई गाइरहेको थियो। म चुपचाप उसलाई सुनिरहेँ। उसले त्यस दिन कुन गीत गाइरहेको थियो मलाई ठ्याक्कै याद छैन। तर उसको त्यो छवि, उसको आवाजमा बेरिएको भाव र उसको आवाजमा गुञ्जिएको गहिराइ मेरो मनभरि अझै ताजा छ। शनिबार राजधानीमा लोकार्पित पुस्तक गोपाल योञ्जनमा छापिएको यो हरफझैं संगीत सम्राट गोपाल योञ्जनकी पत्नी रिन्छेन योञ्जनले गोपालसँगका कैयन यस्ता यादगार पलहरू सुनाइरहँदा दर्शक नतमस्तक देखिन्थे। गोपालसँगको पहिलो भेट, प्रेम, विवाह, जीवन यात्रा र गीतसंगीतप्रतिको उनको लगावलाई कार्यक्रममा रिन्छेनले निकै सुन्दर ढंगमा प्रस्तुत गरिन्। नेपाली गीतसंगीत क्षेत्रका एक बहुप्रतिभाशाली व्यक्तित्व गोपाल योञ्जनको देश र गीतसंगीतप्रतिको मायाप्रेमको अनुभूति पस्कँदै उनले भनिन्, हाम्रो विवाह भएको दुई वर्षमै मलाई थाहा भइसकेको थियो कि गोपालको पहिलो प्रेम सदैव उसको संगीत हुनेछ। त्यसैले उसको जीवनमा मैले सधैं दोस्रो स्थानलाई नै स्वीकार गरेँ। गोपालको संगीतप्रतिको लगाव अनन्त लाग्छ उनलाई। कार्यक्रम सञ्चालक राजेश पाण्डेका जिज्ञासाहरूमा रिन्छेनको वर्णन शैली र पर्दामा देखाइरहेका दृश्यले कुनै सुन्दर चलचित्र हेरेझैं लागिरहेको थियो। बीचबीचमा प्रस्तुत गरिएका गोपाल योञ्जनका गीतसंगीतले त्यहाँँको वाताबरणलाई झनै रमणीय बनाइदिएको थियो। गोपाल योञ्जन फाउन्डेसनद्वारा प्रकाशित पुस्तक गोपाल योञ्जनको विमोचन समारोहमा उनले नयाँ पुस्तालाई गोपालको विरासत अगाडि बढाउन पनि आब्हान गरिन्। साथै गोपालको महत्व बुझेर उनका कामलाई कसरी अगाडि बढाउने भनेर आफूसँग धेरै वर्षदेखि यो यात्रामा अगाडि बढिरहेका व्यक्तित्व आफ्ना लागि सबैभन्दा प्रिय रहेका पनि उनले बताइन्। पुस्तक प्रकाशनमा काठमाडौंं महानगरपालिका सम्पदा तथा पर्यटन विभागले सहयोग गरेको छ। विभागका संयोजक आशामान संगतले उक्त कार्यक्रम गोपाल योञ्जनका साथै नेपाली सांगितिक क्षेत्रका सम्पूर्ण स्रष्टालाई सम्मान गर्ने प्रयास रहेको बताए। गोपाल योञ्जनको जीवन यात्रा समेटिएको यस पुस्तकमा उनीसँग विभिन्न समयमा संगत र उठबस गरेका १०८ जना व्यक्तिले विषयवस्तुमा योगदान दिएका छन्। गीतकार, संगाीतकार, गायक, बाद्यबादक र संगीत संयोजक लगायतका विधाका विलक्षण प्रतिभा रहेका गोपालका गीतबारे कलाकार लय संग्रौलाले पुस्तकमा लेखेका छन्, उनका गीतमा हामी हाम्रोपन पाउँछौं। उनका गीतमा हामी हाम्रो माटोको स्वस्ति पाउँछौं। उनका गीतहरूमा हामीलाई अंशबन्डा गराइएर सीमारेखामा आफन्तहरूले रोएका विरहका ब्यथा पाउँछौं। सन् १९९७ देखि सन् २०२४ को बीचमा २७ वर्षको अवधिमा खोजी, संकलन गरी १५ अध्यायहरूमा बाँढिएका यस संग्रहले संगीत सम्राट योञ्जनको जीवन, कलात्मकता र विरासतको विभिन्न आयामहरूको अन्वेषण गर्ने उनकी छोरी श्रीजना सिंह योन्जनले बताइन्। दार्जलिङका सुरुवाती दिनहरूदेखि नेपाली सांगीतिक क्षेत्रमा उनको अतुलनीय योगदानलाई पुस्तकमा उजागर गरिएको छ। पुस्तक तयार पार्दाको क्रममा विभिन्न उतार चडाव सहनु पर्दाको प्रसंग कोट्याउँदै छोरी सिर्जनाले भनिन्, विभिन्न उतारचढाव, भावनात्मक उतारचढाव, खुशी उत्तिकै, उल्लास उत्तिकै, उमंग उत्तिकै, थकान उत्तिकै र फ्रस्टेसन। आफ्नो बुवाका समकालीन साथीमध्ये कतिले खुला दिलले कुराहरू बताए त कतिपयले कन्जुस्याइँ गरेको उनले स्मरण गरिन्। समाजमा पुरुष भनेको निकै कोमल हृदयको हुन्छ भन्ने आफूले बुवाबाटै बुझे पनि वास्तविक समाजमा भने यस्तो नपाएको अनुभव उनले बाँढिन्। बुवा निकै कोमल हृदयको हुनुहन्थ्यो। फुपुले भन्नुभएको म सानो छँदा मेरो आशु भूइँमा झर्न नदिइ उनाँले पिउनुहुन्थ्यो रे, निकै भावुक हुँदै उनले भनिन्, तर बुवाको कृतिहरूको दस्तावेजीकरण गर्ने क्रममा बाहिरी दुनियाँमा आएपछि पुरुष यति निदर्यी हुन्छन् भन्ने बुझें। कतिले विवाह गरेकी छोरीलाई पनि कति चासो भन्नुभयो। कतिले सूचना लुकाउनुभयो त, कतिले आफैं लेख्दै छु भन्नुभयो। स्वरसम्राट नारायण गोपालसँग मित लगाउँदाको प्रशंसा उल्लेख गरिएको उनको डायरी पनि कार्यक्रम सञ्चालकले बाचन गरेर सुनाए। गोपाल योञ्जनका विषयमा अध्ययन गर्न चाहनेका लागि उनका गीतका क्यासेट, टेप, सीडी, नोटबुक, पेपर कटिङ, हार्मोनियम, पुरस्कारहरूलगायतका सामग्री अमेरिकाको कोर्नेल विश्वविद्यालयमा संग्रहित एवं सुरक्षित राखिएको कार्यक्रममा जानकारी गराइयो। विमानचालक एवं कलाकार विजय लामाले आफूहरू गोपाल योञ्जनको कालजयी गीतहरू सुनेर हुर्केको बताए। यस्ता कालजयी गीतहरू हरेक युगले सुन्न र गाउन पाउनुपर्ने बताउँदै उनले भने, मूल संगीत र लयलाई नमारी कुनै पनि स्रष्टाको गीतलाई गाउन पाउनुपर्छ। नत्र हाम्रो नेपाली संगीत लोप भएर गइहाल्छ नि। कार्यक्रममा काठमाडौंं महानगरपालिकाकी उपप्रमुख सुनिता डंगोलले संगीत भनेको मनोरन्जको माध्यम मात्र नभई ऊर्जाको स्रोत पनि रहेको बताउँदै गोपाल योञ्जनका गीतले आफूलाई ऊर्जा प्रदान गर्ने जनाइन्। जसरी हिमालबाट नदी खोलाहरू नथाकिकन निरन्तर रूपमा बगिरहन्छन्, त्यसैगरी गोपाल योञ्जन पनि उहाँको संगीतको माध्यमबाट जनजनको मनमा जीवित रहेको छ, बगिरहेको छ, उनले भनिन्। कार्यक्रमका प्रमुख अतिथि संस्कृति, पर्यटन तथा नागरिक उड्ययन मन्त्री बन्द्री पाण्डेले राज्य र सरकारले गर्नुपर्ने कर्तव्य गोपाल योञ्जनको परिवारले पुरा गरेको बताए। गोपाल योञ्जनको रचना, संगीत, स्वर, शब्द सबै साधना र तपस्या हो। उहाँ गीतसंगीतको एउटा विश्वविद्यालय नै हो, उनले भने, एउटा ठूलो रिसर्चको काम यो पुस्तकमा सम्पादन भएको छ। यसलाई हामीले आगामी दिनमा अगाडि बढाउनुपर्छ।"
आर्थिक अभावमा कोही बालबालिका क्यान्सरको उपचारबाट बञ्चित हुनुपर्दैन : मन्त्री पौडेल,"काठमाडौं : स्वास्थ्य तथा जनसङ्ख्यामन्त्री प्रदीप पौडेलले आर्थिक अभावमा कुनै पनि बालबालिका क्यान्सरको उपचारबाट बञ्चित नहुने बताएका छन्। विश्व स्वास्थ्य सङ्गठन र सेन्ट जुड चिल्ड्रेन्स रिसर्च हस्पिटलको पहलमा स्थापित ग्लोबल प्लेटफर्म फर एक्सेस टु चाइल्डहुट क्यान्सर मेडिसिन्सअन्तर्गत बालबालिकाको क्यान्सर उपचारमा प्रयोग हुने औषधिको पहिलो खेप प्राप्त भएपछि मन्त्री पौडेलले यस्तो बताएका हुन्।क्रमैसँग थप औषधि उपलब्ध हुने सङ्गठनले जानकारी दिएको छ । मन्त्री प्रदीप पौडेलले सहयोगी दाताहरूलाई धन्यवाद दिएका छन्। मन्त्री पौडेलले आर्थिक अभावमा कोही पनि बालबालिका क्यान्सरको उपचारबाट बञ्चित हुनु नपरोस् भनेर मन्त्रालयले मङ्सिर १ गतेदेखि लागू हुनेगरी बाल क्यान्सरको निःशुल्क उपचार व्यवस्था गरेको स्मरण गर्दै प्राप्त सहयोग बाल क्यान्सरका कारण हुने मृत्युदर नियन्त्रणमा महत्त्वपूर्ण हुने विश्वास व्यक्त गरेका छन्। 'देशको प्रमुख स्वास्थ्य समस्या बनिरहेको क्यान्सर नियन्त्रणका लागि हामीले राष्ट्रिय क्यान्सर नियन्त्रण रणनीति अवलम्बन गरेर उपचारसँगै निरोधात्मक विधि प्रवर्द्धनका लागि काम गरिरहेका छौँ,'मन्त्री पौडेलले सन्देशमा उल्लेख गरिएको छ,'कोही पनि बालबालिका आर्थिक अभावमा क्यान्सरको उपचारबाट वञ्चित नहोउन् भनेर हामीले निःशुल्क उपचारको व्यवस्था गरेका छौँ ।' मन्त्री पौडेलले क्यान्सरको उपचारलाई विस्तार गर्दै सबै प्रदेशमा पुर्याउने काम भएको भन्दै यसमा यसमा क्रमैसँग सुधार ल्याउने योजना रहेको उल्लेख गरेका छन् । प्राप्त औषधि भक्तपुर क्यान्सर अस्पताल, कान्ति बाल अस्पताल, पाटन स्वास्थ्य विज्ञान प्रतिष्ठान र भरतपुर क्यान्सर अस्पतालमा बाल क्यान्सरको उपचारका लागि उपयोग हुने मन्त्रालयले जनाएको छ।"
लुम्बिनी प्रदेशसभामा प्रधानमन्त्री ओलीको विशेष सम्बोधन (),"दाङ : प्रधानमन्त्री केपी शर्मा ओलीले लुम्बिनी प्रदेशसभाको बैठकलाई विशेष सम्बोधन गरेका छन्। अहिले प्रदेशसभा बैठकलाई प्रधानमन्त्री ओलीले विशेष सम्बोधन गरिरहेका छन्। बैठक अगाडि मुख्यमन्त्री चेतनारायण आचार्यले प्रधानमन्त्री ओलीलाई स्वागत गरेका छन्। नेपाली सेनाको हेलिकोप्टरमार्फत ओली दाङ आएका हुन्। यसअघि लुम्बिनी प्रदेशका सभामुख तुलाराम घर्तीमगरले मुख्यमन्त्री चेतनारायण आचार्यमार्फत् प्रधानमन्त्री ओलीलाई विशेष सम्बोधनका लागि निमन्त्रणा गरेका थिए। लुम्बिनी प्रदेश सभा नियमावली, २०७९ को नियम २२० को उपनियम (२) बमोजिम उनलाई निमन्त्रणा गरिएको थियो।"
लुम्बिनी प्रदेशसभा बैठकमा प्रधानमन्त्री ओलीले विशेष सम्बोधन गर्दै,लुम्बिनी : प्रधानमन्त्री केपी शर्मा ओलीले लुम्बिनी प्रदेशसभाको बैठकलाई विशेष सम्बोधन गर्दैछन् । प्रदेशसभा सचिव दुर्लभकुमार पुनमगरले अहिले ११ : ३० बजे बस्ने बैठकलाई प्रधानमन्त्री ओलीले सम्बोधन गर्ने कार्यसूची रहेको जानकारी दिए। यसअघि लुम्बिनी प्रदेशका सभामुख तुलाराम घर्तीमगरले मुख्यमन्त्री चेतनारायण आचार्यमार्फत् प्रधानमन्त्री ओलीलाई विशेष सम्बोधनका लागि निमन्त्रणा गरेका थिए।
"अवैधरुपमा बसेका आप्रवासीमाथि कडाइ गर्दै जापान, थप ५ जना नेपाली निष्काशित","यसअघि त्यहाँको अध्यागमन कानुन उल्लंघन गरेको आरोपमा जापानले १५ नेपालीलाई निष्काशित गरेको थियो। काठमाडौं : जापानले समेत अवैधरुपमा बसेका आप्रवासीहरूमाथि थप कडाइ गर्न थालेको छ। विभिन्न प्रवेशाज्ञामा जापान पुगेका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका छन्। पछिल्लो पटक गत साता जापानको अध्यागमन कानुन उल्लंघन गर्ने थप पाँच नेपाली निष्काशितमा परेका छन्। स्रोतका अनुसार निष्काशित हुनेमा मगर, थापामगर, तामाङ, गौचन र चेम्जोङ थर भएका एकएक जना रहेका छन्। उनीहरूमध्ये मगर, थापामगर, तामाङ जापानबाट कोरिया ट्रान्जिट हुँदै कोरियन एयरको जहाजबाट जापानले नेपाल फिर्ता पठाएको हो। त्यसैगरी गौचन र चेम्जोङ भारत ट्रान्जिट हुँदै एयर इन्डियाबाट काठमाडौं फिर्ता भएका हुन्। स्रोतका अनुसार गौचन भिसाको अवधि सकिएपछि काम गरिरहेका थिए भने गौचन अवैध ढंगले काम गरिरहेको भेटिएपछि नेपाल फिर्ता पठाएको हो। उनीहरूले जापानको अध्यागमन कानुन उलंघन गरेको आरोपमा पक्राउ गरेको थियो। उनीहरुमाथि सोधपुछ गरेपछि नेपाल डिपोर्ट गरेको हो। यद्यपि उनीहरूले कुनकुन कानुन उल्लंघन गरे भन्ने विषय भने खुलाइएको छैन। तीन महिनाको अवधिमा त्यहाँको अध्यागमन कानुन उल्लंघन गरेको आरोपमा जापानले १५ नेपालीलाई निष्काशित गरेको थियो। विदेशमा अध्यागमन कानुन उल्लंघन गरी निष्काशनमा पर्ने नेपालीको संख्या बढ्दो छ। पछिल्लो समयमा जापान, अमेरिका, मलेसिया, क्यानडा, फ्रान्स, माल्दिभ्स, दक्षिण कोरयालगायत देशका सरकारले त्यहाँ रहेका विदेशी कामदारहरूमाथि निगरानी बढाउँदै आएको छ।"
प्रि ओपन सेसनमा नेप्से परिसूचक ३ अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेर बन्द भएको छ। नेप्से परिसूचक ३२२ अंकले बढेर २७०१२६ विन्दुमा पुगेको छ। यो समयमा ७५ स्क्रिप्सको १२ हजार ५२ कित्ता सेयर ८९ लाख २५ हजार ८७२ रुपैयाँमा खरिदबिक्री भए। प्रि ओपन सेसनमा ४१ स्टक्सको मूल्य बढ्यो भने २७ वटाको घट्यो। बाँकी ७ स्टक्सको मूल्य भने यो समयमा स्थिर रह्यो।
"बारामा सवारी दुर्घटनामा दुई जनाको मृत्यु, दुई घाइते",सिमरा : बारामा शनिबार भएको छुट्टाछुट्टै सवारी दुर्घटनामा परी दुई जनाको मृत्यु भएको छ । दुर्घटनामा अन्य दुई जना घाइते भएका छन् । जीतपुरसिमरा उपमहानगरपालिका २१ स्थित अमलेखगञ्जमा आइतबार राती पथलैयाबाट हेटौंडातर्फ जाँदै गरेको बसले प्र०२०३०१३प ३२३३ नम्बरको मोटरसाइकललाई ठक्कर दिँदा रौतहट राजदेवी नगरपालिकाका ३३ वर्षीय भोलाप्रसाद यादवको मृत्यु भएको हो । दुर्घटनामा रौतहट गढीमाई नगरपालिका ८ का मोटरसाइकल चालक २५ वर्षीय रणवीरकुमार यादव घाइते भएका छन् । घाइतेलाई उपचारका लागि हेटौंडास्थित अस्पतालमा लगिएको छ । यादवको दुवै खुट्टा भाच्चिएको अवस्थामा उपचार भईरहेको प्रहरीले जनाएको छ । यसअघि आइतबार बिहान ट्रकको ठक्करबाट सिमरामा एक युवकको मृत्यु भएको थियो । पथलैयावीरगन्ज व्यापारिक मार्ग अन्तर्गत सिमराको बाबा आयल नजिक ना ६ख २८९५ नम्बरको ट्रकले ना४०प ४१९५ नम्बरको मोटरसाइकललाई ठक्कर दिँदा जीतपुरसिमरा उपमहानगरपालिका १ का करिब ३० वर्षीय उदितनारायण झाको मृत्यु भएको हो । दुर्घटनालगत्तै झालाई परवानीपुरस्थित एलएस न्यूरो अस्पताल पुर्याइएपनि चिकित्सकले मृत घोषणा गरेका थिए । दुर्घटनामा जीतपुरसिमरा उपमहानगरपालिका २ का १८ वर्षीय उत्पल आचार्य गम्भीर घाइते भएका छन् । आचार्यको एलएस न्यूरो अस्पतालमा उपचार भइरहेको छ । आचार्यको अवस्था गम्भीर रहेको जिल्ला प्रहरी कार्यालय बाराका प्रहरी प्रवक्ता एवम् प्रहरी नायब उपरीक्षक प्रकाश सापकोटाले जानकारी दिए। पथलैयावीरगन्ज व्यापारिकमार्गअन्तर्गत बाबा आयल नजिकको सर्भिस लेनबाट मुख्य लेनमा निस्कने क्रममा ट्रकले मोटरसाइकलाई ठक्कर दिएको थियो। प्रहरीले ट्रकसहित चालक धादिङ गजुरी गाउँपालिका ६ पोखरी खोलाका सन्दीप भुजेललाई नियन्त्रणमा लिएको छ ।
विकासका काममा स्थानीयको भूमिका महत्त्वपूर्ण : महासचिव पोखरेल,"काठमाडौं : नेकपा एमालेका महासचिव शंकर पोखरेलले विकासका काममा स्थानीय समुदायका भूमिका महत्त्वपूर्ण हुने बताएका छन्। सोमबार दाङको तुलसीपुर११ मालेडाँडामा श्रीमणि आचार्य स्मृति पार्क शिलान्यास कार्यक्रममा बोल्दै पोखरेलले बनेका संरचना कस्तो हिसाबले सदुपयोग गर्ने भन्ने कुरा स्थानीय समुदायकै भूमिकामा भरपर्ने बताएका हुन्। स्थानीय समुदायले उचित प्रयोग र सदुपयोग गरेन भने सरकारले जति खर्च गरे पनि त्यो प्रभावकारी नहुने उनको भनाई छ। राम्रो बनाउने कुरामा स्थानीय जनताकै महत्वपूर्ण योगदान रहन्छ, पोखरेलले भने। उनले देश बनाउने मानिसलाई सबैले प्रोत्साहन गर्नुपर्ने बताए। वर्तमान प्रधानमन्त्री केपी शर्मा ओली देश बनाउने मान्छे भएको बताए। देश बनाउने हो भने देश बनाउने मान्छेलाई प्रोत्साहन गर्नुपर्दछ, यो कुरा सुन्ने कुरा मात्रै होइन, काम गर्ने मानिसलाई सम्मान गर्नुपर्दछ, उनले भने।"
बढ्दो लैंगिक हिंसा,"विश्वभर महिलाविरुद्ध हुने हिंसाका ढाँचाहरू फरकफरक छन्। पुरुषहरूविरुद्धको हिंसाभन्दा महिलामाथि हुने हिंसा धेरै फरक छन्। उदाहरणका लागि, आफूले चिनेको व्यक्तिबाट महिलाहरूलाई यौन दुव्र्यवहार वा मारिने सम्भावना पुरुषहरूभन्दा बढी हुन्छ। संयुक्त राष्ट्रसंघले महिलाविरुद्धको हिंसालाई लिंगमा आधारित हिंसाको रूपमा परिभाषित गरेको छ। यस्तो हिंसाको जरा लैंगिक असमानता हो। महिला हिंसा मानवअधिकारको गम्भीर उल्लंघनमात्र होइन देशको राष्ट्रिय विकासको लागि बाधक पनि हो। जबकि लिंगमा आधारित हिंसा जीवन चक्रमा धेरै रूपहरूमा हुन्छ। लैंगिक असमानतालाई बढावा दिने कारकहरू धेरै छन्। ती असमानताहरूले सामूहिक रूपमा लैंगिक खाडललाई फराकिलो बनाउँछन्। कडा आर्थिक र ऋणको सीमासँग जुधिरहेका बेला महिलाहरू हिंसाको मारमा परेका छन्। निरक्षरता र डिजिटल विभाजनबाट सबैभन्दा बढी महिलाहरू प्रभावित छन्। विश्वभरका लगभग ९० प्रतिशत महिलाहरू आफ्नो परिवारको लागि खाना तयार गर्ने काममा संलग्न छन्। महिलाहरू भोकमरी, कुपोषण र पानीको अभावको सबैभन्दा बढी जोखिममा महिलाहरू नै छन् । लैंगिक असमानता र हिंसा पारस्परिक रूपमा अनन्य घटनाहरू होइनन्। तर एकअर्कालाई प्रभाव पार्ने जटिल चक्रहरू हुन्। नेपालमा महिलाहरूले धेरै असमानता र हिंसाको सामना गरिरहेका छन्। यसका कारणहरू विविध छन्, तर यीमध्ये धेरैजसो महिलाहरूको सामाजिक रूपमा निर्धारण गरिएको न्यून हैसियतको परिणाम हो। गरिबी, अस्थिरता र शिक्षाको अभावले लैंगिक हिंसालाई निरन्तरता दिन भूमिका खेल्न सक्छ। महिलाको सामाजिक र आर्थिक शक्ति कम भएको स्थानमा वा उनीहरूलाई संरक्षण गर्ने कानुन लागू नभएको ठाउँमा समस्या सबैभन्दा गम्भीर हुन सक्छ।न्यून आर्थिक विकास भएका देशहरूमा महिलामाथि हुने हिंसाका घटना र तीव्रता बढी देखिन्छ। लिंगमा आधारित हिंसाले व्यक्ति र समुदाय दुवैका लागि विभिन्न किसिमका नकारात्मक असरहरू निम्त्याउँछ। दीर्घकालीन रोगहरू, कमजोर मानसिक स्वास्थ्य, कम यौन तथा प्रजनन स्वास्थ्य, शारीरिक चोटपटक र मृत्युसमेत हुन्छ। महिलालाई घरेलु र अन्य प्रकारका हिंसाबाट मुक्त गराउनु आजको आवश्यकता हो। घरेलु हिंसाले महिलाको आर्थिक तथा सामाजिक विकासमा बाधा पुर्याउने पनि प्रमाणित भएको छ। प्रजनन स्वास्थ्यको सन्दर्भमा, घरेलु हिंसा र अन्य प्रजनन र यौन स्वास्थ्य समस्याहरूबीचको सम्बन्ध पनि छ। जसमा यौन सञ्चारित रोगहरू, अनिच्छित गर्भावस्था, गर्भनिरोधक, गर्भपात, मातृरोग र मृत्युदर र प्रतिकूल गर्भावस्था परिणामहरू समावेश छन्। घरेलु हिंसाको असर धेरै हुन्छ। पीडितले चोटपटक, अशक्तता वा मृत्युसमेत भोग्न सक्छ। घरेलु हिंसाको अर्को महŒवपूर्ण प्रभाव भनेको भावनात्मक र मनोवैज्ञानिक आघात हो। घरेलु हिंसाले भावनात्मक र मनोवैज्ञानिक दुव्र्यवहारसहित धेरै रूपहरू लिन सक्छ, जबकि यसको प्रभाव गम्भीर र दीर्घकालीन हुन सक्छ। मनोवैज्ञानिक आघातका परिणामहरूले दीर्घकालीन मानसिक विकारहरू निम्त्याउन सक्छ। डब्ल्यूएचओका अनुसार हिंसाको दर्दनाक अनुभव हृदय रोग, पेटजन्य रोग, मधुमेह, गठिया र मोटोपनको उच्च जोखिमसँग सम्बन्धित छ। स्वास्थ्य हेरचाह लागत, आवास लागत, र कानुनी लागतजस्ता वित्तीय लागतहरूले महिलाहरूलाई गरिबीमा धकेल्न सक्छ। गरिबीले महिलालाई घरेलु हिंसाको सिकार बनाउँछ। बालविवाह, अशिक्षा, गरिबी, पितृसत्तात्मक संरचना हिंसाका प्रमुख कारण हुन्। श्रीमान्बाट घरेलु हिंसा हुने गरेको छ। त्यस्तै थप्पड हान्ने, धकेल्ने, हिर्काउने, लात हान्ने धकेल्नेलगायतका हिंसात्मक कार्य हुने गरेको छ। भावनात्मक र मनोवैज्ञानिक हिंसामा मुख्यतया धम्की दिने, मौखिक असहमति, अपमानजनक भाषाको प्रयोग, धम्की, अपमान पर्छन्। विश्वव्यापी रूपमा, तीनमध्ये एक महिलाले आफ्नो जीवनकालमा कम्तीमा एक पटक आफ्नो घनिष्ठ पार्टनर वा गैरसाझेदारबाट कुनै न कुनै प्रकारको शारीरिक वा यौन हिंसा भोगेको अध्ययन प्रतिवेदनमा देखिएको छ। महिला र बालिकाहरूविरुद्ध हुने हिंसाको प्रकोप बढ्दै गएको छ। लगभग ५४ प्रतिशत महिलाहरूले आफ्नो समुदायमा हिंसामा वृद्धि भएको बताएका छन्। सबैभन्दा बढी वृद्धि ल्याटिन अमेरिकी देशहरू र उपसहारा अफ्रिकामा भएको रिपोर्ट छ। प्रविधिको प्रयोगले महिलामाथि हुने यौन दुव्र्यवहार पनि बढ्दै गएको छ। विश्वभर १६ दशमलव ५८ प्रतिशत महिलाहरू यसबाट प्रभावित छन्। मानव बेचबिखन, बालविवाह, यौन दुव्र्यवहार र महिला जननांग विच्छेदन विश्वभर व्यापक छ। महिलाहरू काममा, सार्वजनिक यातायातमा यात्रा गर्दा र सार्वजनिक स्थानहरूमा असुरक्षित छन्। यौन उत्पीडनको जोखिममा हुन्छन्। महिला सशक्तीकरण घरेलु हिंसा रोक्नको लागि सबैभन्दा सामान्य रूपमा अपनाइने तरिकाहरूमध्ये एक हो। महिला सशक्तीकरणलाई महिला हिंसाको समाधानको रूपमा व्यापक रूपमा स्वीकार गरिएको छ। महिलाहरूलाई महŒवपूर्ण सम्पत्ति र अवसरहरू (जस्तै, शिक्षा, स्वास्थ्य र रोजगारी) मा पहुँच प्राप्त गर्न गरिने मद्दतले हिंसा न्यूनीकरणमा सहयोग पुग्छ। यसका लागि लैंगिक समानता प्रवद्र्धन गर्ने, कार्यक्रमहरू ल्याइनु पर्छ।"
पश्चिमी वायुको आंशिक प्रभाव कायमै : वर्षाको संभावना के छ ?,"काठमाडौं : हाल देशमा पश्चिमी वायूको साथै पश्चिमी न्यून चापीय प्रणालीको आंशिक प्रभाव रहेको छ। कोशी प्रदेश, मधेश प्रदेश, बागमती प्रदेश र गण्डकी प्रदेशमा आंशिक देखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहेको मौसम पूर्वानुमान महाशाखाले जनाएको छ। महाशाखाका अनुसार आज दिउँसो देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। देशको पहाडी भूभागका एकदुई स्थानमा हल्का वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। आज राति सुदूरपश्चिम प्रदेश लगायत कोशी प्रदेश, गण्डकी प्रदेश र कर्णाली प्रदेशको पहाडी भूभागमा आंशिक देखि साधारणतया बदली रही बाँकी भूभागमा आंशिक बदली देखि मौसम मुख्यतया सफा रहने महाशाखाले जनाएको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बिहानीपख तराईका थोरै भूभागहरुमा हुस्सुकुहिरो लाग्ने हुनाले यसको प्रभावले दैनिक जनजीवन,स्वास्थ्य, सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुनसक्ने असरबाट समेत बच्न आवश्यक उपायहरू तथा सतर्कता अपनाउन महाशाखाले आग्रह गरेको छ।"
शक्ति पृथकीकरणमाथि चुनौती,"पृथकीकरणको सिद्धान्तको उल्लंघन र राजनीतिक अस्थिरता निम्त्याएका छन्। शक्ति पृथकीकरणको सिद्धान्त आधुनिक लोकतान्त्रिक शासन व्यवस्थाको आधारभूत सिद्धान्त हो। यसले सरकारका शक्तिहरू तीन प्रमुख अंगहरूमा बाँड्छ, कार्यपालिका, व्यवस्थापिका, र न्यायपालिका। यो पृथकीकरणको उद्देश्य भनेको कुनै पनि एक अंगलाई धेरै शक्ति संकलन गर्नबाट रोक्नु हो जसले लोकतान्त्रिक इमानदारी कायम राख्न र कानुनी शासनको पालन गर्न मद्दत पुर्याउँछ। यो सिद्धान्तअनुसार, प्रत्येक अंग स्वतन्त्र रूपमा काम गर्छ र एकअर्काको निगरानीकर्ताको रूपमा कार्य गर्दछ। यसरी व्यक्तिगत स्वतन्त्रताहरूको रक्षा गर्न र तानाशाही शासनलाई रोक्न मद्दत गर्दछ। नेपालको सन्दर्भमा, शक्ति पृथकीकरणले लोकतान्त्रिक शासन व्यवस्थामा विशेष रूपमा २०६५ सालमा गणतन्त्रको स्थापनापछि ठूलो चुनौतीहरूको सामना गरेको छ। देशले गणराज्यको रूपमा औपचारिक रूपमा परिवर्तन गरे पनि शक्ति पृथकीकरणको सिद्धान्तको उल्लंघनले संस्थागत कमजोरीहरू र लोकतान्त्रिक मूल्यहरूको क्षति पुर्याएको छ। शक्ति पृथकीकरणको सिद्धान्त लोकतान्त्रिक प्रणालीमा केही प्रमुख उद्देश्यहरू पूरा गर्दछ : शक्तिको दुरुपयोग रोक्न : जब कुनै पनि एक निकायले सम्पूर्ण शासन प्रणालीलाई नियन्त्रण गर्दैन, शक्ति पृथकीकरणले शक्तिको दुरुपयोग रोक्न मद्दत पुर्याउँछ। प्रत्येक अंगले अर्को अंगको निगरानी गर्ने काम गर्दछ। यसरी नागरिकहरूको अधिकारको रक्षा हुन्छ। जवाफदेहिता प्रवर्द्धन जब शक्ति विभिन्न अंगहरूमा विभाजन हुन्छ। जवाफदेहिता प्रवद्र्धन हुन्छ। व्यवस्थापिका कार्यपालिकाको कार्यको अनुगमन गर्न सक्छ। कानुन समान र निष्पक्ष रूपमा लागू भएकोबारे न्यायपालिकाले सुनिश्चित गर्छ। स्वतन्त्रता र अधिकारको ग्यारेन्टी : प्रभावकारी शक्ति पृथकीकरणले व्यक्तिगत स्वतन्त्रताहरूको रक्षा गर्छ। विशेष गरी न्यायपालिकाले संवैधानिक अधिकारको रक्षकको रूपमा कार्य गर्दछ। यसले कार्यपालिका वा व्यवस्थापिका मूल अधिकारमा हस्तक्षेप नभएको सुनिश्चित गर्दछ। स्थिरतामा सुधार : शक्ति सन्तुलित रूपमा वितरण भएपछि शासन स्थिर हुन्छ, जसले कुनै पनि एक अंगको शक्ति अत्यधिक केन्द्रीकरणको विरुद्ध प्रतिक्रिया गर्न सक्छ। २०६५ सालमा गणराज्य घोषणापछि शक्ति पृथकीकरणको सिद्धान्तमा आधारित लोकतान्त्रिक संरचना नेपालले अपनाएको थियो। तर गणतन्त्रको युगमा यस सिद्धान्तको उल्लंघनले नेपालका लोकतान्त्रिक संस्थाहरूलाई कमजोर बनाएको छ। कार्यपालिकाको हस्तक्षेप र व्यवस्थापिकाको दबाब : नेपालको पछिल्लो इतिहासमा भएको एक प्रमुख उल्लंघन भनेको कार्यकारी शाखाको विधायिका माथि प्रभुत्व हो। नेपालमा २०४७ सालमा संसदीय दलको प्रणालीको पुन : उदयपछि प्रतिनिधिसभालाई ६ पटक विघटन गरिएको छ। पाँचौं विघटन २०७७ पुस ५ मा भएको थियो। तत्कालीन प्रधानमन्त्री केपी शर्मा ओलीबाट आफ्नो मन्त्रिमण्डलको सिफारिसमा राष्ट्रपति विद्यादेवी भण्डारीलाई प्रतिनिधिसभा विघटन गर्न सिफारिस भएको थियो। राष्ट्रपति भण्डारीबाट सोही दिन सिफारिस स्वीकृत गरी २०७८ वैशाख १७ र वैशाख २७ दिन दुई चरणमा चुनाव हुने घोषणा भएको थियो। तर, २०७७ फागुन ११ मा सर्वोच्च अदालतले प्रतिनिधिसभाको विघटनलाई असंवैधानिक ठहर गर्दै पुनस्र्थापना गर्न आदेश दियो। अदालतले एक परमादेश जारी गर्दै प्रतिनिधि सभा १३ दिनभित्र बस्न आदेश दियो। यस निर्णयको परिणामस्वरूप २०७७ फागुन २३ मा प्रतिनिधिसभाको बैठक आयोजित गरियो। छैटौं घटनामा २०७८ जेठ ८ मा प्रधानमन्त्री ओलीबाट पुन : राष्ट्रपति भण्डारीलाई प्रतिनिधिसभा विघटन र २०७८ कात्तिक २६ र २०७८ मंसिर ३ दिन मध्यावधि चुनावको तालिका निर्धारण गर्न सिफारिस भयो। न्यायपालिकामा राजनीतिक प्रभाव : नेपालको न्यायपालिकाले पनि यसको स्वतन्त्रता कायम राख्न चुनौतीहरूको सामना गरेको छ। २०७२ मा तत्कालीन प्रधानन्यायाधीशको नियुक्तिसँग सम्बन्धित विवादले कार्यपालिकाले न्यायपालिकामा अत्यधिक प्रभाव राख्ने आरोप लगाइयो। आलोचकहरूका अनुसार राजनीतिक दलहरूले न्यायिक निर्णयमा आफ्नो स्वार्थअनुसार प्रभाव पार्ने प्रयास गरेका थिए। न्यायपालिकाको स्वतन्त्रता कमजोर हुँदा यसले सार्वजनिक विश्वासमा क्षति भयो र न्यायको आधारभूत सिद्धान्तलाई कमजोर बनायो। जब न्यायपालिका राजनीतिक दबाबका कारण निष्पक्ष रूपमा काम गर्न सक्दैन, तब लोकतान्त्रिक प्रणालीको सन्तुलनलाई क्षति गर्छ। प्रधानन्यायाधीशको महाअभियोग र संस्थागत तनाव : २०७२ सालमा नेपालमा सत्तारूढ दलहरूको समर्थन तत्कालीन प्रधानन्यायाधीश सुशीला कार्कीविरुद्ध महाअभियोगको प्रस्ताव ल्याइएको थियो। महाअभियोगको यो कदम न्यायपालिकाको स्वतन्त्रतामा प्रत्यक्ष हस्तक्षेपको रूपमा लिइएको थियो। महाअभियोग लगाउनु भनेको प्रधानन्यायाधीशलाई पदबाट हटाउने प्रयास हो। यसमा राजनीतिका शक्तिहरूको हस्तक्षेप देखियो। कार्यपालिका र न्यायपालिकाबीचको सम्बन्धमा यस्तो कदम उठाइदा न्यायपालिकाको स्वतन्त्रता र निष्पक्षतामा प्रश्न उठाउँछ। यो घटनाले राजनीतिक दलहरू, खासगरी जब कुनै निर्णय तिनीहरूको स्वार्थसँग मिल्दैन, तब न्यायिक प्रक्रियामा हस्तक्षेप गर्न तयार रहने स्पष्ट पारे। यसले न्यायपालिकाको स्वायत्तता कमजोर पार्छ र न्यायका आधारभूत सिद्धान्तमा संकट ल्याउँछ। यस घटनाले शक्ति पृथकीकरणको उल्लंघनलाई उजागर गर्यो। शक्ति पृथकीरणको सिद्धान्तअनुसार, प्रत्येक अंग (कार्यपालिका, व्यवस्थापिका र न्यायपालिका) स्वतन्त्र रूपमा काम गर्नुपर्छ र एक अर्कामा हस्तक्षेप गर्नु हुँदैन। कार्यपालिका या अन्य राजनीतिक शक्तिहरू न्यायपालिकामा हस्तक्षेप गर्नु भनेको संस्थागत कमजोरीको संकेत हो र यसले लोकतान्त्रिक प्रक्रिया कमजोर पार्छ। नेपालमा शक्ति पृथकीकरणको उल्लंघनले लोकतान्त्रिक शासन व्यवस्थामा गहिरो प्रभाव पारेको छ : लोकतान्त्रिक संस्थाहरूको कमजोर बनावट : जब एक अंगले अरूको काममा हस्तक्षेप गर्छ, यसले लोकतान्त्रिक संस्थाहरूको स्वतन्त्रता र प्रभावशीलता कमजोर बनाउँछ। यसले नागरिकहरूको लोकतान्त्रिक प्रक्रियामा विश्वास घटाउँछ र तानाशाहीको सम्भावना बढाउँछ। राजनीतिक अस्थिरता : शक्ति पृथकीकरणको हेरचाह नगर्दा राजनीतिक अस्थिरता बढ्छ। राजनीतिक दलहरूले राज्य संस्थाहरूलाई आफ्नो शक्तिसँगै राख्न प्रयोग गरेमा पार्टीहरूको बीचमा संघर्ष र विवादको सम्भावना बढ्छ। सार्वजनिक निराशा : नेपालका नागरिकहरू राजनीतिक अस्थिरता र संघर्षका कारण निराश भएका छन्। यो निराशाले मतदाताको सहभागिता घटाउँछ र लोकतान्त्रिक प्रक्रियामा कमजोरी ल्याउँछ। न्यायमा बाधा : जब न्यायपालिका स्वतन्त्र रूपमा काम गर्न सक्दैन, नागरिकहरूको कानुनी प्रणालीमा विश्वास घट्छ। भ्रष्टाचार, पक्षपाती र असमान न्यायले कानुनी शासनको अवज्ञा गर्दै राज्यका स्वार्थहरूलाई प्राथमिकता दिन सक्छ। शक्ति पृथकीकरणको सिद्धान्त लोकतन्त्रको आधार हो, जसले कुनै एकअंगलाई सबै शक्ति संकलन गर्न रोक्दछ। पृथकीकरणको सिद्धान्तको उल्लंघन र राजनीतिक अस्थिरता निम्त्याएका छन्। नेपालको लोकतन्त्रलाई स्थिर र मजबुत बनाउन शक्ति पृथकीकरणको सिद्धान्तको पालना अत्यन्त महत्वपूर्ण छ। यसले लोकतान्त्रिक प्रक्रियामा सन्तुलन र पारदर्शिता कायम राख्न मद्दत पुर्याउँछ। शक्तिको आपसमा सन्तुलन राखेर लोकतान्त्रिक मूल्यलाई कायम राख्न मद्दत पुर्याउँछ। यदि यो सिद्धान्तलाई पालना गरिँदैन भने, तानाशाही प्रवृत्तिहरूको सम्भावना बढ्न सक्छ, जसले लोकतान्त्रिक मूल्य र संस्थामा गम्भीर खतरा पुर्याउन सक्छ।"
भूमि अध्यादेशमा मधेस केन्द्रित दलको विरोध किन ?,"जनकपुरधाम : भूमिसम्बन्धी अध्यादेशमा मधेस केन्द्रित दलले तीव्र विरोध जनाएका छन्। जनता समाजवादी पार्टीका अध्यक्ष उपेन्द्र यादवले विभिन्न व्यक्तिलाई जग्गाको परिमाणको सीमा तथा क्षेत्र नतोकी बिक्री वितरण गर्न र बाँड्न उक्त अध्यादेश ल्याइएको आरोप लगाएका छन्। यो अध्यादेशले घरजग्गा व्यवसाय, अव्यवस्थित बसोबास, जग्गा विकास गरी घडेरी वा त्यस्तो घरेडीमा घर निर्माण गरी बिक्री वितरण गर्ने भनि सार्वजनिक जग्गा, नदी, खोला वा नहर किनार, वन, राष्ट्रिय निकुन्ज तथा आरक्षण, गौचरण हाटबजार, सडक छेउ जस्ता जग्गा आफ्ना पार्टी कार्यकर्तालाई बाँड्न ल्याइएको हो, यादवले भने, वन क्षेत्र बुट्यान क्षेत्र जनिएको जग्गाका साथै जंगल अतिक्रमण गरी, फडानी गरी अवैध रूपमा बसोबास गर्ने व्यक्तिहरूलाई बाँड्ने कार्यहरूबाट वनविनाश भई पर्यावरण र जैविक विविधता नष्ट साथ आन्तरिक बसाइँसराइ तथा आप्रवासनमा अत्याधिक वृद्धिका कारण भविष्यमा आन्तरिक द्वन्द्वको सिर्जना हुने भएकाले यसको पक्षलाई हरेर गुण र दोष छुट्ट्याएका छौं। अध्यक्ष यादवले भूमि अध्यादेश लागूभए चुरे क्षेत्रमा गम्भीर असर पर्ने पनि बताए। जसबाट तराईमधेस मरुभूमीकरणमा परिणत हुनेछ, उनले भने, यो अध्यादेश पारित भएको खण्डमा केही भ्रष्टाचारी, कमिसन खोर, बिचौलिया दलाल, सरकार नजिक रहेका व्यक्तिहरू, भूमाफियाहरू र ठूला रियल स्टेट व्यापारीहरूका साथै आवास कम्पनीहरूलाई अत्याधिक लाभ हन्छ। सरकारले भूमिहीन दलित, गरिब सुकुम्बासी र अव्यवस्थित बसोबास आदिको समस्या समाधान गर्न चाहने हो भने नेपालको प्रचलित ऐन कानुनमा पर्याप्त व्यवस्था छ। त्यसैले भूमिसम्बन्धी केही नेपाल ऐनलाई संशोधन गर्न बनेको अध्यादेश दीर्घकालीन रूपमा देश र समग्र राष्ट्रको हितविपरीत रहेकाले विरोध जनाएका हौं। लोकतान्त्रिक समाजवादी पार्टीका वरिष्ठ सहअध्यक्ष सर्वेनाथ शुक्लले तराई मधेसका भूमिपुत्रभन्दा अरुलाई नै फाइदा पुग्ने गरी अध्यादेश ल्याइएको आरोप लगाए। जसले कृषिकार्य मात्र गरेको छ, उसको जग्गा छ छैन, शुक्लले भने, कृषि मजदुर भएर पनि कृषि कार्य गरेको र अन्य सीप नजानेको त्यो भनेको मुसहर, चमार, डोम, दुसाध, राजवंशी, रानाथारुलगायत अन्य भूमिहीनलाई भन्दा पनि वनको फडानी गर्ने, जसले एलानी पर्तीलाई कब्जा गरेको छ। त्यस्तालाई नै भूमि दिने भनेर अध्यादेशमा भनेपछि अन्य वर्ग बञ्चित हुने भयोे त्यही भएर हाम्रो असहमति छ। शुक्लले वन फडानी गर्ने, सार्वजनिक सम्पति हडपेर कब्जा गर्नेलाई फाइदा पुग्ने गरी मात्रै अध्यादेश ल्याइएको बताए। भूमि दिनुपर्ने वर्ग बञ्चित रहने भयो, उनले भने, अर्कोतर्फ जसले अवैद्यानिक काम गर्यो। उसले वैद्यानिकता पायो। अर्थात् यो अध्यादेशले लालपुर्जा दिनेभयो। यसले एउटा यस्तो नयाँ प्रवृत्तिलाई प्रोत्साहित गर्दै छ। जसले भन्छ, तिमी अवैद्यानिक वन फडानी गरे। अवैद्यानिक सार्वजनिक सम्पत्ति कब्जा गर। आज नभए भोलि, भोलि नभए पर्सि आफ्नो अनुकूल राज्यशक्ति आएपछि त्यो कब्जा जग्गा पाउँछौं। त्यो प्रवृत्तिलाई अध्यादेशले प्रोत्साहन गर्ने कुरा भयो भन्ने हाम्रो भनाइ छ। नेता शुक्लले यो अध्यादेशले वन सखाप हुने वातावरण बन्ने बताए। एकातिर सगरमाथा संवाद गर्ने भन्दै छौं। अर्कोतिर वन फडानी गर्ने कुरामा प्रोत्साहित गर्र्दैछौं, उनले भने, यो कस्तो वातावरणीय सन्तुलन हो ? सगरमाथा समिट गरेर वातावरण सन्तुलन गर्ने कुरा विश्वमा भन्दैछौं अर्कोतिर हामीलै वन फडानीलाई अध्यादेशमार्फत प्रोत्साहित गरिराछौं। जनमत पार्टीका केन्द्रीय सचिव विश्वेश्वरप्रसाद साह (बीपी) ले भूमि अध्यादेशमा जनमतको समर्थन वा विरोध नरहेको स्पष्ट पारे। उनले अध्यादेशमा केही त्रुटिहरू रहेको र संशोधन गरेर जानुपर्ने परिस्थिति रहेको जनाए। उनले भने, अध्यादेशमा हाम्रो मुख्य एजेन्डा भनेको तराई मधेसको जिल्लाहरूमा त्यहीको भूमिहीनलाई भूगोल र स्थानअनुसार जग्गा वितरण गरिनुपर्छ भन्ने मान्यता हो। अन्य ठाउँबाट ल्याएर वा व्यावसायिक प्रायोजनका लागि मधेस वा तराई क्षेत्रको जग्गा वितरण गर्नुभएन। किनभने यहाँ अहिले पनि हरूवाचरुवा, मुसहरदुसाध, दलित र पश्चिममा थारुहरू पनि भूमिहीन छन्। मुक्त कमैया, कम्लरीहरूसँग जग्गा जमिन छैन, उनीहरू अहिले पनि शिविरमा बस्नुपर्ने अवस्था छ। व्यावसायिक रूपमा कुनै स्वार्थ समूहसँग जोडिएर जग्गा वितरण गर्नुभएन।"
"न काम पाइन्छ, न कोठा, के जानु डेनमार्क !","नेपालमा सँगसँगै घर भएका मेरा एक छिमेकी भाइले डेनमार्क आएर सम्पर्क गरे। डेनमार्कमा उनले चिनेको अरू कोही नभएकोले मैसँग सहयोगको अपेक्षा राखे। बासस्थानको व्यवस्था, प्रारम्भिक काम खोजीको उपायलगायतका सुरुका केही चरणहरू तानतुन गरेर जोरबलले पार गराइयो। एकदिन उनले खुसीको खबर सुनाउन भन्दै फोन गरे मैले कामदार भिसा मिलाएँ नि अंकल। उनले बाँडेको खुसीमा खुसी हुँदै बधाई दिएँ। तर दुई महिना नबित्दै त्यो खुसी तनावमा बदलियो। उनलाई कामदार भिसा मिलाइदिने रोजगारदाताले कम्पनी बेचिदियो। नयाँ खरिदकर्ताले ती भाइलाई अघिल्लो रोजगारदातासँगका करारबारे आफू जिम्मेवार नहुने र नियमित रोजगारी दिन नसक्ने भनिदियो। रोजगारी नहुनेबित्तिकै भिसा नरहने डर भयो। बल्ल टेकेको खुडकलो भत्किएपछि उनी स्वभावतः आत्तिए पोर्चुगलको बाटो पनि बन्द भइगयो, अब कहाँ जानू ? नआत्तिन सल्लाह त दिएँ केही नभए आफ्नै मातृभूमि छँदैछ नि ! तर म आफैं चिन्तित भएँ, २०२२ को कलिलो उमेरमा परिवारको बोझ हल्का गर्न केही कमाएर पठाउँछु भन्दै लाखौं फसाएर आएको ऊ लगानी नउठाउँदै कस्तो तनावमा पर्यो ! अहिले उनलाई वर्क परमिट दिने अर्को रोजगारदाता तत्काल चाहिएको छ (नत्र उनको डेनमार्क बसाइ राम्ररी सुरु हुन नपाउँदै टुंगिने अवस्थाको नजिक छ )।  पाइएको छैन। असाध्यै निकटका एकजना दाइको भान्जा डेनमार्क आएर सम्पर्क गरे मामा, कामको बन्दोबस्त हुन सकेन। पहिलेकै तरिकाले चिनजानका सबैलाई फोन र मेसेज पठाएँ। सधैं आउने जवाफ उही हो बुझौंला ! दर्जनका हाराहारीमा साथीहरू बुझिरहनुभएको छ। म फलोअप गरिरहेको छु। तर दुर्भाग्य, महिनौंसम्म कतैबाट अवसरको संकेत आएको छैन। केही वर्ष पहिलादेखि डेनमार्क बसिरहेकैहरूलाई समेत यी असरहरूले पिरोल्न थालेका छन्। १० वर्ष पहिलादेखि सपरिवार डेनमार्कमा बसिरहेको म आफैं यो भयावह संकेत पहिलोपल्ट देखिरहेको छु। आईटीमा ग्र्याजुएट गरेर बसेको आफ्नै छोरोले जागिर खोजेको महिनौं भयो। केही महिना बेरोजगारी भत्ता खाएर अब काममा फर्कन खोजेकी आफ्नै जहानले काम पाएकी छैनन्। अब नयाँलाई कति गाह्रो होला, अनुमान मात्रै गरे पुग्छ। डेनमार्क धेरै नेपाली युवाहरूको रोजाइमा पर्ने देश हो। नेपाली परामर्शदाताले गजबका प्रलोभन देखाएर रोजाउने देश पनि हो। युट्युबतिर हेर्यो भने विश्वकै सबैभन्दा धेरै कमाइ हुने देशको दोस्रोतेस्रो नम्बरमा डेनमार्कलाई देखाएका कैयौँ भिडियोहरू भेटिन्छन्। अवसर खोज्नेहरूले राम्रै अवसर रहेछ भन्ठान्छन्। तर वास्तविकता डरलाग्दो छ। धेरैको रोजाइमा पर्ने देशमा मानव प्रवाह बढी हुने नै भयो। युरोपका अन्य देशबाट (युरोपेली नागरिकता पाएकाहरू) पनि डेनमार्क नै हाम फाल्ने, रूसयुक्रेनका युद्ध प्रभावितहरू पनि डेनमार्क नै ओइरिने र गैरयुरोपियन देशहरूबाट पढाइ, काम वा बसाइँसराइको मेसो मिलाउनेले पनि डेनमार्क नै रोज्ने क्रम तीव्र भएपछि सानो देश डेनमार्कले रोजगारीको माग धान्न नसक्ने स्थिति आएको छ। त्यसै पनि महामारी र युद्धको प्रभावले अर्थतन्त्र खल्बलिएपछि केही ठूला रोजगारदाता कम्पनीहरू धराशायी भएका छन् भने यहाँका रोजगारदाताहरूले कामदारको संख्या निचोरेर मानव संसाधन खर्च घटाउने नीति लिएका छन्। तसर्थ यत्तिकै पनि रोजगारीको क्षेत्र साँघुरिएर अवसर घटेको छ। त्यसमाथि आवश्यक अध्ययन र सुझबुझको अभावमा, अनि भ्रम तथा गलत प्रलोभनमा परी डेनमार्कलाई गन्तव्य बनाउँदा नवआगन्तुकहरू ठूला समस्यामा परिरहेका छन्। दक्षिणपूर्वी तथा मध्य युरोपमा काम गरिरहेका केही आफन्तहरू पनि डेनमार्क आउन चाहन्छन्। घुम्न आउनू भन्छु, उतै बसेर काम गर्न आउने भन्छन्। सम्पर्क गरेर कामदार भिसा मिलाइदिन अनुरोधहरू पठाउँछन्। नेपालबाट ती युरोपेली देशमा पठाउने मध्यस्थकर्ताले उनीहरूलाई पनि भ्रम हालिदिएर पठाउँछन् युरोप छिरेपछि घुमीघुमी जुन देशमा गएर नि काम गर्न पाइन्छ ! तर त्यस्तो हुँदैन। पटक्कै हुँदैन। सम्बन्धित देशको रोजगारदाताले प्रायोजन नगरी अर्को देश गएर काम गर्न पाइन्न। सेन्जेन भिसा भनेको युरोपका तोकिएका २७ देशहरूमा निर्वाध प्रवेश र निश्चित समयसम्म भ्रमण गर्न पाउने भिसा हो। जहाँ पनि गएर खुरूखुरू काम गरेर बस्न पाइने होइन। आफू जान चाहेको देशको रोजगारदाताले रोजगारी ग्यारेन्टी गरेपछि पनि त्यो देशको अध्यागमन नियमले तोकेका सर्तहरू पूरा गरेर मात्र त्यस देशको बसोबासको अनुमति पाइन्छ। अनि बल्ल त्यहाँ बसेर काम गर्न पाइन्छ। जब आइसकेका र काम गर्ने अनुमति भएकाहरूलाई त काम मिलिरहेको छैन भने अरू युरोपेली देशमा आएर अस्थायी कामदारको रूपमा काम गरिरहेकाहरूलाई डेनमार्कको सपना देखे जति सजिलो छँदै छैन। चिनेजानेकाहरूलाई डेनमार्कमै भएर पनि केही गरिदिएन भनेजस्तो पर्छ, तर गर्नै केही सकिन्न। मिल्दैन। यो सबैले बुझ्नु जरुरी छ। युरोप आइसकेकालाई त कामदार भिसाको प्रक्रिया भनेजस्तो सजिलो छैन भनी हामीले सम्झाउनुपर्छ भनेपछि नेपालबाटै प्रयास गरिरहेकाहरूमा कति ठूला भ्रम होलान् भन्ने अनुमान गर्न गाह्रो छैन। रोजगारी त अझ अलिक पछिको कुरा भयो, डेनमार्क आउनासाथ बस्ने बासस्थानको अभाव व्यापक छ। कोठा पाउनै मुस्किल पर्नुले पनि चाहिनेभन्दा धेरै मानवीय वहाव भएको सहज अनुमान गर्न सकिन्छ। ठीक यतिखेर पनि केही नेपाली विद्यार्थीहरू कोठा नपाएर एयरपोर्टमै र आसपासका होटलमा दैनिक महँगो भाडामा बसेर धुइँपत्ताल कोठा खोजिरहेका छन्। तै पनि कोठा पाउन कठिन छ। फेरि, यस्तै अप्ठ्यारोको मौका छोपेर केही अधर्मीहरू कोठा मिलाइदिने नाममा ठगी र नाजायज फाइदा उठाउन तम्सिन्छन्। त्यस्तोबाट जोगिन सतर्क हुनु पनि आवश्यक छ। हेर्नोस् त, समस्याका चाङ ! नेपालमा व्यावसायिक परामर्शदाताले डेनमार्कमा विद्यार्थीले नै मस्त कमाउने आशा देखाइदिँदा त्यो भ्रममा परेर आउनेहरूको रुवावासी हुने स्थिति छ। विद्यार्थीसँगै डिपेन्डेन्टमा जानेले त झन् भक्कुमार कमाउँछ भन्ने प्रलोभनमा परी भएको सारा धनसम्पत्ति बेचेर वा धितो राखेर आउनेको हालत थप दयनीय हुने निश्चित छ। अझ केही अनधिकृत विज्ञापनहरूमा डेनमार्कको आवधिक कामदार भिसा भन्दै झुक्याएर मोटो रकम असुल्ने गरेका खबर पनि छ्याप्छ्याप्ती छन्। डेनमार्कमा त्यस्तो खालको मार्ग हुँदै नभएको प्रस्ट पार्न चाहन्छु। कसैले त्यस्तो प्रलोभन देखाएमा यहाँस्थित दूतावासलाई, गैरआवासीय नेपाली संघलाई वा यहाँको नेपाली समुदायलाई सोधेर यकिन नगरी बिचौलियाहरूलाई विश्वास नगर्न पनि आग्रह गर्दछु। पहिले झैं डेनमार्कको बसाइ लम्ब्याउन नसके पोर्चुगलतिर गएर अल्मलिने विकल्प पनि त्यहाँको अध्यागमन नियम कडा पारिए सँगै सकिएको छ। यसले थुप्रैका युरोप सपनालाई टुंग्याइदिएको छ। यति हुँदाहुँदै पनि सजिलो उपाय लगाएर अध्ययन भिसामा उल्लेख्य संख्यामा नेपाललगायत एसियाली देशहरूबाट विद्यार्थीको डेनमार्कमा घुइँचो लागेको लाग्यै छ। अघिल्ला सेमेस्टरमा आएकाहरूको नै बस्ने, खाने, काम पाउने प्रबन्ध नभएकै अवस्थामा नयाँहरूको चाप बढेपछि समस्या सुल्झिनुको साटो थपिने नै भो। थपिँदै गइरहेको छ। अब गर्ने के त ? १ विदेश जाने सोचेकाहरूले : आफ्नो उद्देश्य यकिन गर्ने। आफू अघिल्तिरका सम्भावनाको सूची बनाउने। सर्वोत्तम विकल्पको छनोट गर्ने। विदेश जान खोजेको बाटोका अवरोधहरू पहिल्याउने। सुनेका कुराहरू भरपर्दो स्रोतबाट अनुमोदन गराएर मात्र पत्याउन। विदेशमा गएर गर्नुपर्ने काम, आफ्नो हैसियतको ख्याल गर्ने। सम्बन्धित देशका आधिकारिक नेपाली संघसंस्था र पदाधिकारीहरूसँग सल्लाह लिने। विदेशमा आइपर्ने चुनौती र प्राप्त हुन सक्ने उपलब्धिको हिसाककिताब गर्ने। चुनौतीको पल्ला भारी भयो भने स्वदेशमै सम्भावनाका उपाय खोजी गर्ने। विदेशबाट फर्केर नेपालमा केही गरिरहेकाहरूबाट प्रेरणा लिने। २ डेनमार्क जान ठिक्क परेकाहरूले : लागतको मापदण्ड यकिन गर्ने । नेपालबाट हिँड्नु पहिला नै कोठाको खोजी र बन्दोबस्त गर्ने। ६ महिना (उस्तै परे एक वर्ष) काम पाइएन भने डेनमार्कको महँगीमा धान्ने गरी नेपालबाटै खर्च झिकाउनु पर्नेमा सावधान रहन। जुन पायो त्यही बिचौलियाको भर परेर मक्ख नपर्ने कोठा मिलाइदिने, काम लगाइदिनेजस्ता आश्वासनका प्रलोभनमा परेर अग्रिम पैसा वा सर्तहरूमा राजी नहुने। सामाजिक सञ्जालका अनाधिकृत प्रवद्र्धनात्मक सामग्रीका पछाडि नलाग्ने। घरपरिवारलाई ठूलो आशा नदेखाउने । नेपाल छोड्नुअघि आफू जान लागेको देशको नेपाली दूतावास, गैरआवासीय नेपाली संघ वा अन्य कुनै पहिचान प्राप्त संस्था वा व्यक्तिसँग सल्लाह र सुझाव लिने। गएको देशमा बस्न सक्ने आधार खडा नभएमा कुनै पनि बेला स्वदेश फर्केर आफूले गर्ने काम वा सम्हाल्ने जिम्मेवारी पहिल्यै तय गर्ने सरल र सही समय पर्खने। अन्त्यमा, लहैलहैमा होइन, परिस्थिति बुझेर विदेश जाने निर्णय लिन ऊर्जाशील कलिला भाइबहिनीहरूलाई अनुरोध छ। छोराछोरीलाई प्लस टुपछि विदेश जान नउक्साउन अभिभावकहरूलाई अनुरोध गर्दै भ्रम र झुटको व्यापार नगरी यथार्थ कुरा छर्लंग बताइदिन, बुझाइदिन मध्यस्थकर्ताहरूलाई अनुरोध छ। युवा जनशक्तिलाई देशमै रोकिने उपाय सिकाउन शिक्षित वर्गलाई अनुरोध गर्दै मनलाग्दी रकम असुलेर झुटा सपना बाँड्ने बिचौलिया र मानव तस्करलाई खुलेआम लुट्न नदिन, बरू समातेर कारबाही गर्न नेपाल सरकार र सम्बन्धित निकायको ध्यान जाओस्। लक्षित वर्गको पहुँचसम्म पुग्ने गरी आफू अवस्थित देशमा आउन खोजेका, आउँदै गरेका र आइसकेका नेपाली युवा जगत्लाई आवश्यक परामर्श र सचेतना प्रदान गर्न सम्बन्धित देशका नेपाली दूतावास, महावाणिज्यदूत, गैरआवासीय नेपाली संघ तथा अन्य नेपाली संघसंस्था र नेपाली समुदायमा विशेष सक्रियताका साथ लाग्नुपर्छ। यो जटिल विषयलाई कसैले पनि हल्का रूपले लिनु निकै घातक छ। आआफ्नो ठाउँबाट सबैले सोच्न र गम्भीर बन्न ढिलो भइसकेको छ। (कोपन्हेगन, डेनमार्क)"
"कर्जामा झिनो सुधार,बैंकमा अझै अधिक तरलता","काठमाडौं : लामो समयदेखि वाणिज्य बैंकमा अधिक लगानीयोग्य पुँजी (तरलता) कायमै छ । बैंकहरूसँग कर्जा प्रवाह गर्ने अधिक क्षमता भए पनि नयाँ कर्जाको माग उत्साहजनक आउन नसकेको बैंकरहरू बताउँदै आएका छन् । चालु आर्थिक वर्षको सात महिनासम्ममा ५९ खर्ब ९७ अर्ब रुपैयाँ निक्षेप संकलन भएको नेपाल बैंकर्स संघले जनाएको छ । यो सञ्चालनमा रहेको २० वाणिज्य बैंकहरूको निक्षेप हो । गत असारमा प्रणालीमा ५७ खर्ब ५५ अर्ब रुपैयाँ निक्षेप थियो । यसअनुरूप चालु आवको माघसम्ममा बैंकहरूको निक्षेप संकलन ४२१ प्रतिशत अर्थात् २ खर्ब ४२ अर्ब रुपैयाँ थपिएको छ । कर्जा विस्तार वृद्धि भएको छ । चालु आव सुरु भएयता गत कात्तिकमा निक्षेप संकलन घटेको थियो तर यसपछि हरेक महिना वृद्धि भइरहेको छ । विशेष गरेर नेपालमा रेमिट्यान्स भित्रिने क्रम बढेकाले पनि निक्षेपमा राम्रै सुधार भएको हो । यता कर्जामा भने अझै उत्साहजनक वृद्धि नभएको बैंकरहरू नै बताउँछन् । यद्यपि चालु आवको ७ महिनामा कर्जा वृद्धि ५६२ प्रतिशतले वृद्धि भएको छ । गत असारसम्म वाणिज्य बैंकहरूबाट ४५ खर्ब ७१ अर्ब कर्जा प्रवाह भएकोमा हाल माघसम्ममा ४८ खर्ब २८ अर्ब रुपैयाँ कर्जा लगानीमा छ । यसबीच २ खर्ब ५७ अर्ब रुपैयाँबराबरको थप कर्जा प्रवाह भएको छ । मासिक रूपमा कर्जाको विश्लेषण गर्दा कात्तिकमा भने २ अर्ब घटेको कर्जा प्रवाह मंसिरमा ४२ अर्ब रुपैयाँले, पुसमा थप ९४ अर्ब र माघमा १२ अर्ब रुपैयाँले थप प्रवाह भएको छ । बैंकसँग भएको पुँजीको तुलनामा अझै कर्जा प्रवाह पर्याप्त देखिँदैन । किनभने यतिबेला (माघ ३० गतेसम्म) बैंकहरूको लगानी योग्य क्षमता खुकुलो अर्थात कर्जानिक्षेप अनुपात (सीडी रेसियो) ७९३५ प्रतिशतमा सीमित छ । नीतिगत व्यवस्थाअनुसार बैंकहरूले अधिकतम ९० प्रतिशतसम्मको सीडी रेसियो सीमा कायम गर्न पाउँछन् । कतिपय बैंकको सीडी रेसियो कम देखिएर लगानी क्षमता धेरै भए पनि कर्जा दिन नसक्ने अवस्थामा छन् । यसैबीच सबैभन्दा अधिक क्षमता भएको अर्थात् थोरै सीडी अनुपात ६३९६ प्रतिशत भएको राष्ट्रिय वाणिज्य बैंकका प्रमुख कार्यकारी अधिकृत देवेन्द्ररमण खनाल आफूहरूसँग अधिक पुँजी भए पनि केही पुँजी टायर २ अन्तर्गत व्यवस्थापन गर्नु परेको बताउँछन् । कर्जाको माग पनि छ । हामीले दिँदै आएका पनि छौं । सीडी रेसियो कम देखिएर क्षमता अधिक देखिएको मात्रै हो । तर कर्जा नोक्सानी व्यवस्थाको रकम व्यवस्थापन गर्नु परेकाले नियामकीय पुँजीकोष पुगेको छैन, उनले अन्नपूर्णसँग भने । चालु आवको आधा वर्षभन्दा बढी अवधि बितिसकेको छ तर सरकारले यस आर्थिक वर्ष २०८१८२ को लागि निजी क्षेत्रतर्फ जाने कर्जा वृद्धि दर १२५ प्रतिशतसम्म रहने प्रक्षेपण गरिएको छ । तर अहिले बैंकहरूले कर्जा प्रवाह गर्न पर्याप्त पुँजी हुँदा पनि बढाउन अझै नसकेकाले यो लक्ष्य हासिलमा चुनौती देखिन्छ । अर्कोतर्फ सरकारले आर्थिक वर्ष २०८१८२ को नेपाल सरकारको बजेटमा अनुमान गरिएबमोजिम ६ प्रतिशतको आर्थिक वृद्धि हासिल गर्न सहयोग पुग्ने गरी तरलता व्यवस्थापन र कर्जा प्रवाहलाई उत्पादनशील क्षेत्रतर्फ उन्मुख गरिने भनेको छ । यसर्थ, आर्थिक वृद्धि बढाउन पनि अब थप कर्जा प्रवाह हुन जरुरी भएको अर्थविद्हरू बताउँछन् । यद्यपि अब विस्तारै कर्जा बढ्ने अपेक्षा भने छ । कर्जा विस्तारमा कुन बैंक अगाडि ? चालु आवको माघसम्ममा बैंकहरूको कर्जा लगानी बढी गर्नेमा ग्लोबल आईएमई बैंक अघि देखिन्छ । जसले यस अवधिमा बैंकले ४० अर्ब ५७ करोड रुपैयाँ कर्जा विस्तार गरेको छ । यसको कुल कर्जा प्रवाह ४ खर्ब ३१ अर्ब रुपैयाँ छ । यस्तै, माघसम्ममा कृषि विकास बैंकले २ खर्ब ७ अर्ब, सिटिजन्स बैंक इन्टरनेसनलले १ खर्ब ६८ अर्ब, एभरेस्टले २ खर्ब २० अर्ब, हिमालयनले २ खर्ब ५० अर्ब, कुमारी बैंक ३ खर्ब १ अर्ब, लक्ष्मी सन्राइजले २ खर्ब ८१ अर्ब रुपैयाँ लगानी गरेका छन् । यसबाहेकले पनि क्रमशः माछापुच्छ्रेले १ खर्ब ४३ अर्ब, नबिलले ४ खर्ब ११ अर्ब, नेपाल बैंकले २ खर्ब २४ अर्ब, नेपाल इन्भेस्टमेन्ट मेगाले ३ खर्ब ५१ अर्ब, नेपाल एसबीआई १ खर्ब ३९ अर्ब, एनआईसी एसियाले २ खर्ब ५२ अर्ब, एनएमबीले २ खर्ब ३२ अर्ब, प्रभुले २ खर्ब ३४ अर्ब, प्राइम कमर्सियलले २ खर्ब १२ अर्ब रुपैयाँ कर्जा लगानी गरेका छन् । यसैगरी, राष्ट्रिय वाणिज्य बैंकले २ खर्ब ८३ अर्ब, सानिमाले १ खर्ब ७७ अर्ब, सिद्धार्थले २ खर्ब १६ अर्ब बराबरको लगानी विस्तार गरेका छन् ।"
बढ्दो मधुमेहको जोखिम : रोकथामका उपाय खोजौं,"आधुनिकताका नाममा जसरी मानिसहरूको जीवनशैली र खानपानमा परिवर्तन आएको छ, त्यसले अनेकथरी रोगसँग पनि सामना गर्नु परिरहेको छ। त्यसैमध्येको एक हो, मधुमेह। चलनचल्तीमा चिनीरोग भनेर पनि चिनिने यो रोगले कुनै खास उमेर समूहलाई मात्रै सताएको छैन, सबैथरी उमेरसमूहलाई ग्रस्त पारेको छ। त्यसो त मधुमेह हाल विश्वव्यापी रूपमा तीव्र रूपमा फैलिरहेको एक गम्भीर स्वास्थ्य समस्या हो। नेपालमा पनि पछिल्ला वर्षहरूमा मधुमेहका बिरामीहरूको संख्या निरन्तर रूपमा बढ्दै गएको देखिन्छ। खानपान, शारीरिक सक्रियताको कमी, मानसिक तनाव, मोटोपनजस्ता कारणहरूले गर्दा मधुमेहको जोखिम झन् बढ्दो छ। यसलाई रोकथाम गर्ने प्रभावकारी उपायहरू अपनाइएन भने नेपालीहरूको स्वास्थ्य ठूलो जोखिममा पर्छ। बेलैमा रोकथाम जरुरी छ। रगतमा चिनीको मात्रा असन्तुलित हुने रोग हो मधुमेह। इन्सुलिन उत्पादन शरीरमा हुन नसक्दा मधुमेहले गाँज्छ। प्यांक्रियाज ग्रन्थीले उत्पादन गर्नुपर्ने इन्सुलिन हो भन्ने चिकित्सा विज्ञानले पत्ता लगाएको छ, तर किन उत्पादन गरेन भनेर पत्ता लगाउन सकेको छैन। त्यसैले मधुमेह निको पार्ने औषधि छैन। इन्सुलिन उत्पादन कम भएपछि वा रोकिएपछि रगतमा ग्लुकोजको मात्रा अस्वाभाविक रूपमा बढ्छ, र मधुमेह हुन्छ। मधुमेहले शरीरका सबैजसो अंगप्रत्यंगमा प्रहार गर्छ, आँखाको दृष्टिसम्म पनि गुम्न जान्छ। मुटु, मिर्गैेला र स्नायु प्रणालीसमेतलाई कमजोर बनाउँछ। बालबालिका वा किशोरावस्थामा मधुमेह देखियो भने जीवनभर इन्सुलिन लिनुपर्छ। वंशाणुगत कारणले वा शरीरको प्रतिरक्षा प्रणालीले इन्सुलिन उत्पादन गर्ने कोषहरूलाई नष्ट गरेपछि हुन सक्छ। वयस्कमा शरीरले पर्याप्त इन्सुलिन उत्पादन नहुने अवस्थाको सिर्जना चाहिँ जीवनशैलीका कारण हुन्छ। पर्याप्त श्रम वा व्यायाम नगर्ने र तयारी खानेकुरा धेरै खाने अनि असन्तुलित भोजन गर्ने गर्दा मधुमेह हुन्छ। तसर्थ सबैले सबैभन्दा पहिला आफ्नो स्वास्थ्यको ख्याल आफैंले गर्नुपर्छ। त्यसपछि मात्रै राज्यले गर्न सक्छ अरू काम। मधुमेह रोकथामको सचेतना र आवश्यक उपचार पनि राज्यका तर्फबाट हुन सक्छ। फेरि पनि पहिलो सचेतना व्यक्तिव्यक्ति आफैंमा हुन जरुरी छ। तबमात्रै यसको जोखिमबाट बच्न सकिन्छ। सचेतना नभएकैले हो आज नेपालमा १५ प्रतिशत वयस्क मधुमेहबाट ग्रस्त छन्। मधुमेह पहिचान हुनुअघि नै मुटु, मिर्गाैला, आँखा र स्नायु प्रणालीको समस्यामा परेका छन्।"
बढ्दो मधुमेहको जोखिम : रोकथामका उपाय खोजौं,"आधुनिकताका नाममा जसरी मानिसहरूको जीवनशैली र खानपानमा परिवर्तन आएको छ, त्यसले अनेकथरी रोगसँग पनि सामना गर्नु परिरहेको छ। त्यसैमध्येको एक हो, मधुमेह। चलनचल्तीमा चिनीरोग भनेर पनि चिनिने यो रोगले कुनै खास उमेर समूहलाई मात्रै सताएको छैन, सबैथरी उमेरसमूहलाई ग्रस्त पारेको छ। त्यसो त मधुमेह हाल विश्वव्यापी रूपमा तीव्र रूपमा फैलिरहेको एक गम्भीर स्वास्थ्य समस्या हो। नेपालमा पनि पछिल्ला वर्षहरूमा मधुमेहका बिरामीहरूको संख्या निरन्तर रूपमा बढ्दै गएको देखिन्छ। खानपान, शारीरिक सक्रियताको कमी, मानसिक तनाव, मोटोपनजस्ता कारणहरूले गर्दा मधुमेहको जोखिम झन् बढ्दो छ। यसलाई रोकथाम गर्ने प्रभावकारी उपायहरू अपनाइएन भने नेपालीहरूको स्वास्थ्य ठूलो जोखिममा पर्छ। बेलैमा रोकथाम जरुरी छ। रगतमा चिनीको मात्रा असन्तुलित हुने रोग हो मधुमेह। इन्सुलिन उत्पादन शरीरमा हुन नसक्दा मधुमेहले गाँज्छ। प्यांक्रियाज ग्रन्थीले उत्पादन गर्नुपर्ने इन्सुलिन हो भन्ने चिकित्सा विज्ञानले पत्ता लगाएको छ, तर किन उत्पादन गरेन भनेर पत्ता लगाउन सकेको छैन। त्यसैले मधुमेह निको पार्ने औषधि छैन। इन्सुलिन उत्पादन कम भएपछि वा रोकिएपछि रगतमा ग्लुकोजको मात्रा अस्वाभाविक रूपमा बढ्छ, र मधुमेह हुन्छ। मधुमेहले शरीरका सबैजसो अंगप्रत्यंगमा प्रहार गर्छ, आँखाको दृष्टिसम्म पनि गुम्न जान्छ। मुटु, मिर्गैेला र स्नायु प्रणालीसमेतलाई कमजोर बनाउँछ। बालबालिका वा किशोरावस्थामा मधुमेह देखियो भने जीवनभर इन्सुलिन लिनुपर्छ। वंशाणुगत कारणले वा शरीरको प्रतिरक्षा प्रणालीले इन्सुलिन उत्पादन गर्ने कोषहरूलाई नष्ट गरेपछि हुन सक्छ। वयस्कमा शरीरले पर्याप्त इन्सुलिन उत्पादन नहुने अवस्थाको सिर्जना चाहिँ जीवनशैलीका कारण हुन्छ। पर्याप्त श्रम वा व्यायाम नगर्ने र तयारी खानेकुरा धेरै खाने अनि असन्तुलित भोजन गर्ने गर्दा मधुमेह हुन्छ। तसर्थ सबैले सबैभन्दा पहिला आफ्नो स्वास्थ्यको ख्याल आफैंले गर्नुपर्छ। त्यसपछि मात्रै राज्यले गर्न सक्छ अरू काम। मधुमेह रोकथामको सचेतना र आवश्यक उपचार पनि राज्यका तर्फबाट हुन सक्छ। फेरि पनि पहिलो सचेतना व्यक्तिव्यक्ति आफैंमा हुन जरुरी छ। तबमात्रै यसको जोखिमबाट बच्न सकिन्छ। सचेतना नभएकैले हो आज नेपालमा १५ प्रतिशत वयस्क मधुमेहबाट ग्रस्त छन्। मधुमेह पहिचान हुनुअघि नै मुटु, मिर्गाैला, आँखा र स्नायु प्रणालीको समस्यामा परेका छन्।"
"भूमि अध्यादेशलाई बहुमतकै सकस, अरू पनि भएनन् निर्णयार्थ पेस","काठमाडौं : सत्तासीन जसपा नेपालको माघ २९ गते बसेको संसदीय दलको बैठकले निर्णय गर्यो भूमिसम्बन्धी अध्यादेश स्वीकार नगर्ने। जसपाको यो निर्णयपछि कांग्रेसएमाले नेतृत्वको गठबन्धन सरकार झस्क्यो। किनभने, जसपा नेपालले समर्थन नगरे भूमिसम्बन्धी अध्यादेश राष्ट्रियसभाबाट पारित नहुने अवस्था सिर्जना भयो। यद्यपि, जसपा नेपाल सरकारमा छैन, तर समर्थन जनाइरहेको छ। कांग्रेस र एमालेसँग प्रतिनिधिसभामा झन्डै दुईतिहाइ बहुमत छ। तर, राष्ट्रियसभामा भने दुई दल मिल्दा पनि अल्पमतमा छन्। जसपापछि सत्तासीन लोसपाले पनि भूमिसम्बन्धी अध्यादेश स्वीकार गर्न नसक्ने बतायो। लोसपा अध्यक्ष महन्थ ठाकुरले भूमिसम्बन्धी अध्यादेश स्वीकार गर्न नसकिने विज्ञप्तिमार्फत जानकारी दिए। बिहीबार सर्लाही पुगेका ठाकुरले भूमिसम्बन्धी अध्यादेशका कतिपय प्रावधान स्वीकार गर्न नसक्ने भएकाले पार्टीले समर्थन गर्न नसक्ने बताए। सरकारको निर्णयको विपक्षमा उभिनु परेकाले नैतिक संकट आइपरेको र त्यसका लागि सरकारमा रहेका श्रममन्त्री शरतसिंह भण्डारीलाई राजीनामा गर्न सुझाव पनि दिए। त्यसबेला मन्त्री भण्डारी विदेश थिए। जसपा र लोसपा भूमिसम्बन्धी अध्यादेशको विपक्षमा उभिएपछि अध्यादेशको भविष्यमाथि प्रश्न उठ्यो। गठबन्धनमै खटपट देखियो। र, सरकारलाई अरू ५ वटा अध्यादेश संसद्मा अघि बढाउन पनि अप्ठ्यारो अवस्था सिर्जना भयो। प्रधानमन्त्री केपी ओलीले शुक्रबार र शनिबार सत्ता पक्षको बैठक बोलाए। लोसपाका अध्यक्ष ठाकुर बैठकमा पुगे। सहमतिमा अध्यादेश पारित गर्ने भन्दै प्रधानमन्त्री केपी शर्मा ओली र कांग्रेस सभापति शेरबहादुर देउवासँग फोटो सेसन नै गरे। लोसपाबाट प्रतिनिधि सभामा ४ र राष्ट्रियसभामा एक सांसद छन्। उता मधेस केन्द्रित जसपा नेपालले भूमिसम्बन्धी अध्यादेशको विरोध नै गरेको छ। उसले अन्य अध्यादेश पक्षमा जाने सकिने भए पनि भूमिसम्बन्धी अध्यादेश पक्षमा जान नसकिने अडान लिएको छ। विशेषतः जसपा नेपालका कारण अध्यादेश पारित गर्न सत्तापक्षलाई सकस भएको छ। राष्ट्रियसभामा जसपा नेपाल निर्णायक छ। राष्ट्रियसभामा जसपा नेपालका तीन जना सांसद छन्। सत्तापक्षमा बहुमत पुग्न तीन सांसदको कमी छ। शनिबार सत्तापक्षीय प्रमुख सचेतकको बैठकमा पनि जसपा नेपालका प्रमुख सचेतक अनुपस्थित रहे। जसपालाई सरकारमा सहभागी गराउने लक्ष्यका साथ पार्टी अध्यक्ष उपेन्द्र यादवसँग कुराकानी भइरहेको एमालेका एक नेताले बताए। सरकारले दलित भूमिहीन, सुकुम्बासी र अव्यवस्थित बसोबास गरिरहेका १५ लाख परिवारलाई जग्गाको स्वामित्व (लालपुर्जा) दिने उद्देश्यले भूमिसम्बन्धी अध्यादेश जारी गरेको छ। त्यस कार्यका लागि गठन भएको आयोगले काम पनि थालिसकेको छ। सत्तापक्षको बहुमत जुटाउने कसरत जारी यता, सत्तापक्ष अध्यादेशका पक्षमा बहुमत जुटाउने प्रयासमा तल्लीन छ। सुरुवार्तामा जसपा नेपाललाई फकाउने प्रयास गरेको थियो तर उसले नमानेपछि अन्य विकल्पको खोजीमा सत्ता पक्ष लागेको छ। राष्ट्रियसभाको सबैभन्दा ठूलो दल माओवादी केन्द्र अध्यादेशको विपक्षमा छ। मुद्दाको हिसाबले भूमिहीन, सुकुम्बासीको समस्या समाधान माओवादी केन्द्रको एजेन्डा हो। तर, मुद्दाभन्दा पनि विपक्षको धर्म निभाउनेतिर माओवादी देखिएको छ। एमाले मुख्य सचेतक महेशकुमार बर्तौला प्रमुख प्रतिपक्षलगायतका दलहरूलाई पनि अध्यादेशमा सहयोग गर्न आग्रह गरिएको बताउँछन्। प्रमुख प्रतिपक्षले पनि समर्थन गर्नु राम्रो हुन्छ। सेवा प्रवाहलाई सहज बनाउन, लगानीको वातावरण सिर्जना गर्न र भूमिहीन दलित, सुकुम्बासी र अव्यवस्थित बसोबासीलाई जग्गाको स्वामित्व दिनका लागि नै अध्यादेश ल्याइएका हुन्, बर्ताैलाले भने, यो प्रतिपक्ष स्वयंले उठाउँदै आएको मुद्दा पनि हो। बहुमत नभए के हुन्छ ? अध्यादेश ऐन सरह मान्य हुनेछ। तर, अध्यादेश जारी भएपछि संघीय संसद्को दुवै सदनमा पेस गरिनेछ। दुवै सदनले स्वीकार नगरेमा स्वतः निष्क्रिय हुनेछ। निष्क्रिय वा खारेज नभएमा दुवै सदनको बैठक बसेको ६० दिनपछि स्वतः निष्क्रिय हुनेछ। अन्य अध्यादेश पारित भएपनि भूमिसम्बन्धी अध्यादेशको सरकाले ठूलो कसरत गर्नुपर्ने देखिएको छ। अध्यादेशसम्बन्धी व्यवस्था ११४ अध्यादेश (१) संघीय संसदको दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्नेछ। (२) उपधारा (१) बमोजिम जारी भएको अध्यादेश ऐन सरह मान्य हुनेछ। तर त्यस्तो प्रत्येक अध्यादेश(क) जारी भएपछि बसेको संघीय संसद्को दुवै सदनमा पेस गरिनेछ र दुवै सदनले स्वीकार नगरेमा स्वतः निष्क्रिय हुनेछ, (ख) राष्ट्रपतिबाट जुनसुकै बखत खारेज हुन सक्नेछ, र(ग) खण्ड (क) वा (ख) बमोजिम निष्क्रिय वा खारेज नभएमा दुवै सदनको बैठक बसेको ६० दिनपछि स्वतः निष्क्रिय हुनेछ।स्पष्टीकरण : यस उपधाराको प्रयोजनका लागि दुवै सदनको बैठक बसेको दिन भन्नाले संघीय संसद्का दुवै सदनको अधिवेशन प्रारम्भ भएको वा बैठक बसेको दिन सम्झनुपर्छ र सो शब्दले संघीय संसद्का सदनहरूको बैठक अघिपछि गरी बसेको अवस्थामा जुन सदनको बैठकपछि बसेको छ सोही दिनलाई जनाउँछ। माधव नेपाल फकाउन कांग्रेसको पहल जसपा र लोसपा अध्यादेशको विपक्षमा उभिएपछि सत्तापक्षले बहुमत जुटाउन एकीकृत समाजवादीसँग संवाद थालेका छन्। एमाले अध्यक्ष केपी ओली र एकीकृत समाजवादीका अध्यक्ष माधव नेपालबीच सौदाह्रपूर्ण वातावरण छैन। त्यसैकारण, कांग्रेस सभापति देउवाले एकीकृत समाजवादीका अध्यक्ष माधव नेपालसँग कुराकानी गरेका थिए। देउवाले अध्यादेशको समर्थन जनाएर सकेसम्म सरकारमै सहभागी हुन नेपाललाई आग्रह गरेका थिए। तर, नेपालले समर्थन जनाउन नसक्ने जवाफ दिइसकेको स्रोतले बतायो। नेकपा एसका प्रचार विभाग प्रमुख प्रकाश ज्वालाले भने कांग्रेसबाट छलफलका लागि औपचारिक प्रस्ताव नआएको बताए। उनले कांग्रेसले दलहरूसँग अध्यादेशको विषयमा छलफल गर्ने भन्ने चर्चा मात्रै आफूले सुनेको स्पष्ट पारे। औपचारिक कुनै प्रस्ताव आएको छैन, कांग्र्रेसले अध्यादेशको विषयमा दलहरूसँग छलफल गर्ने चर्चा मात्रै सुनिएको हो, उनले भने। उनले नेकपा एसको अध्यादेशको विषयमा स्पष्ट दृष्टिकोण रहेको पनि बताए। प्रक्रिया, कतिपय प्रावधान, विषयवस्तु नै गलत छन्, हानिकारक छन्। त्यसैले हामीले यसलाई समर्थन गर्न सक्दैनौं, उनले भने। नेकपा एसका वरिष्ठ नेता एवं राष्ट्रिय सभा सांसद बेदुराम भुसालले यो सबै मिडियामा आएको हल्ला मात्रै भएको बताए। प्रस्ताव पनि आएको छैन, न यस विषयमा कोहीसँग छलफल नै भएको छ, यो सब मिडियाले भ्रम छरेको मात्रै हो, उनले भने। अध्यादेश किन आवश्यक ? विज्ञ के भन्छन् ? भूमिहीन सुकुम्बासी, भूमिहीन दलित र अव्यवस्थित बसोबासी जटिल रहेकाले समस्या समाधान गर्नु विकल्प नरहेको विज्ञहरू बताउँछन्। विज्ञहरू भूमिहीनताको समस्या समाधानका लागि आएको अध्यादेश सकारात्मक भएको बताउँछन्। वरिष्ठ अधिवक्ता राजुप्रसाद चापागाईंले भूमिहीन सुकुम्बासी, भूमिहीन दलित र अव्यवस्थित बसोबासी हकमा अध्यादेशमा भएका व्यवस्था सराकात्मक रहेको बताए। भूमिहीन दलित, भूमिहीन सुकुम्बासी, अव्यवस्थित बसोबासीको हकमा जुन विषय संशोधन गर्न खोजिएको छ, त्यो राम्रो हो, उनले भने, बाटो मात्र ठीक भएन भन्ने हो। संसद्बाट ल्याएका भए अझ राम्रो हुन्थ्यो भन्ने हो। तर यो अध्यादेशले मार्गप्रशस्त गर्ने उनको भनाइ छ। उनले पुस्तौंपुस्तादेखि बसिरहेकाहरू लालपुर्जा पाउने कि उठिवास हुने भन्ने त्रासमा बाचिरहेको बताए। पुस्तौं पुस्तादेखि बसिरहेका छन्, सरकारले पहाडबाट धेरै मान्छे तराईमा सारिएको छ। निकुञ्ज बन्नुभन्दा पहिलादेखि नै बसेका छन्। उनीहरूको व्यवस्थापन गर्नु त पर्छ नै, उनले भने, वनजंगल र निकुञ्ज संरक्षण सार्वजनिक हित हो। भूमिहीन दलित, भूमिहिन सुकुम्बासी, अव्यवस्थित बसोबासीसम्बन्धी समस्या पनि सार्वजनिक हितको विषय हो। उनले हदबन्दीभन्दा बढीको जग्गा सरकारले लिएर भूमिहीनलाई उपलब्ध गराउन सकेमा अझ राम्रो हुने बताए। उनका अनुसार दलित र भूमिहीनलाई संविधानले नै ग्यारेन्टी गरेको छ। राजनीतिकरणले भूमिसम्बन्धी समस्या जकडिएको रहेको उनको भनाइ छ। यो चरम राजनीतिकरण हो, सत्तामा हुँदा एउटा कुरा गर्ने, बाहिर आएपछि अर्को, त्यसैले यो समस्या जकडिएको जकडिएकै छ, उनले भने, यो द्वन्द्वको कारण पनि हो। त्यसैले राजनीतीकरण नगरिन सबै साझा एजेन्डा बन्नु पर्ने हो। यो संविधानले ग्यारेन्टी गरेको विषय भएकोले विकास र दिगो शान्तिको लागि पनि यो साझा एजेन्डा बनाएर जानुपर्ने उनको सुझाव छ। भूमि अधिकार विज्ञ जगत देउजा भूमिहीनताको सवाल लामो समयदेखी थाँती रहेको समस्या भएकाले सम्बोधन जरुरी जरुरी रहेको बताए। गैरकृषि गर्नेलाई आवास र कृषि गर्नेलाई आवास र कृषि दुवै कार्यका लागि उपलब्ध भएसम्म कानुन र नियममा टेकेर जग्गा उपलब्ध गराउन आवश्यक छ। उनले अध्यादेश विगतका भूमि आयोगले काम गर्दा आइपरेको कानुनी अड्चन फुकाउन ल्याएको बताए। अरू अध्यादेश के हुन्छन् ? भूमिसम्बन्धी अध्यादेश बाहेकका ५ वटा अध्यादेश पारित गर्नेमा सत्तासीन दलबीच सहमति भएको छ। कांग्रेसका प्रचार विभाग प्रमुख मीनबहादुर विश्वकर्मा भूमिसम्बन्धी बाहेकका अध्यादेशमा जसपा नेपाललगायत लोसपा, जनमत पार्टी लगायत सबै सहमत रहेको बताए। भूमिसम्बन्धी अध्यादेश परिमार्जनका लागि कार्य दल बनाउने निर्णय पनि शनिबारको सत्ता पक्षीय बैठकले गरेको उनले जानकारी दिए। उनले भूमिसम्बन्धी अध्यादेश भने प्रतिस्थापन विधेयक रूपमा अघि बढाइने जानकारी दिए। तर, कांग्रेसकै प्रमुख सचेतक श्यामकुमार घिमिरले सांसदहरू कुम्भ मेला गएका कारण अध्यादेश पारित हुन केही दिन लाग्ने बताएका छन्। प्रमुख सचेतक घिमिरेले केही विषयमा परिमार्जन गर्दै असहमतिका बुँदाहरूलाई प्रतिस्थापन विधेयकमार्फत सहमति गर्दै अघि बढ्न सकिने बताए। कोही सांसद कुम्भ मेला जानुभएको छ। कोही निर्वाचन क्षेत्रमा हुनुहुन्छ। ६ गते पेस गर्ने भन्ने कुरा थियो। तर, ७१० दिनपछि लैजाने कुरा भयो, घिमिरेले भने। उनले अध्यादेश पारित गराउन जसपा नेपालसँग पनि सहज वातावरणमा कुरा भइरहेको बताए। एमालेका मुख्य सचेतक महेशकुमार बर्तौला ६ वटै अध्यादेश सँगै पेस गर्ने पक्षमा सरकार रहेको बताउँछन्। हामी छवटै अध्यादेश संसद्मा प्रस्तुत गर्ने पक्षमा छौँ, अध्यादेश निर्णयार्थ प्रस्तुत हुँदा सहज ढंगले पारित हुन्छन। पारित अध्यादेशको आधारमा प्रतिस्थापन विधेयक ल्याउँछौँ, मुख्यसचेतक बर्तौलाले भने, अध्यादेशमा केही कुरा मिलेको छैन भने प्रतिस्थापन विधेयकमार्फत मिलाउने काम हुन्छ। उनका अनुसार ११,१२ र १३ मध्ये कुनै दिन अध्यादेश निर्णाथ प्रस्तुत हुनेछन्।"
भारत सरकारले नेपाली विद्यार्थीहरूको हकहित सुनिश्चित गर्न आवश्यक कदम चाल्नेछ : भारतीय दूतावास,"काठमाडौं : भारत सरकारले कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी)मा अध्ययनरत नेपाली विद्यार्थीहरूको हकहित सुनिश्चित गर्न आवश्यक सबै कदम चाल्ने जानकारी दिएको छ। काठमाडौंस्थित भारतीय दूतावासले विज्ञप्ति जारी गरेर नेपाली विद्यार्थीहरू दुई देशबीचको सम्बन्धको महत्त्वपूर्ण पक्ष भएको उल्लेख गरेको छ। 'भारतमा अध्ययनरत नेपाली विद्यार्थीहरू दुई देशबीचको स्थायी जनस्तर सम्बन्धका महत्त्वपूर्ण पक्ष हुन्। भारत सरकारले भारतमा नेपाली विद्यार्थीहरूको हकहित सुनिश्चित गर्न सबै आवश्यक कदम चाल्नेछ,' विज्ञप्ति भनिएको छ। त्यस्तै नेपाली विद्यार्थी प्रकृति लम्सालको मृत्युप्रति दूतावासले समवेदना प्रकट गरेको छ। केआइआइटीका अधिकारी, ओडीसा राज्य सरकार र स्थानीय अधिकारीहरूले घटनाको अनुसन्धान सुरु गरिसकेको दूतावासले जनाएको छ। दूतावासले नेपाली विद्यार्थीहरूलाई क्याम्पसमा फर्कन आग्रहसमेत गरेको छ। उसले कक्षामा फर्किन र छात्रावासमा बस्न नेपाली विद्यार्थीहरूलाई अपील पनि गरेको छ। नेपाली विद्यार्थीहरूलाई शैक्षिक रूपमा परेको क्षतिको जिम्मेवारी लिन केआइआइटीलाई निर्देशन दिइएको दूतावासले जनाएको छ।"
अमेरिकाबाट निकालिए दुई नेपाली,"काठमाडौं : अमेरिकाबाट नेपालीहरूलाई निष्कासन गर्ने क्रम जारी छ। अवैध ढंगबाट अमेरिका बसिरहेका नेपालीहरूलाई राष्ट्रपति डोनाल्ड ट्रम्प प्रशासनले निष्कासन गरिरहेको हो। यसै क्रममा गत साता थप दुई जना नेपाली निष्कासनमा परेका छन्। अवैधरूपमा अमेरिकामा बस्दै आएका उनीहरूलाई नेपाल फर्काइएको स्रोतले जानकारी दिएको छ। नेपाल फर्काइनेमा जैसवाल र कार्की थरीका व्यक्ति रहेको स्रोतको भनाइ छ। उनीहरूलाई एयर इन्डियाबाट भारत हुँदै काठमाडौं फर्काइएको हो। अध्यागमन कानुन विपरीत उनीहरू अमेरिकामा बस्दै आएका थिए। गत जनवरी २० मा राष्ट्रपतिको सपथ लिएसँगै ट्रम्प गैरकानुनी रूपमा बसिरहेका आप्रवासीहरूप्रति आक्रामक बनेका छन्। त्यस्ता आप्रवासीहरूलाई ट्रम्प प्रशासनले धमाधम अमेरिकाबाट निष्कासन गरिरहेको छ। भारतलगायत केही देशमा अमेरिकी सैन्य जहाजबाट नै आप्रवासीहरूलाई फिर्ता पठाइएको थियो। यो पनि पढ्नुस् : कागजपत्र नभएका नेपालीहरू समस्यामा पर्दै, अमेरिकाबाट थप ४ नेपाली निष्कासित"
भारत सरकारले नेपाली विद्यार्थीहरूको हकहित सुनिश्चित गर्न आवश्यक कदम चाल्नेछ : भारतीय दूतावास,"काठमाडौं : भारत सरकारले कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी)मा अध्ययनरत नेपाली विद्यार्थीहरूको हकहित सुनिश्चित गर्न आवश्यक सबै कदम चाल्ने जानकारी दिएको छ। काठमाडौंस्थित भारतीय दूतावासले विज्ञप्ति जारी गरेर नेपाली विद्यार्थीहरू दुई देशबीचको सम्बन्धको महत्त्वपूर्ण पक्ष भएको उल्लेख गरेको छ। 'भारतमा अध्ययनरत नेपाली विद्यार्थीहरू दुई देशबीचको स्थायी जनस्तर सम्बन्धका महत्त्वपूर्ण पक्ष हुन्। भारत सरकारले भारतमा नेपाली विद्यार्थीहरूको हकहित सुनिश्चित गर्न सबै आवश्यक कदम चाल्नेछ,' विज्ञप्ति भनिएको छ। त्यस्तै नेपाली विद्यार्थी प्रकृति लम्सालको मृत्युप्रति दूतावासले समवेदना प्रकट गरेको छ। केआइआइटीका अधिकारी, ओडीसा राज्य सरकार र स्थानीय अधिकारीहरूले घटनाको अनुसन्धान सुरु गरिसकेको दूतावासले जनाएको छ। दूतावासले नेपाली विद्यार्थीहरूलाई क्याम्पसमा फर्कन आग्रहसमेत गरेको छ। उसले कक्षामा फर्किन र छात्रावासमा बस्न नेपाली विद्यार्थीहरूलाई अपील पनि गरेको छ। नेपाली विद्यार्थीहरूलाई शैक्षिक रूपमा परेको क्षतिको जिम्मेवारी लिन केआइआइटीलाई निर्देशन दिइएको दूतावासले जनाएको छ।"
"कीर्तिपुरस्थित बर्न अस्पतालबाट अर्थमन्त्री पौडेल डिस्चार्ज, मेयर आचार्यको थप उपचार हुने","काठमाडौं : पोखरा भ्रमण वर्षको उद्घाटनका क्रममा घाइते भएका उपप्रधान तथा अर्थमन्त्री विष्णुप्रसाद पौडेल कीर्तिपुरस्थित बर्न अस्पतालबाट डिस्चार्ज भएका छन्। अस्पतालका निर्देशक डा किशोर नकर्मी र मेडिकल डाइरेक्टर डा निजीता ताम्राकारले जारी गरेको विज्ञप्ति जारी गर्दै अर्थमन्त्री पौडेललाई डिस्चार्ज गर्ने निर्णय भएको जानकारी दिए। रिमोर्टबाट दीप प्रज्वलनपछि बेलुन उडाउने क्रममा आगोको ज्वालाले बेलुनमा टिपेपछि बेलुन पड्किएको थियो। बेलुनको आगोका कारण अर्थमन्त्री पौडेल र पोखरा महानगर प्रमुख धनराज आचार्य घाइते भएका थिए। घटना हुनेबितिकै मन्त्री पौडेललाई गण्डकी मेडिकल कलेज शिक्षण अस्पताल र महानगर प्रमुख आचार्यको फिस्टेल अस्पताल पोखरामा प्रारम्भिक उपचार गरिएको थियो। त्यसपछि दुवै जनालाई थप उपचारका लागि कीर्तिपुरस्थित बर्न अस्पतालमा भर्ना गरिएको थियो। अस्पतालले दुवै जनाको स्वास्थ्य अवस्था सामान्य हुँदै गएको जनाएको छ। तर, आचार्यको पहिलेदेखि नै उच्च रक्तचापको समस्या भएको कारण हृदय रोग विशेषज्ञसँग परामर्श भइरहेकोले केहि दिन थप उपचार हुने विज्ञप्तिमा उल्लेख छ। आज मिति २०८१ फाल्गुण ०५ गते सोमबार यस अस्पतालमा गत २ दिन देखि उपचार गराई रहनु भएका माननीय उपप्रधान तथा अर्थमन्त्री श्री विष्णु पौडेलज्यू र पोखरा महानगरपालिकाका मेयर श्री धनराज आचार्यज्यू को स्वास्थ्य अवस्था सामान्य हुँदै गएको जानकारी गराईन्छ। दुबै जनाको जलनको घाउ निको गएको र फोक्सोमा कुनै खराब असर परेको देखिँदैन। यस कारण आजै उपप्रधान तथा अर्थमन्त्री श्री विष्णु पौडेललाई अस्पतालबाट डिस्चार्ज गर्ने निर्णय भएको छ। जारी विज्ञप्तिमा भनिएको छ, मेयर धनराज आचार्यज्यूको पहिलेदेखि नै उच्च रक्तचापको समस्या भएको कारण हृदयरोग विशेषज्ञसँग परामर्श भइरहेकोले केहि दिन थप उपचार हुने जानकारी गराइन्छ। संक्रमण बढ्ने जोखिम भएकाले आचार्यलाई भेटघाटका कार्यक्रम बन्द गरिएको जनाएको छ। आइतबार उपप्रधान तथा अर्थमन्त्री र पोखरा महानगरका मेयरको स्वास्थ्य अवस्था बुझ्न प्रधानमन्त्री केपी शर्मा ओली कीर्तिपुरस्थित बर्न अस्पताल पुगेका थिए। प्रधानमन्त्री ओलीले केही दिनअघि कमलपोखरीस्थित शानदार मःमः सेन्टरमा ग्यास सिलिण्डर विस्फोटमा घाइते भई उपचाररतको स्वास्थ्य अवस्थाबारे पनि जानकारी लिएको सचिवालयले जनाएको छ।"
प्रतिनिधिसभा बैठकमा आज भ्रष्टाचार निवारणसम्बन्धी विधेयकमा छलफल हुने,"काठमाडौं : संघीय संसदअन्तर्गत प्रतिनिधिसभा बैठक बस्दैछ। नयाँ बानेश्वरस्थित संसद भवनमा दिउँसो अपरान्ह १ बजे बस्नेगरी बैठक बोलाइएको हो। बैठकमा प्रधानमन्त्री केपी शर्मा ओलीले 'राष्ट्रिय सुरक्षा परिषद्को छैटौं वार्षिक प्रतिवेदन (आव २०७९८०) र सातौं वार्षिक प्रतिवेदन (आव २०८०८१) पेश गर्ने संभावित कार्यसूची छ। यसैगरी बैठकमा सभामुखले 'नेपाल नागरिकता (दोस्रो संशोधन) विधेयक, २०८१ माथि सामान्य छलफल गरियोस्' भन्ने प्रस्तावलाई निर्णयार्थ प्रस्तुत गर्ने कार्यसूचीमा उल्लेख छ। प्रधानमन्त्री ओलीले राज्य व्यवस्था तथा सुशासन समितिको प्रतिवेदन सहितको राष्ट्रिय सभामा उत्पत्ति भएको भ्रष्टाचार निवारण (पहिलो संशोधन) विधेयक, २०७७ माथि छलफल गरियोस्'भनी प्रस्ताव प्रस्तुत गर्ने कार्यसूचीमा उल्लेख छ। प्रधानमन्त्री ओलीले 'भ्रष्टाचार निवारण (पहिलो संशोधन) विधेयक, २०८१ लाई पारित गरियोस्'भनी प्रस्ताव प्रस्तुत गर्ने कार्यसूची छ। यसैगरी श्रम,रोजगार तथा सामाजिक सुरक्षा मन्त्री शरत सिंह भण्डारीले अन्तर्राष्ट्रिय श्रम संगठनको अन्तर्राष्ट्रिय श्रम सम्मेलनले स्वीकृत गरेका नयाँ अन्तर्राष्ट्रिय श्रम मापदण्डहरूको संयन्त्रहरु (महासन्धि,प्रोटोकल र सिफारिस सम्बन्धी प्रतिवेदन पेश गर्ने कार्यसूची छ।"
ज्ञानेन्द्र शाहीले गरेको टिप्पणीप्रति राष्ट्रिय सभाले खेद प्रस्ताव पारित गर्नु दुखद : रघुजी पन्त,"काठमाडौं : नेकपा एमालेका सांसद रघुजी पन्तले प्रतिनिधि सभाका सदस्यको टिप्पणीलाई लिएर राष्ट्रिय सभाबाट खेद प्रस्ताव पारित हुनु दुःखद् भएको बताएका छन्। सोमबार प्रतिनिधिसभा बैठकको आकस्मिक समयमा बोल्दै पन्तले नेपालको संविधानले दुई सदनीय संसदीय प्रणाली अंगीकार गरेको भन्दै दुई सदनका बीचमा द्वन्द्व उत्पन्न भए संसदीय व्यवस्थालाई असर पर्ने समेत बताएका हुन्। राष्ट्रिय सभा पाकाहरुको सदन भएकाले वृद्धाश्रम भनेर बेइज्जत गर्ने काम गर्न नहुने उनको भनाइ छ । राष्ट्रिय सभाले के गरेको थियो ? राप्रपाका सांसद ज्ञानेन्द्र शाहीले राष्ट्रिय सभालाई वृद्धाश्रम भनेपछि आइतबार बसेको राष्ट्रियसभा बैठकले खेद प्रस्ताव पारित गरेको थियो । राष्ट्रिय सभा बैठकमा सदस्यहरूले सांसद शाहीले सामाजिक सञ्जालमा राष्ट्रिय सभा वृद्धाश्रम हो भनी दिएको अभिव्यक्तिप्रति आपत्ति जनाएपछि शाहीको अभिव्यक्तिप्रति राष्ट्रिय सभाले खेद प्रस्ताव पारित गरेको हो। शाहीले मिडिया काउन्सिल विधेयक पढ्दै नपढी हुबहु पारित गरेको भन्दै राष्ट्रिय सभा नै वृद्धाश्रम भएको टिप्पणी गरेका थिए। राष्ट्रियसभा अध्यक्ष नारायणप्रसाद दाहालले पारित भएको विधेयकको सम्बन्धमा यथार्थ अवस्था अध्ययन नै नगरी कपोकल्पित, झुठ र यथार्थ भन्दा बाहिर गई एक सभाको सदस्यले अर्को सभाको काम कारबाहीप्रति अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको बताए। सभाका सदस्यहरुको योग्यता, क्षमता र उमेरको सम्बन्धमा समेत अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको देखिएको भन्दै अध्यक्ष दाहालले उक्त अभिव्यक्तिप्रति खेद प्रकट गरेका थिए।"
लुम्बिनी प्रदेशसभा बैठकमा प्रधानमन्त्री ओलीले विशेष सम्बोधन गर्दै,लुम्बिनी : प्रधानमन्त्री केपी शर्मा ओलीले लुम्बिनी प्रदेशसभाको बैठकलाई विशेष सम्बोधन गर्दैछन् । प्रदेशसभा सचिव दुर्लभकुमार पुनमगरले अहिले ११ : ३० बजे बस्ने बैठकलाई प्रधानमन्त्री ओलीले सम्बोधन गर्ने कार्यसूची रहेको जानकारी दिए। यसअघि लुम्बिनी प्रदेशका सभामुख तुलाराम घर्तीमगरले मुख्यमन्त्री चेतनारायण आचार्यमार्फत् प्रधानमन्त्री ओलीलाई विशेष सम्बोधनका लागि निमन्त्रणा गरेका थिए।
केआइआइटी विश्वविद्यालयले दियो नेपाली विद्यार्थीहरूलाई होस्टेलमा बस्न अनुमति,"काठमाडौं : कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयले नेपाली विद्यार्थीहरूलाई होस्टेलमा बस्न अनुमति दिएको छ। विहानदेखि होस्टेल छोड्न दबाब दिएको विश्वविद्यालयले चौतर्फी दबाबपछि नेपाली विद्यार्थीलाई होस्टलमा बस्न अनुमति दिएको हो। विश्वविद्यालयका रजिस्ट्रारले विज्ञप्ति जारी गरेर नेपाली विद्यार्थीलाई होस्टलमा बस्न अनुमति दिएको जानकारी दिएका छन्। उनका अनुसार विश्वविद्यालयका अधिकारीहरूले नेपाली विद्यार्थीहरूलाई होस्टलमा बस्न आग्रह गरिरहेका छन्। रजिस्ट्राले यसबीचमा हुने शैक्षिक क्षतिको पूर्णरूपमा ध्यान दिइएको उल्लेख गरेका छन्। क्याम्पस नफर्किने विद्यार्थीहरूका लागि वैकल्पिक कक्षाहरूको व्यवस्था गरिने विश्वविद्यालयले जनाएको छ। त्यस्तै मृतक नेपाली छात्रा प्रकृति लम्सालको निष्पक्ष र न्यायपूर्ण अनुसन्धानका लागि विश्वविद्यालय र आबद्ध अधिकारीहरूले सहकार्य गर्ने विज्ञप्तिमा उल्लेख छ। कक्षा सञ्चालन र होस्टलका सम्बन्धमा पछि जानकारी दिइने रजिस्ट्रारले उल्लेख गरेका छन्। यसअघि केआइआइटी विश्वविद्यालयले तनाव बढेपछि नेपाली विद्यार्थीहरूलाई अभिभावकको सल्लाहअनुसार फिर्ता पठाएको बताएको थियो। विज्ञप्ति जारी गरेर विश्वविद्यालयले नेपाल विद्यार्थीले आत्महत्या गरेको उल्लेख गरेको थियो। उसले घटना सम्बन्धनमा प्रहरीले अनुसन्धान गरिरहेको र घटनामा संलग्न भनिएको युवकलाई पक्राउ गरिसकिएको उल्लेख गरेको थियो। 'हामीले आफ्नो तर्फबाट सक्दो प्रयास गरेका हौं। तर, उनीहरू हाम्रो कुरा सुन्न चाहेनन्। विश्वविद्यालय हातामा प्रदर्शन जार राखे। घन्टौंसम्म सडक अवरुद्ध भयो। जसले कानुन र व्यवस्थालाई पनि चुनौती दियो। थप अप्रिय घटनाहरू हुन नदिन र सहज र निष्पक्ष अनुसन्धान सुनिश्चित गर्न नेपाली विद्यार्थीहरूलाई अभिभावकको सहयोगमा स्वेच्छाले आआफ्नो स्थानमा फर्कन सल्लाह दिइएको छ,' विज्ञप्ति भनिएको थियो। त्यहाँको घटनालाई लिएर भारतको नयाँ दिल्लीस्थित नेपाली दूतावासले पनि समन्वय गरेको थियो। सोमबार विज्ञप्ति जारी गरेर नेपाली दूतावासले विकसित घटनाक्रमहरूका सम्बन्धमा उक्त शैक्षिक संस्थाका रजिस्ट्रारलगायतका प्रतिनिधिहरूसँग छलफल भएको जनाएको छ। छलफलमा नेपाली विद्यार्थीहरूको सुरक्षा सुनिश्चित गर्न र छात्रावासमा नै बस्ने प्रबन्ध मिलाउन अनुरोध गरिको नेपाली दूतावासले जनाएको छ। 'उक्त शैक्षिक संस्थामा रहेका नेपाली विद्यार्थीहरुको कक्षा संचालनका लागि आवश्यक व्यवस्था मिलाउन समेत अनुरोध गरिएको थियो। यस राजदूतावासबाट अनुरोध भएबमोजिम उक्त शैक्षिक संस्थाले सोहीअनुसार विद्यार्थीहरुलाई छात्रावासमा बस्ने व्यवस्था मिलाई नेपाली विद्यार्थीहरुको लागि कक्षा संचालनको व्यवस्था गर्ने जानकारी यस राजदूतावासलाई गराएको छ,' दूतावासले जारी गरेको विज्ञप्तिमा भनिएको छ।"
विकासका काममा स्थानीयको भूमिका महत्त्वपूर्ण : महासचिव पोखरेल,"काठमाडौं : नेकपा एमालेका महासचिव शंकर पोखरेलले विकासका काममा स्थानीय समुदायका भूमिका महत्त्वपूर्ण हुने बताएका छन्। सोमबार दाङको तुलसीपुर११ मालेडाँडामा श्रीमणि आचार्य स्मृति पार्क शिलान्यास कार्यक्रममा बोल्दै पोखरेलले बनेका संरचना कस्तो हिसाबले सदुपयोग गर्ने भन्ने कुरा स्थानीय समुदायकै भूमिकामा भरपर्ने बताएका हुन्। स्थानीय समुदायले उचित प्रयोग र सदुपयोग गरेन भने सरकारले जति खर्च गरे पनि त्यो प्रभावकारी नहुने उनको भनाई छ। राम्रो बनाउने कुरामा स्थानीय जनताकै महत्वपूर्ण योगदान रहन्छ, पोखरेलले भने। उनले देश बनाउने मानिसलाई सबैले प्रोत्साहन गर्नुपर्ने बताए। वर्तमान प्रधानमन्त्री केपी शर्मा ओली देश बनाउने मान्छे भएको बताए। देश बनाउने हो भने देश बनाउने मान्छेलाई प्रोत्साहन गर्नुपर्दछ, यो कुरा सुन्ने कुरा मात्रै होइन, काम गर्ने मानिसलाई सम्मान गर्नुपर्दछ, उनले भने।"
"अर्काले देश बनाइदिँदैन, हामी आफैंले मेहनत गर्नुपर्छ : प्रधानमन्त्री ओली","दाङ : प्रधानमन्त्री केपी शर्मा ओलीले तीनै तहका सरकार मिलेर विकास निर्माणका कामलाई अगाडि बढाउनुपर्ने बताएका छन्। लुम्बिनी प्रदेशसभाको बैठकमा आज विशेष सम्बोधन गर्दै प्रधानमन्त्री ओलीले तीनै तहले सहकार्य गर्दै नेपाललाई नेपाली आफैँ बनाउनुपर्नेमा जोड दिएका हुन्। उनले कुनै पनि देश अर्काले आएर नबनाइदिने हुनाले आफैंले देश बनाउनुपर्ने बताए। चालीस वर्ष अगाडि छिमेकी चीन गरिब मुलुक थियो, अहिले आफ्नै मेहनतले सम्पन्न भइसकेको छ। हामीले पनि प्रविधि प्रयोगको ल्याकत बढाएर आफैँले देशको विकास गर्नुपर्छ।, प्रधानमन्त्री ओलीले भने, कुन ठाउँमा के उत्पादन हुन्छ भन्ने पहिचान गरेर ठूलो परिणाममा खेती र उत्पादन गर्न सकेमा बजार पाइन्छ। त्यसकारण हामीले त्यस्ता उत्पादनमा लाग्नुपर्छ। उद्योगहरु स्थापनाका लगानी विस्तार गर्नुपर्छ। त्यसका लागि सरकारको तर्फबाट सहजीकरण गर्नुपर्छ। तीन वटै तहका सरकार यसमा सहकार्यका साथ अगाडि बढ्नुपर्छ। उनले केन्द्र सरकारले लगानी विस्तार र सूचना प्रविधि क्षेत्रको विकासका लागि विभिन्न अध्यादेश ल्याएको जानकारी गराए। कोही कसैले अरु कारणले विरोध गर्नु बेग्लै कुरा हो। आमरुपमा अध्यादेशप्रति उद्योगी, व्यवसायी र सूचना प्रविधि क्षेत्रमा नयाँ उत्साह ल्याएको छ। यसले स्वागत पाएको छ।"
"भूमि अध्यादेशलाई बहुमतकै सकस, अरू पनि भएनन् निर्णयार्थ पेस","काठमाडौं : सत्तासीन जसपा नेपालको माघ २९ गते बसेको संसदीय दलको बैठकले निर्णय गर्यो भूमिसम्बन्धी अध्यादेश स्वीकार नगर्ने। जसपाको यो निर्णयपछि कांग्रेसएमाले नेतृत्वको गठबन्धन सरकार झस्क्यो। किनभने, जसपा नेपालले समर्थन नगरे भूमिसम्बन्धी अध्यादेश राष्ट्रियसभाबाट पारित नहुने अवस्था सिर्जना भयो। यद्यपि, जसपा नेपाल सरकारमा छैन, तर समर्थन जनाइरहेको छ। कांग्रेस र एमालेसँग प्रतिनिधिसभामा झन्डै दुईतिहाइ बहुमत छ। तर, राष्ट्रियसभामा भने दुई दल मिल्दा पनि अल्पमतमा छन्। जसपापछि सत्तासीन लोसपाले पनि भूमिसम्बन्धी अध्यादेश स्वीकार गर्न नसक्ने बतायो। लोसपा अध्यक्ष महन्थ ठाकुरले भूमिसम्बन्धी अध्यादेश स्वीकार गर्न नसकिने विज्ञप्तिमार्फत जानकारी दिए। बिहीबार सर्लाही पुगेका ठाकुरले भूमिसम्बन्धी अध्यादेशका कतिपय प्रावधान स्वीकार गर्न नसक्ने भएकाले पार्टीले समर्थन गर्न नसक्ने बताए। सरकारको निर्णयको विपक्षमा उभिनु परेकाले नैतिक संकट आइपरेको र त्यसका लागि सरकारमा रहेका श्रममन्त्री शरतसिंह भण्डारीलाई राजीनामा गर्न सुझाव पनि दिए। त्यसबेला मन्त्री भण्डारी विदेश थिए। जसपा र लोसपा भूमिसम्बन्धी अध्यादेशको विपक्षमा उभिएपछि अध्यादेशको भविष्यमाथि प्रश्न उठ्यो। गठबन्धनमै खटपट देखियो। र, सरकारलाई अरू ५ वटा अध्यादेश संसद्मा अघि बढाउन पनि अप्ठ्यारो अवस्था सिर्जना भयो। प्रधानमन्त्री केपी ओलीले शुक्रबार र शनिबार सत्ता पक्षको बैठक बोलाए। लोसपाका अध्यक्ष ठाकुर बैठकमा पुगे। सहमतिमा अध्यादेश पारित गर्ने भन्दै प्रधानमन्त्री केपी शर्मा ओली र कांग्रेस सभापति शेरबहादुर देउवासँग फोटो सेसन नै गरे। लोसपाबाट प्रतिनिधि सभामा ४ र राष्ट्रियसभामा एक सांसद छन्। उता मधेस केन्द्रित जसपा नेपालले भूमिसम्बन्धी अध्यादेशको विरोध नै गरेको छ। उसले अन्य अध्यादेश पक्षमा जाने सकिने भए पनि भूमिसम्बन्धी अध्यादेश पक्षमा जान नसकिने अडान लिएको छ। विशेषतः जसपा नेपालका कारण अध्यादेश पारित गर्न सत्तापक्षलाई सकस भएको छ। राष्ट्रियसभामा जसपा नेपाल निर्णायक छ। राष्ट्रियसभामा जसपा नेपालका तीन जना सांसद छन्। सत्तापक्षमा बहुमत पुग्न तीन सांसदको कमी छ। शनिबार सत्तापक्षीय प्रमुख सचेतकको बैठकमा पनि जसपा नेपालका प्रमुख सचेतक अनुपस्थित रहे। जसपालाई सरकारमा सहभागी गराउने लक्ष्यका साथ पार्टी अध्यक्ष उपेन्द्र यादवसँग कुराकानी भइरहेको एमालेका एक नेताले बताए। सरकारले दलित भूमिहीन, सुकुम्बासी र अव्यवस्थित बसोबास गरिरहेका १५ लाख परिवारलाई जग्गाको स्वामित्व (लालपुर्जा) दिने उद्देश्यले भूमिसम्बन्धी अध्यादेश जारी गरेको छ। त्यस कार्यका लागि गठन भएको आयोगले काम पनि थालिसकेको छ। सत्तापक्षको बहुमत जुटाउने कसरत जारी यता, सत्तापक्ष अध्यादेशका पक्षमा बहुमत जुटाउने प्रयासमा तल्लीन छ। सुरुवार्तामा जसपा नेपाललाई फकाउने प्रयास गरेको थियो तर उसले नमानेपछि अन्य विकल्पको खोजीमा सत्ता पक्ष लागेको छ। राष्ट्रियसभाको सबैभन्दा ठूलो दल माओवादी केन्द्र अध्यादेशको विपक्षमा छ। मुद्दाको हिसाबले भूमिहीन, सुकुम्बासीको समस्या समाधान माओवादी केन्द्रको एजेन्डा हो। तर, मुद्दाभन्दा पनि विपक्षको धर्म निभाउनेतिर माओवादी देखिएको छ। एमाले मुख्य सचेतक महेशकुमार बर्तौला प्रमुख प्रतिपक्षलगायतका दलहरूलाई पनि अध्यादेशमा सहयोग गर्न आग्रह गरिएको बताउँछन्। प्रमुख प्रतिपक्षले पनि समर्थन गर्नु राम्रो हुन्छ। सेवा प्रवाहलाई सहज बनाउन, लगानीको वातावरण सिर्जना गर्न र भूमिहीन दलित, सुकुम्बासी र अव्यवस्थित बसोबासीलाई जग्गाको स्वामित्व दिनका लागि नै अध्यादेश ल्याइएका हुन्, बर्ताैलाले भने, यो प्रतिपक्ष स्वयंले उठाउँदै आएको मुद्दा पनि हो। बहुमत नभए के हुन्छ ? अध्यादेश ऐन सरह मान्य हुनेछ। तर, अध्यादेश जारी भएपछि संघीय संसद्को दुवै सदनमा पेस गरिनेछ। दुवै सदनले स्वीकार नगरेमा स्वतः निष्क्रिय हुनेछ। निष्क्रिय वा खारेज नभएमा दुवै सदनको बैठक बसेको ६० दिनपछि स्वतः निष्क्रिय हुनेछ। अन्य अध्यादेश पारित भएपनि भूमिसम्बन्धी अध्यादेशको सरकाले ठूलो कसरत गर्नुपर्ने देखिएको छ। अध्यादेशसम्बन्धी व्यवस्था ११४ अध्यादेश (१) संघीय संसदको दुवै सदनको अधिवेशन चलिरहेको अवस्थामा बाहेक अन्य अवस्थामा तत्काल केही गर्न आवश्यक परेमा मन्त्रिपरिषद्को सिफारिसमा राष्ट्रपतिले अध्यादेश जारी गर्न सक्नेछ। (२) उपधारा (१) बमोजिम जारी भएको अध्यादेश ऐन सरह मान्य हुनेछ। तर त्यस्तो प्रत्येक अध्यादेश(क) जारी भएपछि बसेको संघीय संसद्को दुवै सदनमा पेस गरिनेछ र दुवै सदनले स्वीकार नगरेमा स्वतः निष्क्रिय हुनेछ, (ख) राष्ट्रपतिबाट जुनसुकै बखत खारेज हुन सक्नेछ, र(ग) खण्ड (क) वा (ख) बमोजिम निष्क्रिय वा खारेज नभएमा दुवै सदनको बैठक बसेको ६० दिनपछि स्वतः निष्क्रिय हुनेछ।स्पष्टीकरण : यस उपधाराको प्रयोजनका लागि दुवै सदनको बैठक बसेको दिन भन्नाले संघीय संसद्का दुवै सदनको अधिवेशन प्रारम्भ भएको वा बैठक बसेको दिन सम्झनुपर्छ र सो शब्दले संघीय संसद्का सदनहरूको बैठक अघिपछि गरी बसेको अवस्थामा जुन सदनको बैठकपछि बसेको छ सोही दिनलाई जनाउँछ। माधव नेपाल फकाउन कांग्रेसको पहल जसपा र लोसपा अध्यादेशको विपक्षमा उभिएपछि सत्तापक्षले बहुमत जुटाउन एकीकृत समाजवादीसँग संवाद थालेका छन्। एमाले अध्यक्ष केपी ओली र एकीकृत समाजवादीका अध्यक्ष माधव नेपालबीच सौदाह्रपूर्ण वातावरण छैन। त्यसैकारण, कांग्रेस सभापति देउवाले एकीकृत समाजवादीका अध्यक्ष माधव नेपालसँग कुराकानी गरेका थिए। देउवाले अध्यादेशको समर्थन जनाएर सकेसम्म सरकारमै सहभागी हुन नेपाललाई आग्रह गरेका थिए। तर, नेपालले समर्थन जनाउन नसक्ने जवाफ दिइसकेको स्रोतले बतायो। नेकपा एसका प्रचार विभाग प्रमुख प्रकाश ज्वालाले भने कांग्रेसबाट छलफलका लागि औपचारिक प्रस्ताव नआएको बताए। उनले कांग्रेसले दलहरूसँग अध्यादेशको विषयमा छलफल गर्ने भन्ने चर्चा मात्रै आफूले सुनेको स्पष्ट पारे। औपचारिक कुनै प्रस्ताव आएको छैन, कांग्र्रेसले अध्यादेशको विषयमा दलहरूसँग छलफल गर्ने चर्चा मात्रै सुनिएको हो, उनले भने। उनले नेकपा एसको अध्यादेशको विषयमा स्पष्ट दृष्टिकोण रहेको पनि बताए। प्रक्रिया, कतिपय प्रावधान, विषयवस्तु नै गलत छन्, हानिकारक छन्। त्यसैले हामीले यसलाई समर्थन गर्न सक्दैनौं, उनले भने। नेकपा एसका वरिष्ठ नेता एवं राष्ट्रिय सभा सांसद बेदुराम भुसालले यो सबै मिडियामा आएको हल्ला मात्रै भएको बताए। प्रस्ताव पनि आएको छैन, न यस विषयमा कोहीसँग छलफल नै भएको छ, यो सब मिडियाले भ्रम छरेको मात्रै हो, उनले भने। अध्यादेश किन आवश्यक ? विज्ञ के भन्छन् ? भूमिहीन सुकुम्बासी, भूमिहीन दलित र अव्यवस्थित बसोबासी जटिल रहेकाले समस्या समाधान गर्नु विकल्प नरहेको विज्ञहरू बताउँछन्। विज्ञहरू भूमिहीनताको समस्या समाधानका लागि आएको अध्यादेश सकारात्मक भएको बताउँछन्। वरिष्ठ अधिवक्ता राजुप्रसाद चापागाईंले भूमिहीन सुकुम्बासी, भूमिहीन दलित र अव्यवस्थित बसोबासी हकमा अध्यादेशमा भएका व्यवस्था सराकात्मक रहेको बताए। भूमिहीन दलित, भूमिहीन सुकुम्बासी, अव्यवस्थित बसोबासीको हकमा जुन विषय संशोधन गर्न खोजिएको छ, त्यो राम्रो हो, उनले भने, बाटो मात्र ठीक भएन भन्ने हो। संसद्बाट ल्याएका भए अझ राम्रो हुन्थ्यो भन्ने हो। तर यो अध्यादेशले मार्गप्रशस्त गर्ने उनको भनाइ छ। उनले पुस्तौंपुस्तादेखि बसिरहेकाहरू लालपुर्जा पाउने कि उठिवास हुने भन्ने त्रासमा बाचिरहेको बताए। पुस्तौं पुस्तादेखि बसिरहेका छन्, सरकारले पहाडबाट धेरै मान्छे तराईमा सारिएको छ। निकुञ्ज बन्नुभन्दा पहिलादेखि नै बसेका छन्। उनीहरूको व्यवस्थापन गर्नु त पर्छ नै, उनले भने, वनजंगल र निकुञ्ज संरक्षण सार्वजनिक हित हो। भूमिहीन दलित, भूमिहिन सुकुम्बासी, अव्यवस्थित बसोबासीसम्बन्धी समस्या पनि सार्वजनिक हितको विषय हो। उनले हदबन्दीभन्दा बढीको जग्गा सरकारले लिएर भूमिहीनलाई उपलब्ध गराउन सकेमा अझ राम्रो हुने बताए। उनका अनुसार दलित र भूमिहीनलाई संविधानले नै ग्यारेन्टी गरेको छ। राजनीतिकरणले भूमिसम्बन्धी समस्या जकडिएको रहेको उनको भनाइ छ। यो चरम राजनीतिकरण हो, सत्तामा हुँदा एउटा कुरा गर्ने, बाहिर आएपछि अर्को, त्यसैले यो समस्या जकडिएको जकडिएकै छ, उनले भने, यो द्वन्द्वको कारण पनि हो। त्यसैले राजनीतीकरण नगरिन सबै साझा एजेन्डा बन्नु पर्ने हो। यो संविधानले ग्यारेन्टी गरेको विषय भएकोले विकास र दिगो शान्तिको लागि पनि यो साझा एजेन्डा बनाएर जानुपर्ने उनको सुझाव छ। भूमि अधिकार विज्ञ जगत देउजा भूमिहीनताको सवाल लामो समयदेखी थाँती रहेको समस्या भएकाले सम्बोधन जरुरी जरुरी रहेको बताए। गैरकृषि गर्नेलाई आवास र कृषि गर्नेलाई आवास र कृषि दुवै कार्यका लागि उपलब्ध भएसम्म कानुन र नियममा टेकेर जग्गा उपलब्ध गराउन आवश्यक छ। उनले अध्यादेश विगतका भूमि आयोगले काम गर्दा आइपरेको कानुनी अड्चन फुकाउन ल्याएको बताए। अरू अध्यादेश के हुन्छन् ? भूमिसम्बन्धी अध्यादेश बाहेकका ५ वटा अध्यादेश पारित गर्नेमा सत्तासीन दलबीच सहमति भएको छ। कांग्रेसका प्रचार विभाग प्रमुख मीनबहादुर विश्वकर्मा भूमिसम्बन्धी बाहेकका अध्यादेशमा जसपा नेपाललगायत लोसपा, जनमत पार्टी लगायत सबै सहमत रहेको बताए। भूमिसम्बन्धी अध्यादेश परिमार्जनका लागि कार्य दल बनाउने निर्णय पनि शनिबारको सत्ता पक्षीय बैठकले गरेको उनले जानकारी दिए। उनले भूमिसम्बन्धी अध्यादेश भने प्रतिस्थापन विधेयक रूपमा अघि बढाइने जानकारी दिए। तर, कांग्रेसकै प्रमुख सचेतक श्यामकुमार घिमिरले सांसदहरू कुम्भ मेला गएका कारण अध्यादेश पारित हुन केही दिन लाग्ने बताएका छन्। प्रमुख सचेतक घिमिरेले केही विषयमा परिमार्जन गर्दै असहमतिका बुँदाहरूलाई प्रतिस्थापन विधेयकमार्फत सहमति गर्दै अघि बढ्न सकिने बताए। कोही सांसद कुम्भ मेला जानुभएको छ। कोही निर्वाचन क्षेत्रमा हुनुहुन्छ। ६ गते पेस गर्ने भन्ने कुरा थियो। तर, ७१० दिनपछि लैजाने कुरा भयो, घिमिरेले भने। उनले अध्यादेश पारित गराउन जसपा नेपालसँग पनि सहज वातावरणमा कुरा भइरहेको बताए। एमालेका मुख्य सचेतक महेशकुमार बर्तौला ६ वटै अध्यादेश सँगै पेस गर्ने पक्षमा सरकार रहेको बताउँछन्। हामी छवटै अध्यादेश संसद्मा प्रस्तुत गर्ने पक्षमा छौँ, अध्यादेश निर्णयार्थ प्रस्तुत हुँदा सहज ढंगले पारित हुन्छन। पारित अध्यादेशको आधारमा प्रतिस्थापन विधेयक ल्याउँछौँ, मुख्यसचेतक बर्तौलाले भने, अध्यादेशमा केही कुरा मिलेको छैन भने प्रतिस्थापन विधेयकमार्फत मिलाउने काम हुन्छ। उनका अनुसार ११,१२ र १३ मध्ये कुनै दिन अध्यादेश निर्णाथ प्रस्तुत हुनेछन्।"
भूमि अध्यादेशमा मधेस केन्द्रित दलको विरोध किन ?,"जनकपुरधाम : भूमिसम्बन्धी अध्यादेशमा मधेस केन्द्रित दलले तीव्र विरोध जनाएका छन्। जनता समाजवादी पार्टीका अध्यक्ष उपेन्द्र यादवले विभिन्न व्यक्तिलाई जग्गाको परिमाणको सीमा तथा क्षेत्र नतोकी बिक्री वितरण गर्न र बाँड्न उक्त अध्यादेश ल्याइएको आरोप लगाएका छन्। यो अध्यादेशले घरजग्गा व्यवसाय, अव्यवस्थित बसोबास, जग्गा विकास गरी घडेरी वा त्यस्तो घरेडीमा घर निर्माण गरी बिक्री वितरण गर्ने भनि सार्वजनिक जग्गा, नदी, खोला वा नहर किनार, वन, राष्ट्रिय निकुन्ज तथा आरक्षण, गौचरण हाटबजार, सडक छेउ जस्ता जग्गा आफ्ना पार्टी कार्यकर्तालाई बाँड्न ल्याइएको हो, यादवले भने, वन क्षेत्र बुट्यान क्षेत्र जनिएको जग्गाका साथै जंगल अतिक्रमण गरी, फडानी गरी अवैध रूपमा बसोबास गर्ने व्यक्तिहरूलाई बाँड्ने कार्यहरूबाट वनविनाश भई पर्यावरण र जैविक विविधता नष्ट साथ आन्तरिक बसाइँसराइ तथा आप्रवासनमा अत्याधिक वृद्धिका कारण भविष्यमा आन्तरिक द्वन्द्वको सिर्जना हुने भएकाले यसको पक्षलाई हरेर गुण र दोष छुट्ट्याएका छौं। अध्यक्ष यादवले भूमि अध्यादेश लागूभए चुरे क्षेत्रमा गम्भीर असर पर्ने पनि बताए। जसबाट तराईमधेस मरुभूमीकरणमा परिणत हुनेछ, उनले भने, यो अध्यादेश पारित भएको खण्डमा केही भ्रष्टाचारी, कमिसन खोर, बिचौलिया दलाल, सरकार नजिक रहेका व्यक्तिहरू, भूमाफियाहरू र ठूला रियल स्टेट व्यापारीहरूका साथै आवास कम्पनीहरूलाई अत्याधिक लाभ हन्छ। सरकारले भूमिहीन दलित, गरिब सुकुम्बासी र अव्यवस्थित बसोबास आदिको समस्या समाधान गर्न चाहने हो भने नेपालको प्रचलित ऐन कानुनमा पर्याप्त व्यवस्था छ। त्यसैले भूमिसम्बन्धी केही नेपाल ऐनलाई संशोधन गर्न बनेको अध्यादेश दीर्घकालीन रूपमा देश र समग्र राष्ट्रको हितविपरीत रहेकाले विरोध जनाएका हौं। लोकतान्त्रिक समाजवादी पार्टीका वरिष्ठ सहअध्यक्ष सर्वेनाथ शुक्लले तराई मधेसका भूमिपुत्रभन्दा अरुलाई नै फाइदा पुग्ने गरी अध्यादेश ल्याइएको आरोप लगाए। जसले कृषिकार्य मात्र गरेको छ, उसको जग्गा छ छैन, शुक्लले भने, कृषि मजदुर भएर पनि कृषि कार्य गरेको र अन्य सीप नजानेको त्यो भनेको मुसहर, चमार, डोम, दुसाध, राजवंशी, रानाथारुलगायत अन्य भूमिहीनलाई भन्दा पनि वनको फडानी गर्ने, जसले एलानी पर्तीलाई कब्जा गरेको छ। त्यस्तालाई नै भूमि दिने भनेर अध्यादेशमा भनेपछि अन्य वर्ग बञ्चित हुने भयोे त्यही भएर हाम्रो असहमति छ। शुक्लले वन फडानी गर्ने, सार्वजनिक सम्पति हडपेर कब्जा गर्नेलाई फाइदा पुग्ने गरी मात्रै अध्यादेश ल्याइएको बताए। भूमि दिनुपर्ने वर्ग बञ्चित रहने भयो, उनले भने, अर्कोतर्फ जसले अवैद्यानिक काम गर्यो। उसले वैद्यानिकता पायो। अर्थात् यो अध्यादेशले लालपुर्जा दिनेभयो। यसले एउटा यस्तो नयाँ प्रवृत्तिलाई प्रोत्साहित गर्दै छ। जसले भन्छ, तिमी अवैद्यानिक वन फडानी गरे। अवैद्यानिक सार्वजनिक सम्पत्ति कब्जा गर। आज नभए भोलि, भोलि नभए पर्सि आफ्नो अनुकूल राज्यशक्ति आएपछि त्यो कब्जा जग्गा पाउँछौं। त्यो प्रवृत्तिलाई अध्यादेशले प्रोत्साहन गर्ने कुरा भयो भन्ने हाम्रो भनाइ छ। नेता शुक्लले यो अध्यादेशले वन सखाप हुने वातावरण बन्ने बताए। एकातिर सगरमाथा संवाद गर्ने भन्दै छौं। अर्कोतिर वन फडानी गर्ने कुरामा प्रोत्साहित गर्र्दैछौं, उनले भने, यो कस्तो वातावरणीय सन्तुलन हो ? सगरमाथा समिट गरेर वातावरण सन्तुलन गर्ने कुरा विश्वमा भन्दैछौं अर्कोतिर हामीलै वन फडानीलाई अध्यादेशमार्फत प्रोत्साहित गरिराछौं। जनमत पार्टीका केन्द्रीय सचिव विश्वेश्वरप्रसाद साह (बीपी) ले भूमि अध्यादेशमा जनमतको समर्थन वा विरोध नरहेको स्पष्ट पारे। उनले अध्यादेशमा केही त्रुटिहरू रहेको र संशोधन गरेर जानुपर्ने परिस्थिति रहेको जनाए। उनले भने, अध्यादेशमा हाम्रो मुख्य एजेन्डा भनेको तराई मधेसको जिल्लाहरूमा त्यहीको भूमिहीनलाई भूगोल र स्थानअनुसार जग्गा वितरण गरिनुपर्छ भन्ने मान्यता हो। अन्य ठाउँबाट ल्याएर वा व्यावसायिक प्रायोजनका लागि मधेस वा तराई क्षेत्रको जग्गा वितरण गर्नुभएन। किनभने यहाँ अहिले पनि हरूवाचरुवा, मुसहरदुसाध, दलित र पश्चिममा थारुहरू पनि भूमिहीन छन्। मुक्त कमैया, कम्लरीहरूसँग जग्गा जमिन छैन, उनीहरू अहिले पनि शिविरमा बस्नुपर्ने अवस्था छ। व्यावसायिक रूपमा कुनै स्वार्थ समूहसँग जोडिएर जग्गा वितरण गर्नुभएन।"
प्रचण्डलाई प्रधानमन्त्री ओलीको चेतावनी धेरै षड्यन्त्रको पर्दाफास गरिदिन नपरोस्,"दाङ : प्रधानमन्त्री केपी शर्मा ओलीले सरकारले देश विकासका लागि ल्याइएका अध्यादेश संसद्बाट पारित गरेरै छाड्ने बताएका छन्। दाङको घोराहीमा नेकपा (एमाले) जिल्ला कमिटीद्वारा आज आयोजित जनसभालाई सम्बोधन गर्दै ओलीले समृद्ध नेपाल र सुखी नेपालीको राष्ट्रिय आकाङ्क्षा पूरा गर्न आफ्नो नेतृत्वको सरकार केन्द्रित भएको बताए। उनले नेपाल अब सुरुङ मार्ग र पानी जहाजको युगमा प्रवेश गरिसकेको बताउँदै दाङको देउखुरीमा पनि सुरुङ मार्ग बनाउने योजना रहेको सुनाए। 'पहिला मैले सुरुङ, पानीजहाज र रेलका कुरा गर्दा धेरैले गिज्याए, अहिले जनकपुरमा त रेल चलिरहेको छ, त्यो विस्तार हुँदै छ, अब नारायणी नदीबाट तपाईँहरू जलयात्रा सुरु गर्न सक्नुहुन्छ। त्यसलाई गंगासम्म लैजान सक्नुहुन्छ। त्यहाँबाट बंगाल जान सक्नुहुन्छ,' उनले भने, 'अहिले पुष्पलाल मार्ग, मदन भण्डारी मार्गजस्त आयोजना निर्माणको काम चलिरहेका छन्। हामी अलमल नगरी मिसन २०८४ तर्फ लाग्नुपर्छ, तपाईँहरूको साथ चाहिन्छ, देश बदल्ने कामको अगुवाइ गर्ने जिम्मा मेरो हो, कसैले पनि यो अभियानलाई रोक्न सक्दैन।' प्रधानमन्त्री ओलीले एमालेको नेतृत्वले मात्र देश विकास गर्न सक्ने बताउँदै महासचिव शंकर पोखरेललाई चुनाव जिताएर नपठाउँदा विकासको अभियान अघि बढाउन आफूलाई केही समस्या भएको बताए। नेकपा (माओवादी केन्द्र)का अध्यक्ष पुष्पकमल दाहालले सत्ता बाहिर पुगेपछि अहिले आत्तिएर अनेक आरोप लगाएको टिप्पणी गर्दै अध्यक्ष ओलीले एमालेविरुद्ध आउने कुनै हल्लाको पछाडि नलग्न आग्रह गरे। लोकतन्त्र र लोकतान्त्रिक आन्दोलनमा लागेकालाई राजासँग मिलेर मास्छौं भनेर हिंडेकाहरू अहिले बाध्यताले लोकतन्त्रसँग सम्झौता गर्न आएका र उनीहरू नै लोकतन्त्रका मसिहा बनेक ओलीको भनाइ छ। 'माओवादीले तत्कालीन राजा ज्ञानेन्द्रसँग लोकतन्त्र मास्ने र प्रचण्ड प्रधानमन्त्री बन्ने गरी सम्झौता गरेको थियो। त्यस्ता मान्छेले हामीलाई लोकतन्त्रको दुहाइ दिन सुहाउँदैन। धेरै बकबास गरेर हिँड्ने हो भने प्रचण्डका धेरै षड्यन्त्रको पर्दाफास गरिदिन नपरोस्,' उनले भने।"
लुम्बिनी प्रदेशसभामा प्रधानमन्त्री ओलीको विशेष सम्बोधन (),"दाङ : प्रधानमन्त्री केपी शर्मा ओलीले लुम्बिनी प्रदेशसभाको बैठकलाई विशेष सम्बोधन गरेका छन्। अहिले प्रदेशसभा बैठकलाई प्रधानमन्त्री ओलीले विशेष सम्बोधन गरिरहेका छन्। बैठक अगाडि मुख्यमन्त्री चेतनारायण आचार्यले प्रधानमन्त्री ओलीलाई स्वागत गरेका छन्। नेपाली सेनाको हेलिकोप्टरमार्फत ओली दाङ आएका हुन्। यसअघि लुम्बिनी प्रदेशका सभामुख तुलाराम घर्तीमगरले मुख्यमन्त्री चेतनारायण आचार्यमार्फत् प्रधानमन्त्री ओलीलाई विशेष सम्बोधनका लागि निमन्त्रणा गरेका थिए। लुम्बिनी प्रदेश सभा नियमावली, २०७९ को नियम २२० को उपनियम (२) बमोजिम उनलाई निमन्त्रणा गरिएको थियो।"
डिस्चार्ज भए अर्थमन्त्री पौडेल,"काठमाडौं : उपप्रधान तथा अर्थमन्त्री विष्णु पौडेल डिस्चार्ज भएका छन्। पोखरा भ्रमण वर्षको उद्घाटनका क्रममा बेलुक पड्किँदा उनी घाइते भएका थिए। कीर्तिपुरस्थित बर्न अस्पतालमा उपचार गराएका अर्थमन्त्री पौडेल सोमबार डिस्चार्ज भएका हुन्। अस्पतालका निर्देशक डा किशोर नकर्मी र मेडिकल डाइरेक्टर डा निजीता ताम्राकारले जारी गरेको विज्ञप्ति जारी गर्दै अर्थमन्त्री पौडेललाई डिस्चार्ज गर्ने निर्णय भएको जानकारी दिए। रिमोर्टबाट दीप प्रज्वलनपछि बेलुन उडाउने क्रममा आगोको ज्वालाले बेलुनमा टिपेपछि बेलुन पड्किएको थियो। बेलुनको आगोका कारण अर्थमन्त्री पौडेल र पोखरा महानगर प्रमुख धनराज आचार्य घाइते भएका थिए। घटना हुनेबितिकै मन्त्री पौडेललाई गण्डकी मेडिकल कलेज शिक्षण अस्पताल र महानगर प्रमुख आचार्यको फिस्टेल अस्पताल पोखरामा प्रारम्भिक उपचार गरिएको थियो। त्यसपछि दुवै जनालाई थप उपचारका लागि कीर्तिपुरस्थित बर्न अस्पतालमा भर्ना गरिएको थियो। अस्पतालले दुवै जनाको स्वास्थ्य अवस्था सामान्य हुँदै गएको जनाएको छ। तर, आचार्यको पहिलेदेखि नै उच्च रक्तचापको समस्या भएको कारण हृदय रोग विशेषज्ञसँग परामर्श भइरहेकोले केहि दिन थप उपचार हुने विज्ञप्तिमा उल्लेख छ।"
भारतमा नेपाली विद्यार्थी मृत्यु प्रकरणबारे प्रधानमन्त्रीले भने कूटनीतिक पहल गरिरहेका छौं,"काठमाडौं : प्रधानमन्त्री केमपी शर्मा ओलीले भारतमा नेपाली विद्यार्थीहरूलाई होस्टलबाट निकालिएको विषयमा कूटनीतिक पहल गरिरहेको बताएका छन्। ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी विश्वविद्यालयको होस्टेलमा एक जना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जालमार्फत सार्वजनिक भएपछि प्रधानमन्त्री ओलीले त्यस विषयमा कूटनीतिक पहल गरिरहेको बताए। 'भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा एकजना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जाल मार्फत जानकारीमा आएको छ। यस विषयमा सरकारले कूटनीतिक तवरले बुझ्दै सम्पर्कमा रहेर काम गरिरहेको छ,' प्रधानमन्त्री ओलीले भनेका छन्। यसअघि केआईआईटीमा बिटेक अध्ययनरत प्रकृति लम्साल मृत भेटिएकी थिइन्। केआईआईटीका रजिष्ट्रारका अनुसार, प्रारम्भिक अनुसन्धानमा उनले आत्महत्या गरेको आशंका गरिएको छ। उक्त संस्थानले विज्ञप्ति निकाली बिटेक तेस्रो वर्षमा अध्ययनरत नेपाली विद्यार्थी लम्साल मृत भेटिएको जानकारी गराएको छ। उनले आत्महत्या गरेको हुनसक्ने भारतीय सञ्चारमाध्यमहरूले जनाएका छन्। उनी प्रेम सम्बन्धमा रहेको हुनसक्ने प्रारम्भिक अनुसन्धानले देखाएको छ। लम्साल मृत भेटिएपछि उनी अध्ययनरत कलेजमा विद्यार्थीहरूले प्रदर्शनसमेत गरेका छन्। कलेज प्रशासनले लम्साल बसेको कोठा सिल गरेको छ भने उनको शव शवगृहमा राखिएको छ। यसैबीच कलेज प्रशासनले नेपाली विद्यार्थीहरूलाई विश्वविद्यालय खाली गर्न निर्देशन दिइएको छ। रजिस्ट्रारले विज्ञप्ति जारी गरेर नेपालबाट आउने सबै विद्यार्थीहरूका लागि विश्वविद्यालय बन्द गरिएको र उनीहरूलाई आजै (१७ फेब्रुअरी)देखि विश्वविद्यालय क्याम्पस खाली गर्न निर्देशन दिइएको छ,' विज्ञप्तिमा भनिएको छ।"
नेपालको विकासमा गैरसरकारी संघसंस्थाहरूको भूमिका महत्वपूर्ण : सभापति देउवा,"काठमाडौं : नेपाली कांग्रेसका सभापति शेरबहादुर देउवाले जलवायु परिवर्तनका क्षेत्रमा गैर सरकारी संस्थाहरूले काम गर्नुपर्नेमा जोड दिएका छन्। नेपाली कांग्रेस,गैर सरकारी संस्था समन्वय विभागले सोमबार ललितपुरमा आयोजना गरेको कार्यक्रममा सभापति देउवाले जलवायु परिवर्तनले नेपालमा धेरै असर पारेको भन्दै यस क्षेत्रमा गैर सरकारी संस्थाहरूले काम गर्नुपर्नेमा जोड दिएका हुन् । जलवायु परिवर्तनका कारण हिमालहरू नाङ्गिन थालेकोले यसको बारेमा गैरसरकारी संघसंस्थाहरूले सामुदायिक सचेतनादेखि व्यक्तिगत पहलकदमी गर्न जरुरी रहेको उनको भनाइ छ । सभापति देउवाले स्थानीय नागरिकको आवश्यकताका आधारमा गैर सरकारी संस्थाहरू केन्द्रीत हुनुपर्ने धारणा पनि राखे । कांग्रेसले आगामी दिनमा गैर सरकारी संस्थाहरूको भूमिकालाई प्रभावकारी बनाउन र बैदेशीक सहायतालाई स्थानीयको आवश्यकतामा परिचालन गर्न नीतिगत व्यवस्थामा ध्यान दिने उनले बताए। सभापति देउवाले नेपालको सामाजिक विकासमा गैरसरकारी संघसंस्थाहरूले महत्वपूर्ण भूमिका खेलेको पनि बताए।"
राष्ट्रियसभामा कांग्रेस र एमाले कसरी परे अल्पमतमा ?,"काठमाडौं : २०७६ माघ ९ मा राष्ट्रियसभाका १८ सांसदका लागि निर्वाचन भयो। एमाले र माओवादी मिलेर बनेको (नेकपा) ले १६ सिट जित्यो। बाँकी २ सिट पनि नेकपासँग गठबन्धन गरेको राजपाले जित्यो। त्यसबेलाको विपक्षी कांग्रेसले पहिले जितेका ७ वटै सिट गुमायो। अर्थात्, पदावधि सकिएका आफ्ना ७ जना सांसदको पद पनि कांग्रेसले जोगाउन सकेन। राष्ट्रियसभामा नेकपा ५०, कांग्रेस ६, राजपा २ र समाजवादी पार्टीको १ सिट भयो। एमाले र माओवादी पार्टी एकताका कारण कांग्रेसलाई घाटा भयो। राष्ट्रियसभामा एक तिहाइ (२० जना) को पदावधि प्रत्येक दुई वर्षमा सकिन्छ। स्थायी सदन मानिने राष्ट्रियसभामा प्रत्येक दुई वर्षमा एक तिहाइको चुनाव हुँदै जान्छ। २०७८ मा पनि राष्ट्रियसभाका २० जनाका लागि चुनाव भयो। त्यसबेला नेकपा विभाजित भइसकेको थियो। माओवादीसँग १४ जना सांसद थिए। एमालेबाट विभाजित एकीकृत समाजवादीका पक्षमा ७ जना सांसद उभिए। अनि, माओवादी, एकीकृत समाजवादी र कांग्रेसको चुनावी गठबन्धन भयो। २०७८ मा गठबन्धनले चुनाव जित्यो, एमालेले १ सिटमात्रै जित्यो। माओवादी र एकीकृत समाजवादीलाई गठबन्धन फाप्यो। एमालेले पुराना ७ सिट गुमायो। २४ सिटबाट एमाले १७ मा झर्यो। कांग्रेस १० सिटमा पुग्यो। माओवादी १५ र एकीकृत समाजवादीका ८ जना सांसद भए। जसपा र राष्ट्रिय जनमोर्चा पनि सत्ता गठबन्धनमा समावेश भएका कारण उनीहरूका ११ जना सांसद राष्ट्रियसभामा पुगे। यो गठबन्धन जारी रहेकै बेला २०८० मा फेरि एकतिहाइ सांसदका लागि चुनाव भयो। गठबन्धनको मारमा फेरि पनि एमाले पर्यो। ८ सिट गुमाएर एमाले ९ सिटमा खुम्चियो। ६ सिट थपिएर कांग्रेस १६ मा पुग्यो। माओवादी २ सिट थपेर १७ मा पुग्यो। राष्ट्रियसभाको सबैभन्दा ठूलो दल माओवादी बन्यो। कांग्रेससँगको गठबन्धनको सबैभन्दा धेरै फाइदा माओवादीलाई भयो। एकीकृत समाजवादी ८ सिटमा कायम रह्यो। कहिले एमाले त कहिले कांग्रेससँग मिलेर चुनाव लड्दा माओवादीलाई फलिफाप भयो। त्यसैकारण, माओवादी सबैभन्दा ठूलो बन्यो, राष्ट्रियसभामा। तर, गठबन्धनका कारण कांग्रेस र एमालेले घाटा व्यहोरे। त्यसैकारण, प्रतिनिधिसभामा झन्डै दुईतिहाइ भएका कांग्रेस र एमाले राष्ट्रियसभामा अल्पमतमा परे। दुई दल मिलेर सरकार बनाए पनि राष्ट्रियसभामा अल्पमतमा परेका कारण सरकारका अध्यादेशसमेत अघि बढ्न नसक्ने स्थिति देखा परेको छ। बहुमतलाई चाहिन्छ ३० सिट, सत्तापक्षसँग २६ मात्रै प्रतिनिधिसभामा दुईतिहाइ सांसदको समर्थन पाएको कांग्रेस एमाले सरकार माथिल्लो सदन राष्ट्रियसभामा भने अल्पमतमा छ। ५९ सदस्यीय राष्ट्रिय सभामा बहुमतका लागि ३० सांसदको समर्थन चाहिन्छ। तर, कांग्रेस र एमाले दुवै दलसँग २६ जना सांसदमात्रै छन्। माथिल्लो सदनमा सामान्य बहुमत नहुँदा अहिलेको सरकारलाई नयाँ कानुन ल्याउन र ल्याइएका अध्यादेश पनि पारित गराउन समस्या देखिएको हो। बहुमतका लागि सत्तारूढ दलले राष्ट्रपतिबाट मनोनीत सांसद वा विपक्षी दलको साथ लिनुपर्छ। संविधान संशोधनका लागि अझ दुईतिहाइ बहुमत चाहिन्छ। यही अंकगणितअनुसार प्रधानमन्त्री ओलीले अब २०८७ मा मात्र संविधान संशोधन हुने बताएका छन्। जनमोर्चाका १ राष्ट्रपतिबाट मनोनीत ३ जना छन्। मनोनीत भएका ३ जनामध्ये नारायण दाहाल राष्ट्रिय सभा अध्यक्ष छन्। वामदेव गौतम अहिले कतै देखिँदैनन्। अञ्जान शाक्य एमाले निकट छिन्। कांग्रेस एमालेले बहुमत पाउनका लागि थप ३ सदस्य आवश्यक पर्छ। २०८२ साल पर्खिने त ? संसदभित्रका दुई ठूला दल कांग्रेस र एमालेले गत असार १७ मा गठबन्धन गर्दा संविधान संशोधनलाई प्रमुख एजेन्डा बनाएका थिए। त्यही एजेन्डाका बलमा २०८४ को चुनावसम्मै सहकार्य गर्ने उनीहरूको सहमति छ, जसअनुसार दुई वर्षसम्म एमाले अध्यक्ष केपी शर्मा ओली र त्यसपछि २०८४ मंसिरमा हुने आम निर्वाचनसम्म कांग्रेसका सभापति शेरबहादुर देउवाले सरकारको नेतृत्व गर्ने भनिएको छ। प्रधानमन्त्री ओलीले संविधान संशोधन तत्काल हुन नसक्ने वक्तव्य दिएका छन्। उक्त वक्तव्यप्रति कांग्रेसका केही नेताको असन्तुष्टि पनि बाहिरिएको छ। त्यसले केही दिन कांग्रेस र एमालेबीच फाटो जस्तो देखिए पनि फेरि दुई दल एकै ठाउँ देखिएका छन्। कांग्रेसका प्रवक्ता डा प्रकाशशरण महत भने प्रधानमन्त्रीको वक्तव्यलाई सिधै नकारात्मक टिप्पणी पनि गर्न नमिल्ने बताउँछन्। उनी भन्छन्, संविधान संशोधनको विषयलाई मुख्य आधा बनाएर गठबन्धन गरिएको हो। तर यसमा पनि दुई दलको बहुमतको अवस्था छैन। त्यसैले विपक्षी दलहरूलाई पनि सहमतिमा ल्याउन केही समय लाग्न सक्छ धैर्य गरौं, हतार नगरौँ भन्ने उहाँको तर्क हुन सक्छ। राष्ट्रियसभामा यसै पनि बहुमत छैन त्यसको लागि दुई दलले मात्र पुग्दैन अन्य दललाई पनि समेट्न समय त लाग्छ। ठूला दल अल्पमतमा भन्ने कुरामा भने महत भन्छन्, समयअनुसारको यो अल्पमत भन्ने कुरा आउँछ। को, कहाँ, कुन बेला मिल्छन् अनि गठबन्धन हुन्छ अहिलेको परिणाम त्यसैको हो। २०८२ फागुनसम्म गठबन्धन रहे दुईतिहाइ राष्ट्रियसभाका १९ सदस्यको ६ वर्षे पदावधि २०८२ फागुन २० मा पूरा हुन्छ। आगामी वर्ष पदावधि सकिनेमा सबैभन्दा बढी एमालेकै छन्। जसमा ८ जना सदस्य छन्। यसबाहेक माओवादीका ७, एकीकृत समाजवादी, लोसपा र जसपाका ११ जनाको पदावधि सकिन्छ। अब आगामी फागुनमा १८ सिटमा चुनाव र एक जना राष्ट्रपतिबाट मनोनीत हुन्छन। २०८२ फागुन २१ बाट नयाँ १९ सदस्यको प्रवेश हुनेछ। त्यतिबेला पनि कांग्रेस एमाले गठबन्धन के हुन्छ ? त्यसले कुन स्थान तय हुन्छ भन्ने कुरा निर्धारण गर्छ। कांग्रेस र एमाले गठबन्धन गरेर चुनावमा गएको अवस्थामा आगामी वर्ष चुनाव हुने सबै १८ सिट अहिलेको गठबन्धनको सरकारले जित्न सक्छ। त्यसमा थप राष्ट्रपतिबाट मनोनीत हुने एक सिटमा सरकारले नै सिफारिस गर्ने हुँदा सहज हुन सक्ने कांग्रेस प्रवक्ता डा महत बताउँछन्। २०८४ को चुनावबाट २० सदस्य फेरिँदा भने कांग्रेस र एमालेले राष्ट्रिय सभामा दुईतिहाइ पुर्याउन सक्छन्। तर, त्यतिन्जेल कांग्रेस र एमालेको गठबन्धन रहन्छ रहँदैन ? त्यसमा भर पर्नेछ। कांग्रेसका राष्ट्रियसभा सदस्य आनन्दप्रसाद ढुंगाना संवैधानिक प्रावधानलाई टेकेर संशोधनको कुरा गरिएकाले त्यसमा सबैको साथ हुनुपर्ने बताउँछन्, संविधान संशोधनजस्तो संवेदनशील विषयमा सबै दलको सहमतिको आवश्यक हुन्छ। यस्तो महत्वपूर्ण विषयमा अल्पमत भन्ने कुरा हुँदैन। सबैले निकास निकाल्ने विषय हो। विपक्षी दल माओवादीका नेता देव गुरुङ भने कांग्रेस र एमालेले गठबन्धन जोगाउनका लागि संविधान संशोधनलाई हतियारको रूपमा प्रयोग गरेको बताए। उनले भने, संविधान संशोधनका लागि भन्दै उहाँहरूले गठबन्धन गर्नुभयो। तर अब विषय परिवर्तन गर्नतिर लाग्नुभएको छ। तर माओवादी त्यसै पहिलो दल भएको हैन नि। स्थानीय, प्रदेशसभाका साथीहरूले ल्याएकै मतका आधारमा माओवादी पहिलो दल भएको हो। यस्तो विषयमा ठूला दल अल्पमतमा भन्ने कुरा हुँदैन। जनताको मत हो। राष्ट्रियसभा निर्वाचनमा प्रदेशसभाका ५ सय ४९ सांसद र स्थानीय तहका १४ सय ९८ प्रमुख तथा उपप्रमुखले मतदान गर्छन्। निर्वाचन आयोगले तोकेको नयाँ मतभारअनुसार एक प्रदेश सांसदबराबर ५३ र पालिकाको एक जनप्रतिनिधि बराबर १९ मतभार हुन्छ।"
विपी राजमार्ग मर्मत गरिदिन परराष्ट्रमन्त्रीले गरिन् जापान सरकारलाई आग्रह,"ओमन : परराष्ट्रमन्त्री डा आरजु राणा देउवाले विपी राजमार्गको पुनर्निर्माणका गरिदिन जापान सरकारलाई आग्रह गरेकी छन्। आठौँ हिन्द महासागर सम्मेलनमा सहभागिताका लागि ओमनको राजधानी मस्कटमा रहेकी परराष्ट्रमन्त्री देउवाले जापानका विदेश राज्यमन्त्री मियाजी ताकुमासँग आज शिष्टाचार भेटवार्ता गर्दै राजमार्गको पुनर्निर्माणका गरिदिन आग्रह गरेकी हुन्। भेटमा नेपाल जापान सम्बन्धका विविध पक्ष, दुई देशबीचको आपसी सम्बन्ध र साझा चासोका विषयमा कुराकानी भएको उनको सचिवालयले जनाएको छ। उनले नेपालको एक प्रमुख दाता राष्ट्रका रुपमा जापानले लामो समयदेखि नेपालको आर्थिक सामाजिक विकासका क्षेत्रमा पुर्याउँदै आएको सहयोगप्रति मन्त्री ताकुमामार्फत जापान सरकारलाई आभार व्यक्त गरिन्। भेटका क्रममा नेपाल र जापानले आगामी वर्ष सन् २०२६ मा दुई देशबीच कूटनीतिक सम्बन्ध स्थापनाको ७० औँ वार्षिकोत्सव मनाउन लागेका विषयमा कुराकानी भएको थियो । त्यस अवसरमा नेपाल र जापानका तर्फबाट उच्चस्तरीय भ्रमण आदानप्रदान गर्नुपर्ने विषयमा पनि कुराकानी भएको थियो । यसैगरी नेपाल र जापानले गत वर्षमात्र सीपयुक्त जनशक्तिका विषयमा आगामी पाँच वर्षसम्मका लागि सम्झौता गरेको र यससम्बन्धी कार्यविधि नेपाल सरकारले पास गरिसकेकाले जापान सरकारको आवश्यक सहयोगबारे कुराकानी भएको छ। देउवाले नेपालमा गत सेप्टेम्बरमा आएको भीषण बाढीका कारण विपी राजमार्गमा ठूलो क्षति पुगेकाले त्यसको पुनर्निर्माणका क्षेत्रमा आवश्यक सहयोगका लागि जापान सरकारसँग आग्रह गरेकी हुन् । यस सम्बन्धमा प्रधानमन्त्री केपी शर्मा ओलीले पनि नेपालका लागि जापानी राजदूतसँग गत अक्टोबरमा आग्रह गरेको स्मरण गराएकी छन्। मन्त्री देउवाले जापान सरकारलाई नेपालको भैरहवास्थित गौतमबुद्ध अन्तर्राष्ट्रिय विमानस्थल तथा पोखरा विमानस्थलमा जापानबाट प्रत्यक्ष उडानका लागि पनि आग्रह गरिन् । उनले हाल काठमाडौँ नारिता प्रत्यक्ष उडान रहेकामा जापानबाट भैरहवा उडान गर्न सकिएमा लुम्बिनी जाने जापानी नागरिकलाई सहयोग पुग्ने र यसबाट नेपाल र जापानका बीचमा सांस्कृतिक पर्यटन प्रवर्द्धनमा सहयोग पुग्ने धारणा राखिन् । यस विषयमा अध्ययन गरेर अघि बढ्ने प्रतिक्रिया जापानी मन्त्री मियाजीले दिएको मन्त्रीको सचिवालयले जनाएको छ।"
ओडीसा घटनामा नेपाली दूतावासले भन्यो नेपाली विद्यार्थीहरूलाई छात्रावासमा बस्ने व्यवस्था मिलाउन आग्रह गरेका छौं,"काठमाडौं : भारतस्थित नेपाली दूतावासले ओडीसा घटना सम्बन्धमा कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयसँग छलफल भएको जानकारी दिएको छ। सोमबार विज्ञप्ति जारी गरेर नेपाली दूतावासले विकसित घटनाक्रमहरूका सम्बन्धमा उक्त शैक्षिक संस्थाका रजिस्ट्रारलगायतका प्रतिनिधिहरूसँग छलफल भएको जनाएको छ। छलफलमा नेपाली विद्यार्थीहरूको सुरक्षा सुनिश्चित गर्न र छात्रावासमा नै बस्ने प्रबन्ध मिलाउन अनुरोध गरिको नेपाली दूतावासले जनाएको छ। 'उक्त शैक्षिक संस्थामा रहेका नेपाली विद्यार्थीहरुको कक्षा संचालनका लागि आवश्यक व्यवस्था मिलाउन समेत अनुरोध गरिएको थियो। यस राजदूतावासबाट अनुरोध भएबमोजिम उक्त शैक्षिक संस्थाले सोहीअनुसार विद्यार्थीहरुलाई छात्रावासमा बस्ने व्यवस्था मिलाई नेपाली विद्यार्थीहरुको लागि कक्षा संचालनको व्यवस्था गर्ने जानकारी यस राजदूतावासलाई गराएको छ,' दूतावासले जारी गरेको विज्ञप्तिमा भनिएको छ। दूतावासले मृतक प्रकृति लम्सालको मृत्यु सम्बन्धमा स्वतन्त्र एवं निष्पक्ष तवरले अनुसन्धान हुन जोड दिएको जनाएको छ। 'सो शैक्षिक संस्थाले उक्त विषयलाई गम्भीरतापूर्वक लिने प्रतिबद्धता व्यक्त गरेको छ। यस घटनाका सम्बन्धमा यस राजदूतावासले नेपाली विद्यार्थी लगायत भारतको केन्द्रीय सरकार एवं उडिसाको मुख्यमन्त्री कार्यालय तथा अन्य सम्बन्धित भारतीय निकायहरूसँग निरन्तर सम्पर्क गरिरहेको र उक्त निकायहरूबाट आवश्यक सहयोग एवं समन्वय भइरहेको छ,' विज्ञप्तिमा भनिएको छ। दूतावासले केही समस्या भए दूतावासको इमेल  र हटलाइन न: ९१ ८९२९६०१९३५ मा सम्पर्क गर्न आग्रह गरिएको छ।"
ओडिसा घटनाका सन्दर्भमा कूटनीतिक पहल भइरहेको छ : परराष्ट्रमन्त्री,काठमाडौं : परराष्ट्रमन्त्री आरजु राणा देउवाले भारतको ओडिसास्थित कलिङ्गा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयमा भएको घटनाका विषयमा आवश्यक कूटनीतिक पहल भइरहेको बताएकी छन्। सो विश्वविद्यालयको होस्टेलमा नेपाली विद्यार्थी प्रकृति लम्सालको मृत्यु भएको र त्यसपछि नेपाली विद्यार्थीमाथि भएको व्यवहारका सन्दर्भमा आफू आज बिहानदेखि नै सम्पर्कमा रहेर आवश्यक कूटनीतिक पहल थालेको बताइन्। एक औपचारिक कार्यक्रमका लागि हाल ओमनमा रहेकी मन्त्री देउवाले यससम्बन्धी समाचार सामाजिक सञ्जाल तथा मिडियामा आएपछि यस विषयलाई गम्भीर रूपमा लिएर आज बिहानदेखि नै आफूले कूटनीतिक पहल सुरु गरेको जानकारी दिइन्। मन्त्री देउवाले उक्त घटनाका सन्दर्भमा आफू सम्बद्ध पक्षसँग आज बिहानैदेखि सम्पर्कमा रहेको र बिहान आफूले भारतका लागि नेपाली राजदूत डा शंकर शर्मालाई घटनाको वास्तविकता बुझेर नेपाली विद्यार्थीलाई परेको समस्याका बारेमा आवश्यक तत्परता लिइ काम गर्न निर्देशन दिएको जानकारी दिइन्। सोही बमोजिम राजदूत डा शर्माले काम गरिरहेको र केहीबेर अघि नेपाली राजदूताबास नयाँ दिल्लीले विज्ञप्ति पनि प्रकाशन गरिसकेको उनले बताइन्। त्यसैगरी आजै अपराह्न आफूले नेपालका लागि भारतीय राजदूत नविन श्रीवास्तवसँग नेपाली विद्यार्थीको सुरक्षाको वातावरणका लागि फोनमा कुरा गरेको र उनले पनि यसका लागि आवश्यक पहल र समन्वय गरिरहेको जानकारी दिएको मन्त्री देउवाले बताइन्।
"प्रदेशले आफैं कानुन बनाउँदा संशोधन गर्नुपर्ने हुन्छ, संघको मौजुदा कानुन टेकेर अघि बढौं : प्रधानमन्त्री","दाङ : प्रधानमन्त्री केपी शर्मा ओलीले संघीयताले विकासको ढोका खोलेको र तीनै तहका सरकारबीच सहकार्य आवश्यक रहेको बताएका छन्। मंगलबार लुम्बिनी प्रदेश सभालाई विशेष सम्बोधन गर्दै यस्तो बताएका हुन्। प्रधानमन्त्री ओलीले संघीयता कार्यान्वयनका क्रममा देखिएका चुनौतीहरूलाई पार गर्न तीनै तहका सरकारहरूबीच समन्वय र सहकार्य अपरिहार्य रहेकोमा जोड दिए। हामी सबैले मिलेर मात्र समृद्ध नेपाल, सुखी नेपालीको सपना साकार पार्न सक्छौं। उलटफेर कानुन बनाउन सक्नुहुन्न। संघ सरकारले बनाएका मौजुदा कानुनमा टेकेर प्रदेशहरूले विकास गर्नुपर्ने बताए। प्रदेशले आफैं कानुन बनाउँदा धेरै कानुन संशोधन गर्नुपर्ने अवस्था आउने भन्दै संघीय सरकारले बनाएका मौजुदा कानुनमा टेकेर बनाउन आग्रह गरे। पवित्र भूमि लुम्बिनीमा उपस्थित हुन पाउँदा अत्यन्तै हर्षित भएको बताउँदै उनले भगवान गौतम बुद्धको जन्मस्थल तथा अन्य ऐतिहासिक र धार्मिक स्थलहरूले यो प्रदेशलाई विशेष बनाएको उल्लेख गरे। प्रधानमन्त्री ओलीले लुम्बिनी प्रदेश प्राकृतिक, सांस्कृतिक तथा आर्थिक रूपमा समृद्ध बन्दै गएको र यहाँको राजधानी सफलतापूर्वक कार्यान्वयनमा आएको बताए। संघीयताले विकास सम्भव छ भन्ने उदाहरण लुम्बिनी प्रदेशले प्रस्तुत गरिरहेको उनको भनाइ छ। प्रधानमन्त्री ओलीले हालै निर्माण सम्पन्न अन्तर्राष्ट्रिय विमानस्थल, फराकिलो सडक, तथा पूर्वाधार विकासलाई प्रदेशको प्रगतिको सूचकको रूपमा व्याख्या गरे। साथै सिद्धबाबा सुरुङ मार्ग लगायतका योजनाहरूले यातायात सहज बनाउने बताउँदै, रामपुरकपुरकोट सडक निर्माणमा पनि ध्यान दिइएको बताए। प्रधानमन्त्री ओलीले लुम्बिनी प्रदेशलाई कृषि, पर्यटन, र औद्योगिक केन्द्रका रूपमा अघि बढाउने योजनाबारे चर्चा गर्दै, मानवकेन्द्रित विकासलाई प्राथमिकता दिनुपर्नेमा जोड दिए। सिँचाइ आयोजना सफल बनाउँदै कृषिलाई प्रवर्द्धन गर्नुपर्ने र वातावरण संरक्षणसँगै विकासका कार्यहरू अघि बढ्नुपर्नेमा उनले जोड दिए। प्रदेशको समग्र विकासका लागि केन्द्र सरकार प्रतिबद्ध रहेको प्रधानमन्त्री ओलीले स्पष्ट पारे। सम्बोधनका क्रममा प्रधानमन्त्री ओलीले प्रदेश सरकारले १ हजार २ सय शय्याको लुम्बिनी प्रादेशिक अस्पतालको भवन निर्माण सुरु गरेकोमा प्रशंसा व्यक्त गरे। यो अस्पताल भवन प्रदेश सरकारको ६ अर्ब १८ करोड रुपैयाँ लागतमा बन्न लागेको पहिलो ठूलो पूर्वाधार हो। तर, केन्द्र सरकारले १ हजार शय्याको अस्पताल पूर्ण रूपमा सञ्चालन गर्न नसकेको उल्लेख गर्दै संघ, प्रदेश र स्थानीय सरकारबीच सहकार्य आवश्यक रहेको बताए। हामीले मिलेर यी स्वास्थ्य संस्थाहरूलाई प्रभावकारी रूपमा सञ्चालन गर्नुपर्छ, प्रधानमन्त्रीले भने, सहकार्यबाट मात्र नागरिकलाई गुणस्तरीय स्वास्थ्य सेवा प्रदान गर्न सकिन्छ। प्रधानमन्त्री ओलीले प्रविधिको सही सदुपयोगमा पनि जोड दिए। मोबाइलमा गरेका कुरा गोप्य हुँदैनन्। अरूले बनाएको चिज हो। डेटा अन्त जान्छ, डेटामा बस्छ। प्रविधिको धेरै विकास भएको छ। ठीक सदुपयोग गर्न सक्नुपर्छ।"
नेपाली छात्राको मृत्युले ओडीसामा त्यस्तो के भयो? जहाँ ५ सय बढी नेपाली विद्यार्थी होस्टलबाट निकालिए,"काठमाडौं : भारतको ओडीसा राज्यको राजधानी भुवनेश्वर यतिबेला अक्रान्त बनेको छ। कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयको होस्टेलमा एक नेपाली छात्राको मृत्यु भएपछि भुवनेश्वर अक्रान्त बनेको हो। नेपाली विद्यार्थी प्रकृति लम्साल होस्टेलमै मृत भेटिएपछि नेपाली विद्यार्थीहरू आइतबार रातिदेखि नै प्रदर्शन गरिरहेका छन्। उनीहरूले मृतक प्रकृतिको न्याय माग्दै युनिभर्सिटी परिसरमा रातभर प्रदर्शन गरेका हुन्। त्यहाँस्थित नेपाली विद्यार्थी अनिल साहले प्रकृतिको न्यायका लागि आइतबार राति ९ बजेदेखि सोमबार बिहानसम्म प्रदर्शन गरिएको बताए। विश्वविद्यालय प्रशासन र त्यहाँको प्रहरीले सबुत प्रमाण मेटाउनसक्ने भन्दै प्रकृतिको न्यायका लागि नेपाली विद्यार्थीहरूले रातभरि प्रदर्शन गरेको उनको भनाइ छ। प्रदर्शनका दौरान नेपाली विद्यार्थीहरूसँग विश्वविद्यालय प्रशासनले धरपकडसमेत गरेको विद्यार्थीहरूले बताएका छन्। विश्वविद्यालयमै प्रदर्शन हुन थालेपछि रजिस्ट्रारले नेपाली विद्यार्थीहरूलाई होस्टल छाड्न उर्दीसमेत जारी गरिएको छ। स्थानीय समाचार पोर्टल ओटीभीका अनुसार नेपाली विद्यार्थीहरूलाई विहानैदेखि होस्टलबाट बाहिर निकालिएको छ। ओटीभीसँगको कुराकानीमा विद्यार्थीहरूले प्रदर्शनपश्चात होस्टेल फर्किएका विद्यार्थीहरूमाथि धरपकड गरी होस्टेलबाट निकालेको बताएका छन्। 'मृतक प्रकृतिको न्यायका लागि हामीले रातभर प्रदर्शन गर्यौं। त्यहाँबाट हामीलाई जबरस्ती होस्टेल पठायो। अहिले त होस्टलबाट पनि बाहिर निकालेका छन्। प्रदर्शनलाई दबाउन विश्वविद्यालय प्रशासनले नेपाली विद्यार्थीहरूसँग अन्याय गरेको छ,' एक विद्यार्थीले ओटीभीसँग भनेका छन्। नेपाली विद्यार्थीहरूले आफूहरू आइतबार रातिदेखि नै भोको पेट रहेको बताएका छ्। कतिपयले त नेपाल फर्किने पैसासमेत नभएको ओटीभीलाई बताएका छन्। 'विश्वविद्यालयको यस्तो निर्णयले हामी बेसहारा बनेका छौं। रातिदेखि नै केही खान पाएका छैनौं। यही कलेज हो, जसले नेपालमा धेरै प्रचार गर्यो। हामीलाई भर्ना गर्न प्रेरित गर्यो। अहिले होस्टलबाट हामीलाई धकेलेर निकालियो,' नेपाली विद्यार्थीहरूले ओटीभीसँग भनेका छन्। केही नेपालीले घटनाबारे घरमा अभिभावकलाई बताए पनि अधिकांशले परिवारमा तनाव हुन नदिन केही नबताएको बताएका छन्। यसैबीच मृतक प्रकृतिलाई दुुर्व्यवहार गरेकाे भनिएका अदभिक श्रीवास्तव पक्राउ परेका छन्। त्यहाँबाट भाग्दै गरेका उनलाई प्रहरीले विमानस्थलबाट पक्राउ गरेको स्थानीय न्युजहरूले उल्लेख गरेका छन्। प्रकृति र अदभिकबीचको संवाद पनि यतिबेला सामाजिक सञ्जालमा भाइरल बनिरहेको छ। संवादमा अदभिकले प्रकृतिलाई तथानाम गाली गरेका छन्। उनले अपशब्द प्रयोग गरेर प्रकृतिलाई यातना दिएको त्यहाँका नेपाली विद्यार्थीहरूले जानकारी दिएका छन्। केआइआइटी विश्वविद्यालयमा ५ सय बढी नेपाली विद्यार्थी रहेका छन्। उनीहरूलाई जबरजस्ती होस्टेलबाट निकालिएको खबर यतिबेला भारतीय सञ्चारमाध्यमरूले समाचार प्रकाशित गरिरहेका छन्। नेपाली विद्यार्थीमाथि गरिएको व्यवहारप्रति यतिबेला भारतकै सामाजिक सञ्जालमा पनि ठूलो बहस भइरहेको छ। त्यस्तै प्रधानमन्त्री केपी शर्मा ओलीले उक्त घटनाका विषयमा कूटनीतिक पहल गरिरहेको बताएका छन्। उनले भनेका छन्, 'भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा एकजना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जाल मार्फत जानकारीमा आएको छ। यस विषयमा सरकारले कूटनीतिक तवरले बुझ्दै सम्पर्कमा रहेर काम गरिरहेको छ।' केआइआइटी विश्वविद्यालयले भन्यो तनाव बढेपछि नेपाली विद्यार्थीहरूलाई फिर्ता पठाएका हौं केआइआइटी विश्वविद्यालयले भने तनाव बढेपछि नेपाली विद्यार्थीहरूलाई अभिभावकको सल्लाहअनुसार फिर्ता पठाएको बताएको छ। विश्वविद्यालयले सोमबार विज्ञप्ति जारी गरेर नेपाल विद्यार्थीले आत्महत्या गरेको उल्लेख गरेको छ। उसले घटना सम्बन्धनमा प्रहरीले अनुसन्धान गरिरहेको र घटनामा संलग्न भनिएको युवकलाई पक्राउ गरिसकिएको उल्लेख गरेको छ। विश्वविद्यालयले नेपाली विद्यार्थीहरूसँग १० घन्टा बढी परामर्श गरेको र नेपाली विद्यार्थीहरू प्रशासनको कुरा सुन्न अनिच्छुक भएको बताएको छ। 'हामीले आफ्नो तर्फबाट सक्दो प्रयास गरेका हौं। तर, उनीहरू हाम्रो कुरा सुन्न चाहेनन्। विश्वविद्यालय हातामा प्रदर्शन जार राखे। घन्टौंसम्म सडक अवरुद्ध भयो। जसले कानुन र व्यवस्थालाई पनि चुनौती दियो। थप अप्रिय घटनाहरू हुन नदिन र सहज र निष्पक्ष अनुसन्धान सुनिश्चित गर्न नेपाली विद्यार्थीहरूलाई अभिभावकको सहयोगमा स्वेच्छाले आआफ्नो स्थानमा फर्कन सल्लाह दिइएको छ,' विज्ञप्ति भनिएको छ। घटना सामान्य भएपछि नेपाल विद्यार्थीहरूलाई फर्किन प्रोत्साहन गरिएको र यस अवधिमा उनीहरूको शैक्षिक पक्षलाई बाधा नपुर्याइने विश्वविद्यालयले जनाएको छ।"
भारतमा बिटेक पढिरहेकी एक नेपाली विद्यार्थी मृत फेला,"काठमाडौं : भारतमा एक नेपाली विद्यार्थी मृत फेला परेकी छन्। भारतको भुवनेश्वरस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) मा बिटेक अध्ययनरत प्रकृति लम्साल मृत भेटिएकी हुन्। केआईआईटीका रजिष्ट्रारका अनुसार,प्रारम्भिक अनुसन्धानमा उनले आत्महत्या गरेको आशंका गरिएको छ। उक्त संस्थानले विज्ञप्ति निकाली बिटेक तेस्रो वर्षमा अध्ययनरत नेपाली विद्यार्थी लम्साल मृत भेटिएको जानकारी गराएको छ। उनले आत्महत्या गरेको हुनसक्ने भारतीय सञ्चारमाध्यमहरूले जनाएका छन्। उनी प्रेम सम्बन्धमा रहेको हुनसक्ने प्रारम्भिक अनुसन्धानले देखाएको छ। लम्साल मृत भेटिएपछि उनी अध्ययनरत कलेजमा विद्यार्थीहरूले प्रदर्शनसमेत गरेका छन्। कलेज प्रशासनले लम्साल बसेको कोठा सिल गरेको छ भने उनको शव शवगृहमा राखिएको छ।"
गुल्मीको कालीगण्डकीमा ३२ वर्षीय युवा मृत फेला,गुल्मी : गुल्मीमा सोमबार दिउँसो एक युवा मृत फेला परेका छन्। जिल्लाको कालीगण्डकी गाउँपालिका४ जोखुमका ३२ वर्षीय ओमबहादुर राना मृत फेला परेको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) चिरञ्जीवी दाहालले बताए। नायब उपरीक्षक दाहालका अनुसार राना सोही वडाको भुतेगैरा खोल्सोमा घोप्टो अवस्थामा मृत फेला परेका थिए। रानालाई खोल्सामा मृत अवस्थामा देखेपछि वडाध्यक्ष होम बहादुर थापाले पुर्तिघाट प्रहरी चौकीलाई जानकारी गराएका थिए। घटना बारे जानकारी पाएपछि प्रहरी सहायक निरीक्षक कमल बन्जाडेको कमान्डमा प्रहरी घटनास्थलमा पुगेको थियो। राना आइतबार साँझ कसैलाई जानकारी नगराइ घरबाट हिँडेको परिवारले बताएका छन्। घटनाबारे थप अनुसन्धान गरिरहेको प्रहरीले जनाएको छ।
एकनाले भरुवा बन्दुकसहित दुईजना पक्राउ,तनहुँ : एकनाले भरुवा बन्दुकसहित दुईजना पक्राउ परेका छन्। देवघाट गाउँपालिका४ आमडाँडाका ६१ वर्षीय संखबिर गुरूङ र सोही गाउँपालिका४ खोडेका ६८ वर्षीय कृष्ण बहादुर गुरुङलाई ३ थान एकनाले भरुवा बन्दुकसहित सोमबार बिहान प्रहरीले पक्राउ गरेको हो। इलाका प्रहरी कार्यालय आँबुखैरेनीबाट खटिएको प्रहरीले उनीहरूको घरबाट उक्त बन्दुक फेला पारी पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
पश्चिमी वायुको आंशिक प्रभाव कायमै : वर्षाको संभावना के छ ?,"काठमाडौं : हाल देशमा पश्चिमी वायूको साथै पश्चिमी न्यून चापीय प्रणालीको आंशिक प्रभाव रहेको छ। कोशी प्रदेश, मधेश प्रदेश, बागमती प्रदेश र गण्डकी प्रदेशमा आंशिक देखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहेको मौसम पूर्वानुमान महाशाखाले जनाएको छ। महाशाखाका अनुसार आज दिउँसो देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। देशको पहाडी भूभागका एकदुई स्थानमा हल्का वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। आज राति सुदूरपश्चिम प्रदेश लगायत कोशी प्रदेश, गण्डकी प्रदेश र कर्णाली प्रदेशको पहाडी भूभागमा आंशिक देखि साधारणतया बदली रही बाँकी भूभागमा आंशिक बदली देखि मौसम मुख्यतया सफा रहने महाशाखाले जनाएको छ। कोशी प्रदेश, गण्डकी प्रदेश र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बिहानीपख तराईका थोरै भूभागहरुमा हुस्सुकुहिरो लाग्ने हुनाले यसको प्रभावले दैनिक जनजीवन,स्वास्थ्य, सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुनसक्ने असरबाट समेत बच्न आवश्यक उपायहरू तथा सतर्कता अपनाउन महाशाखाले आग्रह गरेको छ।"
५८ वर्षको उमेरमा चलितरले घरमै पाए नागरिकता,"ढल्केवर(धनुषा) : धनुषाको बटेश्वर गाउँपालिका१ सोनापुरका चलितर महतोले ५८ वर्षको उमेरमा घरमै नागरिकता पाएका छन्। भारतको पन्जाबमा बन्धक बनेर २५ वर्षपछि फर्किएका चलितरलाई धनुषाका प्रमुख जिल्ला अधिकारी रामुराज कडरियाले सोमवार उनकै गाउँमा पुगेर नागरिकता प्रदान गरेका हुन्। जीवनको दुई दशकभन्दा बढी समय बन्धकमा बिताएका चलितरलाई नागरिकताले हर्षित बनाएको छ। सोमवार घर नजिकैको वडा कार्यालयमा प्रमुख जिल्ला अधिकारी कडरियाको हातबाट नागरिकताको प्रमाणपत्र बुझ्दै चलितरले भने यो नागरिकताले मेरो र परिवारको जीवन सहज हुनेभयो। सहयोग गर्नुहुने सबैलाई धन्यवाद। चलितरलाई नागरिकता उपलब्ध गराउन प्रमुख जिल्ला अधिकारी कडरियासहित जिल्ला प्रशासन कार्यालय धनुषाबाट अधिकृत बाल मुकुन्द शर्मा र राम त्रिपाल महतोलगायतको टोली सोमवार बटेश्वर पुगेका थिए। वर्षौं पीडादायी जीवन बिताएर फर्केको नागरिकलाई वडा कार्यालयमै आएर नागरिकता दिन पाउँदा आफूलाई भाग्यमानी ठानेको प्रमुख जिल्ला अधिकारी कडरियाले बताए। उनले चलितरको बाँकी जीवन नागरिकताले सहज बित्ने विश्वास व्यक्त गरे। चलितरको नागरिकता प्राप्तिको लागि कागजी प्रक्रियामा सहयोग गर्नेहरुप्रति प्रजिअ कडरियाले धन्यवाद ज्ञापन गरे। उनको नागरिकताको लागि कागजी प्रकियामा वडा नम्बर १ का वडाध्यक्ष अशोककुमार महतो, एकीकृत समाजवादीका नेता तथा पूर्वमन्त्री सत्रुधन महतो, वडा सचिव कौशल महतोले सहयोग गरेका थिए। चलितरका दाइ जगदीश महतोले सनाखत गरेका थिए। सोमवार चलितरलाई नागरिकता दिने क्रममा बटेश्वर गाउँपालिकाका अध्यक्ष रामअशिस महतो, उपाध्यक्ष फूलकुमारी सिंह, गाउँपालिकाका प्रमुख प्रशासकीय अधिकृत रेवती पौडेल, स्थानीय राजनीतिक दलका प्रतिनिधि र नागरिक समाजहरूको उपस्थिति रहेको थियो। चलितरले नागरिकता पाएसँगै उनको छोराछोरीलाई नागरिकता पाउने बाटो खुलेको छ। बुवाले नागरिकता पाइसकेपछि उनका २७ वर्षीय छोरा प्रवीणको खुशीको सीमा छैन। प्रवीण सर्लाहीको हरिवन नगरपालिका५ घुर्कौलीमा खाजा पसल चलाएर परिवारको जोहो गरिरहेका छन्। बुवा वर्षौंसम्म बेपता हुँदा प्रविनको अहिलेसम्म नागरिकता पाउन सकेका छैनन्। बुवा चलितरले नागरिकता पाइसकेपछि खुशीहुँदै प्रवीणले भने अब मेरो र मेरो छोराछोरीले सहजै जन्मदर्ता बन्छ। २५ वर्षअघि मजदुरीको लागि पन्जाब पुगेका महतोलाई एक साहुले बन्धक बनाएका थिए। वर्षौसम्म घर नफर्किँदा उनको मृत्यु भइसकेको हुन सक्ने परिवार र समाजको ठम्याइ थियो। तर कार्तिक १९ गते साँझ उनी गाउँमा देखामा देखा परेका थिए। त्यसअघि मृत्यु भइसकेको भनेर चलितरलाई हिन्दु परम्परा अनुसार कुशको शव बनाएर अन्त्येष्टिसँगै किरियाकर्म गर्न घर परिवारले तीनपटक तयारी गरेबम थिए। तर आर्थिक विपन्नताले रुपैयाँ पैसाको जोहो नहुँदा समयपछिका लागि सर्दै गयो। छोरा प्रवीणका अनुसार चौथो पटक छठपछि जसरी पनि बुवाको किरियाकाण्ड गर्ने तयारीमा थियो। चलितर पारिवारिक जोहो गर्न २५ वर्षअघि साथीहरुसँग पञ्जाब गएका थिए। त्यसपछि उनी उतै बेपत्ता भएका थिए। दुई दशकसम्म सम्पर्कमा नआउँदा परिवारसँगै समाज पनि चलितर मरिसकेको हुन सक्ने ठानिसकेका थिए। चलितरका छोरो प्रवीण २७ वर्ष पुगिसकेका छन्। तर नागरिकता नबन्दा उनी अहिले सम्म अनागरिक छन्। उनको श्रीमतीको पनि नागरिकता छैन भने ३ छोराछोरीको जन्मदर्ता बन्न सकेको छैन। आमा रामकुमारीको नागरिकता भएपनि त्यसबाट बनाउन वर्षौं प्रवीणले प्रयास गरेका थिए। तर बुवाको नागरिकता वा मृत्युदर्ता ल्याउनु पर्ने भन्दै जिल्ला प्रशासन कार्यालय धनुषाले फर्काउँदै आएको थियो। प्रवीणले वडा कार्यालयमा बुबाको मृत्यु दर्ता बनाउन कयौं पटक पुगेका पनि थिए। तर वडा कार्यालयले पनि चलितर बेपत्ता रहेको सिफारिस मात्रै दिएको वडाध्यक्ष अशोक कुमार महतो सम्झन्छन्।"
"जेसिबीले ढुंगा पल्टायो, युकेजीकी विष्णुको ज्यान गयो","गुल्मी : इस्मा गाउँपालिका२ छल्दीटार निवासी विष्णु कमाल पालुखा माध्यमिक विद्यालयमा युकेजीमा पढ्थिन्। भर्खरै ८ वर्ष पुगेकी उनी हिँडेरै स्कुल जान्थिन्। करिब १५ मिनेट समय लाग्थ्यो। बिदा बाहेका दिन उनी दाइदिदीसँगै विद्यालय जाउआउ गर्छिन्। बुवाआमासहित उनको ५ जनाको परिवार छ। घरकी कान्छी छोरी भएकाले पनि उनलाई छरछिमेकी र साथीभाइ निकै माया गर्थे। विष्णु खाना खाएर विद्यालय गएपछि मात्रै उनका बुवा ज्ञानबहादुर गाउँमा मेलापात हिँड्थे। सबै मेलापातबाट फर्किएर छोरीसँग रमाउँदै दिनभरको थकाई मार्थे। उनका दाजु र दिदी विद्यालयमा दिएको गृहकार्यमा सघाउँथे। उनी दिनभर स्कुलमा भएका गतिविधि आमाबुवालाई सुनाउँथिन्। सधैंंजसो आइतबार बिहान पनि विष्णु विद्यालय जान घरबाट निस्केकी थिइन्। दाजु, दिदी र साथीभाइ केही अगाडि पुगेका थिए। उनको घर माथिको सडकमा केही वर्षयता स्तरोन्नतिको काम चलिरहेको छ। घर छोडेको ५ मिनेट नहुँदै माथिबाट ढुंगा खस्यो। त्यो ढुंगा उनको टाउकोमा बजारियो। त्यही ढुंगाले विष्णुको ज्यान लियो। भर्खरै विद्यालय टेकेकी विष्णुको भविष्यमा ठूलो मान्छे बन्ने सपना सधैंका लागि अन्त्य भयो। निर्दोष बालिका विष्णुको के दोष? जेसिबीले माथिबाट पल्टाएको ढुंगा लागेर विष्णु गम्भीर घाइते बनेकी थिइन्। विष्णुको टाउकोबाट रगत बग्यो। घाइते भएपछि साथी र गाउँले जम्मा भए। विचरा भन्दै सबै जना रुन थाले। आमा शर्मिला कुमाल घाइते विष्णुलाई काखमा राखेर रोइकराइ गर्न थालिन्। उनले घाइते छोरीलाई अस्पताल पुर्याइदिन निर्माण व्यवसायीका कर्मचारीसँग आग्रह गरिन्। तर, उनको पीडाको बिलौना कसैले सुनेनन्। बरु उनीहरू उल्टै रमिते बनेको स्थानीय बताउँछन्। दुर्घटनास्थलमा व्यवसायीका केही गाडी त थिए। आमा घाइते छोरीलाई काखमा च्यापेर डेढ घण्टासम्म घटनास्थलमै बस्न बाध्य भइन्। उनलाई उपचार गर्न अस्पताल लग्नेमा व्यवसायीको ध्यान गएन। आफूहरूले व्यवसायीलाई ताकेता गरेपछि मात्रै एम्बुलेन्समा नानीलाई अस्पताल लगिएको स्थानीय राजन कुँवरले सुनाए। गम्भीर घाइते भएकी बालिकाको जिल्ला सदरमुकाम तम्घासस्थित गुल्मी अस्पतालमा उपचार गरियो। तर, डाक्टरले बालिकालाई मृत घोषणा गरेको जिल्ला प्रहरी कार्यालय गुल्मीका प्रहरी नायव उपरीक्षक (डीएसपी) चिरञ्जीवी दाहालले जानकारी दिए। विद्यालय हिँडेकी विष्णुलाई श्रेष्ठ कन्ट्रक्सन प्रालिको लु १ क ४३८६ नम्बर जेसिबीले पल्टाएको ढुंगा लागेको थियो। छल्दीबाट हस्तीचौर जाने भित्री कच्ची सडक खन्ने क्रममा ढुंगाले लागेर बालिका गम्भीर घाइते भएकी थिइन्। निर्माण व्यवसायीले गरेको चरम लापरबाहीका कारण उनीमाथि ढुंगा आएको स्थानीय राजन कुँवरले बताए। उनको समयमै उद्धार समेत हुन नसकेको स्थानीय कुँवरले बताए। विगत ३ वर्षदेखि छल्दीटार, गुरुवा, ठाढुंगा हुँदै इस्मा मैदान पुग्ने सडक स्तरोन्नतिको काम भइरहेको छ। उक्त सडक डिभिजन कार्यालय पाल्पाले हेरिरहेको छ। सडक फराकिलो बनाउने नाममा निर्माण व्यवसायीले मनलाग्दी बाटो खनेको अर्का स्थानीय यमबहादुर थापाले गुनासो गरे। स्थानीय विगत केही वर्षयता बर्खायाममा हिलो र हिउँदमा धूलो खेप्न बाध्य छन्। सडक विस्तारका आफूहरूले भोग्नु परेका समस्याको लिखित निवेदन वडा कार्यालयलाई दिएपनि निर्माण व्यवसायीले त्यसमा कुनै चासो नदिएको उनले बताए। ढुंगाले लागेर मृत्यु भएको प्रमुख कारण नै निर्माण व्यवसायीको लापरबाही भएको गाउंलेको आरोप छ। त्यस सडकको काम श्रेष्ठ कन्ट्रक्सन प्रालिले गरिरहेको छ। हिउँद महिनामा इन्जिनियर आउने गरे पनि बर्खायाममा कोही फिल्डमा नदेखिने गरेको उनीहरूको भनाइ छ। सडकले पुर्याएको क्षति र बस्ती जोखिमबारे आफूहरू पटकपटक स्थानीय सरकारसमक्ष गुनासो गर्दै आएको स्थानीय थापाले बताए। उनले सडकमा निर्माणको काम पनि अत्यन्तै सुस्त गतिमा भएको र सडक विस्तार गर्दा तल बस्तीमा कुनै जानकारी नदिइ मनलाग्दी समयमा ढुंगा माटो फाल्ने गरेको सुनाए। सडक तल बस्ती भएकाले ढुंगा माटो नफाल्न जनप्रतिनिधि र हामीले आग्रह गर्दै आएका थियौं तर, निर्माण कम्पनीले गरेको लापरबाहीले मदन भण्डारी राजमार्ग अन्तर्गतको तम्घास सिमलटारी सडकसमेत बेलाबखत अवरुद्ध भइरहन्छ, उनले भने। शर्मिलाका दुई छोरी र एक छोरा छन्। उनको परिवारले दैनिक ज्याला मजदुरी गरेर जीविकोपार्जन गर्दै आएको छ। अहिले ढुंगाले लागेर मृत्यु भएकी छोरी कान्छी हुन्। बुवा ज्ञानबहादुर कुमालले निर्माण व्यवसायीले गरेको लापरवाहीका कारण आफूले छोरी गुमाउनु परेको बताए। समयमै उद्धार गरेर अस्पतालमा लगि उपचार गर्नमा व्यवसायीले चासो देखाएको भए आफूले छोरी गुमाउनु नपर्ने बुवा ज्ञानबहादुरले बताए। उनी छोरी गुमाएको पीडामा छन्। उनको २ तले माटो र ढुंगाले बनेको घर छ। त्यो पनि सडकका कारण बर्सेनि जोखिममा छ। पानी परेको समयमा कुमालको परिवार अन्यत्र छिमेकी घरमा गएर बस्ने गरेका छन्। जेसिबी चालक मकवानपुर इन्द्रचौर गाउँपालिका ४ सिस्नेरीका ३६ वर्षीय राजेश रेग्मीलाई प्रहरीले नियन्त्रणमा लिएको छ। घटनाबारे थप अनुसन्धान भइरहेको प्रहरीले जनाएको छ। निर्माण व्यवसायीको चरम लापरबाहीका कारण भएको घटनामा इस्मा गाउँपालिका २ का वडाध्यक्ष लोकनाथ आचार्यले दुःख व्यक्त गरे। उनले स्थानीयबाट वडा कार्यालयमा धेरै पटक उजुरी आएको बताउँदै आफूहरूले पटकपटक सहजीकरण गर्ने गरेको बताए। वडाध्यक्ष आचार्यका अनुसार उक्त सडकखण्डमा झन्डै ३०४० घर जोखिममा छन्। उनले विगतका वर्षमा सडकका कारण ठूलो क्षति भइरहेको उल्लेख गरे। पछिल्लो केही वर्षयता मोटरबाटो घर घरमै पुर्याउने होडबाजी नै चलेको छ। देश संघीय संरचना गएसँगै गाउँका कुना कन्दरामा सडकसहित पूर्वाधार विकास पुगिरहेको अवस्था छ। कुनै समय दिनमा एउटा गाडी बल्लतल्ल जाने गाउँबस्तीमा अहिले टोलटोलमा दर्जनौं पुग्न थालेका छन्। सडक पूर्वाधार विकासको एक आयाम नै मानिन्छ। सडक सञ्जाल तीनै तहका सरकारको प्राथमिकतामा पर्ने गरेको छ। त्यसैले पनि होला अहिले गाउँका टोलटोल हुँदै घर घरमा सडक पुगेका छन्। सडक सञ्जालले कैयौं ठाउँका नागरिकको दैनिकी नै फेरिएको छ। दिनै बिताएर पुग्ने ठाउँमा सडक र सवारीका कारण आजभोलि केही घण्टामै पुग्न सकिन्छ। नयाँ सडक खोल्ने र पुराना साना तथा साँघुरा सडक विस्तारको काम देसैभर चलिरहेको छ। सडक विस्तार र स्तरोन्नतिले कतै विकास दिएको छ कति ठाउँमा विनाश नै गरेको छ।"
नेपाली विद्यार्थीका लागि न्याय माग्दै भाजपा समर्थित विद्यार्थी संगठनको प्रदर्शन,"काठमाडौं : भारतीय सत्तारुढ दल भारतीय जनता पार्टी समर्थित विद्यार्थी संगठन अखिल भारतीय विद्यार्थी परिषद्ले नेपाली विद्यार्थीको समर्थनमा आन्दोलन सुरु गरेको छ। ओडिसाको कलिगां इन्सिच्युट अफ इन्डस्ट्रीयल टेक्नोलोजी (केआइआइटी)मा अध्ययनरत नेपाली विद्यार्थीमाथि धरपकड गरिएपछि अखिल आन्दोलत बनेको हो। नेपाली विद्यार्थीलाई रातारात कलेजबाट निकालेर रेलवे स्टेशन पुर्याइएको भन्दै अखिलले विरोध प्रदर्शनसमेत गरेको छ। अखिलले केआईआईटी कलेजको प्रांगणमै विरोध प्रदर्शन गरेको हो। अखिल भारतीय विद्यार्थी परिषद्का राष्ट्रिय कार्यकारिणी सदस्य विश्वजित पात्रले नेपाली विद्यार्थीसँग कलेजल माफी माग्नुपर्ने, उनीहरूलाई कलेजमा फिर्ता बोलाउनुपर्ने माग गरेका छन्। रेलवे स्टेशनमा अलपत्र रहेका नेपाली विद्यार्थीलाई खान र बस्नको व्यवस्थासमेत कलेजले गर्नुपर्ने परिषद्को माग छ। यसबाहेक मृतक विद्यार्थी र उनको परिवारलाई क्षतिपूर्ति दिनसमेत परिषद्ले माग गरेको छ। परिषद्का ओडिसा सचिव बुद्धदेव वाग रेलवे स्टेशनमा अलपत्र रहेका नेपाली विद्यार्थीलाई भेट्न पुगेका थिए। वागले नेपाली विद्यार्थीलाई कलेज फर्काउन कलेज प्रशासनसँग संवाद सुरु गरिएको बताए। उनले भने, 'हामी मृतक विद्यार्थीप्रति गहिरो समवेदना प्रकट गर्दछौं। नेपाली विद्यार्थीलाई छात्रावासबाट निकालेर स्टेसनमा राखेर विश्वविद्यालयले गरेको अमानवीय क्रियाकलापको अखिल भारतीय विद्यार्थी परिषद् घोर भर्त्सना गर्दछ र यस्तो गर्नेलाई तत्काल कारबाही गर्न माग गर्दछौं।' आइतबार केआइआइटीमा अध्ययनरत नेपाली छात्रा प्रकृति लम्साल होस्टेलमा मृत भेटिएकी थिइन्। उनको न्यायका लागि विश्वविद्यालयमा अध्ययनरत ५ सय बढी विद्यार्थीले आइतबार रातिदेखि नै प्रदर्शन गरेका थिए। नेपाली विद्यार्थीहरूले प्रकृतिको न्यायका लाग गुहार गरेका थिए। तर, विश्वविद्यालय प्रशासनले उल्टै नेपाली विद्यार्थीमाथि धरपकड गरेका थिए। उनीहरूलाई होस्टेल छोड्न निर्देशनसमेत दिएको थियो। यस क्रममा धेरै नेपाली विद्यार्थी ओडीसाको भुवनेश्वरमा अलपत्र परेका थिए। यो विषयमा सञ्चारमाध्यममा भाइरल भएपछि सम्बन्धित निकाय र नयाँ दिल्लीस्थित नेपाली दूतावासले पनि पहल गरेको थियो। दूतावासको पहलपछि विश्वविद्यालयले नेपाली विद्यार्थीलाई होस्टेलमा बस्न अनुमति दिएको थियो। विश्वविद्यालयले विज्ञप्ति जारी गरेर नेपाली विद्यार्थीहरूलाई होस्टेलमा फर्किन आग्रह गरेको थियो। विश्वविद्यालयले वैकल्पिक कक्षा उपलब्ध गराएर भए पनि शैक्षिक सत्र सञ्चालन गरिने प्रतिवद्धता जनाएको छ।"
ग्यास लिक भएर आगलागी हुँदा हलेसी बजारमा ७ करोड ३० लाख बराबरको क्षति,"काठमाडौं :खोटाङको हलेसी बजारमा भएको आगलागीबाट ७ करोड ३० लाख बराबरको क्षति भएको छ । ग्यास लिक हुँदा सुरु भएको आगोले भीषणरुप लिँदा ७ करोड ३० लाख बराबरको क्षति भएको प्रारम्भिक अनुमान गरिएको प्रहरीले जानकारी दिएको छ । हलेसी तुवाचुङ नगरपालिका७ महादेवस्थानस्थित हलेसीबजारमा आइतबार साँझ ७ बजेबाट आगलागी सुरू भएको थियो । पदमशेर राईको हार्डवयर पसलमा राखिएको खाना पकाउने ग्यास लिक हुँदा आगलागी सुरु भएको थियो । काठ र जस्तापाताले बनेको तीनतले घरको पहिलो तलामा खाना पकाउने ग्यास लिक भएर सुरू भएको आगोले भीषणरुप लिएको थियो । आगलागीबाट पदमशेरको घर पूर्णरुपमा जलेर नष्ट भएको छ । घरको दोस्रो तलामा रहेको निर्धनउत्थान लघुवित्त संस्थाको कार्यालय समेत जलेर खरानी भएको छ । नजिकै रहेको ऐराख राईको न्यु कल्याण होटल सञ्चालन भइरहेको चारतले पक्की घर र पछाडीसँगै रहेको निजकै काठको दुईतले घरमा पूर्ण क्षति हुँदा दुई करोड ५० लाख क्षति भएको छ । प्रकाशचन्द्र गिरीको हलेसी दर्शन होटलको फलामे ट्रसले बनेको एकतले भान्सा घर र पक्की घरमा आंशिक क्षति हुँदा ३० लाख र भरणसेर राईको पारुहाङ होटलको चारतले पक्की घरको दोस्रो र तेस्रो तलामा आंशिक क्षति हुँदा ५० लाखको क्षति भएको प्रहरीले जनाएको छ। स्थानीयले रिजर्भ गरेर राखेको पानी ट्याङकरले ओसार आगलागी नियन्त्रण गरिएको हलेसी तुवाचुङ नगरपालिकाका नगरप्रमुख विमला राईले जानकारी दिए। आगलागी नियन्त्रणका लागि पानी बोक्ने,ट्याङकरसहित जेसिबीलगायतका मेसिनहरू पनि प्रयोग गरिएको थियो । आगलागीबाट मानवीय र चौपायामा भने क्षति भएको छैन । हलेसी तुवाचुङ नगरपालिकाका नगरप्रमुख राईले आगलागी पीडितलाई केहि भएपनि सहयोग हुने प्रतिवद्धता जनाए।"
ताप्लेजुङका माबोलाई कालोमोसो दल्ने विरुद्ध पक्राउ पुर्जी जारी,"धरान : ताप्लेजुङको पाथीभरामा निर्माण गर्न लागिएको केबलकारको पक्षमा लागेका पदम चेन्जी माबोलाई धरानमा कालोमोसो दल्ने आठजना विरुद्ध आपराधिक उपद्रो व्यवहार ऐन अन्तर्गत मुद्दा दर्ता गरिएको छ। सोमबार माबोले इलाका प्रहरी कार्यालय धरानमा आफूलाई कालो मोसो दल्ने ८ जना विरुद्ध किटानी जाहेरी दिएका हुन्। उजुरीपश्चात् प्रहरीले अभियुक्त ८ जना विरुद्ध जिल्ला अदालत सुनसरीबाट पक्राउ पुर्जीको अनुमति लिएको छ। प्रहरीले ८ जना विरुद्ध पक्राउ पुर्जीको अनुमति लिए पनि उनीहरूको नाम गोप्य राखेको छ। माबोलाई आइतबार मुकुम्लुङ संरक्षण संयुक्त संघर्ष समिति सुनसरीका कार्यकर्ताहरूले धरान९ स्थित पुतलीलाइनमा कुटपिट गरी कालोमोसो दलेका थिए। माबोले केबुलकारको पक्षमा सार्वजनिक रूपमा समर्थन गरेको र केबलकारको विरोध गर्नेहरूलाई गालीगलौज गरेको भन्दै कालोमोसो दलेर माफी माग्न लगाएका थिए। कालोमोसो दल्ने कार्यमा संलग्न जनमुक्ति पार्टीका केन्द्रीय उपमहासचिव विष्णु थाम्देन, नागरिक उन्मुक्ति पार्टीका केन्द्रीय नेता अमर इजम, समाजवादी पार्टी धरानका सचिव सुमन चेम्जोङ, पहिचानवादी मोर्चाका नेता जेन्टल लावती लगायत ८ जना विरुद्ध पक्राउ पुर्जी जारी गरिएको बुझिएको छ। प्रहरीले कालोमोसो दल्नेलाई भने पक्राउ गर्न सकेको छैन। सुनसरीका प्रहरी प्रमुख सुमन कुमार तिम्सिनाले कानुनविपरीत काम गर्ने जो कोहीलाई पक्राउ गरी कारबाही गरिने बताए। पछिल्लो समय नागरिक उन्मुक्ति पार्टीमा संलग्न भएका माबोले पाथीभरा मन्दिरमा केबलकार निर्माण हुँदा जिल्लाको विकास हुने बताउँदै आएका छन्। जनमुक्ति पार्टीका उपमहासचिव थाम्देनले प्रहरीले पहिचान पक्षधर नेता कार्यकर्ताहरूलाई पक्राउ गर्न खोजेर झडपको स्थिति सिर्जना गरेको बताए। उनले तत्काल पाथीभरा मन्दिर क्षेत्रमा केबुलकार निर्माणको काम बन्द नगरिए आन्दोलन सशक्त बनाउने चेतावनी दिए।"
कालजयी गीतसंगीतका स्रष्टा गोपाल योञ्जनको जीवन यात्रा पुस्तकमा,"काठमाडौंं : सन् १९६८ को फेब्रुअरी महिना। जावलाखेलस्थित सेन्ट जेभियर्स स्कुलमा कक्षा २ को शिक्षिकाका रूपमा मेरो पहिलो दिन थियो। विद्यालयको पुस्तकालयमा प्रवेश गर्दै गर्दा मैले सुमधुर संगीतको आवाज सुनेँ। हार्मोनियम बजाउँदै कोही बडो लीन भई गाइरहेको थियो। म चुपचाप उसलाई सुनिरहेँ। उसले त्यस दिन कुन गीत गाइरहेको थियो मलाई ठ्याक्कै याद छैन। तर उसको त्यो छवि, उसको आवाजमा बेरिएको भाव र उसको आवाजमा गुञ्जिएको गहिराइ मेरो मनभरि अझै ताजा छ। शनिबार राजधानीमा लोकार्पित पुस्तक गोपाल योञ्जनमा छापिएको यो हरफझैं संगीत सम्राट गोपाल योञ्जनकी पत्नी रिन्छेन योञ्जनले गोपालसँगका कैयन यस्ता यादगार पलहरू सुनाइरहँदा दर्शक नतमस्तक देखिन्थे। गोपालसँगको पहिलो भेट, प्रेम, विवाह, जीवन यात्रा र गीतसंगीतप्रतिको उनको लगावलाई कार्यक्रममा रिन्छेनले निकै सुन्दर ढंगमा प्रस्तुत गरिन्। नेपाली गीतसंगीत क्षेत्रका एक बहुप्रतिभाशाली व्यक्तित्व गोपाल योञ्जनको देश र गीतसंगीतप्रतिको मायाप्रेमको अनुभूति पस्कँदै उनले भनिन्, हाम्रो विवाह भएको दुई वर्षमै मलाई थाहा भइसकेको थियो कि गोपालको पहिलो प्रेम सदैव उसको संगीत हुनेछ। त्यसैले उसको जीवनमा मैले सधैं दोस्रो स्थानलाई नै स्वीकार गरेँ। गोपालको संगीतप्रतिको लगाव अनन्त लाग्छ उनलाई। कार्यक्रम सञ्चालक राजेश पाण्डेका जिज्ञासाहरूमा रिन्छेनको वर्णन शैली र पर्दामा देखाइरहेका दृश्यले कुनै सुन्दर चलचित्र हेरेझैं लागिरहेको थियो। बीचबीचमा प्रस्तुत गरिएका गोपाल योञ्जनका गीतसंगीतले त्यहाँँको वाताबरणलाई झनै रमणीय बनाइदिएको थियो। गोपाल योञ्जन फाउन्डेसनद्वारा प्रकाशित पुस्तक गोपाल योञ्जनको विमोचन समारोहमा उनले नयाँ पुस्तालाई गोपालको विरासत अगाडि बढाउन पनि आब्हान गरिन्। साथै गोपालको महत्व बुझेर उनका कामलाई कसरी अगाडि बढाउने भनेर आफूसँग धेरै वर्षदेखि यो यात्रामा अगाडि बढिरहेका व्यक्तित्व आफ्ना लागि सबैभन्दा प्रिय रहेका पनि उनले बताइन्। पुस्तक प्रकाशनमा काठमाडौंं महानगरपालिका सम्पदा तथा पर्यटन विभागले सहयोग गरेको छ। विभागका संयोजक आशामान संगतले उक्त कार्यक्रम गोपाल योञ्जनका साथै नेपाली सांगितिक क्षेत्रका सम्पूर्ण स्रष्टालाई सम्मान गर्ने प्रयास रहेको बताए। गोपाल योञ्जनको जीवन यात्रा समेटिएको यस पुस्तकमा उनीसँग विभिन्न समयमा संगत र उठबस गरेका १०८ जना व्यक्तिले विषयवस्तुमा योगदान दिएका छन्। गीतकार, संगाीतकार, गायक, बाद्यबादक र संगीत संयोजक लगायतका विधाका विलक्षण प्रतिभा रहेका गोपालका गीतबारे कलाकार लय संग्रौलाले पुस्तकमा लेखेका छन्, उनका गीतमा हामी हाम्रोपन पाउँछौं। उनका गीतमा हामी हाम्रो माटोको स्वस्ति पाउँछौं। उनका गीतहरूमा हामीलाई अंशबन्डा गराइएर सीमारेखामा आफन्तहरूले रोएका विरहका ब्यथा पाउँछौं। सन् १९९७ देखि सन् २०२४ को बीचमा २७ वर्षको अवधिमा खोजी, संकलन गरी १५ अध्यायहरूमा बाँढिएका यस संग्रहले संगीत सम्राट योञ्जनको जीवन, कलात्मकता र विरासतको विभिन्न आयामहरूको अन्वेषण गर्ने उनकी छोरी श्रीजना सिंह योन्जनले बताइन्। दार्जलिङका सुरुवाती दिनहरूदेखि नेपाली सांगीतिक क्षेत्रमा उनको अतुलनीय योगदानलाई पुस्तकमा उजागर गरिएको छ। पुस्तक तयार पार्दाको क्रममा विभिन्न उतार चडाव सहनु पर्दाको प्रसंग कोट्याउँदै छोरी सिर्जनाले भनिन्, विभिन्न उतारचढाव, भावनात्मक उतारचढाव, खुशी उत्तिकै, उल्लास उत्तिकै, उमंग उत्तिकै, थकान उत्तिकै र फ्रस्टेसन। आफ्नो बुवाका समकालीन साथीमध्ये कतिले खुला दिलले कुराहरू बताए त कतिपयले कन्जुस्याइँ गरेको उनले स्मरण गरिन्। समाजमा पुरुष भनेको निकै कोमल हृदयको हुन्छ भन्ने आफूले बुवाबाटै बुझे पनि वास्तविक समाजमा भने यस्तो नपाएको अनुभव उनले बाँढिन्। बुवा निकै कोमल हृदयको हुनुहन्थ्यो। फुपुले भन्नुभएको म सानो छँदा मेरो आशु भूइँमा झर्न नदिइ उनाँले पिउनुहुन्थ्यो रे, निकै भावुक हुँदै उनले भनिन्, तर बुवाको कृतिहरूको दस्तावेजीकरण गर्ने क्रममा बाहिरी दुनियाँमा आएपछि पुरुष यति निदर्यी हुन्छन् भन्ने बुझें। कतिले विवाह गरेकी छोरीलाई पनि कति चासो भन्नुभयो। कतिले सूचना लुकाउनुभयो त, कतिले आफैं लेख्दै छु भन्नुभयो। स्वरसम्राट नारायण गोपालसँग मित लगाउँदाको प्रशंसा उल्लेख गरिएको उनको डायरी पनि कार्यक्रम सञ्चालकले बाचन गरेर सुनाए। गोपाल योञ्जनका विषयमा अध्ययन गर्न चाहनेका लागि उनका गीतका क्यासेट, टेप, सीडी, नोटबुक, पेपर कटिङ, हार्मोनियम, पुरस्कारहरूलगायतका सामग्री अमेरिकाको कोर्नेल विश्वविद्यालयमा संग्रहित एवं सुरक्षित राखिएको कार्यक्रममा जानकारी गराइयो। विमानचालक एवं कलाकार विजय लामाले आफूहरू गोपाल योञ्जनको कालजयी गीतहरू सुनेर हुर्केको बताए। यस्ता कालजयी गीतहरू हरेक युगले सुन्न र गाउन पाउनुपर्ने बताउँदै उनले भने, मूल संगीत र लयलाई नमारी कुनै पनि स्रष्टाको गीतलाई गाउन पाउनुपर्छ। नत्र हाम्रो नेपाली संगीत लोप भएर गइहाल्छ नि। कार्यक्रममा काठमाडौंं महानगरपालिकाकी उपप्रमुख सुनिता डंगोलले संगीत भनेको मनोरन्जको माध्यम मात्र नभई ऊर्जाको स्रोत पनि रहेको बताउँदै गोपाल योञ्जनका गीतले आफूलाई ऊर्जा प्रदान गर्ने जनाइन्। जसरी हिमालबाट नदी खोलाहरू नथाकिकन निरन्तर रूपमा बगिरहन्छन्, त्यसैगरी गोपाल योञ्जन पनि उहाँको संगीतको माध्यमबाट जनजनको मनमा जीवित रहेको छ, बगिरहेको छ, उनले भनिन्। कार्यक्रमका प्रमुख अतिथि संस्कृति, पर्यटन तथा नागरिक उड्ययन मन्त्री बन्द्री पाण्डेले राज्य र सरकारले गर्नुपर्ने कर्तव्य गोपाल योञ्जनको परिवारले पुरा गरेको बताए। गोपाल योञ्जनको रचना, संगीत, स्वर, शब्द सबै साधना र तपस्या हो। उहाँ गीतसंगीतको एउटा विश्वविद्यालय नै हो, उनले भने, एउटा ठूलो रिसर्चको काम यो पुस्तकमा सम्पादन भएको छ। यसलाई हामीले आगामी दिनमा अगाडि बढाउनुपर्छ।"
"बारामा सवारी दुर्घटनामा दुई जनाको मृत्यु, दुई घाइते",सिमरा : बारामा शनिबार भएको छुट्टाछुट्टै सवारी दुर्घटनामा परी दुई जनाको मृत्यु भएको छ । दुर्घटनामा अन्य दुई जना घाइते भएका छन् । जीतपुरसिमरा उपमहानगरपालिका २१ स्थित अमलेखगञ्जमा आइतबार राती पथलैयाबाट हेटौंडातर्फ जाँदै गरेको बसले प्र०२०३०१३प ३२३३ नम्बरको मोटरसाइकललाई ठक्कर दिँदा रौतहट राजदेवी नगरपालिकाका ३३ वर्षीय भोलाप्रसाद यादवको मृत्यु भएको हो । दुर्घटनामा रौतहट गढीमाई नगरपालिका ८ का मोटरसाइकल चालक २५ वर्षीय रणवीरकुमार यादव घाइते भएका छन् । घाइतेलाई उपचारका लागि हेटौंडास्थित अस्पतालमा लगिएको छ । यादवको दुवै खुट्टा भाच्चिएको अवस्थामा उपचार भईरहेको प्रहरीले जनाएको छ । यसअघि आइतबार बिहान ट्रकको ठक्करबाट सिमरामा एक युवकको मृत्यु भएको थियो । पथलैयावीरगन्ज व्यापारिक मार्ग अन्तर्गत सिमराको बाबा आयल नजिक ना ६ख २८९५ नम्बरको ट्रकले ना४०प ४१९५ नम्बरको मोटरसाइकललाई ठक्कर दिँदा जीतपुरसिमरा उपमहानगरपालिका १ का करिब ३० वर्षीय उदितनारायण झाको मृत्यु भएको हो । दुर्घटनालगत्तै झालाई परवानीपुरस्थित एलएस न्यूरो अस्पताल पुर्याइएपनि चिकित्सकले मृत घोषणा गरेका थिए । दुर्घटनामा जीतपुरसिमरा उपमहानगरपालिका २ का १८ वर्षीय उत्पल आचार्य गम्भीर घाइते भएका छन् । आचार्यको एलएस न्यूरो अस्पतालमा उपचार भइरहेको छ । आचार्यको अवस्था गम्भीर रहेको जिल्ला प्रहरी कार्यालय बाराका प्रहरी प्रवक्ता एवम् प्रहरी नायब उपरीक्षक प्रकाश सापकोटाले जानकारी दिए। पथलैयावीरगन्ज व्यापारिकमार्गअन्तर्गत बाबा आयल नजिकको सर्भिस लेनबाट मुख्य लेनमा निस्कने क्रममा ट्रकले मोटरसाइकलाई ठक्कर दिएको थियो। प्रहरीले ट्रकसहित चालक धादिङ गजुरी गाउँपालिका ६ पोखरी खोलाका सन्दीप भुजेललाई नियन्त्रणमा लिएको छ ।
बसको ठक्करबाट एक जनाको मृत्यु,सुनसरी : बसको ठक्करबाट एक जनाको मृत्यु भएको छ। मृत्यु हुनेमा मोटरसाइकलमा सवार इटहरी उपमहानगरपालिका५ की ५० वर्षीया चिनि माया बुढाथोकीको मृत्यु भएको हो। दुहबी नगरपालिका८ हुलास फ्याक्ट्री अगाडि सडकमा विराटनगरबाट इटहरीतर्फ जाँदै गरेको को १ ख ७०२३ नम्बरको बसले प्र १०२०५६ प ५५९३ नम्बरको मोटरसाइकललाई सोमबार दिउँसो ठक्कर दिँएको थियो। दुर्घटनामा गम्भीर घाइते भएकी उनको विराट मेडिकल कलेज टिचिङ अस्पताल बुढीगंगा मोरङमा उपचारका क्रममा मृत्यु भएको हो। साथै दुर्घटनामा घाइते भएका मोटरसाइकल चालकको बिराट नर्सिङहोम अस्पताल विराटनगरमा उपचार भइरहेको छ। प्रहरीले बस चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको छ।
विवाह गर्ने उमेर घटाउनु हुँदैन,"काठमाडौं : विवाह गर्ने उमेर घटाउन नहुनेमा सरोकारवालाहरूले जोड दिएका छन्। राष्ट्रिय मानव अधिकार आयोगले सोमबार आयोजना गरेको विवाहको उमेर सम्बन्धमा कानुनी व्यवस्था र यसको कार्यान्वयनको अवस्था बारे भएको छलफलमा सहभागीले विवाह गर्ने उमेर २० वर्ष नै कायम गर्नुपर्नेमा जोड दिएका हुन्। विवाहको उमेर कानुनी व्यवस्थाअनुसार दुवैको २० वर्ष हुनुपर्ने भएपनि अहिलेसम्मको प्रगति सन्तोषजनक नरहेको राष्ट्रिय मानव अधिकार आयोगका सचिव मुरारीप्रसाद खरेलले बताए। उनले भने, ४० प्रतिशत विवाह २० वर्ष मुनि नै भएको अवस्था रहेको तथ्यांकले देखाउँछ। यसको सुधारका लागि कानुनमा भएको व्यवस्थाको कार्यान्वयन गर्नु नै महत्वपूर्ण हुन्छ। विवाहबारे शारीरिक बनावट, शिक्षा,स्वास्थ्य, रोजगारीमा पर्ने असर समग्र भविष्यमा पर्नसक्ने असरबारे अध्ययन हुन नसकेकाले आयोगले पछिल्लो समय सबै सरोकारवालाहरू राखेर अध्ययन गरिरहेको उनको भनाइ छ। उपसभामुख इन्दिरा रानाले विवाह गर्ने उमेर २० वर्ष नै कायम गर्नुपर्ने बताइन्। उनले विवाहको उमेर घटाउने भन्दा पनि भइरहेको कानुनलाई प्रभावकारी रूपमा कार्यान्वयन गर्नुपर्ने, अभिभावक शिक्षा सञ्चालन गर्नुपर्ने तथा विद्यालयमा यस बारेमा अध्यापन गराउनु पर्ने बताइन्। बालबालिकालाई कम उमेरमा विवाह गर्दा हुने जोखिमको बारेमा चेतना दिनुपर्छ। विवाह गर्ने उमेर घटाएर समस्याको समाधान हुँदैन, उनले भनिन्। बालबालिका शान्ति क्षेत्र राष्ट्रिय अभियानकी अध्यक्ष मिना शर्माले विवाहको उमेरबारे राज्यले १८२० वर्षको बारेमा चलाएको छलफलप्रति असन्तुष्टि जनाएकी छन्। यसअघि सरकारले बनाएको कानुनको पूर्ण कार्यान्वयन गरेर हेर्नुपर्ने उनको भनाइ थियो। कानुनको परीक्षण नभई किशोरीहरूको भविष्यमाथि खेलवाड गर्नेगरी उमेर घटाउन हुँदैन, उनले भनिन्। स्वास्थ्य तथा जनसंख्या मन्त्रालयअन्तर्गत रहेको नर्सिङ तथा सामाजिक सुरक्षा महाशाखाकी कविता अर्यालले कम उमेरमा विवाह गर्दा शारीरिक, मानसिक, आर्थिक रूपमा समेत समस्या आउने बताइन्। उनले भनिन्, अहिले नागरिकता पाउने उमेर, भोटिङ अधिकार पाउने उमेर र विवाह गर्ने उमेरमा आधारित भएर १८ वर्षमा नै विवाह गर्नुपर्ने तर्क हुने गरेको छ। तर यी तीनै विषय फरक खालका छन्। नागरिकता पाउँदैमा सबै कुरा गर्न पाइन्छ भन्ने होइन्। कम उमेरमा विवाह गर्दा सिर्जना भएका समस्या धेरै छन्। यसलाई पनि मध्यनजर गर्न पर्छ। सुदूरपश्चिम, कर्णाली र मधेश प्रदेशमा छलफल गरेपश्चात विवाहको उमेर बारेको प्रतिवेदन कानुन, न्याय तथा मानव अधिकार समितिमा प्रतिवेदन पेस भएको छ। प्रतिवेदन पेस भएपछि यसबारे बहस सुरु भएको हो। समितिकी सदस्य रन्जु कुमारी झाले तीनवटा प्रदेशबाट उमेर घटाएर १८ कायम गर्न सुझाव आएको बताइन्। तीनवटा प्रदेशमा सरोकारवाला निकाय, विज्ञ र नागरिकबाट विवाह गर्ने उमेर १८ वर्ष कायम गर्नुपर्ने सुझाव आएको छ। अहिले यसबारे बहस सुरु भएको छ। समितिमा यसबारे छलफल चलिरहेको छ। उनले अहिले पनि १८ वर्षमा नै विवाह हुने गरेको र नागरिक तह तथा विज्ञबाट पनि १८ वर्ष उपयुक्त हुने सुझाव आएको बताइन्। विवाह २० वर्षमा गर्दा विविध समस्या आएकाले १८ वर्ष कायम हुँदा राम्रो हुने बताइन्। मुलुकी अपराध (संहिता) ऐन, २०७४ अनुसार विवाह गर्ने उमेर २० वर्ष तोकिएको छ। मुलुकी अपराध (संहिता) ऐन, २०७४ कार्यान्वयनमा आउनुअघि बिहे गर्न पाउने न्यूनतम उमेर महिलाको हकमा १८ र पुरुषको हकमा २० वर्ष थियो।"
"शान्ति मिसनको प्रलोभनमा ७ सशस्त्र प्रहरी ठगिए, यसरी पक्राउ परे सापकोटा","काठमाडौं : सशस्त्र प्रहरी बल नेपालको एफपीयू मिसनमा पठाइ दिने भन्दै रकम ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोकको चौतारा साँगाचोकगढी नगरपालिका२ बतासे घर भई भक्तपुरको चाँगुनारायण बस्ने २७ वर्षीय दिनेश सापकोटा रहेका छन्। उनले सशस्त्र प्रहरी बल नेपालका कर्मचारीहरूलाई एफपीयू मिसनमा पठाइ दिने विश्वास तथा प्रलोभन देखाई रकम ठगी गरेका थिए। सशस्त्र प्रहरी बलमा कार्यरत ७ जना प्रहरी कर्मचारीबाट मिसनमा पठाउने भन्दै रकम लिएको पाइएको सूचना अधिकारी एवं प्रहरी उपरीक्षक कुमार आचार्यले बताए। काठमाडौं उपत्यका अपराध अनुसन्धान कार्यालयको टोलीले उनलाई काठमाडौंको फर्पिङबाट पक्राउ गरेको हो। थप अनुसन्धान तथा आवश्यक कारबाहीका लागि जिल्ला प्रहरी परिसर भद्रकाली काठमाडौं पठाइएको छ। पक्राउ परेका सापकोटालाई यसअघि पनि चोरी तथा डाँका सम्बन्धी कसुर, बैकिंङ कसुर, ठगी आपराधिक विश्वासघात तथा आपराधिक लाभ(एक्सटर्सन) लगायतका कसूरमा पक्राउ परी कानुनी कारबाही भएको थियो।"
"नेपाली विद्यार्थीलाई फर्काउन केआइआइटीले जारी गर्यो हटलाइन, यातयातको सुविधा दिने",काठमाडौं : कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी)ले नेपाली विद्यार्थी फर्काउन पहल थालेको छ। उसले हटलाइन सेवा सुरू गरेर नेपाली विद्यार्थी फर्काउन पहल थालेको हो। केआइआइटीले सामाजिक सञ्जालमार्फत नेपाली विद्यार्थीहरूको सहजताका लागि २४ घन्टा सातै दिन सेवा दिने जानकारी दिएको छ। क्याम्पसमा फर्किन चाहनेहरूका लागि उसले दुई वटा नम्बर पनि जारी गरेको छ। नेपाली विद्यार्थीले   र   नम्बरमा सम्पर्क गर्न सकिने केआइआइटीले जनाएको छ। केआइआइटीले सबै नेपाली विद्यार्थीलाई सम्पर्क आउन आग्रह गरेको छ। फर्किने विद्यार्थीका लागि यातायातको व्यवस्था पनि मिलाउने क्याम्पस प्रशासनले जनाएको छ। नेपाल विद्यार्थीको सुरक्षा र कल्याणका लागि क्याम्पस सधैं तत्पर रहेको केआइआइटीले जनाएको छ।
सवारी दुर्घटनामा परी ६ महिनामा १ हजार बढीको मृत्यु,"काठमाडौं : चालु आर्थिक वर्षको पहिलो ६ महिनाको अवधिमा देशभर ११ हजार ३३८ सवारी दुर्घटना भएको पाइएको छ। साउनदेखि पुससम्म भएका सवारी दुर्घटनामा परी १ हजार २३३ जनाले ज्यान गुमाएका छन्। गृहमन्त्रालयले सोमबार पत्रकार सम्मेलन गरी सडक दुर्घटनाको राष्ट्रिय अवस्था र प्रवृत्तिबारे जानकारी गराएको हो। गृहमन्त्रालयका अनुसार गत वर्षको छ महिनाको तुलनामा यस वर्षको ६ महिनामा सडक दुर्घटना संख्या घटेको तर, मृत्यु संख्या भने बढेको छ। गत वर्ष साउनदेखि पुससम्म १२ हजार ८५६ वटा सवारी दुर्घटना भएको थियो। जसमा १२ सय ३३ जनाले ज्यान गुमाएका थिए। यस वर्ष साउनमा १६२८ वटा सवारी दुर्घटना भएका छन्। जसमा १५२ जनाको मृत्यु भएको छ। भदौमा १६ सय १९ सवारी दुर्घटना भएकोमा १७४ जनाले ज्यान गुमाएका छन्। यसैगरी असोजमा १८ सय ७३ सवारी दुर्घटना भएका छन्। त्यसमा २०० सय जनाले मृत्युवरण गरेका छन्। कात्तिकमा १९ सय २८,मंसिरमा २ हजार १४ र पुसमा २२ सय ७६ वटा सवारी दुर्घटना भएका छन्। सवारी दुर्घटनामा परी कात्तिकमा २५८ जना,मंसिरमा २५२ जना र पुसमा १९७ जनाको मृत्यु भएको गृहको तथ्यांकमा उल्लेख छ।"
"कुम्भमेलाबाट फर्किँदै गरेको गाडी दुर्घटना, श्रीमानश्रीमतीसहित रुपन्देहीका तीनजनाको मृत्यु","रुपन्देही : भारतको कुम्भमेला गएका रुपन्देहीका तीनजनाको सवारी दुर्घटनामा परी मृत्यु भएको छ। दुर्घटनामा चारजना घाइते भएका छन्। कुम्भमेलामा स्नान गरी फर्किँदै गरेका उनीहरूको सवारी दुर्घटनामा परी मृत्यु भएको प्रहरीले जनाएको छ। मृत्यु हुनेमा रुपन्देहीको देवदह नगरपालिका९ का गंगा शर्मा,गणेश खनाल र दिपा खनाल रहेको रुपन्देहीका एसपी रंजितसिंह राठौरले जानकारी दिएका छन्। एसपी राठौरका अनुसार मृत्यु हुने गणेश र दिपा श्रीमान श्रीमती हुन्। घाइतेहरूको आजमगढस्थित स्थानीय अस्पतालमा उपचारपछि थप उपचारका लागि महाराजगञ्ज जिल्ला अस्पतालमा रेफर गरिएको प्रहरीले जनाएको छ । गाडीमा चालकसहित ८ जना सवार थिए। रुपन्देहीबाट महाकुम्भ स्नान गर्न पाँचवटा गाडीमा ३५ जना भारत गएकोमा फर्किँदा ८ जना सवार गाडी आजमगढमा दुर्घटनामा परेको हो।"
"अवैधरुपमा बसेका आप्रवासीमाथि कडाइ गर्दै जापान, थप ५ जना नेपाली निष्काशित","यसअघि त्यहाँको अध्यागमन कानुन उल्लंघन गरेको आरोपमा जापानले १५ नेपालीलाई निष्काशित गरेको थियो। काठमाडौं : जापानले समेत अवैधरुपमा बसेका आप्रवासीहरूमाथि थप कडाइ गर्न थालेको छ। विभिन्न प्रवेशाज्ञामा जापान पुगेका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका छन्। पछिल्लो पटक गत साता जापानको अध्यागमन कानुन उल्लंघन गर्ने थप पाँच नेपाली निष्काशितमा परेका छन्। स्रोतका अनुसार निष्काशित हुनेमा मगर, थापामगर, तामाङ, गौचन र चेम्जोङ थर भएका एकएक जना रहेका छन्। उनीहरूमध्ये मगर, थापामगर, तामाङ जापानबाट कोरिया ट्रान्जिट हुँदै कोरियन एयरको जहाजबाट जापानले नेपाल फिर्ता पठाएको हो। त्यसैगरी गौचन र चेम्जोङ भारत ट्रान्जिट हुँदै एयर इन्डियाबाट काठमाडौं फिर्ता भएका हुन्। स्रोतका अनुसार गौचन भिसाको अवधि सकिएपछि काम गरिरहेका थिए भने गौचन अवैध ढंगले काम गरिरहेको भेटिएपछि नेपाल फिर्ता पठाएको हो। उनीहरूले जापानको अध्यागमन कानुन उलंघन गरेको आरोपमा पक्राउ गरेको थियो। उनीहरुमाथि सोधपुछ गरेपछि नेपाल डिपोर्ट गरेको हो। यद्यपि उनीहरूले कुनकुन कानुन उल्लंघन गरे भन्ने विषय भने खुलाइएको छैन। तीन महिनाको अवधिमा त्यहाँको अध्यागमन कानुन उल्लंघन गरेको आरोपमा जापानले १५ नेपालीलाई निष्काशित गरेको थियो। विदेशमा अध्यागमन कानुन उल्लंघन गरी निष्काशनमा पर्ने नेपालीको संख्या बढ्दो छ। पछिल्लो समयमा जापान, अमेरिका, मलेसिया, क्यानडा, फ्रान्स, माल्दिभ्स, दक्षिण कोरयालगायत देशका सरकारले त्यहाँ रहेका विदेशी कामदारहरूमाथि निगरानी बढाउँदै आएको छ।"
