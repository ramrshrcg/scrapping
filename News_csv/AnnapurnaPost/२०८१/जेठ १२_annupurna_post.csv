शीर्षक,विवरण
सिन्धुलीको मरिणबाट गृहिणी महिला सशक्तीकरण कार्यक्रम सुरु,"सिन्धुली : बागमती प्रदेशमा पहिलो पटक गृहिणी महिला सशक्तीकरण कार्यक्रम सुरु भएको छ। प्रदेश सरकारको चालु आर्थिक वर्ष २०८००८१ को कार्यक्रम अनुसार सिन्धुलीको मरिणबाट कार्यक्रम सुरु गरिएको हो। बागमती प्रदेशकी सामाजिक विकास मन्त्री कुमारी मोक्तानले शनिबार सिन्धुलीको मरिण गाउँपालिका ५ बढीमुहानबाट कार्यक्रमको सुरुवात गरेकी हुन्। मन्त्री मोक्तानले बढीमुहानमा एक महिने गार्मेन्ट तालिमको उद्घाटन गर्दै प्रदेशमै पहिलो पटक उक्त कार्यक्रमको सुरुवात भएको बताइन्। गृहिणी महिलाहरूको सशक्तीकरणका लागि उद्यमशीलता, स्वावलम्बन र सीपमूलक तालिम मार्फत स्वरोजगार एवं आत्मनिर्भर बनाउन सहयोग गर्ने उद्देश्यले प्रदेश सरकारले प्रदेशभरीका जिल्लामा कार्यक्रम सञ्चालनमा ल्याइएको मन्त्री मोक्ताङको भनाइ छ। प्रदेश सुशासन ऐन, २०७७ को दफा ४६ ले दिएको अधिकार प्रयोग गरी प्रदेश सरकारले गृहिणी महिला सशक्तीकरण कार्यक्रम कार्यान्वयन कार्यविधि २०८० अनुसार प्रदेशका विभिन्न जिल्लाका ३५ वटा पालिकामा पहिलो चरणमा यो कार्यक्रम कार्यान्वयनमा आएको उनको भनाइ रहेको छ। कार्यक्रम अन्तर्गत महिलाहरूमा सचेतना अभिवृद्धि, शिक्षा, सीपमूलक तालिम वा उद्यमशीलता, सीप परीक्षण, बिउ पुँजी र एकल वा गृहिणी महिला समूह गठन गरी व्यवसायबाट उत्पादित सामग्रीको बजारीकरणको व्यवस्था गरिने छ। यसले गृहिणी महिलाहरूको कानुनी, सामाजिक र राजनीतिक र आर्थिक पक्षमा सशक्तीकरणमा मद्दत पुग्ने छ।"
"टीओआरमा सहमति नजिक पुग्यो कार्यदल, शीर्ष नेताहरूले टुंगोमा पुर्याउने","काठमाडौं : संसदीय छानबिन समितिको कार्यादेश (टीओआर)का लागि गठित कार्यदलको बैठक सहमति नजिक पुगेको छ। सिंहदरबारमा शनिबार बसेको बैठक सहमति नजिक पुगेको कानुन तथा संसदीय मामिला मन्त्री पदम गिरीले बताएका छन्। उनका अनुसार सहकारीको नाम र अपचलन गरिएका कम्पनीको नाम लेख्ने विषयमा सत्तापक्ष तयार भएको छ। प्रमुख प्रतिपक्षी दल नेपाली कांग्रेस पनि त्यसमा लगभग सहमत भएको उनको दाबी छ। यसै विषयमा छलफल गर्न केहीबेरमै प्रधानमन्त्री निवास बालुवाटारमा कांग्रेससहित सत्तारुढ दलका शीर्ष नेताहरूको बैठक बस्न लागेको उनले बताए। 'बैठक सहमति नजिक पुगेको छ। टुंगोमा भने पुगेका छैनौं। केहीबेरमै बालुवाटारमा शीर्ष नेताहरूको बैठक छ। उक्त बैठकले टुंगो पुर्याउँछ भन्ने विश्वास छ,' मन्त्री गिरीले सञ्चारकर्मीसँग भने। उनले संसद सञ्चालनका निम्ति सत्तापक्ष र प्रतिपक्षबीच महत्वपूर्ण छलफल भएको बताए। 'सहकारी र कम्पनीको नाम लेखिसकेपछि व्यक्तिको नाम लेखिरहन पर्दैन। स्वतः संस्थासँग जोडिएका व्यक्तिहरू पर्छन् नै। सत्तापक्षको यस प्रस्ताव प्रतिपक्षी दल लगभग सहमत छ। बालुवाटारको बैठकमा सहमति जुटेर भोलिदेखि संसद चल्ने विश्वास लिएका छौं,' उनले भने। यसअघि सहकारीको रकम हिनामिना प्रकरणमा मुछिएका रवि लामिछानेको नाम नराखेसम्म संसद चल्न नदिने अडान कांग्रेसले यथावतै राखेको थियो। यस विषयमा कांग्रेसले भने कुनै प्रतिक्रिया दिएको छैन।"
मोटरसाइकल चोरी गर्ने व्यक्ति पक्राउ,"सिन्धुली : सिन्धुलीमा मोटरसाइकल चोरी गर्ने एक जनालाई घरबाटै पक्राउ गरिएको छ। जिल्ला प्रहरी कार्यालय सिन्धुलीले चोरी भएको एक थान मोटरसाइकलसहित एक जनालाई घरबाटै पक्राउ गरेको हो। कमलामाई नगरपालिका६ का २७ वर्षीय मनिष बानियाँलाई मोटरसाइकल चोरी गरेको अभियोगमा प्रहरीले पक्राउ गरेको हो। सिन्धुलीको कमलामाई नगरपालिका६, स्थित २ नम्बर बजारमा रहेको सम्झना अधिकारीको घरमा च्यानल गेट भित्र पार्किङ गरी राखेको प्र २४१ प ९८८५ नम्बरको कालो रातो १५० सीसीको मोटरसाइकल चोरी गरेको अभियोगमा बानियाँलाई शनिबार मोटरसाइकलसहित निजकै घरबाट पक्राउ गरिएको सिन्धुलीका प्रहरी प्रवक्ता अनिल कुमार खड्काले जानकारी दिए। बिहीबार रातिको समयमा अधिकारीको घरमा च्यालनगेट भित्र पार्किङ गरी राखेको मोटरसाइकल चोरी भएको भन्ने खबर शुक्रबार बिहान साँढे ८ बजे प्रहरीलाई जानकारी प्राप्त भएको थियो। उक्त सूचना पछि प्रहरीको टोलीले खोजतलास गर्ने क्रममा शनिबार बिहान बानियाँको घरबाट मोटरसाइकल बरामद भएको हो, खड्काले भने। बरामद भएको मोटरसाइकल र बानियाँलाई अनुसन्धानका लागि जिल्ला प्रहरी कार्यालय सिन्धुलीमा राखिएको प्रहरीले जनाएको छ।"
पेस्तोल र गोलीसहित दुई जना पक्राउ,"राजविराज : सप्तरीको खडक नगरपालिका८ भदैयाबाट पेस्तोल र गोलीसहित सप्तरी र धादिङका दुई जना पक्राउ परेका छन्। पक्राउ पर्नेहरूमा सप्तरीको सुरूङगा नगरपालिका६ श्रीपुरका ४५ वर्षीय बिशेश्वर प्रसाद साह र धादिङको रुबीभ्याली५ घर भई काठमाडौंको टोखा नगरपालिका८ बस्ने ४२ वर्षीय बिच बहादुर तामाङ रहेको इलाका प्रहरी कार्यालय कडरबोनाले जानकारी दिएको छ। इलाका प्रहरी कार्यालय कल्याणपुरबाट प्रहरी निरीक्षक सुभेश अधिकारीको नेतृत्वमा खटिएको प्रहरी टोलीले उनीहरूलाई पक्राउ गरेको हो। सप्तरीको बोदे बर्साईनबाट बिसनपुरतर्फ जाँदै गरेको स ६ प ५९०८ नम्बरको मोटरसाइकल चेकजाँच गर्दा मोटरसाइकलमा सवार साह र तामाङ पक्राउ परेको प्रहरी निरीक्षक अधिकारीले बताए। उनीहरूबाट एक थान पेस्तोल, सोही पेस्तोलमा लाग्ने दुई राउण्ड गोली र दुई थान म्याग्जिन बरामद भएको प्रहरीले जनाएको छ। इलाका प्रहरी कार्यालय कल्याणपुर, सप्तरीका प्रहरी निरीक्षक अधिकारीका अनुसार शनिबार बिदा भएकाले आइतबार आरोपितहरूविरुद्ध हातहतियार तथा खरखजाना मुद्दामा सप्तरी जिल्ला अदालतबाट म्याद थप गरी थप अनुसन्धान र कारबाही अगाडि बढाइने छ।"
मन्त्री रघुवीर महासेठलाई बालेनले पठाए धुलो उपहार,"काठमाडौं : काठमाडौं महानगरपालिकाका प्रमुख बालेन्द्र शाह (बालेन)ले भौतिक पूर्वाधार तथा यातायात मन्त्री रघुवीर महासेठलाई धुलो उपहार पठाएका छन्। बबरमहलस्थित सडक विभागको मुख्यालय र मीनभवनस्थित सडक डिभिजन कार्यालयको प्रवेशद्वारमै महानगरको ट्रकले धुलो खसालेको हो। मेयर बालेनले कलंकीदेखि महाराजगन्जसम्म रिङरोड विस्तारको नाममा जनताले धेरै धुलो र कष्ट व्यहोर्नु परेको उल्लेख गरेका छन्। उनले फेसबुकमार्फत् मन्त्री महासेठलाई जनतालेमात्र धुलो खाँदा राम्रो नहुने उल्लेख गरेका छन्। उनले भनेका छन् माननीय भौतिक पूर्वाधार तथा यातायात मन्त्री रघुवीर महासेठज्यु तपाईंको ठाडो आदेशले भइरहेको कुनै काम रोक्न सक्नुहुन्छ भने त्यही आदेशले बनाउन पनि सक्नुहुन्छ होला। विगत १५ वर्षदेखि काठमाडौंको जनताले कलंकीदेखि महाराजगन्जसम्म रिङरोड विस्तारको नाममा धेरै धुलो र कष्ट व्यहोर्नु परेको छ। काठमाडौंमा हुने आधाभन्दा बढी प्रदुषणमा त्यहाँकै धुलोको हात छ, जसले गर्दा महानगरबासीले धुलोधुँवा खानु परेको छ, त्यो बाटो प्रयोग गर्नुपर्नेहरूले सवारी साधन मर्मतमा खर्च बढी गर्नु परेको छ, पुग्न अबेला भोग्नु परेको छ। र, काठमाडौं महानगरले अकारणमा गाली खानु परेको छ। यो धुलो जनताले मात्र खाँदा राम्रो देखिँदैन। जबसम्म तपाईं काम अगाडि बढाउनु हुन्न, हरेक दिन तपाईंलाई पायक पर्ने ठाउँमा एक ट्रक धुलो उपहार पठाउने छु माया सम्झेर स्वीकार्नु होला।"
टीओआरमा सहमति जुटाउन कार्यदलको बैठक सुरू,"काठमाडौं : सहकारी ठगी प्रकरण छानबिन गर्न बनाउने भनिएको संसदीय समितिको कार्यादेश (टीओआर) तय गर्न कार्यदलको बैठक सुरू भएको छ। सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको छ। तर, विभिन्न चरणमा छलफल हुँदा पनि कार्यदेशमा सहमति हुन सकेको छैन। कार्यदलमा नेपाली कांग्रेसबाट जीवन परियार र ज्ञानेन्द्रबहादुर कार्की, नेकपा एमालेबाट महेश बर्तौला, नेकपा माओवादी केन्द्रबाट हितराज पाण्डे र राष्ट्रिय स्वतन्त्र पार्टीबाट शिशिर खनाल छन्। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको छैन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको छ। सरकार संसदीय समिति बनाउन तयार भएपनि आरोप लागेका उपप्रधान एवं गृहमन्त्री लामिछानेमाथि अनुसन्धान गर्न सत्ता पक्ष तयार नभएको कांग्रेसको आरोप छ। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ।"
सहमति नजुटेपछि शीर्ष नेताहरूको बैठक भोलि ९ बजेलाई सर्यो,"काठमाडौं : संसदीय छानबिन समितिको कार्यादेश (टीआओर)मा सहमति जुटाउेनगरी बसेको शीर्ष नेताको बैठक भोलिलाई सरेको छ। राष्ट्रिय स्वतन्त्र पार्टीका नेता शिशिर खनालले बालुवाटारमा बसेको शीर्ष नेताको बैठक विषय प्रवेश नगरी भोलिलाई सरेको बताए। उनका अनुसार बैठक आइतबार बिहान ९ बजे बस्नेछ। आजै सिंहदरबारमा बसेको कार्यदलको बैठक सहमति नजिक पुगेपछि बालुवाटारमा शीर्ष नेताहरूको बैठक डाकिएको थियो। बैठकमा कार्यदलका सदस्यहरूसमेत सहभागी थिए। नेता खनालका अनुसार बैठकमा अनौपचारिक छलफलमात्र भएको थियो। प्रमुख प्रतिपक्षी दल नेपाली कांग्रेसले संसद सञ्चालनका निम्ति सकारात्मक देखिए पनि गृहमन्त्री रवि लामिछानेको नामबारे भने अडान दोहोर्याएको स्रोतले बताएको छ। सत्तापक्षले भने रविको नामको विकल्पमा सहकारीको नाम र अपचलन भएको भनिएका गोरखा मिडियालगायत कम्पनीको नाम उल्लेख गर्ने प्रस्ताव गरेको छ। 'हामीले कांग्रेसको मागअनुसार गोरखा मिडियाका अध्यक्ष र कर्मचारीहरू' लेख्न प्रस्ताव गरेका छौं। त्यसमा अझै सहमति जुटेको छैन। भोलिसम्म सहमतिमा पुग्छौं भन्ने छ,' सञ्चारकर्मीसँग उनले भने।"
खरिद ऐनकै कारण भ्रष्टाचार मौलायो : एमाले नेता महतो,"ढल्केवर (धनुषा) : नेकपा एमालेका मधेस प्रदेश संसदीय दलका प्रमुख सचेतक हरिनारायण महतोले खरिद ऐनकै कारण भ्रष्टाचार मौलाएको बताएका छन्। खरिद ऐनमै भएका कतिपय त्रुटिका कारण भ्रष्टाचार बढेको उनले उल्लेख गरेका हुन्। धनुषामा आयोजित कार्यक्रममा महतोले २०२६ सालमा बनेको खरीद ऐनमा थुप्रै कुराहरू सुधार तथा परिवर्तनको आवश्यकता रहेको औंल्याए। २०२६ सालमै बनेको खरिद ऐनअनुसार अहिले पनि खरिद भइरहेको छ। भ्रष्टाचारको जड त्यो खरिद प्रक्रिया पनि हो एउटा। त्यसमा थुप्रै सुधार र परिवर्तन आवश्यक छ, महतोले भने।"
ढल्केबरइनरुवा प्रसारण लाइन अन्तिम चरणमा,"काठमाडौं : ढल्केबरइनरुवा चार सय किलोभोल्ट प्रसारण लाइन निर्माण अन्तिम चरणमा पुगेको छ। माथिल्लो तामाकोशी जलविद्युत् आयोजनालगायत अन्य आयोजनाबाट उत्पादित बिजुली देशका पूर्वी भेगमा प्रवाह गर्ने हेटौँडाढल्केबरइनरुवा प्रसारण लाइनको काम अन्तिम चरणमा पुगेको आयोजनाका प्रमुख श्याम यादवले बताए। पूर्वी खण्डको काम सम्पन्न हुने चरणमा छ। ढल्केबर पश्चिम खण्डमा भने विभिन्न स्थानमा अझै पनि अवरोध छ। अवरोध हटाएर आयोजना सम्पन्न गर्न हामी लागिपरेका छौँ, उनले भने। देशभित्रको विद्युत् प्रसारण प्रणाली सुदृढीकरण र नेपालभारतबीचको विद्युत् व्यापारका लागि निर्माणाधीन हेटौँडाढल्केबरइनरुवा चार सय केभी डबल सर्किट प्रसारण लाइन आयोजना सुरु गरिए पनि स्थानीयको अवरोध, वन क्षेत्रको जग्गा प्रयोगलगायत समस्याका कारण रुग्ण बन्दै आएको छ। पूर्वी खण्डको काम सम्पन्न भएपछि माथिल्लो तामाकोशीलगायत आयोजनाको बिजुली पूर्वी भागका औद्योगिक क्षेत्रमा मागअनुसार आपूर्ति गर्न सहज हुनेछ। मकवानपुरको हेटौँडा उपमहानगरपालिका११ स्थित थानाभर्याङबाट सुरु भई धनुषाको ढल्केबर हुँदै सुनसरीको भोक्राहा नरसिंह गाउँपालिका४ स्थित इनरुवा सबस्टेसनसम्मको प्रसारण लाइनको लम्बाइ दुई सय ८८ किलोमिटर छ। पूर्वी खण्डको काम प्रायः पूरा भएकाले उद्घाटनको तयारी भएको तथा त्यसनिम्ति ऊर्जा जलस्रोत तथा सिँचाइ मन्त्रालयलाई अनुरोध गरिएको नेपाल विद्युत् प्राधिकरणले जनाएको छ। प्रसारण लाइनलाई हेटौँडाढल्केबर एक सय ३४ किलोमिटर र ढल्केबरइनरुवा एक सय ५४ किलोमिटरलाई दुई खण्डमा विभाजन गरी विगत ११ वर्षदेखि काम जारी छ। पहाडी, शिवालिक चुरे र तराई क्षेत्रमा पर्ने प्रसारण लाइनका लागि सात सय ९२ वटा टावर निर्माण गर्नुपर्छ। धेरै जसो टावरको काम भए पनि स्थानीयवासीले प्रसारण लाइनको मार्ग स्थानान्तरण गरिदिन माग गर्दै अवरोध गरेका कारण बाँकी ३५ वटा टावरको काम नै रोकिएको छ। मोरङसुनसरी औद्योगिक करिडोरलगायत समग्र पूर्वी नेपालको माग धान्नका लागि भारतबाट थप विद्युत् आयात तथा वर्षायाममा देशभित्र खपत गरी बचत भएको विद्युत् निर्यात गर्न यो प्रसारण लाइन जतिसक्दो चाँडो सम्पन्न गर्नुपर्ने दबाबमा प्राधिकरण छ। प्राधिकरणका कार्यकारी निर्देशक कुलमान घिसिङले रणनीतिक महत्वका हेटौँडाढल्केबरइनरुवा प्रसारण लाइन सम्पन्न गर्न राज्यको सम्पूर्ण संयन्त्रले सहयोग नगर्ने हो ठूलो विपत् आउनसक्ने बताए। कूल ४००२२० केभी क्षमताका तीनवटा सबस्टेसन निर्माण सम्पन्न भइसकेको छ। हेटौँडा उपमहानगरपालिका वडाहरु १५, १६ तथा १७ स्थिति हटिया र सर्लाहीको लालबन्दी नगरपालिकाको जियाजोर क्षेत्रमा करिब ६ वर्षदेखि निर्माणमा अवरोध छ। हटिया क्षेत्रमा १४, हेटौंडा११ स्थित थानाभर्याङमा दुई र जियाजोर क्षेत्रमा आठवटा टावर निर्माणमा अवरोध छ। थानाभर्याङमा रहेको सबस्टेसनमा लाइन जडानका लागि दुईवटा टावर निर्माण गर्नुपर्नेछ। यसबाट ऐलानी जग्गामा बनेका ४६ वटाभन्दा बढी घर प्रभावित हुनेछन्। स्थानीयको अवरोध अन्त्य गर्न प्राधिकरणको निरन्तर प्रयास जारी छ। यद्यपि यसमा सफलता प्राप्त भएको छैन। प्रसारण लाइन मकवानपुरबाट बारारौतहट, सर्लाहीमहोत्तरीधनुषासिराहाउदयपुरसप्तरीहुँदै सुनसरीको इनरुवासम्म निर्माण हुनेछ। प्रसारण लाइनको मार्ग परिवर्तनको माग गर्दै निर्माणमा स्थानीयको अवरोध, सर्वोच्च अदालतको अन्तरिम आदेश, वन क्षेत्रको जग्गा प्रयोग तथा रूख कटान स्वीकृतिको प्रक्रियागत उल्झन, ठेकेदारको कमजोर कार्यसम्पादनलगायत कारणले निर्माण प्रभावित भएको छ। कूल ३० महिनामा निर्माण सम्पन्न गर्ने २०६९ सालको माघमा ठेक्का सम्झौता भएको थियो। हेटौँडाढल्केबरइनरुवा चार सय ४० केभी प्रसारण लाइन विद्यमान एक सय ३२ केभी प्रसारण लाइन र पूर्वपश्चिम राजमार्गको नजिक र प्रायः समानान्तर छ। प्रसारण लाइनको मार्गाधिकार क्षेत्र प्रसारण लाइनको केन्द्र विन्दुबाट दायाँबायाँ २३ मिटर हुनेछ। आयोजनाले पाँच सय १८ हेक्टर वन क्षेत्रमा रहेका रूखहरु काट्नुपर्ने र ३० हेक्टर निजी कृषियोग्य जमिम अधिग्रहण गर्नुपर्नेछ। मार्गाधिकारमा चार सय ७५ हेक्टर निजी जग्गा र एक सय ७१ वटा घर तथा अन्य संरचना प्रभावित हुनेछन्। कूल १७ करोड अमेरिकी डलर अनुमानित लागतको आयोजनामा नेपाल सरकार, विद्युत् प्राधिकरणको लगानी छ। यसअघि सो आयोजनाका लागि विश्व बैंकले सहुलियतपूर्ण ऋण उपलब्ध गराएको थियो। विश्व बैंकले आयोजनाबाट हात झिकेपछिको ऋण प्रवाह रोकिएसँगै बाँकी काम सरकार र प्राधिकरणले पूरा गर्नुपर्नेछ।"
नुवाकोटमा पौडी खेल्ने क्रममा दुई युवाको मृत्यु,नुवाकोट : नुवाकोटको तादीखोलामा पौडी खेल्ने क्रममा आज दुई जनाको मृत्यु भएको छ। बेलकोटगढी नगरपालिका१० स्थित तादीखोलामा पौडी खेल्ने क्रममा डुबेर बेलकोटगढी१३ का १९ वर्षीय रोजन तामाङ र ककनी गाउँपालिका४ का १८ वर्षीय हिमाल तामाङको मृत्यु भएको जिल्ला प्रहरी कार्यालयका प्रहरी नायब उपरीक्षक तिलक भारतीले जानकारी दिए। उनका अनुसार डुबेर बेहोस भएका दुवैलाई उद्धार गरेर उपचारका लागि त्रिशूली अस्पताल पुर्याएलगत्तै चिकित्सकले मृत घोषणा गरेका थिए। तादीखोलामा पौडी खेल्ने गएका ६ जना युवामध्ये उनीहरूलाई घुमाउने भन्ने स्थानबाट बगाएको थियो। अपराह्न २ बजेतिर डुबेको खबर पाएपछि स्थानीयवासीको सहयोगमा प्रहरीले उद्धार गरेर उपचारका लागि अस्पताल पुर्याएको थियो। पछिल्लो समय गर्मी बढेसँगै नदी तथा खोलामा पौडी खेल्ने जानेक्रम बढेकाले सावधानी अपनाउन प्रहरीले अपिल गरेको छ। रासस
एमाले पाल्पाको अध्यक्ष बने ओमबहादुर घर्तिमगर,"तानसेन : नेकपा एमाले पाल्पाको अध्यक्षमा ओमबहादुर घर्तिमगर निर्वाचित भएका छन्। उनको नेतृत्वमा १०१ सदस्यीय जिल्ला कमिटी चयन भएको हो। पाल्पामा भएको १०औं महाधिवेशनबाट उपाध्यक्षमा विमल काफ्ले, सचिवमा रामजी पोखरेल (भोजराज) उपसचिवमा दीपक विश्वकर्मा र महिला उपसचिवमा मीना जिसी चयन भएका छन्।"
फरार अभियुक्त ६ वर्षपछि पक्राउ,महोत्तरी : सवारी ज्यान कसुरमा अदालतबाट सजाय पाएर फरार रहेका एक जना पक्राउ परेका छन्। महोत्तरी प्रहरीले महोत्तरी गाउँपालिका४ का ६५ वर्षीय सरोज मुखिया विनलाई नियन्त्रणमा लिएको हो। २०७५ कात्तिक २५ गते जिल्ला अदालत महोत्तरीले विनलाई सवारी कसुर मुद्दामा दोषी ठहर गरेको थियो। उनलाई जिल्ला अदालतले २३ दिन कैद र १ हजार नगद जरिवाना भुक्तान गर्नका लागि आदेश दिएको थियो। उनलाई प्रहरीले शुक्रबार पक्राउ गरेको डीएसपी सन्तुलाल जयसवारले जानकारी दिएका छन्। प्रहरी नियन्त्रणमा रहेको विनलाई आवश्यक कानुनी कारबाहीका लागि जिल्ला अदालत महोत्तरीमा बुझाइएको जिल्ला प्रहरी कार्यालय महोत्तरीले जनाएको छ।
करेन्ट लगाएर माछा मार्ने क्रममा युवकको मृत्यु,सिन्धुली : खोलामा करेन्ट लगाएर माछा मार्ने क्रममा सिन्धुलीमा एक जनाको मृत्यु भएको छ। कमलामाई नगरपालिका११ स्थित धमिले खोलामा करेन्ट लगाएर माछा मार्ने क्रममा करेन्ट लाग्दा १५ वर्षीय पुष्करदिप थापाको मृत्यु भएको हो। सिन्धुली प्रहरीका अनुसार दिउँसो १ बजे खोलामा करेन्ट लगाउँदा करेन्ट लागि घाइते भएका उनको सिन्धुली अस्पतालमा उपचारका क्रममा मृत्यु भएको सिन्धुलीका प्रहरी प्रवक्ता तथा प्रहरी नायव उपरीक्षक अनिल कुमार खड्काले जानकारी दिए। मृतक थापाको शव सिन्धुली अस्पतालमा रहेको र घटनास्थलमा प्रहरी निरीक्षकको कमान्डमा टोली खटि गई अनुसन्धान भई रहेको प्रहरीको भनाइ छ।
पाल्पामा १२० जनाको आँखा जाँच,"तानसेन : मधुमेह, सुगर डाइबेटिजका बिरामीहरूलाई केन्द्रित गरेर पाल्पाको तानसेनमा आँखा परीक्षण गरिएको छ। सुगरका बिरामीहरूलाई लक्षित गरेर गरिएको आँखा शिविरमा १२० जनाले आँखा जाँच गराएका थिए। आँखा शिविरमा चेकजाँच गराएका बिरामीमध्ये १० जनालाई जलविन्दु भएकाले थप उपचारका लागि भैरहवा आँखा अस्पतालमा रिफर गरिएको नेपाल नेत्र ज्योती संघ पाल्पा सचिव राजेन्द्र लिगलले बताए। लुम्बिनी नेत्र विज्ञान तथा रण अम्बिका शाह आँखा अस्पताल भैरहवाको सहयोगमा आँखा अस्पताल तानसेनमा मधुमेहका बिरामीहरूको आँखाको पर्दा, रेटिनोप्याथी जाँच शिविर गरिएको हो। आँखा अस्पताल भैरहवाका वरिष्ठ आँखा चिकित्सक एव निर्देशक ज्ञानेन्द्र लामिछानेले लगायतका चिकित्सक टोलीले बिरामीहरूको आँखा जाँच गरेका थिए। मधुमेह रोग लागेका बिरामीको अन्तिम अवस्थासम्म पनि आँखामा कुनै किसिमको लक्षण नदेखिने र एक्कासि अन्धोपन गराउने समस्या बढी भएकाले शिविरको आयोजना गरिएको वरिष्ठ आँखा चिकित्सक ज्ञानेन्द्र लामिछानेले बताए।"
चीनसँग जोडिएका सातवटा नाका खुलाउनका लागि मिति तय भइसकेको छ : परराष्ट्रमन्त्री,काठमाडौं : सङ्खुवासभास्थित चीनसँग जोडिएको किमाथांका नाका शनिबारदेखि पुनः सञ्चालनमा आएको छ। करिब चार वर्षपछि नाका पुनः सञ्चालनमा आएको उपप्रधान एवं परराष्ट्रमन्त्री नारायणकाजी श्रेष्ठले जानकारी दिए। किमाथांका नाका पुनः सञ्चालन औपचारिक कार्यक्रम सम्पन्न गरेर फर्केपछि शनिबार संखुवासभा आयोजित पत्रकार सम्मेलनमा श्रेष्ठले कूटनीतिक संवादपछि कोभिडका कारण बन्द भएको नाका खुलाउन सफल भएको बताए। चीनको छिन्ताङमा भएको कार्यक्रमका १४ वटै परम्परागत नाका खुल्ला गर्ने औपचारिक घोषणा भएको उनले बताए। उनले तत्कालै सातवटा नाका खुला भइसकेको र अन्य सातवटा नाका खोल्नका लागि मिति तय भइसकेको धारणा राखे। उनले चीन जाने नेपालीका लागि भिसा शुल्क निःशुल्क गर्ने सहमति भइ कार्यान्वयन नै भइसकेको जानकारी दिए। चीन सरकारले कोभिड महामारीका कारण देखाउँदै किमाथांका नाका बन्द गरेको थियो। नेपालको उत्तरी क्षेत्रमा रहेका विभिन्न १४ वटा परम्परागत नाका पुनः सञ्चालनका लागि नेपाल र चीनबीच निरन्तर छलफल हुँदै आएको थियो।
गुरुङ संस्कृतिको सतीघाटु संरक्षणमा गाउँले,"रसुवा : परम्परागत सतीघाटु गुरुङहरूको संस्कृति हो। गुरुङको घना बस्तीमा समेत लोप हुन लागेको भए पनि उत्तरगया गाउँपालिका३ को ठूलोगाउँको गुरुङ बस्तीमा घाटु संरक्षणमा स्थानीय लागेका छन्। ल्होसार, सोरठी र सतीघाटु यहाँको पहिचान छ। ठूलोगाउँमा घाटुनाचको सुरु भएको छ। हरेक वर्ष गुरुङ समुदायले मनाउने सतीघाटु नाच सुरु भएसँगै रौनकता बढेको हो। नाचमा राजा र रानीको जीवन कथालाई प्रस्तुत गरिने वडा नम्बर ३ का वडा सदस्य बमबहादुर लामा गुरुङले बताए। उत्तरगया२ डाँडागाउँ र नौकुण्ड गाउँपालिका५ मा पनि गुरुङ बस्ती रहेको छ। वृद्ध गुरु बा आमाले सिकाउने र गीत गाउँछन् भने घाटु नाचका लागि तयार भएका युवतीहरू दिनरात नाच्छन्। वरिपरि गुरुङ र तामाङ बस्ती रहेको ठूलो गाउँ बीचमा ठूलो आँगन विवाहमण्डप झै सिँगारिएको छ। २५६८ औं बुद्ध जयन्तीका अवसरमा भएको घाटु नाचको विभिन्न धर्मावलम्बीहरूले अवलोकन गरी मनोरञ्जन लिएका छन्। नुवाकोटको रसुवाका गाउँबाट समेत मेलामा पुग्छन्। सतीघाटु वैशाख पूर्णिमा (बुद्ध जयन्ती) मा मात्र देखाउने परम्परा छ। यस घाटुमा दुई कुमारी विशेष पवित्रताका साथ नुहाएर चोखो वस्त्र लगाएर युवतीहरूलाइ सिँगारेर नचाउने प्रचलन छ। यो नाच नारी प्रधान भावपूर्ण नत्य हो। वन्यजन्तुले आक्रमण नगरेको, रजस्वला नभएका कुमारीहरूहरूलाई पवित्र बनाएर नृत्यका निमित्त तयार गरी देवीदेवताको आराधना गरेपछि कुमारीहरूको शरीरमा देवताले प्रवेश गर्दछन् भन्ने जनविश्वास छ। तीन दिनसम्म हुने घाटु नाच बुद्ध जयन्तीका दिन सुरु हुन्छ। स्थानीय गुरुले प्रार्थना गरेपछि देवता प्रवेश भएका घाटुलीहरूका आँखा बन्द हुन्छ र नाच्न थाल्छन्। ३ दिन चल्ने नाचमा सुर र तालको विशेष ख्याल गर्नु पर्ने हुन्छ। अन्तमा गुरुले आराधना गरेर मात्र घाटुलीलाई पूर्ववत् अवस्थामा ल्याए पछि मात्र सती घाटु नाच समापन भएको मानिन्छ। गुरुङ समुदायका युवा युवती तथा वृद्धवृद्धाहरू पनि आआफ्नो भेषभूषामा सजिएर आउँछन्। ठूलो गाउँको बीचमा रहेको चौरमा गाउँभरीका भेला हुन्छन्। ठाँटिमा नाच गानको रमाइलो हुन्छ। राति अन्य गीत तथा नृत्यले निकै रमाइलो हुन्छ भने दिनभरी घाटु हेर्नेको निकै भीड लाग्छ। घाटुलाई शास्त्रीय नाच पनि मानिन्छ। आफ्ना दश पुस्ताले यो संस्कार चलाउँदै आएको वृद्ध गुरुङ गुरुहरू बताउँछन्। १६औं शताब्दितिर लमजुङबाट भित्रिएको हो। एक राजा रानीको दम्पतीको विवाह, प्रेम, गृहस्थी, राजकाज पुत्र बढाई, जंगलमा सिकार, लडाइँ र मृत्युको कथा नै घाटुको मुख्य विषयवस्तु हो। कथामा आधारित मृग, सिकारी, कुकुर योगीको दृश्य देखाइन्छ। परम्परागत संस्कृतिको जगेर्ना र शान्तिको कामना गरी दुई कन्याहरूलाई घाटुमा झुलाएर नचाइन्छ। कथामा पतिको मृत्यु पछि पत्नी पनि सती जाने र घाटमा एकै साथ सेलाएर टुंगिने भएकोले पनि घाट हुँदै घाटु भनिएको किम्बदन्ती पनि सुन्न पाइन्छ। घाटुमा राजा परशुराम र रानी चम्पावतीको कथावस्तु रहेको हुन्छ। घाटु नाच्नका लागि रजस्वला नभएका दुई कन्या छानिन्छन् र उनीहरू बर्सेनि तीन वर्षसम्म नाच्छन्। बीचमा रजस्वला भएमा अर्को कन्याको खोजी हुन्छ। कन्याहरूलाई घाटु नाच्नु अघि गुरुहरूले अक्षताले विभिन्न देवताको नामले पूजा गरेपछि घाटु नाच्ने कन्याहरूको आँखा बन्द हुन्छन्। यसलाई देवी चढेको मानिन्छ। सिँगारिएका घाटुनीहरूको आँखा खुल्दैनन्। उनीहरू नाचिरहन्छन् दिनभरी सुसारेहरूले सिँगार गरिरहन्छन् कपडा झरे वा अन्य केही सौन्दर्य बिग्रिएमा मिलाइरहेका हुन्छन्।"
रवि लामिछानेमाथि संसदीय छानबिन माग गर्दै तरुण दलको राँके जुलुस प्रदर्शन,"काठमाडौं : उपप्रधान तथा गृहमन्त्री रवि लामिछानेमाथि संसदीय छानबिनको माग गर्दै युवा भ्रातृ संस्था नेपाल तरुण दलले काठमाडौंमा राँके जुलुस निकालेको छ। पार्टीले आइतबार काठमाडौंमा गर्न लागेको बृहत् प्रदर्शनको पूर्वसन्ध्यामा तरुण दलले शनिबार काठमाडौंको प्रदर्शनमार्गमा राँके जुलुस निकालेको हो। सो क्रममा उनीहरूले सरकारविरुद्ध नाराबाजीसमेत गरेका थिए। कांग्रेसले आइतबार काठमाडौंको भृकुटीमण्डपमा सरकारविरुद्ध बृहत् प्रदर्शन गर्ने तयारी गरेको छ। यसअघि बुधबार बसेको कांग्रेस केन्द्रीय समिति र संसदीय दलको संयुक्त बैठकले सहकारी पीडितको रकम फिर्ता, संसदीय छानबिन समितिको माग, गृहमन्त्री रवि लामिछानेको अभिव्यक्ति लगायतका मुद्दा बनाएर सडक प्रदर्शन गर्ने निर्णय गरेको थियो।"
पर्सामा आइतबारदेखि पोलियोविरुद्धको खोप लगाइँदै,"वीरगञ्ज : जिल्लामा आइतबारदेखि पहिलो चरणअन्तर्गत पोलियोविरुद्धको (आइपिभी) खोप अभियान सञ्चालन हुँदैछ। जिल्लास्तरीय खोप समन्वय समिति सचिवालयले तीन चरणमा गरी जिल्लाका ३१ हजार आठ सय १२ जना बालबालिकालाई आइपिभी खोप लगाउने तयारी भएको जनाएको छ। आइपिभी खोपको विश्वव्यापी अभाव हुँदा विसं २०७३ वैशाखदेखि २०७५ असोजभित्र जन्मिएका बालबालिका सो खोपबाट बञ्चित हुनुपरेको थियो। सो अवधिमा जन्मिएर खोप लगाउन छुटेका बालबालिकामा पोलियो लाग्ने जोखिम रहने भएकाले उनीहरूलाई लक्षित गरी अभियान देशव्यापीरुपमा अघि बढाउन लागिएको हो। जिल्लास्थित स्वास्थ्य कार्यालयका प्रमुख डा मुक्तिनारायण श्रेष्ठले २०७३ वैशाखदेखि २०७५ असोजभित्र जन्मिएर आइभिपी खोप लगाउन वञ्चित रहेका बालबालिकालाई लक्षित गरेर अभियान सञ्चालन गर्न लागिएको जानकारी दिए। 'तत्कालीन समयमा विश्वव्यापीरुपमा आइभिपी खोपको अभाव भएकाले धेरै मुलुकका बालबालिका खोपबाट बञ्चित हुनुपर्यो,' उनले भने, 'सो अवधिमा जन्मिएका, खोप लगाउन छुटेका बालबालिकालाई अभियानमा सहभागी गराउन अभिभावकलाई अनुरोध गर्दछौं।' कार्यालयका जनस्वास्थ्य अधिकृत मोदप्रसाद ठाकुरले आइपिभी विशेष गरेर बालबालिकाको दायाँ पाखुराको माथिल्लो भागमा मासुभित्र शून्य दशमलव पाँच मिलिलिटरको मात्रा दिनुपर्ने जानकारी दिए। 'आइपिभी खोप ढुवानी तथा भण्डारण दुई डिग्री सेल्सियसदेखि आठ डिग्री सेल्सियसमा राख्नुपर्ने हुन्छ। पोलियोविरुद्धको खोप दुई प्रकारका छन्। मुखबाट खुवाइने (ओपिभी) र सुइबाट दिइने आइपिभी हुन्,' उनले भने। जनस्वास्थ्य अधिकृत ठाकुरले पर्सामा खोप अभियान तीन चरणमासञ्चालन गरिने बताए। 'खोप लगाउन छुटेका उमेरसमूहका बालबालिकालाई तीन चरणको अभियानमा सहभागी गराउने गरी तयारी गरेका छौं,' उनले भने। खोप समन्वय समिति सचिवालयका अनुसार पहिलो चरणमा जेठ १३ गतेदेखि १६ गतेसम्म वीरगञ्ज महानगरपालिका१ देखि वडा नं १६ सम्म, बहुदरमाई नगरपलिकाका साथै विन्ध्वासिनी, पकहामैनपुर, छिपहरमाई, कालिकामाई, धोविनी र ठोरी गाउँपालिकामा खोप अभियान सञ्चालन गरिनेछ। दोस्रो चरणमा पोखरिया र पर्सागढी नगरपालिका तथा जिराभवानी, जगरनाथपुर, पटेर्वासुगौली र सखुवाप्रसौनी गाउँपालिकामा अभियान सञ्चालन हुनेछ। तेस्रो चरणमा जेठ २३ गतेदेखि २६ गतेसम्म वीरगञ्ज१७ देखि ३२ नं वडा क्षेत्रमा खोप लगाइने जनस्वास्थ्य अधिकृत ठाकुरले जानकारी दिए। उनका अनुसार तीनै चरणमा भवानी अस्पताल लिङ्करोड र वीरगञ्ज हेल्थ केयर अस्पताल बहुअरीमा खोप लगाइनेछ। खोप अभियानमा सात सय आठ जना खोप कार्यकर्ता, स्वयंसेवक एक हजार चार सय १६ जना खटिनेछन्। त्यसैगरी एइएफआई एक सय १२ जना स्वास्थ्यकर्मीका साथै नारायणी अस्पतालका तीन जना चिकित्सक पनि तयारी अवस्थामा रहने ठाकुरले बताए। जिल्ला खोप समन्वय समितिका अध्यक्ष नीरञ्जनप्रसाद सोनारले खोप अभियानमा कुनै पनि प्रकारको त्रुटि र कमजोरी नगर्न स्वास्थ्यकर्मी, खोप कार्यकर्ता, स्वयंसेवकलाई अनुरोध गरे। 'सचिवालयले अभियानको सुक्ष्मरुपमा अनुगमन गर्नेछ । अनुगमनका क्रममा कुनै त्रुटि वा कमजोरी भेटिएमा तत्कालै कारबाहीको सिफारिस सङ्घीय तथा प्रदेश मन्त्रालयमा पठाइनेछ,' उनले भने। अभियानलाई स्वच्छ, सुरक्षित र भरपर्दाे ढंगले अघि बढाउनुपर्नेमा जोड दिँदै अध्यक्ष सोनारले आफ्ना बालबालिकालाई पायक पर्ने ठाउँमा लगी खोप लगाउने कार्यमा सहयोग गर्न अभिभावकलाई अनुरोध गरे। मधेस प्रदेशमा दुई लाख ९२ हजार नौ सय ५९ जनालाई सो खोप लगाउने लक्ष्य राखिएको छ।"
४०० शय्याको आफ्नै शिक्षण अस्पताल सञ्चालन गर्दै केयू,"काठमाडौं : काठमाडौं विश्वविद्यालयले छुट्टै शिक्षण अस्पताल सञ्चालनको लागि सरकारसँग बजेट माग गरेको छ। उसले विश्वविद्यालयको प्रत्यक्ष व्यवस्थापनमा अस्पताल सञ्चालन र स्वास्थ्य सेवा सुचारु गर्नका लागि नेपाल सरकारबाट आगामी आर्थिक वर्षको बजेटमार्फत कम्तीमा ५० करोड विनियोजनका लागि समेत अनुरोध गरेको छ। उपकुलपति प्राडा भोला थापाले प्रधानमन्त्री तथा कुलपति पुष्पकमल दाहाल प्रचण्डलाई पत्राचार गर्दै विश्वविद्यालयले विभिन्न नियामक निकायहरूबाट हालसम्म सञ्चालन अनुमति पाएका ४५० शय्या अस्पतालमध्ये धुलिखेल अस्पतालले अनुमति पाएको जम्मा ५० शय्या छोडी ४०० शय्याको शिक्षण अस्पताल सञ्चालन तत्काल सुचारु गर्ने जानकारी समेतको अनुरोध गरिएको छ। काठमाडौं विश्वविद्यालयसँग सम्बन्धन प्राप्त अन्य १० वटा मेडिकल कलेजहरूमा अध्ययनरत विद्यार्थीको भविष्यलाई समेत दृष्टिगत गरी विश्वविद्यालयले आफ्नै प्रत्यक्ष व्यवस्थापनमा विद्यमान ४०० शय्यामा आफ्नै खर्चमा थप १०० शय्या थप गरी ५०० शय्याको शिक्षण अस्पताल सञ्चालन गर्न काठमाडौं विश्वविद्यालय तत्पर रहेको उपकुलपति डा थापाले बताएका छन्। उनले यसका लागि नेपाल, सरकारवाट आवश्यक सहजीकरणका लागि समेत आग्रह गरेका छन्। प्राडा थापाको प्रधानमन्त्रीलाई पठाएको पत्रअनुसार धुलिखेल अस्पतालले विधिवत् कुनै सूचनाबिना एकतर्फी रूपमा आफूलाई धुलिखेल स्वास्थ्य विज्ञान प्रतिष्ठान सञ्चालनको अनुमति प्रदान गर्ने प्रक्रिया अघि बढाएको छ। उसले बागमती प्रदेश सामाजिक विकास मन्त्रालयको २०८० असोज ७ को सूचनाअनुसार निवेदन दिएको जानकारी प्राप्त भएको काठमाडौं विश्वविद्यालयले जनाएको छ। धुलिखेल अस्पताल प्रतिष्ठानमा रूपान्तरण भए पनि काठमाडौं विश्वविद्यालयमा मेडिकल शिक्षा अध्ययनरत विद्यार्थी तथा सम्बन्धन प्राप्त कलेजहरूलाई प्रभावकारी रूपले चलाउने जिम्मेवारी विश्वविद्यालयलाई यथावत् रहेको भन्दै पत्रमा भनिएको छ, यसका लागि विश्वविद्यालयले विकास गरेका पूर्वाधार, अस्पताल सञ्चालनको प्रबन्धका लागि सम्माननीय प्रधानमन्त्रीज्यूबाट गत दीक्षान्त समारोहमा प्राप्त निर्देशनबमोजिम आवश्यक पहल एवम् निर्देशनका लागि अनुरोध गर्दछु। शिक्षण अस्पताल सञ्चालन गर्न विश्वविद्यालय आवश्यक पूर्वाधार र अन्य आवश्यक व्यवस्थासहित तयार र तत्पर रहेको पनि जानकारी गराइएको छ। धुलिखेल अस्पताल स्वास्थ्य विज्ञान प्रतिष्ठानमा रूपान्तरण भयो भने सो प्रतिष्ठान र विश्वविद्यालय दुवै संस्थाका मेडिकल शिक्षा कार्यक्रमहरू एकै अस्पतालको सुविधामा सञ्चालन गर्न पाइँदैन। चिकित्सा शिक्षा प्रदान गर्ने शिक्षण संस्थाको गुणस्तर मूल्यांकन तथा सिट निर्धारणसम्बन्धी एकीकृत कार्यविधि २०७९ दफा १२१ (ट) ले यस्तो बन्देज लगाएको छ, पत्रमा उल्लेख छ। प्रधानमन्त्री विश्वविद्यालयको कुलपति हुनु विश्वविद्यालयका लागि गौरवको भएको बताउँदै कुलपतिलाई विश्वविद्यालय ऐनको दफा १३ अनुसार विश्वविद्यालयसँग सम्बन्धित जुनसुकै विषयमा जाँचबुझ गर्ने, गराउने र निर्देशन दिने अधिकार रहेको पनि पत्रमा उल्लेख छ। संस्था दर्ता ऐन, २०३४ अन्तर्गत दर्ता भएको धुलिखेल अस्पताललाई त्यस ऐनको दफा ११ मा नेपाल सरकारले दिएको निर्देशन पालना गर्नु त्यस संस्थाको कर्तव्य हुने उल्लेख भएको कुरा पनि निवेदनमा जनाइएको छ। केयू इतिहास काठमाडौं विश्वविद्यालयको प्रारम्भिक अवस्थामा नेपालभारत द्विदेशीय सम्झौताअनुसार पोखरामा स्थापित मणिपाल कलेज र नेपालगन्जस्थित डीवाई पाटिल कलेजलाई मेडिकल शिक्षालाई नेपालभित्र विस्तार गर्न दिइएको थियो। सोही सम्झौताका आधारमा ती मेडिकल कलेजहरू नेपालमा सञ्चालनमा आइसकेका र सरकारको छात्रवृत्तिमा विद्यार्थीले अध्ययन आरम्भ गरिसक्दा पनि तिनलाई त्रिभुवन विश्वविद्यालयवाट सम्बन्धन दिलाउने प्रयास सफल हुन सकेको थिएन। तत्कालीन सरकार एवम् प्रधानमन्त्री गिरिजाप्रसाद कोइरालासमेतको आग्रहमा ती कलेजहरूको सम्बन्धनसमेतको उद्देश्य पूरा गर्ने गरी २०५१ साल असार ३ गते काठमाडौं विश्वविद्यालय सभाले स्कुल अफ मेडिकल साइन्सेजको स्थापना गर्ने निर्णय गयो। सो निर्णयकै आधारमा हालसम्म आइपुग्दा एकपछि अर्को गर्दै क्रमशः १० वटा निजी मेडिकल कलेजहरू काठमाडौं विश्वविद्यालयद्वारा सम्बन्धन प्रदत कलेजका रूपमा सञ्चालित छन्। यसरी काठमाडौं विश्वविद्यालयले नेपालको चिकित्सा शिक्षामा ५० प्रतिशतभन्दा बढी विद्यार्थीलाई अध्यापन गराइरहेको छ, जसमा स्नातक तहअन्तर्गत ८,७६८ र स्नातकोत्तर तहअन्तर्गत १,३५३ जना विद्यार्थीहरू अध्ययनरत छन्। काठमाडौं विश्वविद्यालयले मणिपाल कलेज अफ मेडिकल साइन्सेज पोखरा, कलेज अफ मेडिकल साइन्सेज भरतपुर, काठमाडौं मेडिकल कलेज काठमाडौं, नेपाल मेडिकल कलेज काठमाडौं र नेपालगन्ज मेडिकल कलेज कोहलपुर गरी पाँचवटा मेडिकल कलेजहरूलाई सम्बन्धन दिइरहँदा समेत मेडिकल काउन्सिलले तोकेको मापदण्डअनुसार सीमित स्रोत र साधनले गर्दा आफ्नै स्वामित्वको शिक्षण अस्पताल निर्माण गर्न सकेको थिएन। यो विषम परिस्थितिका बीच पनि मेडिकल काउन्सिललाई आफ्नो मेडिकल शिक्षाका पूर्वाधार एवम् स्रोतबारे विश्वविद्यालयले सन्तुष्ट पार्नुपर्ने वैधानिक जिम्मेवारी एकातर्फ थियो भने अर्कातर्फ सरकारले सम्बन्धन दिन गरेको सम्झौतालाई नाघ्न सक्ने अवस्था थिएन्। त्यसैले शैक्षिक वर्ष २००१ को अगस्टदेखि वार्षिक ४५ जना विद्यार्थी भर्ना लिई विश्वविद्यालय आफैंले एमबीबीएस कार्यक्रम सञ्चालन गर्नका लागि बनेपास्थित शिर मेमोरियल अस्पतालको १०० शय्या तथा धुलिखेलस्थित धुलिखेल अस्पतालको ५० शय्यालाई प्रयोगमा ल्याउने र त्यसको शय्या संख्या अपर्याप्त भएमा ललितपुरस्थित बी एन्ड बी अस्पताललाई पनि प्रयोगमा ल्याउने भनी २०५८ जेठ १ मा बसेको प्राज्ञिक परिषद्को बैठकको निर्णयअनुसार नेपाल मेडिकल काउन्सिलले २२ जुलाई २००१ मा विद्यार्थी भर्ना गर्न स्वीकृति दिएको थियो। यसरी विश्वविद्यालयले आफूलाई प्रदान गरिएको विद्यार्थी भर्ना स्वीकृतिको अनुपातमा आवश्यक अस्पतालको शय्या सख्या र अन्य सुविधा विभिन्न संस्थाहरूसँगको सहकार्यमा व्यवस्था गर्दै आएको हो। प्रधानमन्त्रीलाई पठाएको पत्रअनुसार धुलिखेल अस्पताल संस्था दर्ता ऐन, २०३४ अन्तर्गत स्थापना भएको ५० शय्या क्षमता भएको सामुदायिक अस्पताल भएकाले विश्वविद्यालय र धुलिखेल अस्पतालका बीच ५० वर्ष अवधिका लागि २०५९ साल चैत्र १९ गते सहकार्यसम्बन्धी सम्झौता सम्पन्न भएको थियो। धुलिखेल अस्पतालसँग भएको सम्झौताका कारणले असन्तुष्ट बनेको बनेपास्थित शिर मेमोरियल अस्पतालले एकतर्फी रूपमा सम्झौता तोडिदियो। आर्थिक वर्ष २०६६६७ देखि बी एन्ड बी अस्पतालमा सञ्चालित एमबीबीएस कार्यक्रमका सबै प्राज्ञिक क्रियाकलापसमेत धुलिखेल अस्पतालमा स्थानान्तरण गरी काठमाडौं विश्वविद्यालयको मेडिकल कार्यक्रमका लागि मात्र शिक्षण अस्पतालका रूपमा धुलिखेल अस्पताल नै मुख्य रूपमा साझेदार हुने व्यवस्था गरियो। फलतः ५० शय्याको धुलिखेल परिसरमा विश्वविद्यालयले क्रमशः आफ्नै खर्चमा ४५० शय्यासम्मको पूर्वाधार र सोहीअनुसारको सेवासुविधा विस्तार गरेको हो। परिणामतः विद्यार्थी भर्ना स्वीकृति संख्या ४० सिटबाट ६० र ८५ हुँदै हाल १०० रहेको छ। आव २०६४०६५ यता मात्र काठमाडौं विश्वविद्यालयले शिक्षण अस्पतालका कार्यक्रम सञ्चालन र पूर्वाधार विकासका लागि करिब ७ अर्ब २५ करोड रुपैयाँँ निकासा गरिसकेको छ। हालसम्म धुलिखेल अस्पतालको नाउँमा उसको आफ्नै पूर्वाधारअनुसार स्वीकृत शय्या संख्या ५० नै रहेको छ भने बाँकी ४०० शय्याको अस्पताल निर्माणका लागि अधिकांश आर्थिक लगानी काठमाडौं विश्वविद्यालयको रहेको छ। यसमा नेपाल सरकार, अन्य दाता र विश्वविद्यालय अनुदान आयोगबाट यस विश्वविद्यालयको चिकित्सा शिक्षा पूर्वाधार विकास एवम् विस्तारका लागि प्राप्त सबै रकम खर्च भएको छ। यसरी लगानी भएको रकममा मेडिकल स्कुलमा भर्ना भएका विद्यार्थीबाट संकलन भएको शुल्क, विभिन्न दातृसंस्था तथा नेपाल सरकारबाट प्राप्त अनुदान, विश्वविद्यालय अनुदान आयोगबाट प्राप्त २६ करोड ५० लाख र काठमाडौं विश्वविद्यालय एवम् मणिपाल एजुकेसन एन्ड ग्रुपले प्रारम्भिक वर्षमा नै दिएको ११ करोड रकम रहेका छन्। उक्त ११ करोड रकममध्येबाट नै धुलिखेल अस्पतालस्थित ओपीडी ब्लक एमईएमजी निर्माण भएको हो। विभिन्न समयमा नेपाल सरकारबाट शिक्षण अस्पतालका रूपमा प्राप्त पुँजीगत अनुदानद्वारा शिक्षण अस्पतालका विभाग र भवनहरू एवम् मानवस्रोत निर्माणमा र अन्य सहयोगी संस्थाबाट प्राप्त सहयोगहरू फ्याकल्टी डेभलप्मेन्टमा खर्च भएको छ। धुलिखेल अस्पतालले सञ्चालन अनुमति पाएको ५० शय्याबाहेकको सम्पूर्ण पूर्वाधार काठमाडौं विश्वविद्यालयको भएको उपकुलपति डा थापाको दाबी छ। उपकुलपति थापाले प्रधानमन्त्रीलाई लेखेको पत्रमा अनुसार २०६० सालमा भएको सम्झौता नवीकरणको बुँदा नं १ को (ख) मा धुलिखेल अस्पतालको विधान २०५३ को दफा ७५ मा अस्पतालको जायजेथाको अन्तिम स्वामित्व श्री ५ को सरकारमा रहेकोमा विधान संशोधन गरी उक्त जायजेथा काठमाडौं विश्वविद्यालयको स्वामित्वमा रहने गरी व्यवस्था गर्ने। (स्मरण रहोस् काठमाडौं विश्वविद्यालयको अन्तिम स्वामित्व पनि स्वतः श्री ५ को सरकारमै निहित रहेको छ। भनी उल्लेख भएकाले यही प्रावधानमा आधारित भएर काठमाडौं विश्वविद्यालयले उदारतापूर्वक लगानी गरी पर्याप्त पूर्वाधार विकास गरेको हो। काठमाडौं विश्वविद्यालयको शिक्षण अस्पताल निर्माण र स्वास्थ्य शिक्षाको उद्देश्य पूरा गर्न नेपाल सरकार मन्त्रिपरिषद्ले चौकोटमा ५२५ रोपनी जग्गा उपलब्ध गराएको पनि पत्रमा उल्लेख छ। त्यही चौकोटस्थत मेडिकल कलेजका विद्यार्थीहरूका लागि बेसिक साइन्सको कक्षा सञ्चालन हुन सक्ने गरी भौतिक पूर्वाधारहरू निर्माण गरिएको र त्यहाँँ कक्षा सञ्चालन २०६२ सालदेखि हुँदै आएको छ। आर्थिक रूपले विश्वविद्यालय सबल हुँदै गएपछि विशिष्टीकृत सेवाका रूपमा फोक्सो अनुसन्धान केन्द्र र मानसिक स्वास्थ्य केन्द्र पनि चौकोटमा निर्माण गरिएको छ। तर अस्पताल पूर्वाधारको विस्तार भने विश्वविद्यालयले साविक धुलिखेल अस्पताल र सो वरिपरि मात्रै गरेको छ। पत्रका अनुसार २०६७ साल कात्तिक १८ गते ५० वर्षीय सम्झौता संशोधन गरी ५० वर्षको प्रावधानलाई हटाइएको दाबी गरिएको छ। सो सम्झौतामा कुनै एक पक्षले अलग हुन चाहेमा एकले अर्कालाई सूचित गर्न सक्ने र अध्ययनरत विद्यार्थीको अध्ययन कार्य निरन्तर चालु रहने गरी साढे ५ वर्षको पूर्वसूचना दिएर अलग हुनुपर्ने व्यवस्था गरिएको छ। साथै, अन्य कुरामा एकअर्काबीच विवाद समाधान गर्नुपर्ने भएमा मध्यस्थताबाट विवादको समाधान गर्नुपर्ने भनिएको छ। तर यो सम्झौतालाई हालसम्म विश्वविद्यालय सभाले अनुमोदनसमेत गरेको छैन। यो प्रावधान अनुरूपको कुनै सूचना पनि धुलिखेल अस्पतालले काठमाडौं विश्वविद्यालयलाई दिएको छैन।"
तिनाउ खोलामा डुबेर किशोरको मृत्यु,बुटवल : रुपन्देहीको तिनाउ खोलामा डुबेर शनिबार एक किशोरको मृत्यु भएको छ। तिलोत्तमा नगरपालिका६ नयाँमिलका १६ वर्षीय विद्यान्स भुसालको डुबेर मृत्यु भएको इलाका प्रहरी कार्यालय बुटवलका प्रहरी नायव उपरीक्षक विजयराज पण्डितले जानकारी दिए। प्रहरी नायव उपरीक्षक पण्डितका अनुसार भुसाल घरबाट फूटबल खेल्न भनेर घरबाट निस्किएका थिए। उनी तिलोत्तमा पार्कदेखी पश्चिमतर्फको तिनाउ खोलामा डुबेका थिए। तिनाउ खोलामा अव्यवस्थित रुपमा उत्खनन् गरिएका गहिरो पोखरीमा डुबेको अवस्थामा स्थानीयले फेला पारेका थिए।
सांस्कृतिक सम्पदाको उत्खनन,"सन्थालहरू वर्तमानको यथार्थमा जिउने, शारीरिक श्रम गर्ने, कम प्रतिस्पर्धी हुने, पैसा थुपार्ने लोभ नभएको परम्परागत जीवनशैली र सोचमा जिएका छन्। संसार अन्धकारमय र पानीले भरिएको थियो। पानीको फिँजबाट ठाकुर पिता र ठाकुर माताको सिर्जना भयो। उनीहरूले पृथ्वीको धुवाँ र अन्धकारलाई हटाए अनि हावाको सिर्जना गरे। त्यसपछि उनीहरूले एक जोडी हाँस र पानीमा हुने बिरुवाको रचना गरे। त्यसपछि उनीहरूले पृथ्वीमा एक चौथाइ जमिन र त्यो जमिनमा सबै प्रकारका जीवजन्तु र वनस्पतिको सिर्जना गरे। त्यस पृथ्वीको नाम ठाकुरजीले हिडिडी पिपिडी राखे र त्यहाँ पिन्चुबूढा र पिन्चुबूढी नामक आदिपुरुष र आदिस्त्री सिर्जना गरे। यो आदि दम्पतीबाट पाँच छोरा र पाँच छोरी भए र तिनीहरूबाट सन्थाल जातिको विस्तार भएको मानिन्छ। सत्तार भनेर परिचय दिइने गरेको सन्थाल जातिको उत्पत्ति कथा हो यो जुन उनीहरूकै समुदायभित्र प्रचलित छ। प्रकृतिसँग निकट रही प्रकृतिसँगकै तादात्म्यमा जीवन निर्वाह गर्ने सन्थाल आपसमा प्रतिस्पर्धाविहीन भई उत्सवका रूपमा जीवन बाँच्ने अभ्यासका मननीय र अनुकरणीय उदाहरण हुन्। यिनै सन्थालको जीवनलाई उत्सवमय बनाउने प्रमुख पाटो उनीहरूको लोकगीतको आलोकमा हेर्ने महत्त्वपूर्ण काम भएको छ सन्थाली लोकगीत नामक पुस्तकमा। नेपाल प्रज्ञाप्रतिष्ठानबाट प्रकाशित पुस्तकमध्ये देशभित्रकै बेग्लै र विशिष्ट संसारलाई चिहाउने महनीय कृतिका रूपमा छ, सन्थाली लोकगीत। नेपालमा सन्थाल जातिको मुख्य बसोबासस्थल रहेको झापा र मोरङ जिल्लाका सम्बद्ध ठाउँहरूमै पुगेर गहन अध्ययन गरी प्रस्तुत गरिएको अनुसन्धान प्रतिवेदनमा आधारित यस पुस्तकका लेखक हुन्, डा टंक उप्रेती। उनी सन्थाल समुदायको अन्तरकुन्तरसम्म पुगेर त्यहाँको लोकजीवनको केस्राकेस्रा केलाउन र तिनका महत्त्वपूर्ण अवयवलाई पाठकसामु पस्किन सक्षम भएका छन्। मानवीय धरातल जहाँ जीवन जिउनुको सार छ। जहाँको जीवनमा सुन्दरतम संसार छ, जहाँका मानिसहरू आनन्दमा बाँचेका छन्। पुस्तकमा लेखकले सन्थालको सामुदायिक प्रवृत्तिबारे परिचय दिँदै लेखेका छन् सन्थालहरू वर्तमानको यथार्थमा जिउने, शारीरिक श्रम गर्ने, कम प्रतिस्पर्धी हुने, पैसा थुपार्ने लोभ नभएको परम्परागत जीवनशैली र सोचमा जिएका छन्। सन्थाल बालबालिकाबारे पुस्तकमा छ, उनीहरू थोरै सामाजिक नियम र बन्धनबीच स्वतन्त्र रूपमा हुर्किन्छन्। थोरै आवश्यकता र सामग्रीबीच उनीहरू सन्तुष्ट हुन्छन्। महिला स्वतन्त्रताबारे पुस्तक भन्छ, महिलाहरू श्रीमान् छान्न स्वतन्त्र छन्। अविवाहित जोडीले पनि सँगै बस्न र रीत पुयाएर बच्चा जन्माउन सक्छन्। उपर्युक्त विषयहरूमा विचार गर्दा के स्पष्ट हुन्छ भने आज संसार जुन किसिमको स्वतन्त्रता र उन्मुक्त आनन्दमय जीवनका लागि अनेक विधि र प्रविधिहरूको अनुसन्धान, प्रयोग र पैरवी गरिरहेको छ। सन्थालहरूले ती सारा कुरालाई युगौंदेखि अंगीकार गरिराखेका छन्। श्रम, सद्भाव र स्वावलम्बनका माध्यमबाट जीवनलाई आनन्दोत्सवका रूपमा व्यतीत गर्ने परिपाटीलाई सन्थालले निरन्तरता दिँदै आएका छन्। कृति दुई खण्डमा विभक्ति छ। पहिलो खण्डमा सन्थाल लोकजीवनको परिचय छ भने दोस्रो खण्डमा सन्थालको बाक्लो आवादी रहेको झापा जिल्लाका विभिन्न क्षेत्रमा प्रचलित विविध शैली र अवसरका लोकगीतहरू प्रस्तुत गरिएका छन्। पूर्णतः आनन्दभोगी समुदायका रूपमा रहेको सन्थालमा गीतसंगीतनृत्यजस्ता प्रदर्शनकारी कला फगत रामरमाइलोका माध्यम होइनन्, सन्थालहरूका लागि गीतनृत्य भनेका ईश्वरीय आराधनाको सदाबहार र सर्वप्रिय अनुष्ठान हुन्। नृत्यगीतलाई ईश्वरको प्रसाद मान्ने सन्थाल यी विधामा निपुण हुन्छन्। यसो हुनुमा यससँग जोडिएको विश्वासले मुख्य भूमिका निर्वाह गरेको छ। उनीहरू आफूले गीतनृत्य ईश्वरबाटै सिकेको विश्वास राख्छन्। यसै विश्वासका कारणले पनि गीतनृत्यले सन्थाल समुदायमा आनुष्ठानिक स्वरूप र लोकसमर्पण प्राप्त गरेको छ। कृतिमा उप्रेतीले सन्थाली लोकगीतका विविध आयामको व्यवस्थित दस्तावेजीकरण गर्नुका साथै कृतिलाई सन्थाली लोकसाहित्य, भाषापरम्परा तथा लिपिको समेत स्रोतसामग्रीका रूपमा गहनता र व्यापकता प्रदान गरेका छन्। कृति दुई खण्डमा विभक्त छ। पहिलो खण्डमा सन्थाल लोकजीवनको परिचय छ भने दोस्रो खण्डमा सन्थालको बाक्लो आवादी रहेको झापा जिल्लाका विभिन्न क्षेत्रमा प्रचलित विविध शैली र अवसरका लोकगीतहरू प्रस्तुत गरिएका छन्। गीत संकलन र प्रस्तुतिमा पनि लेखकले व्यापक दृष्टिकोण अपनाएका छन्। हरेक गीतलाई पहिले देवनागरी लिपिमा सन्थाली भाषामा राखिएको छ भने क्रमशः त्यसको नेपाली अनुवाद र सन्थाली भाषाका लागि प्रयोग गरिने उनीहरूको मौलिक लिपि (ओलचिकी लिपि)मा समेत गीत प्रस्तुत गरिएको छ। अनुवाद र लिप्यान्तरणजन्य कार्यका लागि लेखकले सन्थाल भाषासाहित्यलिपिका सक्रिय युवा अभियन्ता शिवु मुर्मुको साथसहयोग लिएबाट यो पुस्तक सम्बद्ध समुदायबाट हुनुपर्ने अनुमोदनका दृष्टिले पनि प्रामाणिक हुन जान्छ। यस कृतिका माध्यमबाट सन्थाल जातिका सम्बन्धमा कार्य गर्न चाहने भावी अध्येताअनुसन्धेत्सुहरूका निमित्त लेखकले यथेष्ट आधार तयार पारिदिएका छन्। गागरमा सागरसमान यस पुस्तकमा लेखकको व्यक्तित्वका सम्पूर्ण पक्ष जगजियार देखिन्छन्। डा टंक उप्रेती कवि साथै टेलिभिजनकर्मी हुन्। सन्थाल जातिको गीतनृत्यबारे जानकारी दिने क्रममा समग्र लोकगीतका आयाम, सन्थाली लोकगीतको वर्गीकरण, परम्परागत बाजागाजा, नाच्ने बेलाको वेशभूषा, नाचसँग जोडिएका धार्मिक विश्वास आदि पाटाको विलक्षण शब्दचित्र कोरिएको छ। दोस्रो खण्डमा प्रस्तुत गीतहरूले देखाउँछ तिनमा प्रकृति, पर्यावरण, ईश्वर, श्रम, राष्ट्रप्रेम, सामयिक चेत आदि विषयहरूले सहज आकार पाएका छन्। यी विशेषताका कारण पुस्तकले सन्थाली प्रतिनिधि लोकगीत सँगालोको दायित्व पनि निर्वाह गर्न सकेको छ। लेखकले राष्ट्रिय जीवनशैली र यसको दशादिशामाथि औंला ठड्याइदिएका छन्। सन्थालजीवनचरितको शब्दचित्र उतार्दै लेखकले यिनीहरूको श्रमशीलता, मिलनसारिता, कलासंस्कृतिलाई ईश्वरीय आराधना मान्ने मनोभाव, सहयोगी भाव तथा निश्छलताजस्ता वैशिष्ट्यलाई सुन्दर ढंगले प्रस्तुत गरेका छन्। यति सबै भनिसकेपछि यिनीहरू आर्थिक तथा राजनीतिक रूपले भने निकै पिछडिएको पनि बताएका छन्। यसबाट राजनीतिराष्ट्रनीति श्रम र सद्भावको बाटो सहजसरल रेखामा हिँड्न नसकेको जीवन्त मौन आवाजलाई मुखर पारेको छ। सन्थाल जातिमा सातवटा पदहरू सिर्जना गरेर सामाजिक संरचना र सुव्यवस्था कायम गर्ने कार्य गरिएको छ। सन्थालमा किस्कु थरबाट राजा, सोरेन थरबाट सुरक्षाकर्मी, मुर्मु थरबाट पुजारी, हेमरम थरबाट न्यायाधीश, हाम्स्डा थरबाट उजुरी सुन्ने व्यक्ति, मरण्डी थरबाट व्यापारी, टुथु (टुडु) थरबाट फलाम शिल्पीको कार्य गर्ने भन्ने बुझिन्छ। तर राजा र पुजारीदेखि व्यापारी र लोहारसम्मको काम गर्नेका बीच कुनै किसिमको जातीय भेदभाव छैन। काम फरकफरक भए पनि सामाजिक स्तरमा सबै समान छन्। यसो हुनु भनेको राष्ट्रको निर्देशक सिद्धान्त बन्ने लायकको परिपाटी हो। यस्ता कुरामा समेत समुचित प्रकाश पारेर लेखकले हाम्रो सामाजिकराजनीतिक विरोधाभासलाई टड्कारो रूपमा उद्घाटित गरेका छन्। यतिमात्र नभई सामाजिक सहअस्तित्वका पाटालाई बेवास्ता गर्दै सिर्जना गरिएका शब्दावलीको प्रयोगमा अपनाइनुपर्ने संवदेनशीलतालाई पनि घचघच्याएका छन्। राष्ट्रिय शिक्षाका सरकारी पाठ्यपुस्तकहरूमा पनि सत्तार भनेर गरिएको सम्बोधनप्रति स्वयम् सन्थालहरूको विमति र यसबाट उनीहरूलाई होच्याउने मनसाय प्रकट हुने यथार्थ इंगित गर्दै सुधी समाजलाई सचेतसमेत गराएका छन्।"
गृहमन्त्री दोषी हो वा होइन भन्ने कुरा छानबिनपछि थाहा हुन्छ : मन्त्री गिरी,"पर्वत : कानुन न्याय तथा संसदीय मामिलामन्त्री पदम गिरीले सहकारीको रकम हिनामिनासम्बन्धी छानबिन गर्ने संसदीय समितिको कार्यादेश र क्षेत्राधिकारमा आइतबारसम्ममा सहमति जुट्ने बताएका छन्। गृहजिल्ला पर्वत आएका मन्त्री गिरीले पत्रकार सम्मेलनमा कार्यादेशसहित समिति बन्नुपर्ने प्रमुख प्रतिपक्षी दलको अडानका कारण समिति गठनमा विलम्ब भएको बताउँदै सत्ता र प्रतिपक्ष लचिलो भएर टुङ्गोमा पुर्याउनुपर्ने बताएका हुन्। उनले आइतबारको संसद् बैठक अघि नै सहमति हुने र संसद्का कामकारबाही सञ्चालन हुने बताए। बचतकर्ताको हिनामिना भएको रकम फिर्ता गर्ने प्रावधानसहित सहमति गर्नुपर्नेमा सत्तापक्ष सकारात्मक रहेको उनको भनाई छ। उपप्रधान तथा गृहमन्त्रीको नाम उल्लेख गर्नुपर्ने प्रतिपक्षी दल आफ्ना अडानबाट पछि हटिसकेको भन्दै मन्त्री गिरीले अपचलन गर्ने कम्पनी वा सहकारीको नाम भने लेख्न सकिने बताए। गिरीले उपप्रधान तथा गृहमन्त्री दोषी हो वा होइन भन्ने कुरा छानबिन पछि मात्र पुष्टि हुने भएकाले कुनै व्यक्तिको नाम तोकेर जाँदा गलत नजिर स्थापित हुने बताएको राससमा उल्लेख छ। मन्त्री गिरीका अनुसार आइतबार संसद्बाट नीति तथा कार्यक्रममाथिको छलफल टुङ्ग्याएर पारित गरिने र १५ गते बजेट ल्याउने तयारीमा सरकार जुटेको बताए। उनले सरकार संसद्लाई छलेर अध्यादेशबाट बजेट ल्याउने पक्षमा नरहेको स्पष्ट गरे। जेठ १५ गते जसरी पनि आगामी आर्थिक वर्षको बजेट सार्वजनिक गर्नुपर्ने संवैधानिक बाध्यता छ, यसमा प्रतिपक्षी दलले पनि सहयोग गर्नुपर्छ, उनले भने। पृथक प्रसङ्गमा मन्त्री गिरीले सत्य निरुपण तथा मेलमिलापसम्बन्धी विधेयक चाँडै टुङ्गोमा पुग्ने दाबी गरे। विधेयकमा सबै राजनीतिक दलका शीर्ष नेता सकारात्मक रहेको तथा उनीहरू सहमतिको नजिक हुनुहुन्छ भन्दै उनले विपक्षी दलको अवरोधका कारण संसद् सहज ढङ्गले सञ्चालन नहुँदा दर्जनौँ विधेयक थन्किएका बताए। विधेयक पारित नहुँदा स्थानीय र प्रदेश सरकारलाई काम गर्न कठिन भएको उनले बताए।"
"भारत लोकसभा चुनाव, छैटौँ चरणमा मतदान हुँदै","जारी लोकसभा चुनावको छैटौँ चरणको मतदान शनिबार बिहान छ वटा राज्य र दुई केन्द्र शासित प्रदेश (युटी)मा फैलिएको ५८ संसदीय निर्वाचन क्षेत्रमा भइरहेको छ । बिहान ७ बजे सुरु भएको मतदान साँझ छ बजेसम्म जारी रहनेछ । बिहान मतदान सुरु हुनुअघि ओडिसामा लोकसभा र विधानसभा चुनावका लागि विभिन्न क्षेत्रमा नमुना मतदान गरिएको थियो । छैटौँ चरणको मतदानमा बिहारका आठ, हरियाणाका सबै, जम्मुकश्मीरको एक, झारखण्डका चार, दिल्लीका सात, ओडिसाका छ, उत्तर प्रदेशका १४ र पश्चिम बङ्गाालका आठ सिटका लागि मतदान भइरहेको छ । जसमा कुल आठ सय ८९ उम्मेदवार चुनावी मैदानमा उत्रिएका छन् । छैटौँ चरणमा ओडिसाका ४२ वटा विधानसभा निर्वाचन क्षेत्रमा पनि मतदान हुँदैछ । जहाँ लोकसभा चुनावसँगै विधानसभा चुनाव भइरहेको छ । यस चरणमा दिल्ली र हरियाणाका सबै संसदीय सिटमा मतदान हुनेछ । प्रमुख उम्मेदवारमा दुई पूर्वमुख्यमन्त्री मनोहरलाल खट्टर र मेहबुबा मुफ्ती रहेका छन् । करनालबाट भाजपाका उम्मेदवारका रूपमा खट्टर र अनन्तनागराजौरीबाट पिडिपी उम्मेद्वार मेहबुबा मुफ्ती चुनाव लड्दैछन् । केन्द्रीय शिक्षा मन्त्री धर्मेन्द्र प्रधान, भाजपाका प्रवक्ता सम्बित पात्रा र पूर्वकेन्द्रीय मन्त्री मेनका गान्धी प्रमुख उम्मेदवार छन् । अन्य प्रमुख उम्मेदवारमा बांसुरी स्वराज, सोमनाथ भारती, मनोज तिवारी, कन्हैया कुमार, दिनेशलाल यादव उर्फ निरहुआ, धर्मेन्द्र यादव, अभिजीत गङ्गोपाध्याय, अग्निमित्रा पल, नवीन जिन्दल, राज बब्बर, दीपेन्दर सिंह हुडा, कुमारी शैलजा र अपराजित सारङ्गिया रहेका छन् । केही प्रमुख सिटमा नयाँ दिल्ली, उत्तरपूर्वीदिल्ली, उत्तरपश्चिम दिल्ली र राजधानीको चाँदनी चोक र उत्तर प्रदेशको सुल्तानपुर र आजमगढ समावेश छन् । प्रमुख सिटकैरुपमा जम्मुकश्मीरको अनन्तनागराजौरी, पश्चिम बङ्गालको तामलुक, मेदिनीपुर, हरियाणाको कर्नाल, कुरुक्षेत्र, गुडगाँव, रोहतक र ओडिसाको भुवनेश्वर, पुरी र सम्बलपुरलगायत छन् । पछिल्लो दुई चुनावमा राजधानीका सातवटै लोकसभा सिट जितेको भाजपासँग दिल्लीमा आप र कांग्रेसले संयुक्तरूपमा प्रतिस्पर्धा गरिरहेका छन् । राजधानीमा कांगे्रसले तीनवटा सिटमा लडेको छ भने एएपीले चारवटा सिटमा लडेको छ । प्रधानमन्त्री नरेन्द्र मोदी, गृहमन्त्री अमित शाह र पार्टीका अन्य नेताको यालीले भाजपाको अभियानलाई बलियो बनाएको छ । सर्वोच्च अदालतद्वारा अन्तरिम जमानतमा रिहा भएका दिल्लीका मुख्यमन्त्री अरविन्द केजरीवालले पनि आप र कांगे्रस उम्मेद्वारका लागि मत मागेका छन् । आम आदमी पार्टी र कांग्रेसले हरियाणामा पनि हातेमालो गरेका छन् । जहाँ सन् २०१९ को लोकसभा चुनावमा भाजपाले सबै सिट जितेको थियो । हिसार सहित राज्यका केही सिटमा बहुआयामिक प्रतिस्पर्धा भइरहेको छ । यस राज्यमा लोकसभा चुनावको केही महिनापछि विधानसभा चुनाव हुनेछ । ओडिसाका सम्बलपुर, भुवनेश्वर र पुरीमा पनि केही सौदावाजीको सामना गरिरहेको छ । जहाँ तातो मौसम तथा वर्षाको प्रतिकूल प्रभाव व्यवस्थापन गर्न पर्याप्त उपाय अपनाउन सम्बन्धित सीइओ र राज्य अधिकारीलाई निर्देशन दिइएको निर्वाचन आयोगले जनाएको छ । मतदान केन्द्रमा पर्याप्त छायाँ, पिउने पानी, शौचालय र अन्य आधारभूत सुविधा हुनेछन् ताकि मतदान सहज र सुरक्षित वातावरणमा सम्पन्न होस् । निर्वाचन आयोगले मतदातालाई ठूलो सङ्ख्यामा मतदान केन्द्रमा उपस्थित भएर जिम्मेवारी र गर्वका साथ मतदान गर्न अपिल गरेको छ । आम चुनावको पहिलो पाँच चरणमा २५ राज्य र केन्द्र शासित प्रदेशका चार सय २८ संसदीय निर्वाचन क्षेत्रमा मतदान भइसकेको छ । जहाँ १११३ करोडभन्दा बढी मतदातामध्ये ५८४ करोड पुरुष, ५२९ करोड महिला पाँच हजार एक सय २० तेस्रो लिङ्गका मतदाता छन् । निर्वाचन सञ्चालन गर्न करिब ११४ लाख मतदान अधिकारी सङ्लग्न हुनेछन् । जहाँ ८५ वर्षभन्दा माथिका ८९३ लाख दर्ता भएका मतदाता, १०० वर्षभन्दा माथिका २३ हजार ६५९ मतदातालाई लोकसभा चुनावको अन्तिम चरणमा आफ्नो घरबाट मतदान गर्ने विकल्प प्रदान गरिएको छ । जम्मूकश्मीरको अनन्तनागराजौरी लोकसभा निर्वाचन क्षेत्रमा आइतबार मतदान हुनेछ । निर्वाचन समितिले मतदानको मिति परिवर्तन गर्न निवेदन प्राप्त गरेपछि मतदानको मिति मे७ बाट २५ सम्म संशोधन गरेको थियो । सातौँ चरणको मतदानपछि जुन१ मा लोकसभा सम्पन्न हुनेछ जसमा ५७ निर्वाचन क्षेत्रका मतदाताले आफ्नो मताधिकार प्रयोग गर्नेछन् । निर्वाचनको परिणाम भने जुन४ मा घोषणा गर्ने जनाइएको छ । रासस"
देउडा गीतमा आएको विचलन,"केही वर्षयता देउडा गीतमा प्रशस्त मात्रामा विकृति र विसंगति देखा परिरहेका छन्। समाजमा विकृति आउने भनेको संस्कृतिबाट नै हो। संस्कृतिले समाजलाई दिशानिर्देश गर्नैपर्छ। वर्तमानमा समाजमा धेरै विकृति देखा परेका छन्। अझ नेता, अभिनेता र कलाकार वर्गको कार्यशैली देखेर समाजका मध्यमवर्गीय व्यक्तिलाई समेत प्रभाव पार्ने हँुदा माथि उल्लेखित वर्गले समाजलाई कुप्रभाव नपार्ने गरी काम गर्नु जरुरी छ। केही वर्षयता महोत्सवले देशैभर कलाकारहरूलाई मञ्च दिलाएको छ। आम्दानीको स्रोत पनि बढाएको छ। मञ्चका कलाकारको प्रस्तुति उनीहरूले दर्शकलाई सुनाउने गीत सुनेर दर्शक मूल्यांकन गर्ने गर्छन्। मञ्चमा प्रवेश गर्नुपूर्व कलाकार वर्गले सचेत भएर प्रस्तुति देखाउनु श्रेयष्कर हुनेछ। भाषाको प्रयोग, लगाउने पहिरन, गीतसंगीतको शैली र शैलीअनुसारको प्रस्तुतिले दर्शकको मन तानेको हुन्छ। त्यसैले सभ्य भएर गायकगायिका र रंगकर्मीले मञ्च प्रयोग गर्नु आवश्यक देखिन्छ। देउडा गीत सुदूरपश्चिम र कर्णाली प्रदेशको संस्कृतिको जननी हो। माटोबाट उत्पत्ति भएका देउडाका मौलिक भाकाहरू त्यो पुण्यभूमिमा यत्रतत्र छरिएका छन्। ती शब्द र शैलीहरू जतनले टिप्नु र जनसमक्ष ल्याउनु इमान्दार कलाकारको कर्तव्य हो। एकातिर भाषाको विस्तार हुन्छ अर्कोतिर मौलिकपनको विस्तार हुन्छ यसोगर्दा। भाषाविद् बालकृष्ण पोख्रेलका अनुसार एक गाउँको भाषा अर्को गाउँमा आइपुग्दा नौलो लाग्छ, जुन कुरा भाषाको विशेषता हो। कलाकार, लेखकबाट पनि जन्मभाषाको विस्तार र विकास हुने हुँदा लोककलाकारले यसबारे सचेत हुनु आवश्यक छ। यसका लागि लोककलाकारले शिक्षाको गहिरो अध्ययन गर्नु जरुरी छ। किताबी ज्ञान, विद्वान् व्यक्तिसँगको संगत, गीतका लागि स्थलगत भ्रमण, मौलिकपनमा नेपाली सोचाइ राख्नु नयाँ र पुराना सबैथरी कलाकारको कर्तव्य नै भएको छ। यसो नगरिँदा समाजले पाउनुपर्ने शैलीगत मसला भेटिन्न। परिणाम नजानिँदो तवरले समाज संस्कृतिबाट विमुख भइराखेको हुन्छ र विकृतितिर उन्मुख हुन्छ। विगत केही वर्षयता देउडा गीतमा प्रशस्त मात्रामा विकृति र विसंगति देखिराखेको छु। राष्ट्रमा देउडा गीत फैलाउने प्रथम स्रष्टाको नाता र अग्रज कलाकारको हैसियतले ती अनुज कलाकारलाई यसबाट सचेत गराउनु मेरो कर्तव्य ठान्छु। राष्ट्र निर्माणमा बडामहाराजधिराज पृथ्वीनारायण शाहले मेरा साना दुःखले आज्र्याका मुलुक होइन भने झैं यो पंक्तिकारले पनि साना दुःख र कष्ठले सुदूरपश्चिम र कर्णालीको लोकगीत लोकसंस्कृति र लोकसंगीतको सेवा गरेको होइन। जहाँ भौतिक विकास नभएको बखत सुदूरपश्चिम, कर्णाली र भेरीका प्रत्येक जिल्लाका गाउँबस्तीमा पुगी भाका संकलन, भाषा संकलन गरी राजधानीमा पुर्याउनु सामान्य कुरा होइन। संकलन गरी कोठामा नथन्क्याई रेडियो नेपालमा आफ्नै आवाजमा गीतहरू रेकर्ड गरी लाखौं श्रोतामाझ पुर्याउनु कठिन र विशिष्ट कार्य हो सम्झन्छु। २०४३ सालमा रेडियो नेपालमा आयोजित देशव्यापी लोकगीत प्रतियोगितामा प्रथम पुरस्कार प्राप्त गरेर देउडा गीतको राष्ट्रियकरण गरेको थिएँ। हाल देउडा लोकगायनको रेडियो नेपालको एकमात्र प्रतिष्ठित कलाकारको रूपमा सम्मानित हुन पाउँदा जन्मदिने धर्तीको माटोलाई सदैव नमन गर्न मन लाग्छ। रेडियो नेपालमा तीन दर्जन गीत रेकर्ड गराएको छु। यतिमात्र होइन, २०४६ सालदेखि २०५७ सालसम्म निजी लगानीमा देउडा गीतका २० गीति क्यासेटका चार सय गीत प्रकाशित गरी देउडा गीतको भूमिमा पुर्याउनु विशिष्ट कार्य सम्झन्छु। २०४० सालदेखि २०६२ सालसम्मको त्यो अवधिलाई कालीकर्णालीको सांस्कृतिक क्रान्ति र जागरण वर्षका रूपमा लिन सकिन्छ। देउडा गीत सुदूरपश्चिम र कर्णाली प्रदेशको संस्कृतिको जननी हो। माटोबाट उत्पत्तिा भएका देउडाका मौलिक भाकाहरू त्यो पुण्यभूमिमा यत्रतत्र छरिएका छन्। सुदूरपश्चिम कर्णालीका हरेक जिल्लाका गाउँबस्ती र रनवनमात्र नभएर कामको खोजीमा भारतको हरेक सहरमा पसेका नेपालीजनका लागि ती गीति क्यासेटमा समावेश गीतहरू जीवनका अभिन्न अंग बनेका सयौं उदाहरण श्रोता बताउँछन्। कुनै हिउँद, वर्षा भोकप्यास दुःखसुख नभनी एकलव्य भएर लोकसंस्कृति र देउडागीत संगीतको भगीरथ सेवा गरेका कारण सेती, महाकाली, कर्णाली र भेरीको हराउन लागेको संस्कृति आज नेपालभर उज्यालिएको देखिन्छ। ध्रुवसत्य कुरा हो कि नरेन्द्रराज रेग्मी, भोजराज भट्ट, मोतीराम बम, अन्तराम विष्ट, प्रार्थना खनाल, दीपा धामी, टेकराज अवस्थी, उमाशंकर जोशीलगायतका देउडा गीतका विशिष्ट साधक देउडा गीतिमार्ग अवलम्बन गर्दै संस्कृति र भाषाको सेवा गरिरहेछन्। ६० को दशक यताका देउडा गायनका नयाँ पिँढीहरूको यसप्रतिको लगाव प्रशंसनीय देखिन्छ। तथापि कलाकारले मौलिकपनमा आउनु जरुरी देखिन्छ। संगीतलाई व्यापार नठानी सेवा सम्झिनु पनि आवश्यक छ। देउडा संस्कृतिको सेवा गर्दा केही कलाकार खाडी मुलुक जानबाट रोकिएका छन् भने केही कलाकार गाउँमा घरायसी काममा लागेका देखिन्छन्। उनीहरू कलालाई गलाको माध्यमले सदुपयोग गर्दै देउडा गीत सुनाइरहेछन्। तर यो सचेत गराउनै पर्ने र जानकारी गराउनै पर्छ कि वर्तमानसम्म आइपुग्दा देउडा गीत संगीतको नाममा मिठो स्वर भएका अनुज कलाकारले इमानदारिता देखाउनै पर्ने बेला आएको छ। आफूले गाएका गीतहरू दिगो र कालजयी बनाउन पुराना कलाकारले गाएका गीतको शैली काँटछाँट नगरी मौलिकपनमा आउनु जरुरी देखिन्छ। पंक्तिकारले गाएका धेरै मौलिक गीत बांगोटिंगो र हुबहु रूपमा गाएर नयाँ प्रस्तुति देखाएको पाएँ। आधुनिक र उत्ताउलो बाजा राखेर गीतले श्रोताको मन कदापि आकर्षित गर्दैन। महोत्सवहरूमा केही युवालाई क्षणभरमा मनोरञ्जनका लागि उफार्ने मात्र हो। त्यसैले अतीतमा कष्टपूर्ण तरिकाले संकलन गरी गाएका मेरा गीत नक्कल गरी नगाइदिन आग्रह गर्छु। वरिष्ठ संगीतकार स्व गणेश परियार, मदन परियार, मधुवावु थापा र नारायण रायमाझी आदिद्वारा संगीत संयोजन गरिएका देउडाका ती मौलिक भाकाहरू अहिले पनि रनवन गाउँबस्तीमा कालजयी बनेर गुञ्जिरहेका छन्। जिल्लाका एफएमहरूमा सांगीतिक उपहार बनेर प्रतिदिन प्रसारण भइरहेका छन्। २०३४ कात्तिक १४ गतेका दिन रेडियो नेपालको भाषाभाषीको कार्यक्रम फूलबारीमा मौलिक देउडा गीत यो पंक्तिकारले गाएको थिएँ। सांगीतिक जगत्मा उक्त गीत नै सञ्चार जगत्को पहिलो झर्राे मौलिक देउडा गीत हो। जुन गीतको संगीत संयोजन वरिष्ठ संगीतकार तथा गायक रत्न बेहोसीले गर्नुभएको थियो। ओ बाज झुम्य्रोली बाज बोलको सो मौलिक देउडा भाका वर्तमानसम्म उत्तिकै कर्णप्रिय र लोकप्रिय मान्दै युवाले बिसुपर्व र गौरापर्वमा गाउँदै आएका छन्।"
याह छी हमर जनकपुर,"अयोध्याको राम मन्दिर दर्शन गर्न पुग्ने हरेक पर्यटकलाई जानकी मन्दिरको दर्शन गर्न आउने सहज वातावरणको निर्माण गर्न सक्नुपर्छ। याह छी हमर जनकपुर यी सीताके जनकपुर यी जनक गाम जनकपुर यी हमरा अहाँक जनकपुर ! अर्थात् यो हो हाम्रो जनकपुर, यो सीताको जनकपुर, यो जनक नगरी जनकपुर, यो तपाईंहाम्रो जनकपुर। प्राचीन मिथिला तथा वर्तमान मधेस प्रदेशको राजधानी जनकपुरधाम पुराताŒिवक सम्पदा, संस्कृति, मिथिला सभ्यता र मिथिला चित्रकलाले जति धनी छ, ऐतिहासिक एवं धार्मिक गन्तव्यका दृष्टिले पनि उत्तिकै वैभवपूर्ण छ। जनकपुरधाम ऐतिहासिक, धार्मिक एवं सांस्कृतिक पर्यटकीय नगरीमध्येका एक महत्त्वपूर्ण नगरी हो। धार्मिक एवं सांस्कृतिक पर्यटनको प्रचुर सम्भावना बोकेको जनकपुरधामबारे भनाइ छ, बावन कुटी, बहत्तर कुण्ड ! फिरही सन्तजन झुन्ड ही झुन्ड ! अर्थात् ५२ कुटी ७२ कुण्डको सहर जनकपुरधाममा साधुसन्त प्रशस्त भेटिन्छन्। जनकपुरधाममा पाइलैपिच्छे विभिन्न देवीदेवताका मठमन्दिर र तालतलैया छन्। जसले जनकपुरधामलाई आकर्षक बनाएको छ। जनकपुरधाममा पाइलैपिच्छे साधुसन्त भेटिन्छन् र भेटैपिच्छे उत्साहित हुँदै भन्छन्, जय सीताराम ! जय सीयाराम। साधुसन्तको अभिवादनले भक्तजन तथा पर्यटकमा भिन्न किसिमको उत्साह थपिदिन्छ। यी सबै कुराले जनकपुरधाम एक पवित्र धार्मिकस्थल रहेको यहाँ आउने भक्तजन र पर्यटकलाई सजिलै अनुभूत गराउँछ। यहाँको मठमन्दिरमा बिहानैदेखि गुञ्जिने मैथिली गीतसंगीत, भजन, कीर्तन तथा मन्दिरको घण्टीको र विभिन्न समयको आरतीको सुमधुर ध्वनिले भक्तजन र पर्यटकलाई मन्त्रमुग्ध बनाइदिन्छ। भक्तजन र पर्यटकको जनकपुरधाम बसाइलाई आनन्ददायी बनाइरहन्छ। कुनै पनि राष्ट्रलाई समृद्धिको बाटोमा अगाडि बढाउन पर्यटन व्यवसायको प्रमुख हात हुन्छ। पर्यटन व्यवसायबाट देशको आर्थिक विकाससँगै ऐतिहासिक र सांस्कृतिक चिनारीलाई विश्वमाझ फैलाउन सकिन्छ। पर्यटन व्यवसाय मूल रूपले विदेशी मुद्रा आर्जन गर्ने एउटा ठूलो आधार हो। यसले स्थानीय बासिन्दाका लागि रोजगारीको अवसरसमेत सिर्जना गर्छ। नेपालमा पर्यटनको इतिहास निकै पुरानो छ। नेपाल पर्यटन विकास र विस्तारको भरपूर सम्भावना बोकेको मुलुक हो। हिमालका चुचुरादेखि पहाडका थुप्रै थुम्कासम्म र भित्री मधेसका उपत्यकादेखि तराईका समथर फाँटसम्म सबै भूगोलमा पर्यटन विकास र विस्तारको उत्तिकै सम्भावना छ। नेपालको सबै भौगोलिक एवं राजनीतिक प्रदेशका आआफ्नै विशिष्टता छन्। मधेस प्रदेश भने ऐतिहासिक, धार्मिक एवं सांस्कृतिक पर्यटनका हिसाबले महत्त्वपूर्ण छ। मधेस प्रदेशका सबै जिल्लामा ऐतिहासिक एवं धार्मिकस्थल छन् भने जनकपुरधाम ऐतिहासिक एवं धार्मिकस्थलहरूको खानीको नगरी छ। जनकपुरधाम कला र संस्कृतिका हिसाबले पनि उत्तिकै धनी छ। जनकपुरधाम मिथिला खाना र माछाका परिकारका लागि पनि उत्तिकै प्रख्यात छ। मैथली समाजमा खानपानसम्बन्धी भनाइ छ, माछ, पान आ मखान स्वर्गमे सेहो नइ भेटैत छै। अर्थात् माछा, पान र मखान स्वर्गमा समेत पाइँदैन। त्यस्तै मिथिलाको वर्णन गर्दै लोकप्रिय कवि सोमदेवले लेखेका छन्, पगपग पोखर, माछ, मखान, सरस मधुर मुस्की मुखपान। अर्थात् पाइलैपिच्छे पोखरी, माछा, मखान भेटिने मिथिलामा मुस्कुराउँदै पानले स्वागत गरिन्छ। भौतिक पूर्वाधारका हिसाबले जनकपुरधाम सुगम पर्यटकीय नगरी तथा धार्मिकस्थल हो। खासगरी हिन्दु धर्मावलम्बीको विशेष आस्थाको केन्द्र धार्मिक एवं सांस्कृतिक धरोहर, ऐतिहासिक स्थल, इतिहासका विभिन्न कालखण्ड र किंवदन्तीसँग जोडिएको सम्पदायुक्त सहर, पोखरी र मिथिला चित्रकलाको धाम हो, जनकपुरधाम। ऐतिहासिक सम्पदाको धनी जनकपुरधाम एकपटक सबैले भ्रमण गर्नै पर्ने पर्यटकीय नगरीमध्ये एक हो। जनकपुरधाम धार्मिक एवं सांस्कृतिक पर्यटनका साथै अध्ययन तथा अवलोकनको ठूलो सम्भावना बोकेको स्थल हो। जनकपुरधाम नेपालमा मात्र नभई विश्वमै परिचितस्थल छ। तर, धार्मिक र सांस्कृतिक जगमा उभिएको प्राचीन नगरी जनकपुरधामको जति प्रचारप्रसार हुनुपर्ने हो, त्यति भने हुन सकेको छैन। जनकपुरधामको महत्त्वका बारेमा प्रचारप्रसार गर्न सके विश्वका धेरै पर्यटक अध्ययन तथा अवलोकनका लागि आउनेमा कुनै शंका छैन। मिथिला सभ्यता, मिथिला चित्रकला, मिथिलाको ऐतिहासिकतासँग जोडिएका विभिन्न आयामको पोयो खोतल्न प्रमुख बाटो हो जनकपुरधाम। जनकपुरधाममा घुम्न सकिने र अध्ययन गर्न सकिने ठाउँको कुनै कमि छैन। रामायण, वेद, पुराण, उपनिषद्, बृहत् विष्णुपुराण र मिथिला माहात्म्यमा समेत मिथिलाको उन्नत सभ्यताबारे र जनकपुरधामलाई एउटा अति पवित्रस्थलको रूपमा व्याख्या गरिएको छ। प्राचीनकालदेखि ज्ञानविज्ञान, धर्मदर्शन, कलासांस्कृतिक क्षेत्रमा प्रसिद्धि स्थल हो, जनकपुरधाम। जनकपुरधामको चर्चा पुराण, वेद तथा धार्मिक ग्रन्थहरूमा समेत उल्लेख छ। प्राचीनकालदेखि नै राजर्षि जनक, जगदम्बा जानकी एवं विभिन्न विद्वान्, ऋषिमुनिहरूको तपोभूमिको रूपमा जनकपुरधाम विश्वमा प्रसिद्ध छ। जनकपुरधाम प्राचीन कालमा नै विद्वान, व्यापारी, कलाकार, शिक्षक, कवि आदिको केन्द्र थियो। सबैभन्दा ठूलो धार्मिक पर्यटन केन्द्रको रूपमा जनकपुरधामलाई लिने गरिन्थ्यो। हुन पनि जनकपुरधाम तीन शब्द मिलेर बनेको छ जसले जनक भनेको पिता, पुर भनेको नगर तथा धाम भनेको देव भूमिलाई दर्शाउँछ। यसबाट के बुझ्न सकिन्छ भने जनकपुरधाम प्राचीनकालदेखि नै पर्यटन क्षेत्रको उत्पत्ति स्थल हो। आज जस्तो सडक मार्ग, रेल मार्ग तथा हवाई मार्गको विकास भई नसकेको भए पनि जनकपुरधामसँग विभिन्न धार्मिक, सांस्कृतिक नगरीहरूको सम्बन्ध राम्रो रहेकाले एक नगरबाट अर्को नगरसम्म आवतजावत गर्ने राम्रै बाटोघाटो रहेको अनुमान गर्न सकिन्छ। वर्तमान समयको जनकपुरधाम नेपालको एउटा विकसित नगरको रूपमा स्थापित छ। आजको जनकपुरधाम विश्व जगत्सँग जोडिएको छ। जनकपुरधामसम्म आवतजावत गर्न सडकमार्ग, रेलमार्ग तथा हवाईमार्गको सेवा उपलब्ध छ। यहाँ तीर्थयात्रीहरूको आवतजावतमा निकै वृद्धि भएको छ। तर, जनकपुरधाममा आउने तीर्थयात्रीलाई पर्यटकका रूपमा बदलिन नसक्दा जनकपुरधामको पर्यटन प्रवद्र्धन हुन सकेको छैन। जनकपुरधामलाई धेरै दिन बस्ने र पैसा खर्च गर्ने पर्यटक चाहिएको छ। पर्यटन उद्योगको विकास गर्न तथा विश्वका पर्यटकहरूको ध्यान तान्न सर्वप्रथम पूर्वाधार खडा गर्न जरुरी छ। दोस्रो पर्यटकहरूको जनकपुरधामको बसाइ र भ्रमणलाई कसरी लम्ब्याउन र सजिलो बनाउन सकिन्छ भन्ने योजना र रणनीति बनाउन जरुरी छ। जनकपुरधामको पर्यटन प्रवद्र्धन गर्न सरोकारवालाले गृहकार्य गर्नुपर्ने देखिन्छ। जनकपुरधामलाई खासमा दुई पाटोमा हेर्नुपर्ने हुन्छ। पहिलो प्राचीन जनकपुरधाम दोस्रो आधुनिक जनकपुरधाम। प्राचीन जनकपुरधाम जनकको नगरी, मिथिलाको राजधानी एवं सीताको जन्मभूमिको रूपमा इतिहासमा प्रख्यात छ। मिथिलाको राजा जनकको नामबाट नामकरण भएको जनकपुरधाम जनक वंशको कुशल तथा विद्वान् राजाहरूद्वारा शासित थियो। जनकपुरधाम हिन्दु धर्मावलम्बीका लागि प्राचीनकालमा पनि एउटा पवित्र तीर्थस्थल एवं धामको रूपमा विश्वविख्यात थियो। विश्वका विभिन्न ठाउँका मानिस जनकपुरधाममा शिक्षा आर्जन गर्न आउँथे, शिक्षित भएपछि स्वदेश फर्कन्थे। त्यसबेला पनि जनकपुरधाम एउटा पर्यटकीय स्थलको रूपमा विश्वप्रसिद्ध थियो। आधुनिक जनकपुरधाम एउटा विशेषधाम तथा स्थानीय एवं प्रादेशिक शासनका केन्द्रको रूपमा मात्र सीमित हुन पुगेको छ। यहाँ पर्यटकको आवतजावतमा निकै वृद्धि भएको छ। अहिले हिन्दुमात्रै होइन, अन्य धर्मावलम्बीसमेत जनकपुरधाममा आएर पवित्र हुन चाहन्छन्। आधुनिक जनकपुरधामको खोजीको श्रेय महात्मा शूरकिशोर दास वैष्णवलाई जान्छ। पछि अन्य सन्त महन्थले जनकपुरधामको विकासमा इटा थप्दै आए। आधुनिक जनकपुरधाम अहिलेसम्म पनि व्यवस्थित सहरको रूपमा विकसित हुन सकेको छैन। न त यहाँ रहेका मठमन्दिर, तालतलैया र मार्गहरूको सौन्दर्यीकरण नै हुन सकेको छ। जनकपुरधामको वैभव फर्काएर गौरवशाली इतिहासलाई वर्तमानमा परिणत गर्न सक्नु नै आधुनिक जनकपुरधामका लागि प्रमुख चुनौती छ। हुन त जनकपुरधाम सम्पदा पथ (मार्ग) सीमांकन खाका प्रतिवेदन, २०७८ मा जनकपुरधामका सम्पदाहरूसँग नजिक हुन जम्मा नौवटा करिडोरमा बाँडेर भ्रमण पथलाई सजिलो बनाइएको छ। ती नौवटै करिडोरको मूल केन्द्र जानकी चौकलाई निश्चित गरिएको छ। जनकपुरधाममा राम जन्मको अवसरमा हरेक चैत्रमा रामनवमी, वैशाखमा जानकी नवमी, मंसिरमा रामजानकी विवाह महोत्सव, असोज पूर्णिमामा कोजाग्रत, साउनभदौमा झुला महोत्सव र होली पर्व पहिलेको १५ दिन मिथिला माध्यमिकी परिक्रमा मनाइन्छ। जनकपुरधाममा प्राचीन कालका अवशेष अहिले मूलरूपले पोखरी, तलाउ, कुण्ड, कुप, कुटी तथा केही मार्गहरूलाई लिन सकिन्छ। यिनको महत्त्वका बारेमा रामायणलगायत विभिन्न ग्रन्थमा उल्लेख गरिएको छ। धार्मिक ऐतिहासिक महत्त्व बोकेका कुटी तथा पोखरी झन्डै आधि जति अस्तित्वमा छैनन् भने मठमन्दिर जीर्ण बन्दै गएको छ। बाँकी धेरैजसो दिनप्रतिदिन अतिक्रमणको चपेटामा पर्दै गएका छन् भने पछिल्लो समयमा सरसफाइको प्रयास भए पनि पूर्णरूपमा सरसफाइ हुन सकेको छैन। तसर्थ यसको मौलिकता जोगाउँदै यस क्षेत्रको सौन्दर्यीकरण गर्न सके जनकपुरधाम विश्वभरिका पर्यटकका लागि उत्कृष्ट गन्तव्य बन्न सक्नेमा कुनै शंका छैन। पोखरीका डिल र सडकको दायाँबायाँ बोटबिरुवाको वृक्षरोपण गरी हरियो जनकपुरधाम बनाउनुपर्ने खाँचो छ। जनकपुरधाम जबसम्म विश्व सम्पदा सूचीमा सूचीकृत हुँदैन, तबसम्म विश्वका पर्यटकलाई तान्न कठिन छ। तसर्थ सर्वप्रथम जनकपुरधामलाई विश्व सूचीमा सूचीकृत गराउने प्रयास गरिनुपर्छ। साथै यहाँको मठमन्दिर र तालतलैयाको उचित संरक्षण तथा सरसफाइ र मिथिला संस्कृतिबारे जानकारी दिने व्यवस्था मिलाई जनकपुरधामको पर्यटन प्रवद्र्धन गर्न सकिन्छ। धार्मिक पर्यटकका लागि जनकपुरधाम पशुपतिपछिको दोस्रो ठूलो केन्द्र हो। जनकपुरधाममा रहेको पुराना राम मन्दिर, नौलखाका रूपमा परिचित जानकी मन्दिर, जनक मन्दिर, राजदेवी मन्दिर, गंगासागर तथा आरती, शिव मन्दिर, संकटमोचन मन्दिर, स्वर्गद्वारी, रामजानकी विवाहमण्डप, मणि मण्डप, धनुषाधाम, कपिलेश्वर मन्दिर, कुपेश्वरनाथ महादेव, हनुमानगढी मन्दिर, दूधमती नदी, धनुष सागर, अंगराज सर, दशरथ सर, महाराज सर, अग्निकुण्ड, विहारकुण्ड, ज्ञानकुप कुटी, धनुषसागर, रत्नसागर, गोडधोईलगायत दर्जनौं मठमन्दिर र तालतलैया छन्। तर, राष्ट्रिय तथा अन्तर्राष्ट्रिय पर्यटक आउँदा जनकपुरधामको भ्रमण कहाँबाट सुरु गर्ने र कहाँ अन्त गर्ने थाहा पाउँदैनन्। न त यहाँ पर्यटक घुमाउने पर्यटक गाइड नै पर्याप्त छन्। पर्यटक आफैं ठाउँ खोज्दै र भौतारिँदै हिँड्नुपर्ने बाध्यता छ। पर्यटकका नजिकका साथी अटोरिक्सा र तिनका चालक हुन्। पर्यटकलाई गन्तव्यमा पुयाउनेदेखि जनकपुरधामको भ्रमण गराउने काम चालकहरूले नै गर्दै आएका छन्। उचित जानकारीको अभावमा पर्यटकहरू जानकी मन्दिरको मात्रै दर्शन गरी फर्किने गरेका छन्। यहाँ रहेका अन्य ठाउँबारे पर्यटकले थाहै पाउँदैनन्। व्यावसायिक पर्यटक गाइडको अभावमा जनकपुरधामको बारेमा विस्तृत र वास्तविक जानकारी प्राप्त गर्न सकेका छैनन् पर्यटकले। अधुरो जानकारीले जनकपुरधामको इतिहास र जीवनशैलीबारे गलत बुझाइ पनि प्रवाह हुने गरेको छ। हुन त जनकपुरधाम सम्पदा पथ (मार्ग) सीमांकन खाका प्रतिवेदन, २०७८ मा जनकपुरधामका सम्पदाहरूसँग नजिक हुन जम्मा नौवटा करिडोरमा बाँडेर भ्रमण पथलाई सजिलो बनाइएको छ। ती नौवटै करिडोरको मूल केन्द्र जानकी चौकलाई निश्चित गरिएको छ। तर, यसबारे पर्यटकलाई जानकारी गराउने पर्याप्त पर्यटन सूचना केन्द्रहरूको अभाव छ। जनकपुरधाममा राम जन्मको अवसरमा हरेक चैत्रमा रामनवमी, वैशाखमा जानकी नवमी, मंसिरमा रामजानकी विवाह महोत्सव, असोज पूर्णिमामा कोजाग्रत, साउनभदौमा झुला महोत्सव र होली पर्व पहिलेको १५ दिन मिथिला माध्यमिकी परिक्रमा मनाइन्छ। यहाँ प्रत्येक पूर्णिमामा हजारौं श्रद्धालु भक्तजन सहभागी हुन्छन्। त्यस्तै दसैं, दीपावली र छठ पर्वलगायतका चाडपर्वमा जनकपुरधामलाई बेहुली झैं सिँगारिन्छ। जनकपुरधामका सम्पूर्ण धार्मिक महत्त्व बोकेका स्थल, मठमन्दिर, तालतलैया र कुटीहरूलाई विद्युतीय प्रचारप्रसारमा राख्न जरुरी छ। जनकपुरधाममा एउटा ठूलो धार्मिक संग्रहालयको निर्माण गर्न अत्यन्त जरुरी छ। यी सबै ऐतिहासिक तथा सांस्कृतिक धरोहरहरूलाई इन्टरनेटमा राखेर विश्व सामुन्ने पुयाउनुपर्ने आवश्यकता छ। मिथिला संस्कृतिको महत्त्वपूर्ण पक्ष लोकगीत, लोकनृत्य, मिथिला चित्रकला आदिको प्रचारप्रसार गर्न सके सबै पर्यटकलाई आकर्षित गर्न सकिन्छ। जनकपुरधाम विवाह भूमि तथा आदर्श भूमिका रूपमा स्थापित भएकाले विवाहमा गन्तव्यको रूपमा समेत विकसित गर्न सकिन्छ। खासमा अयोध्याको राम मन्दिर दर्शन गर्न पुग्ने पर्यटकलाई जानकीको दर्शन गर्न आउने सहज वातावरणको निर्माण गर्न सक्नुपर्छ।"
कुवेतमा ११ दिनदेखि रसुवाकी युवती सम्पर्कविहीन,रसुवा : रोजगारीका लागि कुबेत पुगेकी उत्तरगया गाउँपालिका ४ की २९ वर्षीया कमला वाइवा ११ दिनदेखि हराइरहेकी छन्। उनको खोजी कार्य गरिदिन आफन्तले अनुरोध गरेका छन् । रोजगारीका लागि २१ महिनाअघि कुवेत पुगेकी कमला वाइवा बेपत्ता भएपछि खोजी कार्य जारी रहेको छ । परिवारले खोजीका लागि सामाजिक अभियन्ता सावित्री अधिकारीलाई र सबै सञ्चार माध्यमममा अनुरोध गरेका छन् । छोरीसँग अन्यत्र काम गर्ने वा नेपाल फिर्ता पठाइदिने भनेर कम्पनीले पासपोर्ट मागेपछि सम्पर्कविहीन भएको र अधिकारीको पहलमा खोजी भइरहेको परिवारले बताएको छ। खोजीका लागि सक्दो सहयोग गरिदिन कमलाका बाबु काजीमान वाइवाले सवैलाई अनुरोध गरेका छन् । वाइवा समेत २६ जना कुवेतमा हराइरहेको सूचना छ ।
साउदीमा मनाइयो २५६८औं बुद्धजयन्ती,"साउदी : साउदी अरबमा कार्यरत नेपालीहरूले २५६८औं बुद्धजयन्ती मनाएका छन्। तामाङ घेदुङ साउदी अरेबियाको आयोजनामा नेपालीहरुले बुद्धप्रति गर्व र सम्मान गर्दै दीप प्रज्जवलन गरेर बुद्ध जयन्ती मनाएका हुन्। कार्यक्रममा सहभागीहरुले बुद्धप्रति श्रद्धा अर्पण गर्दै बुद्धले प्रदान गर्नु भएको पंचशीलवचनलाई पालना गरेर जीवन सफल बनाउने प्रण समेत गरेका थिए। साथै बुद्धका ४ आर्य सत्यमा दुःख सत्य, समुदाय सत्य, निरोध सत्य र मार्ग सत्य हुन भनेर सदैव सुख शान्ति अपनाउनु पर्नेमा जोड दिएका थिए। कार्यक्रममा नेपाली दूतावास सहित विभिन्न संघ संस्थाका प्रतिनिधिहरु उपस्थित रहेको थियो भने प्रतिनिधिहरूले बुद्ध जयन्तीको शुभकामना दिँदै बुद्ध जन्मेको महत्वलाई मात्रै पनि विश्वलाई बुझाउन सके नेपालको समृद्धिको ढोका खुल्ने चर्चा गरेका थिए। आयोजकका अनुसार बुद्धको देशका नेपालीहरु रोजगारका लागि विदेशिनु विडम्बना रहनुको साथै नेपाल र विश्व राजनीतिमा बुद्धको नीति अवलम्बन गर्नुपर्ने आवश्यकता रहेको र बुद्धको अनुशरण गरेर मात्रै विश्वमा शान्ति र समृद्धि स्थापना हुन सक्ने जानकारी गरायो भने कार्यक्रममा बुद्ध भजन गाउनुका साथै सामूहिक दीप प्रज्जलन समेत गरिएको थियो। उपस्थितहरुलाई विभिन्न किसिमका परिकारको समेत व्यवस्था गरिएको थियो।"
सामुदायिक विद्यालयलाई सूचना अधिकारी तोक्न महानगरको निर्देशन,"काठमाडौं : काठमाडौं महानगरपालिकाले यही जेठ १४ गतेभित्र काठमाडौं उपत्यकामा सञ्चालित सबै सामुदायिक तथा संस्थागत विद्यालयलाई सूचना अधिकारी तोक्न आग्रह निर्देशन दिएको छ। महानगरपालिकाको सञ्चार तथा सूचना ऐन, २०८० बमोजिम कामपाले यही जेठ १४ गतेभित्र सूचना अधिकारी तोकेर महानगरपालकालाई जानकारी गराउन निर्देशन पनि दिएको छ। महानगरपालिकाको शिक्षा विभागप्रमुख गोविन्दप्रसाद शर्माका अनुसार कामपाले यसअघि पनि शैक्षिक सङ्घसंस्थालाई सूचना अधिकारी तोकेर विभागका पठाउन आग्रह गरेको तर कामपाको आग्रहअनुसार केही विद्यालयले मात्र सूचना अधिकारी तोकेको जानकारी प्राप्त भएकाले पुनः निर्देशन दिइएको हो। सूचना अधिकारी तोक्दा संस्थाको दोस्रो जिम्मेवारीमा रहेको व्यक्ति हुनुपर्नेछ। हाल महानगरपालिकामा ८७ सामुदायिक विद्यालय सञ्चालनमा छन् भने छ सय संस्थागत विद्यालय छन्। यसअघि महानगरपालिका क्षेत्रमा सञ्चालित सहकारीहरूले सूचना अधिकारीको व्यवस्था गरी सहकारी विभागमा जानकारी गराएका छन्। यसैबीच, गत वैशाख १९ गतेदेखि काठमाडौँ महानगरपालिकाले आयोजना गरेको सीप मेलामा आवेदन गरेकालाई स्थानीय विद्यालय र क्याम्पससँगको सहकार्यमा तालिम दिइने भएको छ। महानगरपालिकाले २०८१ सालको शुभारम्भमा दुई हजार ८१ जनालाई सीपमूलक तालिम दिएर स्वरोजगार, रोजगार र अन द जब ट्रेनिङ उपलब्ध गराउने लक्ष्य लिएकामा आवेदन गरेका सबैलाई तालिम दिन लागेको सामाजिक विकास विभागका निमित्त प्रमुख विमला कोइरालाले बताए। उनले भने, 'साठी हजार बढीले फाराम भर्नुभएको छ, त्यसबाट छनोट गरेर वा कागजात पूरा गरेका सबैलाई तालिम दिनेछ।' महानगरपालिकाले सम्बन्धित क्याम्पस र विद्यालयहरुसँग सम्झौता गरिसकेको छ। फाराम भरेकामध्येबाट दुई हजार ८१ जनालाई तत्काल तालिम दिने र अन्यलाई आवश्यकताका आधारमा आगामी तीन वर्षभित्रमा प्रशिक्षण दिइनेछ। रासस"
मोटरसाइकल दुर्घटनामा एक जनाको मृत्यु,कपिलवस्तु : जिल्लाको कपिलवस्तु नगरपालिका३ मा मोटरसाइकल दुर्घटनामा परी एक जनाको मृत्यु भएको छ। कपिलवस्तु३ महिता चोक नजिकको मोडमा आज बिहान मोटरसाइकल दुर्घटना हुँदा रुपन्देहीको सैनामैना नगरपालिका५ गडवाका २३ वर्षीय कुमार थारुको मृत्यु भएको छ। दुर्घटनामा एक जना गम्भीर घाइते भएका छन्। तौलिहवातर्फ आइरहेको लु४४प १३१४ नम्बरको मोटरासाइकल अनियन्त्रित भई सडकबाट केही तल खसेर दुर्घटना भएको जिल्ला प्रहरी कार्यालय कपिलवस्तुका प्रहरी नायब उपरीक्षक हरिबहादुर ओलीले जानकारी दिए। उनका अनुसार मोटरसाइकल चालक गडवा गाउँकै ३८ वर्षीय निरकुमार थारु गम्भीर घाइते भएका छन्। घाइते थारुको कपिलवस्तु अस्पताल तौलिहवामा उपचार सम्भव नभएपछि थप उपचारका लागि मेडिकल कलेज भैरहवा पठाइएको प्रहरी नायब उपरीक्षक ओलीले जानकारी दिए।
युक्रेनलाई २७ करोड ५० ला डलर सहयोग गर्ने अमेरिकाको घोषणा,"काठमाडौं : संयुक्त राज्य अमेरिकाले शुक्रबार युक्रेनका लागि २७ करोड ५० लाख अमेरिकी डलरको नयाँ सुरक्षा सहायता प्रदान गर्ने घोषणा गरेको छ। सहायतामा गोला बारुद, आर्टिलरी राउन्ड र सटीक हवाई हतियार समावेश छन्। अमेरिकी विदेशमन्त्री एन्टोनी ब्लिन्केनले रुससँगको युद्धमा युक्रेनलाई अमेरिकाको समर्थन रहेको दोहोरोर्याएका छन्। उनले युक्रेनलाई नयाँ सुरक्षा सहायता प्रदान गर्नु कियभलाई खार्किभ नजिकै मस्कोको आक्रमणलाई रोक्न मद्दत गर्ने अमेरिकी प्रयासको एक हिस्सा रहेको बताए। सामाजिक सञ्जाल एक्सको एक पोस्टमा ब्लिन्केनले भने, 'आज संयुक्त राज्य अमेरिकाले युक्रेनका बहादुर मानिसलाई सहयोग गर्न २७ करोड ५० लाख अमेरिकी डलरको हतियार र उपकरण प्रदान गर्ने घोषणा गरिरहेको छ। रुसको आक्रामकता विरुद्धको लडाइँमा हामी युक्रेनको साथमा रहनेछौं।' उनले २७ करोड ५० लाख मिलियन अमेरिकी डलरको प्याकेज युक्रेनलाई खार्किभ नजिकै रुसको आक्रमणलाई रोक्न मद्दत गर्ने आफूहरूको प्रयास रहेको बताए। 'राष्ट्रपति बाइडेनले स्पष्ट गरिसक्नुभएको छ, संयुक्त राज्य अमेरिका र अन्तर्राष्ट्रिय गठबन्धन युक्रेनको स्वतन्त्रताको रक्षामा युक्रेनको साथमा रहनेछ,' उनले भने। सन् २०२२ मा मस्को र कियभबीच युद्ध सुरु भएदेखि अमेरिकाले युक्रेनलाई सहयोग गर्ने प्रस्ताव गरेको हो। रसियासँग चलिरहेको युद्धबीच कियभलाई अमेरिकी समर्थनको पुष्टि गर्न यस महिनाको सुरुमा एन्टनी ब्लिन्केनले युक्रेनको आकस्मिक भ्रमणमा गृका थिए। फेब्रअरी २०२२ मा मस्को र कियभबीच युद्ध सुरु भएपछि उनले चौथो पटक अघोषित भ्रमण गरेका थिए।"
"बलले आँखा फुटायो, पावरले क्षतिपूर्ति रोक्यो","डाक्टर भन्छन्, तपाईंको आँखाको ज्योति फर्काउन सकिन्न, आँखामा लेन्स हाल्नै नसकिने गरी क्षति भएको छ। ढल्केवर (धनुषा) : धनुषाको मिथिला नगरपालिका६ ढल्केवरका ५१ वर्षीय रामभरोस महतो बेचैन छन्। रंगरोगनको काम गरेर गुजारा गर्ने रामभरोसले तीन महिनादेखि हातमा पेन्टब्रस समाएका छैनन्। गत फागुन ११ गते धनुषाको ढल्केवर चोकमा हक्की खेलाडीले प्रहार गरेको बल लागेर देब्रे आँखा गुमाएका रामभरोसलाई अहिले हातमुख जोड्नै धौधौ भएको छ। आफू कमाएर सिंगो परिवारलाई पाल्ने एकल सहारा रहेका उनी अशक्त भएपछि घरका सबै सदस्य पिरोलिएका छन्। अति व्यस्त चोकको सडकमा हक्की अभ्यासका क्रममा बल प्रहार गर्ने खेलाडी थिइन्, मदन भण्डारी स्पोर्टस् एकेडेमी टिमका १४ वर्षीया जागृति यादव। घटनालगत्तै पीडितले प्रहरीमा उपचार र क्षतिपूर्तिका लागि निवेदन दिएपछि खेलाडीका नेतृत्व अर्थात् मदन भण्डारी स्पोर्टस् एकेडेमीका तर्फबाट सचिवालय सदस्य नन्दु काउचाले प्रहरीसमक्ष उपचार गराइदिने सहमति गरेका थिए। उक्त सहमतिको साक्षीमा हस्ताक्षर गरेका छन्, एकेडेमीका अध्यक्ष ध्रुव आचार्य र स्थानीय हिमालय युवा क्लबका संरक्षक अरुणकुमार महतो। तर पीडित पक्षसँग सहमति गरेका एकेडेमीका पदाधिकारीहरूले आलटाल गर्दा देब्रे आँखा गुमाएका रामभरोसको अहिले बिल्लीबाठ भएको छ। एउटा आँखाले मात्रै तिर्मिराएर हेर्न सकिरहेका उनी अहिले न्यायका लागि भौंतारिरहेका छन्। ढल्केवर, जनकपुर, लाहानदेखि काठमाडौंंको आँखा अस्पतालसम्म धाएका रामभरोसले आँखाको उपचारमा ४० हजारभन्दा बढी खर्चिसकेका छन्। उनले उपचारका लागि पुगेका सबै अस्पतालका चिकित्सकले दिएको एउटै जवाफ हो, तपाईंको आँखाको ज्योति फर्काउन सकिन्न। आँखामा लेन्स हाल्नै नसकिने गरी क्षति भएको छ। तर रामभरोसले उपचारका लागि हालसम्म जम्माजम्मी ८ हजार रुपैयाँ पाएका छन्। त्यति नै पैसा दिएर उहाँहरू पन्छिरहनु भएको छ। मलाई क्षतिपूर्ति पनि चाहिँदैन। मेरो आँखा पहिलाको जस्तै बनाइदेओस्, रामभरोस भन्छन्, हैन भने मेरो आँखा फुटाउनेलाई कानुनबमोजिमको कारबाही हुनुपर्छ। कानुनले तोकेबमोजिमको क्षतिपूर्ति तिनुपर्छ। उनीहरूलाई सडकमा हक्की खेल्ने अधिकार कसले दियो ? खेलाडीहरू फागुन १४ गतेदेखि धनुषाको महेन्द्रनगरमा सञ्चालन भएको प्रथम मदन भण्डारी कप महिला राष्ट्रिय हक्की प्रतियोगितामा सहभागिता जनाउन आएका थिए। ती खेलाडीहरू ढल्केवरको श्रीराम होटलमा बसेका थिए। मदन भण्डारी स्पोर्टस् एकेडेमीको आयोजनामा उक्त प्रतियोगिता सञ्चालन भएको थियो। यस्तो छ कानुन मुलुकी अपराधसंहिता २०७४ को परिच्छेद १४ कुटपिट वा अंगभंगसम्बन्धी कसुरअन्तर्गत १९१ नम्बरको बुँदामा कुटपिट गर्न नहुनेसम्बन्धी भएको व्यवस्थामा कसैले कसैलाई कुटपिट गर्न नहुने उल्लेख छ। त्यसैको दफा २ मा कसैले कसैलाई कुनै किसिमको शारीरिक पीडा पुर्याएमा निजले कुटपिट गरेको मानिने स्पष्ट लेखिएको छ। त्यसको दफा ३ मा यस्ता कसुर गर्ने वा गराउने व्यक्तिलाई तीन वर्षसम्म कैद वा ३० हजार रुपैयाँसम्म जरिवाना वा दुवै सजाय हुने व्यवस्था गरेको छ। परिच्छेद १४ कै १९२ नम्बरको बुँदामा अंगभंग गर्न नहुनेसम्बन्धी भएको व्यवस्थाको दफा १ मा कसैले कसैको अंगभंग गर्न वा गराउन हुँदैन भनेर उल्लेख छ। त्यसको दफा २ मा कसैले कसैलाई जानीजानी कुटपिट गर्दा आँखाको हेर्ने शक्तिहीन गरी वा आँखा फोरी दृष्टिविहीन बनाइदिएमा अंगभंगको कसुर गरेको मानिने भनेर लेखिएको छ। दफा (३)मा कुटपिटबाट तत्काल अंगभंग नभए तापनि सोही कामको परिणामस्वरूप पछि उपदफा (२) बमोजिमको परिणाम निस्केमा पनि अंगभंग भएको मानिने उल्लेख छ। त्यसको दफा (४) मा त्यस्ता कसुर गर्ने व्यक्तिलाई १० वर्षसम्म कैद र एक लाख रुपैयाँसम्म जरिबाना हुने स्पष्ट व्यवस्था गरिएको छ। त्यसैको दफा (५) उपदफा (४) मा जुनसुकै कुरा लेखिएको भए तापनि एउटै किसिमको काम दिने एउटाभन्दा बढी अंग हुनेमा त्यसमध्ये एउटा अंग मात्र बेकम्मा पारिदिएको भए सो उपदफामा लेखिएको सजायको आधा सजाय हुनेछ र अंगभंग भएको खत निको भई काम लाग्ने भएमा तीन वर्षसम्म कैद र ३० हजार रुपैयाँसम्म जरिबाना हुनेछ। इलाका प्रहरी कार्यालय ढल्केवरका प्रहरी निरीक्षक राजकिशोर साह पीडित पक्षसँग गरेको सहमति कार्यान्वयन नगरे पीडकलाई झिकाएर मुद्दा चलाउने बताउँछन्। पहिला सहमति गरेकाहरूसँग बुझ्दैछु। सहमतिबाट पछि हटे कानुनबमोजिम हुन्छ, प्रहरी निरीक्षक साह भन्छन्। परिवार पाल्न सकस मिथिला नगरपालिका ६ का रामभरोसको आर्थिक अवस्था निकै कमजोर छ। घर बनाए जतिको घडेरीमात्रै रहेका उनले रंगपेन्टको काम गरेर दैनिक गुजारा गरिरहेका थिए। तीन वर्षअघि छोरीको विवाह गर्दा उनलाई ९ लाख रुपैयाँ ऋण लागेको छ। ती सबै पैसा उनले मिटरब्याजमा उठाएका हुन्। आर्थिक विपन्नताको चपेटामा परेका उनीमाथि बज्रपात परेको छ। फागुन ११ गतेको बिहानीले उनको एउटा आँखाको दृष्टिलाई अँध्यारो बनाइदिएको छ। अहिले घर परिवारको आर्थिक अवस्था तहसनहस भएको छ। दुई महिनादेखि चामल, दाल सबै उधारोमा ल्याएर पेट पालिरहेको छु। अब धान्न सकिने अवस्था छैन, भावविह्वल बनेका रामभरोसले दुःखेसो पोखे। यस्तो अवस्थामा कसैले काम पनि दिन नमानेको उनी बताउँछन्। हिँड्न पनि कठिनाइ हुन्छ। एउटा आँखाले हेर्ने बानी छैन। आँखाले धोका दिइरहेको छ। कसैले काम पनि दिइरहेका छैनन्, मलिन अनुहारमा उनले भने, अब हिम्मत टुटिरहेको छ। रामभरोसको घरमा अहिले श्रीमती र दुई छोरा छन्। उनी घरमा कमाउने एक्लो पिलर थिए। उनको जेठो छोरा रविनले यसै वर्ष १२ कक्षा पास गरेका छन्। कान्छो सुरज १० कक्षामा सरकारी विद्यालयमा पढिरहेका छन्। पैसाको कारण जेठो छोराको पढाइ रुक्यो। छोरोलाई जसरी पनि ब्याचलर पढाउँछु भनेको थिएँ। अहिलेको अवस्थाले बर्बाद बनाइदियो। सोचले राति निद्रा पनि आउँदैन। चैनले सुत्न पनि सकिरहेको छुँइन्, आँसु झार्दै रामभरोसले भने। यता पीडितसँग सहमति गरेका मदन भण्डारी स्पोर्टस् एकेडेमीका सचिवालय सदस्य नन्दु काउचाले उल्लेख गराएका नम्बरमा सम्पर्क हुन सकेन। त्यही सहमतिको साक्षीमा हस्ताक्षर गरेका एकेडेमीका अध्यक्ष ध्रुव आचार्यले घटनाका विषयमा अनभिज्ञता प्रकट गरे। घटना कहाँ र कसरी भएको हो भन्ने विषय अझै बुझिसकेको छुइनँ। मैले सत्यतथ्य बुझ्नुपर्छ। खेलाडी हाम्रो आयोजक टिमको भए पनि त्यसको जिम्मा बाबुराम सरको थियो। म त्यो खेलाडीलाई चिन्दिनँ पनि, गैरजिम्मेवार शैलीमा प्रतिक्रिया दिएका आचार्यले भने, तपाईं बाबुराम सरसँग बुझ्नुस् के हो कुरो ? यो घटनालाई कानुनभन्दा पनि व्यावहारिक रूपमा मिलाउनुपर्छ भन्ने मेरो मान्यता हो। क्षतिपूर्ति जायज माग हो। हाम्रो केन्द्रीय कमिटीको बैठकमा यस विषयमा गम्भीर छलफल हुन्छ। तर पीडित रामभरोस एकेडेमीका पदाधिकारीहरूले फेरिरहेको बोलीले सशंकित छन्। उहाँहरू दुई महिनादेखि बैठकका नाममा ढाँटिरहेको छ। विश्वास गर्ने आधार सकिसक्यो। आँखाको पीडामा रहेको मलाई उहाँहरूले झन् पीडा दिइरहेको छ। अब कानुनी उपचार खोज्छु, रामभरोस भन्छन्। धनुषाको ढल्केवर चोकमा हक्की खेलाडीले प्रहार गरेको बल लागेर रामभरोसले देब्रे आँखा गुमाएका हुन्। रामभरोस भन्छन्, मेरो आँखा फुटाउनेलाई कानुनबमोजिमको कारबाही हुनुपर्छ। कानुनले तोकेबमोजिमको क्षतिपूर्ति तिनुपर्छ। उनीहरूलाई सडकमा हक्की खेल्ने अधिकार कसले दियो ? ढल्केवर, जनकपुर, लाहानदेखि काठमाडौंको आँखा अस्पतालसम्म धाएका रामभरोसले आँखाको उपचारमा धेरै खर्च गरिसकेका छन्। रामभरोसले उपचारका लागि हालसम्म ८ हजार रुपैयाँ मात्रै पाएका छन्। अब यो आँखाबाट हेर्न सक्छु भनेर आस मरिसक्यो। संसार देखाइदिने एउटा आँखा उनीहरूले ख्यालख्यालमै लुटे। यस्तो छ घटना फागुन ११ गते शुक्रबार बिहान ६ बजे अन्य दिनजस्तै रामभरोस दूध पुर्याउन निस्केका थिए। साइकल डोर्याउँदै हिँडेका उनलाई ढल्केवरस्थित एक होटलको अगाडि अभ्यास गरिरहेका हक्की खेलाडीले प्रहार गरेको बल देबे्र आँखामा जोडले लाग्यो। उनको आँखाबाट रगतै निस्कियो। एकछिन त होसै हरायो। त्यतिबेला त म बाँच्दिन कि जसो लाग्या थियो, घटनास्थलको अवस्था सम्झिँदै आँखा रसाएका रामभरोसले भने। आँखाबाट रगत निस्केपछि उनले आफूलाई अस्पताल लग्न हारगुहार गरे। खेलाडी टिमका व्यक्तिले उनलाई ढल्केवरस्थित आँखा अस्पताल पुर्याए। चिकित्सकले उनलाई त्यहाँँबाट लाहान आँखा अस्पतालका लागि रिफर गरिदियो। तिनै व्यक्तिले रामभरोसलाई मोटरसाइकलमै लाहान पुर्याए। त्यहाँँका चिकित्सकले आँखा पूरै सुन्निसकेकोले तत्काल केही औषधि दिएर बिहानपल्ट आउन सुझाए। अर्को दिन पुगेका रामभरोसलाई डाक्टरले चेकजाँचपछि दिएको जवाफले उनी त्यहाँँ केही बोल्नै सकेनन्। त्यतिबेला लाहानका डाक्टरले भनेको रिपोर्ट सुनाउँदै रामभरोसले भने, आँखा ड्यामेज भयो। यो आँखाले हेर्न सक्नुहुन्न। यसको उपचार सम्भव छैन। त्यसपछि रामभरोसले खेलाडीलाई कारबाही गरी आफूलाई क्षतिपूर्ति दिलाइदिन इलाका प्रहरी कार्यालय ढल्केवरमा जाहेरी दिए। जाहेरीपछि प्रहरीमा पुगेका मदन भण्डारी स्पोर्टस् एकेडेमीका अध्यक्ष ध्रुव आचार्यसहितका टोलीले ठूलो अस्पतालको ढाडस दिँदै उपचार गराइदिने लिखित सहमति गरे। आचार्यले तत्काल पाँच हजार रुपैयाँ थमाएर ठूलो अस्पताल भन्दै काठमाडौंंको नेपाल नेसनल हस्पिटलमा जँचाउन सुझाव दिए। रामभरोस एक जना साथी लिएर काठमाडौंं पुगे। ध्रुव सरले भनेकै अस्पतालमा जचाएँ। चिकित्सकले एक सातामा आउन भन्यो। अर्कोपटक पुगेर डाक्टरले जाँच्दा आँखाको ज्योति फर्काउन नसकिने जवाफ दिनुभयो, त्यहाँँको रिपोर्टपछि निराश बनेका रामभरोस भन्छन्, काठमाडौंंमा गएर ध्रुव सरलाई कयौंपटक फोन गरेँ। तर उहाँले प्रत्यक्ष भेट्न मान्नु भएन। अहिले आएर उल्टोपुल्टो कुरा गरिरहेको छ। तीलगंगाको अस्पतालमा आँखाको ठूलो डाक्टर हुन्छ भनेर सुनेका रामभरोस त्यहाँँ पनि गए। तर त्यहाँँको चिकित्सकले दिएको रिपोर्ट पनि फरक भएन। आँखा सुम्सुमाउँदै रामभरोसले भने, अब यो आँखाबाट हेर्न सक्छु भनेर आस मरिसक्यो। संसार देखाइदिने एउटा आँखा उनीहरूले (खेलाडीहरू) ख्यालख्यालमै लुटे।"
भारतले दाङमा निर्माण गरेको दुई वटा विद्यालयको भवन उद्घाटन,"काठमाडौं : भारतले दाङमा उच्च प्रभाव सामुदायिक विकास परियोजनाअन्तर्गत विद्यालय निर्माण गरेको छ। नेपालभारत विकास सहकार्य मा भारतको आर्थिक सहयोगमा निर्माण भएको दाङको बाल जनता मावि र पद्मोदय पब्लिक नमुना माविको भवनको शुक्रबार उद्घाटन भएको भारतीय दूतावासले जनाएको छ। १ करोड ७६ लाख नेपाली रुपैयाँ आर्थिक सहयोगमा दाङको लमही नगरपालिकास्थित बाल जनता माध्यमिक विद्यालयको भवन निर्माण भएको हो। नेपालभारत विकास सहकार्य अन्तर्गतको भारत सरकारको अनुदान सहयोग लमही नगरपालिकास्थित बाल जनता माध्यमिक विद्यालयलाई आवश्यक अन्य सुविधासँगै प्रयोगशाला, प्रयोगशाला उपकरण, फर्निचर र दुई तल्ले विद्यालय भवनको निर्माण गरिएको छ। भारतीय राजदूतावासका अनुसार भारत सरकारको २ करोड ८७ लाख आर्थिक सहयोगमा निर्माण गरिएको दाङको घोराही उपमहानगरपालिकास्थित पद्मोदय पब्लिक नमुना माध्यमिक विद्यालयको विद्यालय भवन निर्माण भएको हो। दुवै भवन भारतीय राजदूतावास, काठमाडौंका प्रथम सचिव अविनाश कुमार सिंह र मेयरसहितले संयुक्त रुपमा उद्घाटन गरेका हुन्। त्यसैगरी भारत सरकारको आर्थिक सहयोग पद्मोदय पब्लिक नमुना माध्यमिक विद्यालयलाई आवश्यक पर्ने अन्य सुविधासँगै दुई तल्ले विद्यालय भवनको निर्माणमा उपयोग गरिएको थियो। भारत सरकार र नेपाल सरकारबीच भएको सम्झौता अन्तर्गत यी परियोजनालाई उच्च प्रभाव सामुदायिक विकास परियोजनाको रुपमा अघि बढाइएको थियो। दूतावासका अनुसार सन् २००३ यता भारत सरकारले नेपालका विभिन्न क्षेत्रमा ५५१ वटा भन्दा बढी उच्च प्रभाव सामुदायिक विकास परियोजना अघि बढाएको छ र ४९० वटा परियोजना सम्पन्न गरिसकेको छ। यी मध्ये लुम्बिनी प्रदेशका विभिन्न क्षेत्रमा ६१ वटा परियोजना रहेका छन् जसमा ६ वटा परियोजना दाङमा छन्। यसका साथै भारत सरकारले नेपालका विभिन्न अस्पताल, स्वास्थ्य चौकी र शैक्षिक संस्थालाई १००९ वटा एम्बुलेन्स र ३०० वटा स्कुल बस उपहारस्वरुप प्रदान गरिसकेको छ जसमध्ये लुम्बिनी प्रदेशलाई १६४ वटा एम्बुलेन्स र ४३ वटा स्कुल बस उपहारस्वरुप प्रदान गरिएको छ। यसमा १९ वटा एम्बुलेन्स र ५वटा स्कुल बस दाङ जिल्लालाई उपलब्ध गराइएको छ।"
सत्तापक्षप्रतिपक्ष प्रतिष्ठाको लडाइँ,"काठमाडौं : प्रमुख प्रतिपक्षी दल नेपाली कांग्रेस र सत्तापक्षबीच संसदीय छानबिन समितिको टीओआरमा दुवै तर्फबाट अधिकतम लचकता अपनाउने भएका छन्। यत्तिका दिनसम्म प्रतिष्ठाको लडाइँमा टसमस नभएका दुवै पक्षले शुक्रबारको बैठकमा केही हदसम्मको लचकता देखाएका छन्। शुक्रबारको बैठकमा सत्तारूढ राष्ट्रिय स्वतन्त्र पार्टी (रास्वपा) भने सहभागी थिएन। कांग्रेसले सुप्रिम, सूर्यदर्शनलगायत सहकारीको बचत अपचलनमा गृहमन्त्रीकै संलग्नता देखिएको भन्दै छानबिन समितिको कार्यादेशमा गृहमन्त्री रवि लामिछानेको नाम उल्लेख गरेर क्षेत्राधिकार तय गर्नुपर्ने अडान राखेको छ। तर सत्तापक्षले भने संसदीय समिति बनाउनुपूर्व नै व्यक्तिलाई दोषी करार गर्न नहुने अडान राखेको छ। यही अडानका कारण शुक्रबार बिहानको कार्यदलको छलफल निष्कर्षमा पुग्न सकेको थिएन। बैठकका भएका विषयमा जानकारी गराउँदै नेकपा एमालेका प्रमुख सचेतक महेश बर्तौलाले व्यक्ति केन्द्रित छानबिन समिति बनाउन सत्तापक्ष कहिल्यै तयार नभएको स्पष्ट पार्दै त्यसमा प्रतिपक्षले लचकता देखाएको बताए। उनले भने व्यक्ति केन्द्रित छानबिन समिति बन्दैन भनेर हामीले पहिल्यैदेखि भन्दै आएका छौं। संसदीय छानबिन समितिको मर्म र गरिमालाई कायम राख्ने गरी कार्यादेश बनाउने हाम्रो प्रस्ताव हो। हाउसलाई सहज सञ्चालनका लागि उहाँहरूले पनि भूमिका खेल्छु भन्नु भएको छ। प्रमुख सचेतक बर्तौलाले सम्पूर्ण बल कांग्रेसको कोटमा दिएको बताए। उनले अगाडि भने, कांग्रेस जसरी प्रस्तुत हुन्छ, सत्तापक्ष त्यसरी नै प्रस्तुत हुने उनको भनाइ छ। सरकारले अधिकतम लचकता अपनाएकै छ। संसदीय छानबिन समिति बनाउने कुरामा सहमति गरेकै छ। हाउसलाई सहज स्थितिमा लैजान छोडेर कांग्रेसले केन्द्रीय कमिटीबाट आन्दोलन घोषणा गर्नु राम्रो भएन। त्यसका बाबजुद हामीले कांग्रेसको कोटमा बल राखेका छौं। उहाँहरू जे चाहनुहुन्छ, त्यही हुन्छ। गर्तौलाले भने। नेपाली कांग्रेसका प्रमुख सचेतक रमेश लेखकले पनि छलफल सकारात्मक भएको दाबी गरेका थिए। उनले व्यक्ति वा संस्थाभन्दा पनि सहकारीको रकम हिनामिना भएको र निजी कम्पनीमा रकम अपचलन भएकाले त्यसको छानबिन हुनुपर्ने माग गरेको बताए। उनले भने, छलफल सकारात्मक छ। छानबिन समिति बनाउनेतर्फ नै बैठक गइरहेको छ। व्यक्ति वा सहकारीभन्दा पनि मूलभूत जे कुरा उठेको छ त्यो कुरा हुनुपर्यो भन्ने हाम्रो अडान हो। लेखकले भने, सहकारीमा लाखौं बचतकर्ताको करोडौं रकम अपचलन भएको र निजी कम्पनीमा समेत रकम अपचलन भएकाले त्यसमाथि छानबिन हुनुपर्छ हाम्रो अडान प्रस्ट छ। सहकारीको अर्बौं रकम अपचलन भएको छ। उक्त रकम निजी कम्पनीमा गएको छ। गोरखा मिडियामा आएको छ। गोरखा मिडियाका सञ्चालक नै उपप्रधान तथा गृहमन्त्री रवि लामिछाने हुनुहुन्छ। त्यसमाथि छानबिन गरौं भनेका हौं। अब भाषा के राख्ने हो त्यो मिलाऔं उनले भने। बैठकमा प्रधानमन्त्री प्रचण्ड, सत्तारूढ नेकपा (एमाले) का अध्यक्ष केपी शर्मा ओली र प्रमुख सचेतक महेश बर्तौला, प्रमुख प्रतिपक्ष नेपाली कांग्रेसका उपसभापति पूर्णबहादुर खड्का, राष्ट्रियसभाका नेता कृष्णप्रसाद सिटौला, महामन्त्री गगन थापा, प्रमुख सचेतक रमेश लेखक र नेकपा (माओवादी केन्द्र) का प्रमुख सचेतक हितराज पाण्डे सहभागी थिए। कांग्रेसको अवरोधको कारण शुक्रबारको प्रतिनिधिसभा बैठक स्थगित भएको थियो। जेठ १५ गतेभित्र बजेट ल्याउनुपर्ने संवैधानिक बाध्यता छ। नीति तथा कार्यक्रम पारित नभएकाले सरकारलाई सदन चलाउनुपर्ने बाध्यता छ। प्रमुख सचेतक लेखकले गृहमन्त्री लामिछानेले संसद्को रोस्टमबाट कांग्रेस नेतामाथि लगाएको लाञ्छनाका विषयमा प्रधानमन्त्रीलाई ध्यानाकर्षण गराएको बताए। उनले प्रधानमन्त्रीसँग त्यसको जवाफसमेत मागेको बताए।"
पोखरामा खरबुजा खेती प्रदर्शनी,"पोखरा : किसानलाई खरबुजा खेतीमा आकर्षण गराउन पोखरामा शुक्रबार खरबुजा खेती प्रदर्शनी भएको छ। पोखरा १३ आर्वा ढाँडबेसीस्थित मणिदीप कृषि फर्ममा खरबुजा खेती प्रदर्शनी भएको हो। पोखरा महानगरपालिका आर्थिक विकास महाशाखा र कृषि विकास शाखाको आयोजनामा भएको खरबुजा खेती प्रदर्शनीमा पोखराका विभिन्न वडाका खरबुजा खेती गर्ने किसान र स्थानीयको बाक्लो उपस्थिति थियो। पोखरामा खरबुजा खेतीको सम्भावनाको अध्ययनका क्रममा यहाँका विभिन्न खोलाका किनारका बलौटे माटो भएका क्षेत्रमा खेती हुने देखिएपछि किसानलाई तालिम दिएर उत्पादनमा जोडिएको पोखरा महानगरपालिका कृषि महाशाखा प्रमुख मनहर कडरियाले बताए। एक रोपनीदेखि तीन रोपनीसम्मको क्षेत्रफललाई पुग्ने गरी सरस्वती जातको खरबुजाको बिउ, मल्चिङ प्लास्टिक, भिटामिन, पोषणतत्व र मल महानगरपालिकाले सघाएको कृषि महाशाखा प्रमुख कडरियाले जानकारी दिए। वडाले सिँचाइका लागि कुलो बनाउन सघाएको किसानले बताए। माघ, फागुनमा बिउ उपलब्ध गराएको र फागुनदेखि चैतसम्म बिउ जमाएर बिरुवा उत्पादन गरी किसानले रोपिसकेको थिए। पोखरा महानगरपालिकाको १३, १७, २१, २३, २५, २८, ३२ र ३३ वडामा यस वर्षदेखि खरबुजा लगाएर उत्पादन गरिएको छ। यस वर्ष पोखरामा अहिलेसम्मकै सबैभन्दा धेरै १८ टन खरबुजा उत्पादन भएको बताइएको छ । २० रोपनी बढी क्षेत्रफलमा यस वर्ष खरबुजा लगाइएको हो। गत वर्ष ७ रोपनी क्षेत्रफलमा मात्र यहाँका किसानले खरबुजा खेती गरेका थिए। खरबुजा खेती राम्रो भएकोले अर्को वर्ष अझै धेरै क्षेत्रफलमा खेती गरिने पोखरा १३ आर्वा ढाँडबेसीस्थित मणिदीप कृषि फर्मका किसान रोशनराज बरालले बताए। तीनदेखि चार महिनाको समयमा मेहनत गयो भने उत्पादन भएर नगद आम्दानी गर्न सकिने भएकोले खरबुजा खेती निकै उपयुक्त रहेको उनले सुनाए। कृषि विषयमा बीएस्सी गरेका बरालले खेती योग्य जमिन राज्यले खरिद गरेर धेरै क्षेत्रफलमा कृषि उत्पादन गर्ने गरी किसानलाई उपलब्ध गराउन सके कृषिमा देश आत्मनिर्भर हुने मात्र होइन कृषि पर्यटनका रूपमा पनि विकास गर्न सकिने बताए। तीन रोपनीमा ४ सय ३० बोट लगाएको र ३५ सय किलोदेखि ४ हजार किलोसम्म खरबुजा उत्पादन हुने उनले विश्वास गरे। पहिले मकै लगाउने यस क्षेत्रमा पहिलोपटक खरबुजा लगाउँदा राम्रो उत्पादन भएको उनले सुनाए। यसका लागि करिब एक लाख लागत लागेको उनले सुनाए । खरबुजा बिक्री गर्दा महानगरपालिकाले प्रतिकिलो ६० रुपैयाँ दर तोकेको छ। यही मूल्यमा आफूले बारीबाटै खरबुजा बिक्री गरेको उनले बताए। उपभोक्ता बारीमै आएर रोजेर खरबुजा खरिद गर्ने वातावरण महानगरपालिकाले बनाएकोले उत्पादन गर्न थप हौसला मिलेको पनि उनले सुनाए। किसानको बारीमा गएर खरबुजा खेती हेर्ने मात्र होइन रोजीरोजी ताजा उत्पादन टिपेर किन्न पाउँदा निकै खुसी लागेको स्थानीय उपभोक्ता कृष्णा अधिकारीले बताइन्। प्रदर्शनीमा खरबुजा खाने प्रतिस्पर्धा पनि गरिएको थियो। प्रदर्शनीका किसानले कृषि उत्पादनसँग सम्बन्धित गीत र भजनसमेत गाएका थिए।"
सिद्धबाबा सुरुङमार्गमा विष्फोट गराएर काम थालिने,बुटवल : निर्माणधीन अवस्थामा रहेको सिद्धबाबा सुरुङमार्गमा आइतबारदेखि विस्फोट गराएर काम थालिने भएको छ । तिनाउ गाउँपालिका३ पाल्पास्थित सिदार्थ राजमार्गको सिद्धबाबा क्षेत्रमा सुरुङमार्ग निर्माणको काम हालसम्म ११ दशमलव ४१ प्रतिशत भौतिक र साढे १७ प्रतिशत वित्तिय प्रगति भएको छ । प्रमुख जिल्ला अधिकारीको अध्यक्षतामा बसेको जिल्ला सुरक्षा समिति रुपन्देही र पाल्पाको बैठकले नेपाली सेना र नेपाल प्रहरीको उपस्थितिमा आवश्यकता अनुसार नियमित रुपमा विस्फोट गराएर सुरुङमार्ग निर्माणको कामलाई तिव्रता दिने निर्णय भएको छ । विस्फोटनका समयमा सिमित अवधिका लागि सवारी साधनको आवागमन समेत बन्द गरिने सुरक्षा समितिको बैठकले निर्णय गरेको सिद्धबाबा सुरुङमार्ग योजना कार्यालय बुटवलका इन्जिनियर सविता ज्ञवालीले जानकारी दिइन् । एक हजार १ सय २६ मिटर लम्बाइको उक्त सुरुङमार्ग निर्माणको ठेक्का चाइना स्टेट कन्स्ट्रक्सन इन्जिनियरिङ कर्पोरेसन लिमिटेड ले लिएको छ । योजनाको कुल लागत ७ अर्ब ३४ करोड रुपैयाँ छ । पाँच वर्षभित्र निर्माणको सवै काम पुरा गर्नेगरी २०७८ साल फागुनमा परियोजनाको सम्झौता गरिएको हो । सुरुङ मार्ग निर्माणका लागि स्विस सरकारले सहयोग गरेको छ । सुरुङमार्गका साइट इन्जिनियर श्रृजेश पौडेलका अनुसार सुरुमार्ग क्षेत्र बाहेक माथिल्लो र तल्लो सिद्धबाबा क्षेत्रको बुटवलतर्फ ९ सय ४ र पाल्पातर्फ १ हजार ४ सय ९४ मिटर सडकको समेत स्तरोन्नती गर्ने योजना छ । निर्माण स्थलमा हाल १ सय ५० जना मजदुरहरुले २४ सैँ घण्टा काम गरिरहेका छन् ।
"सहकारीको रकम हिनामिना : सांसदसहित ३५ जनाविरुद्ध मुद्दा चलाउन प्रहरीको सिफारिस, १० जना हिरासतमै","मध्यविन्दु (नवलपरासी) : नवलपरासी (बर्दघाट सुस्तापूर्व) को कावासोती नगरपालिका३ मा कार्यालय रहेको छिपछिपे उपभोक्ता सहकारी संस्थाको रकम हिनामिना गरेको आरोपमा सांसदसहित ३५ जनालाई मुद्दा चलाउनुपर्ने भन्दै प्रहरीले प्रतिवेदन पेश गरेको छ । बचतकर्ताको रु १६ करोड ५८ लाखभन्दा बढी रकम हिनामिना गरेको ठहर गर्दै प्रहरीले ३५ जनाविरुद्ध मुद्दा चलाउनुपर्ने रायसहितको अनुसन्धान प्रतिवेदन जिल्ला सरकारी वकिल कार्यालयमा पेश गरेको हो । राष्ट्रिय प्रजातन्त्र पार्टी (राप्रपा) बाट बर्दियाबाट प्रतिनिधिसभा सदस्य गीता बस्नेत, उनका ज्वाइँ नगेन्द्रबाबु रिमाल, सहकारीका व्यवस्थापक बर्दियाका योगेन्द्र पाण्डे, सहकारीका अध्यक्ष कावासोतीका गोपिकृष्ण शर्मा, बिनाधितो ऋण लिने बर्दिया घर भएका शिवलाल लामिछानेसहित ३५ जनालाई प्रतिवादी बनाउन सरकारी वकिललाई सुझाव दिएको जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी उपरीक्षक नरहरि रेग्मीले बताए। प्रतिवादी बनाइएकामध्ये १० जना अहिले प्रहरीको हिरासतमा नै रहेका छन्, सांसद बस्नेतसहित फरार रहेका २५ जनाको खोजी जारी छ,उनले भने, सहकारीमा हिनामिना भएको रु १६ करोड ५८ लाख ९२ हजार दुई सय ६१ बराबरको बिगो, जरिवाना, हर्जना र जेल सजाय माग दाबी गर्न सरकारी वकिलको कार्यालयलाई राय दिएका छौँ । रकम हिनामिनामा मुख्य योजनाकार हालका व्यवस्थापक योगेन्द्र पाण्डे देखिएको प्रहरी र सहकारी रजिष्ट्रार कार्यालयको अनुसन्धानबाट खुलेको छ । सात वर्षसम्म सहकारी अध्यक्ष र व्यवस्थापक रहेका पाण्डेले आफू निकटका व्यक्तिलाई बिनाधितो ऋण प्रवाह गरेको अनुसन्धामा देखाएको प्रहरी उपरीक्षक रेग्मीले बताए । सेयर सदस्य नरहेका व्यक्तिलाई नगद दिएर रकम हिनामिना गरेको पुष्टि भएको छ । यहाँ कार्यालय रहेको यो सहकारीबाट बर्दियाको गुलरियामा रहेको कृष्णसार रिसोर्टमा सोझै करिब एक करोड रकम लगिएको छ, उनले भने। बस्नेत अध्यक्ष रहेको रिसोर्टमा लगानी भएको विषयमा अनुसन्धान गर्न प्रहरीले तीन हप्ताअघि पक्राउ पूर्जी जारी गरे पनि उनी अझै फरार छन् । प्रहरीका अनुसार संस्थाबाट कर्जा प्रवाह गर्दा ऋण समितिको सिफारिस अनिवार्य हुनुपर्ने व्यवस्था विपरीत व्यवस्थापक पाण्डे आफैँले ऋण उपसमितिको माइन्यूट उठाएर बिनाधितो आफू निकटलाई कर्जा प्रवाह गरेको अनुसन्धानबाट खुलेको छ । कर्जा समितिका संयोजक श्याम भुसालले आफूसम्बद्ध समितिका तीन जनालाई थाहै नदिइ पाण्डेले एक सय ४० जनालाई ऋण दिएको बताए । ऋण दिने नक्कली माइन्यूट खडा गरेर एक सय ४० जनालाई पटकपटक गरेर पाण्डेले एक करोड ८५ लाख कर्जा दिएका छन्, उनले भने। विसं २०६६ मा स्थापना भएको यो सहकारीमा दुई हजार तीन सय ९३ जना बचतकर्ता र सेयर सदस्य रहेका छन् । रासस"
डज मिमको रुपमा चर्चित कुकुर 'काबोसु'को मृत्यु,"डज मिमको रुपमा सामाजिक सञ्जालमा चर्चित कुकुर काबोसुको मृत्यु भएको छ । काबोसुको १८ वर्षको उमेरमा मृत्यु भएको बीबीसी समाचारमा उल्लेख छ। काबोसु १४ वर्षसम्म इन्टरनेटमा मिम्सको माध्यमबाट चर्चित रहेको थियो। काबोसुको फोटो क्रिप्टो मुद्रा 'डज कोइन' मा पनि प्रयोग गरिएको थियो। सन् २०१० बाट काबुसोको तस्बिर सामाजिक सञ्जालमा भाइरल भएको हो। काबोसुको तस्विर एनएफटी डिजिटल नेटवर्कको हिस्सा बनेपछि, 'डज कोइन' क्रिप्टो मुद्रा सिर्जना भयो र यो अहिलेको आठौं ठूलो क्रिप्टो मुद्रा हो। 'डज कोइन' क्रिप्टो मुद्राको बजार मूल्य करिब २३ अर्ब डलर छ। साथै सोशल मिडिया प्लेटफर्म 'एक्स'का मालिक एलन मस्कले केही समय 'एक्स'मा पनि काबोसुको तस्बिर राखेर लोगो नै परिवर्तन गरेका थिए।"
संस्कृत भाषाको पुनर्जागरण !,"संस्कृत भाषाका अनगिन्ती मन्त्र तथा श्लोकहरू मानव शरीर, मानव मस्तिष्क र कस्मिक ऊर्जालाई एकाकार गर्न सक्ने अद्भुत क्षमताहरू रहेको अनुसन्धानले देखाएको छ। २१औं शताब्दी लागेपछि पश्चिमा राष्ट्रहरूमा ध्यान, योग, सनातनी भजन र दर्शनहरूको लोकप्रियता निक्कै बढेको पाइन्छ। यसका पछाडि संस्कृत भाषा र पूर्वीय दर्शनको ठूलो भूमिका रहेको पाइन्छ। अनुसन्धानको महत्त्वपूर्ण पाटोको रूपमा पनि विकसित भएको छ। वास्तवमा संस्कृत भाषाका यी ग्रन्थमा के के छन् त ? भारत वर्षमा ऋषिहरूले सधैं सबै कला, विज्ञान र पेसाहरूलाई पवित्र मानेका थिए। अर्थात्, शास्त्रहरूद्वारा निर्देशित हाम्रा गतिविधि पूरा गरेर अनन्तदेखि अनन्तसम्म अब्बल मानव जीवन र ईश्वरीय प्रेमलाई सिद्ध गर्न योग्य पर्याप्त लय, शास्त्र र दर्शनहरू समेटिएका छन्। एस्ट्रोज्योतिका स्वामी शिवानन्दका अनुसार यी शास्त्रभित्र ज्ञानका १४ क्षेत्रमा ४ वेद (ऋग, यजुर, साम, अथर्व), ६ वेदांग (छन्द, व्युत्पत्ति, ध्वन्यात्मक, व्याकरण, ज्योतिषखगोलशास्त्र र अनुष्ठान) तथा सामाजिक आचरण दर्शाउन ४ उपांग (तर्क, अन्वेषण, पवित्र इतिहास र संहिता)हरू छन्। वेदका चार पूरकहरू चिकित्सा, राजनीतिअर्थशास्त्र, युद्ध र ललित कला हुन्। महाभारत, रामायण, साथै सांख्य, पतन्जल, पशुपत र वैष्णवहरू धर्मशास्त्रका अंश हुन्। सबै शास्त्रलाई ६ वर्गमा वर्गीकरण गर्न सकिन्छ। ती हुन्ः ईश्वरीय रूपमा प्रकट गरिएका धर्मशास्त्रहरू, रचना गरिएका शास्त्रहरू, पवित्र महाकाव्यहरू, पवित्र किंवदन्ती र इतिहास, ईश्वरीय उपासनाको पुस्तिका र दार्शनिक प्रणालीहरू। ईश्वरीय रूपमा प्रकट गरिएको शास्त्र श्रुति हो जसको अर्थ सुनेको अथवा कालान्तरबाट सुनिआएको हुन्छ। श्रुतिहरूलाई प्रभुसंहिताहरू पनि भनिन्छ। तिनीहरूले चार वेदलाई मात्र उल्लेख गर्छन्। सनातन धर्मग्रन्थमा बाहेक सबै धर्म (पन्थ)हरूले आफ्ना धर्मग्रन्थहरूलाई ईश्वरले एकल चुनेको सन्देशवाहक दूतलाई दिएको प्रकटीकरणमा पेस गर्छन्। वेद शब्द आफैं संस्कृत मूल विद्बाट आएको हो, जस्को अर्थ जान्नु अर्थात् ज्ञात हुनु हुन्छ। वेद कुनै एक सन्देशवाहकलाई प्रकट गरिएको थिएन। तिनीहरू सृष्टि सुरु हुनुअघि सूक्ष्म रूपमा अवस्थित थिए र बिस्तारै धेरै (केही गणनाअनुसार ८ सयभन्दा बढी) ऋषि वा ऋषिहरूको ध्यानको गहिराइमा प्रकट गरियो। प्रत्येक वैदिक मन्त्र एक विशेष देवतालाई समर्पित छ। १९ सम्भावित छन्दमध्ये एकमा सेट गरिएको छ। चार वेदमा २० हजार ५ सयभन्दा बढी मन्त्र छन्। वेदमा पहिलो ऋग्वेदलाई १० पुस्तक (मण्डल)मा विभाजित छ, जसमा १ हजार २८ भजन (सुक्त), कुल १० हजार ५ सय ५२ मन्त्र छन्। ऋग्वेदमा सुरुमा २१ शाखा थिए, जसमध्ये पाँच मात्र विद्यमान छन्। यसमा देवता, आत्मा, सामाजिक जीवनका भजनहरू छन्। यसमा ऐतरेय र कौशीतकी उपनिषद् छन्। दोस्रो यजुर्वेद ४० भाग (स्कन्द)मा विभाजित छ, जसमा कुल १ हजार ९ सय ७५ मन्त्र छन्। यसलाई दुई भागमा विभाजित गरिएको छ। पहिलो कृष्ण यजुर्वेद पुस्तक (सबैभन्दा पुरानो) र दोस्रो, शुक्ल यजुर्वेद पुस्तक छन्। यजुर्वेदमा सुरुमा १ सय २ शाखा थिए (कृष्णका लागि ८५, शुक्लका लागि १७) कृष्णमध्ये ४ र शुक्लका २ वटा विद्यमान छन्। यो अनुष्ठान र बलिदानमा समर्पित पुस्तिका हो। कृष्णमा तैत्तिरिया र कथा उपनिषदहरू छन् भने शुक्लमा ईशा र बृहदारण्यक उपनिषद्हरू छन्। तेस्रो सामवेद हो। यसमा पूर्वार्चिका, ४ भाग (स्कन्द) मिलेर बनेको, जसमा ५ सय ८५ मन्त्र छन् भने उत्तरार्चिका, २१ भागहरू (स्कन्द) मिलेर बनेको छ, जसमा ९ सय ६४ मन्त्र छन्। कुल १ हजार ५ सय ४९ मन्त्रमध्ये ७५ बाहेक सबै ऋग्वेदबाट आएका हुन्। सामवेदमा सुरुमा एक हजार शाखा थिए, जसमध्ये तीनमात्र आजपर्यन्त छन्। यसमा भजन, संगीत, शान्तिका लागि प्रार्थना समावेश छ। यसमा छान्दोग्य र केना उपनिषद् छन्। चौथो अथर्व वेद हो। यसमा पूर्वाधा (पहिलो आधा), विभिन्न प्रवचनबाट बनेको र उत्तराद्र्ध (दोस्रो आधा), अनुष्ठान आदिको आलोचनात्मक प्रशंसा समावेश छ। अथर्ववेद चारवटा पुस्तकमा विभाजित छ। कुल २० अध्याय (स्कन्द) र ६ हजार ७७ मन्त्र छन्। यो सुरुमा ९ शाखा थिए, जसमध्ये आज दुई छन्। यसमा देवताहरूको भजन, सृष्टि कथाहरू, दुष्ट र शत्रुहरूबाट जोगाउने मन्त्रहरू, जादु र तन्त्रहरू छन्। अथर्व वेदमा कुल ९३ उपनिषद्हरू पाइन्छ, जसमध्ये प्रसिद्ध प्रस, मुण्डक र मण्डुक्य उपनिषद् छन्। चार वेदका अलावा थप चार उपवेद (सहायक वेद) छन्। यिनीहरू स्मृतिका रूपमा आएका हुन्। यी मानव रचनाका माध्यमिक शास्त्रहरू हुन्। जसभित्र पहिलो ऋग्वेदसँग सम्बन्धित आयुर्वेद (जीवन र स्वास्थ्यको विज्ञान), दोस्रो यजुर्वेदसँग सम्बन्धित धनुर्वेद (सैन्य विज्ञान), तेस्रो सामवेदसँग सम्बन्धित गन्धर्ववेद (संगीत, नृत्य र कलाको विज्ञान) र चौथो अथर्व वेदसँग सम्बन्धित अर्थशास्त्र (राजनीति, अर्थ, यान्त्रिक र निर्माणको विज्ञान) समेटिएको छ। अर्थशास्त्र धार्मिक माध्यमबाट धनजस्ता भौतिक वस्तुको प्राप्तिसँग सम्बन्धित छ। जसमा नीतिशास्त्र, शिल्पशास्त्र, ६४ कला र अन्य भौतिक र आधिभौतिक विषय समावेश छन्। परम्पराअनुसार वेदको अध्ययन गर्नुअघि यी ६ वेदांग (वेदका अंग) को ज्ञान हासिल गर्नुपर्छ। ती ६ मा शिक्षा, व्याकरण, निरुक्त, छन्द, ज्योतिष शास्त्र (ग्रह तथा खगोल अध्ययन) र कल्प पर्छन्। वामकेश्वर तन्त्रका अनुसार वेद उपवेदबाहेक कला भनिने ६४ पुस्तक छन्। जसमा ६४ कला तथा पेसागत व्यवसायहरूका विभिन्न सूची छन्। कौटिल्य अर्थशास्त्र तथा चाणक्य नीति पनि महŒवपूर्ण ग्रन्थ सनातन शास्त्रभित्र समाविष्ट छन्। यज्ञ प्रदर्शनका लागि श्रौतकल्प, बलिदान क्षेत्रको लागि सुल्ब कल्प र नैतिकताका लागि धर्मकल्प ग्रन्थहरू छन्। सनातन ग्रन्थ शास्त्रभित्र विभिन्न नियम संग्रृहीत छन्। सत्ययुगका लागि मनुस्मृति, द्वापर युगका लागि शंखलिखिता धर्म सूत्र, त्रेतायुगका लागि याज्ञवल्क्य स्मृति र कलियुगका लागि परासर स्मृति उल्लेख गरिएको छ। यसका अलावा विभिन्न नियम गौतम धर्म सूत्र, आपस्तम्ब धर्म सूत्र, वशिष्ठ धर्म सूत्र, सौनाका धर्म सूत्र, विष्णु धर्म सूत्र, दक्ष धर्म सूत्र, सम्वर्त धर्म सूत्र, व्यास धर्म सूत्र, हरिता धर्म सूत्र, सततप धर्म सूत्र, यम धर्म सूत्र, देवला धर्म सूत्र, उसाना धर्म सूत्र, अत्रि धर्म सूत्र र गृह्य कल्पजस्ता घरेलु जीवनका लागि विधि समेटिएका छन्। संस्कृतमा भएका ग्रन्थमध्ये सुहृतसंहिताहरू इतिहासको रूपमा विभिन्न चार महाकाव्य छन्। जसमा रामायण, महाभारत, हरिवंश र योग वशिष्ठ पर्छन्। यी महाकाव्यले वेदका रहस्यहरू खोल्ने र उपनिषद्हरूको सार समावेश गर्छन्। यिनीहरूले इतिहास, पुराणहरू, ज्योतिष, नीति, नैतिकता, जीवन विज्ञान, विज्ञान, चिकित्सा, दान र उदारताजस्ता व्यावहारिक ज्ञानको वर्णन गर्छन्। पवित्र कथा र इतिहासलाई समेट्ने सनातनी संस्कृत ग्रन्थभित्र पुराणहरू पर्छन्। जसले वेदका भित्री रहस्यहरूलाई उजागर गर्छन्। परिभाषाअनुसार, पुराणहरूले पाँच विषय (पञ्चलक्षण) सञ्चार गरेका हुन्छन्। ती पञ्च लक्षणभित्र इतिहास, ब्रह्माण्ड विज्ञान, माध्यमिक सिर्जना, राजपाठ र विश्वचक्र समेटेका हुन्छन्। त्यहाँ १८ मुख्य पुराण र १८ वटै सहायक पुराण (उपपुराण) छन्। १८ मुख्य पुराणहरूमा प्रत्येक ६६ पुराणको तीन समूहमा विभाजित छन्ः जसले सात्विक पुराणहरूमा भगवान् विष्णुको महिमा, राजसिक पुराणहरूमा भगवान् ब्रह्माको महिमा र तामसिक पुराणहरूमा भगवान् शिवको महिमा वर्णन गरिएको छ। १८ मुख्य पुराणमा भागवत पुराण, विष्णु पुराण, नारद पुराण, गरुड (सुपर्ण) पुराण, पद्म पुराण, वराह पुराण, ब्रह्म पुराण, ब्रह्माण्ड पुराण, ब्रह्मवैवर्त पुराण, मार्कण्डेय पुराण, भविष्य पुराण, वामन पुराण, मत्स्य पुराण, कुर्म पुराण, लिंग पुराण, शिव पुराण, स्कन्द पुराण र अग्नि पुराण छन्। उपपुराणहरूमा सनतकुमार, नरसिंह, बृहन्नारदिया, शिवरहस्य, दुर्वाशा, कपिला, वामन, भार्गव, वरुण, कालिका, साम्बा, नन्दी, सूर्य, परासर, वशिष्ठ, देवीभागवत, गणेश र हम्सा पर्छन्। यसका अलावा भगवान् शिवको महिमा गर्ने चारवटा तमिल पुराण शिव पुराण, पेरिया पुराण, शिव पराक्रम र तिरुविलयादल पुराण पनि छन्। संस्कृतमा भएका अन्य ग्रन्थमध्ये आगम (ईश्वरीय उपासनाको विधि) पर्छन्। तिनीहरूले पूजाको चारवटा विधि ज्ञान, योग, क्रिया र चार्यलाई अनुसरण गर्छन्। आगमहरूलाई तीन वर्गमा विभाजन गरिएको छ। वैष्णव आगम वा पञ्चरात्र आगम (विष्णुको पूजा), शैव अगम (शिवको उपासना) र शाक्त आगम वा (तन्त्र वा शक्तिको पूजा) यसभित्र पर्छन्। वैष्णव आगममा २ सय १५ अलग अलग संहिता छन् भने शैव अगम २८ वटा र शाक्त आगममा २७ तन्त्र छन्। प्रत्येक अगाममा उपआगमहरू हुन्छन्। वैदिक दर्शनभित्र षड्दर्शन अथवा वेदका कुनै पनि चिजलाई हेर्ने ६ वटा तरिका वा दर्शनहरू छन्। जसलाई उपवेदाङ पनि भनिन्छ। जसभित्र न्याय दर्शन, वैसेशिका (सृष्टिको भौतिक अभौतिक पक्ष) दर्शन, सांख्य (पुरुष र प्रकृतिको सम्बन्ध) दर्शन, पूर्व (कर्म अनुष्ठान मीमांशा सूत्रहरू) दर्शन, योग (आफैंभित्रको) अभ्यास, र उत्तरा (शारीरिक) मीमांशा तथा वेदान्तहरू पर्छन्। संस्कृतका ग्रन्थहरूका वेदान्तमा आफैंलाई सत्यको अनुभूति गराउने अत्यन्तै महŒवपूर्ण अतिरिक्त ग्रन्थहरूमा उपनिषद्हरू पर्छन्। वेदहरूको सम्पूर्ण दर्शन प्राप्त गर्नुपूर्व उपनिषद्हरूको राम्रो ज्ञान आवश्यक पर्छ। हालसम्म १ सय ८ आधिकारिक उपनिषद् छन्। सम्पूर्ण उपनिषद् यति महŒवपूर्ण छन् कि भगवद् गीता महाभारतभित्रको भीष्म पर्वको पनि अंश हो, जसलाई एक उपनिषद्को रूपमा लिइन्छ। अन्य आचरण (धर्मशास्त्र)मा विभिन्न गीता पर्छन्। गीताभित्र श्रीमद्भगवद् गीता, अष्टावक्र गीता, अनु गीता, अवधुत गीता, राम गीता, पिंगला गीता, ईश्वर गीता, हरि गीता, ब्रह्म गीता, भिक्षु गीता, हरिता गीता, उत्तर गीता, पाण्डव गीता, परासर गीता, मनकी गीता, कपिला गीता, गणेश गीता, देवी गीता, हम्सा गीता, ब्राह्मण गीता, बोध गीता, रमण गीता, शिव गीता, शिव सम्पक गीता, सूर्य गीता, सुत गीता, वृत्त गीत, यम गीता, उत्तर गीता, व्यास गीता, विकिख्यु गीता तथा उद्धव गीता रहेका छन्। शाण्डिल्य भक्ति सूत्र, नारद भक्ति सूत्र, देवी महात्म्यम, चण्डी वा दुर्गा शप्तसती, श्री चक्र, सौन्दराय लहरी, शाक्त उपनिषद, अध्यात्म रामायण, त्रिपुरा रहस्य, तुलसीदासको रामायण, बुद्धि कथा (सुभाषित), शताब्दी श्लोक सुभाषितारत्नभण्डार, कथासरितसागर, बृहत्कथामञ्जरी, पञ्चतन्त्र, हितोपदेशलगायत अनगिन्ती कविता (काव्य)हरू, नाटक (नाटक)हरू, अलंकारहरूलगायतका सहस्र ज्ञानको असीम भण्डार संस्कृत भाषाभित्र लुकेर बसेका छन्। दक्षिण एसियाली अध्ययता युरोपियन महान् दार्शनिक डा म्याक्स मुलरको भनाइ सापटी लिनु सान्दर्भिक हुन्छ सनातन धर्म (अनन्त धर्म) कुनै प्रतिस्पर्धाबिना नै धर्म शास्त्रको विश्व च्याम्पियन हो किनकि संस्कृत भाषाका सनातनी ग्रन्थहरूमा १८ विधामा फैलिएका ज्ञान भण्डारका दायरा र गहिराइ कुनै पनि अन्य भाषा, धर्मशास्त्र र सभ्यतासँग अतुलनीय छ। उनी थप्छन्, यदि मलाई कसैले मानव बुद्धिको सबैभन्दा गहिरो विकास भएको क्षेत्रको बारेमा सोधपुछ गर्छ भने मेरो जवाफ यो विशाल आकाशमुनि मानव दिमागले सबैभन्दा उत्तम र अद्वितीय उपहारहरू पूर्ण रूपमा विकास गरेको छ। जीवनको सबैभन्दा ठूलो समस्याहरूमा गहिरो रूपमा सोचेको छ। दिगो समाधान फेला पारेको छ; जुन प्लेटो र केन्टका समेत अध्ययन स्रोत बने। त्यो हो भारतीय प्रायद्वीपको संस्कृत भाषामा लेखिएका ग्रन्थहरू। यहाँ हामीले बुझ्नुपर्ने मुख्य कुरा के छ भने भारत भन्नाले १५ अगस्ट १९४७ मा स्थापना भएको भारत होइन; पश्चिममा इरानको हिन्दुकुशबाट पूर्वमा चीनको सिचुवान प्रान्तसम्म फैलिएको हिमालयको दक्षिण हिन्द महासागरसम्म फैलिएको समस्त भूभागलाई बुझ्नुपर्छ किनकि अहिलेको भारतको स्थापना हुनुभन्दा ४७ बर्ष पहिला नै स्वर्गवासी मुलरले ऊबेला भारत शब्द प्रयोग गरेका थिए समग्र क्षेत्रलाई लक्षित गरेर। अझ उनी थप्छन्, युरोपमा हामीले मुख्यतया ग्रिक, रोमानी र यहुदी परम्पराको दर्शनमा पोषित गरेका साहित्य र दर्शनबाट हाम्रो वर्तमान जीवनलाई थप पूर्ण, समावेशी, र प्रमाणिक रूपमा मानव बनाउँदै सबैभन्दा समृद्ध सुधारात्मक रहेको फेला पार्न सक्छौं। तर हाम्रो मानव जीवन, समग्र प्राणीजगत् र यो धरती वर्तमानमा मात्र सीमित छैन, अनन्त कालसम्म जीवन्त रहनुपर्छ। सबै तथ्यले के पुष्टि गर्छ भने हामीले संस्कृत भाषाको महत्तव बुझ्न नसक्नु हाम्रो पुस्ताको ठूलो भूल हुनेछ भने पुस्तौं पुस्ताका निम्ति ठूलो क्षति हुनेछ। संस्कृत भाषा र ग्रन्थहरूले पनि सबै कुरा पूरा गर्छन् भन्ने बिल्कुल होइन। विश्व समाजलाई संस्कृत भाषा र वैदिक ग्रन्थमा भएका समाजोपयोगी गुणहरूले विश्व समाज निर्माण गर्न सक्यौं भने नेपाली समाजको विश्व सभ्यतामा दमदार उपस्थिति हुनेछ। हाम्रो जीवनको भित्री रहस्यलाई अझ उत्तम, अधिक व्यापक, अधिक विश्वव्यापी, वास्तवमा अझ साँच्चै यो मानव जीवनका लागिमात्र होइन, तर रूपान्तरित र अनन्त जीवन बनाउन सबैभन्दा विशिष्ट ज्ञान चाहिन्छ। फेरि पनि यसको उत्तर र समाधान त्यतैतर्फ लैजान्छु भारतीय प्रायद्वीपको संस्कृत भाषामा लेखिएका ग्रन्थहरू। मुलरले सन् १८४३ मा नै विद्यावारिधि गरिसकेका थिए भने संस्कृत भाषा र ग्रन्थहरूभित्र लुकेका अथाह ज्ञानको पहिचान गरेका थिए तर पहिचान गर्न सकेका छैनौं। सन् २०१५ मा स्नायु विज्ञ (न्युरोलजिस्ट) डा जेम्स फ्रान्सिस हार्टजेलको आठजनाको समूहले अत्यन्तै महŒवपूर्ण खोज भाषा प्रशोधनमा संलग्न हुने हाम्रो दिमागको हिप्पोक्याम्पल र पाश्र्वटेम्पोरल क्षेत्रहरूको संरचनात्मक बनावट र मौखिक उच्चरणको संस्मरण शक्तिसँग सम्बन्धित छ कि छैन विषयमा अनुसन्धान गरे। भाषा, दिमागको विकास र संस्मरण शक्तिको सम्बन्ध निर्धारण गर्न एउटा संस्कृत वाचक समूहको गहन अध्ययन गरे। तिनीहरूको अध्ययन प्राचीन र सावधानीपूर्वक संरचित वैदिक परम्परालाई कायम राखेको शिक्षामा संस्कृत भाषाका ग्रन्थहरू मौखिक वाचन गरी कण्ठ गर्ने र सुनाउनेमा केन्द्रित गरिएको थियो। भारतका व्यावसायिक वैदिक संस्कृत पण्डितहरूले बाल्यकालदेखि नै १० वर्षसम्म पुरातन परम्परामा आधारित ४० हजारदेखि एक लाख शब्दहरूको श्लोकहरू मौखिक संस्कृत पाठ सहजै कण्ठ गर्न सक्ने अद्भुत अभ्यस्त पाठकको सटिक उच्चारण र अपरिवर्तनीय सामग्रीमा निपुणता हासिल गरेको तथ्यहरू फेला पारेका छन्। उनीहरू आफ्नो अनुसन्धान रिपोर्टमा लेख्छन् कि हामीले हाम्रो दिमागको मिल्दो नियन्त्रणको सापेक्ष खैरो पदार्थको घनत्व, कोर्टिकल मोटाइ, स्थानीय जिरिफिकेसन र सेतो पदार्थ संरचनाको संरचनात्मक विश्लेषण गर्यौं। हामीले पण्डितको दिमागमा भाषा, संस्मरण र दृश्य प्रणालीमा ठूलो ग्रेपदार्थको घनत्व र कोर्टिकल मोटाइ बढेको भेट्टायौं जसमा द्विपक्षीय पाश्र्व टेम्पोरल कोर्टिस, अग्रगामी सिङ्गुुलेट कोर्टेक्स र हिप्पोक्याम्पल, लामो र छोटो अवधिको मेमोरीसँग सम्बन्धित क्षेत्रहरूको गम्भीर अध्ययन गरेका छौं। हिप्पोक्याम्पल मोर्फोमेट्रीमा भिन्नताहरू विशेषज्ञ स्थानिक नेभिगेटरहरू र राम्रो मौखिक काम गर्ने मेमोरी भएका व्यक्तिका लागि पहिले दस्तावेज गरिएका तŒवसँग पूर्णरूपमा मेल खान्छन्। हाम्रा निष्कर्षहरूले संस्कृत भाषाको प्राचीन औपचारिक मौखिक ज्ञान प्रणालीहरू लागू गर्ने शिक्षा मस्तिष्क संगठनमा अद्वितीय अन्तरदृष्टि प्रदान गर्न सक्ने विशिष्ट क्षमता भएको र अत्यन्तै वैज्ञानिक रहेको प्रमाणित गरेको छ। डा हर्डी पाञ्चोली आफ्नो संस्कृत भाषाको वैज्ञानिक प्रभाव नामक अनुसन्धानको नतिजामा गहन खोज अनुसन्धानपश्चात् लेख्छिन् कि संस्कृत एक धेरै सटिक र वैज्ञानिक भाषा रहेछ। जसको व्याकरण प्रकृति अत्यन्तै वैज्ञानिक रहेछ अनि जसले आर्टिफिसियल इन्टेलिजेन्सको कोडिङ ढाँचालाई उजागर गर्छ। हिजोआज संस्कृत भाषा र सूचना प्रविधिको बीच ठूलो सहकार्य भइरहेछ। यसका लागि संस्कृत भाषामा धेरै सफ्टवेयर विकसित भएका र थप हुने क्रममा छन्। संस्कृत भाषा अद्वितीय छ किनभने यसमा कम से कम शब्दहरूमा अर्थ प्रकट गर्ने सर्वोत्कृष्ट क्षमता छ। उच्चारण र शब्द ढाँचाहरू समरूपीय छन्, जसले सञ्चार समस्याहरू सहजै कम गर्छन्। यो अन्य भाषाभन्दा प्रारूप र ध्वनि कम्पनहरूबीचको नजिकको सम्बन्ध रहने क्षमता राख्छ। त्यसैले, अर्थ प्रस्ट बनाउने प्रक्रिया सजिलो हुनेछ। ॐ को उच्चारण जपले मानव शरीरमा प्रभावकारी नतिजा दिएको कुरा विज्ञानले प्रमाणित गरेको छ; जसले शरीरको ऊर्जा स्तरलाई बढाउँछ र विश्वव्यापी ऊर्जासँग समाहित गर्छ। यसैगरी, संस्कृत भाषाका अनगिन्ती मन्त्र तथा श्लोकहरू वाकस्पष्टता, मानव शरीर, मानव मस्तिष्क र कस्मिक ऊर्जालाई एकाकार गर्न सक्ने अद्भुत क्षमताहरू रहेको अनुसन्धानले देखाएको छ। संस्कृत भाषाको आफ्नै सुन्दरता, मिठास तथा प्रत्येक शब्द र वाक्यको कोमल प्रभावकारी अर्थ हुन्छ। स्नायु विज्ञान (न्युरो साइन्स) र संस्कृत भाषामा विभिन्न अनुसन्धान अध्ययनहरू भएका छन् जसले श्लोक जप गर्दा मानव मस्तिष्कमा सकारात्मक प्रभाव परेको देखाएको छ। यस अध्ययनले यी सबै कुरालाई संस्कृत भाषामा प्रयोग गरेर वास्तविक व्यावहारिक क्षेत्रमा लागू गर्दा त्यस्ता वैज्ञानिक प्रभावहरूलाई उजागर गरेको पाइयो। संस्कृत भाषा एक मात्र भाषा हो जसमा अन्य भाषाहरूले भन्दा धेरै वैज्ञानिक र ऊर्जाप्रदायक रहेको पाइन्छ। ॐको उच्चारण जपले मानव शरीरमा प्रभावकारी नतिजा दिएको कुरा विज्ञानले प्रमाणित गरेको छ; जसले शरीरको ऊर्जा स्तरलाई बढाउँछ र विश्वव्यापी ऊर्जासँग समाहित गर्छ। संस्कृत भाषा अद्वितीय छ किनभने यसमा कम से कम शब्दहरूमा अर्थ प्रकट गर्ने सर्वोत्कृष्ट क्षमता छ। सन् १९८५ मा नासाका वैज्ञानिक रिक ब्रिग्सले एउटा अनुसन्धानपत्र प्रकाशित गरेका थिए जसमा उनको तर्क थियो कि ३५ सय वर्ष पुरानो संस्कृत भाषा यसको कठोर व्याकरण नियमहरूको पालनाको कारण कृत्रिम बुद्धिमत्ता टेक्नोलोजी प्रोग्रामिङका लागि उत्तम निर्विकल्प रहेछ। कोलिन विलियम आफ्नो अनुसन्धान आर्टिकल एक्सप्लोरेसन इन क्वान्टम कम्प्युटिङको रिपोर्टमा लेख्छन् कि वर्तमान कम्प्युटर भाषा बाइनरी कोडमा आधारित छ जबकि संस्कृत दैवभाषा तीन प्यारामिटरसँग ट्राइनरी कोडबाट उत्पन्न भएछ। यसलाई सत, रज र तम वा शिव, शक्ति र नाद भनिन्छ जसले कम्प्युटर प्रणालीलाई उत्कृष्ट नतिजा निकाल्न प्रभावकारी बनाउने विशिष्ट क्षमता राख्छ। यसैगरी तोम गोल्डेनवर्ग आफ्नो लेखमा व्यक्त गर्छन् कि अंग्रेजी व्याकरण लगभग दुई पृष्ठको छ र यसको वजन ५ पाउन्ड छ जबकि पाणिनीको व्याकरण सूत्रहरू यसको लगभग एक प्रतिशत अर्थात् लगभग २० पृष्ठमा मात्र सीमित छन्। अझ सूत्र र कवितात्मक प्रस्तुतिका कारण कण्ठ गर्न र सदाका लागि स्मरण गर्न सकिन्छ यद्यपि अंग्रेजीमा भन्दा अधिक नियमहरूलाई आबद्ध गर्न सम्भव बनाएका रहेछन्। डा राजवली पाण्डे लेख्छन् संस्कृत वा दैवभाषा विश्वमा एकमात्र यस्तो भाषा हो जसले ब्रह्माण्डको सृष्टिदेखि विनाश र फेरि सृष्टिसम्मको वेद, तंत्र, मंत्र, यन्त्र र तर्क ग्रन्थहरूले संरचनात्मक वर्णन गर्छन्; जुन कुरा आजसम्मको विज्ञानले काट्न सकेको छैन। यी सबै तथ्यले के पुष्टि गर्छ भने हामीले संस्कृत भाषाको महŒव बुझ्न नसक्नु हाम्रो पुस्तको ठूलो भूल हुनेछ भने पुस्तौं पुस्ताका निम्ति ठूलो क्षति हुनेछ। आजको जमानामा कुनै एउटा चिज या भाषाले सबै आवश्यकता पूरा गर्छ भन्ने होइन। संस्कृत भाषा र ग्रन्थहरूले पनि सबै कुरा पूरा गर्छन् भन्ने विल्कुल होइन। विश्व समाजलाई संस्कृत भाषा र वैदिक ग्रन्थमा भएका समाजोपयोगी गुणहरूले विश्व समाज निर्माणमा कुनै एउटा दिवाल भर्न या छानो लगाउन मद्दत गर्न सक्यो भने हामी नेपाली समाजको विश्व सभ्यतामा एउटा दमदार परिस्थिति हुनेछ। नेपाली समाजको पुस्ताको पृष्ठभूमि प्रत्यक्ष तथा परोक्ष रूपमा संस्कृत भाषा र वैदिक सभ्यताबाट विकसित भएको कुरामा विवाद गर्नु जरुरी छैन। संसारबाटै लोप हुन लागेको भाषा र ग्रन्थहरूलाई विश्व समाजले बडो महŒवको साथ खोजको विषय बनाएको छ। विश्व समाजका विविध आयाममा महŒवपूर्ण भूमिका खेलेको अनुसन्धानहरूले प्रमाणित गरेका छन् भने त्यसको नेतृत्व हामीले नै लिन पाउनु र सक्नु गौरव गर्नुपर्ने विषय हो। एक त तुलनात्मक रूपमा खोज्न, सिक्न, बोल्न, बुझ्न र लेख्न हामीलाई नै सजिलो हुन्छ र अर्काे पक्ष नेपालीका छुट्टै मौलिक पहिचान, संस्कृति र सभ्यतामा चट्टान झैं बलियो उपस्थिति विश्वसमाज निर्माणमा महŒवपूर्ण योगदान पुग्न सक्छ। हाम्रै पूर्वजहरूका योगदान र विरासतलाई पुनरोत्थान र पुनर्जागरण गर्न हाम्रो शिक्षा विकास नीति र आधुनिक विज्ञान तथा प्रविधिसँगै जोडेर समस्त नेपालीलाई नै संस्कृत भाषा, सनातन ग्रन्थ र दर्शनले थप मजबुद बनाउन सकिन्छ। यस भाषाको ग्रन्थ र दर्शनलाई अपहेलना गर्नुभन्दा प्राथमिकतामा राख्दा नै घाटाभन्दा फाइदा बढी हुने देखिन्छ, सम्बन्धित निकायले समयमै गम्भीरताका साथ काम गर्नु श्रेष्यकर देखिन्छ।"
आज देशका यी स्थानमा मेघगर्जन र चट्याङ्गसहित वर्षा,"काठमाडौं : आज बागमती, गण्डकी र कर्णाली प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहेको छ मौसम पूर्वानुमान महाशाखाले जनाएको छ। शनिबार बिहानै कोशी, बागमती र लुम्बिनी प्रदेशको पहाडी भूभागका एकदुई स्थानमा मेघगर्जनचट्याङ्ग सहित हल्का देखि मध्यम वर्षा भैरहेको महाशाखाको बुलेटिनमा उल्लेख छ। आज दिउँसो कोशी, बागमती र गण्डकी प्रदेशका पहाडी भूभागका थोरै स्थानहरूमा तथा देशका बाँकी भूभागका एकदुई स्थानमा मेघगर्जनचट्याङ्गहावा हुरी सहित हल्का वर्षाको सम्भावना रहेको छ। आज राती पनि गण्डकी र कर्णाली प्रदेशका थोरै तथा बाँकी पहाडी भूभागको एकदुई स्थानमा घगर्जनचट्याङ्गहावा हुरी सहित हल्का वर्षाको सम्भावना रहेको छ। आइतबार कोशी, गण्डकी, लुम्बिनी र कर्णाली प्रदेश लगायत देशको पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङ्गहावा हुरी सहित हल्का देखि मध्यम वर्षाको सम्भावना रहेको विभागले उल्लेख गरेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमवार कोशी, मधेश र बागमती प्रदेशका केही स्थानहरूमा, गण्डकी र लुम्बिनी प्रदेशका थोरै स्थानहरूमा तथा बाँकी पहाडी भूभागका एकदुई स्थानमा मेघगर्जनचट्याङ्गहावा हुरी सहित हल्का देखि मध्यम वर्षाको सम्भावना रहेको र कोशी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको विभागको भनाइ छ। कोशी, बागमती, गण्डकी र कर्णाली प्रदेशका पहाडी भूभागका थोरै स्थानहरूमा तथा देशका बाँकी भूभागका एकदुई स्थानमा मेघगर्जनचट्याङ्गहावा हुरी सहित हल्का वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
"पश्चिमी म्यान्मामा आगलागी, ६० पसल जलेर नष्ट","पश्चिमी म्यान्माको रखाइन राज्यमा भएको आगलागीमा परी करिब ६० पसल जलेर नष्ट भएको म्यान्माको राज्य प्रशासन परिषद्को सूचना टोलीले बिहीबार ढिलो जानकारी दिएको छ । आगलागी स्थानीय समयअनुसार बिहीबार दिउँसो ३:१५ बजे रखाइन राज्यको सिट्वे टाउनसिपको थेत काल पिन गाउँको बजारमा भएको सूचना टोलीले जनाएको छ । बजारमा रहेको जुत्ता पसलमा रहेको सोलार प्यानल बढी तात्दा आगलागी भएको बताइएको छ । स्थानीय सुरक्षाकर्मी, दमकल र स्थानीयवासीले आगो निभाउने प्रयास गरेपछि करिब ४ बजेतिर आगो नियन्त्रणमा आएको थियो ।"
भारतले अर्को पुस्ताको आणविक इन्धन पाउने छ : रुस,"रुसी राज्य आणविक निगमरोसाटोमका प्रमुख एलेक्सी लिखाचेभले भारतले यो गर्मीमा अर्को पुस्ताको आणविक इन्धन प्राप्त गर्ने बताएका छन्। रुसी टुडे (आरटी) का अनुसार उनले भारतलाई आणविक क्षेत्रमा प्रमुख साझेदार रहेको बताएका छन्। आणविक ऊर्जा आयोगका अध्यक्ष अजीतकुमार मोहन्तीलाई बिहीबार रुसको साइबेरियाको टम्स्क क्षेत्रमा रुसी आणवकि प्रमुख लिखाचेभले स्वागत गरे। आरटीइन्डियाको रिपोर्टअनुसार रुसी आणविक प्रमुखले मोहन्तीलाई इतिहासमा सबैभन्दा सुरक्षित आणविक भट्टीको आयोजना गर्ने चौथो पुस्ताको साइट देखाए। यसका साथै रोसाटोमका प्रमुख लिखाचेभले भारतलाई आणविक क्षेत्रमा प्रमुख साझेदार भन्दै दुवै मुलुकबीचको सहकार्यको प्रशंसा गरे। यसअघि बिहीबार मोहन्ती र रोसाटोम प्रमुख लिखाचेभले टम्स्क क्षेत्रको सेभर्स्कमा भेटवार्ता गरेका थिए। रोसाटोमले जारी गरेको विज्ञप्तिअनुसार रुसी र भारतीय आणविक उद्योगका नेताहरूले प्रोरिभ (द ब्रेकथ्रु) रणनीतिक उद्योग परियोजनाको एक भागका रूपमा टम्स्क क्षेत्रको सेभेर्स्कमा निर्माणाधीन पाइलट प्रदर्शन ऊर्जा परिसर (पिडिइसी) स्थलको भ्रमण गरेका छन् । संयुक्त भ्रमणका क्रममा आणविक क्षेत्रमा रुसभारत सहयोगका सम्भावित क्षेत्रहरूमा पनि विस्तुत छलफल भएको छ । 'हामी शान्तिपूर्ण उद्देश्यका लागि आणविक ऊर्जाको प्रयोग क्षेत्रमा भारतसँग सहयोगको गम्भीर विस्तारका लागि तयार छौँ, भारतमा नयाँ साइटमा रुसीडिजाइन डिजाइन गरिएको उच्च क्षमताको आणविक ऊर्जा एकाइहरूको क्रमिक निर्माण र कार्यान्वयन समावेश छ', लिखाचेभले भने। आणविक ऊर्जा आयोगका अध्यक्ष मोहन्ती रुसका लागि भारतीय राजदूत विनय कुमारसँग रुसको टम्स्क क्षेत्रको भ्रमणमा छन्।"
कुवेतमा ११ दिनदेखि रसुवाकी युवती सम्पर्कविहीन,रसुवा : रोजगारीका लागि कुबेत पुगेकी उत्तरगया गाउँपालिका ४ की २९ वर्षीया कमला वाइवा ११ दिनदेखि हराइरहेकी छन्। उनको खोजी कार्य गरिदिन आफन्तले अनुरोध गरेका छन् । रोजगारीका लागि २१ महिनाअघि कुवेत पुगेकी कमला वाइवा बेपत्ता भएपछि खोजी कार्य जारी रहेको छ । परिवारले खोजीका लागि सामाजिक अभियन्ता सावित्री अधिकारीलाई र सबै सञ्चार माध्यमममा अनुरोध गरेका छन् । छोरीसँग अन्यत्र काम गर्ने वा नेपाल फिर्ता पठाइदिने भनेर कम्पनीले पासपोर्ट मागेपछि सम्पर्कविहीन भएको र अधिकारीको पहलमा खोजी भइरहेको परिवारले बताएको छ। खोजीका लागि सक्दो सहयोग गरिदिन कमलाका बाबु काजीमान वाइवाले सवैलाई अनुरोध गरेका छन् । वाइवा समेत २६ जना कुवेतमा हराइरहेको सूचना छ ।
लिच्छवि : कताबाट आए ? कतातिर गए ?,"कुनै बेला रजगज गरी बसेका लिच्छविहरू कहाँ पुगे आज ? किन अस्तित्वमा छैनन् ? वा, उनीहरू कुन जातिमा रूपान्तरण भए ? सर्वसाधारणदेखि विद्वत्जनमा उठिरहेको प्रश्न हो यो। पाशुपत क्षेत्रमा लामा र ठूला जति पनि शिलालेख छन्, ती अधिकांश लिच्छवि कालकै छन् भनी धनबज्र बज्राचार्यले आफ्नो पुस्तकमा उल्लेख गरेका छन्। जुन प्राज्ञिक र ज्ञानी भनी उल्लेख गरिएको समुदाय हो। यतिमात्र होइन, कुनै समयमा नेपालमा साढे तीन सय वर्ष शासन गरेको लिच्छवि समुदाय आज अस्तित्वमा छैन। अझ मूल कुरो त लिच्छविहरूले नेपाल शासन गरेका थिए जसलाई स्वर्ण युगले चिनिन्थ्यो। तिनले त्यसबेला गरेका अनेक कामको चर्चा आजसम्म भइरहेकै छ। यसरी रजगज गरी बसेका लिच्छविहरू कहाँ पुगे आज ? किन अस्तित्वमा छैनन् ? वा, उनीहरू कुन जातिमा रूपान्तरण भए ? सर्वसाधारणदेखि विद्वत्जनमा उठिरहेको प्रश्न हो यो। लिच्छवि काल नेपालको स्वर्णयुग : शिलालेख, मुद्रा र चाँगुनारायण मन्दिर परिसरका केही अभिलेखबाट स्पष्ट हुन्छ कि मानदेव लिच्छवि वंशका प्रथम ऐतिहासिक राजा थिए। सुपुष्प र अंशुवर्मा लिच्छवि कालका नाम चलेका शासक हुन्। कतिपयले राजा सुपुष्पलाई नै नेपालका प्रथम लिच्छवि राजाको रूपमा मान्ने गरेको पाइन्छ। इतिहासकार जगदीशचन्द्र रेग्मीले पनि २०२६ सालमा प्रकाशित पुस्तक लिच्छवि संस्कृतिमा बालचन्द्र शर्माको तर्कमा जोड दिँदै लिच्छवि काललाई नेपालको स्वर्णयुग भनेका छन् (लिच्छवि संस्कृति, २०२६ : ४७१)। लिच्छवि कालमा नेपालको वैदेशिक सम्बन्ध बढेर विश्वजगत्मा नेपाली सभ्यताको क्षितिज उघारिएकाले यस काललाई स्वर्णयुग भन्नुपर्ने उनको धारणा छ। विद्वान् सूर्यविक्रम ज्ञवालीले पनि यस युगलाई स्वर्ण युग मानेको पाइन्छ। उनको नेपाल उपत्यकाको मध्यकालीन इतिहास नामक किताबको पृष्ठ ३१३२ मा लिच्छवि वंशलाई समकालीन भारतीय शासक गुप्तवंशसँग जोडेर लिच्छवि सभ्यतालाई स्वर्णयुग भनेको पाइन्छ। ढुण्डीराज भण्डारीले पनि लिच्छवि कालको सांस्कृतिक वैभवका आधारमा यो काल नेपाली सभ्यताको इतिहासमा स्वर्णिम युग थियो भन्न सकिने तर्क गरेका छन् (नेपालको आलोचनात्मक इतिहास, ८६८७)। राजनीतिक, आर्थिक, धार्मिक, सामाजिक र सांस्कृतिक दृष्टिकोणले लिच्छवि काल उन्नत अवस्थामा भएकाले स्वर्णयुग भन्नुपर्छ (भण्डारी, नेपालको उद्भव तथा विकासको विश्लेषणात्मक इतिहास : ११६)। इतिहासविद् दिनेशराज पन्तको मतमा लिच्छवि काल प्रामाणिक काल हो। लिच्छवि कालमा मुद्रामा संस्कृत र किराँत भाषाका शब्दहरूको उल्लेख पाइन्छ, तर आफूलाई लिच्छवि भनेर दाबी गर्ने कुनै जाति फेला पर्दैनन्। उनले गोपाल राज वंशावली र भाषा वंशावलीको चर्चा उनले गरेका छन्। जुन किराँत काल थियो भन्ने प्रस्ट हुन्छ, गोपाल राज वंशावलीले भने काल दिएको छैन पन्तले भनेका छन्, हामीले भाषा वंशावलीका आधारमा भन्न सक्छौं। जति माथि गयो, उनीहरूको कुरा अर्धसत्य, कतै पूर्ण असत्य, कतै असत्य लाग्छन्। यसकारण यी विषयमा थप खोज, अध्ययन र अनुसन्धान आवश्यक देखिन्छ। जाति भएको भए लिच्छवि भेटिन्थे : दिवाकर आचार्यको बुझाइमा लिच्छविहरू जाति होइनन्। लिच्छविलगायतका केही समुदाय नेपालमा भए पनि वर्तमान समयमा भिन्न अस्तित्वमा नरहेको र तिनीहरू नेवार समुदायमै मिसिएको भन्दै मूलत : लिच्छविहरू जाति नभएकाले नेपालमा हाल नभेटिएको तर्क उनको छ। लिच्छवि, कोली, मल्ल, शाक्य, बृजी, आदि कुनै समय नेपालमा रहेका समुदायको आज भिन्न अस्तित्व देखिँदैन। सायद तिनीहरू नेवार समुदायका सङ्घटक तत्व बनिसकेका छन्। जाति भएका भए लिच्छविहरू अवश्य भेटिन्थे (आचार्य, नीपजन र नेपाल : एउटा छोटो आध्य परिचय : २०७४ पृ ३०)। आचार्यले गरेको खोजपछि लेखिएको पुस्तक नीपजन र नेपाललाई मात्र आधार मान्ने हो भने लिच्छविहरू जाति होइनन्। तर हुन् भन्ने तर्क गर्नेहरूको संख्या बढी छ। वैशालीबाट आए मल्लपछि हराए : इतिहासविद् एवं प्राज्ञ प्राध्यापक दिनेशराज पन्त भारतको विहारमा रहेको बसाल (पछि वैशाली भनिएको) भन्ने ठाउँबाट आएका मानिस लिच्छविहरू मल्लहरू आएपछि बिस्तारै हराउन थालेको बताउँछन्। मानदेवका पालादेखि द्वितीय जयदेवका पालासम्म लिच्छवि नेपालमा भएको बुझिन्छ। अझ त्यसभन्दा एक डेढ सय वर्षअघि र पछिसम्म पनि सानो संख्यामा रहेको बुझिन्छ, पन्त अन्नपूर्ण पोस्ट्सँग बताउँछन्, मल्लहरूले अछूत जातमा राखिदिए। लडाइँमा हारेपछि पोडे बनाई दिएछन्। शासकहरू अधिकांश ठूलै ठान्छन् आफूलाई तर यसरी सानो हुनु परेपछि त्यही पीडा र लाजले हीनताबोध भएको महसुस गरी विलिन हुँदै गएको हुनुपर्छ। मानसिक रूपमा कमजोर हुन थालेपछि लिच्छविहरू समयक्रमसँगै ओझेल पर्न थालेको उनको तर्क छ। सत्ताबाट च्यूत भएपछि लिच्छवि भन्न रुचाएनन् : इतिहासविद् प्राडा त्रिरत्न मानन्धर पनि भारतको वैशालीबाट नेपाल आएर कालान्तरमा नेपालमै शासन गरेको बताउँछन्। केहीले वैशालीबाट आएका होइनन् भन्ने पनि तर्क गरेका छन्। हिस्टोरियन पाराडाइज अर्थात् इतिहासका यस्ता ठोस प्रमाण नभेटिएका विषयमा जसले जे बोल्छ त्यही सही भन्ने अवस्था छ अहिले लिच्छविका बारेमा पनि, उनी भन्छन्। उनका अनुसार लिच्छविसम्बन्धी मात्र नेपालमा २ सय ५० भन्दा बढी शिलालेख छन्, त्यसैले खोज अनुसन्धान गर्न सके कतै न कतै यिनको खास तथ्य फेला पर्छ। वैशालीमा अजात शत्रुले आक्रमण गरेपछि ध्वस्त बनेका लिच्छविहरू छरिएर चारैतिर पुगे भन्ने छ मानन्धर अन्नपूर्णसँग भन्छन्, एकथरी नेपाल प्रवेश गरेको पाइन्छ। त्यतिबेला नेपालमा बुद्धकालीन समय थियो। सयौं वर्षपछि नेपालको सत्तामा पुगेको भनिन्छ जसले आठौं शताब्दीसम्म शासन चलाए। डा मानन्धरका अनुसार, डा बाबुराम आचार्य भन्छन् शासनसत्ताबाट जब लिच्छविहरू च्यूत भए तब तिनले आफूलाई लिच्छवि भन्न नै मन पराएनन् र जनतामा मिसिए। भनेको ज्यापू समुदायमा मिसिए। डा मानन्धर थप्छन् कसरी यो कुरो पुष्टि हुन्छ भने लिच्छवि कालमा हु याङ सेनले लेखेका छन् जसरी ज्यापू हृष्टपुष्ट देखिन्छन्, खेतीमा काम गर्न सक्छन्, तिनी पनि त्यस्तै थिए र त्यसरी नै काम गर्थे। दोस्रो, लिच्छविले घुँडासम्म जुन लुगा जसरी लाउँथे, ज्यापूले पनि त्यस्तै लुगा त्यसरी नै लगाएका छन्। तेस्रो, दुवैले प्रयोग गर्ने कपडा बुट्टे छ। चौथो, ज्यापूहरूमा देवाली गुठी छ जुन किसिमलेलिच्छविले गर्दै आएका थिए। अनि गुमनाम बने : संस्कृतिविद् एवं इतिहास अध्येता तेजेश्वरबाबु ग्वंग : ले नेपाल प्रज्ञा प्रतिष्ठानले प्रकाशन गरेको नेपालका जातीय संस्कार नामक पुस्तकमा सामाजिक संस्कारका परिवेशमा च्यामे, च्यामाखल, द्यौला, पोडे शीर्षकको लेखमा लेखेका छन्, लिच्छवि शासनलाई अवशान गरिसकेपछि अवशानित वर्गलाई निम्नस्तरमा झारेर यस अवस्थासम्म पुर्याएथे भन्ने अमूर्त कथन पनि गाइँगुइँ रहे भएको पाइन्छ। वर्ण र वर्गविशेषलाई यो तहसम्म पुर्याउन मध्यकालीन राजकीय संस्कृतिले बलवान् भूमिका निर्वाह भए गरिएको झिनामसिना आशंका गन्ध पाइएको पनि उनले उल्लेख गरेका छन्। राजनीति दाउपेचका कठोरतम साधन भएकाले यसमा प्रचुर समय साधन लगाएर धैर्यपूर्ण खोजनीति हुनुपर्ने विषय बनेको छ, ग्वंग : ले लेखेका छन्, द्यौला, पोडे, च्यामेहरू नेवार समुदायका अन्य वर्णहरूलाई नेवात अर्थात् नेवार भन्ने गरिएको पाइन्छ। किलागलतिर छन् तर चिनिँदैनन् : लिच्छविहरूका सम्बन्धमा बालचन्द्र शर्माले लेखेका छन्, भारतका सुदूर प्रान्तका र हिमालयको उत्तराखण्डका व्यापारीहरूको समागम नेपालमा हुन थाल्यो। पर्वत खण्डमा शाक्यहरू प्रवेश गर्दा स्त्री जातिको संख्या थोरै भएकाले नेपालकै आदिजातिसँग वैवाहिक सम्बन्ध स्थापित गरे (बालचन्द्र शर्मा, नेपालको ऐतिहासिक रूपरेखा : २०३७, पृ ७६)। यसलाई पुष्टि गर्ने तथ्य छन् किलागल, नरदेवी भेगमा अहिर (अभीर)हरूको बस्ती रहेकाले तिनीहरूको सम्बन्ध लिच्छवि कालमा आभीर गुप्ताहरूसँग रहेको मान्न सकिन्छ, तिनै अभीरहरू हाल ज्यापू कहिन्छन् (प्राडा जगदीशचन्द्र रेग्मी, लिच्छवि इतिहास : २०७६, पृ २५)। लिच्छवि किराँतकै एउटा समूह : लिच्छवि पनि किराँतकै एउटा समूह हो (इमानसिंह चेम्जोङ, किराँत इतिहास र संस्कृति : २०५१, पृ ५)। चेम्जोङले लिच्छविहरू किराँतकै एक समूह भनेपछि किराँतका सम्बन्धमा नेपाल सरकारका पूर्वसचिव खेमराज नेपालले किराँती नेपालका आदिवासी भएको जुन वर्ग मध्य एसियाबाट विभिन्न स्थान हुँदैन नेपाल प्रवेश गरेको बताउँछन्। पुस्तकमा लेखेका छन्, किराँत मध्य एसियाबाट पूर्वोत्तर सर्दै सयौं वर्षपछि नेपाल आइपुगेको निचोड निकालेको पाइन्छ। किराँतीहरू नेपालका आदिवासी हुन्। किराँत भनेको एउटा वर्ग हो। त्यसभित्र अन्यान्य जाति पनि समाविष्ट थिए (नेपाल, मिश्रित जातजाति हामी नेपाली : २०७९, पृ २९ र ३०)। पहिचान लुकाए लिच्छविले : डा दयाराम श्रेष्ठ सम्भव लिच्छविहरू भारतको वैशालीबाट आएको बताउँछन्। धनबज्र बज्राचार्य र जगदीशचन्द्र रेग्मी अनि हरेराम जोशीको पुस्तकमा लिच्छविहरू भारतको वैशालीबाट आएको पढेको छु, उनी भन्छन्, तर पनि लिच्छवि अहिले कहाँ छन् ? भन्न कठिन छ, सबाल गम्भीर छ। नेपालमा शासन चलाएरै बसेको ठूलो जमात लखेटिएकै भए वा हत्या गरिएकै भए पनि तिनको केही अंश त हुनुपर्ने हो। उनका अनुसार लिच्छविहरूले समयक्रमसँगै कारणवश आफूलाई लिच्छवि भनाउन संकोच मान्दै पहिचान लुकाएका हुन सक्छन्। उनी थप्छन्, खासमा लिच्छवि कसरी कहिले कहाँ गए ? भन्नेबारे गहन अनुसन्धान नै जरुरी भएको छ। सर्भे चाहिएला। वंशावली खोतल्नु पर्ला। किनकि तिनको अस्तित्व कुनै न कुनै रूपमा पक्कै कहीँ त होला। छद्म भेषमा रहेका हुन सक्छन्। इतिहासविद् डा सुरेन्द्र केसीले लिच्छवि, गोपाल र किराँतको समूल र विकसित रूप नेवार समुदाय भएको बताएका छन्। युद्धसँगै बोली, वचनले पनि परास्त पारिए : किराँतहरूका सम्बन्धमा पनि विद्वान्का बुझाइ आआफ्नै छन्। वंशावली एवं पुराणहरू हेर्ने हो भने सूर्यवंशी क्षेत्रीयहरूले किराँतहरूलाई परास्त गरेको पाइन्छ। उनीहरूले किराँतलाई जितेपछि नयाँ शासन व्यवस्था कायम गरेको ती ग्रन्थमा उल्लेख गरेको पाइन्छ। गोपाल राजवंशावलीलाई आधार मान्ने हो भने यसरी बुझ्न सकिन्छ, अनि सूर्यवंशको प्रभावले नेपालमा किराँत राजालाई जितेर लिच्छवि राजवंश चल्यो। पशुपति पुराणमा भने युद्धमा मात्र नभई बोलीवचनले पनि परास्त पारेको पढ्न पाइन्छ। जसमा लेखिएको छ, किराँतहरूलाई बोली, वचनले विश्वासमा पारेर तथा युद्धमा परास्त गरेर वैशालीका स्वामी वा पतिहरूले आफ्नो शासनसत्ता कायम गरेका थिए। गोपाल वंशावलीलाई अध्ययन गर्ने हो भने अलिकति फरक विषय थाहा हुन्छ। जसअनुसार अन्तिम किराँती राजा खिगु, भाषा वंशावलीका अनुसार गालिज, राइट वंशावलीका अनुसार किराँत राजा गस्तीलाई परास्त गरेर (धपाएर) लिच्छवि राजवंशले नेपालमा शासन सुरु गरेको पाइन्छ। जसमा लिच्छवि राजवंशको थालनी कुन समयदेखि भएको थियो, भन्नेबारे चाहिँ यकिन गरिएको छैन। लिच्छविले ईस्वी संवत् २५० तिर राज्य स्थापना गरे : इतिहासविद् बाबुराम आचार्यका अनुसार त्यसबेलाको किराँत राज्यलाई भंग गरी आफ्नो स्वतन्त्र लिच्छवि राज्य स्थापना गर्न ईस्वी संवत् २५० तिरको समयमा लिच्छविहरू समर्थ भएको पाइन्छ। लिच्छविहरू नेपालमा आउनुभन्दा अगाडि भारतको मुजफ्फरपुर नगरको बसाढ भन्ने वैशालीमा स्वतन्त्र गणतन्त्रात्मक शासन प्रणालीअनुसार शासन चलाउने गरेको तर्क आचार्यको छ। लिच्छवि शासनकालअन्तर्गत फेला परेको पहिलो प्रमाणित अभिलेख भनेकै राजा मानदेवको हो। जुन सन् ४६४ को चाँगुनारायणको अभिलेख हो। उक्त शिलालेखमा मानदेवभन्दा अगाडिका तीन पुस्ताको विवरण दिइएको पाइन्छ। जसमा यसबाहेक पशुपति अभिलेखमा लिच्छवि वंशका आठौं शताब्दीतिरका राजा जयदेवको सन्दर्भ छ। जसमा लिच्छवि राजाहरूको सुरुदेखिकै वंशावली लेखिएको छ। चाँगुनारायणको गरुडस्तम्भ स्थापनामा मानदेव : भक्तपुरस्थित चाँगुनारायण मन्दिर काठमाडौं उपत्यकाको प्राचीन पुरातात्विक मन्दिर हो। मन्दिरको पश्चिमपट्टिको विशाल प्रस्तरस्तम्भमा रहेको शिलालेख नेपालको सबैभन्दा पुरानो प्रामाणिक अभिलेख मानिन्छ। यो शिलालेख प्रसिद्ध लिच्छवि राजा मानदेवको राज्यकालमा कुँदिएको थियो। यस प्रस्तुत चित्रकलामा मल्लपुरीका सामन्तहरू विभिन्न उपहार लिएर मानदेवतर्फ अघि बढ्दैछन्। पञ्चकन्याहरू अतिथिहरूलाई स्वागत गर्न लहरै बसेका छन्। ब्राह्मणहरूबाट सम्पन्न भइरहेको यज्ञ तथा गौदानको वैदिकविधिमा राजमाता राज्यवती श्वेतवस्त्रमा सहभागी छन्। सत्तलमा त्रिविक्रमवामन र शंखचक्रधर नारायणका कलापूर्ण प्रस्तरमूर्ति पनि देखिन्छन्। विभिन्न सांगीतिक प्रस्तुति, धार्मिक अनुष्ठान, ठुलो संख्यामा आएका जनसाधारणको उपस्थितिले समारोहमा भव्यता थपेको छ। तस्बिर सौजन्य : हरिप्रसाद शर्मा लिच्छविहरू सूर्यवंशी हुन् : वंशावलीहरूको अध्ययन गर्ने हो भने लिच्छवि राजाहरूको नामको सट्टा क्रमांकमात्र लेखिएको पाइन्छ। सन् ४६४ मा चाँगु अभिलेख स्थापना गर्ने राजा हुन् मानदेव। जो लिच्छवि वंशका ३९औं राजाको रूपमा परिचित छन्। मानदेवअघिको सन्दर्भ पनि पाइन्छ। ईसापूर्व २९६ मा लिच्छवि शासन नेपालमा सुरु भएको देखिन्छ। मानदेवअघि राजाको सालाखाला शासन २० वर्ष मान्ने हो भने मानदेवभन्दा ७६० वर्षअघिको इतिहास पाइन्छ। कुनै समयमा नेपालमा साढे तीन सय वर्ष शासन गरेको लिच्छवि समुदाय आज अस्तित्वमा छैन। अझ मूल कुरो त लिच्छविहरूले नेपाल शासन गरेका थिए जसलाई स्वर्ण युगले चिनिन्थ्यो। तिनले त्यसबेला गरेका अनेक कामको चर्चा आजसम्म भइरहेकै छ। मल्लहरूले लिच्छविलाई अछूत जातमा राखिदिए। लडाइँमा हारेपछि पोडे बनाई दिएछन्। शासकहरू अधिकांश ठूलै ठान्छन् आफूलाई तर यसरी सानो हुनु परेपछि त्यही पीडा र लाजले हीनताबोध भएको महसुस गरी विलिन हुँदै गएको हुनुपर्छ। हालसम्मको अभिलेखअनुसार लिच्छवि कालदेखिको मात्र स्रोतहरू आधिकारिक रूपमा पाइएका छन्। त्यसअघिको नेपालको सन्दर्भ स्पष्ट रूपमा कहीँ कतै पाइँदैन। लिच्छवि काल अघि जसरी पशुपतिनाथबारे खासै अभिलेख पाइँदैन, त्यसरी नै प्राचीन इतिहास पनि भरपर्दो ढंगले पाइँदैन। लिच्छवि कालदेखि भने अभिलेख, शिलालेख र वंशावलीहरूमा लिखित सामग्री पाइन्छ। लिच्छवि कालीन अभिलेखहरूमा त्यस कालको सामाजिक, सांस्कृतिक, राजनीतिक, आर्थिक र भौगोलिक पक्षमा केही मात्रामा संकेत गरिएको पाइन्छ। प्रसिद्ध लिच्छवि कालीन शासकहरू या भनौं लिच्छविहरू मूलत : सूर्यवंशी मानिन्छन् भनी अभिलेखहरूबाट स्पष्ट हुन्छ। जुन विषयलाई ग्रन्थ र पुस्तकहरूमा पनि लेखिएको छ। अयोध्याका सूर्यवंशी राजा दशरथ भनी लेखिएको पाइन्छ। जसलाई आठौं पुस्तामा लिच्छवि भएको मानिँदै आएको छ। सुपुष्प नाम चलेका राजा हुन्, लिच्छवि वंशमा। जसलाई लिच्छवि राजवंशका संस्थापक र आदि पुरुष पनि मानिन्छ। सन्दर्भ राजा सुपुष्पको : राजा सुपुष्पलाई नै कतिपयले नेपालका पहिलो लिच्छवि राजा भनेका छन्। तर वंशावलीमा भने उनलाई चौथो लिच्छवि राजा भनी उल्लेख गरिएको छ। जयदेव द्वितीयको पशुपति अभिलेखलाई आधार मान्ने हो भने उत्कीर्ण वंशावलीमा लिच्छवि नाम गरेका राजापछि तेह्रौं पुस्तामा कामदेवजस्ता राम्रो रूपरंग भएका राजा नै सुपुष्प भएको उल्लेख छ। गोपाल राजवंशावलीमा उनै सुपुष्पलाई सुपुष्पदेव भनिएको छ भने भाषा वंशावलीमा पशुपुष्पवर्मा भनिएको छ। तर राइट वंशावलीमा पशुप्रेखदेव भनेर नामकरण गरिएको पाइन्छ। राजा मानदेव र मानगृह : मानदेव लिच्छवि कालका सर्वाधिक चर्चित राजा हुन्। उनकै समयदेखि प्राचीन नेपालको इतिहास स्पष्ट र भरपर्दो भएको पाइन्छ। यिनै विविध कारणले प्रथम प्रमाणित महाराजा भनेर मानदेवलाई मानिन्छ। जसले आफ्नो राज्यकालमा मुद्राको व्यवस्था पनि गरे। श्री मानांक र श्री भोगिनी अंकित नेपालको प्रथम मुद्रा यिनकै पालामा चलाइएको थियो। यस अतिरिक्त उनले दिएको योगदान कला र विद्या क्षेत्रमा हो। यी दुवैको विकास गरेर उनले राष्ट्रलाई गुन लगाएका थिए। प्रथम राजदरबार भनेर मानिने मानगृह जस्तो भव्य भवन पनि उनको पालामा बनाइएको थियो। मानदेव शासन सञ्चालनमा समेत कुशल राजा कहलिए। मानदेव प्रथमको शासनकालमा आएर नेपाल राज्य अझ व्यवस्थित, विकसित र बलियो बनेको इतिहास पाइन्छ। यी राजालाई शास्त्र जान्ने, जनतालाई परिवार ठान्नेजस्ता गुण पाइन्छन्। यस्ता अनेक गुणले युक्त राजा मानदेवले राज्यमा आर्थिक उन्नति गरेका थिए। उनको शासन व्यवस्था पनि शान्त थियो भनिन्छ। कैलाशकुट भवन र अंशुबर्माको चर्चा : लिच्छवि कालका अर्का चर्चित राजा हुन् अंशुबर्मा। जसको शासनकाल ईस्वी संवत् ६०५६२१ सम्म चलेको इतिहास पाइन्छ। अंशुबर्माकै पालामा नेपालमा खेती परम्परा सुरुआत भयो भने पशुपालन र व्यापार गर्ने कामको थालनी भएको थियो। यतिमात्र होइन, परराष्ट्र सम्बन्ध र रक्षा व्यवस्थाका काम पनि भए। यसरी चौतर्फी विकासका कार्यहरू उनी राजा हुँदा भएको पाइन्छ। कैलाशकुट भवन नामक दरबार लिच्छवि कालको ठुलो उपलब्धि हो। जुन दरबार अत्यन्त कलात्मक भव्य र प्रशंसनीय तवरले बनाएको पाइन्छ। अंशुबर्माले चीन र तिब्बतको परराष्ट्र नीति तय गरी सफलतापूर्वक सञ्चालन गरेका थिए। भारतमा हर्षवद्र्धन र तिब्बतमा स्रोङचङ गम्पोले शक्तिशाली साम्राज्य उनको समयमा खडा गरेको पाइन्छ। त्यसैले सायद तिब्बतसँग उनले साँठगाँठ गरी तिब्बती राजा गम्पोसँग राजकुमारी भृकुटीको विवाह गराएका थिए। भृकुटी : भृकुटी राष्ट्रिय विभूति हुन्। उनले नेपालको सम्बन्ध तिब्बतसम्म विस्तार गरिन् र एउटा कोशेढुंगा बनिन्। नेपालकी राजकुमारी उनी राजकाजका सन्दर्भमा तिब्बतसँगको सम्बन्ध विस्तार गर्न त्यहाँकी रानी बनिन्। त्यसपछि उनले नेपाली कलाकौशललाई त्यहाँसम्म पुर्याइन् र प्रसिद्ध बनाइन्। लिच्छविकालीन राजा अंशुबर्माकी छोरी उनले इतिहासमा अमर छाप छोड्न सफल भइन्। अरनिको : प्रसिद्ध कलाकार अरनिको नेपालका राष्ट्रिय विभूति हुन्। उनको उपनाम बलबाहु हो। राजा अभय मल्लको समयमा चीनमा गएर उनले वास्तुकला देखाए। अरनिको चिनिएका भनेकै प्यागोडा शैलीको मन्दिरहरू निर्माण गर्ने दक्ष कलाकार बनेर हो। भनिन्छ, इतिहासविद् बाबुराम आचार्यले गरेको गल्तीका कारण उनको संस्कृत नाम बालबाहु रहन गयो। अरनिकोले निर्माण गरेको स्वेत चैत्य चीनको बेइजिङमा छ जुन पर्यटकको आकर्षणको केन्द्रका रूपमा छ। सन्दर्भ लिच्छवि संवत्को : नेपालको हालको राजधानी काठमाडौंमा लिच्छविहरूले शासन गर्थे। सन् ४०० देखि ७५० सम्म चलेको पाइन्छ। कौटिल्यको अर्थशास्त्र र चिनियाँ यात्री हुएन साङको यात्रा वृत्तान्तलाई आधार मान्ने हो भने भारतको वैशालीबाट भागेर आएका पुरुषले किराँतलाई खेदेर लिच्छवि वंशको स्थापना गरेको इतिहास पाइन्छ। लिच्छवि संवत्का विषयमा अनेक तथ्य र तर्क छन्। यस सम्बन्धमा नेपाल प्रज्ञा प्रतिष्ठानबाट २०७६ सालमा प्रकाशित भुवनलाल प्रधानको पुस्तक नेपालको इतिहास र संस्कृतिका केही पक्ष मा लेखिएको छ, जहाँसम्म माथि सुरुमा उल्लेख गरिएको तथाकथित लिच्छवि संवत्को निष्कर्ष भन्ने पुस्तिका छ, त्यसको मूल बुनियावादी आधार नै गलत भएकाले त्यो ऐतिहासिक तवरले गलत छ भनेर मैले २०३३ सालमै नेपाली अंक ६१ मा र २०३३१९ को गोरखापत्रमा प्रकाशित गरेको छु। प्रधानले पुस्तिकाका तथ्यलाई गलत प्रमाणित गरेको पाइन्छ। त्यसमा थप तथा कथित निष्कर्ष ज्योतिषी तवरले पनि गलत छ भनेर पूर्णिमा अंक ३८३९ मा विस्तृत रूपले प्रमाणित गरिएको छ। स्रङचन गम्पोको राज्यको अन्तकाल इ सन् ६३८ साल भनेर २०३१ सालमा लेखेको कुरालाई अहिले २०३५ सालमा आएर मेरो कथनानुसार इ सन् ६५० भनेर मान्नु परेबाट उपर्युक्त निष्कर्ष पूर्ण रूपेण गलत छ भनेर सिद्ध भएको छ। त्यसका लेखकले ढिलै भए पनि मेरो भनाइ अहिले सकार्नु भएको छ। तर उहाँको कात्तिक ४ गतेको गोरखापत्रको लेखमा स्रङचन गम्पोको राज्याभिषेक इ सन् ५८१ सालमा भएको भन्ने बाबुराम आचार्यको विचारबारे उहाँले केही लेख्नु नभएकाले गम्पोको राज्यकाल ई सन् ५८१ देखि ६५० सम्म मान्नु भएको ठहरिन्छ। गम्पोले के ६९ वर्ष राज्य गरे त ?, प्रधानले उक्त पुस्तकमा प्रश्न गरेका छन्। किराँतकालपछि लिच्छवि काल : नेपालमा लिच्छवि कालअघि किराँतकाल थियो। शैव धर्म विकास गर्ने मुख्य श्रेय लिच्छवि काललाई जान्छ। डा गोविन्द टण्डनको पुस्तक पशुपति क्षेत्रको सांस्कृतिक अध्ययन (२०५३) अनुसार लिच्छवि राजा मानदेव (विसं ५२२५६३) प्रथमभन्दा अगाडिको लिच्छवि इतिहास स्पष्ट छैन। लिच्छविहरूको नेपाल आगमनको साथ उनीहरूले आफ्नो प्रचलित संस्कृति र मान्यतालाई पनि साथमा ल्याएका थिए भन्ने कुरा अनुमानगम्य छ, टण्डनले लेखेका छन्, लिच्छविहरूको आगमनपूर्व प्रचलित परम्परा र लिच्छविहरू आएपछि शैव धर्ममा निश्चित रूपमा केही न केही परिवर्तन आएको हुनुपर्छ। त्यसबेला स्थापना गरिएका केही शिवलिंगहरूमा शिलालेखसमेत अंकित गरिएको पाइएको छ। प्रतिमा लक्षणअनुसार तिनको अध्ययन हुन सके लिच्छवि कालको शैव धर्मको बारेमा थुप्रै कुरा बुझ्न मद्दत पुग्ने थियो (टण्डन, २०५३ : ३३)। यसरी ती शिलालेखको अध्ययनले लिच्छविबारे पनि केही यथार्थ जानकारी पाउन सकिने अनुमान गर्न सकिन्छ। उनका अनुसार, लिच्छवि कालमा वैष्णव, शैव, बौद्ध आदि विभिन्न धार्मिक सम्प्रदाय प्रचलित थिए। ती सबै सम्प्रदायप्रति राजाको सद्भाव र आस्था राम्ररी देख्न पाइन्छ। लिच्छवि शासक, नेपाली समाज र पशुपतिनाथ : नेपाल परिचय (२०७९) मा लिच्छवि कालभन्दा अघिको प्राचीन इतिहास भरपर्दो स्रोतहरूको अभावमा नेपालको परिचयसमेत स्पष्ट हुन सकेको पाइँदैन। लिच्छवि कालका सबैभन्दा महत्त्वपूर्ण राजा भनेका अंशुवर्मा हुन्। लिच्छवि कालदेखि भने अभिलेख, शिलालेख र वंशावलीहरूमा लिखित सामग्री पाइन्छ। लिच्छवि कालीन अभिलेखहरूमा त्यस कालको सामाजिक, सांस्कृतिक, राजनीतिक, आर्थिक र भौगोलिक पक्षमा केही मात्रामा संकेत गरिएको पाइन्छ। ईस्वी संवत्को थालनीसँगै लिच्छवि काल सुरुआत भएको मानिन्छ। विभिन्न प्रमाणलाई आधार मान्ने हो भने ईस्वीको पाँचौं शताब्दीदेखि मात्र प्राचीन नेपालको इतिहास विश्वासिलो भएको आभास हुन्छ (गोपीकृष्ण ढुंगाना, पशुपतिनाथ एज एन आइकन अफ टाइम बायोस्ड कम्युनिकेसन, २०८० : त्रिभुवन विश्वविद्यालयका लागि दर्शनाचार्यको अनुसन्धान शोधबाट)। नेपालका एक राष्ट्रिय विभूतिसमेत रहेका अंशुबर्माले पशुपतिनाथलाई प्रमुख आराध्यदेव भगवान्का रूपमा पूजा गर्ने गरेको कुरा नेपालका प्राचीन अभिलेखहरूमा उल्लेख भएको पाइन्छ। एक वंशावलीमा सुपुष्पदेवले नेपालमा वर्णव्यवस्था चलाएको, पशुपतिनाथको देवालय बनाएको कुरा पाइन्छ। अझ पशुपतिनाथलाई इष्टदेवता मानेका अंशुबर्माका पालाका सबैजसो अभिलेखमै पशुपतिनाथको ठूलो महिमा भेटिन्छ। सुरुआतदेखि नै अर्थात् लिच्छवि कालका चर्चित राजा अंशुबर्मादेखि नै पशुपतिनाथको चर्चा गरेको पाइन्छ। त्यसपछिका सबैजसो शासन व्यवस्थाका शासकले पशुपतिनाथप्रति देखाएको भक्तिभाव र यसबारे बोलेगरेका सन्दर्भ र गतिविधिले विश्वमा नेपाललाई एक हदसम्म चिनाएको आभास स्पष्ट रूपमा देखिन्छ। लिच्छवि कालमा पशुपतिनाथको महिमा ठूलो थियो भन्ने यथार्थ त इतिहासमा छरपष्ट छ (ढुंगाना, दर्शनाचार्य शोध : २०८०)। भगवान् पशुपतिनाथको मन्दिर रहेकाले त्यसले चर्चेको ठाउँलाई पशुपति क्षेत्र नामबाट सम्बोधन गरिएको पाइन्छ। लिच्छवि कालमा पनि यहाँको केही क्षेत्रलाई पशुपति क्षेत्र भनिन्थ्यो भन्ने कुरा संवत् ४५५ (५९० साल) को भष्मेश्वरस्थित ध्रुवसंघको शिलालेखबाट थाहा हुन्छ(बज्राचार्य, २०३० : १५५)। हालसम्मको अभिलेखअनुसार लिच्छवि कालदेखिको मात्र स्रोतहरू आधिकारिक रूपमा पाइएका छन्। त्यसअघिको नेपालको सन्दर्भ स्पष्ट रूपमा पाइँदैन। लिच्छवि कालअघि जसरी पशुपतिनाथबारे खासै अभिलेख पाइँदैन, त्यसरी नै प्राचीन इतिहास पनि भरपर्दो ढंगले पाइँदैन। वंशावली र पुराणहरूमा रहेका नेपाल उपत्यकाको उत्पत्तिका कथाहरूबाटै थाहा पाउनुपर्ने अवस्था छ (ढुंगाना, दर्शनाचार्य शोध : २०८०)।"
"समितिको कार्यादेश तय गर्न गठित कार्यदलको बैठक बस्दै, कांग्रेस आउला त सहमतिमा ?","काठमाडौं : सहकारी ठगी प्रकरण छानबिन गर्न बनाउने भनिएको संसदीय समितिको कार्यादेश तय गर्न गठित कार्यदलको बैठक आज पनि बस्ने भएको छ। सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको छ। तर विभिन्न चरणमा छलफल हुँदा पनि कार्यदेशमा सहमति हुन सकेको छैन। शुक्रबार पनि बालुवाटारमा प्रमुख प्रतिपक्ष दलसहित शीर्ष नेताको बैठक बसेको थियो। उनीहरुबीच भएको छलफलपश्चात आज दिउँसो ३ बजे पुन: कार्यदलको बैठक बोलाइएको नेकपा एमालेका प्रमुख सचेतक महेश बर्तौलाले जानकारी दिए। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको छैन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको छ। सरकार संसदीय समिति बनाउन तयार भएपनि आरोप लागेका उपप्रधान एवं गृहमन्त्री लामिछानेमाथि अनुसन्धान गर्न सत्ता पक्ष तयार नभएको कांग्रेसको आरोप छ। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ। एमालेका प्रमुख सचेतक बर्तौलाले टीओआरको विषयमा अब बल प्रमुख प्रतिपक्षी दल नेपाली कांग्रेससँग रहेको दाबी गरे। बालुवाटार बैठकपछि सञ्चारकर्मीसँग कुरा गर्दै उनले कांग्रेस जसरी प्रस्तुत हुन्छ, आगामी बैठकमा सत्तापक्ष त्यसरी नै प्रस्तुत हुने बताए। सरकारले अधिकतम लचकता अपनाएकै छ। संसदीय छानबिन समिति बनाउने कुरामा सहमति गरेकै छ। हाउसलाई सहज स्थितिमा लैजान छोडेर कांग्रेसले केन्द्रीय कमिटीबाट आन्दोलन घोषणा गर्नु राम्रो भएन। त्यसका बाबजुद हामीले कांग्रेसको कोटमा बल राखेका छौं। उहाँहरू जे चाहनु हुन्छ, त्यही हुन्छ, उनले भने। नेपाली कांग्रेसका प्रमुख सचेतक रमेश लेखकले पनि छलफल सकारात्मक भएको दाबी गरेका थिए। उनले व्यक्ति वा संस्थाभन्दा पनि सहकारीको रकम हिनामिना भएको र निजी कम्पनीमा रकम अपचलन भएकाले त्यसको छानबिन हुनुपर्ने माग गरेको बताए। छानबिन समिति गठन नभएसम्म दुवै सदन चल्न नदिने कांग्रेसको अडान राख्दै आएको छ।"
भारतले दाङमा निर्माण गरेको दुई वटा विद्यालयको भवन उद्घाटन,"काठमाडौं : भारतले दाङमा उच्च प्रभाव सामुदायिक विकास परियोजनाअन्तर्गत विद्यालय निर्माण गरेको छ। नेपालभारत विकास सहकार्य मा भारतको आर्थिक सहयोगमा निर्माण भएको दाङको बाल जनता मावि र पद्मोदय पब्लिक नमुना माविको भवनको शुक्रबार उद्घाटन भएको भारतीय दूतावासले जनाएको छ। १ करोड ७६ लाख नेपाली रुपैयाँ आर्थिक सहयोगमा दाङको लमही नगरपालिकास्थित बाल जनता माध्यमिक विद्यालयको भवन निर्माण भएको हो। नेपालभारत विकास सहकार्य अन्तर्गतको भारत सरकारको अनुदान सहयोग लमही नगरपालिकास्थित बाल जनता माध्यमिक विद्यालयलाई आवश्यक अन्य सुविधासँगै प्रयोगशाला, प्रयोगशाला उपकरण, फर्निचर र दुई तल्ले विद्यालय भवनको निर्माण गरिएको छ। भारतीय राजदूतावासका अनुसार भारत सरकारको २ करोड ८७ लाख आर्थिक सहयोगमा निर्माण गरिएको दाङको घोराही उपमहानगरपालिकास्थित पद्मोदय पब्लिक नमुना माध्यमिक विद्यालयको विद्यालय भवन निर्माण भएको हो। दुवै भवन भारतीय राजदूतावास, काठमाडौंका प्रथम सचिव अविनाश कुमार सिंह र मेयरसहितले संयुक्त रुपमा उद्घाटन गरेका हुन्। त्यसैगरी भारत सरकारको आर्थिक सहयोग पद्मोदय पब्लिक नमुना माध्यमिक विद्यालयलाई आवश्यक पर्ने अन्य सुविधासँगै दुई तल्ले विद्यालय भवनको निर्माणमा उपयोग गरिएको थियो। भारत सरकार र नेपाल सरकारबीच भएको सम्झौता अन्तर्गत यी परियोजनालाई उच्च प्रभाव सामुदायिक विकास परियोजनाको रुपमा अघि बढाइएको थियो। दूतावासका अनुसार सन् २००३ यता भारत सरकारले नेपालका विभिन्न क्षेत्रमा ५५१ वटा भन्दा बढी उच्च प्रभाव सामुदायिक विकास परियोजना अघि बढाएको छ र ४९० वटा परियोजना सम्पन्न गरिसकेको छ। यी मध्ये लुम्बिनी प्रदेशका विभिन्न क्षेत्रमा ६१ वटा परियोजना रहेका छन् जसमा ६ वटा परियोजना दाङमा छन्। यसका साथै भारत सरकारले नेपालका विभिन्न अस्पताल, स्वास्थ्य चौकी र शैक्षिक संस्थालाई १००९ वटा एम्बुलेन्स र ३०० वटा स्कुल बस उपहारस्वरुप प्रदान गरिसकेको छ जसमध्ये लुम्बिनी प्रदेशलाई १६४ वटा एम्बुलेन्स र ४३ वटा स्कुल बस उपहारस्वरुप प्रदान गरिएको छ। यसमा १९ वटा एम्बुलेन्स र ५वटा स्कुल बस दाङ जिल्लालाई उपलब्ध गराइएको छ।"
सत्तापक्षप्रतिपक्ष प्रतिष्ठाको लडाइँ,"काठमाडौं : प्रमुख प्रतिपक्षी दल नेपाली कांग्रेस र सत्तापक्षबीच संसदीय छानबिन समितिको टीओआरमा दुवै तर्फबाट अधिकतम लचकता अपनाउने भएका छन्। यत्तिका दिनसम्म प्रतिष्ठाको लडाइँमा टसमस नभएका दुवै पक्षले शुक्रबारको बैठकमा केही हदसम्मको लचकता देखाएका छन्। शुक्रबारको बैठकमा सत्तारूढ राष्ट्रिय स्वतन्त्र पार्टी (रास्वपा) भने सहभागी थिएन। कांग्रेसले सुप्रिम, सूर्यदर्शनलगायत सहकारीको बचत अपचलनमा गृहमन्त्रीकै संलग्नता देखिएको भन्दै छानबिन समितिको कार्यादेशमा गृहमन्त्री रवि लामिछानेको नाम उल्लेख गरेर क्षेत्राधिकार तय गर्नुपर्ने अडान राखेको छ। तर सत्तापक्षले भने संसदीय समिति बनाउनुपूर्व नै व्यक्तिलाई दोषी करार गर्न नहुने अडान राखेको छ। यही अडानका कारण शुक्रबार बिहानको कार्यदलको छलफल निष्कर्षमा पुग्न सकेको थिएन। बैठकका भएका विषयमा जानकारी गराउँदै नेकपा एमालेका प्रमुख सचेतक महेश बर्तौलाले व्यक्ति केन्द्रित छानबिन समिति बनाउन सत्तापक्ष कहिल्यै तयार नभएको स्पष्ट पार्दै त्यसमा प्रतिपक्षले लचकता देखाएको बताए। उनले भने व्यक्ति केन्द्रित छानबिन समिति बन्दैन भनेर हामीले पहिल्यैदेखि भन्दै आएका छौं। संसदीय छानबिन समितिको मर्म र गरिमालाई कायम राख्ने गरी कार्यादेश बनाउने हाम्रो प्रस्ताव हो। हाउसलाई सहज सञ्चालनका लागि उहाँहरूले पनि भूमिका खेल्छु भन्नु भएको छ। प्रमुख सचेतक बर्तौलाले सम्पूर्ण बल कांग्रेसको कोटमा दिएको बताए। उनले अगाडि भने, कांग्रेस जसरी प्रस्तुत हुन्छ, सत्तापक्ष त्यसरी नै प्रस्तुत हुने उनको भनाइ छ। सरकारले अधिकतम लचकता अपनाएकै छ। संसदीय छानबिन समिति बनाउने कुरामा सहमति गरेकै छ। हाउसलाई सहज स्थितिमा लैजान छोडेर कांग्रेसले केन्द्रीय कमिटीबाट आन्दोलन घोषणा गर्नु राम्रो भएन। त्यसका बाबजुद हामीले कांग्रेसको कोटमा बल राखेका छौं। उहाँहरू जे चाहनुहुन्छ, त्यही हुन्छ। गर्तौलाले भने। नेपाली कांग्रेसका प्रमुख सचेतक रमेश लेखकले पनि छलफल सकारात्मक भएको दाबी गरेका थिए। उनले व्यक्ति वा संस्थाभन्दा पनि सहकारीको रकम हिनामिना भएको र निजी कम्पनीमा रकम अपचलन भएकाले त्यसको छानबिन हुनुपर्ने माग गरेको बताए। उनले भने, छलफल सकारात्मक छ। छानबिन समिति बनाउनेतर्फ नै बैठक गइरहेको छ। व्यक्ति वा सहकारीभन्दा पनि मूलभूत जे कुरा उठेको छ त्यो कुरा हुनुपर्यो भन्ने हाम्रो अडान हो। लेखकले भने, सहकारीमा लाखौं बचतकर्ताको करोडौं रकम अपचलन भएको र निजी कम्पनीमा समेत रकम अपचलन भएकाले त्यसमाथि छानबिन हुनुपर्छ हाम्रो अडान प्रस्ट छ। सहकारीको अर्बौं रकम अपचलन भएको छ। उक्त रकम निजी कम्पनीमा गएको छ। गोरखा मिडियामा आएको छ। गोरखा मिडियाका सञ्चालक नै उपप्रधान तथा गृहमन्त्री रवि लामिछाने हुनुहुन्छ। त्यसमाथि छानबिन गरौं भनेका हौं। अब भाषा के राख्ने हो त्यो मिलाऔं उनले भने। बैठकमा प्रधानमन्त्री प्रचण्ड, सत्तारूढ नेकपा (एमाले) का अध्यक्ष केपी शर्मा ओली र प्रमुख सचेतक महेश बर्तौला, प्रमुख प्रतिपक्ष नेपाली कांग्रेसका उपसभापति पूर्णबहादुर खड्का, राष्ट्रियसभाका नेता कृष्णप्रसाद सिटौला, महामन्त्री गगन थापा, प्रमुख सचेतक रमेश लेखक र नेकपा (माओवादी केन्द्र) का प्रमुख सचेतक हितराज पाण्डे सहभागी थिए। कांग्रेसको अवरोधको कारण शुक्रबारको प्रतिनिधिसभा बैठक स्थगित भएको थियो। जेठ १५ गतेभित्र बजेट ल्याउनुपर्ने संवैधानिक बाध्यता छ। नीति तथा कार्यक्रम पारित नभएकाले सरकारलाई सदन चलाउनुपर्ने बाध्यता छ। प्रमुख सचेतक लेखकले गृहमन्त्री लामिछानेले संसद्को रोस्टमबाट कांग्रेस नेतामाथि लगाएको लाञ्छनाका विषयमा प्रधानमन्त्रीलाई ध्यानाकर्षण गराएको बताए। उनले प्रधानमन्त्रीसँग त्यसको जवाफसमेत मागेको बताए।"
हेटौँडामा बसको ठक्करबाट एक जनाको मृत्यु,मकवानपुर : मकवानपुरको हेटौँडा उपमहानगरपालिका११ थानाभर्याङस्थित पूर्वपश्चिम सडकखण्डमा गए राति बसको ठक्करबाट एक जनाको मृत्यु भएको छ । सर्लाहीबाट काठमाडौँतर्फ जाँदै गरेको ना७ख १६७५ नंको बसले ठक्कर दिँदा अन्दाजी ४० वर्षीय पुरुषको घटनास्थलमै मृत्यु भएको जिल्ला प्रहरी कार्यालय मकवानपुरका प्रवक्ता एवं प्रहरी नायब उपरीक्षक लक्ष्मी भण्डारीले जानकारी दिए। उनका अनुसार मृतक पुरुषको हाल नामथर वतन खुलेको र मृतक पुरुषको शव हेटौँडा अस्पतालमा राखिएको छ । उक्त घटनाबारे आवश्यक अनुसन्धान गरिरहेको जिल्ला प्रहरी कार्यालय मकवानपुरले जनाएको छ । रासस
नाङ्सल छोदेनले गरिन् २२ घण्टामा सगरमाथा आरोहण,"गोरखा : गोरखाकी नाङ्सल छोदेन लामाले २२ घण्टामा विश्वको सर्वोच्च शिखर सगरमाथा र चौथो अग्लो हिमाल ल्होत्से एकसाथ आरोहण गरेकी छन् । अघिल्लो वर्ष ८,१६३ मिटर अग्लो मनास्लु आरोहण गरेकी चुमनुब्री १ सामागाउँकी नाङ्सलले पहिलो पटक एकैसाथ दुवै हिमाल आरोहण गरेकी हुन् । पहिलो प्रयासमै सर्वोच्च शिखर सगरमाथा २२ घण्टा १५ मिनेटमा पुग्न सफल भएकी उनले त्यसको लगत्तै ८,५१६ मिटर अग्लो ल्होत्सेको आरोहण गरेकी हुन् । दुवै हिमाल आरोहण गरेर ४७ घण्टामा बेसक्याम्प आइपुगेको उनको भनाइ छ । बिहान चारबजे बेसक्याम्पबाट हिँडेकी उनले भोलिपल्ट बिहान २:१५ मा सगरमाथाको शिखरमा पाइला टेकेकी थिइन् । त्यहाँबाट चौथो क्याम्पमा झरेर फेरि ल्होत्सेको आरोहण गरेर ४७ घण्टामा बेसक्याम्पमा आएको उनको भनाइ छ । उनी अहिले बेसक्याम्पमै छिन् । यसअघि सबैभन्दा छिटो १४ घण्टा ३१ मिनेटमा सगरमाथा आरोहण गरेर गोरखा छेकम्पारकी फुञ्जो झाङ्मु लामाले विश्व किर्तिमान राखेकी छन् । साथै यात्रा सुरु गरेको २४ घण्टा २६ मिनेटमा बेसक्याम्पमै फर्केर सबैभन्दा छिटो बेसक्याम्प फर्कने महिलाका रुपमा किर्तिमान कायम गरेकी छन् । उनीपछि दोस्रो छिटो आरोहण गर्ने महिला नाङ्साल छोदेन बनेकी छिन् । फुञ्जोभन्दा अघि सन् २०२१ मा हङकङकी स्याङ यिन हङ(आडा)ले २५ घण्टा ५० मिनेटमा आरोहण गरेर गिनिज बुक अफ वर्ल्ड रेकर्डमा नाम लेखाएकी थिइन् । अहिले नाङ्सालले आडाको रेकर्डभन्दा ३ घण्टा छिटो आरोहण गरेकी हुन् । चुमनुब्री सामागाउँ गोरखाकी नाङ्सालले चुमनुब्रीका युवाहरुलाई हिमाल आरोहण क्षेत्रमा अघि बढ्न उत्साह बढाउनका लागि सगरमाथा आरोहण गरेको बताएकी छन् । आफ्नो गाउँमै मनास्लु हिमाल रहेपनि आरोहण क्षेत्रमा युवाहरु नलागी बेरोजगार भएर बसेकाले यस क्षेत्रमा लागेर स्वरोजगार हुन हौसला दिन आफू हिमाल चढेको बताएकी छन् । सगरमाथा, ल्होत्से रहेको क्षेत्रका युवाहरु पर्यटन र आरोहण क्षेत्रमा लागेर धेरै उन्नति प्रगति गरेको भन्दै उनले आफ्नो गाउँका युवाहरुलाई पनि यस क्षेत्रमा लाग्न अभिप्रेरणा मिलोस् भनेर सगरमाथा र ल्होत्से आरोहण गरेको बताएकी छन् ।"
कालीगण्डकीमा डबल ल्याण्डको युनिक पुल निर्माण,"डुम्रे (तनहुँ) : तनहुँको घिरिङ गाउँपालिका१ र पाल्पाको रामपुर नगरपालिका१ स्थित कालीगण्डकी नदीमा युनिक मोटरेवल पुल निर्माण भएको छ । पुल निर्माणपछि पाल्पा र तनहुँको यात्रा सहज हुने भएको छ। गण्डकी प्रदेशको ग्रामीण क्षेत्र तनहुँको घिरिङ र लुम्बिनी प्रदेशको पाल्पाको रामपुर जोड्ने उद्देश्यले पुल निर्माण गरिएको हो । पुल निर्माणपछि यहाँका स्थानीयलाई स्याङ्जा हुँदै पाल्पा पुग्नुपर्ने घुमाउरो बाटो प्रयोग गर्नुपर्ने बाध्यता हट्ने भएको छ । कालीगण्डकी नदी मोटरेवल पुल पुट्टारघाट (तनहुँपाल्पा) उपभोक्ता समितिका अध्यक्ष विष्णुभक्त सिग्देलले विसं २०७३ मा भौतिक पूर्वाधार तथा यातायात मन्त्रालयबाट बजेट प्राप्त भएपछि कालीगण्डकी नदी माथि पुल निर्माण थालिएको बताए । उनले भने, स्थानीयवासीको प्रयासले नै पुल निर्माण भइरहेको छ, अब स्याङ्जाको घुमाउरो बाटोबाट पाल्पा पुग्नुपर्ने बाध्यता हट्ने भएको छ । कालीगण्डकी नदी पुल निर्माण ९० प्रतिशत पूरा भएको उनले जानकारी दिए। वर्षायाममा बाढी आउने समयमा नै सञ्चालनमा आउने गरी पुल निर्माणका काम भइरहेको उनको भनाइ छ । अध्यक्ष सिग्देलले भने, देशकै नमूनाको रुपमा डबल ल्याण्डको युनिक पुल निर्माण भइरहेको छ, यहाँ पुल निर्माण हुन थालेसँगै आमनागरिकमा खुसी छाएको छ, यहाँ बनेको मोटरेवल पुलले तराईतर्फ र पहाडतर्फ जान सहज हुनेछ । पुल नहुँदा विगतमा भोग्दै आएको सास्तीको समाधान गर्ने र दुई प्रदेशका ग्रामीण क्षेत्रलाई जोड्ने उद्देश्यले यहाँका स्थानीयको पटकपटकको प्रयासले मोटरेवल पुल निर्माण भइरहेको उनले बताए । स्थानीयको प्रयासले कालीगण्डकी नदीमाथिको मोटरेवल पुल निर्माणले सफलता पाएको छ, अध्यक्ष सिग्देलले भने, यहाँ बनेको मोटरेवल पुलले तनहुँका ग्रामीण क्षेत्रमा ठूलो विपद् आइपरेमा जिल्लाको सहयोगको मात्र नभई प्रदेश राजधानी पोखराबाट पनि सहज रुपमा सहयोग लिन सकिनेछ । घिरिङमा बाढी, पहिरो, आगलागीजस्ता विपद् आइपरेको खण्डमा सदरमुकामबाट सहजरुपमा सहयोग पुग्न नसकेको अवस्थामा पनि प्रदेश राजधानी पोखरा, रामपुर, तराई क्षेत्रबाट सहजरुपमा सहयोग पाउन सक्नेछ । वर्षायाममा खहरे खोलामा बाढी आएको अवस्थामा समेत यस पुलमार्फत अन्यत्र आवतजावत गर्न सकिनेमा स्थानीय विश्वस्त छन् । मोटरेवल पुल दुई सय १० मिटर लम्बाइको बन्नेछ । पुल निर्माणका लागि विसं २०७३ असार ३ गते निर्माण सम्झौता भएको हो । शर्मा, युनाइटेड विल्डर्स, रमन जेभीले रु २४ करोड ७९ लाख ७९ हजार एक सय २५ मा ठेक्का सम्झौता गरेको छ । कोभिडका कारण केही समय निर्माणका कार्यले तीव्रता पाउन नसक्दा हालसम्म दुई पटक म्याद थप गरी निर्माणको काम अहिले करिब अन्तिम चरणमा पुगेको अध्यक्ष सिग्देलले जानकारी दिए । हालसम्म उक्त पुल निर्माणका लागि दुई पटक म्याद थप गरिएको छ । विसं २०८१ पुस मसान्तसम्ममा ठेकेदार कम्पनीले उक्त मोटरेवल पुल निर्माण सम्पन्न गर्ने लक्ष्य लिएको छ । हालसम्म पुलको ढलान, जडानलगायतका कार्य भइरहेको छ । वर्षायामसँगै आउने बाढीपहिराले स्याङ्जा हुँदै पाल्पा पुग्नुपर्ने बाध्यता हट्ने भएपछि खुसी लागेको दानबहादुर शाहीले बताए । उनले भने, पुल बनेपछि त सजिलै पाल्पा पुग्न र आउन भ्याइन्छ, बाटो घुमाउरो पनि पर्दैन, यो पुल बन्दै गर्दा हामीलाई खुसी दिलाएको छ । स्याङ्जाको बाटो भएर पाल्पा जाने क्रममा पनि खोलामा मोटरेवल पुल नहुँदा यात्रामा समस्या आउने गरेको थियो । यहाँ मोटरेवल पुल निर्माण भएपछि भने चार जिल्लाका स्थानीय प्रत्यक्ष लाभान्वित हुनेछन् । कालीगण्डकी करिडोरसँग जोडिएकाले सहजरुपमा पहाड तथा हिमाली जिल्लातर्फ र तराईतर्फ आवजतजावतमा सहज हुने मोटरेवल पुल बन्नेछ । पुल निर्माण भएपछि तनहुँलगायत पाल्पा, स्याङ्जा र नवलपुरका करिब तीन लाख स्थानीय प्रत्यक्ष लाभान्वित हुनेछन् । यो दुई प्रदेशका ग्रामीण क्षेत्रलाई जोड्ने मोटरेवल पुल बनेको हो । यहाँ पुल निर्माण भएपछि यात्राको दूरी कम हुनुका साथै ग्रामीण क्षेत्रका स्थानीयलाई सेवा प्रवाहमा समेत सहज हुनेछ ।रासस"
भोको पेट,"तिम्रो पेट भरिएको छ त्यसैले तिम्रा रहर अनगिन्ती छन् मेरो पेट भोको छ मेरा कुनै रहर छैनन् मात्र गहिरो निराशाको जहर छ भोकको आगो निभाउने चट्टानी चाह छ र छ चुनौती ! भगवान् बन्ने शिलामाथि हथौडा वर्षाइरहेको छु जसरी वर्षाइरहेछ भोकले कोर्रा ममाथि बिहान ओढेर घरबाट निस्किएको म साँझ लिएर फर्कन्छु साथमा केही ल्यायो कि भन्ने छोराछोरीको आशा भोकको आकासबाट तारा झरेजस्तै झर्छ छट्पटिने मात्र होइन अन्तिम आशाको केन्द्र त्यसै त्यसै मर्छ। भोक प्रिय लाग्दैन मलाई तर भोकले मलाई प्रियसी मानेको छ म भनें उसलाई युद्ध मान्छु त्यसो त शान्तिप्रिय छु म अहँ, मन पर्दैन मलाई भोकसँगको लडाइँ तर भोकको लडाइँले मलाई आफ्नो बनाएपछि म पनि संहारमाथि प्रहार गर्ने बुद्धको अनुयायी बनेको छु कुनै दिन छोराछोरीलाई भरपेट खुवाउन सक्दा म भोकमाथि विजयी भएको अनुभूत गर्छु र विजय उत्सव मनाउँछु। मेरो पेट खाली छ हुँदा खानेको सपना एक मुठ्ठी अन्नमा गएर टुंगिन्छ एक अन्जुली पानीमा पुगेर सकिन्छ र त हुनेखानेका जस्ता असंख्य सपना देख्न म सक्दिनँ सुन्दर सपनाको धरातलमा टेक्न म सक्दिनँ भोकसँगको अन्तिम युद्ध नजितेसम्म म सुनौलो भविष्य निर्माणको सपना देख्न सक्दिनँ।"
स्वाभिमानको कथा,"मलाई रगत मनपर्छ किनकि, रगतसँग वीरताको गाथा हुन्छ रगतसँग स्वार्थ हँुदैन, बरु स्वाभिमानको कथा हुन्छ। रगतकै कथा हुन् नालापानी, सतलज र काँगडाका कथा केरुङ, कुती र वेत्रावती किनारका कथा। रगतले नै लेखिएका हुन् व्यवस्था परिवर्तनका कथा सामाजिक न्याय र समानताका कथा नील आकाशमुनिका मुक्तिका कथा। रगतले कहिल्यै आस्था बेचेन विश्वासको बगैंचामा कहिल्यै बेइमानी रोपेन आफ्नो मृत्युमा अरूको जीवन देख्यो बलिदानमा देशको भविष्य देख्यो। युग परिवर्तनपछि चाल र रङ फेरेको रगतले होइन सत्ताले हो आसनसँग आमाको मुटु साटेको पनि रगतले होइन सत्ताले हो तिमीलाई छलेर तिम्रै औंठाछाप र दस्तखतमा तिम्रो पहिचान बेचेको पनि रगतले होइन सत्ताले हो। सत्ताले जस्तो रगतले बिखण्डनका सीमारेखाहरू कोरेर राष्ट्रियतालाई टुक्राटुक्रामा विभाजित गर्दैन तल्ला घरको आँगन पुर्न आफ्ना घरको मझेरीको माटो चढाउँदैन भोकसँग लडिरहन्छ निरन्तर तर सत्ताले जस्तो जिब्रोको स्वादका लागि घाम र जून कहिल्यै बेच्दैन त्यसैले मलाई रगत मनपर्छ किनकि, रगतसँग सुन्दर बिहानीको गाथा हुन्छ सबैको बगैंचामा वसन्त फुलेको कथा हुन्छ। नानुमैयाँ दाहाल"
पर्सामा चक्कु प्रहार गरी एक जनाको हत्या,"वीरगन्ज : पर्सामा चक्कु प्रहारबाट एक पुरुषको मृत्यु भएको छ। सखुवा प्रसौनी गाँउपालिका४ ओझैया प्रसौनी टोलका ५० वर्षीय ललाई हजरा दुसादलाई सुभाष हजारा दुसादले चक्कु प्रहार गरी हत्या गरेको प्रहरीले जनाएको छ। लागु पदार्थ सेवन गरेर नसामा मातेका दुसादले शुक्रबार साँझ निहुँ खोजेर छिमेकी ललाईमाथि चक्कु प्रहार गरेका थिए। ललाईको मुख, घाँटी र छातीमा सुभाषाले अन्धाधुन्द चक्कु प्रहार गरेर घाइते बनाएको र घाइते ललाईलाई उपचारका लागि वीरगन्ज ल्याउने क्रममा बाटोमै उनको मृत्यु भएको प्रहरीले जनाएको छ। ललाईको चक्कु प्रहार गरि हत्या गरिएपछि गाँउमा तनाव उत्पन्न भएको थियो। त्यसपछि प्रहरी कार्यालय पटेर्वा सुगौलीका प्रहरी निरीक्षक मोहनजंग थापाको नेतृत्वमा खटिएको प्रहरी टोलीले चक्कु प्रहार गर्ने सुभासलाई नियन्त्रणमा लिएपछि स्थिति नियन्त्रणमा आएको थियो। पक्राउ गरिएका सुभाषलाई ईलाका प्रहरी कार्यालयको हिरासतमा राखेर अनुसन्धान भइरहेको प्रहरी निरीक्षक थापाले जानकारी दिए।"
संस्कृत भाषाको पुनर्जागरण !,"संस्कृत भाषाका अनगिन्ती मन्त्र तथा श्लोकहरू मानव शरीर, मानव मस्तिष्क र कस्मिक ऊर्जालाई एकाकार गर्न सक्ने अद्भुत क्षमताहरू रहेको अनुसन्धानले देखाएको छ। २१औं शताब्दी लागेपछि पश्चिमा राष्ट्रहरूमा ध्यान, योग, सनातनी भजन र दर्शनहरूको लोकप्रियता निक्कै बढेको पाइन्छ। यसका पछाडि संस्कृत भाषा र पूर्वीय दर्शनको ठूलो भूमिका रहेको पाइन्छ। अनुसन्धानको महत्त्वपूर्ण पाटोको रूपमा पनि विकसित भएको छ। वास्तवमा संस्कृत भाषाका यी ग्रन्थमा के के छन् त ? भारत वर्षमा ऋषिहरूले सधैं सबै कला, विज्ञान र पेसाहरूलाई पवित्र मानेका थिए। अर्थात्, शास्त्रहरूद्वारा निर्देशित हाम्रा गतिविधि पूरा गरेर अनन्तदेखि अनन्तसम्म अब्बल मानव जीवन र ईश्वरीय प्रेमलाई सिद्ध गर्न योग्य पर्याप्त लय, शास्त्र र दर्शनहरू समेटिएका छन्। एस्ट्रोज्योतिका स्वामी शिवानन्दका अनुसार यी शास्त्रभित्र ज्ञानका १४ क्षेत्रमा ४ वेद (ऋग, यजुर, साम, अथर्व), ६ वेदांग (छन्द, व्युत्पत्ति, ध्वन्यात्मक, व्याकरण, ज्योतिषखगोलशास्त्र र अनुष्ठान) तथा सामाजिक आचरण दर्शाउन ४ उपांग (तर्क, अन्वेषण, पवित्र इतिहास र संहिता)हरू छन्। वेदका चार पूरकहरू चिकित्सा, राजनीतिअर्थशास्त्र, युद्ध र ललित कला हुन्। महाभारत, रामायण, साथै सांख्य, पतन्जल, पशुपत र वैष्णवहरू धर्मशास्त्रका अंश हुन्। सबै शास्त्रलाई ६ वर्गमा वर्गीकरण गर्न सकिन्छ। ती हुन्ः ईश्वरीय रूपमा प्रकट गरिएका धर्मशास्त्रहरू, रचना गरिएका शास्त्रहरू, पवित्र महाकाव्यहरू, पवित्र किंवदन्ती र इतिहास, ईश्वरीय उपासनाको पुस्तिका र दार्शनिक प्रणालीहरू। ईश्वरीय रूपमा प्रकट गरिएको शास्त्र श्रुति हो जसको अर्थ सुनेको अथवा कालान्तरबाट सुनिआएको हुन्छ। श्रुतिहरूलाई प्रभुसंहिताहरू पनि भनिन्छ। तिनीहरूले चार वेदलाई मात्र उल्लेख गर्छन्। सनातन धर्मग्रन्थमा बाहेक सबै धर्म (पन्थ)हरूले आफ्ना धर्मग्रन्थहरूलाई ईश्वरले एकल चुनेको सन्देशवाहक दूतलाई दिएको प्रकटीकरणमा पेस गर्छन्। वेद शब्द आफैं संस्कृत मूल विद्बाट आएको हो, जस्को अर्थ जान्नु अर्थात् ज्ञात हुनु हुन्छ।वेद कुनै एक सन्देशवाहकलाई प्रकट गरिएको थिएन। तिनीहरू सृष्टि सुरु हुनुअघि सूक्ष्म रूपमा अवस्थित थिए र बिस्तारै धेरै (केही गणनाअनुसार ८ सयभन्दा बढी) ऋषि वा ऋषिहरूको ध्यानको गहिराइमा प्रकट गरियो। प्रत्येक वैदिक मन्त्र एक विशेष देवतालाई समर्पित छ। १९ सम्भावित छन्दमध्ये एकमा सेट गरिएको छ। चार वेदमा २० हजार ५ सयभन्दा बढी मन्त्र छन्। वेदमा पहिलो ऋग्वेदलाई १० पुस्तक (मण्डल)मा विभाजित छ, जसमा १ हजार २८ भजन (सुक्त), कुल १० हजार ५ सय ५२ मन्त्र छन्। ऋग्वेदमा सुरुमा २१ शाखा थिए, जसमध्ये पाँच मात्र विद्यमान छन्। यसमा देवता, आत्मा, सामाजिक जीवनका भजनहरू छन्। यसमा ऐतरेय र कौशीतकी उपनिषद् छन्। दोस्रो यजुर्वेद ४० भाग (स्कन्द)मा विभाजित छ, जसमा कुल १ हजार ९ सय ७५ मन्त्र छन्। यसलाई दुई भागमा विभाजित गरिएको छ। पहिलो कृष्ण यजुर्वेद पुस्तक (सबैभन्दा पुरानो) र दोस्रो, शुक्ल यजुर्वेद पुस्तक छन्। यजुर्वेदमा सुरुमा १ सय २ शाखा थिए (कृष्णका लागि ८५, शुक्लका लागि १७) कृष्णमध्ये ४ र शुक्लका २ वटा विद्यमान छन्। यो अनुष्ठान र बलिदानमा समर्पित पुस्तिका हो। कृष्णमा तैत्तिरिया र कथा उपनिषदहरू छन् भने शुक्लमा ईशा र बृहदारण्यक उपनिषद्हरू छन्। तेस्रो सामवेद हो। यसमा पूर्वार्चिका, ४ भाग (स्कन्द) मिलेर बनेको, जसमा ५ सय ८५ मन्त्र छन् भने उत्तरार्चिका, २१ भागहरू (स्कन्द) मिलेर बनेको छ, जसमा ९ सय ६४ मन्त्र छन्। कुल १ हजार ५ सय ४९ मन्त्रमध्ये ७५ बाहेक सबै ऋग्वेदबाट आएका हुन्। सामवेदमा सुरुमा एक हजार शाखा थिए, जसमध्ये तीनमात्र आजपर्यन्त छन्। यसमा भजन, संगीत, शान्तिका लागि प्रार्थना समावेश छ। यसमा छान्दोग्य र केना उपनिषद् छन्। चौथो अथर्व वेद हो। यसमा पूर्वाधा (पहिलो आधा), विभिन्न प्रवचनबाट बनेको र उत्तराद्र्ध (दोस्रो आधा), अनुष्ठान आदिको आलोचनात्मक प्रशंसा समावेश छ। अथर्ववेद चारवटा पुस्तकमा विभाजित छ। कुल २० अध्याय (स्कन्द) र ६ हजार ७७ मन्त्र छन्। यो सुरुमा ९ शाखा थिए, जसमध्ये आज दुई छन्। यसमा देवताहरूको भजन, सृष्टि कथाहरू, दुष्ट र शत्रुहरूबाट जोगाउने मन्त्रहरू, जादु र तन्त्रहरू छन्। अथर्व वेदमा कुल ९३ उपनिषद्हरू पाइन्छ, जसमध्ये प्रसिद्ध प्रस, मुण्डक र मण्डुक्य उपनिषद् छन्। चार वेदका अलावा थप चार उपवेद (सहायक वेद) छन्। यिनीहरू स्मृतिका रूपमा आएका हुन्। यी मानव रचनाका माध्यमिक शास्त्रहरू हुन्। जसभित्र पहिलो ऋग्वेदसँग सम्बन्धित आयुर्वेद (जीवन र स्वास्थ्यको विज्ञान), दोस्रो यजुर्वेदसँग सम्बन्धित धनुर्वेद (सैन्य विज्ञान), तेस्रो सामवेदसँग सम्बन्धित गन्धर्ववेद (संगीत, नृत्य र कलाको विज्ञान) र चौथो अथर्व वेदसँग सम्बन्धित अर्थशास्त्र (राजनीति, अर्थ, यान्त्रिक र निर्माणको विज्ञान) समेटिएको छ। अर्थशास्त्र धार्मिक माध्यमबाट धनजस्ता भौतिक वस्तुको प्राप्तिसँग सम्बन्धित छ। जसमा नीतिशास्त्र, शिल्पशास्त्र, ६४ कला र अन्य भौतिक र आधिभौतिक विषय समावेश छन्। परम्पराअनुसार वेदको अध्ययन गर्नुअघि यी ६ वेदांग (वेदका अंग) को ज्ञान हासिल गर्नुपर्छ। ती ६ मा शिक्षा, व्याकरण, निरुक्त, छन्द, ज्योतिष शास्त्र (ग्रह तथा खगोल अध्ययन) र कल्प पर्छन्। वामकेश्वर तन्त्रका अनुसार वेद उपवेदबाहेक कला भनिने ६४ पुस्तक छन्। जसमा ६४ कला तथा पेसागत व्यवसायहरूका विभिन्न सूची छन्। कौटिल्य अर्थशास्त्र तथा चाणक्य नीति पनि महŒवपूर्ण ग्रन्थ सनातन शास्त्रभित्र समाविष्ट छन्। यज्ञ प्रदर्शनका लागि श्रौतकल्प, बलिदान क्षेत्रको लागि सुल्ब कल्प र नैतिकताका लागि धर्मकल्प ग्रन्थहरू छन्। सनातन ग्रन्थ शास्त्रभित्र विभिन्न नियम संग्रृहीत छन्। सत्ययुगका लागि मनुस्मृति, द्वापर युगका लागि शंखलिखिता धर्म सूत्र, त्रेतायुगका लागि याज्ञवल्क्य स्मृति र कलियुगका लागि परासर स्मृति उल्लेख गरिएको छ। यसका अलावा विभिन्न नियम गौतम धर्म सूत्र, आपस्तम्ब धर्म सूत्र, वशिष्ठ धर्म सूत्र, सौनाका धर्म सूत्र, विष्णु धर्म सूत्र, दक्ष धर्म सूत्र, सम्वर्त धर्म सूत्र, व्यास धर्म सूत्र, हरिता धर्म सूत्र, सततप धर्म सूत्र, यम धर्म सूत्र, देवला धर्म सूत्र, उसाना धर्म सूत्र, अत्रि धर्म सूत्र र गृह्य कल्पजस्ता घरेलु जीवनका लागि विधि समेटिएका छन्। संस्कृतमा भएका ग्रन्थमध्ये सुहृतसंहिताहरू इतिहासको रूपमा विभिन्न चार महाकाव्य छन्। जसमा रामायण, महाभारत, हरिवंश र योग वशिष्ठ पर्छन्। यी महाकाव्यले वेदका रहस्यहरू खोल्ने र उपनिषद्हरूको सार समावेश गर्छन्। यिनीहरूले इतिहास, पुराणहरू, ज्योतिष, नीति, नैतिकता, जीवन विज्ञान, विज्ञान, चिकित्सा, दान र उदारताजस्ता व्यावहारिक ज्ञानको वर्णन गर्छन्। पवित्र कथा र इतिहासलाई समेट्ने सनातनी संस्कृत ग्रन्थभित्र पुराणहरू पर्छन्। जसले वेदका भित्री रहस्यहरूलाई उजागर गर्छन्। परिभाषाअनुसार, पुराणहरूले पाँच विषय (पञ्चलक्षण) सञ्चार गरेका हुन्छन्। ती पञ्च लक्षणभित्र इतिहास, ब्रह्माण्ड विज्ञान, माध्यमिक सिर्जना, राजपाठ र विश्वचक्र समेटेका हुन्छन्। त्यहाँ १८ मुख्य पुराण र १८ वटै सहायक पुराण (उपपुराण) छन्। १८ मुख्य पुराणहरूमा प्रत्येक ६६ पुराणको तीन समूहमा विभाजित छन्ः जसले सात्विक पुराणहरूमा भगवान् विष्णुको महिमा, राजसिक पुराणहरूमा भगवान् ब्रह्माको महिमा र तामसिक पुराणहरूमा भगवान् शिवको महिमा वर्णन गरिएको छ। १८ मुख्य पुराणमा भागवत पुराण, विष्णु पुराण, नारद पुराण, गरुड (सुपर्ण) पुराण, पद्म पुराण, वराह पुराण, ब्रह्म पुराण, ब्रह्माण्ड पुराण, ब्रह्मवैवर्त पुराण, मार्कण्डेय पुराण, भविष्य पुराण, वामन पुराण, मत्स्य पुराण, कुर्म पुराण, लिंग पुराण, शिव पुराण, स्कन्द पुराण र अग्नि पुराण छन्। उपपुराणहरूमा सनतकुमार, नरसिंह, बृहन्नारदिया, शिवरहस्य, दुर्वाशा, कपिला, वामन, भार्गव, वरुण, कालिका, साम्बा, नन्दी, सूर्य, परासर, वशिष्ठ, देवीभागवत, गणेश र हम्सा पर्छन्। यसका अलावा भगवान् शिवको महिमा गर्ने चारवटा तमिल पुराण शिव पुराण, पेरिया पुराण, शिव पराक्रम र तिरुविलयादल पुराण पनि छन्। संस्कृतमा भएका अन्य ग्रन्थमध्ये आगम (ईश्वरीय उपासनाको विधि) पर्छन्। तिनीहरूले पूजाको चारवटा विधि ज्ञान, योग, क्रिया र चार्यलाई अनुसरण गर्छन्। आगमहरूलाई तीन वर्गमा विभाजन गरिएको छ। वैष्णव आगम वा पञ्चरात्र आगम (विष्णुको पूजा), शैव अगम (शिवको उपासना) र शाक्त आगम वा (तन्त्र वा शक्तिको पूजा) यसभित्र पर्छन्। वैष्णव आगममा २ सय १५ अलग अलग संहिता छन् भने शैव अगम २८ वटा र शाक्त आगममा २७ तन्त्र छन्। प्रत्येक अगाममा उपआगमहरू हुन्छन्। वैदिक दर्शनभित्र षड्दर्शन अथवा वेदका कुनै पनि चिजलाई हेर्ने ६ वटा तरिका वा दर्शनहरू छन्। जसलाई उपवेदाङ पनि भनिन्छ। जसभित्र न्याय दर्शन, वैसेशिका (सृष्टिको भौतिक अभौतिक पक्ष) दर्शन, सांख्य (पुरुष र प्रकृतिको सम्बन्ध) दर्शन, पूर्व (कर्म अनुष्ठान मीमांशा सूत्रहरू) दर्शन, योग (आफैंभित्रको) अभ्यास, र उत्तरा (शारीरिक) मीमांशा तथा वेदान्तहरू पर्छन्। संस्कृतका ग्रन्थहरूका वेदान्तमा आफैंलाई सत्यको अनुभूति गराउने अत्यन्तै महŒवपूर्ण अतिरिक्त ग्रन्थहरूमा उपनिषद्हरू पर्छन्। वेदहरूको सम्पूर्ण दर्शन प्राप्त गर्नुपूर्व उपनिषद्हरूको राम्रो ज्ञान आवश्यक पर्छ। हालसम्म १ सय ८ आधिकारिक उपनिषद् छन्। सम्पूर्ण उपनिषद् यति महŒवपूर्ण छन् कि भगवद् गीता महाभारतभित्रको भीष्म पर्वको पनि अंश हो, जसलाई एक उपनिषद्को रूपमा लिइन्छ। अन्य आचरण (धर्मशास्त्र)मा विभिन्न गीता पर्छन्। गीताभित्र श्रीमद्भगवद् गीता, अष्टावक्र गीता, अनु गीता, अवधुत गीता, राम गीता, पिंगला गीता, ईश्वर गीता, हरि गीता, ब्रह्म गीता, भिक्षु गीता, हरिता गीता, उत्तर गीता, पाण्डव गीता, परासर गीता, मनकी गीता, कपिला गीता, गणेश गीता, देवी गीता, हम्सा गीता, ब्राह्मण गीता, बोध गीता, रमण गीता, शिव गीता, शिव सम्पक गीता, सूर्य गीता, सुत गीता, वृत्त गीत, यम गीता, उत्तर गीता, व्यास गीता, विकिख्यु गीता तथा उद्धव गीता रहेका छन्। शाण्डिल्य भक्ति सूत्र, नारद भक्ति सूत्र, देवी महात्म्यम, चण्डी वा दुर्गा शप्तसती, श्री चक्र, सौन्दराय लहरी, शाक्त उपनिषद, अध्यात्म रामायण, त्रिपुरा रहस्य, तुलसीदासको रामायण, बुद्धि कथा (सुभाषित), शताब्दी श्लोक सुभाषितारत्नभण्डार, कथासरितसागर, बृहत्कथामञ्जरी, पञ्चतन्त्र, हितोपदेशलगायत अनगिन्ती कविता (काव्य)हरू, नाटक (नाटक)हरू, अलंकारहरूलगायतका सहस्र ज्ञानको असीम भण्डार संस्कृत भाषाभित्र लुकेर बसेका छन्। दक्षिण एसियाली अध्ययता युरोपियन महान् दार्शनिक डा म्याक्स मुलरको भनाइ सापटी लिनु सान्दर्भिक हुन्छ सनातन धर्म (अनन्त धर्म) कुनै प्रतिस्पर्धाबिना नै धर्म शास्त्रको विश्व च्याम्पियन हो किनकि संस्कृत भाषाका सनातनी ग्रन्थहरूमा १८ विधामा फैलिएका ज्ञान भण्डारका दायरा र गहिराइ कुनै पनि अन्य भाषा, धर्मशास्त्र र सभ्यतासँग अतुलनीय छ। उनी थप्छन्, यदि मलाई कसैले मानव बुद्धिको सबैभन्दा गहिरो विकास भएको क्षेत्रको बारेमा सोधपुछ गर्छ भने मेरो जवाफ यो विशाल आकाशमुनि मानव दिमागले सबैभन्दा उत्तम र अद्वितीय उपहारहरू पूर्ण रूपमा विकास गरेको छ। जीवनको सबैभन्दा ठूलो समस्याहरूमा गहिरो रूपमा सोचेको छ। दिगो समाधान फेला पारेको छ; जुन प्लेटो र केन्टका समेत अध्ययन स्रोत बने। त्यो हो भारतीय प्रायद्वीपको संस्कृत भाषामा लेखिएका ग्रन्थहरू। यहाँ हामीले बुझ्नुपर्ने मुख्य कुरा के छ भने भारत भन्नाले १५ अगस्ट १९४७ मा स्थापना भएको भारत होइन; पश्चिममा इरानको हिन्दुकुशबाट पूर्वमा चीनको सिचुवान प्रान्तसम्म फैलिएको हिमालयको दक्षिण हिन्द महासागरसम्म फैलिएको समस्त भूभागलाई बुझ्नुपर्छ किनकि अहिलेको भारतको स्थापना हुनुभन्दा ४७ बर्ष पहिला नै स्वर्गवासी मुलरले ऊबेला भारत शब्द प्रयोग गरेका थिए समग्र क्षेत्रलाई लक्षित गरेर। अझ उनी थप्छन्, युरोपमा हामीले मुख्यतया ग्रिक, रोमानी र यहुदी परम्पराको दर्शनमा पोषित गरेका साहित्य र दर्शनबाट हाम्रो वर्तमान जीवनलाई थप पूर्ण, समावेशी, र प्रमाणिक रूपमा मानव बनाउँदै सबैभन्दा समृद्ध सुधारात्मक रहेको फेला पार्न सक्छौं। तर हाम्रो मानव जीवन, समग्र प्राणीजगत् र यो धरती वर्तमानमा मात्र सीमित छैन, अनन्त कालसम्म जीवन्त रहनुपर्छ। सबै तथ्यले के पुष्टि गर्छ भने हामीले संस्कृत भाषाको महत्तव बुझ्न नसक्नु हाम्रो पुस्ताको ठूलो भूल हुनेछ भने पुस्तौं पुस्ताका निम्ति ठूलो क्षति हुनेछ। संस्कृत भाषा र ग्रन्थहरूले पनि सबै कुरा पूरा गर्छन् भन्ने बिल्कुल होइन। विश्व समाजलाई संस्कृत भाषा र वैदिक ग्रन्थमा भएका समाजोपयोगी गुणहरूले विश्व समाज निर्माण गर्न सक्यौं भने नेपाली समाजको विश्व सभ्यतामा दमदार उपस्थिति हुनेछ। हाम्रो जीवनको भित्री रहस्यलाई अझ उत्तम, अधिक व्यापक, अधिक विश्वव्यापी, वास्तवमा अझ साँच्चै यो मानव जीवनका लागिमात्र होइन, तर रूपान्तरित र अनन्त जीवन बनाउन सबैभन्दा विशिष्ट ज्ञान चाहिन्छ। फेरि पनि यसको उत्तर र समाधान त्यतैतर्फ लैजान्छु भारतीय प्रायद्वीपको संस्कृत भाषामा लेखिएका ग्रन्थहरू। मुलरले सन् १८४३ मा नै विद्यावारिधि गरिसकेका थिए भने संस्कृत भाषा र ग्रन्थहरूभित्र लुकेका अथाह ज्ञानको पहिचान गरेका थिए तर पहिचान गर्न सकेका छैनौं। सन् २०१५ मा स्नायु विज्ञ (न्युरोलजिस्ट) डा जेम्स फ्रान्सिस हार्टजेलको आठजनाको समूहले अत्यन्तै महŒवपूर्ण खोज भाषा प्रशोधनमा संलग्न हुने हाम्रो दिमागको हिप्पोक्याम्पल र पाश्र्वटेम्पोरल क्षेत्रहरूको संरचनात्मक बनावट र मौखिक उच्चरणको संस्मरण शक्तिसँग सम्बन्धित छ कि छैन विषयमा अनुसन्धान गरे। भाषा, दिमागको विकास र संस्मरण शक्तिको सम्बन्ध निर्धारण गर्न एउटा संस्कृत वाचक समूहको गहन अध्ययन गरे। तिनीहरूको अध्ययन प्राचीन र सावधानीपूर्वक संरचित वैदिक परम्परालाई कायम राखेको शिक्षामा संस्कृत भाषाका ग्रन्थहरू मौखिक वाचन गरी कण्ठ गर्ने र सुनाउनेमा केन्द्रित गरिएको थियो। भारतका व्यावसायिक वैदिक संस्कृत पण्डितहरूले बाल्यकालदेखि नै १० वर्षसम्म पुरातन परम्परामा आधारित ४० हजारदेखि एक लाख शब्दहरूको श्लोकहरू मौखिक संस्कृत पाठ सहजै कण्ठ गर्न सक्ने अद्भुत अभ्यस्त पाठकको सटिक उच्चारण र अपरिवर्तनीय सामग्रीमा निपुणता हासिल गरेको तथ्यहरू फेला पारेका छन्। उनीहरू आफ्नो अनुसन्धान रिपोर्टमा लेख्छन् कि हामीले हाम्रो दिमागको मिल्दो नियन्त्रणको सापेक्ष खैरो पदार्थको घनत्व, कोर्टिकल मोटाइ, स्थानीय जिरिफिकेसन र सेतो पदार्थ संरचनाको संरचनात्मक विश्लेषण गर्यौं। हामीले पण्डितको दिमागमा भाषा, संस्मरण र दृश्य प्रणालीमा ठूलो ग्रेपदार्थको घनत्व र कोर्टिकल मोटाइ बढेको भेट्टायौं जसमा द्विपक्षीय पाश्र्व टेम्पोरल कोर्टिस, अग्रगामी सिङ्गुुलेट कोर्टेक्स र हिप्पोक्याम्पल, लामो र छोटो अवधिको मेमोरीसँग सम्बन्धित क्षेत्रहरूको गम्भीर अध्ययन गरेका छौं। हिप्पोक्याम्पल मोर्फोमेट्रीमा भिन्नताहरू विशेषज्ञ स्थानिक नेभिगेटरहरू र राम्रो मौखिक काम गर्ने मेमोरी भएका व्यक्तिका लागि पहिले दस्तावेज गरिएका तŒवसँग पूर्णरूपमा मेल खान्छन्। हाम्रा निष्कर्षहरूले संस्कृत भाषाको प्राचीन औपचारिक मौखिक ज्ञान प्रणालीहरू लागू गर्ने शिक्षा मस्तिष्क संगठनमा अद्वितीय अन्तरदृष्टि प्रदान गर्न सक्ने विशिष्ट क्षमता भएको र अत्यन्तै वैज्ञानिक रहेको प्रमाणित गरेको छ। डा हर्डी पाञ्चोली आफ्नो संस्कृत भाषाको वैज्ञानिक प्रभाव नामक अनुसन्धानको नतिजामा गहन खोज अनुसन्धानपश्चात् लेख्छिन् कि संस्कृत एक धेरै सटिक र वैज्ञानिक भाषा रहेछ। जसको व्याकरण प्रकृति अत्यन्तै वैज्ञानिक रहेछ अनि जसले आर्टिफिसियल इन्टेलिजेन्सको कोडिङ ढाँचालाई उजागर गर्छ। हिजोआज संस्कृत भाषा र सूचना प्रविधिको बीच ठूलो सहकार्य भइरहेछ। यसका लागि संस्कृत भाषामा धेरै सफ्टवेयर विकसित भएका र थप हुने क्रममा छन्। संस्कृत भाषा अद्वितीय छ किनभने यसमा कम से कम शब्दहरूमा अर्थ प्रकट गर्ने सर्वोत्कृष्ट क्षमता छ। उच्चारण र शब्द ढाँचाहरू समरूपीय छन्, जसले सञ्चार समस्याहरू सहजै कम गर्छन्। यो अन्य भाषाभन्दा प्रारूप र ध्वनि कम्पनहरूबीचको नजिकको सम्बन्ध रहने क्षमता राख्छ। त्यसैले, अर्थ प्रस्ट बनाउने प्रक्रिया सजिलो हुनेछ। ॐ को उच्चारण जपले मानव शरीरमा प्रभावकारी नतिजा दिएको कुरा विज्ञानले प्रमाणित गरेको छ; जसले शरीरको ऊर्जा स्तरलाई बढाउँछ र विश्वव्यापी ऊर्जासँग समाहित गर्छ। यसैगरी, संस्कृत भाषाका अनगिन्ती मन्त्र तथा श्लोकहरू वाकस्पष्टता, मानव शरीर, मानव मस्तिष्क र कस्मिक ऊर्जालाई एकाकार गर्न सक्ने अद्भुत क्षमताहरू रहेको अनुसन्धानले देखाएको छ। संस्कृत भाषाको आफ्नै सुन्दरता, मिठास तथा प्रत्येक शब्द र वाक्यको कोमल प्रभावकारी अर्थ हुन्छ। स्नायु विज्ञान (न्युरो साइन्स) र संस्कृत भाषामा विभिन्न अनुसन्धान अध्ययनहरू भएका छन् जसले श्लोक जप गर्दा मानव मस्तिष्कमा सकारात्मक प्रभाव परेको देखाएको छ। यस अध्ययनले यी सबै कुरालाई संस्कृत भाषामा प्रयोग गरेर वास्तविक व्यावहारिक क्षेत्रमा लागू गर्दा त्यस्ता वैज्ञानिक प्रभावहरूलाई उजागर गरेको पाइयो। संस्कृत भाषा एक मात्र भाषा हो जसमा अन्य भाषाहरूले भन्दा धेरै वैज्ञानिक र ऊर्जाप्रदायक रहेको पाइन्छ। ॐको उच्चारण जपले मानव शरीरमा प्रभावकारी नतिजा दिएको कुरा विज्ञानले प्रमाणित गरेको छ; जसले शरीरको ऊर्जा स्तरलाई बढाउँछ र विश्वव्यापी ऊर्जासँग समाहित गर्छ। संस्कृत भाषा अद्वितीय छ किनभने यसमा कम से कम शब्दहरूमा अर्थ प्रकट गर्ने सर्वोत्कृष्ट क्षमता छ। सन् १९८५ मा नासाका वैज्ञानिक रिक ब्रिग्सले एउटा अनुसन्धानपत्र प्रकाशित गरेका थिए जसमा उनको तर्क थियो कि ३५ सय वर्ष पुरानो संस्कृत भाषा यसको कठोर व्याकरण नियमहरूको पालनाको कारण कृत्रिम बुद्धिमत्ता टेक्नोलोजी प्रोग्रामिङका लागि उत्तम निर्विकल्प रहेछ। कोलिन विलियम आफ्नो अनुसन्धान आर्टिकल एक्सप्लोरेसन इन क्वान्टम कम्प्युटिङको रिपोर्टमा लेख्छन् कि वर्तमान कम्प्युटर भाषा बाइनरी कोडमा आधारित छ जबकि संस्कृत दैवभाषा तीन प्यारामिटरसँग ट्राइनरी कोडबाट उत्पन्न भएछ। यसलाई सत, रज र तम वा शिव, शक्ति र नाद भनिन्छ जसले कम्प्युटर प्रणालीलाई उत्कृष्ट नतिजा निकाल्न प्रभावकारी बनाउने विशिष्ट क्षमता राख्छ। यसैगरी तोम गोल्डेनवर्ग आफ्नो लेखमा व्यक्त गर्छन् कि अंग्रेजी व्याकरण लगभग दुई पृष्ठको छ र यसको वजन ५ पाउन्ड छ जबकि पाणिनीको व्याकरण सूत्रहरू यसको लगभग एक प्रतिशत अर्थात् लगभग २० पृष्ठमा मात्र सीमित छन्। अझ सूत्र र कवितात्मक प्रस्तुतिका कारण कण्ठ गर्न र सदाका लागि स्मरण गर्न सकिन्छ यद्यपि अंग्रेजीमा भन्दा अधिक नियमहरूलाई आबद्ध गर्न सम्भव बनाएका रहेछन्। डा राजवली पाण्डे लेख्छन् संस्कृत वा दैवभाषा विश्वमा एकमात्र यस्तो भाषा हो जसले ब्रह्माण्डको सृष्टिदेखि विनाश र फेरि सृष्टिसम्मको वेद, तंत्र, मंत्र, यन्त्र र तर्क ग्रन्थहरूले संरचनात्मक वर्णन गर्छन्; जुन कुरा आजसम्मको विज्ञानले काट्न सकेको छैन। यी सबै तथ्यले के पुष्टि गर्छ भने हामीले संस्कृत भाषाको महŒव बुझ्न नसक्नु हाम्रो पुस्तको ठूलो भूल हुनेछ भने पुस्तौं पुस्ताका निम्ति ठूलो क्षति हुनेछ। आजको जमानामा कुनै एउटा चिज या भाषाले सबै आवश्यकता पूरा गर्छ भन्ने होइन। संस्कृत भाषा र ग्रन्थहरूले पनि सबै कुरा पूरा गर्छन् भन्ने विल्कुल होइन। विश्व समाजलाई संस्कृत भाषा र वैदिक ग्रन्थमा भएका समाजोपयोगी गुणहरूले विश्व समाज निर्माणमा कुनै एउटा दिवाल भर्न या छानो लगाउन मद्दत गर्न सक्यो भने हामी नेपाली समाजको विश्व सभ्यतामा एउटा दमदार परिस्थिति हुनेछ। नेपाली समाजको पुस्ताको पृष्ठभूमि प्रत्यक्ष तथा परोक्ष रूपमा संस्कृत भाषा र वैदिक सभ्यताबाट विकसित भएको कुरामा विवाद गर्नु जरुरी छैन। संसारबाटै लोप हुन लागेको भाषा र ग्रन्थहरूलाई विश्व समाजले बडो महŒवको साथ खोजको विषय बनाएको छ। विश्व समाजका विविध आयाममा महŒवपूर्ण भूमिका खेलेको अनुसन्धानहरूले प्रमाणित गरेका छन् भने त्यसको नेतृत्व हामीले नै लिन पाउनु र सक्नु गौरव गर्नुपर्ने विषय हो। एक त तुलनात्मक रूपमा खोज्न, सिक्न, बोल्न, बुझ्न र लेख्न हामीलाई नै सजिलो हुन्छ र अर्काे पक्ष नेपालीका छुट्टै मौलिक पहिचान, संस्कृति र सभ्यतामा चट्टान झैं बलियो उपस्थिति विश्वसमाज निर्माणमा महŒवपूर्ण योगदान पुग्न सक्छ। हाम्रै पूर्वजहरूका योगदान र विरासतलाई पुनरोत्थान र पुनर्जागरण गर्न हाम्रो शिक्षा विकास नीति र आधुनिक विज्ञान तथा प्रविधिसँगै जोडेर समस्त नेपालीलाई नै संस्कृत भाषा, सनातन ग्रन्थ र दर्शनले थप मजबुद बनाउन सकिन्छ। यस भाषाको ग्रन्थ र दर्शनलाई अपहेलना गर्नुभन्दा प्राथमिकतामा राख्दा नै घाटाभन्दा फाइदा बढी हुने देखिन्छ, सम्बन्धित निकायले समयमै गम्भीरताका साथ काम गर्नु श्रेष्यकर देखिन्छ।"
"बलले आँखा फुटायो, पावरले क्षतिपूर्ति रोक्यो","डाक्टर भन्छन्, तपाईंको आँखाको ज्योति फर्काउन सकिन्न, आँखामा लेन्स हाल्नै नसकिने गरी क्षति भएको छ। ढल्केवर (धनुषा) : धनुषाको मिथिला नगरपालिका६ ढल्केवरका ५१ वर्षीय रामभरोस महतो बेचैन छन्। रंगरोगनको काम गरेर गुजारा गर्ने रामभरोसले तीन महिनादेखि हातमा पेन्टब्रस समाएका छैनन्। गत फागुन ११ गते धनुषाको ढल्केवर चोकमा हक्की खेलाडीले प्रहार गरेको बल लागेर देब्रे आँखा गुमाएका रामभरोसलाई अहिले हातमुख जोड्नै धौधौ भएको छ। आफू कमाएर सिंगो परिवारलाई पाल्ने एकल सहारा रहेका उनी अशक्त भएपछि घरका सबै सदस्य पिरोलिएका छन्। अति व्यस्त चोकको सडकमा हक्की अभ्यासका क्रममा बल प्रहार गर्ने खेलाडी थिइन्, मदन भण्डारी स्पोर्टस् एकेडेमी टिमका १४ वर्षीया जागृति यादव। घटनालगत्तै पीडितले प्रहरीमा उपचार र क्षतिपूर्तिका लागि निवेदन दिएपछि खेलाडीका नेतृत्व अर्थात् मदन भण्डारी स्पोर्टस् एकेडेमीका तर्फबाट सचिवालय सदस्य नन्दु काउचाले प्रहरीसमक्ष उपचार गराइदिने सहमति गरेका थिए। ढल्केवर, जनकपुर, लाहानदेखि काठमाडौंंको आँखा अस्पतालसम्म धाएका रामभरोसले आँखाको उपचारमा ४० हजारभन्दा बढी खर्चिसकेका छन्। उनले उपचारका लागि पुगेका सबै अस्पतालका चिकित्सकले दिएको एउटै जवाफ हो, तपाईंको आँखाको ज्योति फर्काउन सकिन्न। आँखामा लेन्स हाल्नै नसकिने गरी क्षति भएको छ। तर रामभरोसले उपचारका लागि हालसम्म जम्माजम्मी ८ हजार रुपैयाँ पाएका छन्। त्यति नै पैसा दिएर उहाँहरू पन्छिरहनु भएको छ। मलाई क्षतिपूर्ति पनि चाहिँदैन। मेरो आँखा पहिलाको जस्तै बनाइदेओस्, रामभरोस भन्छन्, हैन भने मेरो आँखा फुटाउनेलाई कानुनबमोजिमको कारबाही हुनुपर्छ। कानुनले तोकेबमोजिमको क्षतिपूर्ति तिनुपर्छ। उनीहरूलाई सडकमा हक्की खेल्ने अधिकार कसले दियो ? खेलाडीहरू फागुन १४ गतेदेखि धनुषाको महेन्द्रनगरमा सञ्चालन भएको प्रथम मदन भण्डारी कप महिला राष्ट्रिय हक्की प्रतियोगितामा सहभागिता जनाउन आएका थिए। ती खेलाडीहरू ढल्केवरको श्रीराम होटलमा बसेका थिए। मदन भण्डारी स्पोर्टस् एकेडेमीको आयोजनामा उक्त प्रतियोगिता सञ्चालन भएको थियो। यस्तो छ कानुन मुलुकी अपराधसंहिता २०७४ को परिच्छेद १४ कुटपिट वा अंगभंगसम्बन्धी कसुरअन्तर्गत १९१ नम्बरको बुँदामा कुटपिट गर्न नहुनेसम्बन्धी भएको व्यवस्थामा कसैले कसैलाई कुटपिट गर्न नहुने उल्लेख छ। त्यसैको दफा २ मा कसैले कसैलाई कुनै किसिमको शारीरिक पीडा पुर्याएमा निजले कुटपिट गरेको मानिने स्पष्ट लेखिएको छ। त्यसको दफा ३ मा यस्ता कसुर गर्ने वा गराउने व्यक्तिलाई तीन वर्षसम्म कैद वा ३० हजार रुपैयाँसम्म जरिवाना वा दुवै सजाय हुने व्यवस्था गरेको छ। परिच्छेद १४ कै १९२ नम्बरको बुँदामा अंगभंग गर्न नहुनेसम्बन्धी भएको व्यवस्थाको दफा १ मा कसैले कसैको अंगभंग गर्न वा गराउन हुँदैन भनेर उल्लेख छ। त्यसको दफा २ मा कसैले कसैलाई जानीजानी कुटपिट गर्दा आँखाको हेर्ने शक्तिहीन गरी वा आँखा फोरी दृष्टिविहीन बनाइदिएमा अंगभंगको कसुर गरेको मानिने भनेर लेखिएको छ। दफा (३)मा कुटपिटबाट तत्काल अंगभंग नभए तापनि सोही कामको परिणामस्वरूप पछि उपदफा (२) बमोजिमको परिणाम निस्केमा पनि अंगभंग भएको मानिने उल्लेख छ। त्यसको दफा (४) मा त्यस्ता कसुर गर्ने व्यक्तिलाई १० वर्षसम्म कैद र एक लाख रुपैयाँसम्म जरिबाना हुने स्पष्ट व्यवस्था गरिएको छ। त्यसैको दफा (५) उपदफा (४) मा जुनसुकै कुरा लेखिएको भए तापनि एउटै किसिमको काम दिने एउटाभन्दा बढी अंग हुनेमा त्यसमध्ये एउटा अंग मात्र बेकम्मा पारिदिएको भए सो उपदफामा लेखिएको सजायको आधा सजाय हुनेछ र अंगभंग भएको खत निको भई काम लाग्ने भएमा तीन वर्षसम्म कैद र ३० हजार रुपैयाँसम्म जरिबाना हुनेछ। इलाका प्रहरी कार्यालय ढल्केवरका प्रहरी निरीक्षक राजकिशोर साह पीडित पक्षसँग गरेको सहमति कार्यान्वयन नगरे पीडकलाई झिकाएर मुद्दा चलाउने बताउँछन्। पहिला सहमति गरेकाहरूसँग बुझ्दैछु। सहमतिबाट पछि हटे कानुनबमोजिम हुन्छ, प्रहरी निरीक्षक साह भन्छन्। परिवार पाल्न सकस मिथिला नगरपालिका ६ का रामभरोसको आर्थिक अवस्था निकै कमजोर छ। घर बनाए जतिको घडेरीमात्रै रहेका उनले रंगपेन्टको काम गरेर दैनिक गुजारा गरिरहेका थिए। तीन वर्षअघि छोरीको विवाह गर्दा उनलाई ९ लाख रुपैयाँ ऋण लागेको छ। ती सबै पैसा उनले मिटरब्याजमा उठाएका हुन्। आर्थिक विपन्नताको चपेटामा परेका उनीमाथि बज्रपात परेको छ। फागुन ११ गतेको बिहानीले उनको एउटा आँखाको दृष्टिलाई अँध्यारो बनाइदिएको छ। अहिले घर परिवारको आर्थिक अवस्था तहसनहस भएको छ। दुई महिनादेखि चामल, दाल सबै उधारोमा ल्याएर पेट पालिरहेको छु। अब धान्न सकिने अवस्था छैन, भावविह्वल बनेका रामभरोसले दुःखेसो पोखे। यस्तो अवस्थामा कसैले काम पनि दिन नमानेको उनी बताउँछन्। हिँड्न पनि कठिनाइ हुन्छ। एउटा आँखाले हेर्ने बानी छैन। आँखाले धोका दिइरहेको छ। कसैले काम पनि दिइरहेका छैनन्, मलिन अनुहारमा उनले भने, अब हिम्मत टुटिरहेको छ। रामभरोसको घरमा अहिले श्रीमती र दुई छोरा छन्। उनी घरमा कमाउने एक्लो पिलर थिए। उनको जेठो छोरा रविनले यसै वर्ष १२ कक्षा पास गरेका छन्। कान्छो सुरज १० कक्षामा सरकारी विद्यालयमा पढिरहेका छन्। पैसाको कारण जेठो छोराको पढाइ रुक्यो। छोरोलाई जसरी पनि ब्याचलर पढाउँछु भनेको थिएँ। अहिलेको अवस्थाले बर्बाद बनाइदियो। सोचले राति निद्रा पनि आउँदैन। चैनले सुत्न पनि सकिरहेको छुँइन्, आँसु झार्दै रामभरोसले भने। यता पीडितसँग सहमति गरेका मदन भण्डारी स्पोर्टस् एकेडेमीका सचिवालय सदस्य नन्दु काउचाले उल्लेख गराएका नम्बरमा सम्पर्क हुन सकेन। त्यही सहमतिको साक्षीमा हस्ताक्षर गरेका एकेडेमीका अध्यक्ष ध्रुव आचार्यले घटनाका विषयमा अनभिज्ञता प्रकट गरे। घटना कहाँ र कसरी भएको हो भन्ने विषय अझै बुझिसकेको छुइनँ। मैले सत्यतथ्य बुझ्नुपर्छ। खेलाडी हाम्रो आयोजक टिमको भए पनि त्यसको जिम्मा बाबुराम सरको थियो। म त्यो खेलाडीलाई चिन्दिनँ पनि, गैरजिम्मेवार शैलीमा प्रतिक्रिया दिएका आचार्यले भने, तपाईं बाबुराम सरसँग बुझ्नुस् के हो कुरो ? यो घटनालाई कानुनभन्दा पनि व्यावहारिक रूपमा मिलाउनुपर्छ भन्ने मेरो मान्यता हो। क्षतिपूर्ति जायज माग हो। हाम्रो केन्द्रीय कमिटीको बैठकमा यस विषयमा गम्भीर छलफल हुन्छ। तर पीडित रामभरोस एकेडेमीका पदाधिकारीहरूले फेरिरहेको बोलीले सशंकित छन्। उहाँहरू दुई महिनादेखि बैठकका नाममा ढाँटिरहेको छ। विश्वास गर्ने आधार सकिसक्यो। आँखाको पीडामा रहेको मलाई उहाँहरूले झन् पीडा दिइरहेको छ। अब कानुनी उपचार खोज्छु, रामभरोस भन्छन्। यस्तो छ घटना फागुन ११ गते शुक्रबार बिहान ६ बजे अन्य दिनजस्तै रामभरोस दूध पुर्याउन निस्केका थिए। साइकल डोर्याउँदै हिँडेका उनलाई ढल्केवरस्थित एक होटलको अगाडि अभ्यास गरिरहेका हक्की खेलाडीले प्रहार गरेको बल देबे्र आँखामा जोडले लाग्यो। उनको आँखाबाट रगतै निस्कियो। एकछिन त होसै हरायो। त्यतिबेला त म बाँच्दिन कि जसो लाग्या थियो, घटनास्थलको अवस्था सम्झिँदै आँखा रसाएका रामभरोसले भने। आँखाबाट रगत निस्केपछि उनले आफूलाई अस्पताल लग्न हारगुहार गरे। खेलाडी टिमका व्यक्तिले उनलाई ढल्केवरस्थित आँखा अस्पताल पुर्याए। चिकित्सकले उनलाई त्यहाँँबाट लाहान आँखा अस्पतालका लागि रिफर गरिदियो। तिनै व्यक्तिले रामभरोसलाई मोटरसाइकलमै लाहान पुर्याए। त्यहाँँका चिकित्सकले आँखा पूरै सुन्निसकेकोले तत्काल केही औषधि दिएर बिहानपल्ट आउन सुझाए। अर्को दिन पुगेका रामभरोसलाई डाक्टरले चेकजाँचपछि दिएको जवाफले उनी त्यहाँँ केही बोल्नै सकेनन्। त्यतिबेला लाहानका डाक्टरले भनेको रिपोर्ट सुनाउँदै रामभरोसले भने, आँखा ड्यामेज भयो। यो आँखाले हेर्न सक्नुहुन्न। यसको उपचार सम्भव छैन। त्यसपछि रामभरोसले खेलाडीलाई कारबाही गरी आफूलाई क्षतिपूर्ति दिलाइदिन इलाका प्रहरी कार्यालय ढल्केवरमा जाहेरी दिए। जाहेरीपछि प्रहरीमा पुगेका मदन भण्डारी स्पोर्टस् एकेडेमीका अध्यक्ष ध्रुव आचार्यसहितका टोलीले ठूलो अस्पतालको ढाडस दिँदै उपचार गराइदिने लिखित सहमति गरे। आचार्यले तत्काल पाँच हजार रुपैयाँ थमाएर ठूलो अस्पताल भन्दै काठमाडौंंको नेपाल नेसनल हस्पिटलमा जँचाउन सुझाव दिए। रामभरोस एक जना साथी लिएर काठमाडौंं पुगे। ध्रुव सरले भनेकै अस्पतालमा जचाएँ। चिकित्सकले एक सातामा आउन भन्यो। अर्कोपटक पुगेर डाक्टरले जाँच्दा आँखाको ज्योति फर्काउन नसकिने जवाफ दिनुभयो, त्यहाँँको रिपोर्टपछि निराश बनेका रामभरोस भन्छन्, काठमाडौंंमा गएर ध्रुव सरलाई कयौंपटक फोन गरेँ। तर उहाँले प्रत्यक्ष भेट्न मान्नु भएन। अहिले आएर उल्टोपुल्टो कुरा गरिरहेको छ। तीलगंगाको अस्पतालमा आँखाको ठूलो डाक्टर हुन्छ भनेर सुनेका रामभरोस त्यहाँँ पनि गए। तर त्यहाँँको चिकित्सकले दिएको रिपोर्ट पनि फरक भएन। आँखा सुम्सुमाउँदै रामभरोसले भने, अब यो आँखाबाट हेर्न सक्छु भनेर आस मरिसक्यो। संसार देखाइदिने एउटा आँखा उनीहरूले (खेलाडीहरू) ख्यालख्यालमै लुटे।"
लिच्छवि : कताबाट आए ? कतातिर गए ?,"कुनै बेला रजगज गरी बसेका लिच्छविहरू कहाँ पुगे आज ? किन अस्तित्वमा छैनन् ? वा, उनीहरू कुन जातिमा रूपान्तरण भए ? सर्वसाधारणदेखि विद्वत्जनमा उठिरहेको प्रश्न हो यो। पाशुपत क्षेत्रमा लामा र ठूला जति पनि शिलालेख छन्, ती अधिकांश लिच्छवि कालकै छन् भनी धनबज्र बज्राचार्यले आफ्नो पुस्तकमा उल्लेख गरेका छन्। जुन प्राज्ञिक र ज्ञानी भनी उल्लेख गरिएको समुदाय हो। यतिमात्र होइन, कुनै समयमा नेपालमा साढे तीन सय वर्ष शासन गरेको लिच्छवि समुदाय आज अस्तित्वमा छैन। अझ मूल कुरो त लिच्छविहरूले नेपाल शासन गरेका थिए जसलाई स्वर्ण युगले चिनिन्थ्यो। तिनले त्यसबेला गरेका अनेक कामको चर्चा आजसम्म भइरहेकै छ। यसरी रजगज गरी बसेका लिच्छविहरू कहाँ पुगे आज ? किन अस्तित्वमा छैनन् ? वा, उनीहरू कुन जातिमा रूपान्तरण भए ? सर्वसाधारणदेखि विद्वत्जनमा उठिरहेको प्रश्न हो यो। लिच्छवि काल नेपालको स्वर्णयुग : शिलालेख, मुद्रा र चाँगुनारायण मन्दिर परिसरका केही अभिलेखबाट स्पष्ट हुन्छ कि मानदेव लिच्छवि वंशका प्रथम ऐतिहासिक राजा थिए। सुपुष्प र अंशुवर्मा लिच्छवि कालका नाम चलेका शासक हुन्। कतिपयले राजा सुपुष्पलाई नै नेपालका प्रथम लिच्छवि राजाको रूपमा मान्ने गरेको पाइन्छ। इतिहासकार जगदीशचन्द्र रेग्मीले पनि २०२६ सालमा प्रकाशित पुस्तक लिच्छवि संस्कृतिमा बालचन्द्र शर्माको तर्कमा जोड दिँदै लिच्छवि काललाई नेपालको स्वर्णयुग भनेका छन् (लिच्छवि संस्कृति, २०२६ : ४७१)। लिच्छवि कालमा नेपालको वैदेशिक सम्बन्ध बढेर विश्वजगत्मा नेपाली सभ्यताको क्षितिज उघारिएकाले यस काललाई स्वर्णयुग भन्नुपर्ने उनको धारणा छ। विद्वान् सूर्यविक्रम ज्ञवालीले पनि यस युगलाई स्वर्ण युग मानेको पाइन्छ। उनको नेपाल उपत्यकाको मध्यकालीन इतिहास नामक किताबको पृष्ठ ३१३२ मा लिच्छवि वंशलाई समकालीन भारतीय शासक गुप्तवंशसँग जोडेर लिच्छवि सभ्यतालाई स्वर्णयुग भनेको पाइन्छ। ढुण्डीराज भण्डारीले पनि लिच्छवि कालको सांस्कृतिक वैभवका आधारमा यो काल नेपाली सभ्यताको इतिहासमा स्वर्णिम युग थियो भन्न सकिने तर्क गरेका छन् (नेपालको आलोचनात्मक इतिहास, ८६८७)। राजनीतिक, आर्थिक, धार्मिक, सामाजिक र सांस्कृतिक दृष्टिकोणले लिच्छवि काल उन्नत अवस्थामा भएकाले स्वर्णयुग भन्नुपर्छ (भण्डारी, नेपालको उद्भव तथा विकासको विश्लेषणात्मक इतिहास : ११६)। इतिहासविद् दिनेशराज पन्तको मतमा लिच्छवि काल प्रामाणिक काल हो। लिच्छवि कालमा मुद्रामा संस्कृत र किराँत भाषाका शब्दहरूको उल्लेख पाइन्छ, तर आफूलाई लिच्छवि भनेर दाबी गर्ने कुनै जाति फेला पर्दैनन्। उनले गोपाल राज वंशावली र भाषा वंशावलीको चर्चा उनले गरेका छन्। जुन किराँत काल थियो भन्ने प्रस्ट हुन्छ, गोपाल राज वंशावलीले भने काल दिएको छैन पन्तले भनेका छन्, हामीले भाषा वंशावलीका आधारमा भन्न सक्छौं। जति माथि गयो, उनीहरूको कुरा अर्धसत्य, कतै पूर्ण असत्य, कतै असत्य लाग्छन्। यसकारण यी विषयमा थप खोज, अध्ययन र अनुसन्धान आवश्यक देखिन्छ। जाति भएको भए लिच्छवि भेटिन्थे : दिवाकर आचार्यको बुझाइमा लिच्छविहरू जाति होइनन्। लिच्छविलगायतका केही समुदाय नेपालमा भए पनि वर्तमान समयमा भिन्न अस्तित्वमा नरहेको र तिनीहरू नेवार समुदायमै मिसिएको भन्दै मूलत : लिच्छविहरू जाति नभएकाले नेपालमा हाल नभेटिएको तर्क उनको छ। लिच्छवि, कोली, मल्ल, शाक्य, बृजी, आदि कुनै समय नेपालमा रहेका समुदायको आज भिन्न अस्तित्व देखिँदैन। सायद तिनीहरू नेवार समुदायका सङ्घटक तत्व बनिसकेका छन्। जाति भएका भए लिच्छविहरू अवश्य भेटिन्थे (आचार्य, नीपजन र नेपाल : एउटा छोटो आध्य परिचय : २०७४ पृ ३०)। आचार्यले गरेको खोजपछि लेखिएको पुस्तक नीपजन र नेपाललाई मात्र आधार मान्ने हो भने लिच्छविहरू जाति होइनन्। तर हुन् भन्ने तर्क गर्नेहरूको संख्या बढी छ। वैशालीबाट आए मल्लपछि हराए : इतिहासविद् एवं प्राज्ञ प्राध्यापक दिनेशराज पन्त भारतको विहारमा रहेको बसाल (पछि वैशाली भनिएको) भन्ने ठाउँबाट आएका मानिस लिच्छविहरू मल्लहरू आएपछि बिस्तारै हराउन थालेको बताउँछन्। मानदेवका पालादेखि द्वितीय जयदेवका पालासम्म लिच्छवि नेपालमा भएको बुझिन्छ। अझ त्यसभन्दा एक डेढ सय वर्षअघि र पछिसम्म पनि सानो संख्यामा रहेको बुझिन्छ, पन्त अन्नपूर्ण पोस्ट्सँग बताउँछन्, मल्लहरूले अछूत जातमा राखिदिए। लडाइँमा हारेपछि पोडे बनाई दिएछन्। शासकहरू अधिकांश ठूलै ठान्छन् आफूलाई तर यसरी सानो हुनु परेपछि त्यही पीडा र लाजले हीनताबोध भएको महसुस गरी विलिन हुँदै गएको हुनुपर्छ। मानसिक रूपमा कमजोर हुन थालेपछि लिच्छविहरू समयक्रमसँगै ओझेल पर्न थालेको उनको तर्क छ। सत्ताबाट च्यूत भएपछि लिच्छवि भन्न रुचाएनन् : इतिहासविद् प्राडा त्रिरत्न मानन्धर पनि भारतको वैशालीबाट नेपाल आएर कालान्तरमा नेपालमै शासन गरेको बताउँछन्। केहीले वैशालीबाट आएका होइनन् भन्ने पनि तर्क गरेका छन्। हिस्टोरियन पाराडाइज अर्थात् इतिहासका यस्ता ठोस प्रमाण नभेटिएका विषयमा जसले जे बोल्छ त्यही सही भन्ने अवस्था छ अहिले लिच्छविका बारेमा पनि, उनी भन्छन्। उनका अनुसार लिच्छविसम्बन्धी मात्र नेपालमा २ सय ५० भन्दा बढी शिलालेख छन्, त्यसैले खोज अनुसन्धान गर्न सके कतै न कतै यिनको खास तथ्य फेला पर्छ। वैशालीमा अजात शत्रुले आक्रमण गरेपछि ध्वस्त बनेका लिच्छविहरू छरिएर चारैतिर पुगे भन्ने छ मानन्धर अन्नपूर्णसँग भन्छन्, एकथरी नेपाल प्रवेश गरेको पाइन्छ। त्यतिबेला नेपालमा बुद्धकालीन समय थियो। सयौं वर्षपछि नेपालको सत्तामा पुगेको भनिन्छ जसले आठौं शताब्दीसम्म शासन चलाए। डा मानन्धरका अनुसार, डा बाबुराम आचार्य भन्छन् शासनसत्ताबाट जब लिच्छविहरू च्यूत भए तब तिनले आफूलाई लिच्छवि भन्न नै मन पराएनन् र जनतामा मिसिए। भनेको ज्यापू समुदायमा मिसिए। डा मानन्धर थप्छन् कसरी यो कुरो पुष्टि हुन्छ भने लिच्छवि कालमा हु याङ सेनले लेखेका छन् जसरी ज्यापू हृष्टपुष्ट देखिन्छन्, खेतीमा काम गर्न सक्छन्, तिनी पनि त्यस्तै थिए र त्यसरी नै काम गर्थे। दोस्रो, लिच्छविले घुँडासम्म जुन लुगा जसरी लाउँथे, ज्यापूले पनि त्यस्तै लुगा त्यसरी नै लगाएका छन्। तेस्रो, दुवैले प्रयोग गर्ने कपडा बुट्टे छ। चौथो, ज्यापूहरूमा देवाली गुठी छ जुन किसिमलेलिच्छविले गर्दै आएका थिए। अनि गुमनाम बने : संस्कृतिविद् एवं इतिहास अध्येता तेजेश्वरबाबु ग्वंग : ले नेपाल प्रज्ञा प्रतिष्ठानले प्रकाशन गरेको नेपालका जातीय संस्कार नामक पुस्तकमा सामाजिक संस्कारका परिवेशमा च्यामे, च्यामाखल, द्यौला, पोडे शीर्षकको लेखमा लेखेका छन्, लिच्छवि शासनलाई अवशान गरिसकेपछि अवशानित वर्गलाई निम्नस्तरमा झारेर यस अवस्थासम्म पुर्याएथे भन्ने अमूर्त कथन पनि गाइँगुइँ रहे भएको पाइन्छ। वर्ण र वर्गविशेषलाई यो तहसम्म पुर्याउन मध्यकालीन राजकीय संस्कृतिले बलवान् भूमिका निर्वाह भए गरिएको झिनामसिना आशंका गन्ध पाइएको पनि उनले उल्लेख गरेका छन्। राजनीति दाउपेचका कठोरतम साधन भएकाले यसमा प्रचुर समय साधन लगाएर धैर्यपूर्ण खोजनीति हुनुपर्ने विषय बनेको छ, ग्वंग : ले लेखेका छन्, द्यौला, पोडे, च्यामेहरू नेवार समुदायका अन्य वर्णहरूलाई नेवात अर्थात् नेवार भन्ने गरिएको पाइन्छ। किलागलतिर छन् तर चिनिँदैनन् : लिच्छविहरूका सम्बन्धमा बालचन्द्र शर्माले लेखेका छन्, भारतका सुदूर प्रान्तका र हिमालयको उत्तराखण्डका व्यापारीहरूको समागम नेपालमा हुन थाल्यो। पर्वत खण्डमा शाक्यहरू प्रवेश गर्दा स्त्री जातिको संख्या थोरै भएकाले नेपालकै आदिजातिसँग वैवाहिक सम्बन्ध स्थापित गरे (बालचन्द्र शर्मा, नेपालको ऐतिहासिक रूपरेखा : २०३७, पृ ७६)। यसलाई पुष्टि गर्ने तथ्य छन् किलागल, नरदेवी भेगमा अहिर (अभीर)हरूको बस्ती रहेकाले तिनीहरूको सम्बन्ध लिच्छवि कालमा आभीर गुप्ताहरूसँग रहेको मान्न सकिन्छ, तिनै अभीरहरू हाल ज्यापू कहिन्छन् (प्राडा जगदीशचन्द्र रेग्मी, लिच्छवि इतिहास : २०७६, पृ २५)। लिच्छवि किराँतकै एउटा समूह : लिच्छवि पनि किराँतकै एउटा समूह हो (इमानसिंह चेम्जोङ, किराँत इतिहास र संस्कृति : २०५१, पृ ५)। चेम्जोङले लिच्छविहरू किराँतकै एक समूह भनेपछि किराँतका सम्बन्धमा नेपाल सरकारका पूर्वसचिव खेमराज नेपालले किराँती नेपालका आदिवासी भएको जुन वर्ग मध्य एसियाबाट विभिन्न स्थान हुँदैन नेपाल प्रवेश गरेको बताउँछन्। पुस्तकमा लेखेका छन्, किराँत मध्य एसियाबाट पूर्वोत्तर सर्दै सयौं वर्षपछि नेपाल आइपुगेको निचोड निकालेको पाइन्छ। किराँतीहरू नेपालका आदिवासी हुन्। किराँत भनेको एउटा वर्ग हो। त्यसभित्र अन्यान्य जाति पनि समाविष्ट थिए (नेपाल, मिश्रित जातजाति हामी नेपाली : २०७९, पृ २९ र ३०)। पहिचान लुकाए लिच्छविले : डा दयाराम श्रेष्ठ सम्भव लिच्छविहरू भारतको वैशालीबाट आएको बताउँछन्। धनबज्र बज्राचार्य र जगदीशचन्द्र रेग्मी अनि हरेराम जोशीको पुस्तकमा लिच्छविहरू भारतको वैशालीबाट आएको पढेको छु, उनी भन्छन्, तर पनि लिच्छवि अहिले कहाँ छन् ? भन्न कठिन छ, सबाल गम्भीर छ। नेपालमा शासन चलाएरै बसेको ठूलो जमात लखेटिएकै भए वा हत्या गरिएकै भए पनि तिनको केही अंश त हुनुपर्ने हो। उनका अनुसार लिच्छविहरूले समयक्रमसँगै कारणवश आफूलाई लिच्छवि भनाउन संकोच मान्दै पहिचान लुकाएका हुन सक्छन्। उनी थप्छन्, खासमा लिच्छवि कसरी कहिले कहाँ गए ? भन्नेबारे गहन अनुसन्धान नै जरुरी भएको छ। सर्भे चाहिएला। वंशावली खोतल्नु पर्ला। किनकि तिनको अस्तित्व कुनै न कुनै रूपमा पक्कै कहीँ त होला। छद्म भेषमा रहेका हुन सक्छन्। इतिहासविद् डा सुरेन्द्र केसीले लिच्छवि, गोपाल र किराँतको समूल र विकसित रूप नेवार समुदाय भएको बताएका छन्। युद्धसँगै बोली, वचनले पनि परास्त पारिए : किराँतहरूका सम्बन्धमा पनि विद्वान्का बुझाइ आआफ्नै छन्। वंशावली एवं पुराणहरू हेर्ने हो भने सूर्यवंशी क्षेत्रीयहरूले किराँतहरूलाई परास्त गरेको पाइन्छ। उनीहरूले किराँतलाई जितेपछि नयाँ शासन व्यवस्था कायम गरेको ती ग्रन्थमा उल्लेख गरेको पाइन्छ। गोपाल राजवंशावलीलाई आधार मान्ने हो भने यसरी बुझ्न सकिन्छ, अनि सूर्यवंशको प्रभावले नेपालमा किराँत राजालाई जितेर लिच्छवि राजवंश चल्यो। पशुपति पुराणमा भने युद्धमा मात्र नभई बोलीवचनले पनि परास्त पारेको पढ्न पाइन्छ। जसमा लेखिएको छ, किराँतहरूलाई बोली, वचनले विश्वासमा पारेर तथा युद्धमा परास्त गरेर वैशालीका स्वामी वा पतिहरूले आफ्नो शासनसत्ता कायम गरेका थिए। गोपाल वंशावलीलाई अध्ययन गर्ने हो भने अलिकति फरक विषय थाहा हुन्छ। जसअनुसार अन्तिम किराँती राजा खिगु, भाषा वंशावलीका अनुसार गालिज, राइट वंशावलीका अनुसार किराँत राजा गस्तीलाई परास्त गरेर (धपाएर) लिच्छवि राजवंशले नेपालमा शासन सुरु गरेको पाइन्छ। जसमा लिच्छवि राजवंशको थालनी कुन समयदेखि भएको थियो, भन्नेबारे चाहिँ यकिन गरिएको छैन। लिच्छविले ईस्वी संवत् २५० तिर राज्य स्थापना गरे : इतिहासविद् बाबुराम आचार्यका अनुसार त्यसबेलाको किराँत राज्यलाई भंग गरी आफ्नो स्वतन्त्र लिच्छवि राज्य स्थापना गर्न ईस्वी संवत् २५० तिरको समयमा लिच्छविहरू समर्थ भएको पाइन्छ। लिच्छविहरू नेपालमा आउनुभन्दा अगाडि भारतको मुजफ्फरपुर नगरको बसाढ भन्ने वैशालीमा स्वतन्त्र गणतन्त्रात्मक शासन प्रणालीअनुसार शासन चलाउने गरेको तर्क आचार्यको छ। लिच्छवि शासनकालअन्तर्गत फेला परेको पहिलो प्रमाणित अभिलेख भनेकै राजा मानदेवको हो। जुन सन् ४६४ को चाँगुनारायणको अभिलेख हो। उक्त शिलालेखमा मानदेवभन्दा अगाडिका तीन पुस्ताको विवरण दिइएको पाइन्छ। जसमा यसबाहेक पशुपति अभिलेखमा लिच्छवि वंशका आठौं शताब्दीतिरका राजा जयदेवको सन्दर्भ छ। जसमा लिच्छवि राजाहरूको सुरुदेखिकै वंशावली लेखिएको छ। चाँगुनारायणको गरुडस्तम्भ स्थापनामा मानदेव : भक्तपुरस्थित चाँगुनारायण मन्दिर काठमाडौं उपत्यकाको प्राचीन पुरातात्विक मन्दिर हो। मन्दिरको पश्चिमपट्टिको विशाल प्रस्तरस्तम्भमा रहेको शिलालेख नेपालको सबैभन्दा पुरानो प्रामाणिक अभिलेख मानिन्छ। यो शिलालेख प्रसिद्ध लिच्छवि राजा मानदेवको राज्यकालमा कुँदिएको थियो। यस प्रस्तुत चित्रकलामा मल्लपुरीका सामन्तहरू विभिन्न उपहार लिएर मानदेवतर्फ अघि बढ्दैछन्। पञ्चकन्याहरू अतिथिहरूलाई स्वागत गर्न लहरै बसेका छन्। ब्राह्मणहरूबाट सम्पन्न भइरहेको यज्ञ तथा गौदानको वैदिकविधिमा राजमाता राज्यवती श्वेतवस्त्रमा सहभागी छन्। सत्तलमा त्रिविक्रमवामन र शंखचक्रधर नारायणका कलापूर्ण प्रस्तरमूर्ति पनि देखिन्छन्। विभिन्न सांगीतिक प्रस्तुति, धार्मिक अनुष्ठान, ठुलो संख्यामा आएका जनसाधारणको उपस्थितिले समारोहमा भव्यता थपेको छ। तस्बिर सौजन्य : हरिप्रसाद शर्मा लिच्छविहरू सूर्यवंशी हुन् : वंशावलीहरूको अध्ययन गर्ने हो भने लिच्छवि राजाहरूको नामको सट्टा क्रमांकमात्र लेखिएको पाइन्छ। सन् ४६४ मा चाँगु अभिलेख स्थापना गर्ने राजा हुन् मानदेव। जो लिच्छवि वंशका ३९औं राजाको रूपमा परिचित छन्। मानदेवअघिको सन्दर्भ पनि पाइन्छ। ईसापूर्व २९६ मा लिच्छवि शासन नेपालमा सुरु भएको देखिन्छ। मानदेवअघि राजाको सालाखाला शासन २० वर्ष मान्ने हो भने मानदेवभन्दा ७६० वर्षअघिको इतिहास पाइन्छ। प्रसिद्ध लिच्छवि कालीन शासकहरू या भनौं लिच्छविहरू मूलत : सूर्यवंशी मानिन्छन् भनी अभिलेखहरूबाट स्पष्ट हुन्छ। जुन विषयलाई ग्रन्थ र पुस्तकहरूमा पनि लेखिएको छ। अयोध्याका सूर्यवंशी राजा दशरथ भनी लेखिएको पाइन्छ। जसलाई आठौं पुस्तामा लिच्छवि भएको मानिँदै आएको छ। सुपुष्प नाम चलेका राजा हुन्, लिच्छवि वंशमा। जसलाई लिच्छवि राजवंशका संस्थापक र आदि पुरुष पनि मानिन्छ। सन्दर्भ राजा सुपुष्पको : राजा सुपुष्पलाई नै कतिपयले नेपालका पहिलो लिच्छवि राजा भनेका छन्। तर वंशावलीमा भने उनलाई चौथो लिच्छवि राजा भनी उल्लेख गरिएको छ। जयदेव द्वितीयको पशुपति अभिलेखलाई आधार मान्ने हो भने उत्कीर्ण वंशावलीमा लिच्छवि नाम गरेका राजापछि तेह्रौं पुस्तामा कामदेवजस्ता राम्रो रूपरंग भएका राजा नै सुपुष्प भएको उल्लेख छ। गोपाल राजवंशावलीमा उनै सुपुष्पलाई सुपुष्पदेव भनिएको छ भने भाषा वंशावलीमा पशुपुष्पवर्मा भनिएको छ। तर राइट वंशावलीमा पशुप्रेखदेव भनेर नामकरण गरिएको पाइन्छ। राजा मानदेव र मानगृह : मानदेव लिच्छवि कालका सर्वाधिक चर्चित राजा हुन्। उनकै समयदेखि प्राचीन नेपालको इतिहास स्पष्ट र भरपर्दो भएको पाइन्छ। यिनै विविध कारणले प्रथम प्रमाणित महाराजा भनेर मानदेवलाई मानिन्छ। जसले आफ्नो राज्यकालमा मुद्राको व्यवस्था पनि गरे। श्री मानांक र श्री भोगिनी अंकित नेपालको प्रथम मुद्रा यिनकै पालामा चलाइएको थियो। यस अतिरिक्त उनले दिएको योगदान कला र विद्या क्षेत्रमा हो। यी दुवैको विकास गरेर उनले राष्ट्रलाई गुन लगाएका थिए। प्रथम राजदरबार भनेर मानिने मानगृह जस्तो भव्य भवन पनि उनको पालामा बनाइएको थियो। मानदेव शासन सञ्चालनमा समेत कुशल राजा कहलिए। मानदेव प्रथमको शासनकालमा आएर नेपाल राज्य अझ व्यवस्थित, विकसित र बलियो बनेको इतिहास पाइन्छ। यी राजालाई शास्त्र जान्ने, जनतालाई परिवार ठान्नेजस्ता गुण पाइन्छन्। यस्ता अनेक गुणले युक्त राजा मानदेवले राज्यमा आर्थिक उन्नति गरेका थिए। उनको शासन व्यवस्था पनि शान्त थियो भनिन्छ। कैलाशकुट भवन र अंशुबर्माको चर्चा : लिच्छवि कालका अर्का चर्चित राजा हुन् अंशुबर्मा। जसको शासनकाल ईस्वी संवत् ६०५६२१ सम्म चलेको इतिहास पाइन्छ। अंशुबर्माकै पालामा नेपालमा खेती परम्परा सुरुआत भयो भने पशुपालन र व्यापार गर्ने कामको थालनी भएको थियो। यतिमात्र होइन, परराष्ट्र सम्बन्ध र रक्षा व्यवस्थाका काम पनि भए। यसरी चौतर्फी विकासका कार्यहरू उनी राजा हुँदा भएको पाइन्छ। कैलाशकुट भवन नामक दरबार लिच्छवि कालको ठुलो उपलब्धि हो। जुन दरबार अत्यन्त कलात्मक भव्य र प्रशंसनीय तवरले बनाएको पाइन्छ। अंशुबर्माले चीन र तिब्बतको परराष्ट्र नीति तय गरी सफलतापूर्वक सञ्चालन गरेका थिए। भारतमा हर्षवद्र्धन र तिब्बतमा स्रोङचङ गम्पोले शक्तिशाली साम्राज्य उनको समयमा खडा गरेको पाइन्छ। त्यसैले सायद तिब्बतसँग उनले साँठगाँठ गरी तिब्बती राजा गम्पोसँग राजकुमारी भृकुटीको विवाह गराएका थिए। भृकुटी : भृकुटी राष्ट्रिय विभूति हुन्। उनले नेपालको सम्बन्ध तिब्बतसम्म विस्तार गरिन् र एउटा कोशेढुंगा बनिन्। नेपालकी राजकुमारी उनी राजकाजका सन्दर्भमा तिब्बतसँगको सम्बन्ध विस्तार गर्न त्यहाँकी रानी बनिन्। त्यसपछि उनले नेपाली कलाकौशललाई त्यहाँसम्म पुर्याइन् र प्रसिद्ध बनाइन्। लिच्छविकालीन राजा अंशुबर्माकी छोरी उनले इतिहासमा अमर छाप छोड्न सफल भइन्। अरनिको : प्रसिद्ध कलाकार अरनिको नेपालका राष्ट्रिय विभूति हुन्। उनको उपनाम बलबाहु हो। राजा अभय मल्लको समयमा चीनमा गएर उनले वास्तुकला देखाए। अरनिको चिनिएका भनेकै प्यागोडा शैलीको मन्दिरहरू निर्माण गर्ने दक्ष कलाकार बनेर हो। भनिन्छ, इतिहासविद् बाबुराम आचार्यले गरेको गल्तीका कारण उनको संस्कृत नाम बालबाहु रहन गयो। अरनिकोले निर्माण गरेको स्वेत चैत्य चीनको बेइजिङमा छ जुन पर्यटकको आकर्षणको केन्द्रका रूपमा छ। सन्दर्भ लिच्छवि संवत्को : नेपालको हालको राजधानी काठमाडौंमा लिच्छविहरूले शासन गर्थे। सन् ४०० देखि ७५० सम्म चलेको पाइन्छ। कौटिल्यको अर्थशास्त्र र चिनियाँ यात्री हुएन साङको यात्रा वृत्तान्तलाई आधार मान्ने हो भने भारतको वैशालीबाट भागेर आएका पुरुषले किराँतलाई खेदेर लिच्छवि वंशको स्थापना गरेको इतिहास पाइन्छ। लिच्छवि संवत्का विषयमा अनेक तथ्य र तर्क छन्। यस सम्बन्धमा नेपाल प्रज्ञा प्रतिष्ठानबाट २०७६ सालमा प्रकाशित भुवनलाल प्रधानको पुस्तक नेपालको इतिहास र संस्कृतिका केही पक्ष मा लेखिएको छ, जहाँसम्म माथि सुरुमा उल्लेख गरिएको तथाकथित लिच्छवि संवत्को निष्कर्ष भन्ने पुस्तिका छ, त्यसको मूल बुनियावादी आधार नै गलत भएकाले त्यो ऐतिहासिक तवरले गलत छ भनेर मैले २०३३ सालमै नेपाली अंक ६१ मा र २०३३१९ को गोरखापत्रमा प्रकाशित गरेको छु। प्रधानले पुस्तिकाका तथ्यलाई गलत प्रमाणित गरेको पाइन्छ। त्यसमा थप तथा कथित निष्कर्ष ज्योतिषी तवरले पनि गलत छ भनेर पूर्णिमा अंक ३८३९ मा विस्तृत रूपले प्रमाणित गरिएको छ। स्रङचन गम्पोको राज्यको अन्तकाल इ सन् ६३८ साल भनेर २०३१ सालमा लेखेको कुरालाई अहिले २०३५ सालमा आएर मेरो कथनानुसार इ सन् ६५० भनेर मान्नु परेबाट उपर्युक्त निष्कर्ष पूर्ण रूपेण गलत छ भनेर सिद्ध भएको छ। त्यसका लेखकले ढिलै भए पनि मेरो भनाइ अहिले सकार्नु भएको छ। तर उहाँको कात्तिक ४ गतेको गोरखापत्रको लेखमा स्रङचन गम्पोको राज्याभिषेक इ सन् ५८१ सालमा भएको भन्ने बाबुराम आचार्यको विचारबारे उहाँले केही लेख्नु नभएकाले गम्पोको राज्यकाल ई सन् ५८१ देखि ६५० सम्म मान्नु भएको ठहरिन्छ। गम्पोले के ६९ वर्ष राज्य गरे त ?, प्रधानले उक्त पुस्तकमा प्रश्न गरेका छन्। किराँतकालपछि लिच्छवि काल : नेपालमा लिच्छवि कालअघि किराँतकाल थियो। शैव धर्म विकास गर्ने मुख्य श्रेय लिच्छवि काललाई जान्छ। डा गोविन्द टण्डनको पुस्तक पशुपति क्षेत्रको सांस्कृतिक अध्ययन (२०५३) अनुसार लिच्छवि राजा मानदेव (विसं ५२२५६३) प्रथमभन्दा अगाडिको लिच्छवि इतिहास स्पष्ट छैन। लिच्छविहरूको नेपाल आगमनको साथ उनीहरूले आफ्नो प्रचलित संस्कृति र मान्यतालाई पनि साथमा ल्याएका थिए भन्ने कुरा अनुमानगम्य छ, टण्डनले लेखेका छन्, लिच्छविहरूको आगमनपूर्व प्रचलित परम्परा र लिच्छविहरू आएपछि शैव धर्ममा निश्चित रूपमा केही न केही परिवर्तन आएको हुनुपर्छ। त्यसबेला स्थापना गरिएका केही शिवलिंगहरूमा शिलालेखसमेत अंकित गरिएको पाइएको छ। प्रतिमा लक्षणअनुसार तिनको अध्ययन हुन सके लिच्छवि कालको शैव धर्मको बारेमा थुप्रै कुरा बुझ्न मद्दत पुग्ने थियो (टण्डन, २०५३ : ३३)। यसरी ती शिलालेखको अध्ययनले लिच्छविबारे पनि केही यथार्थ जानकारी पाउन सकिने अनुमान गर्न सकिन्छ। उनका अनुसार, लिच्छवि कालमा वैष्णव, शैव, बौद्ध आदि विभिन्न धार्मिक सम्प्रदाय प्रचलित थिए। ती सबै सम्प्रदायप्रति राजाको सद्भाव र आस्था राम्ररी देख्न पाइन्छ। लिच्छवि शासक, नेपाली समाज र पशुपतिनाथ : नेपाल परिचय (२०७९) मा लिच्छवि कालभन्दा अघिको प्राचीन इतिहास भरपर्दो स्रोतहरूको अभावमा नेपालको परिचयसमेत स्पष्ट हुन सकेको पाइँदैन। लिच्छवि कालका सबैभन्दा महत्त्वपूर्ण राजा भनेका अंशुवर्मा हुन्।लिच्छवि कालदेखि भने अभिलेख, शिलालेख र वंशावलीहरूमा लिखित सामग्री पाइन्छ। लिच्छवि कालीन अभिलेखहरूमा त्यस कालको सामाजिक, सांस्कृतिक, राजनीतिक, आर्थिक र भौगोलिक पक्षमा केही मात्रामा संकेत गरिएको पाइन्छ। ईस्वी संवत्को थालनीसँगै लिच्छवि काल सुरुआत भएको मानिन्छ। विभिन्न प्रमाणलाई आधार मान्ने हो भने ईस्वीको पाँचौं शताब्दीदेखि मात्र प्राचीन नेपालको इतिहास विश्वासिलो भएको आभास हुन्छ (गोपीकृष्ण ढुंगाना, पशुपतिनाथ एज एन आइकन अफ टाइम बायोस्ड कम्युनिकेसन, २०८० : त्रिभुवन विश्वविद्यालयका लागि दर्शनाचार्यको अनुसन्धान शोधबाट)। नेपालका एक राष्ट्रिय विभूतिसमेत रहेका अंशुबर्माले पशुपतिनाथलाई प्रमुख आराध्यदेव भगवान्का रूपमा पूजा गर्ने गरेको कुरा नेपालका प्राचीन अभिलेखहरूमा उल्लेख भएको पाइन्छ। एक वंशावलीमा सुपुष्पदेवले नेपालमा वर्णव्यवस्था चलाएको, पशुपतिनाथको देवालय बनाएको कुरा पाइन्छ। अझ पशुपतिनाथलाई इष्टदेवता मानेका अंशुबर्माका पालाका सबैजसो अभिलेखमै पशुपतिनाथको ठूलो महिमा भेटिन्छ। सुरुआतदेखि नै अर्थात् लिच्छवि कालका चर्चित राजा अंशुबर्मादेखि नै पशुपतिनाथको चर्चा गरेको पाइन्छ। त्यसपछिका सबैजसो शासन व्यवस्थाका शासकले पशुपतिनाथप्रति देखाएको भक्तिभाव र यसबारे बोलेगरेका सन्दर्भ र गतिविधिले विश्वमा नेपाललाई एक हदसम्म चिनाएको आभास स्पष्ट रूपमा देखिन्छ। लिच्छवि कालमा पशुपतिनाथको महिमा ठूलो थियो भन्ने यथार्थ त इतिहासमा छरपष्ट छ (ढुंगाना, दर्शनाचार्य शोध : २०८०)। भगवान् पशुपतिनाथको मन्दिर रहेकाले त्यसले चर्चेको ठाउँलाई पशुपति क्षेत्र नामबाट सम्बोधन गरिएको पाइन्छ। लिच्छवि कालमा पनि यहाँको केही क्षेत्रलाई पशुपति क्षेत्र भनिन्थ्यो भन्ने कुरा संवत् ४५५ (५९० साल) को भष्मेश्वरस्थित ध्रुवसंघको शिलालेखबाट थाहा हुन्छ(बज्राचार्य, २०३० : १५५)। हालसम्मको अभिलेखअनुसार लिच्छवि कालदेखिको मात्र स्रोतहरू आधिकारिक रूपमा पाइएका छन्। त्यसअघिको नेपालको सन्दर्भ स्पष्ट रूपमा पाइँदैन। लिच्छवि कालअघि जसरी पशुपतिनाथबारे खासै अभिलेख पाइँदैन, त्यसरी नै प्राचीन इतिहास पनि भरपर्दो ढंगले पाइँदैन। वंशावली र पुराणहरूमा रहेका नेपाल उपत्यकाको उत्पत्तिका कथाहरूबाटै थाहा पाउनुपर्ने अवस्था छ (ढुंगाना, दर्शनाचार्य शोध : २०८०)।"
सहमति नजुटेपछि शीर्ष नेताहरूको बैठक भोलि ९ बजेलाई सर्यो,"काठमाडौं : संसदीय छानबिन समितिको कार्यादेश (टीआओर)मा सहमति जुटाउेनगरी बसेको शीर्ष नेताको बैठक भोलिलाई सरेको छ। राष्ट्रिय स्वतन्त्र पार्टीका नेता शिशिर खनालले बालुवाटारमा बसेको शीर्ष नेताको बैठक विषय प्रवेश नगरी भोलिलाई सरेको बताए। उनका अनुसार बैठक आइतबार बिहान ९ बजे बस्नेछ। आजै सिंहदरबारमा बसेको कार्यदलको बैठक सहमति नजिक पुगेपछि बालुवाटारमा शीर्ष नेताहरूको बैठक डाकिएको थियो। बैठकमा कार्यदलका सदस्यहरूसमेत सहभागी थिए। नेता खनालका अनुसार बैठकमा अनौपचारिक छलफलमात्र भएको थियो। प्रमुख प्रतिपक्षी दल नेपाली कांग्रेसले संसद सञ्चालनका निम्ति सकारात्मक देखिए पनि गृहमन्त्री रवि लामिछानेको नामबारे भने अडान दोहोर्याएको स्रोतले बताएको छ। सत्तापक्षले भने रविको नामको विकल्पमा सहकारीको नाम र अपचलन भएको भनिएका गोरखा मिडियालगायत कम्पनीको नाम उल्लेख गर्ने प्रस्ताव गरेको छ। 'हामीले कांग्रेसको मागअनुसार गोरखा मिडियाका अध्यक्ष र कर्मचारीहरू' लेख्न प्रस्ताव गरेका छौं। त्यसमा अझै सहमति जुटेको छैन। भोलिसम्म सहमतिमा पुग्छौं भन्ने छ,' सञ्चारकर्मीसँग उनले भने।"
एमाले पाल्पाको अध्यक्ष बने ओमबहादुर घर्तिमगर,"तानसेन : नेकपा एमाले पाल्पाको अध्यक्षमा ओमबहादुर घर्तिमगर निर्वाचित भएका छन्। उनको नेतृत्वमा १०१ सदस्यीय जिल्ला कमिटी चयन भएको हो। पाल्पामा भएको १०औं महाधिवेशनबाट उपाध्यक्षमा विमल काफ्ले, सचिवमा रामजी पोखरेल (भोजराज) उपसचिवमा दीपक विश्वकर्मा र महिला उपसचिवमा मीना जिसी चयन भएका छन्।"
"सहकारीको रकम हिनामिना : सांसदसहित ३५ जनाविरुद्ध मुद्दा चलाउन प्रहरीको सिफारिस, १० जना हिरासतमै","मध्यविन्दु (नवलपरासी) : नवलपरासी (बर्दघाट सुस्तापूर्व) को कावासोती नगरपालिका३ मा कार्यालय रहेको छिपछिपे उपभोक्ता सहकारी संस्थाको रकम हिनामिना गरेको आरोपमा सांसदसहित ३५ जनालाई मुद्दा चलाउनुपर्ने भन्दै प्रहरीले प्रतिवेदन पेश गरेको छ । बचतकर्ताको रु १६ करोड ५८ लाखभन्दा बढी रकम हिनामिना गरेको ठहर गर्दै प्रहरीले ३५ जनाविरुद्ध मुद्दा चलाउनुपर्ने रायसहितको अनुसन्धान प्रतिवेदन जिल्ला सरकारी वकिल कार्यालयमा पेश गरेको हो । राष्ट्रिय प्रजातन्त्र पार्टी (राप्रपा) बाट बर्दियाबाट प्रतिनिधिसभा सदस्य गीता बस्नेत, उनका ज्वाइँ नगेन्द्रबाबु रिमाल, सहकारीका व्यवस्थापक बर्दियाका योगेन्द्र पाण्डे, सहकारीका अध्यक्ष कावासोतीका गोपिकृष्ण शर्मा, बिनाधितो ऋण लिने बर्दिया घर भएका शिवलाल लामिछानेसहित ३५ जनालाई प्रतिवादी बनाउन सरकारी वकिललाई सुझाव दिएको जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी उपरीक्षक नरहरि रेग्मीले बताए। प्रतिवादी बनाइएकामध्ये १० जना अहिले प्रहरीको हिरासतमा नै रहेका छन्, सांसद बस्नेतसहित फरार रहेका २५ जनाको खोजी जारी छ,उनले भने, सहकारीमा हिनामिना भएको रु १६ करोड ५८ लाख ९२ हजार दुई सय ६१ बराबरको बिगो, जरिवाना, हर्जना र जेल सजाय माग दाबी गर्न सरकारी वकिलको कार्यालयलाई राय दिएका छौँ । रकम हिनामिनामा मुख्य योजनाकार हालका व्यवस्थापक योगेन्द्र पाण्डे देखिएको प्रहरी र सहकारी रजिष्ट्रार कार्यालयको अनुसन्धानबाट खुलेको छ । सात वर्षसम्म सहकारी अध्यक्ष र व्यवस्थापक रहेका पाण्डेले आफू निकटका व्यक्तिलाई बिनाधितो ऋण प्रवाह गरेको अनुसन्धामा देखाएको प्रहरी उपरीक्षक रेग्मीले बताए । सेयर सदस्य नरहेका व्यक्तिलाई नगद दिएर रकम हिनामिना गरेको पुष्टि भएको छ । यहाँ कार्यालय रहेको यो सहकारीबाट बर्दियाको गुलरियामा रहेको कृष्णसार रिसोर्टमा सोझै करिब एक करोड रकम लगिएको छ, उनले भने। बस्नेत अध्यक्ष रहेको रिसोर्टमा लगानी भएको विषयमा अनुसन्धान गर्न प्रहरीले तीन हप्ताअघि पक्राउ पूर्जी जारी गरे पनि उनी अझै फरार छन् । प्रहरीका अनुसार संस्थाबाट कर्जा प्रवाह गर्दा ऋण समितिको सिफारिस अनिवार्य हुनुपर्ने व्यवस्था विपरीत व्यवस्थापक पाण्डे आफैँले ऋण उपसमितिको माइन्यूट उठाएर बिनाधितो आफू निकटलाई कर्जा प्रवाह गरेको अनुसन्धानबाट खुलेको छ । कर्जा समितिका संयोजक श्याम भुसालले आफूसम्बद्ध समितिका तीन जनालाई थाहै नदिइ पाण्डेले एक सय ४० जनालाई ऋण दिएको बताए । ऋण दिने नक्कली माइन्यूट खडा गरेर एक सय ४० जनालाई पटकपटक गरेर पाण्डेले एक करोड ८५ लाख कर्जा दिएका छन्, उनले भने। विसं २०६६ मा स्थापना भएको यो सहकारीमा दुई हजार तीन सय ९३ जना बचतकर्ता र सेयर सदस्य रहेका छन् । रासस"
रवि लामिछानेमाथि संसदीय छानबिन माग गर्दै तरुण दलको राँके जुलुस प्रदर्शन,"काठमाडौं : उपप्रधान तथा गृहमन्त्री रवि लामिछानेमाथि संसदीय छानबिनको माग गर्दै युवा भ्रातृ संस्था नेपाल तरुण दलले काठमाडौंमा राँके जुलुस निकालेको छ। पार्टीले आइतबार काठमाडौंमा गर्न लागेको बृहत् प्रदर्शनको पूर्वसन्ध्यामा तरुण दलले शनिबार काठमाडौंको प्रदर्शनमार्गमा राँके जुलुस निकालेको हो। सो क्रममा उनीहरूले सरकारविरुद्ध नाराबाजीसमेत गरेका थिए। कांग्रेसले आइतबार काठमाडौंको भृकुटीमण्डपमा सरकारविरुद्ध बृहत् प्रदर्शन गर्ने तयारी गरेको छ। यसअघि बुधबार बसेको कांग्रेस केन्द्रीय समिति र संसदीय दलको संयुक्त बैठकले सहकारी पीडितको रकम फिर्ता, संसदीय छानबिन समितिको माग, गृहमन्त्री रवि लामिछानेको अभिव्यक्ति लगायतका मुद्दा बनाएर सडक प्रदर्शन गर्ने निर्णय गरेको थियो।"
सत्तापक्षप्रतिपक्ष प्रतिष्ठाको लडाइँ,"काठमाडौं : प्रमुख प्रतिपक्षी दल नेपाली कांग्रेस र सत्तापक्षबीच संसदीय छानबिन समितिको टीओआरमा दुवै तर्फबाट अधिकतम लचकता अपनाउने भएका छन्। यत्तिका दिनसम्म प्रतिष्ठाको लडाइँमा टसमस नभएका दुवै पक्षले शुक्रबारको बैठकमा केही हदसम्मको लचकता देखाएका छन्। शुक्रबारको बैठकमा सत्तारूढ राष्ट्रिय स्वतन्त्र पार्टी (रास्वपा) भने सहभागी थिएन। कांग्रेसले सुप्रिम, सूर्यदर्शनलगायत सहकारीको बचत अपचलनमा गृहमन्त्रीकै संलग्नता देखिएको भन्दै छानबिन समितिको कार्यादेशमा गृहमन्त्री रवि लामिछानेको नाम उल्लेख गरेर क्षेत्राधिकार तय गर्नुपर्ने अडान राखेको छ। तर सत्तापक्षले भने संसदीय समिति बनाउनुपूर्व नै व्यक्तिलाई दोषी करार गर्न नहुने अडान राखेको छ। यही अडानका कारण शुक्रबार बिहानको कार्यदलको छलफल निष्कर्षमा पुग्न सकेको थिएन। बैठकका भएका विषयमा जानकारी गराउँदै नेकपा एमालेका प्रमुख सचेतक महेश बर्तौलाले व्यक्ति केन्द्रित छानबिन समिति बनाउन सत्तापक्ष कहिल्यै तयार नभएको स्पष्ट पार्दै त्यसमा प्रतिपक्षले लचकता देखाएको बताए। उनले भने व्यक्ति केन्द्रित छानबिन समिति बन्दैन भनेर हामीले पहिल्यैदेखि भन्दै आएका छौं। संसदीय छानबिन समितिको मर्म र गरिमालाई कायम राख्ने गरी कार्यादेश बनाउने हाम्रो प्रस्ताव हो। हाउसलाई सहज सञ्चालनका लागि उहाँहरूले पनि भूमिका खेल्छु भन्नु भएको छ। प्रमुख सचेतक बर्तौलाले सम्पूर्ण बल कांग्रेसको कोटमा दिएको बताए। उनले अगाडि भने, कांग्रेस जसरी प्रस्तुत हुन्छ, सत्तापक्ष त्यसरी नै प्रस्तुत हुने उनको भनाइ छ। सरकारले अधिकतम लचकता अपनाएकै छ। संसदीय छानबिन समिति बनाउने कुरामा सहमति गरेकै छ। हाउसलाई सहज स्थितिमा लैजान छोडेर कांग्रेसले केन्द्रीय कमिटीबाट आन्दोलन घोषणा गर्नु राम्रो भएन। त्यसका बाबजुद हामीले कांग्रेसको कोटमा बल राखेका छौं। उहाँहरू जे चाहनुहुन्छ, त्यही हुन्छ। गर्तौलाले भने। नेपाली कांग्रेसका प्रमुख सचेतक रमेश लेखकले पनि छलफल सकारात्मक भएको दाबी गरेका थिए। उनले व्यक्ति वा संस्थाभन्दा पनि सहकारीको रकम हिनामिना भएको र निजी कम्पनीमा रकम अपचलन भएकाले त्यसको छानबिन हुनुपर्ने माग गरेको बताए। उनले भने, छलफल सकारात्मक छ। छानबिन समिति बनाउनेतर्फ नै बैठक गइरहेको छ। व्यक्ति वा सहकारीभन्दा पनि मूलभूत जे कुरा उठेको छ त्यो कुरा हुनुपर्यो भन्ने हाम्रो अडान हो। लेखकले भने, सहकारीमा लाखौं बचतकर्ताको करोडौं रकम अपचलन भएको र निजी कम्पनीमा समेत रकम अपचलन भएकाले त्यसमाथि छानबिन हुनुपर्छ हाम्रो अडान प्रस्ट छ। सहकारीको अर्बौं रकम अपचलन भएको छ। उक्त रकम निजी कम्पनीमा गएको छ। गोरखा मिडियामा आएको छ। गोरखा मिडियाका सञ्चालक नै उपप्रधान तथा गृहमन्त्री रवि लामिछाने हुनुहुन्छ। त्यसमाथि छानबिन गरौं भनेका हौं। अब भाषा के राख्ने हो त्यो मिलाऔं उनले भने। बैठकमा प्रधानमन्त्री प्रचण्ड, सत्तारूढ नेकपा (एमाले) का अध्यक्ष केपी शर्मा ओली र प्रमुख सचेतक महेश बर्तौला, प्रमुख प्रतिपक्ष नेपाली कांग्रेसका उपसभापति पूर्णबहादुर खड्का, राष्ट्रियसभाका नेता कृष्णप्रसाद सिटौला, महामन्त्री गगन थापा, प्रमुख सचेतक रमेश लेखक र नेकपा (माओवादी केन्द्र) का प्रमुख सचेतक हितराज पाण्डे सहभागी थिए। कांग्रेसको अवरोधको कारण शुक्रबारको प्रतिनिधिसभा बैठक स्थगित भएको थियो। जेठ १५ गतेभित्र बजेट ल्याउनुपर्ने संवैधानिक बाध्यता छ। नीति तथा कार्यक्रम पारित नभएकाले सरकारलाई सदन चलाउनुपर्ने बाध्यता छ। प्रमुख सचेतक लेखकले गृहमन्त्री लामिछानेले संसद्को रोस्टमबाट कांग्रेस नेतामाथि लगाएको लाञ्छनाका विषयमा प्रधानमन्त्रीलाई ध्यानाकर्षण गराएको बताए। उनले प्रधानमन्त्रीसँग त्यसको जवाफसमेत मागेको बताए।"
गृहमन्त्री दोषी हो वा होइन भन्ने कुरा छानबिनपछि थाहा हुन्छ : मन्त्री गिरी,"पर्वत : कानुन न्याय तथा संसदीय मामिलामन्त्री पदम गिरीले सहकारीको रकम हिनामिनासम्बन्धी छानबिन गर्ने संसदीय समितिको कार्यादेश र क्षेत्राधिकारमा आइतबारसम्ममा सहमति जुट्ने बताएका छन्। गृहजिल्ला पर्वत आएका मन्त्री गिरीले पत्रकार सम्मेलनमा कार्यादेशसहित समिति बन्नुपर्ने प्रमुख प्रतिपक्षी दलको अडानका कारण समिति गठनमा विलम्ब भएको बताउँदै सत्ता र प्रतिपक्ष लचिलो भएर टुङ्गोमा पुर्याउनुपर्ने बताएका हुन्। उनले आइतबारको संसद् बैठक अघि नै सहमति हुने र संसद्का कामकारबाही सञ्चालन हुने बताए। बचतकर्ताको हिनामिना भएको रकम फिर्ता गर्ने प्रावधानसहित सहमति गर्नुपर्नेमा सत्तापक्ष सकारात्मक रहेको उनको भनाई छ। उपप्रधान तथा गृहमन्त्रीको नाम उल्लेख गर्नुपर्ने प्रतिपक्षी दल आफ्ना अडानबाट पछि हटिसकेको भन्दै मन्त्री गिरीले अपचलन गर्ने कम्पनी वा सहकारीको नाम भने लेख्न सकिने बताए। गिरीले उपप्रधान तथा गृहमन्त्री दोषी हो वा होइन भन्ने कुरा छानबिन पछि मात्र पुष्टि हुने भएकाले कुनै व्यक्तिको नाम तोकेर जाँदा गलत नजिर स्थापित हुने बताएको राससमा उल्लेख छ। मन्त्री गिरीका अनुसार आइतबार संसद्बाट नीति तथा कार्यक्रममाथिको छलफल टुङ्ग्याएर पारित गरिने र १५ गते बजेट ल्याउने तयारीमा सरकार जुटेको बताए। उनले सरकार संसद्लाई छलेर अध्यादेशबाट बजेट ल्याउने पक्षमा नरहेको स्पष्ट गरे। जेठ १५ गते जसरी पनि आगामी आर्थिक वर्षको बजेट सार्वजनिक गर्नुपर्ने संवैधानिक बाध्यता छ, यसमा प्रतिपक्षी दलले पनि सहयोग गर्नुपर्छ, उनले भने। पृथक प्रसङ्गमा मन्त्री गिरीले सत्य निरुपण तथा मेलमिलापसम्बन्धी विधेयक चाँडै टुङ्गोमा पुग्ने दाबी गरे। विधेयकमा सबै राजनीतिक दलका शीर्ष नेता सकारात्मक रहेको तथा उनीहरू सहमतिको नजिक हुनुहुन्छ भन्दै उनले विपक्षी दलको अवरोधका कारण संसद् सहज ढङ्गले सञ्चालन नहुँदा दर्जनौँ विधेयक थन्किएका बताए। विधेयक पारित नहुँदा स्थानीय र प्रदेश सरकारलाई काम गर्न कठिन भएको उनले बताए।"
खरिद ऐनकै कारण भ्रष्टाचार मौलायो : एमाले नेता महतो,"ढल्केवर (धनुषा) : नेकपा एमालेका मधेस प्रदेश संसदीय दलका प्रमुख सचेतक हरिनारायण महतोले खरिद ऐनकै कारण भ्रष्टाचार मौलाएको बताएका छन्। खरिद ऐनमै भएका कतिपय त्रुटिका कारण भ्रष्टाचार बढेको उनले उल्लेख गरेका हुन्। धनुषामा आयोजित कार्यक्रममा महतोले २०२६ सालमा बनेको खरीद ऐनमा थुप्रै कुराहरू सुधार तथा परिवर्तनको आवश्यकता रहेको औंल्याए। २०२६ सालमै बनेको खरिद ऐनअनुसार अहिले पनि खरिद भइरहेको छ। भ्रष्टाचारको जड त्यो खरिद प्रक्रिया पनि हो एउटा। त्यसमा थुप्रै सुधार र परिवर्तन आवश्यक छ, महतोले भने।"
टीओआरमा सहमति जुटाउन कार्यदलको बैठक सुरू,"काठमाडौं : सहकारी ठगी प्रकरण छानबिन गर्न बनाउने भनिएको संसदीय समितिको कार्यादेश (टीओआर) तय गर्न कार्यदलको बैठक सुरू भएको छ। सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको छ। तर, विभिन्न चरणमा छलफल हुँदा पनि कार्यदेशमा सहमति हुन सकेको छैन। कार्यदलमा नेपाली कांग्रेसबाट जीवन परियार र ज्ञानेन्द्रबहादुर कार्की, नेकपा एमालेबाट महेश बर्तौला, नेकपा माओवादी केन्द्रबाट हितराज पाण्डे र राष्ट्रिय स्वतन्त्र पार्टीबाट शिशिर खनाल छन्। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको छैन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको छ। सरकार संसदीय समिति बनाउन तयार भएपनि आरोप लागेका उपप्रधान एवं गृहमन्त्री लामिछानेमाथि अनुसन्धान गर्न सत्ता पक्ष तयार नभएको कांग्रेसको आरोप छ। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ।"
"टीओआरमा सहमति नजिक पुग्यो कार्यदल, शीर्ष नेताहरूले टुंगोमा पुर्याउने","काठमाडौं : संसदीय छानबिन समितिको कार्यादेश (टीओआर)का लागि गठित कार्यदलको बैठक सहमति नजिक पुगेको छ। सिंहदरबारमा शनिबार बसेको बैठक सहमति नजिक पुगेको कानुन तथा संसदीय मामिला मन्त्री पदम गिरीले बताएका छन्। उनका अनुसार सहकारीको नाम र अपचलन गरिएका कम्पनीको नाम लेख्ने विषयमा सत्तापक्ष तयार भएको छ। प्रमुख प्रतिपक्षी दल नेपाली कांग्रेस पनि त्यसमा लगभग सहमत भएको उनको दाबी छ। यसै विषयमा छलफल गर्न केहीबेरमै प्रधानमन्त्री निवास बालुवाटारमा कांग्रेससहित सत्तारुढ दलका शीर्ष नेताहरूको बैठक बस्न लागेको उनले बताए। 'बैठक सहमति नजिक पुगेको छ। टुंगोमा भने पुगेका छैनौं। केहीबेरमै बालुवाटारमा शीर्ष नेताहरूको बैठक छ। उक्त बैठकले टुंगो पुर्याउँछ भन्ने विश्वास छ,' मन्त्री गिरीले सञ्चारकर्मीसँग भने। उनले संसद सञ्चालनका निम्ति सत्तापक्ष र प्रतिपक्षबीच महत्वपूर्ण छलफल भएको बताए। 'सहकारी र कम्पनीको नाम लेखिसकेपछि व्यक्तिको नाम लेखिरहन पर्दैन। स्वतः संस्थासँग जोडिएका व्यक्तिहरू पर्छन् नै। सत्तापक्षको यस प्रस्ताव प्रतिपक्षी दल लगभग सहमत छ। बालुवाटारको बैठकमा सहमति जुटेर भोलिदेखि संसद चल्ने विश्वास लिएका छौं,' उनले भने। यसअघि सहकारीको रकम हिनामिना प्रकरणमा मुछिएका रवि लामिछानेको नाम नराखेसम्म संसद चल्न नदिने अडान कांग्रेसले यथावतै राखेको थियो। यस विषयमा कांग्रेसले भने कुनै प्रतिक्रिया दिएको छैन।"
मन्त्री रघुवीर महासेठलाई बालेनले पठाए धुलो उपहार,"काठमाडौं : काठमाडौं महानगरपालिकाका प्रमुख बालेन्द्र शाह (बालेन)ले भौतिक पूर्वाधार तथा यातायात मन्त्री रघुवीर महासेठलाई धुलो उपहार पठाएका छन्। बबरमहलस्थित सडक विभागको मुख्यालय र मीनभवनस्थित सडक डिभिजन कार्यालयको प्रवेशद्वारमै महानगरको ट्रकले धुलो खसालेको हो। मेयर बालेनले कलंकीदेखि महाराजगन्जसम्म रिङरोड विस्तारको नाममा जनताले धेरै धुलो र कष्ट व्यहोर्नु परेको उल्लेख गरेका छन्। उनले फेसबुकमार्फत् मन्त्री महासेठलाई जनतालेमात्र धुलो खाँदा राम्रो नहुने उल्लेख गरेका छन्। उनले भनेका छन्माननीय भौतिक पूर्वाधार तथा यातायात मन्त्री रघुवीर महासेठज्युतपाईंको ठाडो आदेशले भइरहेको कुनै काम रोक्न सक्नुहुन्छ भने त्यही आदेशले बनाउन पनि सक्नुहुन्छ होला। विगत १५ वर्षदेखि काठमाडौंको जनताले कलंकीदेखि महाराजगन्जसम्म रिङरोड विस्तारको नाममा धेरै धुलो र कष्ट व्यहोर्नु परेको छ। काठमाडौंमा हुने आधाभन्दा बढी प्रदुषणमा त्यहाँकै धुलोको हात छ, जसले गर्दा महानगरबासीले धुलोधुँवा खानु परेको छ, त्यो बाटो प्रयोग गर्नुपर्नेहरूले सवारी साधन मर्मतमा खर्च बढी गर्नु परेको छ, पुग्न अबेला भोग्नु परेको छ। र, काठमाडौं महानगरले अकारणमा गाली खानु परेको छ। यो धुलो जनताले मात्र खाँदा राम्रो देखिँदैन। जबसम्म तपाईं काम अगाडि बढाउनु हुन्न, हरेक दिन तपाईंलाई पायक पर्ने ठाउँमा एक ट्रक धुलो उपहार पठाउने छु माया सम्झेर स्वीकार्नु होला।"
तिनाउ खोलामा डुबेर किशोरको मृत्यु,बुटवल : रुपन्देहीको तिनाउ खोलामा डुबेर शनिबार एक किशोरको मृत्यु भएको छ। तिलोत्तमा नगरपालिका६ नयाँमिलका १६ वर्षीय विद्यान्स भुसालको डुबेर मृत्यु भएको इलाका प्रहरी कार्यालय बुटवलका प्रहरी नायव उपरीक्षक विजयराज पण्डितले जानकारी दिए। प्रहरी नायव उपरीक्षक पण्डितका अनुसार भुसाल घरबाट फूटबल खेल्न भनेर घरबाट निस्किएका थिए। उनी तिलोत्तमा पार्कदेखी पश्चिमतर्फको तिनाउ खोलामा डुबेका थिए। तिनाउ खोलामा अव्यवस्थित रुपमा उत्खनन् गरिएका गहिरो पोखरीमा डुबेको अवस्थामा स्थानीयले फेला पारेका थिए।
कुवेतमा ११ दिनदेखि रसुवाकी युवती सम्पर्कविहीन,रसुवा : रोजगारीका लागि कुबेत पुगेकी उत्तरगया गाउँपालिका ४ की २९ वर्षीया कमला वाइवा ११ दिनदेखि हराइरहेकी छन्। उनको खोजी कार्य गरिदिन आफन्तले अनुरोध गरेका छन् । रोजगारीका लागि २१ महिनाअघि कुवेत पुगेकी कमला वाइवा बेपत्ता भएपछि खोजी कार्य जारी रहेको छ । परिवारले खोजीका लागि सामाजिक अभियन्ता सावित्री अधिकारीलाई र सबै सञ्चार माध्यमममा अनुरोध गरेका छन् । छोरीसँग अन्यत्र काम गर्ने वा नेपाल फिर्ता पठाइदिने भनेर कम्पनीले पासपोर्ट मागेपछि सम्पर्कविहीन भएको र अधिकारीको पहलमा खोजी भइरहेको परिवारले बताएको छ। खोजीका लागि सक्दो सहयोग गरिदिन कमलाका बाबु काजीमान वाइवाले सवैलाई अनुरोध गरेका छन् । वाइवा समेत २६ जना कुवेतमा हराइरहेको सूचना छ ।
चीनसँग जोडिएका सातवटा नाका खुलाउनका लागि मिति तय भइसकेको छ : परराष्ट्रमन्त्री,काठमाडौं : सङ्खुवासभास्थित चीनसँग जोडिएको किमाथांका नाका शनिबारदेखि पुनः सञ्चालनमा आएको छ। करिब चार वर्षपछि नाका पुनः सञ्चालनमा आएको उपप्रधान एवं परराष्ट्रमन्त्री नारायणकाजी श्रेष्ठले जानकारी दिए। किमाथांका नाका पुनः सञ्चालन औपचारिक कार्यक्रम सम्पन्न गरेर फर्केपछि शनिबार संखुवासभा आयोजित पत्रकार सम्मेलनमा श्रेष्ठले कूटनीतिक संवादपछि कोभिडका कारण बन्द भएको नाका खुलाउन सफल भएको बताए। चीनको छिन्ताङमा भएको कार्यक्रमका १४ वटै परम्परागत नाका खुल्ला गर्ने औपचारिक घोषणा भएको उनले बताए। उनले तत्कालै सातवटा नाका खुला भइसकेको र अन्य सातवटा नाका खोल्नका लागि मिति तय भइसकेको धारणा राखे। उनले चीन जाने नेपालीका लागि भिसा शुल्क निःशुल्क गर्ने सहमति भइ कार्यान्वयन नै भइसकेको जानकारी दिए। चीन सरकारले कोभिड महामारीका कारण देखाउँदै किमाथांका नाका बन्द गरेको थियो। नेपालको उत्तरी क्षेत्रमा रहेका विभिन्न १४ वटा परम्परागत नाका पुनः सञ्चालनका लागि नेपाल र चीनबीच निरन्तर छलफल हुँदै आएको थियो।
सिन्धुलीको मरिणबाट गृहिणी महिला सशक्तीकरण कार्यक्रम सुरु,"सिन्धुली : बागमती प्रदेशमा पहिलो पटक गृहिणी महिला सशक्तीकरण कार्यक्रम सुरु भएको छ। प्रदेश सरकारको चालु आर्थिक वर्ष २०८००८१ को कार्यक्रम अनुसार सिन्धुलीको मरिणबाट कार्यक्रम सुरु गरिएको हो। बागमती प्रदेशकी सामाजिक विकास मन्त्री कुमारी मोक्तानले शनिबार सिन्धुलीको मरिण गाउँपालिका ५ बढीमुहानबाट कार्यक्रमको सुरुवात गरेकी हुन्। मन्त्री मोक्तानले बढीमुहानमा एक महिने गार्मेन्ट तालिमको उद्घाटन गर्दै प्रदेशमै पहिलो पटक उक्त कार्यक्रमको सुरुवात भएको बताइन्। गृहिणी महिलाहरूको सशक्तीकरणका लागि उद्यमशीलता, स्वावलम्बन र सीपमूलक तालिम मार्फत स्वरोजगार एवं आत्मनिर्भर बनाउन सहयोग गर्ने उद्देश्यले प्रदेश सरकारले प्रदेशभरीका जिल्लामा कार्यक्रम सञ्चालनमा ल्याइएको मन्त्री मोक्ताङको भनाइ छ। प्रदेश सुशासन ऐन, २०७७ को दफा ४६ ले दिएको अधिकार प्रयोग गरी प्रदेश सरकारले गृहिणी महिला सशक्तीकरण कार्यक्रम कार्यान्वयन कार्यविधि २०८० अनुसार प्रदेशका विभिन्न जिल्लाका ३५ वटा पालिकामा पहिलो चरणमा यो कार्यक्रम कार्यान्वयनमा आएको उनको भनाइ रहेको छ। कार्यक्रम अन्तर्गत महिलाहरूमा सचेतना अभिवृद्धि, शिक्षा, सीपमूलक तालिम वा उद्यमशीलता, सीप परीक्षण, बिउ पुँजी र एकल वा गृहिणी महिला समूह गठन गरी व्यवसायबाट उत्पादित सामग्रीको बजारीकरणको व्यवस्था गरिने छ। यसले गृहिणी महिलाहरूको कानुनी, सामाजिक र राजनीतिक र आर्थिक पक्षमा सशक्तीकरणमा मद्दत पुग्ने छ।"
करेन्ट लगाएर माछा मार्ने क्रममा युवकको मृत्यु,सिन्धुली : खोलामा करेन्ट लगाएर माछा मार्ने क्रममा सिन्धुलीमा एक जनाको मृत्यु भएको छ। कमलामाई नगरपालिका११ स्थित धमिले खोलामा करेन्ट लगाएर माछा मार्ने क्रममा करेन्ट लाग्दा १५ वर्षीय पुष्करदिप थापाको मृत्यु भएको हो। सिन्धुली प्रहरीका अनुसार दिउँसो १ बजे खोलामा करेन्ट लगाउँदा करेन्ट लागि घाइते भएका उनको सिन्धुली अस्पतालमा उपचारका क्रममा मृत्यु भएको सिन्धुलीका प्रहरी प्रवक्ता तथा प्रहरी नायव उपरीक्षक अनिल कुमार खड्काले जानकारी दिए। मृतक थापाको शव सिन्धुली अस्पतालमा रहेको र घटनास्थलमा प्रहरी निरीक्षकको कमान्डमा टोली खटि गई अनुसन्धान भई रहेको प्रहरीको भनाइ छ।
गुरुङ संस्कृतिको सतीघाटु संरक्षणमा गाउँले,"रसुवा : परम्परागत सतीघाटु गुरुङहरूको संस्कृति हो। गुरुङको घना बस्तीमा समेत लोप हुन लागेको भए पनि उत्तरगया गाउँपालिका३ को ठूलोगाउँको गुरुङ बस्तीमा घाटु संरक्षणमा स्थानीय लागेका छन्। ल्होसार, सोरठी र सतीघाटु यहाँको पहिचान छ। ठूलोगाउँमा घाटुनाचको सुरु भएको छ। हरेक वर्ष गुरुङ समुदायले मनाउने सतीघाटु नाच सुरु भएसँगै रौनकता बढेको हो। नाचमा राजा र रानीको जीवन कथालाई प्रस्तुत गरिने वडा नम्बर ३ का वडा सदस्य बमबहादुर लामा गुरुङले बताए। उत्तरगया२ डाँडागाउँ र नौकुण्ड गाउँपालिका५ मा पनि गुरुङ बस्ती रहेको छ। वृद्ध गुरु बा आमाले सिकाउने र गीत गाउँछन् भने घाटु नाचका लागि तयार भएका युवतीहरू दिनरात नाच्छन्। वरिपरि गुरुङ र तामाङ बस्ती रहेको ठूलो गाउँ बीचमा ठूलो आँगन विवाहमण्डप झै सिँगारिएको छ। २५६८ औं बुद्ध जयन्तीका अवसरमा भएको घाटु नाचको विभिन्न धर्मावलम्बीहरूले अवलोकन गरी मनोरञ्जन लिएका छन्। नुवाकोटको रसुवाका गाउँबाट समेत मेलामा पुग्छन्। सतीघाटु वैशाख पूर्णिमा (बुद्ध जयन्ती) मा मात्र देखाउने परम्परा छ। यस घाटुमा दुई कुमारी विशेष पवित्रताका साथ नुहाएर चोखो वस्त्र लगाएर युवतीहरूलाइ सिँगारेर नचाउने प्रचलन छ। यो नाच नारी प्रधान भावपूर्ण नत्य हो। वन्यजन्तुले आक्रमण नगरेको, रजस्वला नभएका कुमारीहरूहरूलाई पवित्र बनाएर नृत्यका निमित्त तयार गरी देवीदेवताको आराधना गरेपछि कुमारीहरूको शरीरमा देवताले प्रवेश गर्दछन् भन्ने जनविश्वास छ। तीन दिनसम्म हुने घाटु नाच बुद्ध जयन्तीका दिन सुरु हुन्छ। स्थानीय गुरुले प्रार्थना गरेपछि देवता प्रवेश भएका घाटुलीहरूका आँखा बन्द हुन्छ र नाच्न थाल्छन्। ३ दिन चल्ने नाचमा सुर र तालको विशेष ख्याल गर्नु पर्ने हुन्छ। अन्तमा गुरुले आराधना गरेर मात्र घाटुलीलाई पूर्ववत् अवस्थामा ल्याए पछि मात्र सती घाटु नाच समापन भएको मानिन्छ। गुरुङ समुदायका युवा युवती तथा वृद्धवृद्धाहरू पनि आआफ्नो भेषभूषामा सजिएर आउँछन्। ठूलो गाउँको बीचमा रहेको चौरमा गाउँभरीका भेला हुन्छन्। ठाँटिमा नाच गानको रमाइलो हुन्छ। राति अन्य गीत तथा नृत्यले निकै रमाइलो हुन्छ भने दिनभरी घाटु हेर्नेको निकै भीड लाग्छ। घाटुलाई शास्त्रीय नाच पनि मानिन्छ। आफ्ना दश पुस्ताले यो संस्कार चलाउँदै आएको वृद्ध गुरुङ गुरुहरू बताउँछन्। १६औं शताब्दितिर लमजुङबाट भित्रिएको हो। एक राजा रानीको दम्पतीको विवाह, प्रेम, गृहस्थी, राजकाज पुत्र बढाई, जंगलमा सिकार, लडाइँ र मृत्युको कथा नै घाटुको मुख्य विषयवस्तु हो। कथामा आधारित मृग, सिकारी, कुकुर योगीको दृश्य देखाइन्छ। परम्परागत संस्कृतिको जगेर्ना र शान्तिको कामना गरी दुई कन्याहरूलाई घाटुमा झुलाएर नचाइन्छ। कथामा पतिको मृत्यु पछि पत्नी पनि सती जाने र घाटमा एकै साथ सेलाएर टुंगिने भएकोले पनि घाट हुँदै घाटु भनिएको किम्बदन्ती पनि सुन्न पाइन्छ। घाटुमा राजा परशुराम र रानी चम्पावतीको कथावस्तु रहेको हुन्छ। घाटु नाच्नका लागि रजस्वला नभएका दुई कन्या छानिन्छन् र उनीहरू बर्सेनि तीन वर्षसम्म नाच्छन्। बीचमा रजस्वला भएमा अर्को कन्याको खोजी हुन्छ। कन्याहरूलाई घाटु नाच्नु अघि गुरुहरूले अक्षताले विभिन्न देवताको नामले पूजा गरेपछि घाटु नाच्ने कन्याहरूको आँखा बन्द हुन्छन्। यसलाई देवी चढेको मानिन्छ। सिँगारिएका घाटुनीहरूको आँखा खुल्दैनन्। उनीहरू नाचिरहन्छन् दिनभरी सुसारेहरूले सिँगार गरिरहन्छन् कपडा झरे वा अन्य केही सौन्दर्य बिग्रिएमा मिलाइरहेका हुन्छन्।"
नुवाकोटमा पौडी खेल्ने क्रममा दुई युवाको मृत्यु,नुवाकोट : नुवाकोटको तादीखोलामा पौडी खेल्ने क्रममा आज दुई जनाको मृत्यु भएको छ। बेलकोटगढी नगरपालिका१० स्थित तादीखोलामा पौडी खेल्ने क्रममा डुबेर बेलकोटगढी१३ का १९ वर्षीय रोजन तामाङ र ककनी गाउँपालिका४ का १८ वर्षीय हिमाल तामाङको मृत्यु भएको जिल्ला प्रहरी कार्यालयका प्रहरी नायब उपरीक्षक तिलक भारतीले जानकारी दिए। उनका अनुसार डुबेर बेहोस भएका दुवैलाई उद्धार गरेर उपचारका लागि त्रिशूली अस्पताल पुर्याएलगत्तै चिकित्सकले मृत घोषणा गरेका थिए। तादीखोलामा पौडी खेल्ने गएका ६ जना युवामध्ये उनीहरूलाई घुमाउने भन्ने स्थानबाट बगाएको थियो। अपराह्न २ बजेतिर डुबेको खबर पाएपछि स्थानीयवासीको सहयोगमा प्रहरीले उद्धार गरेर उपचारका लागि अस्पताल पुर्याएको थियो। पछिल्लो समय गर्मी बढेसँगै नदी तथा खोलामा पौडी खेल्ने जानेक्रम बढेकाले सावधानी अपनाउन प्रहरीले अपिल गरेको छ। रासस
४०० शय्याको आफ्नै शिक्षण अस्पताल सञ्चालन गर्दै केयू,"काठमाडौं : काठमाडौं विश्वविद्यालयले छुट्टै शिक्षण अस्पताल सञ्चालनको लागि सरकारसँग बजेट माग गरेको छ। उसले विश्वविद्यालयको प्रत्यक्ष व्यवस्थापनमा अस्पताल सञ्चालन र स्वास्थ्य सेवा सुचारु गर्नका लागि नेपाल सरकारबाट आगामी आर्थिक वर्षको बजेटमार्फत कम्तीमा ५० करोड विनियोजनका लागि समेत अनुरोध गरेको छ। उपकुलपति प्राडा भोला थापाले प्रधानमन्त्री तथा कुलपति पुष्पकमल दाहाल प्रचण्डलाई पत्राचार गर्दै विश्वविद्यालयले विभिन्न नियामक निकायहरूबाट हालसम्म सञ्चालन अनुमति पाएका ४५० शय्या अस्पतालमध्ये धुलिखेल अस्पतालले अनुमति पाएको जम्मा ५० शय्या छोडी ४०० शय्याको शिक्षण अस्पताल सञ्चालन तत्काल सुचारु गर्ने जानकारी समेतको अनुरोध गरिएको छ। काठमाडौं विश्वविद्यालयसँग सम्बन्धन प्राप्त अन्य १० वटा मेडिकल कलेजहरूमा अध्ययनरत विद्यार्थीको भविष्यलाई समेत दृष्टिगत गरी विश्वविद्यालयले आफ्नै प्रत्यक्ष व्यवस्थापनमा विद्यमान ४०० शय्यामा आफ्नै खर्चमा थप १०० शय्या थप गरी ५०० शय्याको शिक्षण अस्पताल सञ्चालन गर्न काठमाडौं विश्वविद्यालय तत्पर रहेको उपकुलपति डा थापाले बताएका छन्। उनले यसका लागि नेपाल, सरकारवाट आवश्यक सहजीकरणका लागि समेत आग्रह गरेका छन्। प्राडा थापाको प्रधानमन्त्रीलाई पठाएको पत्रअनुसार धुलिखेल अस्पतालले विधिवत् कुनै सूचनाबिना एकतर्फी रूपमा आफूलाई धुलिखेल स्वास्थ्य विज्ञान प्रतिष्ठान सञ्चालनको अनुमति प्रदान गर्ने प्रक्रिया अघि बढाएको छ। उसले बागमती प्रदेश सामाजिक विकास मन्त्रालयको २०८० असोज ७ को सूचनाअनुसार निवेदन दिएको जानकारी प्राप्त भएको काठमाडौं विश्वविद्यालयले जनाएको छ। धुलिखेल अस्पताल प्रतिष्ठानमा रूपान्तरण भए पनि काठमाडौं विश्वविद्यालयमा मेडिकल शिक्षा अध्ययनरत विद्यार्थी तथा सम्बन्धन प्राप्त कलेजहरूलाई प्रभावकारी रूपले चलाउने जिम्मेवारी विश्वविद्यालयलाई यथावत् रहेको भन्दै पत्रमा भनिएको छ, यसका लागि विश्वविद्यालयले विकास गरेका पूर्वाधार, अस्पताल सञ्चालनको प्रबन्धका लागि सम्माननीय प्रधानमन्त्रीज्यूबाट गत दीक्षान्त समारोहमा प्राप्त निर्देशनबमोजिम आवश्यक पहल एवम् निर्देशनका लागि अनुरोध गर्दछु। शिक्षण अस्पताल सञ्चालन गर्न विश्वविद्यालय आवश्यक पूर्वाधार र अन्य आवश्यक व्यवस्थासहित तयार र तत्पर रहेको पनि जानकारी गराइएको छ। धुलिखेल अस्पताल स्वास्थ्य विज्ञान प्रतिष्ठानमा रूपान्तरण भयो भने सो प्रतिष्ठान र विश्वविद्यालय दुवै संस्थाका मेडिकल शिक्षा कार्यक्रमहरू एकै अस्पतालको सुविधामा सञ्चालन गर्न पाइँदैन। चिकित्सा शिक्षा प्रदान गर्ने शिक्षण संस्थाको गुणस्तर मूल्यांकन तथा सिट निर्धारणसम्बन्धी एकीकृत कार्यविधि २०७९ दफा १२१ (ट) ले यस्तो बन्देज लगाएको छ, पत्रमा उल्लेख छ। प्रधानमन्त्री विश्वविद्यालयको कुलपति हुनु विश्वविद्यालयका लागि गौरवको भएको बताउँदै कुलपतिलाई विश्वविद्यालय ऐनको दफा १३ अनुसार विश्वविद्यालयसँग सम्बन्धित जुनसुकै विषयमा जाँचबुझ गर्ने, गराउने र निर्देशन दिने अधिकार रहेको पनि पत्रमा उल्लेख छ। संस्था दर्ता ऐन, २०३४ अन्तर्गत दर्ता भएको धुलिखेल अस्पताललाई त्यस ऐनको दफा ११ मा नेपाल सरकारले दिएको निर्देशन पालना गर्नु त्यस संस्थाको कर्तव्य हुने उल्लेख भएको कुरा पनि निवेदनमा जनाइएको छ। केयू इतिहास काठमाडौं विश्वविद्यालयको प्रारम्भिक अवस्थामा नेपालभारत द्विदेशीय सम्झौताअनुसार पोखरामा स्थापित मणिपाल कलेज र नेपालगन्जस्थित डीवाई पाटिल कलेजलाई मेडिकल शिक्षालाई नेपालभित्र विस्तार गर्न दिइएको थियो। सोही सम्झौताका आधारमा ती मेडिकल कलेजहरू नेपालमा सञ्चालनमा आइसकेका र सरकारको छात्रवृत्तिमा विद्यार्थीले अध्ययन आरम्भ गरिसक्दा पनि तिनलाई त्रिभुवन विश्वविद्यालयवाट सम्बन्धन दिलाउने प्रयास सफल हुन सकेको थिएन। तत्कालीन सरकार एवम् प्रधानमन्त्री गिरिजाप्रसाद कोइरालासमेतको आग्रहमा ती कलेजहरूको सम्बन्धनसमेतको उद्देश्य पूरा गर्ने गरी २०५१ साल असार ३ गते काठमाडौं विश्वविद्यालय सभाले स्कुल अफ मेडिकल साइन्सेजको स्थापना गर्ने निर्णय गयो। सो निर्णयकै आधारमा हालसम्म आइपुग्दा एकपछि अर्को गर्दै क्रमशः १० वटा निजी मेडिकल कलेजहरू काठमाडौं विश्वविद्यालयद्वारा सम्बन्धन प्रदत कलेजका रूपमा सञ्चालित छन्। यसरी काठमाडौं विश्वविद्यालयले नेपालको चिकित्सा शिक्षामा ५० प्रतिशतभन्दा बढी विद्यार्थीलाई अध्यापन गराइरहेको छ, जसमा स्नातक तहअन्तर्गत ८,७६८ र स्नातकोत्तर तहअन्तर्गत १,३५३ जना विद्यार्थीहरू अध्ययनरत छन्। काठमाडौं विश्वविद्यालयले मणिपाल कलेज अफ मेडिकल साइन्सेज पोखरा, कलेज अफ मेडिकल साइन्सेज भरतपुर, काठमाडौं मेडिकल कलेज काठमाडौं, नेपाल मेडिकल कलेज काठमाडौं र नेपालगन्ज मेडिकल कलेज कोहलपुर गरी पाँचवटा मेडिकल कलेजहरूलाई सम्बन्धन दिइरहँदा समेत मेडिकल काउन्सिलले तोकेको मापदण्डअनुसार सीमित स्रोत र साधनले गर्दा आफ्नै स्वामित्वको शिक्षण अस्पताल निर्माण गर्न सकेको थिएन। यो विषम परिस्थितिका बीच पनि मेडिकल काउन्सिललाई आफ्नो मेडिकल शिक्षाका पूर्वाधार एवम् स्रोतबारे विश्वविद्यालयले सन्तुष्ट पार्नुपर्ने वैधानिक जिम्मेवारी एकातर्फ थियो भने अर्कातर्फ सरकारले सम्बन्धन दिन गरेको सम्झौतालाई नाघ्न सक्ने अवस्था थिएन्। त्यसैले शैक्षिक वर्ष २००१ को अगस्टदेखि वार्षिक ४५ जना विद्यार्थी भर्ना लिई विश्वविद्यालय आफैंले एमबीबीएस कार्यक्रम सञ्चालन गर्नका लागि बनेपास्थित शिर मेमोरियल अस्पतालको १०० शय्या तथा धुलिखेलस्थित धुलिखेल अस्पतालको ५० शय्यालाई प्रयोगमा ल्याउने र त्यसको शय्या संख्या अपर्याप्त भएमा ललितपुरस्थित बी एन्ड बी अस्पताललाई पनि प्रयोगमा ल्याउने भनी २०५८ जेठ १ मा बसेको प्राज्ञिक परिषद्को बैठकको निर्णयअनुसार नेपाल मेडिकल काउन्सिलले २२ जुलाई २००१ मा विद्यार्थी भर्ना गर्न स्वीकृति दिएको थियो। यसरी विश्वविद्यालयले आफूलाई प्रदान गरिएको विद्यार्थी भर्ना स्वीकृतिको अनुपातमा आवश्यक अस्पतालको शय्या सख्या र अन्य सुविधा विभिन्न संस्थाहरूसँगको सहकार्यमा व्यवस्था गर्दै आएको हो। प्रधानमन्त्रीलाई पठाएको पत्रअनुसार धुलिखेल अस्पताल संस्था दर्ता ऐन, २०३४ अन्तर्गत स्थापना भएको ५० शय्या क्षमता भएको सामुदायिक अस्पताल भएकाले विश्वविद्यालय र धुलिखेल अस्पतालका बीच ५० वर्ष अवधिका लागि २०५९ साल चैत्र १९ गते सहकार्यसम्बन्धी सम्झौता सम्पन्न भएको थियो। धुलिखेल अस्पतालसँग भएको सम्झौताका कारणले असन्तुष्ट बनेको बनेपास्थित शिर मेमोरियल अस्पतालले एकतर्फी रूपमा सम्झौता तोडिदियो। आर्थिक वर्ष २०६६६७ देखि बी एन्ड बी अस्पतालमा सञ्चालित एमबीबीएस कार्यक्रमका सबै प्राज्ञिक क्रियाकलापसमेत धुलिखेल अस्पतालमा स्थानान्तरण गरी काठमाडौं विश्वविद्यालयको मेडिकल कार्यक्रमका लागि मात्र शिक्षण अस्पतालका रूपमा धुलिखेल अस्पताल नै मुख्य रूपमा साझेदार हुने व्यवस्था गरियो। फलतः ५० शय्याको धुलिखेल परिसरमा विश्वविद्यालयले क्रमशः आफ्नै खर्चमा ४५० शय्यासम्मको पूर्वाधार र सोहीअनुसारको सेवासुविधा विस्तार गरेको हो। परिणामतः विद्यार्थी भर्ना स्वीकृति संख्या ४० सिटबाट ६० र ८५ हुँदै हाल १०० रहेको छ। आव २०६४०६५ यता मात्र काठमाडौं विश्वविद्यालयले शिक्षण अस्पतालका कार्यक्रम सञ्चालन र पूर्वाधार विकासका लागि करिब ७ अर्ब २५ करोड रुपैयाँँ निकासा गरिसकेको छ। हालसम्म धुलिखेल अस्पतालको नाउँमा उसको आफ्नै पूर्वाधारअनुसार स्वीकृत शय्या संख्या ५० नै रहेको छ भने बाँकी ४०० शय्याको अस्पताल निर्माणका लागि अधिकांश आर्थिक लगानी काठमाडौं विश्वविद्यालयको रहेको छ। यसमा नेपाल सरकार, अन्य दाता र विश्वविद्यालय अनुदान आयोगबाट यस विश्वविद्यालयको चिकित्सा शिक्षा पूर्वाधार विकास एवम् विस्तारका लागि प्राप्त सबै रकम खर्च भएको छ। यसरी लगानी भएको रकममा मेडिकल स्कुलमा भर्ना भएका विद्यार्थीबाट संकलन भएको शुल्क, विभिन्न दातृसंस्था तथा नेपाल सरकारबाट प्राप्त अनुदान, विश्वविद्यालय अनुदान आयोगबाट प्राप्त २६ करोड ५० लाख र काठमाडौं विश्वविद्यालय एवम् मणिपाल एजुकेसन एन्ड ग्रुपले प्रारम्भिक वर्षमा नै दिएको ११ करोड रकम रहेका छन्। उक्त ११ करोड रकममध्येबाट नै धुलिखेल अस्पतालस्थित ओपीडी ब्लक एमईएमजी निर्माण भएको हो। विभिन्न समयमा नेपाल सरकारबाट शिक्षण अस्पतालका रूपमा प्राप्त पुँजीगत अनुदानद्वारा शिक्षण अस्पतालका विभाग र भवनहरू एवम् मानवस्रोत निर्माणमा र अन्य सहयोगी संस्थाबाट प्राप्त सहयोगहरू फ्याकल्टी डेभलप्मेन्टमा खर्च भएको छ। धुलिखेल अस्पतालले सञ्चालन अनुमति पाएको ५० शय्याबाहेकको सम्पूर्ण पूर्वाधार काठमाडौं विश्वविद्यालयको भएको उपकुलपति डा थापाको दाबी छ। उपकुलपति थापाले प्रधानमन्त्रीलाई लेखेको पत्रमा अनुसार २०६० सालमा भएको सम्झौता नवीकरणको बुँदा नं १ को (ख) मा धुलिखेल अस्पतालको विधान २०५३ को दफा ७५ मा अस्पतालको जायजेथाको अन्तिम स्वामित्व श्री ५ को सरकारमा रहेकोमा विधान संशोधन गरी उक्त जायजेथा काठमाडौं विश्वविद्यालयको स्वामित्वमा रहने गरी व्यवस्था गर्ने। (स्मरण रहोस् काठमाडौं विश्वविद्यालयको अन्तिम स्वामित्व पनि स्वतः श्री ५ को सरकारमै निहित रहेको छ। भनी उल्लेख भएकाले यही प्रावधानमा आधारित भएर काठमाडौं विश्वविद्यालयले उदारतापूर्वक लगानी गरी पर्याप्त पूर्वाधार विकास गरेको हो। काठमाडौं विश्वविद्यालयको शिक्षण अस्पताल निर्माण र स्वास्थ्य शिक्षाको उद्देश्य पूरा गर्न नेपाल सरकार मन्त्रिपरिषद्ले चौकोटमा ५२५ रोपनी जग्गा उपलब्ध गराएको पनि पत्रमा उल्लेख छ। त्यही चौकोटस्थत मेडिकल कलेजका विद्यार्थीहरूका लागि बेसिक साइन्सको कक्षा सञ्चालन हुन सक्ने गरी भौतिक पूर्वाधारहरू निर्माण गरिएको र त्यहाँँ कक्षा सञ्चालन २०६२ सालदेखि हुँदै आएको छ। आर्थिक रूपले विश्वविद्यालय सबल हुँदै गएपछि विशिष्टीकृत सेवाका रूपमा फोक्सो अनुसन्धान केन्द्र र मानसिक स्वास्थ्य केन्द्र पनि चौकोटमा निर्माण गरिएको छ। तर अस्पताल पूर्वाधारको विस्तार भने विश्वविद्यालयले साविक धुलिखेल अस्पताल र सो वरिपरि मात्रै गरेको छ। पत्रका अनुसार २०६७ साल कात्तिक १८ गते ५० वर्षीय सम्झौता संशोधन गरी ५० वर्षको प्रावधानलाई हटाइएको दाबी गरिएको छ। सो सम्झौतामा कुनै एक पक्षले अलग हुन चाहेमा एकले अर्कालाई सूचित गर्न सक्ने र अध्ययनरत विद्यार्थीको अध्ययन कार्य निरन्तर चालु रहने गरी साढे ५ वर्षको पूर्वसूचना दिएर अलग हुनुपर्ने व्यवस्था गरिएको छ। साथै, अन्य कुरामा एकअर्काबीच विवाद समाधान गर्नुपर्ने भएमा मध्यस्थताबाट विवादको समाधान गर्नुपर्ने भनिएको छ। तर यो सम्झौतालाई हालसम्म विश्वविद्यालय सभाले अनुमोदनसमेत गरेको छैन। यो प्रावधान अनुरूपको कुनै सूचना पनि धुलिखेल अस्पतालले काठमाडौं विश्वविद्यालयलाई दिएको छैन।"
पाल्पामा १२० जनाको आँखा जाँच,"तानसेन : मधुमेह, सुगर डाइबेटिजका बिरामीहरूलाई केन्द्रित गरेर पाल्पाको तानसेनमा आँखा परीक्षण गरिएको छ। सुगरका बिरामीहरूलाई लक्षित गरेर गरिएको आँखा शिविरमा १२० जनाले आँखा जाँच गराएका थिए। आँखा शिविरमा चेकजाँच गराएका बिरामीमध्ये १० जनालाई जलविन्दु भएकाले थप उपचारका लागि भैरहवा आँखा अस्पतालमा रिफर गरिएको नेपाल नेत्र ज्योती संघ पाल्पा सचिव राजेन्द्र लिगलले बताए। लुम्बिनी नेत्र विज्ञान तथा रण अम्बिका शाह आँखा अस्पताल भैरहवाको सहयोगमा आँखा अस्पताल तानसेनमा मधुमेहका बिरामीहरूको आँखाको पर्दा, रेटिनोप्याथी जाँच शिविर गरिएको हो। आँखा अस्पताल भैरहवाका वरिष्ठ आँखा चिकित्सक एव निर्देशक ज्ञानेन्द्र लामिछानेले लगायतका चिकित्सक टोलीले बिरामीहरूको आँखा जाँच गरेका थिए। मधुमेह रोग लागेका बिरामीको अन्तिम अवस्थासम्म पनि आँखामा कुनै किसिमको लक्षण नदेखिने र एक्कासि अन्धोपन गराउने समस्या बढी भएकाले शिविरको आयोजना गरिएको वरिष्ठ आँखा चिकित्सक ज्ञानेन्द्र लामिछानेले बताए।"
भारतले दाङमा निर्माण गरेको दुई वटा विद्यालयको भवन उद्घाटन,"काठमाडौं : भारतले दाङमा उच्च प्रभाव सामुदायिक विकास परियोजनाअन्तर्गत विद्यालय निर्माण गरेको छ। नेपालभारत विकास सहकार्य मा भारतको आर्थिक सहयोगमा निर्माण भएको दाङको बाल जनता मावि र पद्मोदय पब्लिक नमुना माविको भवनको शुक्रबार उद्घाटन भएको भारतीय दूतावासले जनाएको छ। १ करोड ७६ लाख नेपाली रुपैयाँ आर्थिक सहयोगमा दाङको लमही नगरपालिकास्थित बाल जनता माध्यमिक विद्यालयको भवन निर्माण भएको हो। नेपालभारत विकास सहकार्य अन्तर्गतको भारत सरकारको अनुदान सहयोग लमही नगरपालिकास्थित बाल जनता माध्यमिक विद्यालयलाई आवश्यक अन्य सुविधासँगै प्रयोगशाला, प्रयोगशाला उपकरण, फर्निचर र दुई तल्ले विद्यालय भवनको निर्माण गरिएको छ। भारतीय राजदूतावासका अनुसार भारत सरकारको २ करोड ८७ लाख आर्थिक सहयोगमा निर्माण गरिएको दाङको घोराही उपमहानगरपालिकास्थित पद्मोदय पब्लिक नमुना माध्यमिक विद्यालयको विद्यालय भवन निर्माण भएको हो। दुवै भवन भारतीय राजदूतावास, काठमाडौंका प्रथम सचिव अविनाश कुमार सिंह र मेयरसहितले संयुक्त रुपमा उद्घाटन गरेका हुन्। त्यसैगरी भारत सरकारको आर्थिक सहयोग पद्मोदय पब्लिक नमुना माध्यमिक विद्यालयलाई आवश्यक पर्ने अन्य सुविधासँगै दुई तल्ले विद्यालय भवनको निर्माणमा उपयोग गरिएको थियो। भारत सरकार र नेपाल सरकारबीच भएको सम्झौता अन्तर्गत यी परियोजनालाई उच्च प्रभाव सामुदायिक विकास परियोजनाको रुपमा अघि बढाइएको थियो। दूतावासका अनुसार सन् २००३ यता भारत सरकारले नेपालका विभिन्न क्षेत्रमा ५५१ वटा भन्दा बढी उच्च प्रभाव सामुदायिक विकास परियोजना अघि बढाएको छ र ४९० वटा परियोजना सम्पन्न गरिसकेको छ। यी मध्ये लुम्बिनी प्रदेशका विभिन्न क्षेत्रमा ६१ वटा परियोजना रहेका छन् जसमा ६ वटा परियोजना दाङमा छन्। यसका साथै भारत सरकारले नेपालका विभिन्न अस्पताल, स्वास्थ्य चौकी र शैक्षिक संस्थालाई १००९ वटा एम्बुलेन्स र ३०० वटा स्कुल बस उपहारस्वरुप प्रदान गरिसकेको छ जसमध्ये लुम्बिनी प्रदेशलाई १६४ वटा एम्बुलेन्स र ४३ वटा स्कुल बस उपहारस्वरुप प्रदान गरिएको छ। यसमा १९ वटा एम्बुलेन्स र ५वटा स्कुल बस दाङ जिल्लालाई उपलब्ध गराइएको छ।"
मोटरसाइकल दुर्घटनामा एक जनाको मृत्यु,कपिलवस्तु : जिल्लाको कपिलवस्तु नगरपालिका३ मा मोटरसाइकल दुर्घटनामा परी एक जनाको मृत्यु भएको छ। कपिलवस्तु३ महिता चोक नजिकको मोडमा आज बिहान मोटरसाइकल दुर्घटना हुँदा रुपन्देहीको सैनामैना नगरपालिका५ गडवाका २३ वर्षीय कुमार थारुको मृत्यु भएको छ। दुर्घटनामा एक जना गम्भीर घाइते भएका छन्। तौलिहवातर्फ आइरहेको लु४४प १३१४ नम्बरको मोटरासाइकल अनियन्त्रित भई सडकबाट केही तल खसेर दुर्घटना भएको जिल्ला प्रहरी कार्यालय कपिलवस्तुका प्रहरी नायब उपरीक्षक हरिबहादुर ओलीले जानकारी दिए। उनका अनुसार मोटरसाइकल चालक गडवा गाउँकै ३८ वर्षीय निरकुमार थारु गम्भीर घाइते भएका छन्। घाइते थारुको कपिलवस्तु अस्पताल तौलिहवामा उपचार सम्भव नभएपछि थप उपचारका लागि मेडिकल कलेज भैरहवा पठाइएको प्रहरी नायब उपरीक्षक ओलीले जानकारी दिए।
नाङ्सल छोदेनले गरिन् २२ घण्टामा सगरमाथा आरोहण,"गोरखा : गोरखाकी नाङ्सल छोदेन लामाले २२ घण्टामा विश्वको सर्वोच्च शिखर सगरमाथा र चौथो अग्लो हिमाल ल्होत्से एकसाथ आरोहण गरेकी छन् । अघिल्लो वर्ष ८,१६३ मिटर अग्लो मनास्लु आरोहण गरेकी चुमनुब्री १ सामागाउँकी नाङ्सलले पहिलो पटक एकैसाथ दुवै हिमाल आरोहण गरेकी हुन् । पहिलो प्रयासमै सर्वोच्च शिखर सगरमाथा २२ घण्टा १५ मिनेटमा पुग्न सफल भएकी उनले त्यसको लगत्तै ८,५१६ मिटर अग्लो ल्होत्सेको आरोहण गरेकी हुन् । दुवै हिमाल आरोहण गरेर ४७ घण्टामा बेसक्याम्प आइपुगेको उनको भनाइ छ । बिहान चारबजे बेसक्याम्पबाट हिँडेकी उनले भोलिपल्ट बिहान २:१५ मा सगरमाथाको शिखरमा पाइला टेकेकी थिइन् । त्यहाँबाट चौथो क्याम्पमा झरेर फेरि ल्होत्सेको आरोहण गरेर ४७ घण्टामा बेसक्याम्पमा आएको उनको भनाइ छ । उनी अहिले बेसक्याम्पमै छिन् । यसअघि सबैभन्दा छिटो १४ घण्टा ३१ मिनेटमा सगरमाथा आरोहण गरेर गोरखा छेकम्पारकी फुञ्जो झाङ्मु लामाले विश्व किर्तिमान राखेकी छन् । साथै यात्रा सुरु गरेको २४ घण्टा २६ मिनेटमा बेसक्याम्पमै फर्केर सबैभन्दा छिटो बेसक्याम्प फर्कने महिलाका रुपमा किर्तिमान कायम गरेकी छन् । उनीपछि दोस्रो छिटो आरोहण गर्ने महिला नाङ्साल छोदेन बनेकी छिन् । फुञ्जोभन्दा अघि सन् २०२१ मा हङकङकी स्याङ यिन हङ(आडा)ले २५ घण्टा ५० मिनेटमा आरोहण गरेर गिनिज बुक अफ वर्ल्ड रेकर्डमा नाम लेखाएकी थिइन् । अहिले नाङ्सालले आडाको रेकर्डभन्दा ३ घण्टा छिटो आरोहण गरेकी हुन् । चुमनुब्री सामागाउँ गोरखाकी नाङ्सालले चुमनुब्रीका युवाहरुलाई हिमाल आरोहण क्षेत्रमा अघि बढ्न उत्साह बढाउनका लागि सगरमाथा आरोहण गरेको बताएकी छन् । आफ्नो गाउँमै मनास्लु हिमाल रहेपनि आरोहण क्षेत्रमा युवाहरु नलागी बेरोजगार भएर बसेकाले यस क्षेत्रमा लागेर स्वरोजगार हुन हौसला दिन आफू हिमाल चढेको बताएकी छन् । सगरमाथा, ल्होत्से रहेको क्षेत्रका युवाहरु पर्यटन र आरोहण क्षेत्रमा लागेर धेरै उन्नति प्रगति गरेको भन्दै उनले आफ्नो गाउँका युवाहरुलाई पनि यस क्षेत्रमा लाग्न अभिप्रेरणा मिलोस् भनेर सगरमाथा र ल्होत्से आरोहण गरेको बताएकी छन् ।"
मोटरसाइकल चोरी गर्ने व्यक्ति पक्राउ,"सिन्धुली : सिन्धुलीमा मोटरसाइकल चोरी गर्ने एक जनालाई घरबाटै पक्राउ गरिएको छ। जिल्ला प्रहरी कार्यालय सिन्धुलीले चोरी भएको एक थान मोटरसाइकलसहित एक जनालाई घरबाटै पक्राउ गरेको हो। कमलामाई नगरपालिका६ का २७ वर्षीय मनिष बानियाँलाई मोटरसाइकल चोरी गरेको अभियोगमा प्रहरीले पक्राउ गरेको हो। सिन्धुलीको कमलामाई नगरपालिका६, स्थित २ नम्बर बजारमा रहेको सम्झना अधिकारीको घरमा च्यानल गेट भित्र पार्किङ गरी राखेको प्र २४१ प ९८८५ नम्बरको कालो रातो १५० सीसीको मोटरसाइकल चोरी गरेको अभियोगमा बानियाँलाई शनिबार मोटरसाइकलसहित निजकै घरबाट पक्राउ गरिएको सिन्धुलीका प्रहरी प्रवक्ता अनिल कुमार खड्काले जानकारी दिए। बिहीबार रातिको समयमा अधिकारीको घरमा च्यालनगेट भित्र पार्किङ गरी राखेको मोटरसाइकल चोरी भएको भन्ने खबर शुक्रबार बिहान साँढे ८ बजे प्रहरीलाई जानकारी प्राप्त भएको थियो। उक्त सूचना पछि प्रहरीको टोलीले खोजतलास गर्ने क्रममा शनिबार बिहान बानियाँको घरबाट मोटरसाइकल बरामद भएको हो, खड्काले भने। बरामद भएको मोटरसाइकल र बानियाँलाई अनुसन्धानका लागि जिल्ला प्रहरी कार्यालय सिन्धुलीमा राखिएको प्रहरीले जनाएको छ।"
सिद्धबाबा सुरुङमार्गमा विष्फोट गराएर काम थालिने,बुटवल : निर्माणधीन अवस्थामा रहेको सिद्धबाबा सुरुङमार्गमा आइतबारदेखि विस्फोट गराएर काम थालिने भएको छ । तिनाउ गाउँपालिका३ पाल्पास्थित सिदार्थ राजमार्गको सिद्धबाबा क्षेत्रमा सुरुङमार्ग निर्माणको काम हालसम्म ११ दशमलव ४१ प्रतिशत भौतिक र साढे १७ प्रतिशत वित्तिय प्रगति भएको छ । प्रमुख जिल्ला अधिकारीको अध्यक्षतामा बसेको जिल्ला सुरक्षा समिति रुपन्देही र पाल्पाको बैठकले नेपाली सेना र नेपाल प्रहरीको उपस्थितिमा आवश्यकता अनुसार नियमित रुपमा विस्फोट गराएर सुरुङमार्ग निर्माणको कामलाई तिव्रता दिने निर्णय भएको छ । विस्फोटनका समयमा सिमित अवधिका लागि सवारी साधनको आवागमन समेत बन्द गरिने सुरक्षा समितिको बैठकले निर्णय गरेको सिद्धबाबा सुरुङमार्ग योजना कार्यालय बुटवलका इन्जिनियर सविता ज्ञवालीले जानकारी दिइन् । एक हजार १ सय २६ मिटर लम्बाइको उक्त सुरुङमार्ग निर्माणको ठेक्का चाइना स्टेट कन्स्ट्रक्सन इन्जिनियरिङ कर्पोरेसन लिमिटेड ले लिएको छ । योजनाको कुल लागत ७ अर्ब ३४ करोड रुपैयाँ छ । पाँच वर्षभित्र निर्माणको सवै काम पुरा गर्नेगरी २०७८ साल फागुनमा परियोजनाको सम्झौता गरिएको हो । सुरुङ मार्ग निर्माणका लागि स्विस सरकारले सहयोग गरेको छ । सुरुङमार्गका साइट इन्जिनियर श्रृजेश पौडेलका अनुसार सुरुमार्ग क्षेत्र बाहेक माथिल्लो र तल्लो सिद्धबाबा क्षेत्रको बुटवलतर्फ ९ सय ४ र पाल्पातर्फ १ हजार ४ सय ९४ मिटर सडकको समेत स्तरोन्नती गर्ने योजना छ । निर्माण स्थलमा हाल १ सय ५० जना मजदुरहरुले २४ सैँ घण्टा काम गरिरहेका छन् ।
पेस्तोल र गोलीसहित दुई जना पक्राउ,"राजविराज : सप्तरीको खडक नगरपालिका८ भदैयाबाट पेस्तोल र गोलीसहित सप्तरी र धादिङका दुई जना पक्राउ परेका छन्। पक्राउ पर्नेहरूमा सप्तरीको सुरूङगा नगरपालिका६ श्रीपुरका ४५ वर्षीय बिशेश्वर प्रसाद साह र धादिङको रुबीभ्याली५ घर भई काठमाडौंको टोखा नगरपालिका८ बस्ने ४२ वर्षीय बिच बहादुर तामाङ रहेको इलाका प्रहरी कार्यालय कडरबोनाले जानकारी दिएको छ। इलाका प्रहरी कार्यालय कल्याणपुरबाट प्रहरी निरीक्षक सुभेश अधिकारीको नेतृत्वमा खटिएको प्रहरी टोलीले उनीहरूलाई पक्राउ गरेको हो। सप्तरीको बोदे बर्साईनबाट बिसनपुरतर्फ जाँदै गरेको स ६ प ५९०८ नम्बरको मोटरसाइकल चेकजाँच गर्दा मोटरसाइकलमा सवार साह र तामाङ पक्राउ परेको प्रहरी निरीक्षक अधिकारीले बताए। उनीहरूबाट एक थान पेस्तोल, सोही पेस्तोलमा लाग्ने दुई राउण्ड गोली र दुई थान म्याग्जिन बरामद भएको प्रहरीले जनाएको छ। इलाका प्रहरी कार्यालय कल्याणपुर, सप्तरीका प्रहरी निरीक्षक अधिकारीका अनुसार शनिबार बिदा भएकाले आइतबार आरोपितहरूविरुद्ध हातहतियार तथा खरखजाना मुद्दामा सप्तरी जिल्ला अदालतबाट म्याद थप गरी थप अनुसन्धान र कारबाही अगाडि बढाइने छ।"
पोखरामा खरबुजा खेती प्रदर्शनी,"पोखरा : किसानलाई खरबुजा खेतीमा आकर्षण गराउन पोखरामा शुक्रबार खरबुजा खेती प्रदर्शनी भएको छ। पोखरा १३ आर्वा ढाँडबेसीस्थित मणिदीप कृषि फर्ममा खरबुजा खेती प्रदर्शनी भएको हो। पोखरा महानगरपालिका आर्थिक विकास महाशाखा र कृषि विकास शाखाको आयोजनामा भएको खरबुजा खेती प्रदर्शनीमा पोखराका विभिन्न वडाका खरबुजा खेती गर्ने किसान र स्थानीयको बाक्लो उपस्थिति थियो। पोखरामा खरबुजा खेतीको सम्भावनाको अध्ययनका क्रममा यहाँका विभिन्न खोलाका किनारका बलौटे माटो भएका क्षेत्रमा खेती हुने देखिएपछि किसानलाई तालिम दिएर उत्पादनमा जोडिएको पोखरा महानगरपालिका कृषि महाशाखा प्रमुख मनहर कडरियाले बताए। एक रोपनीदेखि तीन रोपनीसम्मको क्षेत्रफललाई पुग्ने गरी सरस्वती जातको खरबुजाको बिउ, मल्चिङ प्लास्टिक, भिटामिन, पोषणतत्व र मल महानगरपालिकाले सघाएको कृषि महाशाखा प्रमुख कडरियाले जानकारी दिए। वडाले सिँचाइका लागि कुलो बनाउन सघाएको किसानले बताए। माघ, फागुनमा बिउ उपलब्ध गराएको र फागुनदेखि चैतसम्म बिउ जमाएर बिरुवा उत्पादन गरी किसानले रोपिसकेको थिए। पोखरा महानगरपालिकाको १३, १७, २१, २३, २५, २८, ३२ र ३३ वडामा यस वर्षदेखि खरबुजा लगाएर उत्पादन गरिएको छ। यस वर्ष पोखरामा अहिलेसम्मकै सबैभन्दा धेरै १८ टन खरबुजा उत्पादन भएको बताइएको छ । २० रोपनी बढी क्षेत्रफलमा यस वर्ष खरबुजा लगाइएको हो। गत वर्ष ७ रोपनी क्षेत्रफलमा मात्र यहाँका किसानले खरबुजा खेती गरेका थिए। खरबुजा खेती राम्रो भएकोले अर्को वर्ष अझै धेरै क्षेत्रफलमा खेती गरिने पोखरा १३ आर्वा ढाँडबेसीस्थित मणिदीप कृषि फर्मका किसान रोशनराज बरालले बताए। तीनदेखि चार महिनाको समयमा मेहनत गयो भने उत्पादन भएर नगद आम्दानी गर्न सकिने भएकोले खरबुजा खेती निकै उपयुक्त रहेको उनले सुनाए। कृषि विषयमा बीएस्सी गरेका बरालले खेती योग्य जमिन राज्यले खरिद गरेर धेरै क्षेत्रफलमा कृषि उत्पादन गर्ने गरी किसानलाई उपलब्ध गराउन सके कृषिमा देश आत्मनिर्भर हुने मात्र होइन कृषि पर्यटनका रूपमा पनि विकास गर्न सकिने बताए। तीन रोपनीमा ४ सय ३० बोट लगाएको र ३५ सय किलोदेखि ४ हजार किलोसम्म खरबुजा उत्पादन हुने उनले विश्वास गरे। पहिले मकै लगाउने यस क्षेत्रमा पहिलोपटक खरबुजा लगाउँदा राम्रो उत्पादन भएको उनले सुनाए। यसका लागि करिब एक लाख लागत लागेको उनले सुनाए । खरबुजा बिक्री गर्दा महानगरपालिकाले प्रतिकिलो ६० रुपैयाँ दर तोकेको छ। यही मूल्यमा आफूले बारीबाटै खरबुजा बिक्री गरेको उनले बताए। उपभोक्ता बारीमै आएर रोजेर खरबुजा खरिद गर्ने वातावरण महानगरपालिकाले बनाएकोले उत्पादन गर्न थप हौसला मिलेको पनि उनले सुनाए। किसानको बारीमा गएर खरबुजा खेती हेर्ने मात्र होइन रोजीरोजी ताजा उत्पादन टिपेर किन्न पाउँदा निकै खुसी लागेको स्थानीय उपभोक्ता कृष्णा अधिकारीले बताइन्। प्रदर्शनीमा खरबुजा खाने प्रतिस्पर्धा पनि गरिएको थियो। प्रदर्शनीका किसानले कृषि उत्पादनसँग सम्बन्धित गीत र भजनसमेत गाएका थिए।"
सामुदायिक विद्यालयलाई सूचना अधिकारी तोक्न महानगरको निर्देशन,"काठमाडौं : काठमाडौं महानगरपालिकाले यही जेठ १४ गतेभित्र काठमाडौं उपत्यकामा सञ्चालित सबै सामुदायिक तथा संस्थागत विद्यालयलाई सूचना अधिकारी तोक्न आग्रह निर्देशन दिएको छ। महानगरपालिकाको सञ्चार तथा सूचना ऐन, २०८० बमोजिम कामपाले यही जेठ १४ गतेभित्र सूचना अधिकारी तोकेर महानगरपालकालाई जानकारी गराउन निर्देशन पनि दिएको छ। महानगरपालिकाको शिक्षा विभागप्रमुख गोविन्दप्रसाद शर्माका अनुसार कामपाले यसअघि पनि शैक्षिक सङ्घसंस्थालाई सूचना अधिकारी तोकेर विभागका पठाउन आग्रह गरेको तर कामपाको आग्रहअनुसार केही विद्यालयले मात्र सूचना अधिकारी तोकेको जानकारी प्राप्त भएकाले पुनः निर्देशन दिइएको हो। सूचना अधिकारी तोक्दा संस्थाको दोस्रो जिम्मेवारीमा रहेको व्यक्ति हुनुपर्नेछ। हाल महानगरपालिकामा ८७ सामुदायिक विद्यालय सञ्चालनमा छन् भने छ सय संस्थागत विद्यालय छन्। यसअघि महानगरपालिका क्षेत्रमा सञ्चालित सहकारीहरूले सूचना अधिकारीको व्यवस्था गरी सहकारी विभागमा जानकारी गराएका छन्। यसैबीच, गत वैशाख १९ गतेदेखि काठमाडौँ महानगरपालिकाले आयोजना गरेको सीप मेलामा आवेदन गरेकालाई स्थानीय विद्यालय र क्याम्पससँगको सहकार्यमा तालिम दिइने भएको छ। महानगरपालिकाले २०८१ सालको शुभारम्भमा दुई हजार ८१ जनालाई सीपमूलक तालिम दिएर स्वरोजगार, रोजगार र अन द जब ट्रेनिङ उपलब्ध गराउने लक्ष्य लिएकामा आवेदन गरेका सबैलाई तालिम दिन लागेको सामाजिक विकास विभागका निमित्त प्रमुख विमला कोइरालाले बताए। उनले भने, 'साठी हजार बढीले फाराम भर्नुभएको छ, त्यसबाट छनोट गरेर वा कागजात पूरा गरेका सबैलाई तालिम दिनेछ।' महानगरपालिकाले सम्बन्धित क्याम्पस र विद्यालयहरुसँग सम्झौता गरिसकेको छ। फाराम भरेकामध्येबाट दुई हजार ८१ जनालाई तत्काल तालिम दिने र अन्यलाई आवश्यकताका आधारमा आगामी तीन वर्षभित्रमा प्रशिक्षण दिइनेछ। रासस"
फरार अभियुक्त ६ वर्षपछि पक्राउ,महोत्तरी : सवारी ज्यान कसुरमा अदालतबाट सजाय पाएर फरार रहेका एक जना पक्राउ परेका छन्। महोत्तरी प्रहरीले महोत्तरी गाउँपालिका४ का ६५ वर्षीय सरोज मुखिया विनलाई नियन्त्रणमा लिएको हो। २०७५ कात्तिक २५ गते जिल्ला अदालत महोत्तरीले विनलाई सवारी कसुर मुद्दामा दोषी ठहर गरेको थियो। उनलाई जिल्ला अदालतले २३ दिन कैद र १ हजार नगद जरिवाना भुक्तान गर्नका लागि आदेश दिएको थियो। उनलाई प्रहरीले शुक्रबार पक्राउ गरेको डीएसपी सन्तुलाल जयसवारले जानकारी दिएका छन्। प्रहरी नियन्त्रणमा रहेको विनलाई आवश्यक कानुनी कारबाहीका लागि जिल्ला अदालत महोत्तरीमा बुझाइएको जिल्ला प्रहरी कार्यालय महोत्तरीले जनाएको छ।
"बलले आँखा फुटायो, पावरले क्षतिपूर्ति रोक्यो","डाक्टर भन्छन्, तपाईंको आँखाको ज्योति फर्काउन सकिन्न, आँखामा लेन्स हाल्नै नसकिने गरी क्षति भएको छ। ढल्केवर (धनुषा) : धनुषाको मिथिला नगरपालिका६ ढल्केवरका ५१ वर्षीय रामभरोस महतो बेचैन छन्। रंगरोगनको काम गरेर गुजारा गर्ने रामभरोसले तीन महिनादेखि हातमा पेन्टब्रस समाएका छैनन्। गत फागुन ११ गते धनुषाको ढल्केवर चोकमा हक्की खेलाडीले प्रहार गरेको बल लागेर देब्रे आँखा गुमाएका रामभरोसलाई अहिले हातमुख जोड्नै धौधौ भएको छ। आफू कमाएर सिंगो परिवारलाई पाल्ने एकल सहारा रहेका उनी अशक्त भएपछि घरका सबै सदस्य पिरोलिएका छन्। अति व्यस्त चोकको सडकमा हक्की अभ्यासका क्रममा बल प्रहार गर्ने खेलाडी थिइन्, मदन भण्डारी स्पोर्टस् एकेडेमी टिमका १४ वर्षीया जागृति यादव। घटनालगत्तै पीडितले प्रहरीमा उपचार र क्षतिपूर्तिका लागि निवेदन दिएपछि खेलाडीका नेतृत्व अर्थात् मदन भण्डारी स्पोर्टस् एकेडेमीका तर्फबाट सचिवालय सदस्य नन्दु काउचाले प्रहरीसमक्ष उपचार गराइदिने सहमति गरेका थिए। उक्त सहमतिको साक्षीमा हस्ताक्षर गरेका छन्, एकेडेमीका अध्यक्ष ध्रुव आचार्य र स्थानीय हिमालय युवा क्लबका संरक्षक अरुणकुमार महतो। तर पीडित पक्षसँग सहमति गरेका एकेडेमीका पदाधिकारीहरूले आलटाल गर्दा देब्रे आँखा गुमाएका रामभरोसको अहिले बिल्लीबाठ भएको छ। एउटा आँखाले मात्रै तिर्मिराएर हेर्न सकिरहेका उनी अहिले न्यायका लागि भौंतारिरहेका छन्। ढल्केवर, जनकपुर, लाहानदेखि काठमाडौंंको आँखा अस्पतालसम्म धाएका रामभरोसले आँखाको उपचारमा ४० हजारभन्दा बढी खर्चिसकेका छन्। उनले उपचारका लागि पुगेका सबै अस्पतालका चिकित्सकले दिएको एउटै जवाफ हो, तपाईंको आँखाको ज्योति फर्काउन सकिन्न। आँखामा लेन्स हाल्नै नसकिने गरी क्षति भएको छ। तर रामभरोसले उपचारका लागि हालसम्म जम्माजम्मी ८ हजार रुपैयाँ पाएका छन्। त्यति नै पैसा दिएर उहाँहरू पन्छिरहनु भएको छ। मलाई क्षतिपूर्ति पनि चाहिँदैन। मेरो आँखा पहिलाको जस्तै बनाइदेओस्, रामभरोस भन्छन्, हैन भने मेरो आँखा फुटाउनेलाई कानुनबमोजिमको कारबाही हुनुपर्छ। कानुनले तोकेबमोजिमको क्षतिपूर्ति तिनुपर्छ। उनीहरूलाई सडकमा हक्की खेल्ने अधिकार कसले दियो ? खेलाडीहरू फागुन १४ गतेदेखि धनुषाको महेन्द्रनगरमा सञ्चालन भएको प्रथम मदन भण्डारी कप महिला राष्ट्रिय हक्की प्रतियोगितामा सहभागिता जनाउन आएका थिए। ती खेलाडीहरू ढल्केवरको श्रीराम होटलमा बसेका थिए। मदन भण्डारी स्पोर्टस् एकेडेमीको आयोजनामा उक्त प्रतियोगिता सञ्चालन भएको थियो। यस्तो छ कानुन मुलुकी अपराधसंहिता २०७४ को परिच्छेद १४ कुटपिट वा अंगभंगसम्बन्धी कसुरअन्तर्गत १९१ नम्बरको बुँदामा कुटपिट गर्न नहुनेसम्बन्धी भएको व्यवस्थामा कसैले कसैलाई कुटपिट गर्न नहुने उल्लेख छ। त्यसैको दफा २ मा कसैले कसैलाई कुनै किसिमको शारीरिक पीडा पुर्याएमा निजले कुटपिट गरेको मानिने स्पष्ट लेखिएको छ। त्यसको दफा ३ मा यस्ता कसुर गर्ने वा गराउने व्यक्तिलाई तीन वर्षसम्म कैद वा ३० हजार रुपैयाँसम्म जरिवाना वा दुवै सजाय हुने व्यवस्था गरेको छ। परिच्छेद १४ कै १९२ नम्बरको बुँदामा अंगभंग गर्न नहुनेसम्बन्धी भएको व्यवस्थाको दफा १ मा कसैले कसैको अंगभंग गर्न वा गराउन हुँदैन भनेर उल्लेख छ। त्यसको दफा २ मा कसैले कसैलाई जानीजानी कुटपिट गर्दा आँखाको हेर्ने शक्तिहीन गरी वा आँखा फोरी दृष्टिविहीन बनाइदिएमा अंगभंगको कसुर गरेको मानिने भनेर लेखिएको छ। दफा (३)मा कुटपिटबाट तत्काल अंगभंग नभए तापनि सोही कामको परिणामस्वरूप पछि उपदफा (२) बमोजिमको परिणाम निस्केमा पनि अंगभंग भएको मानिने उल्लेख छ। त्यसको दफा (४) मा त्यस्ता कसुर गर्ने व्यक्तिलाई १० वर्षसम्म कैद र एक लाख रुपैयाँसम्म जरिबाना हुने स्पष्ट व्यवस्था गरिएको छ। त्यसैको दफा (५) उपदफा (४) मा जुनसुकै कुरा लेखिएको भए तापनि एउटै किसिमको काम दिने एउटाभन्दा बढी अंग हुनेमा त्यसमध्ये एउटा अंग मात्र बेकम्मा पारिदिएको भए सो उपदफामा लेखिएको सजायको आधा सजाय हुनेछ र अंगभंग भएको खत निको भई काम लाग्ने भएमा तीन वर्षसम्म कैद र ३० हजार रुपैयाँसम्म जरिबाना हुनेछ। इलाका प्रहरी कार्यालय ढल्केवरका प्रहरी निरीक्षक राजकिशोर साह पीडित पक्षसँग गरेको सहमति कार्यान्वयन नगरे पीडकलाई झिकाएर मुद्दा चलाउने बताउँछन्। पहिला सहमति गरेकाहरूसँग बुझ्दैछु। सहमतिबाट पछि हटे कानुनबमोजिम हुन्छ, प्रहरी निरीक्षक साह भन्छन्। परिवार पाल्न सकस मिथिला नगरपालिका ६ का रामभरोसको आर्थिक अवस्था निकै कमजोर छ। घर बनाए जतिको घडेरीमात्रै रहेका उनले रंगपेन्टको काम गरेर दैनिक गुजारा गरिरहेका थिए। तीन वर्षअघि छोरीको विवाह गर्दा उनलाई ९ लाख रुपैयाँ ऋण लागेको छ। ती सबै पैसा उनले मिटरब्याजमा उठाएका हुन्। आर्थिक विपन्नताको चपेटामा परेका उनीमाथि बज्रपात परेको छ। फागुन ११ गतेको बिहानीले उनको एउटा आँखाको दृष्टिलाई अँध्यारो बनाइदिएको छ। अहिले घर परिवारको आर्थिक अवस्था तहसनहस भएको छ। दुई महिनादेखि चामल, दाल सबै उधारोमा ल्याएर पेट पालिरहेको छु। अब धान्न सकिने अवस्था छैन, भावविह्वल बनेका रामभरोसले दुःखेसो पोखे। यस्तो अवस्थामा कसैले काम पनि दिन नमानेको उनी बताउँछन्। हिँड्न पनि कठिनाइ हुन्छ। एउटा आँखाले हेर्ने बानी छैन। आँखाले धोका दिइरहेको छ। कसैले काम पनि दिइरहेका छैनन्, मलिन अनुहारमा उनले भने, अब हिम्मत टुटिरहेको छ। रामभरोसको घरमा अहिले श्रीमती र दुई छोरा छन्। उनी घरमा कमाउने एक्लो पिलर थिए। उनको जेठो छोरा रविनले यसै वर्ष १२ कक्षा पास गरेका छन्। कान्छो सुरज १० कक्षामा सरकारी विद्यालयमा पढिरहेका छन्। पैसाको कारण जेठो छोराको पढाइ रुक्यो। छोरोलाई जसरी पनि ब्याचलर पढाउँछु भनेको थिएँ। अहिलेको अवस्थाले बर्बाद बनाइदियो। सोचले राति निद्रा पनि आउँदैन। चैनले सुत्न पनि सकिरहेको छुँइन्, आँसु झार्दै रामभरोसले भने। यता पीडितसँग सहमति गरेका मदन भण्डारी स्पोर्टस् एकेडेमीका सचिवालय सदस्य नन्दु काउचाले उल्लेख गराएका नम्बरमा सम्पर्क हुन सकेन। त्यही सहमतिको साक्षीमा हस्ताक्षर गरेका एकेडेमीका अध्यक्ष ध्रुव आचार्यले घटनाका विषयमा अनभिज्ञता प्रकट गरे। घटना कहाँ र कसरी भएको हो भन्ने विषय अझै बुझिसकेको छुइनँ। मैले सत्यतथ्य बुझ्नुपर्छ। खेलाडी हाम्रो आयोजक टिमको भए पनि त्यसको जिम्मा बाबुराम सरको थियो। म त्यो खेलाडीलाई चिन्दिनँ पनि, गैरजिम्मेवार शैलीमा प्रतिक्रिया दिएका आचार्यले भने, तपाईं बाबुराम सरसँग बुझ्नुस् के हो कुरो ? यो घटनालाई कानुनभन्दा पनि व्यावहारिक रूपमा मिलाउनुपर्छ भन्ने मेरो मान्यता हो। क्षतिपूर्ति जायज माग हो। हाम्रो केन्द्रीय कमिटीको बैठकमा यस विषयमा गम्भीर छलफल हुन्छ। तर पीडित रामभरोस एकेडेमीका पदाधिकारीहरूले फेरिरहेको बोलीले सशंकित छन्। उहाँहरू दुई महिनादेखि बैठकका नाममा ढाँटिरहेको छ। विश्वास गर्ने आधार सकिसक्यो। आँखाको पीडामा रहेको मलाई उहाँहरूले झन् पीडा दिइरहेको छ। अब कानुनी उपचार खोज्छु, रामभरोस भन्छन्। धनुषाको ढल्केवर चोकमा हक्की खेलाडीले प्रहार गरेको बल लागेर रामभरोसले देब्रे आँखा गुमाएका हुन्। रामभरोस भन्छन्, मेरो आँखा फुटाउनेलाई कानुनबमोजिमको कारबाही हुनुपर्छ। कानुनले तोकेबमोजिमको क्षतिपूर्ति तिनुपर्छ। उनीहरूलाई सडकमा हक्की खेल्ने अधिकार कसले दियो ? ढल्केवर, जनकपुर, लाहानदेखि काठमाडौंको आँखा अस्पतालसम्म धाएका रामभरोसले आँखाको उपचारमा धेरै खर्च गरिसकेका छन्। रामभरोसले उपचारका लागि हालसम्म ८ हजार रुपैयाँ मात्रै पाएका छन्। अब यो आँखाबाट हेर्न सक्छु भनेर आस मरिसक्यो। संसार देखाइदिने एउटा आँखा उनीहरूले ख्यालख्यालमै लुटे। यस्तो छ घटना फागुन ११ गते शुक्रबार बिहान ६ बजे अन्य दिनजस्तै रामभरोस दूध पुर्याउन निस्केका थिए। साइकल डोर्याउँदै हिँडेका उनलाई ढल्केवरस्थित एक होटलको अगाडि अभ्यास गरिरहेका हक्की खेलाडीले प्रहार गरेको बल देबे्र आँखामा जोडले लाग्यो। उनको आँखाबाट रगतै निस्कियो। एकछिन त होसै हरायो। त्यतिबेला त म बाँच्दिन कि जसो लाग्या थियो, घटनास्थलको अवस्था सम्झिँदै आँखा रसाएका रामभरोसले भने। आँखाबाट रगत निस्केपछि उनले आफूलाई अस्पताल लग्न हारगुहार गरे। खेलाडी टिमका व्यक्तिले उनलाई ढल्केवरस्थित आँखा अस्पताल पुर्याए। चिकित्सकले उनलाई त्यहाँँबाट लाहान आँखा अस्पतालका लागि रिफर गरिदियो। तिनै व्यक्तिले रामभरोसलाई मोटरसाइकलमै लाहान पुर्याए। त्यहाँँका चिकित्सकले आँखा पूरै सुन्निसकेकोले तत्काल केही औषधि दिएर बिहानपल्ट आउन सुझाए। अर्को दिन पुगेका रामभरोसलाई डाक्टरले चेकजाँचपछि दिएको जवाफले उनी त्यहाँँ केही बोल्नै सकेनन्। त्यतिबेला लाहानका डाक्टरले भनेको रिपोर्ट सुनाउँदै रामभरोसले भने, आँखा ड्यामेज भयो। यो आँखाले हेर्न सक्नुहुन्न। यसको उपचार सम्भव छैन। त्यसपछि रामभरोसले खेलाडीलाई कारबाही गरी आफूलाई क्षतिपूर्ति दिलाइदिन इलाका प्रहरी कार्यालय ढल्केवरमा जाहेरी दिए। जाहेरीपछि प्रहरीमा पुगेका मदन भण्डारी स्पोर्टस् एकेडेमीका अध्यक्ष ध्रुव आचार्यसहितका टोलीले ठूलो अस्पतालको ढाडस दिँदै उपचार गराइदिने लिखित सहमति गरे। आचार्यले तत्काल पाँच हजार रुपैयाँ थमाएर ठूलो अस्पताल भन्दै काठमाडौंंको नेपाल नेसनल हस्पिटलमा जँचाउन सुझाव दिए। रामभरोस एक जना साथी लिएर काठमाडौंं पुगे। ध्रुव सरले भनेकै अस्पतालमा जचाएँ। चिकित्सकले एक सातामा आउन भन्यो। अर्कोपटक पुगेर डाक्टरले जाँच्दा आँखाको ज्योति फर्काउन नसकिने जवाफ दिनुभयो, त्यहाँँको रिपोर्टपछि निराश बनेका रामभरोस भन्छन्, काठमाडौंंमा गएर ध्रुव सरलाई कयौंपटक फोन गरेँ। तर उहाँले प्रत्यक्ष भेट्न मान्नु भएन। अहिले आएर उल्टोपुल्टो कुरा गरिरहेको छ। तीलगंगाको अस्पतालमा आँखाको ठूलो डाक्टर हुन्छ भनेर सुनेका रामभरोस त्यहाँँ पनि गए। तर त्यहाँँको चिकित्सकले दिएको रिपोर्ट पनि फरक भएन। आँखा सुम्सुमाउँदै रामभरोसले भने, अब यो आँखाबाट हेर्न सक्छु भनेर आस मरिसक्यो। संसार देखाइदिने एउटा आँखा उनीहरूले (खेलाडीहरू) ख्यालख्यालमै लुटे।"
पर्सामा चक्कु प्रहार गरी एक जनाको हत्या,"वीरगन्ज : पर्सामा चक्कु प्रहारबाट एक पुरुषको मृत्यु भएको छ। सखुवा प्रसौनी गाँउपालिका४ ओझैया प्रसौनी टोलका ५० वर्षीय ललाई हजरा दुसादलाई सुभाष हजारा दुसादले चक्कु प्रहार गरी हत्या गरेको प्रहरीले जनाएको छ। लागु पदार्थ सेवन गरेर नसामा मातेका दुसादले शुक्रबार साँझ निहुँ खोजेर छिमेकी ललाईमाथि चक्कु प्रहार गरेका थिए। ललाईको मुख, घाँटी र छातीमा सुभाषाले अन्धाधुन्द चक्कु प्रहार गरेर घाइते बनाएको र घाइते ललाईलाई उपचारका लागि वीरगन्ज ल्याउने क्रममा बाटोमै उनको मृत्यु भएको प्रहरीले जनाएको छ। ललाईको चक्कु प्रहार गरि हत्या गरिएपछि गाँउमा तनाव उत्पन्न भएको थियो। त्यसपछि प्रहरी कार्यालय पटेर्वा सुगौलीका प्रहरी निरीक्षक मोहनजंग थापाको नेतृत्वमा खटिएको प्रहरी टोलीले चक्कु प्रहार गर्ने सुभासलाई नियन्त्रणमा लिएपछि स्थिति नियन्त्रणमा आएको थियो। पक्राउ गरिएका सुभाषलाई ईलाका प्रहरी कार्यालयको हिरासतमा राखेर अनुसन्धान भइरहेको प्रहरी निरीक्षक थापाले जानकारी दिए।"
कालीगण्डकीमा डबल ल्याण्डको युनिक पुल निर्माण,"डुम्रे (तनहुँ) : तनहुँको घिरिङ गाउँपालिका१ र पाल्पाको रामपुर नगरपालिका१ स्थित कालीगण्डकी नदीमा युनिक मोटरेवल पुल निर्माण भएको छ । पुल निर्माणपछि पाल्पा र तनहुँको यात्रा सहज हुने भएको छ। गण्डकी प्रदेशको ग्रामीण क्षेत्र तनहुँको घिरिङ र लुम्बिनी प्रदेशको पाल्पाको रामपुर जोड्ने उद्देश्यले पुल निर्माण गरिएको हो । पुल निर्माणपछि यहाँका स्थानीयलाई स्याङ्जा हुँदै पाल्पा पुग्नुपर्ने घुमाउरो बाटो प्रयोग गर्नुपर्ने बाध्यता हट्ने भएको छ । कालीगण्डकी नदी मोटरेवल पुल पुट्टारघाट (तनहुँपाल्पा) उपभोक्ता समितिका अध्यक्ष विष्णुभक्त सिग्देलले विसं २०७३ मा भौतिक पूर्वाधार तथा यातायात मन्त्रालयबाट बजेट प्राप्त भएपछि कालीगण्डकी नदी माथि पुल निर्माण थालिएको बताए । उनले भने, स्थानीयवासीको प्रयासले नै पुल निर्माण भइरहेको छ, अब स्याङ्जाको घुमाउरो बाटोबाट पाल्पा पुग्नुपर्ने बाध्यता हट्ने भएको छ । कालीगण्डकी नदी पुल निर्माण ९० प्रतिशत पूरा भएको उनले जानकारी दिए। वर्षायाममा बाढी आउने समयमा नै सञ्चालनमा आउने गरी पुल निर्माणका काम भइरहेको उनको भनाइ छ । अध्यक्ष सिग्देलले भने, देशकै नमूनाको रुपमा डबल ल्याण्डको युनिक पुल निर्माण भइरहेको छ, यहाँ पुल निर्माण हुन थालेसँगै आमनागरिकमा खुसी छाएको छ, यहाँ बनेको मोटरेवल पुलले तराईतर्फ र पहाडतर्फ जान सहज हुनेछ । पुल नहुँदा विगतमा भोग्दै आएको सास्तीको समाधान गर्ने र दुई प्रदेशका ग्रामीण क्षेत्रलाई जोड्ने उद्देश्यले यहाँका स्थानीयको पटकपटकको प्रयासले मोटरेवल पुल निर्माण भइरहेको उनले बताए । स्थानीयको प्रयासले कालीगण्डकी नदीमाथिको मोटरेवल पुल निर्माणले सफलता पाएको छ, अध्यक्ष सिग्देलले भने, यहाँ बनेको मोटरेवल पुलले तनहुँका ग्रामीण क्षेत्रमा ठूलो विपद् आइपरेमा जिल्लाको सहयोगको मात्र नभई प्रदेश राजधानी पोखराबाट पनि सहज रुपमा सहयोग लिन सकिनेछ । घिरिङमा बाढी, पहिरो, आगलागीजस्ता विपद् आइपरेको खण्डमा सदरमुकामबाट सहजरुपमा सहयोग पुग्न नसकेको अवस्थामा पनि प्रदेश राजधानी पोखरा, रामपुर, तराई क्षेत्रबाट सहजरुपमा सहयोग पाउन सक्नेछ । वर्षायाममा खहरे खोलामा बाढी आएको अवस्थामा समेत यस पुलमार्फत अन्यत्र आवतजावत गर्न सकिनेमा स्थानीय विश्वस्त छन् । मोटरेवल पुल दुई सय १० मिटर लम्बाइको बन्नेछ । पुल निर्माणका लागि विसं २०७३ असार ३ गते निर्माण सम्झौता भएको हो । शर्मा, युनाइटेड विल्डर्स, रमन जेभीले रु २४ करोड ७९ लाख ७९ हजार एक सय २५ मा ठेक्का सम्झौता गरेको छ । कोभिडका कारण केही समय निर्माणका कार्यले तीव्रता पाउन नसक्दा हालसम्म दुई पटक म्याद थप गरी निर्माणको काम अहिले करिब अन्तिम चरणमा पुगेको अध्यक्ष सिग्देलले जानकारी दिए । हालसम्म उक्त पुल निर्माणका लागि दुई पटक म्याद थप गरिएको छ । विसं २०८१ पुस मसान्तसम्ममा ठेकेदार कम्पनीले उक्त मोटरेवल पुल निर्माण सम्पन्न गर्ने लक्ष्य लिएको छ । हालसम्म पुलको ढलान, जडानलगायतका कार्य भइरहेको छ । वर्षायामसँगै आउने बाढीपहिराले स्याङ्जा हुँदै पाल्पा पुग्नुपर्ने बाध्यता हट्ने भएपछि खुसी लागेको दानबहादुर शाहीले बताए । उनले भने, पुल बनेपछि त सजिलै पाल्पा पुग्न र आउन भ्याइन्छ, बाटो घुमाउरो पनि पर्दैन, यो पुल बन्दै गर्दा हामीलाई खुसी दिलाएको छ । स्याङ्जाको बाटो भएर पाल्पा जाने क्रममा पनि खोलामा मोटरेवल पुल नहुँदा यात्रामा समस्या आउने गरेको थियो । यहाँ मोटरेवल पुल निर्माण भएपछि भने चार जिल्लाका स्थानीय प्रत्यक्ष लाभान्वित हुनेछन् । कालीगण्डकी करिडोरसँग जोडिएकाले सहजरुपमा पहाड तथा हिमाली जिल्लातर्फ र तराईतर्फ आवजतजावतमा सहज हुने मोटरेवल पुल बन्नेछ । पुल निर्माण भएपछि तनहुँलगायत पाल्पा, स्याङ्जा र नवलपुरका करिब तीन लाख स्थानीय प्रत्यक्ष लाभान्वित हुनेछन् । यो दुई प्रदेशका ग्रामीण क्षेत्रलाई जोड्ने मोटरेवल पुल बनेको हो । यहाँ पुल निर्माण भएपछि यात्राको दूरी कम हुनुका साथै ग्रामीण क्षेत्रका स्थानीयलाई सेवा प्रवाहमा समेत सहज हुनेछ ।रासस"
आज देशका यी स्थानमा मेघगर्जन र चट्याङ्गसहित वर्षा,"काठमाडौं : आज बागमती, गण्डकी र कर्णाली प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहेको छ मौसम पूर्वानुमान महाशाखाले जनाएको छ। शनिबार बिहानै कोशी, बागमती र लुम्बिनी प्रदेशको पहाडी भूभागका एकदुई स्थानमा मेघगर्जनचट्याङ्ग सहित हल्का देखि मध्यम वर्षा भैरहेको महाशाखाको बुलेटिनमा उल्लेख छ। आज दिउँसो कोशी, बागमती र गण्डकी प्रदेशका पहाडी भूभागका थोरै स्थानहरूमा तथा देशका बाँकी भूभागका एकदुई स्थानमा मेघगर्जनचट्याङ्गहावा हुरी सहित हल्का वर्षाको सम्भावना रहेको छ। आज राती पनि गण्डकी र कर्णाली प्रदेशका थोरै तथा बाँकी पहाडी भूभागको एकदुई स्थानमा घगर्जनचट्याङ्गहावा हुरी सहित हल्का वर्षाको सम्भावना रहेको छ। आइतबार कोशी, गण्डकी, लुम्बिनी र कर्णाली प्रदेश लगायत देशको पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङ्गहावा हुरी सहित हल्का देखि मध्यम वर्षाको सम्भावना रहेको विभागले उल्लेख गरेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। सोमवार कोशी, मधेश र बागमती प्रदेशका केही स्थानहरूमा, गण्डकी र लुम्बिनी प्रदेशका थोरै स्थानहरूमा तथा बाँकी पहाडी भूभागका एकदुई स्थानमा मेघगर्जनचट्याङ्गहावा हुरी सहित हल्का देखि मध्यम वर्षाको सम्भावना रहेको र कोशी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको विभागको भनाइ छ। कोशी, बागमती, गण्डकी र कर्णाली प्रदेशका पहाडी भूभागका थोरै स्थानहरूमा तथा देशका बाँकी भूभागका एकदुई स्थानमा मेघगर्जनचट्याङ्गहावा हुरी सहित हल्का वर्षाको सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
हेटौँडामा बसको ठक्करबाट एक जनाको मृत्यु,मकवानपुर : मकवानपुरको हेटौँडा उपमहानगरपालिका११ थानाभर्याङस्थित पूर्वपश्चिम सडकखण्डमा गए राति बसको ठक्करबाट एक जनाको मृत्यु भएको छ । सर्लाहीबाट काठमाडौँतर्फ जाँदै गरेको ना७ख १६७५ नंको बसले ठक्कर दिँदा अन्दाजी ४० वर्षीय पुरुषको घटनास्थलमै मृत्यु भएको जिल्ला प्रहरी कार्यालय मकवानपुरका प्रवक्ता एवं प्रहरी नायब उपरीक्षक लक्ष्मी भण्डारीले जानकारी दिए। उनका अनुसार मृतक पुरुषको हाल नामथर वतन खुलेको र मृतक पुरुषको शव हेटौँडा अस्पतालमा राखिएको छ । उक्त घटनाबारे आवश्यक अनुसन्धान गरिरहेको जिल्ला प्रहरी कार्यालय मकवानपुरले जनाएको छ । रासस
