शीर्षक,विवरण
स्वास्थ्यमन्त्रीको घोषणा र स्वास्थ्य बिमाको बिजोग,"नेपाली राजनीति सस्तो लोकप्रियताबाट श्रापित छ। आशालाग्दा भनिएका राजनीतिकर्मी पनि सस्तो लोकप्रियताकै भुँमरीमा छन्। उनीहरू त कम्तीमा त्यस्तो भुँमरीबाट निस्केलान् कि भन्ने आशामा त्यो बेला तुषारापात हुन्छ, जसै उनीहरू सत्तासीन हुन्छन्। कांग्रेसका लोकप्रिय युवा नेता प्रदीप पौडेल अहिलेको मन्त्रिपरिषद्मा आशालाग्दो एक अनुहार हुन्। स्वास्थ्य तथा जनसंख्या मन्त्रालयको बागडोर सम्हाल्दै उनले सस्तो लोकप्रियता आर्जनमै रुचि देखाए र घोषणा गरे सरकारी अस्पतालमा बिरामीले लाइन बस्नु पर्दैन। एक महिनाभित्र कार्यान्वयन गर्ने उनको पदबहाली गर्दाको दिनको त्यो प्रतिबद्धता कार्यान्वयन भएको छैन। हुन सक्ने पनि तत्काल देखिन्न। सरकारी अस्पतालमा चौबिसैघण्टा बहिरंग सेवाको उनको अर्को घोषणा र योजना पनि अधिकतर अस्पतालमा कार्यान्वयनको छेकछन्द छैन। त्यसअनुसारका मानव संसाधन र अरू साधन स्रोतको अभाव जो छ। पहिला सामथ्र्य हेरेरमात्रै घोषणा गर्नुपर्नेमा मन्त्री पौडेलले पहिला घोषणा गरे, अहिले भने आफ्नै बोली सच्याउनुको हैरानीले उनलाई सताएको छ। पहिला घोषणा गरेका कार्यक्रम र योजना कसरी लागू गर्नेभन्नेभन्दा पनि एकपछि अर्को सस्तो लोकप्रिय योजना उनले घोषणामात्रै गरिरहेका छन्। मन्त्री पौडेलले स्वास्थ्य बिमाको दायरा पाँच लाख पुर्याउने अर्को योजना सुनाएका छन्। जब कि अहिले एउटा परिवारको वार्षिक ३५ सय रुपैयाँले एक लाख रुपैयाँको स्वास्थ्य बिमा हुन्छ। अब पाँच लाख पुर्याउने कुरा सुन्नलाई कर्णप्रिय नै छ। तर, त्यसको कार्यान्वयन हुनेमा शंका गर्न किन सकिन्छ भने एक लाखकै बिमाको कार्यान्वयनमा पनि सरकार चुकेको चुक्यै छ। जबकि जनताले यो कार्यक्रम मन पराएका पनि छन्। जनहितकारी पनि छ। तर, सरकारले भनेजस्तो सेवाचाहिँ बिमामा नागरिकले पाउन सकेका छैनन्। स्वास्थ्य संस्थामा बिमाका बिरामीले दोस्रो दर्जाको नागरिकको व्यवहार सहनुपर्छ। घण्टौंघण्टा छुट्टाछुट्टै लाइनका लाइनमा उभिनुपर्छ। पालो पाउन मुस्किल छ। अनि बिमाका बिरामीले चिकित्सकले सिफारिस गरेका औषधि निःशुल्क पाउँदैनन्। किन्नैपर्छ। बिमा गर्नुको अर्थ नहुने गरी पैसा खर्चनुपर्छ। अनि विभिन्न अस्पतालहरूलाई सरकारले बिमाको भुक्तानी दिन सकेको छैन। ९ अर्ब रुपैयाँ जतिको दाबी भुक्तानी भएको छैन। स्वास्थ्यमन्त्री पौडेलले साबिक समस्यामात्रै सुल्झाएदिए भने पनि धेरै राहत हुन्छ। तर उनी हकानिँदै एकपछि अर्को सस्तो लोकप्रिय घोषणामा रमाउन थालेका छन्। यसले उनको आशालाग्दो छवि धुमिल्याउने खतरा बढाएको छ।"
अलपत्र ९ स्वास्थ्यचौकी भवन निर्माणपछि हस्तान्तरण,"धनकुटा : निर्माण व्यवसायीको ढिलाइले रुग्ण बनेका ९ स्वास्थ्यचौकी भवन निर्माण सम्पन्नपछि हस्तान्तरण भएका छन्। सघन सहरी तथा भवन निर्माण आयोजना धनकुटाले निर्माण व्यवसायीलाई पटकपटक ताकेता गरेपछि रुग्ण बनेका स्वास्थ्यचौकी भवन निर्माणको काम धमाधम सुरु भएको थियो। जसका कारण रुग्ण ९ स्वास्थ्यचौकी भवन निर्माण सम्पन्न भइसकेपछि सम्बन्धित निकायलाई हस्तान्तरण गरिएको सघन सहरी तथा भवन निर्माण आयोजना धनकुटाका प्रमुख सुमन मिश्रले बताए। पछिल्लो आठ महिनामा सबै रुग्ण स्वास्थ्यचौकी भवन निर्माण सम्पन्न गरी हस्तान्तरण गरिएको हो। काठमाडौंको बिरुवा कन्स्ट्रक्सन प्रालिले पाँच वर्षअघि दुईवटा प्याकेजमा ९ वटा स्वास्थ्यचौकी भवन निर्माणको जिम्मा पाएको थियो। २०७६ मंसिर १० गते निर्माणको जिम्मा पाएको उक्त कम्पनीले २०७७ फागुन १२ गते निर्माण सम्पन्न गरिसक्नु पर्ने ठेक्का सम्झौता थियो। तर कम्पनीले विभिन्न बहाना बनाउँदै समयमा निर्माण गर्न नसक्दा दुईवटै प्याकेजमा पटकपटक गरी पाँच पटकसम्म म्याद थप भएको थियो। उक्त कन्स्ट्रक्सनले पहिलो प्याकेजमा छथरजोरपाटी गाउँपालिका१ स्थित हात्तीखर्क स्वास्थ्यचौकी, धनकुटा नगरपालिका२ स्थित भीरगाउँ स्वास्थ्यचौकी, सहिदभूमि गाउँपालिका १ स्थित धाप छिन्ताङ स्वास्थ्यचौकी र पाख्रिबास नगरपालिका२ सान्ने स्वास्थ्यचौकीको भवन निर्माणको जिम्मा पाएको थियो। उक्त प्याकेजको ठेक्का सम्झौता २०७६ मंसिर १० गते भएको थियो। भ्याटबाहेक ८ करोड ५८ लाख ५६ हजार १ सय ५८ रुपैयाँ कुल लागत रहेको योजनाको म्याद २०७७ फागुन १२ गतेसम्म म्याद थियो। त्यस्तै, दोस्रो प्याकेजमा साँगुरीगढी गाउँपालिका४ स्थित फाक्सिव स्वास्थ्यचौकी, वडा नं ३ स्थित खुवाफोक स्वास्थ्यचौकी, महालक्ष्मी नगरपालिका३ स्थित डाँडागाउँ स्वास्थ्यचौकी, वडा नं २ स्थित मारेक स्वास्थ्यचौकी र वडा नं ९ स्थित मूर्तिढुंगा स्वास्थ्यचौकी भवन रहेका थिए। २०७६ मंसिर १३ गते ठेक्का सम्झौता भएको योजनाको कुल लागत भ्याटबाहेक ११ करोड ११ लाख ६७ हजार २ सय ७३ रुपैयाँ थियो। योजनाको म्याद २०७७ फागुन १२ गतेसम्म थियो। भवन हस्तान्तरण हुनुअघि पुरानो जीर्ण भवनबाट स्वास्थ्य सेवा प्रवाह भइरहेको थियो। जसको कारण सेवा प्रवाहमा समस्या भएको थियो। अहिले भवन हस्तान्तरण भएसँगै स्वास्थ्य सेवा सञ्चालन गर्न सहज भएको साँगुरीगढी गाउँपालिका अध्यक्ष जितेन्द्र राईले बताए। निर्माण सम्पन्न भएपछि आयोजनाले सम्बन्धित स्थानीय तह र वडाको रोहवरमा भवन हस्तान्तरण गरेको थियो। निर्माण सम्पन्न नहुँदा ती स्वास्थ्यचौकी भवन अलपत्र थिए। तर आयोजनाले ठेक्का सम्झौता अन्त्य गरी कालोसूचीमा राख्ने गरी सूचना जारी गर्दै कडाइ गरेपछि निर्माण व्यवसायीहरू धमाधम सम्पर्कमा आएर काम गर्न थालेको आयोजना प्रमुख सुमन मिश्रले बताए। पटकपटक म्याद थप गरे पनि निर्माण व्यवसायीले काम सम्पन्न गर्न नसक्दा स्वास्थ्यचौकी भवन अलपत्र परेका थिए। कतिपय स्वास्थ्यचौकी भवनको काम ८० देखि ९० प्रतिशतसम्म सम्पन्न भएका थिए। बाँकी केही काम नसक्दा अलपत्र परेका थिए।ब कार्यालय प्रमुख मि श्रले जिल्लामा रुग्ण योजना नभएको बताए। केही योजना क्रमागत रूपमा सञ्चालन भइरहेका छन्। तर वर्षौंदेखि अलपत्र रुग्ण योजना छैनन्। उनले आफू सरुवा भएर आइसकेपछि अलपत्र रुग्ण योजनालाई चाँडो निर्माण सम्पन्न गराउन कार्ययोजनासहित अघि बढेको बताए। सोही अनुरूप काम गर्दा रुग्ण योजना निर्माण सम्पन्न गराउन सफल भएको बताए। तत्कालीन जिल्ला आयोजना कार्यान्वयन एकाइ (भवन) धनकुटा खारेज हुँदा उक्त कार्यालय सम्पूर्ण जिम्मेवारी सघन सहरी तथा भवन निर्माण आयोजनामा सरेको थियो।"
कर्मचारीको तलबमान निर्धारण गर्न सरकार नै अन्योलमा,"काठमाडौं : सर्वोच्च अदालतले मर्यादाक्रमअनुसार तलबमान निर्धारण गर्न परमादेश जारी गरेपछि तलबमान समायोजन गर्ने कि नगर्ने विषयमा सरकार नै अन्योलमा छ। तलबमान समायोजनका विषयमा सोमबारको मन्त्रिपरिषद्मा लामै छलफल भएको छ। तर, सरकारले सकेको छैन। ०८० पुस २६ मा सुरक्षा निकायका कर्मचारीभन्दा निजामती कर्मचारीअन्तर्गत सहसचिव, उपसचिव र शाखा अधिकृतले तलबमा विभेद भएको भन्दै सर्वोच्चमा रिट परेको थियो। मर्यादाक्रम र समान पदका निजामती कर्मचारी र सुरक्षा निकायका कर्मचारीबीच ०७९ साउन १ बाट लागू हुने गरी सरकारले तोकेको तलबमानमा फरक परेको थियो। समान पद र हैसियतका कर्मचारीलाई तलबमा विभेद गरिएको भन्दै सहसचिव, उपसचिव र शाखा अधिकृतले रिट हालेका थिए। ०८१ असार १० मा सर्वोच्चले मर्यादाक्रमअनुसार तलबमान निर्धारण गर्न सरकारका नाममा परमादेश जारी गरेको थियो। सर्वोच्च अदालतको फैसलाअनुसार माग दाबी गर्ने निजामती सेवाका राजपत्राङ्कित कर्मचारीहरू(सहसचिव,उपसचिव र शाखा अधिकृत)को मात्रै आधारभूत तलबमान मर्यादाक्रमअनुसार हुने देखिएकाले सरकार अन्योलमा परेको हो। राजपत्रअनंकित कर्मचारीहरूको हकमा के गर्ने भन्ने विषय पेचिलो बनेको छ। नायब सुब्बा वा त्योभन्दा तल्लो तहका कर्मचारीका हकमा सर्वोच्चको आदेश नबोलेका कारण सरकार नै अलमलमा परेको देखिएको छ। उपप्रधानमन्त्री एवं अर्थमन्त्री विष्णुप्रसाद पौडेलले सर्वोेच्चको परमादेशअनुसार तलबमानको प्रस्ताव मन्त्रिपरिषद्मा राखेका थिए। मुख्यसचिव लीलादेवी गडतौलाले थप ब्रिफिङ गरेकी थिइन् तर मन्त्रिपरिषद्ले यो विषयमा कुनै निर्णय भने गर्न सकेन। नबढाउँदा अदालतको अपहेलना हुन्छ, बढाउँदा आर्थिक भारले थामिनसक्नु हुन्छ। अर्कोतर कर्मचारी कर्मचारीमा अझ विभेदको अवस्था आउन सक्छ । त्यसले गर्दा सरकार सर्वोच्चको परमादेशविरुद्ध पुनरावेदनमा जानेमा पनि छलफल गरिरहेको छ। सर्वोच्चको परमादेशपछि तल्लो तहका कर्मचारीदेखि शिक्षकले समेत मर्यादाक्रमअनुसार तलबमान हुनु पर्ने माग राख्दै आएका छन्। निजामती सेवाका राजपत्राङ्कित कर्मचारीहरूको आधारभूत तलबमानलाई मर्यादाक्रममा तादम्यता कायम गर्दा अन्य श्रेणीका कर्मचारीहरूलाई समेत प्रभाव पर्ने देखिएको छ। त्यस्तै अन्य श्रेणीका कर्मचारीले यो विषयमा यथोचित सुनुवाइ र व्यवस्थापन गर्नुपर्ने विषय आदेशमा उल्लेख रहेको भन्दै सबै पद र श्रेणीको पदासोपानबमोजिम तलबमान निर्धारण गर्न माग गर्दै आएका छन्। कुनै पनि तह र पदका कर्मचारीलाई अन्याय नहुने गरी फैसला कार्यान्वयन गर्नु राज्यको कर्तव्य हो भन्दै तलबमान निर्धारणमा राजपत्र अनंकित कर्मचारीलाई बेवास्ता गरिएमा आन्दोलनमा उत्रिन बाध्य हुने उनीहरूको चेतावनी छ। नेपाल निजामती कर्मचारी युनियन केन्द्रीय सचिव प्रकाश भट्टराईले भने, सरकारले तीनै तहमा कार्यरत सबै पद र श्रेणीका कर्मचारीको पदासोपन एवं मर्यादाक्रमबमोजिम तलबमान निर्धारण गर्ने विश्वास लिएका छौं, यदि सरकारले कुनै पनि वर्गका पदका कर्मचारीलाई विभेद गरेमा विभेदमा परेका कर्मचारीहरू आन्दोलनमा जान बाध्य हुन सक्छन्, त्यसतर्फ सरकारले विचार पुर्याउनुपर्छ। अझै अन्यायपूर्ण तबरले तलबमान निर्धारण भएमा धैर्यताको बाँध टुट्न सक्नेतर्फ समेत सचेत हुनुपर्ने उनले चेतावनी दिए। सहसचिव र उपसचिव पदको खुल्ला तर्फको प्रतिस्पर्धामा राजपत्र अनंकित कर्मचारी पनि सहभागी हुन पाउनुपर्ने, तीनै तहमा कार्यरत कर्मचारीलाई निजामती कर्मचारीको परिभाषामा समावेश गर्नुपर्ने, सेवा सुविधा न्यायपूर्ण हुनुपर्ने लगायतका विभिन्न माग राखी राजपत्र अनंकित कर्मचारीहरूले विगतदेखि सिंहदरबार केन्द्रित आन्दोलन गर्दै आएका छन्। निजामती कर्मचारीहरूको आधिकारिक ट्रेड युनियनका अध्यक्ष भोलानाथ पोखरेल कार्यालय सहयोगीदेखि मुख्यसचिवसम्मको तलबको सन्तुलन मिलाएर सर्वोच्चको आदेशको कार्यान्वयन गर्नुपर्ने बताए। सर्वोच्चको आदेशको कार्यान्वयन गर्न सबै तह, श्रेणीका कर्मचारीको तलबमा सन्तुलन मिलाउनु पर्छ, माथिल्लो तहको मात्रै मिलाएर हुँदैन, उनले भने। नेपाल राष्ट्रिय शिक्षक संगठनका अध्यक्ष विष्णुप्रसाद भण्डारीले सर्वोच्चको आदेश अनुसार शिक्षकको पनि तलब निर्धारण हुनुपर्ने बताउँछन्। उनले भने, ग्रेड समायोजनसहित सर्वोच्चको आदेशअनुसार शिक्षकको तलब निर्धारण हुनुपर्छ। निजामति कर्मचारी र शिक्षकको ग्रेडमा विभेद छ।"
दलहरूले पूर्वराजा ज्ञानेन्द्रलाई नोबेल शान्ति पुरस्कारका लागि सिफारिस गर्नुपर्छ : राजेन्द्र लिङ्देन,काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङदेनले शान्ति प्रक्रियालाई निष्कर्षमा पुर्याउन पूर्वराजाले खेलेको भूमिकालाई बिर्सन नहुने बताएका छन् । बुधबार प्रतिनिधिसभा बैठकमा लिङदेनले द्वन्द्व सम्झौताबाट टुंगिएको र सम्झौताको एउटा पक्ष पूर्वराजाहरू भएकाले उनीहरूको भूमिकालाई बिर्सन नहुने बताएका हुन्। शान्ति प्रक्रियामा सहयोग पुर्याएवापत पूर्वराजा ज्ञानेन्द्र शाहलाई नोबेल शान्ति पुरस्कारका लागि दलहरूले सिफारिस गर्नुपर्ने उनले बताए। त्यस्तै उनले शान्ति प्रक्रियालाई निष्कर्षमा पुराएसँगै देशमा फेरि कहिल्यै द्वन्द्व दोहोरिन दिन नहुने धारणा राखे। हिंसा जुनसुकै अवस्थामा पनि दण्डित हुन्छ भन्ने स्थापीत गर्नुपर्ने भन्दै उनले सबै मिलेर शान्ति प्रक्रियालाई निष्कर्षमा पुराउनुपर्ने बताए। अहिले संक्रमणकालीन न्यायसँग सम्बन्धीत विधेयकलाई समर्थन गरेपनि यसका प्रक्रियालाई नियालिरहने उनले बताए।
टीआरसी विधेयक प्रतिनिधिसभाबाट बहुमतले पारित,"काठमाडौं : प्रतिनिधिसभााबाट संक्रमणकालीन न्यायसम्बन्धी विधेयक (टीआरसी) बहुमतले पारित भएको छ। बुधबार दिनभर छलफलपछि प्रतिनिधिसभाले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयक,२०८१ (टीआरसी) पारित गरेको हो। बैठकमा कानुन,न्याय तथा संसदीय मामिला मन्त्री अजय कुमार चौरासीयाले उक्त विधेयकलाई पारित गरियोस् भनी प्रस्ताव प्रस्तुत गरेका थिए। प्रस्तावमाथि छलफल सकिएपछि सभामुख देवराज घिमिरेले (टीआरसी) विधेयक बहुमतले पारित भएको घोषणा गरेका हुन्। अब उक्त विधेयक राष्ट्रियसभाबाट पारित भएपछि प्रमाणीकरणका लागि राष्ट्रपतिसमक्ष पेश गरिनेछ। राष्ट्रपतिले प्रमाणीकरण गरेपछि विधेयकले कानुनको रुप लिनेछ। बैठकमा विधेयक प्रस्तुतअघि प्रधानमन्त्री केपी शर्मा ओलीले सम्बोधन गरेका थिए। प्रधानमन्त्री ओलीले शान्ति प्रक्रिया थालनी भएको १८ वर्षपछि सङ्क्रमणकालीन न्यायसम्बन्धी कानुनमा सहमति हुनु शान्तिका पक्षधरहरूका लागि खुसीको विषय भएको बताएका थिए। त्यसपछि दलीय आधारमा दलका शीर्ष नेताहरूले छलफलमा भाग लिएका थिए। नेपाली कांग्रेस सभापति शेरबहादुर देउवा,नेकपा माओवादी केन्द्रका अध्यक्ष पुष्पकमल दाहाल 'प्रचण्ड',राप्रपाका अध्यक्ष राजेन्द्र लिङ्देन,रास्वपाका सभापति रवि लामिछाने,नेकपा एकीकृत समाजवादीका अध्यक्ष माधव कुमार नेपाललगायत दलका शीर्ष नेताहरूले आआफ्नो भनाइ राखेका थिए। कांग्रेस सभापति देउवाले संक्रमणकालीन न्यायसम्बन्धी विधेयक कानुन,सर्वोच्च अदालतको फैसला र अन्तर्राष्ट्रिय मापदण्ड अनुरुप नै बनेकाले पीडितहरूले न्याय पाउनेमा आफू विश्वस्त रहेको बताए। माओवादी केन्द्रका अध्यक्ष दाहालले टीआरसी विधेयक सहमतिपछि हजारौं सहिदहरूका सपना पूरा हुने विश्वास व्यक्त गरे। यसैगरी एकीकृत समाजवादीका अध्यक्ष नेपालले टीआरसी विधेयकलाई अन्तिम रूप दिइँदै गर्दा त्यसमा आफूहरूको पनि सहभागिता खोजे पनि एमाले अध्यक्ष ओलीले त्यसको विरोध गरेको बताए। रास्वपाका सभापति लामिछानले संक्रमणकालीन न्यायसम्बन्धी बाँकी कामलाई राजनीतिक हस्तक्षेपमुक्त बनाउन आग्रह गरे। यसअघि प्रतिनिधिसभाले उक्त विधेयक समितिमा छलफलका लागि पठाएको थियो । बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको हो। कार्यदलले मानव अधिकारको गम्भीर उल्लङ्घनको परिभाषा,मेलमिलापको लागि स्वतन्त्र सहमति हुन नसकेका घटना,सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपाङ्ग भएका सुरक्षाकर्मी वा निजका परिवार र घटी सजायको माग दाबीका सम्बन्धमा सहमति गरेको हो। टीआरसीमा सहमति गर्न कांग्रेसबाट गृहमन्त्री रमेश लेखक, माओवादीबाट जनार्दन शर्मा र एमालेका मुख्य सचेतक महेश बर्तौलाले विशेष भूमिका खेलेका थिए। विधेयक यही साउन २४ गतेको कानुन न्याय तथा मानव अधिकार समितिको बैठकले सर्वसम्मतिले पारित गरेको थियो। विधेयकलाई मंगलबारको प्रतिनिधिसभा बैठकमा कानुन,न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन)विधेयकसम्बन्धी समितिको प्रतिवेदन, २०८१ पेस गरेकी थिइन्।"
जंगी अड्डामा रक्षामन्त्री राई,"काठमाडौं : रक्षामन्त्री मानवीर राईले नेपाली सेनाको मुख्यालय जंगी अड्डाको निरीक्षण गरेका छन्। निरीक्षणका क्रममा उनले नेपाली सेनाले देखाएको दृढताको प्रशंसा गरेका थिए। 'समग्र राष्ट्रको, सेनाप्रतिको भरोसालाई कायमै राख्दै आफूलाई प्राप्त संविधान प्रदत्त जिम्मेवारीहरू एवं अन्य सबै प्रकारका चुनौतीपूर्ण कार्यहरू निर्वाह गर्न भविष्यमा पनि नेपाली सेना सफल हुनेमा विश्वस्त छु,' उनले भने। नेपाली सेनाको समग्र क्षमता अभिवृद्धि तथा संगठनात्मक सुदृढीकरणमा रक्षा मन्त्रालयले सकारात्मक भूमिका निर्वाह गर्ने उनको भनाइ छ। मन्त्री राईलाई कायममुकायम प्रधानसेनापति अशोकराज सिग्देलले स्वागत गरेका थिए। उनले सेनाको संगठनात्मक स्वरूप, तैनाथी, स्वदेश र अन्तर्राष्ट्रिय क्षेत्रमा नेपाली सेनाले सञ्चालन गरिरहेका विविध गतिविधिहरूबारे मन्त्री राईलाई जानकारी गराएका थिए। मन्त्रीसँगै रक्षा सचिव रामेश्वर दंगाल पनि निरीक्षणमा सहभागी थिए।"
दुई दलीय व्यवस्था ल्याउन दिँदैनौं : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले दुई दलीय व्यवस्था ल्याउन नदिने बताएका छन्। संक्रमणकालीन न्यायसम्बन्धी विधेयकमाथि संसदमा भइरहेको छलफलमा सहभागी हुँदै अध्यक्ष नेपालले दुई दलीय व्यवस्थाको प्रतिकार गरेका हुन्। 'दुई दलीय व्यवस्था ल्याउन दिँदैनौं। बहुदलीय व्यवस्था हामीले ल्याएका हौं। यसलाई झन् राम्रो बनाउँछौं। तर, दुई दलीय व्यवस्था लाद्न दिँदैनौं,' उनले भने। उनले दुई दलीय व्यवस्थाका लागि राजी भएका नेपाली कांग्रेसका सभापति शेरबहादुर देउवालाई पनि व्यंग्य गरे। 'शेरबहादुरजीले कुरै बुझ्नुहुन्न। कतिपय बेला भने धेरै बुझेजस्तो गर्नुहुन्छ,' उनले भने। उनले माओवादी सशस्त्र जनयुद्धलाई शान्ति प्रक्रियामा ल्याउन आफ्नो पनि अहम् भूमिका रहेको प्रष्ट पारे। टीआरसी विधेयकलाई अन्तिम रूप दिइँदै गर्दा त्यसमा आफूहरूको पनि सहभागिता खोजे पनि एमाले अध्यक्ष केपी शर्मा ओलीले त्यसको विरोध गरेको उनको भनाइ छ। 'जनयुद्धलाई यहाँसम्म ल्याउन हाम्रो भूमिका पनि अहम् छ। यस प्रक्रियामा हामीलाई पनि समावेश गर्नुस् भन्दा सानो चित्त भएका मान्छेले त्यसको विरोध गरे,' ओलीप्रति इंगित गर्दै उनले भने। उनले नेकपा माओवादी अध्यक्ष पुष्पकमल दाहाललाई पनि सोच विचार पुर्याएरमात्रै संगत गर्न आग्रह गरे। 'सोच विचार गरेर संगत नगरिए स्वर्ग जाने मान्छे नर्क पुग्नुहोला,' उनले भने।"
मेचीनगरमा मोटरसाइकल दुर्घटनामा परी दुईजनाको मृत्यु,झापा : मोटरसाइकल दुर्घटनामा परी झापामा दुईजनाको मृत्यु भएको छ । मंगलबार राति साढे ८ बजेको समयमा पूर्वपश्चिम राजमार्गअन्तर्गत मेचीनगर नगरपालिका १३ कालिझोडामा बिर्तामोडबाट चारआलितर्फ जाँदै गरेको मे ६ प ८३२० नम्बरको मोटरसाइकलले पैदल यात्रीलाई ठक्कर दिँदा दुर्घटना भएको थियो । मोटरसाइकलको ठक्करबाट पैदल यात्री सनाखत नभएको पुरुषलाई घाइते अवस्थामा उपचारका लागि बीएण्डसी अस्पताल बिर्तामोड पठाइएको थियो । उनको उपचारको क्रममा राति साढे १० बजे मृत्यु भएको जिल्ला प्रहरी कार्यालय झापाले जनाएको छ । त्यस्तै दुर्घटनामा परी मोटरसाइकलमा सवार मेचीनगर९ का २९ वर्षीय मन्दिप मेचे र सोही ठाउँका २५ वर्षीय सागर मेचे समेत घाइते भएका थिए । उनीहरूलाई पनि उपचारका लागि सोही अस्पतालमा लगिएकोमा सागरको बुधबार दिउँसो २ बजे उपचारको क्रममा मृत्यु भएको प्रहरीले जनाएको छ । घटनाको बारेमा प्रहरीले अनुसन्धान गरिरहेको जनाइएको छ ।
दुई दलीय व्यवस्था ल्याउन कांग्रेस र एमाले मिलेका हुन् : सीके राउत,"वीरगन्ज : जनमत पार्टीका राष्ट्रिय अध्यक्ष डाक्टर सीके राउतले मुलुकमा दुई दलीय व्यवस्था लाद्ने षड्यन्त्र भइरहेको बताएका छन्। वीरगन्जमा बुधबार जनमत पार्टी पर्साले आयोजना गरेको बृहत् पार्टी प्रवेश कार्यक्रमलाई सम्बोधन गर्दै अध्यक्ष राउतले कांग्रेस र एमालेले दुई दलीय व्यवस्था लाद्ने षड्यन्त्र गरिरहेको बताए। उनले भने, कांग्रेस र एमाले मुलुकमा दुई दलीय व्यवस्था ल्याउने षड्यन्त्रमा अहिले लागेका छन्। साना दलहरूलाई नामेट पारेर आफ्नोमात्रै राजपाट चलाउने साजिस गरिरहेका छन्। अध्यक्ष राउतले संघीयता र गणतन्त्र खारेज गर्ने षड्यन्त्र पनि उनीहरूले गरिरहेको आरोप लगाए। उनले भने, अहिले कांग्रेस र एमाले अचानक मिल्नुको कारण अरु केही होइन। दुई दलीय व्यवस्था ल्याउने अनि संघीयता र गणतन्त्र खारेज गरेर आफ्नो हालीमुहाली चलाउने, उनीहरू मिल्नुको कारण यतिमात्र हो।' त्यसैले जनता अहिले अझ धेरै सजग र सचेत बन्नुपर्ने अवस्था रहेको उनले बताए। उनले थपे, अहिलेको संविधानबाट हामीले जे जति अधिकार पाएका छौं, त्यो जुनसुकै बेला पनि खोसिन सक्छ। त्यसैले जनता अझ धेरै सजग र सचेत अवस्थामा रहनुपर्छ। प्राप्त अधिकारको रक्षा र थप अधिकार प्राप्तिका लागि आन्दोलनको तयारीमा रहन पनि उनले कार्यकर्ताहरूलाई निर्देशन दिए। कार्यक्रममा नेपाली कांग्रेसकी नेतृ रम्भा मिश्रा, नेकपा एमालेका बृजेश्वर चौधरी, शंकर यादव, आशादेवी चौहान, अशोककुमार ठाकुर लगायतका नेताहरू जनमत पार्टीमा प्रवेश गरेका थिए। जनमत पार्टीका पर्सा इन्चार्ज माधव सिंहको अध्यक्षतामा भएको कार्यक्रममा नेताहरू सिपु तिवारी, देवेन्द्र मिश्रा, करिमा बेगम, ओम प्रकाश सर्राफ, मुकेश द्विवेदी लगायतको पनि सहभागिता थियो।"
सुदूरपश्चिमका मुख्यमन्त्री शाहले पाए दुई तिहाई विश्वासको मत,"धनगढी : सुदूरपश्चिमका मुख्यमन्त्री कमल बहादुर शाहले दुई तिहाई विश्वासको मत पाएका छन् नेपाली कांग्रेसका १८, नेकपा एमालेका ११ र नागरिक उन्मुक्ति पार्टीका ७ गरी मुख्यमन्त्री शाहले ३६ मत पाएका हुन्। ५३ सदस्यीय प्रदेश सभामा यो संख्या दुई तिहाई हो। शाहले सुदूरपश्चिममा दोस्रो पटक दुई तिहाई बराबर विश्वासको मत पाएका हुन्। केन्द्रमा सत्ता समीकरण फेरिएसँगै सुदूरपश्चिममा शाह साउनको २० गते मुख्यमन्त्री बनेका थिए। बुधबार विश्वासको मतको पक्षमा ३६ र विपक्षमा ८ मत खसेका छन् भने एकजना तटस्थ बसेका छन्। ५३ सदस्यीय प्रदेश सभामा कांग्रेसका १८, नेकपा एमालेका उपसभामुखसहित ११, नेकपा माओवादी केन्द्रका सभामुखसहित ११, नागरिक उन्मुक्ति पार्टीका ७, नेकपा एकीकृत समाजवादीका ४, राप्रपा १ र स्वतन्त्र १ जना प्रदेश सभा सदस्य छन्। मुख्यमन्त्री शाहलाई कांग्रेस, एमाले र नाउपाले विश्वासको मत दिएका हुन्। नेपाली कांग्रेस, नेकपा एमाले र नाउपाले आफ्ना सांसदहरूलाई प्रस्तावको पक्षमा मतदान गर्न ह्विप जारी गरेका थिए। तर, नेकपा माओवादी केन्द्र, समाजवादी र राप्रपाले भने ह्विप जारी गरेको थिएन। प्रदेश सभाको अर्को बैठक शुक्रबार दिउसो २ बजे बस्ने गरी स्थगित भएको छ।"
"प्रतिनिधिसभा बैठक सुरू, प्रधानमन्त्री ओली सम्बोधन गर्दै","काठमाडौं : संघीय संसदअन्तरगतको प्रतिनिधिसभा बैठक सुरू भएको छ। बैठकको सुरुवातमै प्रधानमन्त्री केपी शर्मा ओलीले सम्बोधन गर्दैछन्। आजको बैठकमा शून्य र विशेष समय राखिएको छैन। बैठकमा संक्रमणकालीन न्यायसम्बन्धी विधेयक प्रस्तुत हुँदैछ। संसद सचिवालयका महासचिव पद्मप्रसाद पाण्डेका अनुसार कानुन, न्याय तथा संसदीय मामिलामन्त्री अजयकुमार चौरसियाले कानुन, न्याय तथा मानवअधिकार समितिको प्रतिवेदनसहितको बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयक, २०७९ माथि छलफल गरियोस्भन्ने प्रस्ताव प्रस्तुत गर्नेछन् । त्यसपछि सांसदहरूले छलफलमा भाग लिनेछन्। बैठकमा शीर्ष नेताले पनि सम्बोधन गर्नेछन्। त्यसपछि बैठकमा कानुनमन्त्री चौरसियाले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयक, २०८१ लाई पारित गरियोस् भनी प्रस्ताव प्रस्तुत आजको कार्यसूची छ । मंगलबारको बैठकमा कानुन,न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयकसम्बन्धी समितिको प्रतिवेदन,२०८१ पेस गरेकी थिइन्। प्रतिनिधिसभाले उक्त विधेयक समितिमा छलफलका पठाएको थियो । बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको हो। कार्यदलले मानव अधिकारको गम्भीर उल्लङ्घनको परिभाषा,मेलमिलापको लागि स्वतन्त्र सहमति हुन नसकेका घटना,सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपाङ्ग भएका सुरक्षाकर्मी वा निजका परिवार र घटी सजायको माग दाबीका सम्बन्धमा सहमति गरेको हो। टीआरसीमा सहमति गर्न पछिल्लो समय कांग्रेसबाट गृहमन्त्री रमेश लेखक, माओवादीबाट पूर्वगृहमन्त्री जनार्दन शर्मा र एमालेका मुख्य सचेतक महेश बर्तौलाले विशेष भूमिका खेलेका थिए। विधेयक यही साउन २४ गतेको समितिको बैठकले सर्वसम्मतिले पारित गरेको हो। प्रतिनिधिसभाबाट विधेयक पास भए राष्ट्रियसभा बैठकमा पठाइनेछ। राष्ट्रिय सभाले पारित गरेपछि विधेयक प्रमाणीकरणका लागि राष्ट्रपतिसमक्ष पठाइनेछ। राष्ट्रपतिबाट प्रमाणीकरण भएपछि मात्रै विधेयकले कानुनको रुप लिनेछ।"
सङ्क्रमणकालीन न्यायमा सहमति शान्तिका पक्षधरहरूका लागि खुसीको विषय : प्रधानमन्त्री ओली,"काठमाडौं : प्रधानमन्त्री केपी शर्मा ओलीले शान्ति प्रक्रिया थालनी भएको १८ वर्षपछि सङ्क्रमणकालीन न्यायसम्बन्धी कानुनमा सहमति हुनु शान्तिका पक्षधरहरूका लागि खुसीको विषय भएको बताएका छन्। प्रधानमन्त्री ओलीले टीआरसी विधेयक पास गरेर छोटो अवधिमा नेपालमा द्वन्द्वको अन्तिम किस्ताको व्यवस्थापन भइसक्यो भनेर दुनियाँलाई सन्देश दिनुपर्ने बताएका हुन्। ऐन बनिसकेपछि सहमतिका साथ आयोगहरू निर्माण गरेर कार्यान्वयनमा ल्याउने बताए। प्रतिनिधिसभाको बैठकमा सम्बोधन् प्रधानमन्त्री ओलीले सहमतिका साथ कानुन पारित हुने चरणमा पुगेकाले पारित भएका कानुनलाई कार्यान्वयन गर्न सरकारको पूर्ण सहयोग रहने बताए। 'हाम्रो देशमा द्वन्द्व थियो । हामीले शान्ति प्रक्रिया अगाडि बढायौँ । यो प्रक्रिया हाम्रो आफ्नै हिषाबको मौलिक (होम ग्रोन) हो । कहिले धीमा गति र कहिले समाधान हुँदै यो प्रक्रिया अगाडि बढेको छ । हामीले दुनियाँका लागि एक नमुनाका रुपमा शान्ति प्रक्रिया अगाडि बढाएका छौँ । द्वन्द्वलाई मूल प्रवाहका साथै द्वन्द्वबाट अलगथलग भएका पक्षहरुलाई उत्थान गर्ने गरी हामी अघि बढेका छौँ,'प्रधानमन्त्री ओलीले भने, 'नेपालमा शान्ति प्रक्रियाको अन्तिम किस्ताका रुपमा सत्य निरुपण तथा मेलमिलाप र बेपत्ता पारिएका व्यक्तिहरुको छानिबनसम्बन्धी कानुनलाई लिएका छौँ । राजनीतिक कार्यदल र संसदको सम्बन्धित समितिबाट पीडितकेन्द्रित हुने गरी सर्वसम्मत पारित भइसकेको छ । यस अर्थमा म खुसी व्यक्त गर्दछु । यो हाम्रो सफलता दुनियाँका लागि उपयोगी हुन सक्नेछन् । बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको हो। मंगलबारको बैठकमा कानुन,न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयकसम्बन्धी समितिको प्रतिवेदन,२०८१ पेस गरेकी थिइन्। आजै प्रतिवेदनमाथि छलफल सकेर पारित गर्ने तयारी छ।"
शान्ति प्रक्रियाको पूर्णतासँगै राजनीतिक क्रान्तिको एउटा अध्यायले पूर्णता पाएको छ : प्रचण्ड,"काठमाडौं : नेकपा माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहाल 'प्रचण्ड'ले नेपालको शान्ति प्रक्रियाको इतिहासमा आजको दिन दुरगामी महत्वको ऐतिहासिक दिन भएको बताएका छन्। बुधबार प्रतिनिधिसभामा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयकमाथिको छलफलमा बोल्दै अध्यक्ष दाहालले सहमतिसँगै शान्ति प्रक्रियाले पूर्णता पाउन सकिनेमा विश्वास व्यक्त गरे। उनले टीआरसी विधेयक सहमतिपछि हजारौं सहिदहरूका सपना पूरा हुने बताए। 'शान्ति प्रक्रियाको अभिन्न अंगको रुपमा संक्रमणकालीन न्याय सम्बन्धी राजनीतिक सहमतिअनुसार बेपत्ता पारिएका व्यक्तिको छानबिन तथा सत्य निरुपण आयोगको विधेयक आज सदनले अनुमोदन गरेको छ। यो सहमतिसँगै शान्ति प्रक्रियाले पूर्णता पाउन सकिन्छ भन्ने विश्वास व्यक्त गर्न सकिन्छ। हजारौं सहिदहरूका सपना पूरा हुने विश्वास पनि पैदा भएको छ। शान्ति प्रक्रियाको पूर्णतासँगै राजनीतिक क्रान्तिको एउटा अध्यायले पूर्णता पाएको छ,'उनले भने,' अब हामीलाई परिवर्तनका उपलब्धीहरू संस्थागत गर्दै समृद्धिको महान यात्रामा अगाडि बढ्ने बाटो हामीले प्राप्त गरेका छौं।' उनले सबैको साझा प्रयासबाट मात्रै विधेयक पारित हुने अवस्था सृजना भएको बताए। उनले भने, 'हामी सबैको साझा प्रयासले नै हामी यो ठाउँमा आइपुगेका हौं। यो विधेयक पारित हुँदै गर्दा म कांग्रेसका तत्कालीन सभापति गिरिजाप्रसाद कोइरालालाई पनि सम्झन्छु। मैले ०६२ सालमा सात दलीय गठबन्धन र उहाँ मेरो साझेदारको रुपमा हुनुहुन्थ्यो।' अध्यक्ष प्रचण्डले शान्ति प्रक्रियाको बाँकी काम टुंगिने क्रममा भएपनि कार्यान्वयनको चुनौती भने कायम रहेको बताए। प्रचण्डले तत्कालिन अवस्थामा आफ्नो पार्टी विभाजन भएर पनि देशमा शान्ति स्थापना भएकोमा आफूलाई गर्व रहेको जिकिर गरे। जनयुद्धको राजनीतिक इमान नै शान्ति प्रक्रिया सफल हुनुको मुख्य कारण रहेको उनको भनाइ छ । उनले नेपालको शान्ति प्रक्रिया विश्वकै अनुपम रहेको समेत बताए। बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको हो। मंगलबारको बैठकमा कानुन,न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयकसम्बन्धी समितिको प्रतिवेदन,२०८१ पेस गरेकी थिइन्। छलफल सकेर आजै बैठकबाट पारित गर्ने तयारी छ। प्रतिनिधिसभा बैठकबाट पारित विधेयक राष्ट्रियसभामा पठाइन्छ। राष्ट्रियसभाले पारित गरेपछि प्रमाणीकरणका लागि राष्ट्रपतिसमक्ष पठाइन्छ। राष्ट्रपतिले प्रमाणीकरण गरेपछि मात्रै विधेयकले कानुनको रुप लिनेछ।"
संक्रमणकालीन न्यायसम्बन्धी बाँकी कामलाई राजनीतिक हस्तक्षेपमुक्त बनाऔं : रवि लामिछाने,काठमाडौं : राष्ट्रिय स्वतन्त्र पार्टीका सभापति रवि लामिछानले संक्रमणकालीन न्यायसम्बन्धी बाँकी कामलाई राजनीतिक हस्तक्षेपमुक्त बनाउन आग्रह गरेका छन्। बुधबार प्रतिनिधिसभामा संक्रमणकालीन न्यायसम्बन्धी विधेयकमाथिको छलफलमा भाग लिँदै लामिछानले राजनीतिक दाउपेचकै कारण संक्रमणकालीन न्यायका कामहरू लामो समय अल्झिएको भन्दै अब भने यसलाई राजनीतिक हस्तक्षेपमुक्त बनाउन आग्रह गरे। उनले न्याय दिने संरचनालाई बलियो बनाउँदै पीडितलाई न्याय दिन सक्नुपर्नेमा जोड दिए। राजनीतिक भागबण्डाका आधारमा आयोगमा पदाधिकारी चयन गरे पीडितले न्याय पाउन नसक्ने उनले बताए। उनले अन्तर्राष्ट्रिय जगतले प्रश्न गर्न नसक्ने गरी संक्रमणकालीन न्यायसम्बन्धी कामलाई निष्कर्षमा पुर्याउनुपर्ने बताए। त्यस्तै उनले ठूला दल एक ठाउँ आएर सरकार बनाउने परिस्थिति मुलुकमा आएको स्वीकार गर्न तयार नरहेको जिकिर गरे। उनले लोकतन्त्रका मूल्य मान्यतालाई आत्मसाथ गर्दै प्रणालीहरूलाई नभत्काउने प्रतिबद्धता गर्नुपर्नेमा जोड दिए। उनले लोकतान्त्रिक प्रणालीमा भइरहेको प्रहारका कारण नयाँ दलहरू स्थापित हुने अवस्था आएको समेत बताए। उनले टीआरसीलाई रास्वपाले नजिकबाट हेरिरहेको भन्दै प्रणालीका नाममा यसलाई भत्काउने काम भए पीडितहरूका लागि दुर्भाग्य हुने बताए।
एमालेले भन्यो शान्ति प्रक्रिया नटुंगियोस् भन्नेहरू अझै छन्,"काठमाडौं : सत्तारुढ दल नेकपा एमालेले शान्ति प्रक्रिया नटुंगियोस् भन्नेहरू अझै रहेको बताएको छ। एमालेका प्रमुख सचेतक महेश बर्तौलाले संक्रमणकालीन न्यायलाई टुंगोमा पुर्याउँदै गर्दा केही व्यक्तिहरू त्यसको बाधक बनेको बताए। 'शान्ति प्रक्रिया नटुंगियोस् भन्नेहरू अझै छन्। कतिपयले त पीडकमैत्री कानुन बनायो भनेर आरोपसमेत लगाइरहेका छन्। यो विधेयकले पीडितलाई कुन आँखाबाट अन्देखा गरेको छ?,' उनले प्रश्न गरे, 'तर म त्यता जान्न चाहन्न। यो कानुनले पीडितहरू खुसी हुनुपर्छ, त्यो परिस्थिति यसले बनाएको छ।' उनले टीआरसी विधेयक पीडितमैत्री र अन्तर्राष्ट्रिय मानवीय कानुनलाई सम्मान गरेको दाबी गरे। 'हामीले सुरूदेखि टीआरसी विधेयक पीडितमैत्री हुनुपर्छ भनिरहेका छौं। संसदमा टेबुल भएको विधेयकमा यही कुरालाई दर्शाउँछ। पीडितलाई केन्द्रमा राखेरै यो विधेयक बनेको छ। पीडितलाई केन्द्रमा राखेर यसले अन्तर्राष्ट्रिय मानवीय कानुनको पनि सम्मान गरेको छ,' प्रमुख सचेतक बर्तौलाले भने। उनले संक्रमणकालीन न्याय सम्पादन गर्ने नेपाल ४४औं राष्ट्र हुने बताए। 'हालसम्म ४३ देशले यस्तो कानुन बनाएका छन्। हामी ४४औं देश हौं, जसले यस्तो न्याय सम्पादन गरिरहेका छौं,' उनले भने। उनले पीडितलाई न्याय दिलाउन चार वटा विषय केन्द्रित भएर टीआरसी विधेयक बनेको बताए। जसलाई दुई कोणबाट हेरिने उनको भनाइ छ। 'यो विधेयकमा चार चिजलाई मुख्य आधार बनाइएको छ। जसमा हत्या, जबर्जस्तीकरणी, टर्चर र बेपत्ता छन्। आयोगमा उजुरी भएका निवेदनलाई पनि दुई कोणबाट हेरिनेछ। मानव अधिकारी उल्लंघन र मानव अधिकारको गम्भीर उल्लंघन,' उनले भने। पीडितले चाहेरमात्र मेलमिलाप हुन नसक्ने उनले बताए। गम्भीर प्रकृतिका विषय कानुनी प्रक्रियाबाटै अगाडि बढ्ने उनको भनाइ छ। पीडितमैत्री बनाउनका लागि सशस्त्र जनयुद्धका क्रममा उठेका बाल सेना, अयोग्य लडाकुलगायतका विषय पनि समेटिएको उनले बताए। 'बाल सेनाको कुरा पनि उठेको छ। तर, कहीँ त्यस्तो देखिँदैन। अदालतमा मुद्दाचाहिँ दर्ता भएका छन्। अन्तर्राष्ट्रिय निकायमा पनि गएको देखिन्छ। यो विषयलाई पनि कानुनमा समेटिएको छ। उनीहरूलाई पनि पूर्ण परिपूरणको व्यवस्था कानुनले गरेको छ,' उनले भने। उनले टीआरसी विधेयक निश्चित समयका लागिमात्रै बनाइएकाले दण्डात्मक वा प्रतिशोधात्मक भन्दा पनि मेलमिलाप र दीगो शान्तिलाई प्राथमकिता दिइएको बताए। उनले टीआरसी विधेयकलाई जस्ताको तस्तै पारित गर्न सिंगो सदनलाई आग्रह गरे।"
त्रिभुवन अन्तरार्ष्ट्रिय विमानस्थलभित्र रहेको इन्धन भण्डारणको स्थानान्तरणबारे छलफल हुँदै,"काठमाडौं : उद्योग तथा वाणिज्य र श्रम तथा उपभोक्ता हित समितिको बैठकमा नेपाल आयल निगमको इन्धन भण्डारणको विषयमा छलफल हुने भएको छ। बिहीबार बिहान ११ बजे सिंहदरबारमा त्रिभुवन अन्तरार्ष्ट्रिय विमानस्थलभित्र रहेको नेपाल आयल निगमको इन्धन भण्डारणको स्थानान्तरणका सम्बन्धमा छलफल हुने संघीय संसद सचिवालयले जनाएको छ। सचिवालयका अनुसार संसदीय अध्ययन तथा सुझाव समिति (पेट्रोलियम पदार्थको आपूर्ति र वितरण व्यवस्थालाई व्यवस्थित गर्न अध्ययन गरी राय सुझाव सहितको प्रतिवेदन पेश गर्ने) प्रतिवेदन, २०७१ ले वैकल्पिक उर्जाको रुपमा इथानोलको सम्भाव्यता अध्ययन गर्ने सम्बन्धमा दिएको निर्देशनको हालसम्मको कार्यान्वयनको अवस्था र पेट्रोलियम पदार्थमा मिसावट गरी प्रयोग गर्न सकिने इथानोलको उत्पादक कियान केमिकल इन्डस्ट्रिज प्रालिको निवेदनलगायतका विषयमा छलफल हुनेछ। प्रधानमन्त्री केपी शर्मा ओलीले त्रिभुवन अन्तर्राष्ट्रिय विमानस्थल नजिक रहेको इन्धन भण्डारण खतरा रहेको भनी आइरहेको विषयप्रति चासो राखेका थिए। त्रिभुवन अन्तर्राष्ट्रिय विमानस्थल नजिकको खतरा भनिएको भण्डारणलाई अन्यत्र स्थानान्तरण गर्न पनि सम्बन्धित मन्त्री र राज्यमन्त्रीलाई उनले निर्देशनसमेत दिएका थिए। त्रिभुवन विमानस्थल नजिकै सौर्य एयरलाइन्सको जहाज दुर्घटनापछि डिपो स्थानान्तरणको विषयले प्राथमिकता पाएको हो। जहाज दुर्घटना हुँदा इन्धनकै कारण तत्काल आगलागी भएर यात्रुको मृत्यु हुने गरेको छ। डिपोको सुरक्षित स्थानान्तरका लागि अध्ययन गर्दा गुह्येश्वरीस्थित गल्फ कोर्सनजिकै डिपो निर्माण गर्न उपयुक्त हुने बताइएको छ। त्रिभुवन अन्तर्राष्ट्रिय विमानस्थलको धावनमार्ग (रनवे) नजिकै रहेको हवाई इन्धन डिपो रहेको छ। अन्तर्राष्ट्रिय नागरिक उड्डयन संगठनको मापदण्डअनुसार ट्याक्सीवेबाट पनि कम्तिमा ९० मिटर टाढा इन्धन भण्डारण हुनुपर्ने उल्लेख छ।"
सर्वोच्चद्वारा केसी नेतृत्वको एनआरएनएलाई मान्यता,"काठमाडौं : सर्वोच्च अदालतले डा बद्री केसी नेतृत्वको गैरआवासीय नेपाली संघ (एनआरएनए)को कार्यसमितिलाई मान्यता दिएको छ। एनआरएनएको महाधिवेशन सन्दर्भमा परराष्ट्र मन्त्रालयले प्रशासनिक कामकारबाही बाहेक अन्य कार्य नगर्न गरेको पत्रलाई सर्वोच्चले बदर गरेको छ। न्यायाधीश तीलप्रसाद श्रेष्ठ र टेकप्रसाद ढुंगानाको संयुक्त इजलासले मन्त्रालयको पत्र कानुनसम्मत मान्न नमिलेको उल्लेख गर्दै उत्प्रेषणको आदेशद्वारा बदर गरेको हो। २०८० कात्तिक ३ मा भएको एनआरएनएको ११औं महाधिवेशनबाट अन्तर्राष्ट्रिय समन्वय परिषद्को अध्यक्षमा डाकेसी निर्वाचित भएका थिए। तर, परराष्ट्र मन्त्रालयले नियमित प्रशासनिक कामकारबाहीबाहेक अन्य गतिविधि नगर्न पत्राचार गरेको थियो। पत्रमा नयाँ अन्तर्राष्ट्रिय परिषद्को गठन नभएसम्मका लागि संघको सचिवालयबाट नियमित प्रशासनिक कामकारबाहीबाहेक संघको एकता, पारस्परिक सहयोग र सद्भाव अभिवृद्धिमा आघात पुग्ने प्रकारको कुनै पनि गतिविधि नगर्न निर्देशन दिइएको थियो। मन्त्रालयको उक्त पत्रले संविधान प्रदत्त मौलिकहरूको साथै कानुनी हकहरूसमेत कुण्ठित भएको उल्लेख गर्दै रिट निवेदन दायर गरिएको थियो। सर्वोच्चको यसअघि गरेको आदेशको पूर्णपाठ मंगलबार सार्वजनिक भएको हो। १० औैं महाधिवेशनको वैधता विवादित भएको भन्ने आधारमा गैरआवासीय नेपालीसम्बन्धी ऐन, नियमावली र विधानबमोजिम हरेक दुई वर्षमा सम्पन्न हुनै पर्ने, त्यसपछिको महाधिवेशन गर्न नमिल्ने वा त्यसको वैधतामा स्वतः प्रश्न उत्पन्न हुने भनी गरिएको तर्क कानुनी, न्यायोचित एवं विवेकसम्मत नदेखिएको पूर्णपाठमा उल्लेख छ। अधयक्ष डाकेसीले सर्वोच्चको फैसलाले विभाजित एनआरएनएलाई एकताको सुत्रमा बाँध्न मद्दत पुग्ने भन्दै फैसलाको सबैले सम्मान गर्नुपर्ने बताए। भविष्यका लागि पनि यसले नजिर स्थापित गरेको छ, केसीले भने,महाधिवेशन स्वायत्त र सार्वभौम निकाय हो भन्ने फैसलाले स्पष्ट गरेको छ। यसबाट हामी सबै उत्साहित छौं। एनआरएनएमा एकता भए मात्रै एजेन्डा, मुद्दा र अधिकार बलियो हुने भन्दै डा केसीले अब विगतका तिता क्षण बिर्सेर सबैजना एकताबद्ध भई एनआरएनए आन्दोलन अघि बढाउनुपर्ने बताए।"
"संक्रमणकालीन न्यायसम्बन्धी विधेयकमाथि छलफल हुँदै, प्रतिनिधि सभाबाट आज पारित गर्ने तयारी","काठमाडौं : प्रतिनिधिसभाको आजको बैठकमा संक्रमणकालीन न्यायसम्बन्धी विधेयक प्रस्तुत हुने भएको छ। संसद सचिवालयका महासचिव पद्मप्रसाद पाण्डेका अनुसार कानुन, न्याय तथा संसदीय मामिलामन्त्री अजयकुमार चौरसियाले कानुन, न्याय तथा मानवअधिकार समितिको प्रतिवेदनसहितको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ माथि छलफल गरियोस्भन्ने प्रस्ताव प्रस्तुत गर्नेछन् । त्यसपछि सांसदहरुले छलफलमा भाग लिनेछन्। बैठकमा शीर्ष नेताले पनि सम्बोधन गर्ने बताइएको छ। मंगलबारको बैठकमा कानुन, न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयकसम्बन्धी समितिको प्रतिवेदन, २०८१ पेस गरेकी थिइन्। प्रतिनिधिसभाले उक्त विधेयक समितिमा छलफलका पठाएको थियो । बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको छ। कार्यदलले मानव अधिकारको गम्भीर उल्लङ्घनको परिभाषा,मेलमिलापको लागि स्वतन्त्र सहमति हुन नसकेका घटना,सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपाङ्ग भएका सुरक्षाकर्मी वा निजका परिवार र घटी सजायको माग दाबीका सम्बन्धमा सहमति गरेको हो। टीआरसीमा सहमति गर्न पछिल्लो समय कांग्रेसबाट गृहमन्त्री रमेश लेखक, माओवादीबाट पूर्वगृहमन्त्री जनार्दन शर्मा र एमालेका मुख्य सचेतक महेश बर्तौलाले विशेष भूमिका खेलेका थिए। विधेयक यही साउन २४ गतेको समितिको बैठकले सर्वसम्मतिले पारित गरेको हो।"
"संक्रमणकालीन न्यायलाई अन्तर्राष्ट्रिय समुदायले पनि नियालिरहेका छन्, पीडितलाई न्याय दिन्छौं : देउवा","काठमाडौं : नेपाली कांग्रेस सभापति एवं पूर्वप्रधानमन्त्री शेरबहादुर देउवाले संक्रमणकालीन न्यायलाई अन्तर्राष्ट्रिय समुदायले नजिकबाट नियाली रहेको बताएका छन्। बुधबार प्रतिनिधिसभामा बेपत्ता पारिएका व्यक्तिको छानविन, सत्य निरुपण तथा मेलमिलाप आयोग (तेस्रो संशोधन) विधेयकमाथिको छलफलका क्रममा बोल्दै सभापति देउवाले संक्रमणकालीन न्यायसम्बन्धी विधेयक कानुन, सर्वोच्च अदालतको फैसला र अन्तर्राष्ट्रिय मापदण्ड अनुरुप नै बनेकाले पीडितहरूले न्याय पाउनेमा आफू विश्वस्त रहेको बताए। 'संक्रमणकालीन न्याय टुंगोमा पुगेकोमा अन्तर्राष्ट्रियहरूले समुदायले नजिकबाट नियाली रहेका छन्,'देउवाले भने,' यस विधेयकले सत्यको अन्वेषण गर्ने, पीडितलाई न्यायको अनुभूति गर्ने व्यवस्था गरेको छ। सबै पीडितहरूले न्यायको अनुभूति गर्नेछन्।' उनले संक्रमणकालीन न्याय निरुपणका विषयमा भएको सहमति ऐतिहासिक उपलब्धि भएको बताए। सभापति देउवाले शान्ति प्रक्रियाका बाँकी रहेका काम संक्रमणकालीन न्यायको विषयले सम्बोधन गर्न कानुनका साथै सक्षम न्यायका आयोगहरू गठन गर्न आवश्यक रहेको औंल्याए। विधयेक पारित नहुँदा पीडित स्वयम् र परिवारजनले थप पीडा भोक्दै आएको बताउँदै सभापति देउवाले विधेयक कानुन बनेपछि द्वन्द्वका सबै पीडितहरूले न्यायको अनुभूति गर्ने विश्वास व्यक्त गरे। 'समयमै संक्रमणकालीन न्याय नटुंगिदा द्वन्द्वकालमा भएका घटनाहरूले पीडा दिएको छ। लामो समयदेखि द्वन्द्व पीडितहरू न्यायको खोजिमा बसेका छन्। उचित परिपुरण नहुँदा पीडित स्वय र परिवारजनले थप पीडा भोक्नुपरेको छ,'उनले भने,' विधेयक कानुन बनेपछि द्वन्द्वका सबै पीडितहरूलाई न्यायको अनुभूति गर्नेछ भन्ने विश्वास लिएको छु।' उनले विभिन्न अन्तर्राष्ट्रिय मानव अधिकारसम्बन्धी कानुनहरूलाई ध्यानमा राख्दै शान्ति प्रक्रियाका बाँकी रहेका कामहरू न्यायोचित ढंगले टुंगोमा पुग्ने बताए। सहमतिमै विधेयक आएकाले अन्तर्राष्ट्रिय समुदाय र सरोकारहरूले स्वागत गर्ने विश्वास व्यक्त गरे। उनले संविधान र व्यवस्था लाखौं नेपाली जनताको त्याग, तपस्या र बलिदानबाट प्राप्त भएको भन्दै यसको सही कार्यान्वयन, संरक्षण र सुदृढिकरण गर्नु सबैको दायित्व भएको धारणा राखे।"
"समृद्ध नेपाल,सुखी नेपालीको लक्ष्य पूरा गर्न देश र जनताको हितमा समर्पित भएर काम गर्छु : ओली","काठमाडौं : प्रधानमन्त्री केपी शर्मा ओलीले समृद्ध नेपाल, सुखी नेपाली को लक्ष्यलाई पूरा गर्न देश र जनताको हितहरुप्रति समर्पित भएर काम गर्ने बताएका छन्। बुधबार प्रतिनिधिसभाको बैठकलाई सम्बोधन गर्दै प्रधानमन्त्री ओलीले लोकतन्त्रको रक्षा र संविधानको रक्षा गर्नको लागि आफू प्रतिबद्ध रहेको बताएका हुन्। उनले संघीयता र गणतन्त्रसहितको व्यवस्थालाई असर कुनै पनि काम सरकारले नगर्ने स्पष्ट पारे। निकै संघर्ष गरेर अहिलेको प्रणाली ल्याउन सफल भएको भन्दै अहिलेको व्यवस्थालाई असर कुनै पनि काम सरकारले नगर्ने स्पष्ट पारे। एमाले अध्यक्षसमेत रहेको ओलीले संविधान संशोधनमा दुई तिहाइको बल प्रयोग नगर्ने धारणा राखे। उनले भने,दुई तिहाइ त यसै पनि चाहिन्छ। तर, जसोतसो दुई तिहाइ पुर्याऔं भन्ने होइन। संविधानको सर्वस्वीकार्यतालाई ध्यानमा राखेर अघि बढ्छौँ। उनले संविधानको सर्वस्वीकार्यताको पक्षलाई ध्यानमा राखेर सबै दलहरुबीच सहमति कायम गरेर संविधानको संशोधन गरिने जिकिर गरे।ओलीले लोकतान्त्रिक व्यवस्था विरोधी प्रवृत्तिहरु देखा पर्न थालेकाले त्यस्ता प्रवृत्तिबाट देशलाई मुक्त गर्नका लागि गम्भीर भएर अघि बढ्ने उल्लेख गरे। देश र जनताका हितलाई सर्वाेपरी राखेर यस प्रणालीलाई स्थापित गर्न सरकार कटिबद्ध रहेको स्पष्ट पारे। यसबीचमा प्रतिगमनका लागि संविधान संशोधन हुँदैछ भनेर केही भ्रम फैलाउन खोजिएको छ। हामीले जेका लागि सङ्घर्ष गरेका छौँ र सपथ लिएका छौँ। वाचाबन्धन गरेका छौँ। हामीले नै लोकतान्त्रिक प्रणाली मासेर जान सक्दैनौँ। तानाशाहीका पक्षमा हामी थियौँ भने राणा शासन र अधिनायकवादविरुद्ध लड्ने थिएनौँ। हाम्रो विश्वास लोकतन्त्रमाथि भएकाले नै लोकतन्त्रका लागि टाउको र गर्धन थापेर हामी लडेका आएका हौँ।, प्रधानमन्त्री ओलीले भने, संविधान संशोधनीय दस्तावेज हो। लोकतन्त्रका मूल्य, मान्यतालाई अझ बढी सुदृढ र समयानुकूल गर्न तथा जनताका लागि सेवा र सुशासन प्रभावकारीरुपमा दिन सकिने गरी देश र जनताको आवश्यकताका आधारमा यसको संशोधन गर्न सकिन्छ। तर यो संविधानको अवयवका रुपमा रहेका संघीयता र गणतन्त्रका विषयमा प्रतिकूल हुने गरी संशोधन हुन सक्दैन। संशोधन गर्दा राजनीतिक र बौद्धिक छलफलका साथै सदनको दुई तिहाइ र सर्वस्वीकार्यताका पक्षलाई ध्यानमा राखेर संशोधन ल्याइनेछ। प्रधानमन्त्री ओलीले सहमतिका साथ कानुन पारित हुने चरणमा पुगेकाले पारित भएका कानुनलाई कार्यान्वयन गर्न सरकारले यथेष्ट सहजीकरण गर्ने स्पष्ट पारे। उनले अन्य विधेयकहरुलाई पनि सरकारले प्राथमिकताका साथ अघि बढाउने बताए।"
अध्यक्ष प्रचण्डसँग अष्ट्रेलियन राजदूत भोल्कको बिदाई भेट,काठमाडौं : नेपालका लागि अष्ट्रेलियन राजदूत फेलिसिटी भोल्कले नेपाल कम्युनिस्ट पार्टी (माओवादी केन्द्र) का अध्यक्ष एवं पूर्वप्रधानमन्त्री पुष्पकमल दाहाल प्रचण्डसँग बिदाई भेट गरेकी छन्। प्रचण्ड निवास खुमलटारमा आज भएको भेटमा राजदूत भोल्कले नेपालको शान्ति प्रक्रियालाई सहमतिमा टुंगोमा पुर्याउन सफलता मिलेकोमा बधाई दिँदै नेपालको अन्तर्राष्ट्रिय सम्मान विकासमा प्रधानमन्त्रीत्वकाल धेरै सफल र उत्कृष्ट भएको बताएकी थिइन्। सो क्रममा अध्यक्ष प्रचण्डले नेपालअष्ट्रेलिया सम्बन्धलाई थप मजबुद बनाउन राजदूत फेलिसिटीले खेलेको भूमिकाको प्रशंसा गर्दै उनलाई आगामी दिनको सफलताको शुभकामना दिएका थिए।
कर्मचारीको तलबमान निर्धारण गर्न सरकार नै अन्योलमा,"काठमाडौं : सर्वोच्च अदालतले मर्यादाक्रमअनुसार तलबमान निर्धारण गर्न परमादेश जारी गरेपछि तलबमान समायोजन गर्ने कि नगर्ने विषयमा सरकार नै अन्योलमा छ। तलबमान समायोजनका विषयमा सोमबारको मन्त्रिपरिषद्मा लामै छलफल भएको छ। तर, सरकारले सकेको छैन। ०८० पुस २६ मा सुरक्षा निकायका कर्मचारीभन्दा निजामती कर्मचारीअन्तर्गत सहसचिव, उपसचिव र शाखा अधिकृतले तलबमा विभेद भएको भन्दै सर्वोच्चमा रिट परेको थियो। मर्यादाक्रम र समान पदका निजामती कर्मचारी र सुरक्षा निकायका कर्मचारीबीच ०७९ साउन १ बाट लागू हुने गरी सरकारले तोकेको तलबमानमा फरक परेको थियो। समान पद र हैसियतका कर्मचारीलाई तलबमा विभेद गरिएको भन्दै सहसचिव, उपसचिव र शाखा अधिकृतले रिट हालेका थिए। ०८१ असार १० मा सर्वोच्चले मर्यादाक्रमअनुसार तलबमान निर्धारण गर्न सरकारका नाममा परमादेश जारी गरेको थियो। सर्वोच्च अदालतको फैसलाअनुसार माग दाबी गर्ने निजामती सेवाका राजपत्राङ्कित कर्मचारीहरू(सहसचिव,उपसचिव र शाखा अधिकृत)को मात्रै आधारभूत तलबमान मर्यादाक्रमअनुसार हुने देखिएकाले सरकार अन्योलमा परेको हो। राजपत्रअनंकित कर्मचारीहरूको हकमा के गर्ने भन्ने विषय पेचिलो बनेको छ। नायब सुब्बा वा त्योभन्दा तल्लो तहका कर्मचारीका हकमा सर्वोच्चको आदेश नबोलेका कारण सरकार नै अलमलमा परेको देखिएको छ। उपप्रधानमन्त्री एवं अर्थमन्त्री विष्णुप्रसाद पौडेलले सर्वोेच्चको परमादेशअनुसार तलबमानको प्रस्ताव मन्त्रिपरिषद्मा राखेका थिए। मुख्यसचिव लीलादेवी गडतौलाले थप ब्रिफिङ गरेकी थिइन् तर मन्त्रिपरिषद्ले यो विषयमा कुनै निर्णय भने गर्न सकेन। नबढाउँदा अदालतको अपहेलना हुन्छ, बढाउँदा आर्थिक भारले थामिनसक्नु हुन्छ। अर्कोतर कर्मचारी कर्मचारीमा अझ विभेदको अवस्था आउन सक्छ । त्यसले गर्दा सरकार सर्वोच्चको परमादेशविरुद्ध पुनरावेदनमा जानेमा पनि छलफल गरिरहेको छ। सर्वोच्चको परमादेशपछि तल्लो तहका कर्मचारीदेखि शिक्षकले समेत मर्यादाक्रमअनुसार तलबमान हुनु पर्ने माग राख्दै आएका छन्। निजामती सेवाका राजपत्राङ्कित कर्मचारीहरूको आधारभूत तलबमानलाई मर्यादाक्रममा तादम्यता कायम गर्दा अन्य श्रेणीका कर्मचारीहरूलाई समेत प्रभाव पर्ने देखिएको छ। त्यस्तै अन्य श्रेणीका कर्मचारीले यो विषयमा यथोचित सुनुवाइ र व्यवस्थापन गर्नुपर्ने विषय आदेशमा उल्लेख रहेको भन्दै सबै पद र श्रेणीको पदासोपानबमोजिम तलबमान निर्धारण गर्न माग गर्दै आएका छन्। कुनै पनि तह र पदका कर्मचारीलाई अन्याय नहुने गरी फैसला कार्यान्वयन गर्नु राज्यको कर्तव्य हो भन्दै तलबमान निर्धारणमा राजपत्र अनंकित कर्मचारीलाई बेवास्ता गरिएमा आन्दोलनमा उत्रिन बाध्य हुने उनीहरूको चेतावनी छ। नेपाल निजामती कर्मचारी युनियन केन्द्रीय सचिव प्रकाश भट्टराईले भने, सरकारले तीनै तहमा कार्यरत सबै पद र श्रेणीका कर्मचारीको पदासोपन एवं मर्यादाक्रमबमोजिम तलबमान निर्धारण गर्ने विश्वास लिएका छौं, यदि सरकारले कुनै पनि वर्गका पदका कर्मचारीलाई विभेद गरेमा विभेदमा परेका कर्मचारीहरू आन्दोलनमा जान बाध्य हुन सक्छन्, त्यसतर्फ सरकारले विचार पुर्याउनुपर्छ। अझै अन्यायपूर्ण तबरले तलबमान निर्धारण भएमा धैर्यताको बाँध टुट्न सक्नेतर्फ समेत सचेत हुनुपर्ने उनले चेतावनी दिए। सहसचिव र उपसचिव पदको खुल्ला तर्फको प्रतिस्पर्धामा राजपत्र अनंकित कर्मचारी पनि सहभागी हुन पाउनुपर्ने, तीनै तहमा कार्यरत कर्मचारीलाई निजामती कर्मचारीको परिभाषामा समावेश गर्नुपर्ने, सेवा सुविधा न्यायपूर्ण हुनुपर्ने लगायतका विभिन्न माग राखी राजपत्र अनंकित कर्मचारीहरूले विगतदेखि सिंहदरबार केन्द्रित आन्दोलन गर्दै आएका छन्। निजामती कर्मचारीहरूको आधिकारिक ट्रेड युनियनका अध्यक्ष भोलानाथ पोखरेल कार्यालय सहयोगीदेखि मुख्यसचिवसम्मको तलबको सन्तुलन मिलाएर सर्वोच्चको आदेशको कार्यान्वयन गर्नुपर्ने बताए। सर्वोच्चको आदेशको कार्यान्वयन गर्न सबै तह, श्रेणीका कर्मचारीको तलबमा सन्तुलन मिलाउनु पर्छ, माथिल्लो तहको मात्रै मिलाएर हुँदैन, उनले भने। नेपाल राष्ट्रिय शिक्षक संगठनका अध्यक्ष विष्णुप्रसाद भण्डारीले सर्वोच्चको आदेश अनुसार शिक्षकको पनि तलब निर्धारण हुनुपर्ने बताउँछन्। उनले भने, ग्रेड समायोजनसहित सर्वोच्चको आदेशअनुसार शिक्षकको तलब निर्धारण हुनुपर्छ। निजामति कर्मचारी र शिक्षकको ग्रेडमा विभेद छ।"
आईजीपीको पदावधि ३ वर्षे गर्न सुझाव,"महानिरीक्षकको पदावधि ३ वर्ष, एआईजीको ४ वर्ष, डीआईजीको ५ वर्ष, एसएसपीको ८ वर्ष र एसपीको हकमा १० वर्ष राख्नुपर्ने प्रस्ताव काठमाडौं : सरकारद्वारा गठित कार्यदलले नेपाल प्रहरी र सशस्त्र प्रहरीको आईजीपीको पदावधी ३ वर्षे गर्न सुझाव दिएको छ। प्रहरीको उमेरहदसम्बन्धी अध्ययन गर्न सरकारले गत जेठमा कार्यदल गठन गरेको थियो। उपप्रधान एंव गृहमन्त्रीस्तरीय निर्णयअनुसार गठन भएको कार्यदलमा गृह मन्त्रालयका सहसचिव झक्कप्रसाद आर्चाय संयोजक थिए। गृह मन्त्रालयका उपसचिव कृष्ण गैरे, सशस्त्रका डीआईजी दीपेन्द्र शाह, नेपाल प्रहरीका डीआईजी राजन अधिकारी, विज्ञ पूर्वडीआईजी पुरुषोत्तम कँडेल र गृह मन्त्रालयको कानुन महाशाखाका उपसचिव ऋषि पौडेल सदस्य रहेका थिए। उक्त कार्यदलले केही दिन अघि गृहमन्त्री रमेश लेखकलाई प्रतिवेदन बुझाएको हो। प्रतिवेदनमा प्रहरीको उमेर हद, पदावधि, सेवाअवधीलगायतका धेरै विषयमा परिवर्तन गर्नुपर्ने सुझाव दिएको छ। कार्यदलका सदस्य तथा गृह मन्त्रालयका उपसचिव कृष्ण गैरेका अनुसार नेपाल प्रहरी तथा सशस्त्र प्रहरीको आइजीपीको अहिलेको पदावधि ४ वर्षको रहेको छ। यसलाई घटाएर ३ वर्षको बनाउन प्रतिवेदनमा सुझाव दिइएको छ। गृहमन्त्रीलाई बुझाएको प्रतिवेदनमा प्रहरीमा रहेको ३० वर्षे सेवाअवधि हटाउनका लागि सुझाव दिइएको छ। प्रहरीमा ३० वर्षे सेवाअवधीको विषयमा पटकपटक चर्चा र बहस हुने गरेको छ। ३० बर्षे सेवाअवधीको बाध्यकारी नियम हुँदा सक्षम र काविल प्रहरी कर्मचारी छिट्टै अवकाशमा जाने हुँदा राज्यलाई क्षति हुने गरेको भन्दै विरोध हुने गरेको छ। यही विषयमा सम्बोधन गर्न कार्यदलले प्रहरीमा रहेको ३० वर्षे सेवाअवधी हटाउनुपर्ने सुझाव दिएको छ। उमेर हदको विषयमा पनि केही परिवर्तन गर्नुपर्ने भनिएको छ। कार्यदलका सदस्य गैरे भन्छन्, प्रहरीमा ४५ अवस्था राखेर बाध्यकारी रुपमा अवकासमा जानैपर्ने व्यवस्था रहेको छ। जुन समय अनुकूल छैन। देशका सबै कर्मचारीको सेवा सुविधा समान बनाउन पनि विभेदकारी रुपमा भएका केही व्यवस्था परिवर्तन गर्नुपर्ने सुझाव कार्यदलले दिएको हो। प्रतिवेदनमा ३० वर्षे सेवाअवधि हटाउने भनिएको छ। हटाउँदा एकैपटकमा नहटाउन भनिएको छ। तर प्रत्येक आर्थिक वर्षमा ६ महिनाका दरले थप्दै जाने प्रस्ताव गरिएको छ। यो वर्ष अवकासमा जाने प्रहरी अधिकृतको सेवाअवधि ६ महिनाले थप गर्ने, अर्को वर्ष रिटायर्ड हुनेलाई अर्को ६ महिना थपेर १ वर्ष बनाउने, यही रूपमा क्रमबद्ध रूपमा सेवाअवधी हटाउने सुझाव छ। प्रतिवेदनमा प्रहरी महानिरीक्षकको पदावधि ३ वर्ष, एआईजीको ४ वर्ष, डीआईजीको ५ वर्ष, एसएसपीको ८ वर्ष र एसपीको हकमा १० वर्ष राख्नुपर्ने प्रस्ताव छ। अवकाशमा जाने उमेर हद आईजीपीको ६०, एआईजी र डीआईजीको ५९ वर्ष, एसएसपीको ५८ वर्ष, एसपी र डीएसपीको ५७ वर्ष बनाउन प्रस्ताव गरिएको छ। कार्यदलले प्रहरी र सशस्त्रमा समान पदावधि बनाउन सुझाव दिएको छ। प्रहरी प्रवक्ता दानबहादुर कार्कीका अनुसार अहिले प्रचलनमा रहेको प्रहरी नियमावलीमा, आईजीपीको पदावधि ४ वर्ष, एआईजीको ४ वर्ष डीआईजी ५ वर्ष एसएसपीको ६ वर्ष र एसपीको १० वर्ष रहेको छ। प्रतिवेदन कार्यान्वयनमा गएको अवस्थामा आईजीपीको पदावधि १ वर्ष घट्नेछ भने एसएसपीको पदावधि २ वर्षले बढ्नेछ।"
प्रतिनिधि सभा बैठकमा प्रधानमन्त्रीसहित शीर्ष नेताले आज सम्बोधन गर्ने,"काठमाडौं : प्रतिनिधिसभामाको आजको बैठकमा संक्रमणकालीन न्यायसम्बन्धी विधेयक पारित गर्नु अगाडि प्रधानमन्त्रीसहित शीर्ष नेताले सम्बोधन गर्ने भएका छन्। आजको बैठकमा कानुन, न्याय तथा संसदीय मामिलामन्त्री अजयकुमार चौरसियाले कानुन, न्याय तथा मानवअधिकार समितिको प्रतिवेदनसहितको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०७९ माथि छलफल गरियोस्भन्ने प्रस्ताव प्रस्तुत गर्ने कार्य सूची रहेको छ। बैठकको सुरुमै प्रधानमन्त्री एवं एमाले अध्यक्ष केपी शर्मा ओलीले विधेयकमा केन्द्रित भएर सम्बोधन गर्ने कार्यक्रम रहेको एमालेका मुख्य सचेतक महेश बर्तौलाले अन्नपूर्ण पोस्ट्लाई जानकारी दिए। विधेयकमाथि छलफलका क्रममा नेपाली कांग्रेसका सभापति शेरबहादुर देउवा, प्रमुख प्रतिपक्षी माओवादी केन्द्रका अध्यक्ष पुष्पकमल दाहाल प्रचण्ड लगायतका शीर्ष नेताले सम्बोधन गर्न लागेका हुन्। ऐन बमोजिम शान्ति प्रक्रियाका सम्पूर्ण काम टुंगोमा पुर्याउन सबै दल सहमति भएको बर्तौलाको भनाई छ। प्रमुख दलहरुबीच विधेयकका विवादित रहेका विषयमा सहमति जुटिसकेकाले आजै पारित गर्ने तयारी भएको उनले जानकारी दिए। सोही अनुसार आजको बैठकमा कानुनमन्त्री चौरसियाले विधेयकलाई पारित गरियोस् भन्ने प्रस्ताव प्रस्तुत गर्ने आजको कार्यसूचीमा उल्लेख छ। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयकका सम्बन्धमा देखिएका विवादमा सहमति खोज्न शीर्ष तीन दलले राजनीतिक कार्यदल गठन गरेका थिए। कार्यदलले विभिन्न चार विषयमा सहमति जुटाउँदै प्रतिवेदन तयार पारेको छ। कार्यदलले मानव अधिकारको गम्भीर उल्लङ्घनको परिभाषा,मेलमिलापको लागि स्वतन्त्र सहमति हुन नसकेका घटना,सशस्त्र द्वन्द्वमा जोडिएका तथा प्रभावित व्यक्तिहरू र मृत्यु भएका, घाइते तथा अपाङ्ग भएका सुरक्षाकर्मी वा निजका परिवार र घटी सजायको माग दाबीका सम्बन्धमा सहमति गरेको हो। टीआरसीमा सहमति गर्न पछिल्लो समय कांग्रेसबाट गृहमन्त्री रमेश लेखक, माओवादीबाट पूर्व गृहमन्त्री जनार्दन शर्मा र एमालेका मुख्य सचेतक महेश बर्तौलाले विशेष भूमिका खेलेका थिए। मंगलबारको बैठकमा कानुन, न्याय तथा मानव अधिकार समितिका सभापति विमला सुवेदीले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयकसम्बन्धी समितिको प्रतिवेदन, २०८१ पेस गरेकी थिइन्। विधेयक गत साउन २४ गतेको समितिको बैठकले सर्वसम्मतिले पारित गरेको हो।"
राजस्व संकलन लक्ष्यमा अघिल्लो सरकार कमजोर,"काठमाडौं : सरकारले गत आर्थिक वर्ष ३ खर्ब ७ अर्ब भन्सार कर उठाउने लक्ष्य राखेको थियो। तर, उठ्यो जम्माजम्मी, २ खर्ब १ अर्ब। अर्थात् लक्ष्यको ६५५९ प्रतिशत मात्रै भन्सार कर उठ्यो। अचम्मको कुरा, शिक्षा सेवा शुल्क कर भने एक्कासि बढ्यो। २ अर्ब ८१ करोड २ लाख रुपैयाँ उठाउने लक्ष्य राखिएकोमा ३ अर्ब २६ करोड ३८ लाख रुपैयाँबराबर शिक्षा सेवा शुल्क कर उठ्यो। जुन, ११६१४ प्रतिशत हो। यसबाट स्पष्ट हुन्छ विदेश पढ्न जाने विद्यार्थीको संख्या बर्सेनि कसरी बढिरहेको छ भन्ने। अर्कोतिर, मुलुकमा पछिल्ला वर्ष सरकारी लक्ष्यभन्दा निकै कम राजस्व उठ्दै आएको छ। विज्ञहरू सरकारले अविश्वसनीय रूपमा राजस्वको लक्ष्य राख्न थालेको आरोप पनि लगाउन थालेका छन्। यति धेरै शिक्षा शुल्क कर कसरी ? विदेश अध्ययन गर्न जाने विद्यार्थीको संख्या दिन प्रतिदिन बढ्दो छ। त्रिभुवन अन्तर्राष्ट्रिय विमानस्थल हरेक दिन विदेश पढ्न जाने विद्यार्थीले भरिभराउ हुन्छ। बिदेसिने विद्यार्थीले बैंक तथा वित्तीय संस्थाबाट विदेशी मुद्रा सटही गरेबापत सरकारले शिक्षा शुल्क कर लिन्छ। विद्यार्थीले सटही गर्ने कुल रकमको २ प्रतिशत यस्तो शुल्क लिने गरिन्छ। अर्थ मन्त्रालय राजस्व व्यवस्थापन महाशाखाका सहसचिव धनिराम शर्मा बर्सेनि बाहिर पढ्न जाने विद्यार्थीको संख्या बढेकाले पनि यस्तो शिक्षा सेवा शुल्क लक्ष्यभन्दा बढी देखिएको बताउँछन्। विदेशी मुद्रा सटहीबापत विद्यार्थीबाट २ प्रतिशत सरकारले राजस्व लिन्छ, सहसचिव शर्मा भन्छन्, बैंकहरूले पैसा सटही गर्दा त्यस्तो शुल्क काट्छन् र सरकारी राजस्वमा जम्मा हुन्छ। विदेशी पढ्न जाने विद्यार्थीको संख्या ह्वात्तै बढेकाले सोचेभन्दा बढी राजस्व संकलन भएको सहसचिव शर्माको भनाइ छ। गत वर्ष मात्रै वैदेशिक अध्ययनमा जान १ लाख १२ हजार विद्यार्थीले नो अब्जेक्सन सर्टिफिकेट (एनओसी) लिएका थिए। विदेश पढ्न जाने विद्यार्थीको संख्या बर्सेनि बढ्दै गएको छ। गत आवको ११ महिनामा मात्रै शिक्षामार्फत १ खर्ब १७ अर्ब १ करोड रुपैयाँ बाहिरिएको नेपाल राष्ट्र बैंकको तथ्यांक छ। जबकी अघिल्लो वर्ष वैदेशिक अध्ययनमा जानेहरूबाट ८९ अर्ब १८ करोड रुपैयाँ बाहिरिएको थियो। घट्यो निर्यात, राजस्वमा पुग्यो धक्काराजस्वको मुख्य आम्दानीको स्रोत हो भन्सार कर। तर, गत वर्ष आयात घटेकाले भन्सार कर पनि निकै घट्यो। गत आवमा सरकारले ३ खर्ब ७ अर्ब हाराहारीमा भन्सार महसुल उठाउने लक्ष्य राखेको थियो। तर, २ खर्ब १ अर्ब आसपास मात्र उठ्यो। जुन, लक्ष्यको ६५५९ प्रतिशत मात्रै हो। त्यसमा पनि सामान आयातबापत १ खर्ब ५९ अर्ब र हरित करबाट ४५ करोड ७ लाख संकलन भयो। निर्यातबाट २९ करोड १७ लाख, पूर्वाधार करमा २० अर्ब ६३ करोड ८१ लाख, कृषि सुधार शुल्कबापत ६ अर्ब ५३ करोड ६१ लाख, सडक मर्मत तथा सुधार दस्तुरबापत ८ अर्ब ८४ करोड २१ लाख र सडक निर्माण तथा सम्भार दस्तुरका लागि ४ अर्ब ३१ करोड १२ लाख रुपैयाँ बराबरको राजस्व संकलन भएको थियो। यससँगै अन्य आयबापत ६६ करोड १९ लाख रुपैयाँ उठेको थियो। गत वर्ष लक्ष्यको सबैभन्दा कम राजस्व निर्यातबाट संकलन भयो। गत आवमा निर्यातबाट ६९ करोड ९१ लाख रुपैयाँ राजस्व उठाउने लक्ष्य राखेको थियो। तर, २९ करोड १७ लाख मात्र उठ्यो। जुन, लक्ष्यको ४१७३ प्रतिशत मात्रै हो। यसबाट स्पष्ट हुन्छ, गत वर्ष निर्यात निकै कम भयो। भन्सार विभागको तथ्यांकअनुसार पनि मुलुकभित्रका उद्योग तथा कलकारखानाको उत्पादन क्षमतामा कमी आयो, त्यसैकारण निर्यात हात्तै घटेको हो। अघिल्लो आवको तुलनामा गत आवमा निर्यात ३०३ प्रतिशतले घटेको थियो। मुलुकबाट अघिल्लो वर्ष १ खर्ब ५७ अर्ब १४ करोड ६ लाख ९५ हजार रुपैयाँ बराबरको निर्यात भएको थियो। तर, गत आव निर्यात घटेर १ खर्ब ५२ अर्ब ३८ करोड १२ लाख ४४ हजार रुपैयाँमा सीमित भयो। अर्थ मन्त्रालय राजस्व व्यवस्थापन महाशाखाका सहसचिव शर्मा मुलुकभित्र उत्पादन कम हुनु र निर्यातको भोलम घटेका कारण पनि लक्ष्यभन्दा कम राजस्व संकलन भएको बताउँछन्। सरकारले पनि निर्यातबाट धेरै राजस्व उठाउने लक्ष्य खासै राख्ने नगरेको उनले बताए। सरकारले आयातबाटै बढी कर उठाउने लक्ष्य राख्छ, शर्मा भन्छन्, निर्यातमा राख्दैन। गत वर्ष आयातको परिमाण पनि घट्यो। निर्माण सामग्री, यान्त्रिक उपकरण र कच्चा पदार्थको आयात घटेकाले समग्र राजस्व कम उठेको देखिन्छ। सरकारले आन्तरिक उत्पादन बढाउन र निर्यातलाई प्रोत्साहन गर्न सहुलियत ब्याजमा ऋणदेखि विभिन्नमा छुट लगायतका सुविधा दिँदै आएको छ। यसैले पनि निर्यातबाट भन्सार महसुल बढी उठाउनेतर्फ सरकारको जोड रहँदैन। भ्याटबाट ३ खर्ब, आयातित भ्याटबाट १ खर्बगत वर्ष संकलित राजस्वमा सबैभन्दा बढी हिस्सा मूल्य अभिवृद्धि कर (भ्याट) ले ओगटेको छ। जसबाट ३ खर्ब १० अर्ब ४५ करोड ५ लाख रुपैयाँ बराबरको राजस्व संकलन भयो। उक्त शीर्षकबाट सरकारले ४ खर्ब २५ अर्ब ८९ करोड १४ लाख रुपैयाँ बराबरको राजस्व संकलन गर्ने लक्ष्य लिएको थियो। तर, लक्ष्यको ७२८९ प्रतिशत मात्रै संकलन भयो। भ्याटअन्तर्गत उत्पादन, बिक्री र सेवामार्फत १ खर्ब ५७ अर्ब उठाउने लक्ष्य थियो। यो शीर्षकमा सरकारले १ खर्ब ३० अर्ब हाराहारीमा संकलन गर्यो। आयातमा लाग्ने भ्याटबाट मात्रै १ खर्ब ८० अर्ब ३४ करोड ९२ लाख रुपैयाँ उठ्यो। गत आवभर अन्तःशुल्कबापत मात्रै १ खर्ब ४६ अर्ब ३५ करोड २२ लाख रुपैयाँ राजस्व उठ्यो। जसमा आन्तरिक उत्पादनबाट मात्रै १ खर्ब ५५ अर्ब ५८ करोड बढी उठाउने लक्ष्य राखेकोमा १ खर्ब ९ अर्ब २० करोड ८८ लाख रुपैयाँ संकलन भयो। यससँगै आयातीत वस्तुको अन्तःशुल्कबापत ५१ अर्ब ६३ करोड हाराहारी उठाउने लक्ष्य राखेकोमा ३७ अर्ब १४ करोड ३४ लाख रुपैयाँ राजस्व संकलन भयो। सामान्य अवस्थामा भ्याट राजस्व वृद्धि भइरहेको हुन्छ। तथापि गत आर्थिक वर्ष सरकारले हवाई टिकटमा भ्याट लगाएकाले पनि यो शीर्षकबाट उठ्ने राजस्व बढेको सहसचिव शर्माले बताए। आयकर ७८२८ प्रतिशत मात्रै समग्र उद्योगीव्यवसायीको मनोबल गिरेको र अधिकांश उद्योगको आय नै आधाले घटेकाले पनि लक्ष्यभन्दा कम राजस्व उठेको जानकारहरू बताउँछन्। गत आर्थिक वर्षमा सरकारले आयकरबापत ३ खर्ब ६२ अर्ब ११ करोड ८९ लाख रुपैयाँ उठाउने लक्ष्य लियो। तर, लक्ष्यको ७८२८ प्रतिशत अर्थात् २ खर्ब ८३ अर्ब ४६ करोड ४६ लाख रुपैयाँ बराबरको आयकर संकलन भयो। उक्त आयकरमा ३६ अर्ब ८३ करोड ८५ लाख रुपैयाँ बराबरको कर ब्याजकरका रूपमा असुल गरेको थियो। अर्थतन्त्रका बाह्य क्षेत्र बलियो देखिए पनि मुलुकको हालको अवस्थामा १० खर्ब ३० अर्ब हाराहारी राजस्व उठनु उपलब्धिपूर्ण नै मान्नुपर्ने अर्थका कर्मचारीहरूको भनाइ छ। आन्तरिक अर्थतन्त्रको चुनौतीपूर्ण अवस्थामा पनि यत्तिको राजस्व संकलनलाई उपलब्धिकै रूपमा लिएको छ। गत आर्थिक वर्ष राजस्वको मुख्य आम्दानीका रूपमा रहेको भन्सार कर पनि सो अवधिमा आयात घटिरहेकाले अपेक्षा गरेभन्दा कम भयो। भन्सार विभागको वैदेशिक व्यापारको तथ्यांकअनुसार आव २०७९८० मा १६ खर्ब ११ अर्ब ७३ करोड १७ लाख ७० हजार आयात भएकोमा गत आवमा भने घटेर १५ खर्ब ९२ अर्ब ९८ करोड ५५ लाख २८ हजार रुपैयाँमा सीमित भएको थियो। आयात वार्षिक ११६ प्रतिशतले घटेको छ। विश्वव्याधी कोभिड महामारीपछि आयातको आकार हात्तै बढेर विदेशी मुद्रा अत्याधिक बाहिरिन थालेपछि सरकारले निश्चित वस्तुहरूमा तोकैरै प्रतिबन्ध लगाएको थियो। तर, यसयता अहिले बजारमा माग न्यून भएकाले पनि अघिल्लो आवको तुलनामा आयात घटेको भन्सार विभागको भनाइ छ। अर्थ मन्त्रालयका सूचना अधिकारी युवराज बस्नेत गत आवको बजेट समीक्षाको क्रममा राजस्व असुली लक्ष्यअनुसार गर्न नसकिएकाले आगामी वर्ष कसरी लक्ष्य भेट्ने भनेर छलफल भइरहेको बताउँछन्। गत आवको बजेट तथा कार्यक्रम, राजस्व असुली, वैदेशिक सहायता परिचालन, समग्र मन्त्रालयले गरेको एकमुष्ट खर्च विवरण र अर्थ मन्त्रालयको ९ वटै महाशाखाले सम्पादन गरेकाबारे पनि मन्त्रालयले समीक्षा गरेको छ। यससँगै आव २०८०८१ मा तोकिएका कामहरूको प्रगति विवरणबारे पनि समीक्षा गरिएको थियो। मन्त्रालयले राजस्व संकलनमा कमी हुनुमा घट्दो आयात, औद्योगिक, निर्माण र व्यापारमा देखिएको संकुचन लगायतका कारण देखाएको थियो। के राजस्वको लक्ष्य नै अविश्वसनीय हो त ? सरकारी खर्च (चालु खर्च, पुँजीगत खर्च र वित्तीय खर्च)को मुख्य स्रोत हो राजस्व। तर, विगत २ वर्षयता तोकिएको लक्ष्यअनुसार उठ्न सकेको छैन। सरकारले क्षमताभन्दा बढी राजस्व उठाउने महत्वकांक्षी लक्ष्य राखेकाले यस्तो स्थिति आएको विज्ञहरूको भनाइ छ। अर्कातर्फ गत आर्थिक वर्षमा सरकारले समग्रमा लक्ष्यभन्दा कम राजस्व असुल गर्दा लक्ष्यको सबैभन्दा कम निर्यातित वस्तुमा देखियो। गत आर्थिक वर्षभर १४ खर्ब २२ अर्ब रुपैयाँ प्राप्त गर्ने लक्ष्य लिए पनि सरकारले १० खर्ब ५८ अर्ब ८९ करोड रुपैयाँ मात्रै राजस्व संकलन गर्यो। लक्ष्यको ७४४४ प्रतिशत मात्रै उठाउन सक्यो। अर्कोतर्फ राजस्वबाट बजेटलाई पूर्णता दिन नसक्दा सरकारले विगत ४५ वर्षदेखि घाटाकै बजेट पेस गर्दै आएको छ। राजस्वअन्तर्गत कर राजस्वबाट १३ खर्ब ५ अर्ब उठाउने लक्ष्य राखे पनि ९ खर्ब २७ अर्ब हारहारीमा उठायो। यस्तै, गैरकर राजस्वबाट १ खर्ब १७ अर्ब उठाउने सोचे पनि १ खर्ब ३ अर्ब हाराहारीमा उठाउन सफल भयो। कार्यक्रम औपचारिक गर्ने, कारोबार भने अनौपचारिक रूपमै सरकारले राजस्व बढाउन यसका दायरासँगै करका नयाँनयाँ क्षेत्रहरू पहिचान गर्नुपर्ने बताउँछन राष्ट्रिय योजना आयोगका पूर्वसदस्य डा रमेशचन्द्र पौडेल। उनका अनुसार कतिपयले औपचारिक कार्यक्रम गर्ने तर कारोबार भने अनौपचारिक रूपमै गर्ने प्रवृत्ति बढ्दो छ। डा पौडेल भन्छन्, व्यापार गर्ने तर बिलहरू नकाट्ने प्रवृत्ति छ। महँगो सामान ल्याएर बेच्ने तर भन्सार कमजोर वस्तु वा कम मूल्यको वस्तुमा मात्रै तिर्ने चलन छ। एउटा ब्रान्डेड टाउजर ल्याएर ७८ हजारमा बेच्छन, तर भन्सार लोकल सामानहरूको जस्तो २३ सय मात्रै तिर्छन्। यसलाई कसरी नियन्त्रण गर्ने यस्को संयन्त्र बनाउनुपर्ने देखिन्छ। कारोबार औपचारिक गर्ने तर रेकर्ड अनौपचारिक गर्नेलाई रोक्नुपर्ने डा पौडेलको भनाइ छ। कानुनका लुपहोल प्रयोग गरेर हुने चुहावट पनि बढी देखिन्छ उनी भन्छन्, भन्सार प्रमुख र कर प्रमुखलाई अधिकार दिइएको हुन्छ। यस्तो अधिकारको सदुपयोगभन्दा पनि दुरुपयोग बढी भयो। उनीहरूले आफ्ना मान्छेले गल्ती गर्दा जरिवाना, जेल सजाय कम गर्ने जस्ता अधिकार दुरुपयोगले चुहावट बढी देखिन्छ। अन्य देशमा यस्तो अधिकार दिइँदैन। सरकारले चुहावट नियन्त्रण गर्नतर्फ जोड दिनुपर्ने उनको भनाइ छ। सरकारले प्रविधिमा लगानी नबढाएकाले भन्सार प्रशासन, कर प्रशासन र राजस्व प्रशासन दक्ष हुन नसकेको उनको भनाइ छ। राजस्व प्रशासनलाई सूचना र प्रविधिमा आधारित बनाएर लैजान सोहीअनुसार लगानी बढाउनुपर्यो, डा पौडेल भन्छन्, त्यसको हिसाव किताव, फछ्र्योट, रिपोर्टिङ, अनुगमनलाई व्यवस्थित हुने प्रक्रियाको थालनी गर्नुपर्छ। मूल्य अभिवृद्धि कर (भ्याट) मार्फत उठेको राजस्व पनि सरकारी खातामा दाखिला नभएका केशहरू धेरै भएको उनको भनाइ छ। यसको प्रमाण भ्याट प्रणालीमा आबद्ध व्यवसायी कति छन् र तिनीहरूले मासिक र त्रैमासिक रूपमा खातालाई कति ट्याली गरेका छन् भनेर केलाउन सकिन्छ, उनले भने, खुद्रा रूपमा राजस्व संकलन गर्ने तर दाखिला नगर्ने प्रवृत्ति बढी भएको शंका छ। यसो हुनु भनेको नियमन निकायको कमजोरी, असक्षमता वा साधनस्रोतको कमीले असम्भव हुँदा व्यापारीहरूले फाइदा लिएका छन्। यो पाटोमा ध्यान नपुगेसम्म राजस्व संकलन लक्ष्यअनुसार पूरा हुन नसक्ने उनको तर्क छ। कर प्रणालीमा ६३ लाख दर्ता, व्यक्तिगत प्यान लिने ४२ लाख बढीसरकारको नीति छ सबैलाई करको दायरामा ल्याउने। तर, व्यक्तिगत, व्यवसायीक र करकट्टी गर्ने निकायले लिएको स्थायी लेखा नम्बर (प्यान) लिनेको संख्या ६३ लाख ४० हजार ३६९ मात्रै छ। यो गत आव २०८०८१ सम्मको तथ्यांक हो। यसअघि आव २०७९ ८० मा यस्ता करदाता ५५ लाख ५४ हजार २६ थिए। एक वर्र्षको अवधिमा ७ लाख ८६ हजार ३४३ जना थपिएका छन्। गत आवमा मात्रै व्यक्तिगत प्यान (स्थायी लेखा नम्बर) लिने करदाता ४२ लाख ६७ हजार ३९५ पुगेका छन्। जुन, अघिल्लो वर्षको भन्दा १६९३ प्रतिशत बढी हो। अघिल्लो वर्ष ३६ लाख ४९ हजार ६१४ जना व्यक्तिगत प्यानमा दर्ता भएका थिए। गत आवमा मात्रै व्यावसायिक प्यान लिने करदाता १९ लाख ९२ हजार ५४४ पुगेका छन्। यो अघिल्लो वर्षको भन्दा ६२० प्रतिशत (१ लाख १६ हजार २३९ बढी) हो। अघिल्लो वर्ष १८ लाख ७६ हजार ३०५ व्यावसायिक प्यानमा दर्ता भएका थिए। यससँगै, गत आवमा मात्रै करकट्टी गर्ने निकायले लिएको प्यानमा ८० हजार ४३० पुगेका छन्। यो अघिल्लो वर्षको भन्दा १८६१६ प्रतिशत (५२ हजार ३२३ बढी) हो। अघिल्लो वर्ष २८ हजार १०७ दर्ता भएका थिए। हालसम्म मूल्य अभिवृद्धि कर (भ्याट)मा ३ लाख ३४ हजार ९८३ दर्ता भएका छन्। यो अघिल्लो आवको भन्दा ८५९ प्रतिशत बढि हो। अघिल्लो आव ३ लाख ८ हजार ४ सय ७७ थिए। यसैगरी, अन्तःशुल्क तिर्नेमा १ लाख २५ हजार ८१ ले दर्ता गरेका छन्। यो अघिल्लो आवकोभन्दा ७२० प्रतिशत बढी हो। अघिल्लो आव अन्तःशुल्क तिर्नेमा १ लाख १६ हजार ६७५ थिए। विदेश पढ्न जाने विद्यार्थीको संख्या ह्वात्तै बढेकाले शिक्षा सेवा शुल्क कर लक्ष्यभन्दा बढी उठेको हो। मुलुकभित्र उत्पादन कम हुनु र निर्यातको मात्रा घटेका कारण भन्सार कम घटेको हो। सरकारले निर्यातबाट धेरै राजस्व उठाउने लक्ष्य नै खासै राख्दैन। आयातबाटै बढी उठाउने लक्ष्य राख्छ। गत वर्ष आयातको परिमाण पनि घट्यो। निर्माण सामग्रीहरू, यान्त्रिक उपकरणहरू र कच्चा पदार्थको आयात घटेकाले समग्र राजस्व कम उठेको हो।धनिराम शर्मा, सहसचिव, अर्थ मन्त्रालय विगत २ वर्षमा सरकारले राजस्वको लक्ष्य नै अविश्वसनीय तोकेको छ। बचतको आकार ठूलो बनाउनका लागि स्रोत नभएकोमा पनि राजस्वको स्रोत बढाउनु कमजोरी हो। राजस्वको स्रोत लक्ष्यलाई बढाउनेबित्तिकै यसको असर स्वाइलिङ (सुन्निएको) राजस्व लक्ष्य राख्न बाध्य हुन्छ। स्वाइलिङ भएको राजस्व लक्ष्यले गर्दा नै सबै अवस्थामा समस्या आयो। अब चालु आर्थिक वर्षमा पनि राजस्वको लक्ष्य बढी नै छ। यस्तो अवस्थामा महत्वकांक्षी राजस्व लक्ष्य पुर्याउनु चुनौती छ। लक्ष्य मात्रै बढी राखेर हुँदैन। अहिलेको अर्थतन्त्र र स्वरूपलाई पनि हेर्नुपर्यो।शिशिरकुमार ढुंगाना, पूर्वअर्थसचिव राजस्व बढाउन यसको दायरा पनि बढाउनुपर्छ। करका नयाँनयाँ क्षेत्रहरू पहिचान गर्नुपर्छ। कतिपयले औपचारिक कार्यक्रम गर्ने तर कारोबार अनौपचारिक गर्ने प्रवृत्ति बढ्दो छ। अझ कानुनका लुपहोल प्रयोग गरेर हुने चुहावट पनि बढी देखिन्छ। चुहावट नियन्त्रण गर्नतर्फ लाग्नुपर्यो। सरकारले प्रविधिमा लगानी नबढाएकाले भन्सार प्रसाशन, कर प्रशासन र राजस्व प्रसाशन दक्ष हुन सकेन।डा रमेशचन्द्र पौडेल, पूर्वसदस्य, राष्ट्रिय योजना आयोग वैदेशिक सहायता र अनुदान पनि घट्योसरकारको आम्दानीको स्रोतमा रहेको वैदेशिक सहायता र अनुदानबाट अपेक्षाभन्दा निकै न्यून मात्र स्रोतको जोहो भयो। गत आर्थिक वर्ष उक्त शीर्षकमा ४९ अर्ब ९४ करोड ३० लाख रुपैयाँ अनुदान प्राप्त गर्ने लक्ष्य थियो। तर, सरकारले २ अर्ब ७५ करोड ८० लाख रुपैयाँ हाराहारीमा मात्रै हासिल गर्न सक्यो। जबकी अघिल्लो आर्थिक वर्ष सरकारले ५५ अर्ब ४५ करोड अनुदान प्राप्त गर्ने लक्ष्य लिएकोमा २१ अर्ब २९ करोड रुपैयाँ वैदेशिक अनुदान पाएको थियो। जुन, त्यतिबेलाको लक्ष्यको ३८ प्रतिशत थियो। पूर्वअर्थसचिव शिशिरकुमार ढुंगाना विगत २ वर्षदेखि सरकारले राजस्वको लक्ष्य नै अविश्वसनीय तोकेको टिप्पणी गर्छन्। उनकाअनुसार गत आर्थिक वर्ष संकलन भएको राजस्वको हिसावले करिब ४८४९ को लक्ष्य थियो। पूर्वअर्थसचिव ढुंगाना भन्छन्, तर हाम्रो बचतको आकार ठूलो बनाउनका लागि स्रोत नभएकामा पनि राजस्वको स्रोत बढाउनु कमजोरी हो। राजस्वको स्रोत लक्ष्यलाई बढाउनेबित्तिकै यसको असर स्वाइलिङ (सुन्निएको) राजस्व लक्ष्य राख्न बाध्य भयो। यसरी स्वाइलिङ भएको राजस्व लक्ष्यले गर्दा नै सबै अवस्थामा समस्या आयो। चालु आर्थिक वर्षमा पनि राजस्वको लक्ष्य बढि नै छ। यस्तो अवस्थामा महत्वकांक्षी राजस्व लक्ष्य पुर्याउन चुनौती भएको पूर्वअर्थ सचिव ढुंगानाको भनाइ छ। लक्ष्य मात्रै बढी राखेर हुँदैन, ढुंगाना भन्छन्, अहिलेको अर्थतन्त्र र स्वरूपलाई पनि हेर्नुपर्यो। बजारमा कर्जा प्रवाह हुन सकेको छैन। कर्जा विस्तार नहुँदा पनि आर्थिक गतिविधिमा संकुचन आइरहेको छ। उद्योगधन्दाहरूको उत्पादन क्षमता घटेको छ। यससँगै आधाभन्दा बढी राजस्व उठ्ने आयात नै घटेको छ। यस्तो अवस्थामा लक्ष्य बढी राख्नु भएन। चालु वर्षमा पूरा होला त लक्ष्य ? सरकारले चालु आर्थिक वर्ष ०८१८२ मा १४ खर्ब १९ अर्ब रुपैयाँ राजस्व संकलन गर्ने लक्ष्य लिएको छ। उपप्रधान तथा अर्थमन्त्री विष्णु पौडेलले लक्ष्यअनुसार राजस्व संकलन उठाउन कर्मचारीलाई निर्देशन पनि दिइसकेका छन्। आर्थिक वर्ष ०८०८१ को वार्षिक राजस्व समीक्षा कार्यक्रममा अर्थमन्त्री पौडेलले संसद्ले अनुमोदन गरेको राजस्व संकलनको लक्ष्य पूरा गर्नुको विकल्प नरहेको बताए। लक्ष्य प्राप्तिका लागि सबै सामथ्र्य लगाएर काम गर्न निर्देशन पनि दिए। राजस्व परिचालनका हिसाबले संक्रमण अवस्थामा छौं, अर्थमन्त्री पौडेलले भने, चलन चल्तीका हिसाबले अघि बढ्दा लक्ष्य प्राप्त गर्न सक्दैन यसबाट माथि उठौं। कमीकमजोरीको स्वमूल्यांकन गरौं। चुहावटलाई नियन्त्रण गरौं। राजस्व परिचालनमा कमजोरी हुन नदिऔं। उद्योगी व्यवसायी र करदातालाई मैत्रीपूर्ण व्यवहार गर्न पनि उनले आग्रह गरे। अर्थमन्त्री पौडेलले आफ्ना कमजोरीसँग डराउने तर करप्रशासनसँग नडराउने गरी सबै करदातालाई बुझाउन जरुरी रहेको धारणा राखेका थिए। उनले कर तिर्न उत्प्रेरित हुने वातावरण तयार पारेर अघि बढ्न पनि कर्मचारीहरूलाई निर्देशन दिएका थिए। अर्थसचिव डा रामप्रसाद घिमिरेले करदातालाई मैत्रीपूर्ण व्यवहार गर्दै आवश्यक सहजीकरण गरेर अघि बढ्नुपर्ने स्विकारेका थिए। राष्ट्रिय योजना आयोगका उपाध्यक्ष प्राडा शिवराज अधिकारीले समेत राजस्व संकलन कसरी गर्ने भनेर स्पष्ट योजना अघि बनाएर अघि बढ्न सुझाव दिएका छन्। राष्ट्र बैंकका गभर्नर महाप्रसाद अधिकारीले संरचना र स्रोतहरू बदलिएको राजस्व परिचालनलाई प्रभावकारी बनाउन नीतिगत परिवर्तनको आवश्यकता रहेको तर्फ ध्यानाकर्षण गराए।"
"संविधान असंशोधनीय दस्तावेज होइन, समयअनुसार संशोधन हुन्छ : प्रधानमन्त्री ओली","काठमाडौं : प्रधानमन्त्री एवम् नेकपा एमालेका अध्यक्ष केपी शर्मा ओलीले संविधान असंशोधनीय दस्ताबेज नभएको पुन दोहोर्याएका छन्। उनले भने,संविधान असंशोधनीय दस्ताबेज होइन, संशोधनीय दस्तावेज हो। उनले भने,संशोधन लोकतान्त्रिक मूल्य मान्यतालाई अझ बढी सुढृढ बढाउन, अझ बढी व्यवस्थित बनाउन हो। सुशासन र विकासका कामलाई उपयोगि बनाउन धारा उपधारा केहि फेरबदल गर्न नसकिने होइन। ओलीले संविधान देश र जनताका लागि,सुशासन र विकासका लागि आवश्यक भएको टिप्पणी गरे। उनले मनलाग्दी रुपमा संविधान संशोधन नहुने स्पष्ट पारे। ओलीले सबैको जनता र दलहरुबीच छलफल गरेपश्चात सहमतिमा संविधान संशोधन गरिने स्पष्ट पारे। उनले एउटा संविधान सभाबाट संविधान बन्न नसकेर अर्को संविधान सभाबाट सुझबुझ पूर्णरुपमा संविधान जारी भएको स्मरण गरे। एमाले अध्यक्षसमेत रहेका ओलीले देश र जनताका हितमा समर्पित भएर सरकार अगाडि बढ्ने बताए। उनले सुशासन कायम गर्न र भ्रष्टाचार नियन्त्रण गर्न सरकार निरन्तर अगाडि बढ्ने धारणा राखे। उनले समाजको व्यवस्थापन र राज्य व्यवस्थापनको परिचालन लोकतान्त्रिक बाटोबाट भइरहेको उल्लेख गरे। ओलीले संविधानको रक्षा र परिपालनका कुनै कमि नरहने प्रतिबद्धता व्यक्त गरे। उनले भने,संविधानको रक्षा र परिपालनका कुनै कमि हुने छैन। लोकलोकतान्त्रिक प्रमाणीमा कसैको मतान्तर, फरक विचार र व्यवहार छैन। उनले टिकाउ र दीगो भनेको लोकतन्त्र मात्र भएको बताए। उनले संक्रमणकालीन न्यायसम्बन्धी विधेयक १० दिनभित्र सबै प्रक्रिया पूरा गरेर ऐन बन्ने विश्वास व्यक्त गरे। प्रधानमन्त्री ओलीले शान्ति प्रक्रियाको अन्तिम किस्ताका रूपमा यो विधेयक रहेको दाबी गरे।"
दाउन्नेको अवरोधले बुटवलनारायणगढको यात्रा बुधबार पनि कठिन,परासी : पूर्वी नवलपरासीको दाउन्ने पहाड क्षेत्रमा भाँसिएको सडक मर्मत भइरहेकाले बुटवलनारायणगढको यात्रा कठिन भएको छ। सोमबार साँझदेखि भाँसिएको सडक मंगलबार दिनभरजसो मर्मत गरिए पनि पूर्ण रुपमा सञ्चालनमा आउन सकेको छैन। बुधबार बिहानैदेखि फेरि मर्मत कार्य सुरु गरिने जनाइए पनि सिमसिमे पानी परिरहेकाले काम गर्न समस्या भएको जिल्ला प्रहरी कार्यालय पूर्वी नवलपरासीका सूचना अधिकारी डिएसपी बेदबहादुर पौडेलले जानकारी दिए। मंगलबार दिउँसोदेखि पहाड काटेर भाँसिएको सडक मर्मत गरेर एकतर्फी सवारी साधन सञ्चालन गरिएको थियो। तर रातिदेखि परेको पानीका कारण सडकमा रहेको माटोलाई लेदो बनाएपछि अहिले यातायात सञ्चालनमा कठिनाइ भएको पौडेलले बताए। दाउन्नेको प्रमुख बजारको पूर्वतर्फ करिब ५० मिटरको सडक भाँसिएको छ। ५७ मिटरको दरले पहाड काट्दै सडकलाई मर्मत गराउँदै आइएको थियो। पानी परिरहेकाले पहाड काटेर मर्मत गर्न सम्भव नभएकाले सडकको लेदो हटाउँदै २२ घण्टाको अन्तरालमा केही गाडीहरू पास गराउँदै आउने प्रयास भइरहेको प्रहरीले जनाएको छ। पानी नरोकिए बुधबार दिनभर पनि सडक पूर्णरुपमा सञ्चालन हुन कठिन देखिएको प्रहरीले जनाएको छ। सडक अवरोध भएपछि पूर्व पश्चिम भएर चल्ने सवारी साधनहरू पश्चिम नवलपरासीको बर्दघाट र पूर्वी नवलपरासीको दुम्किवासमा रोकिएका छन्।
कोकिनसहित दुईजना विदेशी पक्राउ,"काठमाडौं : नेपाल प्रहरीले एक किलो चार सयग्राम कोकिनसहित दुईजना विदेशी नागरिकलाई पक्राउ गरेको छ । प्रहरीको लागुऔषध नियन्त्रण ब्यूरोको टोलीले अवैध रुपमा कोकिन कारोबार गर्ने तान्जेनियाका नागरिक जुमा अब्दुल्ला मजी र भारतीय नागरिक के जुचोबेनी तासोपोईलाई पक्राउ गरी आज सार्वजनिक गरेको हो । ब्यूरोको टोलीले काठमाडौं महानगरपालिका१० नयाँ बानेश्वस्थित एक होटलमा बसेका तान्जेनियन नागरिक जुमाको झोलाभित्र लुकाएर राखेको ८० क्याप्सुल कोकिन बरामद गरेको छ । जुमाले उक्त कोकिन भारतीय नागरिकलाई बिक्री गर्ने क्रममा भारतीय नागरिकलाई समेत पक्राउ गरिएको प्रहरी प्रधान कार्यालयका प्रवक्ता, प्रहरी नायब महानिरीक्षक दानबहादुर कार्कीले जानकारी दिए। बरामद कोकिनको अवैध बजार मूल्य करिब रु तीन करोड ८७ लाख हुन आउने ब्यूरोले जनाएको छ । पक्राउ परेका दुवैलाई जिल्ला अदालत काठमाडौंबाट लागू औषध मुद्दामा म्याद थप अनुमति लिइ अनुसन्धान भइरहेको प्रहरीले जनाएको छ । रासस"
नगरपालिकाले ऐनविपरीत कर उठाएपछि व्यवसायीले गरे तरकारी बजार बन्द,"महेन्द्रनगर : कञ्चनपुरको भीमदत्त नगरपालिकाले अन्य पालिकाबाट ल्याइने तरकारीमा कर लगाएको भन्दै महेन्द्रनगरस्थित शब्जीमण्डी बन्द गरिएको छ । नगरपालिकाको आर्थिक ऐनमा भारत तथा अन्य मुलुकबाट आयात हुने कृषि तथा पशुजन्य वस्तुको आयातमा कर लगाउने उल्लेख भएपनि ठेक्का मार्फत् कर संकलन गर्दा किसानबाट तरकारीमा कर उठाएपछि किसान र व्यवसायी आन्दोलित बनेका हुन् । नगरपालिकाले नगर बाहिरबाट उत्पादन भएर आउने तरकारीमा प्रतिक्विन्टल ३० रुपैयाँ कर संकलन गर्दै आएको छ। ऐनविपरीत नगरपालिकाले जिल्लाकै अन्यपालिका र अन्य जिल्लाबाट ल्याइने तरकारीमा समेत कर लिन थालेपछि व्यवसायीले मंगलबारदेखी महेन्द्रनगरको सब्जीमण्डीका तरकारी पसल बन्द गरेका छन् भने किसानले पनि बजारमा तरकारी ल्याएका छैनन। शब्जीमण्डी बन्द हुँदा जिल्ला बाहिरबाट आउने तरकारी समेत बन्द भएको शब्जीमण्डी व्यवसायी संघका अध्यक्ष विशाल सोनारले जानकारी दिए । 'नगरपालिकाले स्थानीय उत्पादनमा कर लगाउन थालेपछि हामीले शब्जीमण्डी बन्द गरेका छौं किसानले बजारमा तरकारी ल्याएका छैनन्,'उनले भने,'शब्जीमण्डी बन्द हुँदा जिल्ला बाहिरबाट आउने तरकारी समेत आउन सकेको छैन ।' उनका अनुसार शब्जीमण्डीमा डडेल्धुरा,दाङ,सल्यान,बैतडीको खोड्पेलगायत कञ्चनपुरका अन्य पालिकाबाट तरकारी आयात हुने गरेको छ । तरकारी बजार नै बन्द भएपछि सेवाग्राही समस्यामा परेका छन् । बिहानै तरकारी किन्न शब्जीमण्डी पुगेका सेवाग्राही रित्तोहात फर्केका छन् । नगरपालिकाले भने आर्थिक ऐनअनुसार नै कर संकलन गरिरहेको दाबी गरेको छ । महेन्द्रनगर र आसपासका बजारमा दैनिक १० टनसम्म तकारी खपत हुने गरेको छ । शब्जीमण्डीमा मात्रै दैनिक करिब ६० लाखको कारोबार हुने गरेको मण्डी व्यवसायी संघले जनाएको छ ।"
गुल्मीको रेसुङ्गा र मदानेमा भेटिए नयाँ प्रजातिका आठ चरा,"गुल्मी : रेसुङ्गा र मदाने वन संरक्षित क्षेत्रमा आठ प्रकारका नयाँ प्रजातिका चरा फेला परेका छन् । नेपाल पक्षी संरक्षण सङ्घले गरेको सर्वेक्षणअनुसार मदाने र रेसुङ्गा संरक्षित वन क्षेत्रमा ती चरा फेलापरेका सङ्घका परियोजना अधिकृत भरत पन्थीले जानकारी दिए। मदाने वन क्षेत्रमा भेटिएका थप नयाँ प्रजातिका चरामा चाकासूचक, कालोकण्ठे भुइँरोबिन, श्यामश्वेत अर्जुनक, कालो बुङ्गेचरी, आली चुइँया र हिमाली लेकचरी र रेसुङ्गा वन क्षेत्रमा सानो सेतो बकुल्ला नामको नयाँ प्रजाति फेला परेको परियोजना अधिकृत पन्थीले बताए। वर्षमा दुईपटक म्याकिनन्स लिस्टिङ मेर्थड विधिको माध्यमबाट गुल्मीमा चराको सर्वेक्षण गरिँदै आएको परियोजना अधिकृत पन्थीले बताए। विश्वमा पाइने दुर्लभ प्रजातिका चरामध्ये गुल्मीमा मात्र छ किसिमका चरा पाइन्छन् । गुल्मीको रेसुङ्गा र मदाने वन संरक्षण क्षेत्रमा दुर्लभ प्रजातिका चराहरुमध्ये रेसुङ्गा वन संरक्षित क्षेत्रमा चिरकालिज, रणमच्च महाचिल, डङ्गर गिद्द, सोतो गिद्द, सुन गिद्द र गोमायो महाचिल पाइन्छन् । रेसुङ्गा र मदाने वन क्षेत्रमा नेपालमा मात्र पाइने चरा काँडे भ्याकुर पाइन्छ । नेपालमा पाइने आठ सय ९२ प्रजातिका चरामध्ये गुल्मीमा मात्र विभिन्न प्रजातिका ३५ प्रतिशत चरा पाइन्छन् । एक सर्वेक्षणअनुसार रेसुङ्गामा दुई सय ६३ र मदानेमा २ सय ८६ प्रजातिका चरा फेला परेका हुन् । मदानेको वन क्षेत्र नौ सय ७५ मिटरदेखि दुई हजार छ सय ९० मिटर र रेसुङ्गा वन क्षेत्र पाँच सय ७५ देखि दुई हजार तीन सय ४५ मिटर उचाइसम्म रहेको छ । वनको क्षेत्रफलको हिसाबले रेसुङ्गा १९ हजार दुई सय ८१ हेक्टर र मदाने १३ हजार सात सय ४३ हेक्टर क्षेत्रफल छ । रेसुङ्गा र मदाने संरक्षित वनमा दुर्लभ प्रजातिका चराको सङ्ख्यामा वृद्धि हुँदै गएको परियोजना अधिकृत भरत पन्थीले बताए। विश्वमा नेपालमा मात्र पाइने काँडे भ्याकुर रेसुङ्गा वन क्षेत्रमा मात्र पाइने भएकाले यसको संरक्षणका लागि सङ्कटापन्न अवस्थामा रहेका चराको बासस्थानलाई जोगाइराख्न स्थानीय पालिकाहरूको भूमिका महत्त्वपूर्ण हुने डिभिजन वन कार्यालयका प्रमुख जीवन पङ्गेनी बताए। नेपाल पक्षी संरक्षण सङ्घले वन क्षेत्रसँग जोडिएका वडामा जीविकोपार्जन कार्यक्रम सञ्चालन गर्दै आएको छ । कार्यक्रमले दुर्लभ चराको खोजी गरी वन क्षेत्रसँग जोडिएका स्थानीयलाई वनको संरक्षणमा टेवा पुर्याएको छ । रासस"
विपद्मा मृत्यु हुनेको संख्या १७४ पुग्यो,"काठमाडौं : अविरल वर्षाका कारण गत जेठ २८ गतेदेखि देशका विभिन्न स्थानमा आएको बाढी, पहिरोलगायतका विपद्परी आज दिउँसोसम्म एक सय ७४ जनाको मृत्यु भएको छ। बाढी, पहिरोलगायत विपद्परी काठमाडौं तीन जना, कोशी प्रदेशमा २६ जना, मधेस प्रदेशमा आठ जना, बागमती प्रदेशमा ३१ जना, गण्डकी प्रदेशमा ५४ जना, लुम्बिनी प्रदेशमा ३३ जना, कर्णाली प्रदेशमा आठ जना र सुदूरपश्चिम प्रदेशमा ११ जनागरी जम्मा एक सय ७४ जनाको मृत्यु भएको केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले जानकारी दिए। उनका अनुसार बाढीपहिरोले काठमाडौं उपत्यकामा ११ जना, कोशी प्रदेशमा ३७ जना, मधेस प्रदेशमा ११ जना, बागमती प्रदेशमा २३ जना, गण्डकी प्रदेशमा ४६ जना, लुम्बिनी प्रदेशमा १३ जना, कर्णाली प्रदेशमा ५५ जना र सुदूरपश्चिम प्रदेशमा २८ जनागरी जम्मा दुई सय २४ जना घाइते भएका छन्। बाढीपहिरोबाट कोशी प्रदेशमा ४९ जना, बागमती प्रदेशमा १२ जना, गण्डकी प्रदेशमा १४ जना, लुम्बिनी प्रदेशमा तीन जना, कर्णाली प्रदेशमा दुई जना र सुदूरपश्चिम प्रदेशमा पाँच जनागरी जम्मा एक सय १३ जनाको उद्धार गरिएको प्रवक्ता कार्कीले बताए। बाढीका कारण हालसम्म जम्मा तीन सय ८४ घर डुबानमा परेका प्रहरीले जनाएको छ। दुई सय ८६ वटा घर, एक सय चार वटा गोठ, ४८ वटा पुल, दुई वटा विद्यालय र दुई वटा सरकारी कार्यालयमा क्षति पुगेको छ। बाढीपहिरोले आठ सय १६ वटा पशु चौपायको मृत्यु भएको छ। उक्त अवधिमा विपद्घटनाबाट चार हजार चार सय तीन घर परिवार विस्थापित भएका छन्।"
सिन्धुलीमा आगलागी हुँदा एक घर जलेर नष्ट,"सिन्धुली : सिन्धुलीमा आगलागी हुँदा एक घर जलेर नष्ट भएको छ । जिल्ला प्रहरी कार्यालय सिन्धुलीका प्रहरी निरीक्षक केशव कुमार कट्वालका अनुसार सिन्धुलीको हरिहरपुरगढी गाउँपलिका १ माथिल्लो चिसापानीमा आगलागी भएको हो । आगलागीबाट स्थानीय उमेश गोलेको दुई तले काठको कच्ची घर जलेर नष्ट भएको छ। आगलागीबाट मानवीय तथा चौपाया क्षति नभए पनि काठको कच्ची घर पूर्ण रूपमा जली क्षति भएको र घरमा जडान गरिएको प्यानल, अन्नपात, भाँडावर्तन जलेर नष्ट भएको छ । आगलागीबाट करिब एक लाख ४० हजार रुपैयाँ बराबरको क्षति भएको प्रहरीको भनाइ छ ।"
धुलिखेल अस्पताल र काठमाडौं विश्वविद्यालयलाई ५ वर्ष सहकार्य गर्न प्रधानमन्त्री ओलीको निर्देशन,"काठमाडौं : प्रधानमन्त्री केपी शर्मा ओलीले काठमाडौं विश्वविद्यालय र धुलिखेल अस्पतालबीचको सहकार्यलाई कम्तीमा आगामी पाँच वर्षसम्म कायम राख्न निर्देशन दिएका छन्। प्रधानमन्त्री निवास बालुवाटारमा आज भएको काठमाडौं विश्वविद्यालयको ९७ औँ सभामा कुलपतिका हैसियतले प्रधानमन्त्री ओलीले विश्वविद्यालय र अस्पतालबीचको बेमेल आपसमा बसेर समाधान गर्न निर्देशन दिएका हुन्। धुलिखेल अस्पतालले प्रदेश सरकारबाट प्रतिष्ठानको स्वीकृति लिन लागेको र विश्वविद्यालयले आफ्नै अस्पताल खोल्ने तयारी गरेको सन्दर्भमा दुई संस्थाबीच विवाद र अन्योल उत्पन्न भएको थियो। विश्वविद्यालयले तत्कालै नयाँ अस्पताल खोल्न र त्यसका लागि सरकारले लगानी गर्न नसक्ने भएकाले धुलिखेल अस्पतालसँगको सम्बन्ध र सहकार्यलाई कम्तीमा पाँच वर्ष राखिनुपर्छ।, प्रधानमन्त्री ओलीले भने, त्यस अवधिभित्र विश्वविद्यालयले आफ्नै अस्पताल खोल्ने गरी तयारी गर्नेछ। यी लगायत नीतिगत विषयमा आगामी भदौभित्र विश्वविद्यालयको अर्को सिनेट बैठक गरेर निर्णय गरिनेछ। त्यही बैठकमा अन्य चुनौती र कठिनाइका विषयवस्तुलाई पनि छलफलमा राखिनेछ। सभामा धुलिखेल नगरपालिकाका प्रमुख अशोक व्याञ्जुले विश्वविद्यालयले अस्पतालसँगको सम्बन्ध एकाएक तोड्न नमिल्ने विचार राखेपछि प्रधानमन्त्री ओलीले यस विषयमा उपकुलपति डा भोला थापालाई स्पष्ट पार्न समय दिएका थिए। पूर्व उपकुलपति डा सुरेशराज शर्मासहितको राय लिएर कुलपति ओलीले हाल दुवै संस्थाको सम्बन्ध कायम राख्न निर्देशन दिएका हुन्। प्रधानमन्त्री ओलीले सिट क्षमता अनुसार विश्वविद्यालयमा विद्यार्थी भर्ना हुने अवस्था ल्याउन पनि सुझाव दिए। नेपाल सरकारको गत आर्थिक वर्षमा अनुमानभन्दा २४ प्रतिशतले राजस्व कम उठेको र खर्च डरलाग्दो गरी बढेकाले चाहेर पनि सरकारले विश्वविद्यालयलाई थप अनुदान दिन नसक्ने प्रधानमन्त्री ओलीको भनाइ थियो। बैठकमा विश्वविद्यालयका रजिष्ट्रार डा अच्युतप्रसाद वाग्लेबाट प्रस्तुत रु चार अर्ब ३० करोड ९० लाख बजेट पारित भएको छ। यस्तै सभाले आगामी २९ औँ दीक्षान्तका लागि विभिन्न संकायबाट दीक्षित हुने दुई हजार तीन सय १४ विद्यार्थीको ग्रेसलिष्ट पारित गरेको छ।"
"अक्वा त्रिदेवको पानीमा कोलिफर्म, २ लाख जरिवाना","काठमाडौं : अक्वा त्रिदेव व्राण्डबाट उत्पादित जारको पानीमा कोलिफर्म भेटिएपछि काठमाडौं महानगरपालिकाले २ लाख जरिवाना गर्ने निर्णय गरेको छ। यो तारकेश्वर नगरपालिका वडा नं १० मा सञ्चालित जाम्बुलिङ्गा ग्रुप इष्डष्ट्रीले उत्पादन गरेको पानी हो। निरीक्षण अधिकृत डा अवधेश झाका अनुसार साउन २५ गते गोंगबुबाट विभिन्न ५ वटा ब्राण्डका नामबाट उत्पादन भएका २० लिटरका जारबाट पानीको नमूना लिइएको थियो। 'यसरी लिइएको नमूना काठमाडौं उपत्यका खानेपानी लिमिटेडको प्रयोगशालामा परीक्षणका लागि पठाइएको थियो। नमूना परीक्षणबाट मंगलबार रिपोर्ट प्राप्त भयो। प्राप्त रिपोर्टमा अक्वा त्रिदेव ब्राण्डको पानीमा फिकल कोलिफर्म भेटियो। प्रति १ सय मिलिलिटर नमूनामा ३०० भन्दा बढी कोलनी फर्मिङ् युनिट (सिएफयु) देखिएको छ। यो शून्य हुनुपर्छ,' महानगरले विज्ञप्ति जारी गर्दै भनेको छ। खाद्य प्राविधिक अनिल बस्नेतका अनुसार नेपाल सरकारको खाद्य तथा दाना पदार्थको अनिवार्य गुणस्तर मापदण्ड २०८० बमोजिम प्रशोधित पिउने पानीमा कोलिफर्म शून्य हुनुपर्छ। पानीमा सिएफयु ३ सयभन्दा धेरै देखिनु भनेको पानीको स्रोतमा सरसफाइ नभएको वा प्रशोधन प्रक्रिया पूरा नभएको भन्ने हो। कोलिफर्मको स्रोत मानव वा पशुको दिशा हो।"
"ढुंगा, गिटी र बालुवा उत्खनन, बिक्री तथा व्यवस्थापन गर्न कानुन बनाउन सर्वोच्चको आदेश","काठमाडौं : सर्वोच्च अदालतले ढुङ्गा, गिटी र बालुवा उत्खनन, बिक्री तथा व्यवस्थापनका लागि आवश्यक कानुन बनाउन सरकारका नाममा निर्देशनात्मक आदेश गरेको छ। न्यायाधीशद्वय तीलप्रसाद श्रेष्ठ र अब्दुल अजीज मुलसमानको संयुक्त इजलासले २०८१ वैशाख १७ गते गरेको फैसलाको आज सार्वजनिक गरेको पूर्णपाठमा उक्त कानुन बनाउन नेपाल सरकारको नाममा निर्देशनात्मक आदेश दिएको उल्लेख छ। फैसलाको पूर्णपाठमा भनिएको छ, 'हालसम्म क्रसर उद्योग सञ्चालन तथा व्यवस्थापन गर्नका निम्ति कुनै कानुनी व्यवस्था भएको नदेखिँदा ढुङ्गा, गिटी, बालुवा उत्खननगरी कसर उद्योग सुव्यवस्थित रूपमा र वातावरणमैत्री रूपमा सञ्चालन हुने सुनिश्चितताको लागि ढुङ्गा, गिटी र बालुवा उत्खनन, बिक्री तथा व्यवस्थापनका लागि आवश्यक कानुन बनाउनु भनी नेपाल सरकार, प्रधानमन्त्री तथा मन्त्रिपरिषद्को कार्यालय, काठमाडौँका नाममा निर्देशनात्मक आदेश जारी गरिदिएको छ।' अदालतले तथ्य, कानुनी व्यवस्था र यस अदालतबाट प्रतिपादित सिद्धान्तसमेतको आधारमा ढुङ्गा, गिटी र बालुवा उत्खनन, बिक्री तथा व्यवस्थापनसम्बन्धी मापदण्ड, २०७७ लाई संशोधन गर्नेगरी नेपाल सरकार, मन्त्रिपरिषद्बाट मिति २०७९ जेठ ६ मा पारित ढुङ्गा, गिटी, बालुवा उत्खनन, बिक्री तथा व्यवस्थापनसम्बन्धी (पहिलो संशोधन) मापदण्ड, २०७९ उक्त मापदण्डको दफा ४(१०) र दफा ११(१) को हदसम्म उत्प्रेषणको आदेशले बदर गरेको छ। अदालतले ढुङ्गा, गिटी, बालुवा उत्खनन, बिक्री तथा व्यवस्थापनसम्बन्धी मापदण्ड २०७९ लाई बदरगरी २०७७ लाई कायम गरेको छ। उक्त ऐनमा क्रसर उद्योग सञ्चालन गर्दा दूरीसम्बन्धी मापदण्ड पालना गर्नुपर्ने व्यवस्था गरेको छ। जसमा क्रसर उद्योग सञ्चालन गर्दा राजमार्गको राइट अफ वेबाट ५०० मि दूरी, खोला वा नदी किनारबाट ५०० मि, शिक्षण संस्था, स्वास्थ्य, धार्मिक, सांस्कृतिक, पुरातात्विक महत्वका स्थान तथा सुरक्षा निकायबाट दुई किमी दूरी कायम गरिएको छ। त्यस्तै पक्की पुलबाट ५०० मि, अन्तर्राष्ट्रिय सीमाबाट दुई किमी, वन, निकुञ्ज तथा आरक्षबाट दुई किमी, घनाबस्तीबाट दुई किमी, हाइटेन्सन लाइनबाट २०० मि, ऐतिहासिक तालतलैया, जलाशय र पोखरीबाट ५०० मि र चुरे पहाडको फेदीबाट एक हजार ५०० मि दूरी कायम गरिएको छ। वातावरण कानुन समाज नेपालका तर्फबाट अधिवक्ता पदमबहादुर श्रेष्ठ, नुवाकोटका राजु फुयाँल र धनुषाका राकेशकुमार साहले प्रधानमन्त्री तथा मन्त्रिपरिषद्को कार्यालय, सङ्घीय मामिला तथा सामान्य प्रशासन मन्त्रालय, कानुन, न्याय तथा संसदीय मामिला मन्त्रालय र खानी तथा भूगर्भ विभागलाई विपक्षी बनाई दायर गरेको रिट निवेदनको सुनुवाइपछि अदालतले उक्त फैसला गरेको हो।"
सर्पले टोकेर एक जनाको मृत्यु,दाङ : दाङमा सर्प दंशका कारण एक जनाको ज्यान गएको छ भने एक जना गम्भीर घाइते भएका छन्। दाङको घोराही उपमहानगरपालिका६ गुरुवागाउँमा गएराति करेत सर्पले टोक्दा ७ वर्षीय बालकको ज्यान गएको हो। अस्पताल लैजानुको सट्टामा गाउँमा गुरुवाको भर परेर झारफुकमा लाग्दा ७ वर्षीय बालकको मृत्यु भएको सर्प उद्धारकर्ता कुल्दीप न्यौपानेले बताए। गम्भीर घाइते बालककी आमाको राप्ती स्वास्थ्य विज्ञान प्रतिष्ठानमा उपचार भइरहेको छ।
सिन्धुलीमा बन्चरो प्रहार गरी बुबाको हत्या,सिन्धुली : सिन्धुलीमा छोराले बन्चरो प्रहार गरी आफ्नै बुबाको हत्या गरेका छन् । सिन्धुलीको हरिहरपुरगढी गाउँपालिका ७ पञ्चचौरी स्थित लामपाते बस्ने अन्दाजी ५८ वर्षीय लाल बहादुर घिमिरे विकको उनका माइला छोरा २१ वर्षीय अमृत घिमिरे विकले बन्चरोले हिर्काएर हत्या गरेका हुन् । जिल्ला प्रहरी कार्यालय सिन्धुलीका प्रहरी निरीक्षक केशवकुमार कट्वालका अनुसार अमृतले बुबा लालबहादुर सुतेको अवस्थामा बन्चरोले टाउकोमा प्रहार गरेर घटना स्थलमै हत्या गरेका हुन् । उक्त घटनाको खबर प्राप्त हुनसाथ प्रहरी चौकी क्यानेश्वरबाट प्रहरी अधिकृत समेत टोली खटिइ बन्चरो प्रहार गर्ने अमृत घिमिरे विकलाई बन्चरोसहित नियन्त्रणमा लिइएको समेत प्रहरी निरीक्षक कट्वालको भनाइ छ । मृतक विकको शव पोष्टमार्टमका लागि सिन्धुली अस्पतालमा राखिएको छ भने अमृत माथि थप अनुसन्धान भइरहेको बताइएको छ ।
जनैपूर्णिमा गोसाइँकुण्ड किन जाने ?,"कुण्डमा नुहाउने तथा पाठपूजा गर्नाले मनले चिताएको पुग्ने र पापबाट मुक्त हुने जनविश्वासका साथ टाडाटाढाबाट भक्तजनहरू यहाँ आउने गर्दछन्। पर्यटकीयस्थल गोसाइँकुण्ड रसुवामा रहेका धेरै कुण्डमध्येको ठूलो कुण्ड हो । रसुवा : जनैपूर्णिमाका दिन लाग्ने गोसाइँकुण्ड मेलालाई मर्यादित र सुरक्षित रूपमा मनाउन विभिन्न १३ वटा उपसमितिहरू गठन गरिएका छन् । यसवर्ष भदौ ३ गते जनैपूर्णिमा पर्दछ । हरेक वर्ष दशहरा तथा जनैपूर्णिमाको समयमा लाग्ने मेलामा देश विदेशबाट तीर्थयात्रुहरूको घुइँचो लाग्ने गर्दछ । एकपटक पुग्नै पर्ने प्रसिद्ध धार्मिक तथा पर्यटकीय गन्तव्यका रुपमा परिचित रसुवा गोसाइँकुण्ड गाउँपालिका ५ मा पर्ने गोसाइँकुण्डमा प्रत्येक वर्ष लाग्ने जनैपूर्णिमा मेला मेला सुरु भएको हो । कुण्डमा नुहाउने तथा पाठपूजा गर्नाले मनले चिताएको पुग्ने र पापबाट मुक्त हुने जनविश्वासका साथ धेरै भक्तजनहरू यहाँ आउने गर्दछन्। पर्यटकीयस्थल गोसाइँकुण्ड रसुवामा रहेका धेरै कुण्डमध्येको ठूलो कुण्ड हो । पौराणिक कथन अनुसार परापूर्व कालमा देवता र दानवबीच लडाईंमा समुन्द्र मन्थनबाट उत्पन्न कालकुट विष सेवन गरी विषको डाह शान्त गर्न हिमालयखण्डको काखमा भगवान शिवशंकरले आफ्नो हातमा भएको त्रिशूलले भित्तामा हिर्काउँदा गंगाजल अर्थात् त्रिशूल धाराको उत्पति भयो । त्रिशूल धाराको पानीबाट जम्मा भएर गोसाइँकुण्ड बनेको भन्ने जनविश्वास छ । कुण्डमा स्नान गरी गोसाइँ बाबा भगवान शिवको दर्शन गर्नाले जीवनभर गरेको पापबाट मुक्ति पाउने,पितृले मोक्षमिल्नुका साथै आफूले चित्ताएको सबै मनोकांक्षाहरू पुरा हुने जनविश्वासका साथ वर्षेनी हजारौं भक्तजनहरू कुण्डमा स्नान गर्न आउने गर्दछन् । काठमाडौंबाट नुवाकोटको बिदुरहुँदै रसुवा सदरमुकाम १ सय किमी यात्रा गरेपनि पुग्न सकिन्छ । धुन्चेबाट विस्तारै पैदल यात्रा गर्दा डेढ दिनमा कुण्ड पुग्न सकिन्छ । बाटोमा विभिन्न रमणीय दृष्यावलोकन गर्दै चन्दनबारी, चौलाङपाटी, लौरिविनायक जस्ता बस्ती पार गरेपछि गोसाईंकुण्ड पुगिन्छ । हिमाली क्षेत्रमा १०८ कुण्ड रहेको जनविश्वास गरिएको छ । समुद्री सतहदेखि चार हजार तीन सय ८० मिटरको उचाईमा रहेको गोसाईंकुण्ड २०६३ सालमा विश्व सम्पदा सूचि तथा सिमसार क्षेत्रमा सूचिकृत गोसाइँकुण्ड लाङटाङ राष्ट्रिय निकुञ्ज भित्र संरक्षित क्षेत्र र अत्यन्त आकर्षक र मनमोहक स्थान पनि मानिन्छ । एकादशीदेखि पूर्णिमासम्म यहाँ नुहाउनेहरूको भीड लाग्छ । जैविक विविधताको धनी यस क्षेत्रमा वर्षेनी हजारौं विदेशी तथा स्वदेशी पर्यटकहरू आउने गर्दछन् । समुन्द्री सतहदेखि चार हजार तीन सय ८० मीटरको उचाईमा रहेको गोसाइँकुण्डको लम्बाई ६ सय मीटर छ भने चौडाईं ३ सय ७० मीटर छ र १८ दशमलव ३ मीटर गहिरो छ । भगवान् श्री शंकरको वासस्थानको रूपमा हिमालयको काखमा रहेको यस गोसाइँकुण्डमा स्नान गर्नाले गरेका पापबाट मुक्ति मिल्ने तथा मनले चिताएको पूरा हुने जनविश्वास रहिआएकोले वर्षेनी हजारौँ भक्तजनहरूको आगमन हुने गरेको छ । कुण्डमा हरेक वर्ष गंगादशहरा र जनैपूर्णिमा गरी दुई पटक मेला लाग्ने गर्दछ । जनै पूर्णिमा र दशहरामा मेला लाग्ने यहाँ सदावहार स्वदेशी तथा विदेशी पर्यटक आउने गर्दछन् । हाइकिङ गर्न, कोही तामाङ संस्कृति हेर्न, कोही धार्मिक हिसाबले पुण्य प्राप्त गर्न, केही युवा युवती जोडी र सन्तान प्राप्त होस् भन्ने कामना गर्न र कोही प्राकृतिक दृश्यावलोकन गर्दै सुख, शान्ति प्राप्तिका लागि आउने गर्दछन् । गोसाइँकुण्ड लाङटाङ राष्ट्रिय निकुञ्जभित्र रहेकाले यात्रामा भेटिने तामाङ संस्कृति र प्राकृतिक छटाले थकाइको महशुस नहुने गोसाइँकुण्ड पुगेर फर्केका यात्रीहरु बताउछन् । कुण्डलाई २००७ सेम्टेम्बरमा रामसार सूचीमा सूचीकृत गोसाइँकुण्डमा यसवर्ष भदौ ३ गते मुख्य मेला लाग्दैछ । गोसाइँकुण्ड दर्शन गर्ने क्रममा बाटोमा रहेको उत्तरगयाधाम र कालिकामाइ मन्दिर पनि दर्शन गर्नुपर्ने मान्यता कायम रहेको छ । समुन्द्र मन्थनबाट निस्किएको कालकूट विष खाएर सम्पूर्ण प्राणी जगत्लाई बचाएका शिवले विष घाँटीमा अड्किएपछि पानीका खोजीमा उत्तरापन्थ लाग्दा बेत्रावतीमा आइपुगेर बेतका लौराले पहरामा हानी पानी पिएको र त्यहाँबाट पनि डाह शान्त नभएकाले नीलाद्री पर्वतमा पुगी त्रिशूलले पहरामा हानेर पानी निकाली डाह शान्त गरेको र शिवले रोपेको त्रिशूल धाराको पानी जम्मा भई गोसाइँकुण्ड बनेको भनाइ छ । धेरैजसो स्वदेशी तथा विदेशी विद्यार्थी नेपालको दोस्रो ठूलो पदमार्ग गोसाइँकुण्डमा अध्ययन तथा अन्वेषणका लागि आउने गर्दछन् । नेपालका राष्ट्रिय विभूति अमरसिंह थापाले पनि आफ्नो देहत्याग गोसाइँकुण्डमै आएर गरेका थिए । उनी बास बसेका स्थानमा उनको सालिक बनाइएको छ । तामाङ समुदायको बसोवास रहेको यस क्षेत्रमा सो समुदायको वेशभूषा, रहनसहन र संस्कृतिले पर्यटकलाई थप आकर्षित गरेको छ । गोसाइँकुण्ड मेलामा विभिन्न लामा, झाँक्री नाच तथा तामाङ सेलो नृत्यसमेत प्रदर्शन गरिन्छ । काठमाडौंको सुन्दरीजलदेखि गोसाइँकुण्डसम्मको यात्रा धार्मिक, ऐतिहासिक पदयात्रा गन्तव्य हो । मेलालाइ व्यवस्थित गर्न तथा सरसफाइमा ध्यान दिन ठाउँठाउँमा सूचना बोर्ड,खाना खाजाको दररेट मूल्य सूची राखिएको गोसाइकुण्ड क्षेत्र विकास समितिका अध्यक्ष संजीव डिएमले जानकरी दिए । यसवर्षको मेला व्यवस्थापन गर्न जिल्ला प्रशासन कार्यालयको आयोजना र गोसाइँकुण्ड क्षेत्र विकास समितिको सहयोग एवम् सहजीकरणमा भएको बैठकले यस वर्षको जनैपूर्णिमामा लाग्ने गोसाइँकुण्ड मेला मर्यादित रूपमा सम्पन्न गराउन १३ उपसमिति गठन गरेको र सबै व्यवस्थापनको तयारी भएको प्रमुख जिल्ला अधिकारी बेदनिधि खनालले बताए । लाङटाङ राष्ट्रिय निकुञ्जले जैविक विविधताको संरक्षण गर्ने, धुपी कटानीमा रोक लगाउने, बोटबिरुवाको लौरो निषेध गरी निगालाको प्रयोगका लागि अभिप्रेरित गर्ने, जनचेतनामूलक, सन्देशमूलक फ्लेक्स बोर्ड बनाई ठाउँठाउँमा राख्नेछ । गोसाइँकुण्ड गाउँपालिका, नेपाल रेडक्रस सोसाइटी,नेपाल स्काउटलगायत अन्य संघसंस्थालाई धुन्चेदेखि गोसाइँकुण्डसम्म स्वयम्सेवक परिचालन गर्ने जिम्मेवारी बैठकले दिएको छ ।"
"अरुण नदीमा जलसतह बढ्यो, सर्तकता अपनाउन आग्रह","सङ्खुवासभा : रातभरिको वर्षाले अरुण नदीमा जलसतह बढेपछि स्थानीय प्रशासनले सतर्कता अपनाउन तल्लो तटका बासिन्दालाई अनुरोध गरेको छ । स्थानीय प्रशासनले खोला, नदीमा जलसतह बढेको खण्डमा स्थानीय प्रशासन वा नजिकको प्रहरीलाई खबर गर्न आग्रह गरेको छ । यसैबीच, निरन्तरको वर्षाले मकालु गाउँपालिकाका फ्याक्सिन्दामा निर्माणाधीन अरुण तेस्रो जलविद्युत् आयोजनाको बाँध भरिएर बगेको जिल्ला प्रहरी कार्यालयले जनाएको छ । रासस"
अलपत्र ९ स्वास्थ्यचौकी भवन निर्माणपछि हस्तान्तरण,"धनकुटा : निर्माण व्यवसायीको ढिलाइले रुग्ण बनेका ९ स्वास्थ्यचौकी भवन निर्माण सम्पन्नपछि हस्तान्तरण भएका छन्। सघन सहरी तथा भवन निर्माण आयोजना धनकुटाले निर्माण व्यवसायीलाई पटकपटक ताकेता गरेपछि रुग्ण बनेका स्वास्थ्यचौकी भवन निर्माणको काम धमाधम सुरु भएको थियो। जसका कारण रुग्ण ९ स्वास्थ्यचौकी भवन निर्माण सम्पन्न भइसकेपछि सम्बन्धित निकायलाई हस्तान्तरण गरिएको सघन सहरी तथा भवन निर्माण आयोजना धनकुटाका प्रमुख सुमन मिश्रले बताए। पछिल्लो आठ महिनामा सबै रुग्ण स्वास्थ्यचौकी भवन निर्माण सम्पन्न गरी हस्तान्तरण गरिएको हो। काठमाडौंको बिरुवा कन्स्ट्रक्सन प्रालिले पाँच वर्षअघि दुईवटा प्याकेजमा ९ वटा स्वास्थ्यचौकी भवन निर्माणको जिम्मा पाएको थियो। २०७६ मंसिर १० गते निर्माणको जिम्मा पाएको उक्त कम्पनीले २०७७ फागुन १२ गते निर्माण सम्पन्न गरिसक्नु पर्ने ठेक्का सम्झौता थियो। तर कम्पनीले विभिन्न बहाना बनाउँदै समयमा निर्माण गर्न नसक्दा दुईवटै प्याकेजमा पटकपटक गरी पाँच पटकसम्म म्याद थप भएको थियो। उक्त कन्स्ट्रक्सनले पहिलो प्याकेजमा छथरजोरपाटी गाउँपालिका१ स्थित हात्तीखर्क स्वास्थ्यचौकी, धनकुटा नगरपालिका२ स्थित भीरगाउँ स्वास्थ्यचौकी, सहिदभूमि गाउँपालिका १ स्थित धाप छिन्ताङ स्वास्थ्यचौकी र पाख्रिबास नगरपालिका२ सान्ने स्वास्थ्यचौकीको भवन निर्माणको जिम्मा पाएको थियो। उक्त प्याकेजको ठेक्का सम्झौता २०७६ मंसिर १० गते भएको थियो। भ्याटबाहेक ८ करोड ५८ लाख ५६ हजार १ सय ५८ रुपैयाँ कुल लागत रहेको योजनाको म्याद २०७७ फागुन १२ गतेसम्म म्याद थियो। त्यस्तै, दोस्रो प्याकेजमा साँगुरीगढी गाउँपालिका४ स्थित फाक्सिव स्वास्थ्यचौकी, वडा नं ३ स्थित खुवाफोक स्वास्थ्यचौकी, महालक्ष्मी नगरपालिका३ स्थित डाँडागाउँ स्वास्थ्यचौकी, वडा नं २ स्थित मारेक स्वास्थ्यचौकी र वडा नं ९ स्थित मूर्तिढुंगा स्वास्थ्यचौकी भवन रहेका थिए। २०७६ मंसिर १३ गते ठेक्का सम्झौता भएको योजनाको कुल लागत भ्याटबाहेक ११ करोड ११ लाख ६७ हजार २ सय ७३ रुपैयाँ थियो। योजनाको म्याद २०७७ फागुन १२ गतेसम्म थियो। भवन हस्तान्तरण हुनुअघि पुरानो जीर्ण भवनबाट स्वास्थ्य सेवा प्रवाह भइरहेको थियो। जसको कारण सेवा प्रवाहमा समस्या भएको थियो। अहिले भवन हस्तान्तरण भएसँगै स्वास्थ्य सेवा सञ्चालन गर्न सहज भएको साँगुरीगढी गाउँपालिका अध्यक्ष जितेन्द्र राईले बताए। निर्माण सम्पन्न भएपछि आयोजनाले सम्बन्धित स्थानीय तह र वडाको रोहवरमा भवन हस्तान्तरण गरेको थियो। निर्माण सम्पन्न नहुँदा ती स्वास्थ्यचौकी भवन अलपत्र थिए। तर आयोजनाले ठेक्का सम्झौता अन्त्य गरी कालोसूचीमा राख्ने गरी सूचना जारी गर्दै कडाइ गरेपछि निर्माण व्यवसायीहरू धमाधम सम्पर्कमा आएर काम गर्न थालेको आयोजना प्रमुख सुमन मिश्रले बताए। पटकपटक म्याद थप गरे पनि निर्माण व्यवसायीले काम सम्पन्न गर्न नसक्दा स्वास्थ्यचौकी भवन अलपत्र परेका थिए। कतिपय स्वास्थ्यचौकी भवनको काम ८० देखि ९० प्रतिशतसम्म सम्पन्न भएका थिए। बाँकी केही काम नसक्दा अलपत्र परेका थिए।ब कार्यालय प्रमुख मि श्रले जिल्लामा रुग्ण योजना नभएको बताए। केही योजना क्रमागत रूपमा सञ्चालन भइरहेका छन्। तर वर्षौंदेखि अलपत्र रुग्ण योजना छैनन्। उनले आफू सरुवा भएर आइसकेपछि अलपत्र रुग्ण योजनालाई चाँडो निर्माण सम्पन्न गराउन कार्ययोजनासहित अघि बढेको बताए। सोही अनुरूप काम गर्दा रुग्ण योजना निर्माण सम्पन्न गराउन सफल भएको बताए। तत्कालीन जिल्ला आयोजना कार्यान्वयन एकाइ (भवन) धनकुटा खारेज हुँदा उक्त कार्यालय सम्पूर्ण जिम्मेवारी सघन सहरी तथा भवन निर्माण आयोजनामा सरेको थियो।"
बोलेरो भिरबाट खस्दा एकजना घाइते,बेनी : म्याग्दीको अन्नपूर्ण गाउँपालिका७ टिकोटमा रोकेर सामान राख्दै गरेको बोलेरो दुर्घटना हुँदा स्थानीय भीमबहादुर पुन सख्त घाइते भएका छन्। आज बिहान टिकोटबाट बेनीतर्फ आउन लागेको ग१ज ७९४५ नंको बोलेरो भिरालो सडकबाट पछाडि गुडेपछि भिरबाट खसेको थियो । बोलेरोसँगै खसेका पुनको गाउँमै प्राथमिक उपचार गरेर थप उपचारका लागि बेनी पठाइएको स्थानीय शिक्षक प्रदीप पुनले बताए। टिकोट गाउँको खेलमैदान नजिक बोलेरोमा चालक केशव पुन र स्थानीय कुमार पुनले सामान राख्दै गरेको समयमा भिरालो सडकमा गाडी पछाडि गुडेपछि दुर्घटना भएको थियो । सामान राख्दै गरेका दुवै जना र बोलेरोभित्र सवार स्थानीय वीरबहादुर गर्बुजा हाम फालेर बाहिर निस्किन सफल भएका थिए । उनीहरुलाई सामान्य चोटपटक लागेको र गाउँमै उपचार गरिएको छ । सडकमा बोलेरो रोकेर टायरमा ढुङ्गाको ओट लगाएको भए पनि एक्कासि पछाडि बगेपछि दुर्घटना भएको चालक पुनले बताए। रासस
नवलपरासीमा अनाहकमा ज्यान गुमाउनेको संख्या बढ्दै,"परासी : घरमा भएको सामान्य झैंझगडा, आर्थिक लेनदेन, असफलता, वितृष्णलगायतका कारण मानिसले आत्महत्या गरेर अनाहकमा ज्यान गुमाउँदै आएका छन्। पछिल्लो पटक देशभर नै यसरी अनाहकमा ज्यान गुमाउनेको संख्या बढ्दै गएको तथ्यांकले देखाएको छ। नवलपरासीमा पनि आत्महत्या गरेर अनाहकमा ज्यान गुमाउनेको संख्या वर्षेनी बढ्दै गएको देखिएको छ। वैदेशिक रोजगारी, प्रविधिको दुरुपयोग, बेरोजगारी, विभिन्न रोगको सिकारलगायतका कारणले पनि आत्महत्याको दर बढ्दै गएको पाइएको हो। बालबालिकाहरूमा पनि आत्महत्याको दर उच्च हुनु निकै चिन्ताको विषय भएको सरोकारवालाहरुले बताएका छन्। जिल्ला प्रहरी कार्यालय नवलपरासीको तथ्यांकअनुसार यो घटना वर्षेनी बढ्दो छ। आत्महत्या गर्ने बढे पनि त्यसलाई रोकथाम गर्नका लागि प्रभावकारी उपायको खोजी गरि त्यसबारे सचेतना जगाउन नसक्दा यस्ता घटना बढ्दै गएको सरोकारवालाहरुले बताएका छन्। पछिल्लो चार वर्षको तथ्यांकमा नवलपरासीमा ३९० जनाले आत्महत्याबाट ज्यान गुमाएका छन्। जसमा आव २०७७०७८ मा १०८, आव २०७८०७९ मा १०१, २०७९०८० मा ७५ जनाले ज्यान गुमाएका छन्। गत आव २०८००८१ मा मात्र जिल्लामा १५ बालबालिकासहित १०६ जनाले आत्महत्याबाट ज्यान गुमाएको जिल्ला प्रहरी कार्यालयका सूचना अधिकारी डिएसपी रेशम बोहराले जानकारी दिए। आत्महत्या गर्नेमा पुरुषको संख्या बढी छ। जसमा ५४ पुरुष र ३६ जना महिला छन्। गत आवमा सबैभन्दा बढी आत्महत्या गर्ने पालिकामा सुनवलमा २४ जना छन्। त्यस्तै रामग्राममा १७, बर्दघाटमा प्रतापपुरका १६ जनाले आत्महत्या गरेका छन्। बर्दघाट र सुस्तामा १४१४ जनाले आत्महत्या गरेका छन्। सरावलमा १३ र पाल्हीनन्दनमा ८ जनाले गतवर्ष आत्महत्या गरेको प्रहरी तथ्यांकमा उल्लेख छ। नेपालमा दैनिक सरदर १९ जनाले आत्महत्या गर्ने गरेको तथ्यांक छ भने नवलपरासीमा सरदर मासिक ९ जनाले आत्महत्या गर्ने गरेको देखिएको छ। आत्महत्या गर्ने मध्ये ज्याला मजदुरी गर्ने, कृषि गरेर जिविकोपार्जन गर्नेको संख्या बढी छ। आत्महत्या गर्ने मध्ये सबैभन्दा बढी १६ देखि २५ वर्ष उमेर समुहका छन्। सबैभन्दा बढी विष सेवन र झण्डिएर आत्महत्या गर्ने छन्। जिल्लामा पछिल्लो चार वर्षको अवधिमा ७४८ जनाले आत्महत्या प्रयास गरेका थिए। उनीहरुमध्ये केहीलाई औषधि उपचार र केहीलाई उद्दार गरेर जोगाइएको प्रहरीले जनाएको छ। जिल्लामा आत्महत्याका घटना बढ्दै गएपछि समिति गठन गरेर त्यसको न्यूनीकरणसहित नियन्त्रणको उपाय खोज्न प्रयासको थालनीसमेत गरिएको छ। त्यसका लागि जिल्लास्तरमा प्रमुख जिल्ला अधिकारीको संयोजकत्वमा आत्महत्या न्यूनीकरण तथा व्यवस्थापन अभियान समिति गठन गरिएको छ। समितिमा प्रहरी, स्वास्थ्य संस्था, सामाजिक संस्था, गैरसरकारी संस्थालगायतका प्रतिनिधि रहेका छन्। समितिले आत्महत्याका घटनाको विश्लेषण तथा न्यूनीकरणका लागि वडा तहसम्म अभियान सञ्चालन गर्ने जनाएको छ। आर्थिक, सामाजिक र पारिवारिक कारणले निम्त्याउने मानसिक तनावहरुलाई अभियानमार्फत सम्बोधन गरेर आत्महत्या न्यूनीकरणको प्रयासमा लाग्नु पर्नेमा प्रमुख जिल्ला अधिकारी स्किम श्रेष्ठले जोड दिइन्। जिल्ला प्रहरी कार्यालयका प्रमुख एसपी ज्ञानेन्द्र प्रसाद फुयालले आत्महत्याको नकरात्मक सोँच आएको अवस्थामा हेल्पलाइनमा सम्पर्क गरी आवश्यक परामर्श लिन आग्रह गरे। पृथ्वीचन्द्र अस्पताल परासीकी चिकित्सक डाक्टर सुस्मिता उपाध्यायले आत्महत्याका विषयमा खुलेर कुरा गर्नुपर्ने र कारण पत्ता लगाइ न्यूनीकरणतर्फ लाग्नुपर्नेमा जोड दिइन्।"
"न्याउरी मुसो मार्न थापेको पासोमा परेको छावाको करेन्ट लागेर मृत्यु, एकजना पक्राउ","विराटनगर : मोरङको बेलबारी नगरपालिका३ करमडाँडामा छावा (हात्तीको बच्चा) को करेन्ट लागेर मृत्यु भएको छ। विनोद थापाको टिक बगानभित्र अन्दाजी २३ वर्षको जस्तो देखिने पोथी छावा मंगलबार बिहान मृत फेला परेको थियो । प्रारम्भिक अनुसन्धानबाट विद्युत प्रवाह गरी न्याउरी मुसोलाई थापेको पासोमा परेर जंगली हात्तीको छावा मरेको पत्ता लागेको सब डिभिजन वन कार्यालय बेलबारीका प्रमुख एवं वन अधिकृत दिपेशकुमार मिश्रले बताए । उनका अनुसार पासोमा प्रवाह भइरहेको करेन्ट लागेर छावाको मृत्यु भएको हो। विद्युत प्रवाह गरेर पासो थाप्ने एकजना पक्राउ परेका छन् । बेलबारी३ का ४६ वर्षीय तेजबहादुर राईलाई प्रहरी र वन कर्मचारीको टोलीले मंगलबार नै पक्राउ गरेको हो । राईविरुद्ध राष्ट्रिय निकुञ्ज तथा वन्यजन्तु संरक्षण ऐन, २०२९ अन्तर्गत मुद्दा चलाउन अदालतबाट बुधबार म्याद थप गरेर अनुसन्धानको बाँकी प्रक्रिया अघि बढाइने मिश्रले बताए । उनका अनुसार यो मुद्दामा कसुर ठहर हुँदा ५ देखि १५ वर्षसम्म कैद वा ५ लाखदेखि १० लाखसम्म जरिबाना अर्थात दुवै सजाय हुने व्यवस्था छ । छावा मृत फेला परेको घटनास्थल राईको घरदेखि लगभग २० मिटरको दुरीमा मात्रै रहेको जानकारी मिश्रले दिए । राईले घरमा पालेका कुखुरा खाएर न्याउरी मुसोले दुःख दिइरहेको थियो । उनले न्याउरी मार्नका लागि पासो थापेको पत्ता लागेको वन कार्यालयले जनाएको छ । घरमा पालेका कुखुरा खाएर दुःख दिन थालेपछि न्याउरी मुसोलाई लक्षित गरेर पासो थापेका रहेछन्,वन कार्यालय स्रोतले भन्यो,त्यही पासोमा प्रवाह भइरहेको करेन्ट लागेर छावा मरेको पाइयो । वन कार्यालयका अनुसार हात्तीले समेत राईले लगाएको बालीनाली खाइदिएर दुःख दिइरहेको रहेछ । झुत्ता बनाएर थाङ्ग्रोमा राखेको मकै, बारीको सिमल तरुल र कोदोको बिउ खाएर तथा नष्ट गरेर हात्तीले दुःख दिइरहेको कार्यालयले जनाएको छ । घटनास्थल वरपर सोमबार राति १०१२ वटाको संख्यामा हात्ती देखा परेको स्थानीयले बताएका छन् । प्रहरीका अनुसार बेलबारी क्षेत्रमा पछिल्लो १ सातायता हात्तीको मुभमेन्ट बढेको थियो । हात्तीको हुलले बालीनाली खाएर र नष्ट गरेर सामान्य क्षति पनि गरिरहेको छ । स्थानीयले लगाएका बालीनाली खाइदिने र नष्ट गर्ने गरेको इलाका प्रहरी कार्यालय बेलबारीका इन्सपेक्टर तेजबहादुर दाहालले बताए । बेलबारी क्षेत्रमा १ सातायता नियमित जंगली हात्ती देखा परिरहेका छन्,दाहालले भने,घटनास्थलनजिक पनि हात्तीको बथान देखा परेको जानकारी स्थानीयले गराएका छन् ।त्यही हुलमा रहेको छावाको करेन्ट लागेर मृत्यु भएको वन अधिकृत मिश्रले बताए । घटनाको अनुसन्धानका लागि मिश्रलाई नै अनुसन्धान अधिकृत तोकिएको छ । उनका अनुसार कोशी टप्पु वन्यजन्तु आरक्षबाट आएको विज्ञको टिमले पोस्टमार्टम गरेर परीक्षणका लागि नमुनासमेत लिएर गएको छ । तत्काललाई करेन्ट लागेर छावाको मृत्यु भएको देखिए पनि त्यसलाई यकिन गर्न पोस्टमार्टम रिपोर्ट पर्खनै पर्ने उनको भनाइ छ । पोस्टमार्टमपछि मृत फेला परेकै ठाउँमा छावाको अन्त्येष्टि गरिएको छ,मिश्रले भने,हात्ती मृत भेटिनु गम्भीर विषय भएकाले अनुसन्धान विभिन्न कोणबाट भइरहेको छ । पछिल्लो समय कोशी प्रदेशका झापा, मोरङ र सुनसरीमा जंगली हात्तीको मुभमेन्ट बाक्लो बन्दै गएको छ । भारतबाट निक्कै समयअघि प्रवेश गरेका हात्तीले नेपाल छाड्न मानिरहेका छैनन् । वन अधिकृत मिश्र पूर्वी नेपालमा मनपर्ने आहारा पाइने भएकाले हात्ती भारततिर फर्किन नचाहेको हुनसक्ने बताउँछन् । खासगरी हात्तीले धान, मकै, केरा, उखुजस्ता बाली मन पराउँछन् । पछिल्लो समय जंगलमा खानेकुरा सकिदै गएकाले हात्तीले बस्तीमा छिरेर उपद्रो पनि मच्चाउने गरेको जानकारहरू बताउँछन् । हात्ती मार्ने र मर्ने क्रम पनि बढेको छ । करेन्टको पासोमा पर्नेदेखि गोली हानेर मार्नेलगायतका अपराधिक गतिविधि पनि भइरहेका छन् । मोरङमा पछिल्लो ७ महिनाको अवधिमा ३ वटा जंगली हात्ती मृत फेला परिसकेका छन् । सुन्दरहरैँचा नगरपालिका६ मा भाले जातको छावा गत जेठ ३० गते बिहान मृत फेला परेको थियो । त्यस्तै, सुन्दरहरैंचा१० स्थित जनजागरण सामुदायिक वनमा गोली हानेर मारेको अवस्थामा करिव १२ वर्षको जंगली हात्ती २०८० पुस १६ गते मृत भेटिएको थियो ।"
"प्राकृतिक सौन्दर्यले भरिपूर्ण सुतैया ताल ओझेलमा, प्रचारप्रसार र पूर्वाधारको अभाव भएको स्थानीयको गुनासो","जानकी (बाँके) : बाँकेको वैजनाथ गाउँपालिका३ मा अवस्थित प्राकृतिक सौन्दर्यले भरिपूर्ण सुतैया ताल ओझेलमा रहेको छ। बाँके राष्ट्रिय निकुञ्जको काखमा रहेको यो ताल प्राकृतिक रूपले रमणीय र मनमोहक भए पनि आवश्यक प्रचारप्रसार तथा भौतिक पूर्वाधारको अभावमा ओझेलमा परेको स्थानीयवासीको गुनासो छ। प्रायः हिउँदमा निकुञ्ज क्षेत्रमा वन्यजन्तुहरु यहाँ पानी पिउन आउने गरेका छन्। यसरी पानी पिउन आएका वन्यजन्तुलाई घरआँगनबाट नै हेर्न पाइने भएकाले सो समय अत्यन्त मनमोहक हुने स्थानीय बताउँछन्। स्थानीय रामबहादुर थापाले निकुञ्जबाट सुतैया तालमा पानी पिउन आउने वन्यजन्तु हेर्न पछिल्लो समय आन्तरिक पर्यटकको चहलपहल बढ्दै गए पनि प्रचारप्रसारको अभावमा सो सङ्ख्या उल्लेख्य रूपमा वृद्धि हुन नसकेको गुनासो गरे। यहाँ विभिन्न प्रजातिका वन्यजन्तु पानी पिउन आउँछन्। दुर्लभ वन्यजन्तुको यहाँ सहज रूपले आवतजावत हुन्छ, उनले भने, विशेष गरेर हिउँदका समयमा खडेरीले निकुञ्जमा डढेलो लाग्दा धेरै जनावर यहाँ पानी पिउन आउने गरेका छन्, यो दुर्लभ दृश्य हेर्न पर्यटकलाई आकर्षित गर्न जरूरी छ। बाँकेको कोहलपुर बजारबाट करिब छ किलोमिटर उत्तरतर्फ सुर्खेत जाने बाटोमा पर्ने रत्न राजमार्गको छेउमा अवस्थित यस ताललाई स्थानीय बासिन्दाले विगत एक दशकदेखि निरन्तर रूपले संरक्षण र सम्वर्द्धन गर्दै आइरहेका छन्। देउराली जनआश्रित मध्यवर्ती सामुदायिक वन उपभोक्ता समूह मार्फत स्थानीयले तालको संरक्षण, सम्वर्द्धन गर्दै आएका वन समूहका पूर्वध्यक्ष महेन्द्र थारुले बताए। विगत एक दशकदेखि स्थानीयले ताल संरक्षण गर्न सुरू गरेका हौँ, हाल यहाँ निकुञ्जका वन्यजन्तु पानी पिउन आउने गरेका देखेर हामी उत्साहित छौँ, उनले भने, ताललाई वरिपरि घना जङ्गलले घेरेको हुनाले वन्यजन्तुका लागि पानी पिउन उपयुक्त स्थान बन्न पुगेकाले यहाँ विशेषगरी पाटेबाघ, चित्तल, बँदेललगायत वन्यजन्तु यहाँ आउने गर्दछन्। ताल संरक्षणसँगै आम्दानी बढाउने पर्यटकीय गतिविधि गर्न सकिने सम्भावना भए पनि स्थानीय उपभोक्तासँग लगानी गर्ने स्रोतसाधन अभावका कारण तालमा पर्यटकीय गतिविधि बढाउन नसकेको उनको भनाइ छ। ताल अवलोकन गर्न आन्तरिक पर्यटक यहाँ पुग्ने गर्छन् तर यहाँ पर्यटकलाई बसाउने र खुवाउने पूर्वाधार बन्न सकेका छैनन्। त्यसैले संक्षरणका लागि राज्यले ध्यान नदिँदा पर्यटकीय सम्भावना हुँदाहुँदै पनि तालको सौन्दर्य नै ओझेलमा परिरहेको छ, पूर्वअध्यक्ष थारू भन्छन्। यहाँ ताल संरक्षण र पर्यटन पूर्वाधार विकासका लागि तीनै तहका सरकार मिलेर अगाडि बढ्नुपर्ने स्थानीयको माग छ। उक्त ताल बाँके राष्ट्रिय निकुञ्जको मध्यवर्ती क्षेत्रमा पर्ने भएकाले निकुञ्जको ऐनकानुन पनि पर्यटकीय पूर्वाधार निर्माणमा बाधक बनिरहेकोले कानुनी जटिलता हटार यहाँ पर्यटकीय पूर्वाधार निर्माणमा जोड दिनुपर्ने पश्चिम पर्यटन सरोकार समूहका संस्थापक अध्यक्ष रामबहादुर मल्लो धारणा छ। सुतैया तालको सम्भावना पर्यटकीय क्षेत्रका लागि अत्यन्तै राम्रो छ तर यहाँ निकुञ्जको ऐननियम बाधक छ, उनले भने, नेपाल सरकारले आवश्यक समन्वय गरी कानुनी गाँठा फुकाएर पूर्वाधार विकासमा जोड दिनसके तालले आन्तरिक पर्यटन प्रवर्द्धन र आर्थिक विकासमा योगदान गर्ने सम्भावना छ। तालसँगै यहाँका स्थानीयलाई रोजगारसँग जोडेर होमस्टे, बोटिङ जस्ता पूर्वाधार सञ्चालन गरेर आन्तरिक पर्यटन प्रवद्र्धनका कार्यक्रम ल्याउन सकिने उनको भनाइ छ। गाउँपालिका अध्यक्ष प्रकाशबहादुर शाहीले विस्तृत परियोजना प्रतिवेदन डिपिआर निर्माण गरेर ताललाई पर्यटनसँग जोड्ने कामको सुरुआत गरिएको बताए। हामीले तालको डिपिआर तयार गरिसकेका छौं। स्थानीय सरकारसँग सीमित बजेट हुने भएकाले चाहेर पनि धेरै काम गर्न नसकिने अवस्था छैन। त्यसैले सङ्घ र प्रदेश सरकारले बजेट विनियोजन गरेर पर्यटकीय क्षेत्रका रूपमा यसलाई विकास गर्नुपर्छ, उनले भने। यो ताल करिब सात हेक्टर क्षेत्रफलमा फैलिएको छ।"
मधेशी आयोगको प्रतिवेदन राष्ट्रपतिसमक्ष पेश,काठमाडौं : मधेशी आयोगले छैठौं वार्षिक प्रतिवेदन राष्ट्रपतिसमक्ष पेश गरेको छ । बुधबार शितल निवासमा संविधानको धारा २९४ बमोजिम आयोगका अध्यक्ष डा बिजय कुमार दत्तले राष्ट्रपति रामचन्द्र पौडेलसमक्ष आर्थिक वर्ष २०८०८१ को वार्षिक प्रतिवेदन पेश गरेका हुन्। प्रतिवेदन पेश गर्दै अध्यक्ष दत्तले आयोगमा प्राप्त उजुरी उपर कारवाहीका लागि सम्बन्धित निकायलाई सिफारिस गरिएको र आयोगले गरेका निर्णयहरको कार्यान्वयन ९५ प्रतिशत भन बढि रहेको जानकारी दिए। गत आर्थिक वर्षमा विभिन्न मान्यमबाट ५८ वटा उजुरी प्राप्त भएको उनले बताए। उनले न्यून स्रोत साधन तथा बजेटको अभाव भएपनि मधेशी समुदायको थर सूचीकरण अध्ययन प्रतिवेदन राष्ट्रपति समक्ष सिफारिस गरिएको बताए। अध्यक्ष दत्तले सरकार आयोगको सिफारिसप्रति थप गम्भीर हुनुपर्ने बताए।
"आज यी प्रदेशमा ठूलो पानी पर्ने, सतर्क रहन आग्रह","काठमाडौं : आज सबै प्रदेशका केही स्थानमा मेघगर्जन र चट्याङसहित सामान्य वर्षा भए पनि कोशी, बागमती, गण्डकी र लुम्बिनी प्रदेशका एकदुई स्थानमा भने मुसलधारै पानी पर्ने जल तथा मौसम विज्ञान विभागले जनाएको छ। देशभर मनसुनी वायुको प्रभाव रहेको तथा मनसुनको न्यून चापीय रेखा सरदर स्थानको आसपास रहेको विभागले बिहानको बुलेटिनमा उल्लेख गरेको छ। विभागका अनुसार अहिले कोशी, मधेस, बागमती, गण्डकी लुम्बिनी र कर्णाली प्रदेशका केही स्थानमा हल्कादेखि मध्यम वर्षा भइरहेको छ । त्यस्तै आज राति देशभर आंशिकदेखि साधारणतया बदली रहने छ । कोशी, बागमती र गण्डकी प्रदेशका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको बुलेटिनमा उल्लेख छ। आगामी २४ घण्टामा कोशी, बागमती, गण्डकी र लुम्बिनी प्रदेशका एकदुई स्थानमा भारी वर्षाको सम्भावना रहेकोले ती क्षेत्रमा हुन सक्ने जोखिमबाट जोगिन विभागले सबैमा आग्रह गरेको छ ।"
