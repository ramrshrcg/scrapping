शीर्षक,विवरण
प्रधानमन्त्रीको निर्देशन पालना गरी प्रतिफल देखिने गरी काम गर्नुपर्छ : मन्त्री यादव,"काठमाडौं : खानेपानी मन्त्री प्रदीप यादवले कामको प्रतिफल देखिने गरी काम गर्नुपर्ने बताएका छन्। खानेपानी तथा ढल व्यवस्थापन विभागले राष्ट्रिय खानेपानी सरसफाइ तालिम केन्द्र नगरकोटमा आयोजना गरेको आर्थिक वर्ष २०८१८२ को आयोजना कार्यान्वयनसम्बन्धी दुई दिने खरिद क्लिनिक कार्यशाला गोष्ठीलाई सम्बोधन गर्दै मन्त्री यादवले सो कुरा बताएका हुन्। मन्त्री यादवले प्रधानमन्त्रीको निर्देशन अक्षरस पालना गरी काम गर्नुपर्ने बताए। 'यो सरकार प्रधानमन्त्री केपी शर्मा ओलीले नेतृत्व गर्नु भएको सरकार हो। अब हामीले प्रधानमन्त्रीज्युको निर्देशन अक्षरस पालना गरी हाम्रो कामको प्रतिफल देखिने गरी काम गर्नुपर्छ,' उनले भने। उनले विभागले आयोजना गरेको उक्त गोष्ठीबाट काम गर्ने सिलसिलामा थप ऊर्जा प्राप्त भएको र अब उक्त कुराहरू कार्य सम्पादनमा देखिने बताए। 'विभागले आयोजना गरेको उक्त गोष्ठीमा विभिन्न विषयमा प्रशिक्षण, अनुभव आदानप्रदान भएको छ, यसले तपाईँहरूको काम गर्ने शैली तथा क्षेत्रमा थप ऊर्जा थपिएको मैले विश्वास लिएको छु,' उनले भने। मन्त्री यादवले विगतमा खुल दिशामुक्त क्षेत्रको घोषणा गरिएको भए पनि अझै सत प्रतिशत नपुगेकाले हामीले कामको प्रतिफल देखिने गरी काम गर्न जरुरी भएको बताए। जनताका विकासका काममा कुनै पनि ढिलासुस्ति नगर्न समेत मन्त्री यादवले आग्रह गरे।"
बालुवाटारमा विरोध प्रदर्शन,"काठमाडौं : विभिन्न विषयमा सरकारको प्रधानमन्त्रीको ध्यानाकर्षण गर्ने भन्दै युवाहरूको एक समूहले काठमाडौंको बालुवाटार नजिक प्रदर्शन गरेका छन्। अब बोल्छ नेपाल लेखिएको व्यानरसहित विभिन्न विषयमा प्रधानमन्त्रीको ध्यानाकर्षण गर्ने भन्दै उनीहरूले प्रदर्शन गरेका हुन्। उनीहरूले भ्रष्टाचारीलाई जोगाउने नियतले ५ वर्षे हदम्याद ल्याउन लागिएको भन्दै यसको खारेजीको माग गरेका छन्। त्यस्तै विभिन्न प्रकरणलाई अघि बढाई यथाशीघ्र निष्पक्ष अनुसन्धान गर्नुपर्ने, सबै नेताहरूको सम्पत्ति छानबिनका लागि स्वतन्त्र नागरिक आयोग गठन गर्नुपर्ने लगायतका उनीहरूको माग छ। उनीहरूले विद्युत् प्राधिकरणले विभिन्न उद्योगबाट उठाउनुपर्ने बक्यौता असुल गर्न पनि माग गरेका छन्।"
माओवादीलाई कसैले फुटाउन सक्दैन : अध्यक्ष दाहाल,काठमाडौं : नेकपा माओवादी केन्द्रका पुष्पकमल दाहालले माओवादीलाई कसैले फुटाउन नसक्ने बताएका छन्। शनिबार काठमाडौंमा माओवादी केन्द्र नुवाकोट सम्पर्क समितिको भेलालाई सम्बोधन गर्दै पार्टी फुटाउने षड्यन्त्र प्रतिक्रियावादीहरूले पटकपटक गरे पनि कसैले फुटाउन नसक्ने बताए। केही समयपछि फुटेर गएका माओवादीहरू पनि एकताबद्ध हुने भन्दै यसका लागि वार्ता चलिरहेको उनले बताए। दाहालले पार्टीलाई बलियो बनाउँदै अघि बढाउन सके आगामी निर्वाचनमा ६४ सालको हैसियतमा पुग्ने सकिने धारणा राखे। उनले माओवादी नेतृत्वको सरकारले भ्रष्टाचारविरुद्ध अभियान सुरु गरेको र यसैका कारण कांग्रेसएमाले मिलेर आफू नेतृत्वको सरकारलाई हटाएको जिकिर गरे। अहिलेको सरकार भ्रष्टाचारीहरूकै सरकार भएको उनले बताए। उनले अध्यारोमा रमाउनेहरूलाई अहिले उज्यालो मन नपरेको भन्दै अँध्यराका पक्षपातिहरूले विद्युत बक्यौतामा विवाद निकालेको तर्क गरे। त्यस्तै उहानले संविधान संशोधनका नाममा मुलुकलाई पछाडि फर्काउने षड्यन्त्र माओवादी रहँदासम्म सफल हुन नदिने स्पष्ट पारे। उनले आत्मसमीक्षाका साथ जनताको घरघरमा जान र माओवादीले गरेका कामका बारेमा जानकारी गराउन नेता तथा कार्यकर्तालाई निर्देशनसमेत दिए।
युवाहरूको भूमिकालाई सरकारले महत्वका साथ हेरिरहेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले मुलुकको विकासमा युवाहरूको भूमिकालाई सरकारले महत्वका साथ हेरेको बताएका छन्। शनिबार काठमाडौंमा आयोजित काठमाडौं युथ कन्क्लेभ २०२४ मा युवाहरुले सोधेका प्रश्नको जवाफ दिँदै प्रधानमन्त्री ओलीले युवा नै देशको सम्पूर्ण शक्ति भएको भन्दै मुलुकको बिकासमा युवाहरूको भूमिकालाई सरकारले महत्वका साथ हेरेको बताए। युवालाई अघि बढाउन राम्रो शिक्षा र अवसर प्रदान गर्नुपर्ने भएकाले नै सरकारले युवालाई रोजगारीमा जोड्न स्टाटपको कार्यक्रम सुरु गरेको उनले बताए। ओलीले आफूहरू राजनीतिमा धेरै दुःख गरेर राजनीतिमा आएको बताउँदै अहिले त्यस्तो अवस्था नरहेको बताए। ओलीले अहिले समाजमा आत्मकेन्द्रित र स्वार्थी प्रवृत्ति बढेको बताए। यसबाट जघन्य अपराधीक घटना बढ्दै गएका कारण सामाजिक मूल्य, मान्यतामा गम्भीर हुनुपर्ने उनको भनाइ छ। प्रधानमन्त्री ओलीले अहिलेको सरकारसँग आस र भर गर्न आग्रह गर्दै देशमा केही परिवर्तन ल्याएरै छाड्ने भनेर आफू लागेको धारणा राखे। उनले आफ्नै अगुवाइमा देशमा पहिलो महिला राष्ट्रपति, प्रधानन्यायाधीश, सभामुख, रक्षा मन्त्री तथा मुख्य सचिव बनाएको बताउँदै ओलीले महिला प्रधानमन्त्री पनि बनाउने इच्छा भएको बताए। अहिले पनि अहिले पनि हरेक डेलिगेसनमा एक जना महिला अनिवार्य सहभागी गराउनु पर्ने नियम आफूले बनाएको उनले बताए।"
टरीगाउँ विमानस्थल स्तरोन्नतिका लागि प्रधानमन्त्रीलाई ध्यानाकर्षण,"काठमाडौं : प्रधानमन्त्री केपी शर्मा ओलीसमक्ष दाङका राजनीतिक नेता, सांसद र स्थानीय तहका जनप्रतिनिधि एवं निजी क्षेत्रका प्रतिनिधिले तुलसीपुरको टरीगाउँ विमानस्थल स्तरोन्नतिसहित जिल्लाको समग्र आर्थिक र भौतिक विकासबारे आज ध्यानाकर्षण गराएका छन्। प्रधानमन्त्री निवास बालुवाटारमा भएको भेटमा नेकपा एमालेका महासचिव शंकर पोखरेल, संघीय सांसदरूरु दीपक गिरी र मेनका पोखरेल, एमाले केन्द्रीय सदस्य घनश्याम पाण्डे, तुल्सीपुर उपमहानगरपालिकाका प्रमुख टीकाराम खड्का, उपप्रमुख स्यानी चौधरीलगायतले सो माग प्रस्तुत गरेका थिए। मागपत्र बुझेपछि प्रधानमन्त्री ओलीले उक्त विमानस्थल स्तरोन्नतिका साथै लमहीघोराहीतुल्सीपुर सडक विस्तारका काममा सरकारले ध्यान दिने प्रतिबद्धता व्यक्त गरे।"
गृह मन्त्रालयले गर्यो भारतीय राज्य मन्त्रीलाई बस दुर्घटनाबारे ब्रिफिङ,"काठमाडौं : गृह मन्त्रालयले भारतका युवा मामिला तथा खेलकुद राज्यमन्त्री रक्षा निखिल खड्सेलाई शुक्रबार मर्स्याङ्दीमा भएको बस दुर्घटनाबारे ब्रिफिङ गरेको छ। २७ जना भारतीय नागरिकको ज्यान जाने गरी भएको बस दुर्घटनाको विषयमा सिंहदरबारस्थित गृह मन्त्रालयमा आज बिहान गृहमन्त्री रमेश लेखकले ब्रिफिङ गरेका हुन्। गृहमन्त्री लेखकले तनहुँको आँबुखैरेनी गाउँपालिका४ मा शुक्रबार भएको यात्रुबाहक बस दुर्घटनाबाट भएको क्षति, उद्धार तथा घाइतेहरूको उपचारबारे भारतीय राज्यमन्त्री खड्सेलाई जानकारी गराए। पोखराबाट काठमाडौंतर्फ आइरहको युपी ५३ एफटी ७६२३ नम्बरको भारतीय यात्रुबाहक बस सडकबाट दुई सय मिटर तल मर्स्याङ्दी नदीमा खस्दा २७ जनाको मृत्यु हुनुका साथै १६ जना घाइते भएका थिए। गृहमन्त्री लेखक र भारतीय राज्य मन्त्री खड्सेले त्रिभुवन शिक्षण अस्पतालमा रहेका घाइतेहरूको अवस्थाका बारेमा समेत अस्पताल पुगेर जानकारी लिएका थिए। भारतका युवा मामिला तथा खेलकुद राज्यमन्त्री खड्सेले दुर्घटनापछि नेपाल सरकारबाट उद्धारदेखि उपचारसम्म भएको कुशल व्यवस्थापनप्रति आभार प्रकट गरेकी छन्। उनले घाइतेहरूको उपचारमा चिकित्सकहरूले देखाएको सक्रियताको प्रशंसा गरिन। गृह मन्त्रालयका अनुसार घाइते मध्ये तीन जनाको आइसियु र अन्यको सामान्य कक्षमा उपचार भइरहेको र अवस्था सुधारोन्मुख रहेको छ। शुक्रबार घाइतेहरूलाई नेपाली सेनाको हेलिकप्टरबाट काठमाडौं ल्याइएको थियो । सो बसमा ४३ जना यात्रु सवार थिए । गृहमन्त्री लेखकसँगको भेटपछि भारतका युवा मामिला तथा खेलकुद राज्यमन्त्री खड्से चितवनस्थित भरतपुर अस्पताल जाने कार्यक्रम तय भएको छ। शव परीक्षणपछि शवहरू भारतीय पक्षको जिम्मा लगाउने र भारतीय पक्षले विमानबाट शव भारत लैजाने तयारी गरिरहेको छ।"
"विश्वविद्यालयमा गुण्डागर्दी स्वीकार्य छैन,राजनीतिक संरक्षण हुँदैन : मन्त्री भट्टराई","भरतपुर : शिक्षा, विज्ञान तथा प्रविधि मन्त्री विद्या भट्टराईले विश्वविद्यालयमा भइरहेको गुण्डागर्दीलाई राजनीतिक संरक्षण नहुने स्पष्ट पारेकी छन्। आज बिहान भरतपुर विमानस्थलमा सञ्चारकर्मीसँग कुरा गर्दै मन्त्री भट्टराईले विश्वविद्यालयमा हुने यस्ता गतिविधि नियन्त्रण गर्न आवश्यक रहेको बताएकी हुन् । विश्वविद्यालयमा गुण्डागर्दी र अपराधिकरण स्वीकार्य नभएको उल्लेख गर्दै उनले भनिन्, गुण्डागर्दी र अपराधिकरण चरित्र हो । त्यस्ता प्रवृत्तिविरुद्ध सुरक्षा माग गरिएको हो । यस्ता गतिविधिमा राजनीतिक संरक्षण हुनु हुँदैन । मन्त्री भट्टराई नवलपुरमा हुने कार्यक्रममा सहभागी हुन भरतपुर आएकी हुन्। रासस"
धार्मिक पर्यटनका लागि अन्तरदेशीय पूर्वाधार र आवागमनको सुदृढीकरणमा सहकार्य गर्न पर्यटनमन्त्री पाण्डेको आह्वान,"काठमाडौं : संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले धार्मिक पर्यटनका लागि अन्तरदेशीय पूर्वाधार र आवागमनको सुदृढीकरणमा सहकार्य गर्न आह्वान गरेका छन्। भारतको गुजरतामा आयोजित आठौं धर्मधम्ब सम्मेलनलाई शुक्रबार साँझ सम्बोधन गर्दै उनले संस्कृति,पर्यटन र उड्डयनको चक्र निर्माण गरी अन्तरदेशीय पूर्वाधार निर्माण र आवागमनको सुदृढीकरण, धार्मिक पर्यटनको प्रवर्द्धन गर्नुपर्नेमा जोड दिएका हुन्। उनले विश्वभरका आगन्तुकहरुलाई नेपालका धार्मिक स्थलहरुको पवित्रताको सहज अनुभूति गराउने वातावरणको निर्माणका लागि सहकार्य गर्नसमेत आह्वान गरे। उनले नेपालका पशुपतिनाथ हलेसी र मुक्तिनाथ तथा भारतको काशीस्थित शान्तिस्तुपा दुई देशबीचका साझा सम्पदाहरु रहेको उल्लेख गर्दै नेपालमा यस सम्मेलनको भावना प्रतिविम्बित हुने खालको आध्यामिक अनुभुति गर्न सकिने उल्लेख गर्दै सम्मेलनका सहभागीहरुलाई नेपाल भ्रमणमा आउन निम्तो दिएका थिए। भूटान श्रीलङ्का लगायतका देशका मन्त्रीहरु र अन्य देशका धार्मिक विचारकहरुको ठूलो संख्यामा सहभागिता रेहेको सो सम्मेलनमा मन्त्री पाण्डेले एकता र विविधता नै हाम्रो परम्पराको आधारभूत मान्यता भएको बताउँदै शान्ति र करुणको प्रतिकको रुपमा नेपालमा धर्म र धम्बका सिद्धान्तहरु सदियौंदेखि व्यवहारमा रहेको कुरामा जोड दिए । उनले भने, हाम्रा मनमोहक हिमाल, पवित्र तीर्थस्थलहरु तथा सांस्कृतिक सम्पदाहरुले ब्रम्हाण्डीय शक्ति र दैवीय उपस्थितिको झल्को दिई रहेका छन् तसर्थ नेपाल प्रकृति र दैवीय शक्तिको जीवित उदाहरण हो । इण्डिया फाउन्डेसनको पहलमा भारतको गुजरातमा आयोजित सम्मेलनमा धर्मधम्म हिन्दू र बौद्ध सभ्यक्रताहरूबीच सदियौंदेखि स्थायी निरन्तर रुपमा निकट रहेका विचारहरु भएको बताइएको थियो । अहिलेको बदलिदो विश्यमा यी दुई विचार बीचको सम्बन्धको पहिचानमा ध्यान केन्द्रित गर्ने उद्देश्यले यो सम्मेलन आयोजना गरिएको हो । आठौं अन्तर्राष्ट्रिय धर्म धम्म सम्मेलनमा १८ देशका तीनसय भन्दा बढी प्रतिनिधि सहभागी रहेको अनुमान छ ।"
भरत साहलाई प्रचण्डको निर्देशन : संसदीय दलको नेताबाट राजीनामा दिनू,"जनकपुरधाम : नेकपा माओवादी केन्द्रका अध्यक्ष पुष्पकमल दाहाल प्रचण्डले मधेश प्रदेशका नेता भरत साहलाई राजीनामा दिन निर्देशन दिएका छन्। नेकपा माओवादी केन्द्र मधेश प्रदेशका संसदीय दलका नेता साहलाई दुई महिनाभित्र दलको नेताबाट राजीनामा दिन निर्देशन दिएका हुन्। मधेश प्रदेशको अर्थमन्त्री भएको बेला साहले व्यापक मनमौजी गर्दै आफू खुसी योजना बाँडेको,संसदीय दलका सदस्यहरुलाई समेट्न नसकेको तथा पटकपटक केन्द्रको निर्णय विपरीत सरकार ढाल्न चलखेल गरेको आरोप खेप्दै आएका उनलाई प्रचण्डले राजीनामा दिन निर्देशन दिएको बैठकमा सहभागी एक प्रदेशसभा सदस्यले जानकारी दिए। उनले भने,अध्यक्ष प्रचण्डले नेता साहलाई दुई महिनाभित्र राजीनामा दिन निर्देशन दिनुभएको छ। यसले नेता साहको सहज पनि हुने र कारबाहीको पाटो पनि बन्द हुन भएकोले मध्यमार्गी बाटो पहिल्याएर यस्तो निर्देशन आएको हो। नेकपा माओवादी मधेश प्रदेशका दुई तिहाइ प्रदेशसभा सदस्यहरुले संसदीय दलका नेता भरतप्रसाद साहलाई पदबाट हटाउन गत असार २५ गते अविश्वास प्रस्ताव पेश गरेको थियो। दलको नेतृत्वको विषयमा आफूहरूको विश्वास गुमेको कारणले ६ जना सांसदले साहविरुद्ध अविश्वासको प्रस्ताव पेश गरेका थिए। मधेस प्रदेशमा माओवादीका ९ जना प्रदेश सभा सदस्य छन्। तीमध्ये प्रमुख सचेतक फकिरा महतो, जवाहर कुशवाहा, राजी हैदर, सुनिता यादव, माला कुमारी कर्ण र रहबर अन्सारीले हस्ताक्षर गरी साह विरुद्धको अविश्वास प्रस्ताव उपनेता समिर भट्टराई समक्ष पेश गरेका थिए। करिब तीन हप्ता अर्थमन्त्री हुँदा बजेट बनाउने क्रममा भरतजीले व्यापक अनियमितता गर्नुभयो। गुटबन्दीमा लाग्नुभयो, एकलौटी गर्नुभयो। एक दुई जनाबाहेक उहाँले कसैको कुरा सुन्नुभएन, अविश्वासको प्रस्तावमा हस्ताक्षर गरेका एक सांसदले भने, पिएलएमबिआइएस सिस्टममा कर्मचारीले ह्याक गरी बजेटमा गडबडी गरेको भनी उहाँले वाहियात दोषारोपण गर्नुभयो जबकि त्यसमा उहाँले नै धेरै चलखेल गर्नुभएको हो। काठमाडौंमा भएको बैठकबाट साह संसदीय दलका नेताबाट राजीनामा दिए पश्चात संसदीय दलको नेता चयन गरिने भएको स्रोतको भनाई छ।"
लुम्बिनीका मन्त्रीलाई भ्रमणमा कडाइ,"अर्घाखाँची : लुम्बिनी प्रदेशका मन्त्रीहरूले पालना गर्नुपर्ने आचारसंहिता लागू भएको छ। आचारसंहितामा मन्त्रीहरू सरकारी कामको सिलसिलामा गरिएको भ्रमणमा लागेको खर्च विवरण सार्वजनिक गर्नुपर्ने लगायतका महत्त्वपूर्ण विषयहरू समावेश गरिएको छ। अत्यावश्यक नपरी एक जिल्लामा महिनामा एक पटकभन्दा बढी भ्रमण गर्र्न नहुने, सरकारी कामको सिलसिलामा भ्रमणमा जाँदा भएको खर्चको विवरण सार्वजनिक गर्नुपर्ने, निजी प्रयोजनका लागि भ्रमणमा जाँदा मुख्यमन्त्रीलाई जानकारी गराई जान सकिने र त्यस्तो भ्रमणमा भएको कुनै पनि खर्च सरकारी कोषबाट भुक्तानी लिन नपाइने उल्लेख छ। भ्रमणबाट फर्केपछि मुख्यमन्त्री समक्ष प्रतिवेदन पेस गरेपछि मात्र भ्रमण खर्च भुक्तानी लिनुपर्ने, सदाचारयुक्त व्यवहार गर्नुपर्ने उल्लेख छ। मन्त्रिपरिषद् सदस्यका हरेक क्रियाकलाप र व्यवहार उच्च आदर्शयुक्त, अनुकरणीय, सम्मानित र सदाचारपूर्ण हुनुपर्ने, मन्त्रिपरिषद् सदस्यले सदाचारविपरीतका कार्य गर्न नहुने उल्लेख छ। प्रदेश राजधानीबाहिर भ्रमणमा जाँदा मुख्यमन्त्रीबाट भ्रमणको पूर्वस्वीकृति लिएर मात्र जानुपर्ने, जिल्ला भ्रमणमा जाँदा आन्तरिक मामिला तथा कानुन मन्त्रालयमार्फत सम्बन्धित जिल्ला प्रशासन कार्यालयलाई भ्रमण कार्यक्रमबारे अग्रीम जानकारी गराउनुपर्ने, भ्रमण टोली सानो र भ्रमण खर्च मितव्ययी हुनुपर्ने, अनावश्यक र औचित्यहीन भ्रमण कार्यक्रममा संलग्न हुन नहुने, एक जिल्लामा एक पटकमा दुई दिनभन्दा बढी नबस्ने गरी व्यवस्था मिलाउनुपर्ने र उपलब्ध भएसम्म सरकारी अतिथि गृहको प्रयोग गर्नुपर्ने आचारसंहितामा उल्लेख छ। मुख्यमन्त्री चेतनारायण आचार्यले मन्त्रिपरिषद् सदस्यहरूले पालना गर्नुपर्ने आचारसंहिता लागू गरेका छन्। प्रदेश मन्त्रिपरिषद् बैठकबाट लुम्बिनी प्रदेश सरकार, मन्त्रिपरिषद् सदस्यले पालना गर्नुपर्ने आचारसंहिता, २०८१ लागू गर्ने निर्णय गरिएको हो। सरकारले स्वनियमनको रणनीति बनाएको हो। त्यसका लागि आचारसंहिता लागू गरेको छ। पदीय हैसियतको दुरुपयोग गर्न नहुने विषयलाई प्राथमिकतामा राखिएको छ। मन्त्रिपरिषद् सदस्यले आफ्नो परिवार, नातेदार वा सामाजिक सम्बन्धका अन्य व्यक्तिलाई आफूले सम्पादन गर्ने काम वा निर्णयमा अनुचित प्रभाव पार्न दिन नहुने, साथै परिवार, सचिवालयका कर्मचारी वा अरू कसैको निजी स्वार्थ पूरा हुनेगरी आफ्नो पदीय हैसियतको दुरुपयोग गर्न वा गर्न दिन नहुने, पदीय गरिमालाई कायम राख्दै कुनै पनि प्रकारका अनियमितता र भ्रष्टाचारजन्य कार्यबाट पूर्णरूपमा मुक्त रहनुपर्ने उल्लेख छ। मन्त्रिपरिषद् सदस्यले शपथ लिएको ६० दिनभित्र सम्पत्ति विवरण पेस गर्नुपर्ने भएको छ। मन्त्रिपरिषद् सदस्यले आफ्नो र परिवारको नाममा रहेको चल अचल सम्पत्तिको विवरण शपथ लिएको ६० दिनभित्र तोकिएको ढाँचामा दुई प्रति मुख्यमन्त्री तथा मन्त्रिपरिषद्को कार्यालयसमक्ष पेस गर्नुपर्ने, पेस भएको उक्त सम्पत्ति विवरण सर्वसाधारणको जानकारीका लागि मुख्यमन्त्री तथा मन्त्रिपरिषद्को कार्यालयबाट वेभसाइटमा राख्ने तथा सञ्चारका अन्य माध्यमबाट समेत सार्वजनिक गर्ने व्यवस्था मिलाउनुपर्ने, मन्त्रीले पदमुक्त हुँदासमेत सम्पत्ति विवरण सार्वजनिक गर्नुपर्ने विषय समेटिएको छ। दान, उपहार, चन्दा आदि प्राप्त गर्न एवं सापटी लिन नहुने पनि आचारसंहितामा उल्लेख छ। मन्त्रिपरिषद् सदस्यले आफैं, कुनै कर्मचारी, स्वकीय सचिव वा सचिवालयका अन्य कर्मचारी वा परिवारका सदस्यमार्फत सरकारी काममा असर पर्न सक्ने गरी प्रदेश सरकारको स्वीकृति बिना कुनै दान, दातव्य, कोसेली वा उपहार स्वीकार गर्न, चन्दा माग्न वा मन्त्रालयको कामसँग सम्बन्धित व्यक्तिसँग सापटी लिन नहुने विषय समेटिएको छ। मन्त्रिपरिषद् सदस्यले आफ्नो र परिवारको व्यक्तिगत आर्थिक लेनदेन एवं सार्वजनिक निकायलाई तिर्नु बुझाउनुपर्ने हरहिसाब यथासमयमै फस्र्योट गरी स्वाभिमान र उच्च नैतिक आचरण प्रदर्शन गर्नुपर्ने, खर्चिलो एवं भडकलो र अस्वाभाविक नभई मितव्ययीपूर्ण सामाजिक व्यवहार र आचरण गर्नुपर्ने, मन्त्रिपरिषद् सदस्यले पदीय मर्यादा अनुकूल हुने गरी मर्यादित पोसाकमा प्रस्तुत हुनुपर्ने उल्लेख छ। लुम्बिनी प्रदेशका मुख्यमन्त्री चेतनारायण आचार्य मुख्यमन्त्री बनेको एक महिना पुगेको छ। साउन ७ गते आचार्य मुख्यमन्त्रीमा नियुक्त हुनु भएको थियो। यो एक महिनाको अवधिमा प्रदेश सरकारले सुशासन, पारदर्शिता र जवाफदेहिताका लागि प्रभावकारी योजना निर्माण गरेर कार्यान्वयन सुरु गरेको छ। लुम्बिनी प्रदेश सरकारले मातहतका मन्त्रालय र योजना कार्यान्वयन गर्ने निकायहरूलाई साउन महिनाभित्र कार्यविधि र कार्ययोजना निर्माण गर्न दिएको निर्देशनअनुसार सबै मन्त्रालय र निकायहरूले वार्षिक कार्यक्रम कार्यान्वयनका लागि कार्यविधि र कार्ययोजना निर्माण सम्पन्न गरेका छन्। अघिल्ला सरकारको पालामा कार्यविधि र कार्ययोजना निर्माणको कामले प्राथमिकता नपाउँदा योजना कार्यान्वयनमा ढिलाइ हुने गरेको थियो।अब भदौ महिनाभित्र योजनाहरूको बोलपत्र सार्वजनिक गर्ने र असोज महिनाबाट वार्षिक स्वीकृत योजना कार्यान्वयन गर्नेगरी कामलाई तीव्रता दिइएको छ।"
सहकारीबाट ऋण लिएको प्रमाण छ भनेर संसदमा कुर्लने नेताले १०६ दिन बित्दासमेत प्रमाण दिएनन् : लामिछाने,"उनले भने, प्रमाण छ भने अझै पनि जनताबीच ल्याउनुस्, राजनीति छोड्दिन्छु। काठमाडौं : राष्ट्रिय स्वतन्त्र पार्टीका सभापति रवि लामिछानेले सहकारीबाट ऋण लिएको प्रमाण छ भनेर संसदमा कुर्लने नेताले १०६ दिन बित्दासमेत प्रमाण दिन नसकेको बताएका छन्। चितवनको राप्ती नगरपालिकाको डडुवामा आज आयोजित पार्टी कार्यक्रममा उनले हिजो राति १ बजेसम्म संसदीय छानबिन समितिको सोधपुछमा बसेर आएको जानकारी दिए। प्रमाण छ भनेर कुर्लनेले न संसद,न संसदीय छानबिन समिति वा न सरकारलाई नै प्रमाण दिए। उनले भने,प्रमाण छ भने अझै पनि जनताबीच ल्याउनुस्, राजनीति छोड्दिन्छु। सभापति लामिछानेले संलग्नता नभए पनि सहकारी प्रकरण भन्दै हदैसम्म दुख दिएर आफ्नो बद्नाम गर्न खोजिएको दोहोर्याए। भ्रष्टाचारको अनुसन्धान र अभियोजनमा हदम्याद स्वीकार्य नहुने दोहोर्याएका सभापति लामिछानेले त्यसविरुद्ध संसदबाटै प्रतिवाद गरिने बताए। उनले बहुमतको बलमा पेल्ने खोजिए परिणाम नराम्रो हुने चेतावनी दिए। उनले भने, संसदमै कडा प्रतिवाद गछौं, सुनुवाइ नभए जुनसुकै हदमा पनि जान सक्छौं। उनले दुई ठूला दल कांग्रेस र एमालेको सरकारले जनताको पक्षमा काम गरेर गठबन्धनको औचित्य पुष्टी गर्नुपर्ने बताए। सामान्यतया संसदका दुई ठूला दलको सरकार बन्नु राम्रो होइन लामिछानेले भने, तर, जनताको पक्षमा सरकारले प्रभावकारी काम गर्न सकेन भने यो अबसर उहाँहरुको लागि अन्तिम भोजजस्तै हुनेछ।"
महोत्तरीमा ६ केजीभन्दा बढीको चाँदीको गरगहना बरामद,महोत्तरी : महोत्तरीमा ६ केजीभन्दा बढीको चाँदीको गरगहना बरामद भएको छ। जिल्ला प्रहरी कार्यालय महोत्तरीका अनुसार एकडारा गाउँपालिका४ हल्खोरीमा प्रहरीले चेकजाँच गर्दा ६ केजी ५४७ ग्राम चाँदीको गरगहना बरामद गरेको हो। प्रहरीले चेकजाँचका क्रममा ज ९ प १७७२ नम्बरको मोटरसाइकललाई चेक गर्ने क्रममा चालक फरार भएको अवस्थामा सोही स्थानमा फालिएको कालो रंगको झोलाभित्र हेर्दा सो परिमाणको चाँदीको पायल लगायतका गरगहना बरामद गरिएको जिल्ला प्रहरी कार्यालय महोत्तरीले जनाएको छ। ६ लाख १४ हजार ५ सय २९ रकम बराबरको सो गरगहना र ५० हजारको मोटरसाइकल उपर आवश्यक अनुसन्धान भइरहेको महोत्तरीका प्रहरी प्रवक्ता डीएसपी सन्तुलाल प्रसाद जैसवारले जानकारी दिए।
पहिरो पन्छाएपछि दुईतर्फी खुल्यो पृथ्वी राजमार्ग,धादिङ : पृथ्वी राजमार्ग सुक्खा पहिरो पहिरोले अवरुद्ध पृथ्वी राजमार्ग अन्तर्गत नौबिसेमलेखु सडक खण्ड ४ घण्टापछि दुईतर्फी सञ्चालनमा आएको छ। पृथ्वी राजमार्गअन्तर्गत धादिङको थाक्रे गाउँपालिका२ कोइरालेमा पहिरो हटाएपछि राजमार्ग सुचारु भएको हो। सडक विभागले पृथ्वी राजमार्गको पहिरो हटाउन राखेका ३ वटा डोजरले राजमार्गमा खसेको ढुंगा र माटो हटाएपछि राजमार्ग सञ्चालनमा आएको जिल्ला ट्राफिक प्रहरी कार्यालय धादिङका प्रमुख रविन्द्र कुमार श्रेष्ठले बताए। अलपत्र परेका यातायातका साधन यात्रु र मालबाहक सवारी साधनहरू गन्तव्यतर्फ प्रस्थान गरेका छन्। यो वर्षातमा नौबिसेमलेखु सडक खण्डमा पटकपटक पहिरो खस्दा यात्रु प्रभावित हुँदै आएका छन्। सडक माथिबाट सुक्खा पहिरो झर्दा राजमार्ग अवरुद्ध बनेको थियो।
"कपडा पसलमा आगलागी, २५ लाखको क्षति",विराटनगर : मोरङको उर्लाबारीमा कपडा पसलमा आगलागी हुँदा २५ लाख रुपैयाँभन्दा बढीको क्षति भएको छ। उर्लाबारी नगरपालिका६ मा भोलामान श्रेष्ठको घरको सटर भाडामा लिएर उर्लाबारी७ का कूलबहादुर थापाले कपडा पसल सञ्चालन गर्दै आएका थिए। कपडा पसलको बन्द अवस्थामा रहेको सटरभित्र शनिबार बिहान १ बजेतिर आगलागी भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार थापाको सत्कार किड्स एन्ड मोर कपडा पसलमा आगलागी भएको हो। आगोले पसलभित्र रहेका सबै कपडा जलेर ध्वस्त भएको बस्नेतले बताए। आगलागीमा २५ लाख मूल्य बराबरको क्षति भएको उनको भनाइ छ। आगोले छेउमै रहेको अर्को फलफूल पसलमा पनि सामान्य क्षति पुगेको छ। फूलमाया श्रेष्ठको फलफूल पसलमा २० हजार मूल्य बराबरको क्षति भएको प्रहरीले जनाएको छ। स्थानीय र दमकलको सहयोगमा इलाका प्रहरी कार्यालय उर्लाबारीबाट खटिएको इन्सपेक्टर देवेन्द्र दास नेतृत्वको टोली आगो नियन्त्रणमा लिएको थियो। आगलागीको कारण खुल्न बाँकी छ। प्रहरीले विद्युत सर्ट भएर आगलागी भएको हुनसक्छ। डीएसपी बस्नेतले घटनाको अनुसन्धान जारी रहेको बताए।
अवरुद्ध बुटवल पाल्पा सडक एकतर्फ खुल्यो,बुटवल : सुक्खा पहिरो गएपछि अवरुद्ध भएको सिद्धार्थ राजमार्ग अन्तर्गत बुटवल पाल्पा सडक एकतर्फी सञ्चालन भएको छ। शनिबार दिउँसो सिद्धबाबा मन्दिर क्षेत्र नजिक पहिरो जाँदा सडक पूर्ण रुपमा अवरुद्ध भएको थियो। सडक माथिबाट ठूला ठूला ढुंगा सहितको पहिरो खसेको थियो। निर्माणाधीन सिद्धबाबा सुरुङमार्गअन्तर्गत दुवै सुरुङको बीच भागमा पहिरो गएको दोभान प्रहरीले जनाएको छ। प्रहरीका अनुसार पहिरो पन्छाएर सडक एकतर्फी खुलेको हो। सुरुङ मार्ग बनाइरहेको ठेकेदार कम्पनीले पहिरो पूर्ण रुपमा हटाउने काम गरिरहेको छ।
धादिङको थाक्रेमा पहिरो जाँदा पृथ्वी राजमार्ग अवरुद्ध,"धादिङ : पृथ्वी राजमार्ग अन्तर्गत धादिङको थाक्रे गाउँपालिका२, कोइरालेमा सुक्खा पहिरो जाँदा राजमार्ग अवरुद्ध बनेको छ। सडक माथिबाट सुक्खा पहिरो झर्दा राजमार्गमा दुईतर्फी नै सवारी आउजाउ बन्द भएको हो। गएरातिदेखि पटकपटक यो ठाउँमा पहिरो गइरहेको छ। निर्माणाधीन सडक आयोजनाको मेसिन प्रयोग गरी पहिरो पन्छाउन थालिएको छ। पहिरो पन्छाउन केही समय लाग्ने ट्राफिक प्रहरीले जनाएको छ। पहिरोको कारण काठमाडौं प्रवेश गर्ने र बाहिरिने सयौं सवारी रोकिएका छन्। निर्माणाधीन सडकमा बेलाबेला पहिरो झरेर बाटो अवरुद्ध हुने गरेको छ। साना सवारी साधनहरूलाई भने गल्छीनुवाकोट सडकखण्ड प्रयोग गरेर आउजाउ गर्न भनिएको छ।"
चिनी र कपडासहित ट्रक नियन्त्रणमा,भैरहवा : भैरहवा भन्सार कार्यालयले भारतबाट अवैध रुपमा भित्राइएको आशंकामा ९ लाख बढी मूल्य बराबरको चिनी र कपडासहित ट्रक नियन्त्रणमा लिएको छ। शनिबार भन्सार कार्यालयले सशस्त्र प्रहरीको सहकार्यमा एकाबिहानै २ बजेदेखि ५ बजेसम्म चलाएको अपरेसनमा चिनी र कपडा बरामद भएको जनाएको छ। भैरहवा भन्सार कार्यालयका प्रमुख नारद गौतमका अनुसार भैरहवा लुम्बिनी सडकखण्डको रमवापुरबाट ७ लाख २० हजार रुपैयाँ बराबरको दुई सय ४० बोरा चिनी र दुई लाख रुपैयाँ बराबरको कपडा बरामद गरिएको हो। चिनी ढुवानीका लागि प्रयोग गरिएको ग २ ख १२९० नम्बरको ट्रक समेत नियन्त्रणमा लिइएको उनले जनाए। चिनी ट्रकमा लोड गरेर ढुवानी गर्न लागिएको थियो भने कपडा भारतबाट मोटरसाइकलमा भन्सार छलेर भित्राइएको अवस्थामा बरामद भएको उनले बताए। ट्रक नियन्त्रणका लागि पुगेलगत्तै ट्रक चालक गाडीको साँचो लिएर फरार भएको र कपडा नियन्त्रणका लागि मोटरसाइकल पछ्याउँदा उनीहरू कपडा छाडेर फरार भएको उनको भनाइ छ।
"सुनकोसी नदीमा गाडी खस्यो, तीनजना बेपत्ता","सिन्धुली : मध्य पहाडी लोकमार्ग अन्तर्गत सिन्धुलीको गोलन्जोर गाउँपालिका१ कुँडुलेबाट सुनकोसी नदीमा गाडी खसेको छ। खोटाङको हलेसीबाट भक्तपुरतर्फ आउँदै गरेको एउटा हाइलक्स गाडी शनिबार साँझ ५ बजे सुनकोसी नदीमा खस्दा त्यसमा रहेका तीन जना बेपत्ता भएका छन् भने एक जना घाइते भएका छन्। जिल्ला प्रहरी कार्यालय सिन्धुलीका प्रमुख (प्रहरी उपरीक्षक) गोविन्दराज काफ्लेका अनुसार नदीमा हाइलक्स गाडी र तीन जना बेपत्ता छन्। बेपत्ता हुनेमा भक्तपुरका अविन बाक्य, बलराम घटुवा र पुनित जैरु रहेको भन्ने जानकारी आएको प्रहरी प्रमुख काफ्लेले बताए। गाडीमा सवार सुसान्त कक्षपती भने पानीबाट पौडिएर निस्कन सफल भएका छन्। उनी घाइते छन्। घाइते कक्षपतीलाई उपचारका लागि खुर्कोटस्थित स्वास्थ्य संस्थामा पठाइएको छ। बेपत्ता गाडीको नम्बर खुल्न सकेको छैन। नेपाल प्रहरी, सशस्त्र प्रहरी र स्थानीय बेपत्ता गाडी र यात्रुको खोजी तथा उद्धारमा खटिएका छन्। घटना स्थलमा सशस्त्र प्रहरीको खुर्कोटस्थित गोताखोर टोलीले नदीभित्र गाडी र यात्रुको खोजी थालेको गोलन्जोर गाउँपालिका१ का वडाध्यक्ष सोम प्रसाद बरालले जानकारी दिए। गाडी सडकबाट करिब ६० मिटर तल सुनकोसी नदीमा खसेको छ। नदीमा घुमाउने दह भएको र बाढी आएका कारण उद्धारमा कठिनाइ भएको वडा अध्यक्ष बरालले जनाए।"
तनहुँ बस दुर्घटना : २५ शव एयरलिफ्ट र २ शव स्थलमार्गबाट लगियो भारत,"चितवन : तनहुँको ऐनापहरामा बस दुर्घटनामा परेर मृत्यु भाकाहरूको शव भारत लगिएको छ। मृतक २७ मध्ये २५ जनाको शव भारतीय एयरफोर्सको जहाजबाट शनिबार अपरान्ह भारत लगिएको हो। बसका चालक र सहचालकको शव भने स्थलमार्गबाट गोरखपुरतर्फ लगिएको छ। भरतपुर अस्पतालमा पोष्टमार्टम गरेर शव भारत लगिएको हो। शवलाई शुक्रबार राति नै आँबुखैरहनीबाट भरतपुर ल्याइएको थियो। भारतीय एयरफोर्सको जहाज भारतको पश्चिम बंगाल पानागढबाट भरतपुर आएको हो। भरतपुरबाट शुक्रबार साँझ ५ बजेर ८ मिनेटमा भारत महाराष्ट्र राज्यको नासिकतर्फ उडेको प्रजिअ यादवले बताए। शव लिन भारतकी युवा तथा खेलकुद राज्यमन्त्री रक्षा निखिल खड्से र महाराष्ट्रका विधायक सञ्जय शुभकरे भरतपुर आएका थिए। उनीहरू सोही विमानमार्फत फर्किएका छन्। मृतक र घाइते भारतको महाराष्ट्रको जलगाउँ जिल्लास्थित भुसावल गाउँका रहेको चितवनका प्रमुख जिल्ला अधिकारी इन्द्रदेब यादवले जानकारी दिए। पोखराबाट काठमाडौं जाँदै गरेको यूपी ५३ एसटी ७६२३ नम्बरको भारतीय पर्यटक बोकेको बस शुक्रबार बिहान आँबुखैरेनी नजिकै ऐनापहराबाट करिब डेढ सय मिटर तल मर्स्याङ्दी नदीमा खसेको थियो। १५ जना महिला, ११ जना पुरुष र चार वर्षकी बालिका रहेकी छन्। १६ जना घाइतेहरूको काठमाडौंमा उपचार भइरहेको छ।"
भारतीय वायुसेनाको विमानबाट लगियो तनहुँ दुर्घटनाका मृतकको शव,काठमाडौं : तनहुँ जिल्लास्थित आँबुखैरेनी नजिकै शुक्रबार बिहान भएको बस दुर्घटनामा मृत्यु भएका २७ जना भारतीय नागरिकहरूको शव भारत लगिएको छ। दुर्घटनामा मृत्यु भएका उनीहरूको शव चितवनस्थित भरतपुर अस्पतालमा पोस्टमोर्टम गरिएपछि भारत लगिएको हो। शव लिन भारतबाट वायुसेनाको विमान शनिबार अपरान्ह भरतपुर पुगेको थियो। वायुसेनाको विमानमार्फत २५ वटा र शववहानबाट दुईवटा शव भारत पठाइएको जिल्ला प्रशासन कार्यालय चितवनले जनाएको छ। त्यसअघि भरतपुर अस्पतलामा शव बुझ्न काठमाडौंस्थित भारतीय दूतावासका प्रतिनिधिहरू पुगेका थिए।
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा तथा मधेश प्रदेशको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आइतबार राति कोशी, बागमती र गण्डकी प्रदेशमा आंशिकदेखि साधारणतया बदली रही बाँकी प्रदेशहरूमा आंशिक बदली रहने छ। कोशी, बागमती र गण्डकी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
सुनकोशी गाडी दुर्घटना: बेपत्ता तीनैजना भक्तपुरका (अपडेट),"सिन्धुली : खोटाङको हलेसी दर्शन गरेर भक्तपुर जिल्ला फर्कँदै गरेको गाडी सुनकोसी नदीमा खस्दा बेपत्ता तीनैजना सूर्यविनायक नगरपालिका भक्तपुरका रहेको खुलेको छ। नदीमा बेपत्ता हुनेहरूमा गाडीका चालक सूर्यविनायक नगरपालिका भक्तपुरका जगातीका ३२ वर्षीयका अविन बडे, ३० वर्षीय प्रनित स्यागु र ३७ वर्षीय बलराम घटुवा रहेका छन्। उक्त दुर्घटनामा सूर्यविनायक नगरपालिका भक्तपुर जगातीका २७ वर्षीय सुशान्त कक्षपती घाइते भएका छन्। उनी गाडीबाट हामफालेर बाँच सफल भएका थिए। उनको सुनकोसी सामुदायिक अस्पताल खुर्कोटमा उपचार भइरहेको सिन्धुलीका प्रहरी प्रमुख प्रहरी उपरीक्षक गोविन्दराज काफ्लेले जानकारी दिए। गाडीमा चारजना यात्रु सवार थिए। दुर्घटनाबारे घाइते यात्रु कक्षपतीले प्रहरीलाई जानकारी दिएका थिए। खोटाङबाट फर्किएको गाडी आफै अनियन्त्रित भई सडकबाट करिब ६० मिटर तल सुनकोसी नदीमा खसेको हो। बेपत्ताको खोजबिनका लागि सशस्त्रको गोताखोर परिचालन गरिएको छ। बेपत्ताको खोजीमा दुर्घटना स्थलमा नेपाल प्रहरी, सशस्त्र प्रहरी, गोलन्जोर गाउँपालिकाका जनप्रतिनिधि तथा स्थानीय खटिएका छन्। गोताखोरको टोलीले सुनकोसी नदी भित्र बेपत्ता गाडी भेटेर त्यसलाई निकाल्न टुचन लगाएको र जेसीवी मगाएर नदी बाहिर निकाल्ने प्रयास भइरहेको गोलन्जोर गाउँपालिकाका उपाध्यक्ष ज्वला प्रसाद न्यौपानेले जानकारी दिए। घटनास्थलमै रहेका उपाध्यक्ष न्यौपानेका अनुसार गाडीमा टुचन अड्काएर राखिएको र टुचन छोटो भएपछि थप टुचन मगाइएको छ। सुनकोसी नदीमा पानिको बहाव बढ्दै गएको । गाडी निकाल्न गाउँपालिकाको जेसीभी मगाइएको उनले जनाए। गाडी दुर्घटना स्थलभन्दा करिब ५० मिटर तल फेला परेको बताइएको छ।"
नेपालमा हरित हाइड्रोजनको प्रचुर सम्भावना,"काठमाडौं : राष्ट्रपति रामचन्द्र पौडेलले हरित ऊर्जाको पहललाई अघि बढाउने विषयमा काठमाडौं विश्वविद्यालय (केयू) का हाइड्रोजन ल्याबका प्रतिनिधिसँग शुक्रबार छलफल गरेका छन् । त्यस क्रममा हरित हाइड्रोजन विकासको वर्तमान अवस्था र भविष्यका सम्भावनाको बारेमा छलफल भएको थियो । छलफलमा विश्वव्यापी अभ्याससँग नेपालको प्रयासको तादाम्यता मिलाउन आवश्यक रणनीतिक मार्गचित्र समावेश गरिएको थियो । केयूका ग्रिन हाइड्रोजन ल्याबका प्रमुख सहप्राध्यापक डा विराजसिंह थापाले मुलुकमा हरित हाइड्रोजन अनुसन्धान र विकासमा भएको प्रगतिका बारे जानकारी गराएका थिए । उनले नेपालको जलस्रोतको प्रचुरता र जलविद्युत्बाट उत्पन्न अतिरिक्त विद्युत्बाट हुन सक्ने लाभबारे जानकारी गराएका छन् । हिमालयको शुद्ध पानी प्रयोग गरी मुलुकमा संसारकै सस्तो हरित हाइड्रोजन उत्पादन गर्न सकिने उनको दाबी छ । नेपाललाई विश्वव्यापी हाइड्रोजन अर्थतन्त्रमा प्रमुख खेलाडीको रूपमा स्थान दिन सक्ने कुरामा उनले जोड दिएका छन् । प्राज्ञिकऔद्योगिक सहकार्यका संयोजक डा राम लामाले हाइड्रोजनको महत्व र यसले जीवाश्म इन्धनको प्रयोगलाई घटाउन कस्तो भूमिका खेल्न सक्छ भन्ने बारेमा जनचेतना जगाउन विश्वविद्यालयले केही पहल गरिसकेको बताए । सरकारले सस्तो हरित हाइड्रोजन उत्पादनसम्बन्धी अनुसन्धान तथा व्यवसाय थालनी गर्नका लागि बजेट विनियोजन गर्नुपर्नेमा उनले जोड दिए । बैठकमा हरित हाइड्रोजन उद्योगलाई समर्थन गर्न, हरित हाइड्रोजन नीति, २०८० ले परिकल्पना गरेअनुसार एक अधिकार सम्पन्न संस्था स्थापना हुनु पर्ने र सो संस्थाले आवश्यक नीतिगत व्यवस्था गर्नुपर्ने कुरामा समेत छलफल भएको थियो । विज्ञहरूले यस्तो संस्था स्थापना भएपश्चात मात्र हरित हाइड्रोजन क्षेत्रको विकास हुन सक्ने बताए । नयाँ आर्थिक अवसरहरू सिर्जना हुने र नेपालको दिगो विकासका लक्ष्यहरूलाई समर्थन गर्ने अपेक्षा गरिएको छ । राष्ट्रपति रामचन्द्र पौडेलले हरित हाइड्रोजन उत्पादनको विषयमा गहिरो चासो व्यक्त गरे । उनले हाइड्रोजनले विश्वव्यापी दिगोपन लक्ष्यप्रति नेपालको प्रतिबद्धतालाई पूरा गर्न महत्त्वपूर्ण भूमिका निर्वाह गर्ने बताए । उनले आगामी कोप २९ सम्मेलनमा कार्बन तटस्थता हासिल गर्न हाइड्रोजनको प्रयोगलाई महत्त्वपूर्ण अवयवको रूपमा प्रवद्र्धन गर्ने बताए । उनले नेपालको दिगो भविष्यप्रतिको प्रतिबद्धता औंल्याउँदै हाइड्रोजन प्रविधिको विकासमा अन्य राष्ट्रहरूसँग सहकार्य गर्ने प्रतिबद्धता व्यक्त गरे । सचिव नारायणप्रसाद शर्मा दुवाडीले राष्ट्रपति कार्यालयले समन्वयकारी निकायको रूपमा सक्रिय भूमिका निर्वाह गर्दै हाइड्रोजन क्षेत्रको विकासका लागि आवश्यक सहयोग सुनिश्चित गर्न सम्बद्ध मन्त्रालयहरू र अधिकारीहरूसँग समन्वय गर्ने बताए । राष्ट्रको शीर्ष कार्यालयबाट भएको यो समर्थनलाई हरित हाइड्रोजन क्षेत्रमा थप विकासको लागि एक बलियो प्रेरणाको रूपमा हेरिएको छ । विज्ञहरूले यो बैठकलाई नेपालको ऊर्जा क्षेत्रमा एक महत्त्वपूर्ण क्षणका रूपमा लिएका छन्, जसले दिगो र नवप्रवर्तनीय ऊर्जा समाधानतर्फको यात्रामा एउटा निर्णायक कदमको संकेत गर्दछ । उचित नीति र रणनीतिक पहलहरूसँगै, नेपालले आफ्नो प्राकृतिक स्रोतहरूलाई उपयोग गरेर हरित हाइड्रोजन उत्पादनमा शीर्ष स्थान बनाउन सक्ने र यसबाट राष्ट्रिय र क्षेत्रीय साझेदारहरूलाई लाभ पुर्याउने राम्रो सम्भावना देखिन्छ । बैठकमा राष्ट्रपति कार्यालयका सचिव नारायणप्रसाद शर्मा दुवाडी, सहसचिवलगायत अन्य पदाधिकारीहरू तथा केयूका ग्रिन हाइड्रोजन ल्याबका प्रमुख सहप्राध्यापक डा विराजसिंह थापा, प्राज्ञिकऔद्योगिक सहकार्यका संयोजक डा राम लामा, पीएचडी स्कलर इ लक्ष्मण लामा र परियोजना इन्जिनियर इ नितेश यादवलगायतका विज्ञ सहभागी थिए ।"
बस दुर्घटनाका घाइते भेट्न भारतकी राज्यमन्त्री काठमाडौंमा,"काठमाडौं : तनहुँमा भएको बस दुर्घटनामा घाइते यात्रुलाई भेट्न भारतकी राज्यमन्त्री काठमाडौं आइपुगेकी छन्। शुक्रबार बस दुर्घटना हुँदा घाइते भएका यात्रुलाई भेट्न र मृतक शवहरू लिएर जान भारतको केन्द्र सरकारकी युवा तथा खेलकुद राज्यमन्त्री रक्षा खडसे केही समय अगाडि काठमाडौं आइपुगेकी हुन्। स्रोतका अनुसार प्रधानमन्त्री नरेन्द्र मोदीको निर्देशनमा उनी नेपाल आएकी हुन्। उनलाई त्रिभुवन विमानस्थलमा नेपालस्थित भारतीय राजदूताबास नवीन श्रीवास्तव लगायतका उच्चअधिकारीले स्वागत गरेका थिए। उनी घाइते भेट्न त्रिभुवन शिक्षण अस्पताल जाँदैछिन् । शुक्रबार पोखराबाट काठमाडौँतर्फ जाँदै गरेको भारतीय नम्बर प्लेट युपी ५३ एफटी ७६२३ नम्बरको बस मर्स्याङ्दी नदीमा खस्दा २७ जनाको मृत्यु भएको थियो। त्यसमध्ये २६ जनाको आँबुखैरेनी र एक जनाको चितवनमा मृत्यु भएको जिल्ला प्रहरी कार्यालय तनहुँले जनाएको छ। आँबुखैरेनी अस्पतालमा मृत्यु भएका २६ जनाको शव शुक्रबार राति चितवन पठाइएको प्रहरी नायब उपरीक्षक दीपक रायले जानकारी दिए। आज बिहानैदेखि भरतपुर अस्पतालमा मृतकको शवको परीक्षण जारी रहेको छ। दुर्घटनामा १६ जना घाइते भएको र उनीहरुलाई शुक्रबार नै हेलिकप्टरमार्फत काठमाडौँ पठाइएको थियो। उनीहरुको त्रिभुवन शिक्षण अस्पतालमा उपचार भइरहेको रायले बताए। मृतक र घाइते सबै भारतको महाराष्ट्र प्रदेश जलगाउँ जिल्लाका रहेको प्रहरीले जनाएको छ। दुर्घटना लगत्तै नेपाल प्रहरी, सशस्त्र प्रहरी बल,नेपाली सेनाको टोली उद्धारमा जुटेको थियो। दूतावासका चिकित्सकको निगरानीमा सबै घाइतेको उपचार भइरहेको छ। दुर्घटनामा परेर सामान्य घाइते भएका ३ जनालाई काठमाडौंस्थित भारतीय दूतावासको समन्वयमा गोरखा निवास गेष्ट हाउसमा राखिएको छ। यो पनि पढ्नुहोस पशुपतिनाथको दर्शन गर्न नपाउँदै बाटोमै अस्ताए २७ भारतीय तीर्थयात्री"
मृतककाे शव लिन भारतीय सेनाकाे जहाज चितवनमा,चितवन : तनहुँ बस दुर्घटनामा मृत्यु भएकाको शव लिन भारतीय सेनाको जहाज चितवन आएको छ। मृतक २७ जनाकै शव भारत लैजान सेनाको जहाज आएको हो। पोखराबाट काठमाडौंतर्फ आइरहको युपी ५३ एफटी ७६२३ नम्बरको भारतीय यात्रुबाहक बस सडकबाट दुई सय मिटर तल मर्स्याङ्दी नदीमा खस्दा शुक्रबार २७ जनाको मृत्यु भएको थियो भने १६ जना घाइते भएका थिए। मृतकको शव पोष्टमार्टमका लागि चितवनको भरतपुर अस्पतालमा ल्याइएको थियो भने घाइतेहरूलाई नेपाली सेनाको जहाजबाट काठमाडौं पठाइएको थियो। २७ जनाकै पोष्टमार्टम सकिएपछि भारतीय पक्षले शव लैजान भारतीय सेनाको जहाज पठाएको हो। आजमात्रै भारतका युवा मामिला तथा खेलकुद राज्यमन्त्री रक्षा निखिल खड्से नेपाल आएकी थिइन्। घटनाबारे बुझ्न र घाइतेहरूलाई भेट्न उनी काठमाडौं आएकी थिइन्। गृहमन्त्री रमेश लेखकले घटनाबारे राज्यमन्त्री खड्सेलाई ब्रिफिङ गरेका थिए। उनीहरू महाराजगन्जस्थित शिक्षण अस्पताल पुगेरै घाइतेहरूको अवस्थाका बारेमा समेत अस्पताल पुगेर जानकारी लिएका थिए।
एसपीको शैक्षिक प्रमाणपत्र नक्कली,"काठमाडौं : तत्कालीन सशस्त्र प्रहरी उपरीक्षक (एसपी) वीरसिंह साहुको शैक्षिक योग्यताको प्रमाणपत्र नक्कली भएको खुलासा भएको छ । सशस्त्र प्रहरी बल, नेपाल नं ४३ रिजर्भ गण हेडक्वार्टर बनबेहडा, कैलालीका कार्यरत एसपी साहुको शैक्षिक प्रमाणपत्र नक्कली भएको भन्दै अख्तियार दुरुपयोग अनुसन्धान आयोगले मुद्दा दायर गरेको छ । राज्यका सुरक्षा निकायमध्ये नेपाल प्रहरी, सशस्त्र प्रहरी र राष्ट्रिय अनुसन्धान विभागमा कार्यरत कर्मचारीमध्ये उच्च पदस्थले सेवा प्रवेश र बढुवाको लागि नक्कली शैक्षिक प्रमाणपत्र पेस गरेको भन्दै उजुरी परेको थियो । उजुरीको आधारमा सशस्त्र प्रहरी बलको प्रहरी निरीक्षक पदमा बढुवा नियुक्तिको लागि साहुले पेस गरेको स्नातक तहको शैक्षिक योग्यताको प्रमाणपत्र सम्बन्धमा अख्तियारले अनुसन्धान गरेको थियो । अख्तियारका अनुसार एसपी साहुले २०५९ चैत ७ गते सशस्त्र प्रहरी निरीक्षक पदमा नियुक्त हुन डा राममनोहर लोहिया अबध विश्वविद्यालय, फैजाबादबाट जारी स्नातक उत्तीर्ण गरेको प्रमाणपत्र पेस गरेका थिए । अख्तियारको छानबिनले उक्त शैक्षिक प्रमाणपत्र नक्कली रहेको ठहर गरेको हो । सशस्त्र प्रहरी निरीक्षकमा नियुक्ति भई लाभ, सुविधा लिएको हुँदा उनीविरुद्ध भ्रष्टाचार निवारण ऐनबमोजिम सजायको मागदाबीसहित विशेष अदालतमा आरोपपत्र दायर गरिएको अख्तियारका प्रवक्ता एवं सहसचिव नरहरि घिमिरेले जानकारी दिए । अन्य प्रहरी अधिकृतहरूको शैक्षिक प्रमाणपत्रको विषयमा पनि अख्तियारले अनुसन्धान गरिरहेको छ । धेरै शिक्षक, प्रहरी, नेपाली सेनाका शैक्षिक प्रमाण पत्र कैफियत रहेको अख्तियार स्रोत बताउँछ ।"
अस्पतालको बेडबाट फरार भएका थुनुवा चार दिनपछि समातिए,झापा : अस्पतालको बेडबाट हतकडी फुस्काई फरार भएका थुनुवालाई चार दिनपछि प्रहरीले समातेको छ। लागूऔषध मुद्दाका फरार थुनुवा दमक नगरपालिका३ भुटानी शरणार्थी सेक्टर जी थ्री भई हाल बिर्तामोड१ मा डेरा गरी बस्ने २५ वर्षीय विशाल राईलाई शनिबार बिहान ११ बजेतिर अर्जुनधारा११ स्थित नयाँ बसपार्कबाट पक्राउ गरिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। नयाँ बसपार्कस्थित घिसिङ मोटरसाइकल ग्यारेज छेउको चिया पसलको भित्रपट्टी चुरोट खाई बसिरहेको अवस्थामा उनलाई प्रहरी कार्यालय झापा र इलाका प्रहरी कार्यालय बिर्तामोडको संयुक्त टोलीले पक्राउ गरेको हो। भदौ ४ गते दिउँसो ४ बजे पेट दुख्ने बिरामी भई राईलाई बिर्तामोडस्थित बिर्तासिटी अस्पतालमा भर्ना गरिएको थियो। बिहानको मध्यराति उनी त्यहाँबाट हतकडी फुस्काई फरार भएका थिए। राईको सुरक्षामा प्रहरी हवल्दार बमबहादुर राई खटिएका थिए। थुनुवा फरार भए लगतै प्रहरी हवल्दार राईलाई निलम्बन गरी कारबाही सुरु गरिएको थियो। उनको खोजीका लागि जिल्ला प्रहरी कार्यालय र इलाका प्रहरी कार्यालयको टोली चार दिनदेखि खटिएका थिए। गत भदौ २ गते राति अन्दाजी साढे ९ बजे बिर्तामोड१ पश्चिम बस स्ट्यान्डमा शङ्कास्पद अवस्थामा हिँडडुल गरिरहेको अवस्थामा इलाका प्रहरी कार्यालय बिर्तामोडबाट खटिएको टोलीले राईलाई चेकजाँच गर्दा उनको साथबाट प्लास्टिकसहित १ ग्राम ४४ मिलिग्राम ब्राउन सुगर फेला परेको थियो। त्यसपछि उनलाई झापा जिल्ला अदालत भद्रपुरबाट ५ दिनको म्याद थप गरी आवश्यक कारबाहीका लागि इलाका प्रहरी कार्यालय बिर्तामोडको हिरासतमा राखिएको थियो।
खोलामा डुबेर दुई विद्यार्थीको मृत्यु,धरान : स्कुलबाट घर फर्कने क्रममा खोलामा डुबेर खोटाङमा दुई बालकको मृत्यु भएको छ। खोलामा डुबेर खोटाङको ऐसेलुखर्क गाउँपालिका१ राखावाङदेलमा दुई बालकको मृत्यु भएको जिल्ला प्रहरी कार्यालयका प्रमुख डीएसपी पुरुषोत्तम खड्काले जानकारी दिए। उनका अनुसार शुक्रबार दिउँसो १ बजे बजे विद्यालयबाट घर फर्कँदा बाटोमा पर्ने चङखु खोलामा नुहाउने क्रममा ९ वर्षीय राज राई र ११ वर्षीय अर्जुन राईको डुबेर मृत्यु भएको हो। उनीहरु जनहित प्राविमा राज कक्षा ४ मा र अर्जुन कक्षा ५ मा अध्ययनरत थिए। इलाका प्रहरी कार्यालय ऐसेलुखर्कबाट खटेको प्रहरी टोलीले घटनाका सम्बन्धमा थप अनुसन्धान गरिरहेको खोटाङका डीएसपी खड्काले बताए।
बालेनदेखि ट्रम्पसम्म एआई दुरुपयोगको मारमा,"काठमाडौं : काठमाडौं महानगरपालिकाका मेयर बालेन्द्र साह र उपमेयर सुनिता डंगोलको फोटो भएको एक भिडियो केही दिनअघि सामाजिक सञ्जालमा भाइरल भयो। साह र डंगोलको चरित्रहत्या हुने गरी भिडियोमा क्लोज दृश्य राखिएको छ। एआई प्रविधि दुरुपयोग गरेर बनाइएको यो भिडियोविरुद्ध उपमेयर सुनिता डंगोलले नेपाल प्रहरीको साइबर ब्युरोमा उजुरी दिएकी छन्। ब्युरोले घटनाको अनुसन्धान गरिरहेको छ। सामाजिक सञ्जाल एक्समा अमेरिकी पूर्वराष्टपति डोनाल्ड ट्रम्प र राष्ट्रपतिका प्रत्याशी कमला ह्यारिसको भिडियो भाइरल छ। उक्त भिडियोमा फोटो जोडेर अपाच्य दृश्य समेटिएका छन्। प्रविधिको दुरुपयोग गरेर बनाइएको यो भिडियोमा कुनै सत्यता छैन। यो भिडियो हेरिसकेपछि वरिष्ठ साहित्यकार तथा लेखक खगेन्द्र संग्रौलाले एक्समा लेखेका छन्, कृत्रिम बुद्धिको यसरी दुरुपयोग हँुदै जाँदा समाज र संस्कृतिको दुर्गति कतिसम्म होला ? एआई प्रविधि दुरुपयोग गर्ने बाजुराका २२ वर्षीय रमेशबहादुर रावतलाई प्रहरीले पक्राउ गरेको छ। उनलाई सिन्धुपाल्चोकबाट पक्राउ गरिएको हो। साइबर ब्युरोका अनुसार उनले विभिन्न राजनैतिक व्यक्तिका चरित्रहत्या हुनेगरी अडियो भिडियो सामग्री सार्वजनिक गरेका थिए। सामाजिक सञ्जालमा विशिष्ट व्यक्तिहरूप्रति गाली बेइज्जती गर्दै, भिडियो पोस्ट गरेका थिए। उनीविरुद्ध विद्युतीय कारोबार ऐन, २०६३ अन्तर्गतको कसुरमा मुद्दा दर्ता गरी अनुसन्धान भइरहेको छ। बाजुराका रावत सिन्धुपाल्चोकको एक फार्मेसी पसलमा काम गर्थे। उनले फार्मेसीमा बस्दै गर्दा विभिन्न उच्चपदस्थ व्यक्तिहरूको फोटो पठाउँदै एआई प्रविधिलाई निर्देशन दिने गर्थे। ब्युरोका एक प्रहरी अधिकृतका अनुसार मेयर उपमेयरको गलत भिडियो बनाएर सार्वजनिक गरेको हुन सक्ने अनुमान छ। उनको मोबाइलमा अन्य उच्च पदस्थ व्यक्तिको फोटोसमेत फेला परेको छ। फार्मेसी पढेका रावतले मोबाइलमा एआई प्रयोग गरेर बनाएका अन्य फोटोहरू पनि राखेका थिए। उनले पछिल्लो डेढ महिनादेखिमात्रै एआई प्रविधि दुरुपयोग गरेर फोटो भिडियो बनाउने गरेको अनुसन्धानका क्रममा खुलेको छ। प्रविधिको गलत प्रयोग प्रविधिको प्रयोग गरेर तपाईंले कसैको फोटो दुरुपयोग गर्दै हुनुहुन्छ ? वा बनाउँदै गरेको भिडियोमा काटकुट पारेका अरूका तस्बिर जोड्दै हुनुहुन्छ ? ख्याल गर्नुस् है कानुनी झमेलामा पर्नुहोला। नेपाल प्रहरीको साइबर ब्युरोले एआई प्रविधिको दुरुपयोग गर्नेविरुद्ध निगरानी बढाएको छ। ब्युरोका उपनिर्देशक दीपकराज अवस्थीका अनुसार सामाजिक सञ्जाल तथा डिजिटल प्लेटफर्ममा आर्टिफिसियल इन्टेलिजेन्स एआई प्रविधिको दुरुपयोग गर्ने घटना बढिरहेको छ। यसले गर्दा सामाजिक सञ्जालमा व्यक्तिगत विषयहरू छरपस्ट भइरहेका छन्। राजनैतिक नेता, कलाकार, सामाजिक अभियन्ता तथा विभिन्न व्यक्तिहरू निसानामा पर्ने गरेका छन्। अवस्थी भन्छन्, प्रविधिको विकाससँगसँगै नयाँनयाँ सामाजिक प्लेटफर्महरू बनिरहेका छन्। एआई, च्याट जीपीटीलगायतका प्लेटफर्महरू सीप सिक्न तथा ज्ञानआर्जन गर्न अति उपयोगी छन्। तर गलत मानसिकताका व्यक्तिहरूले यसको दुरुपयोग गरी कुनै संगठन वा व्यक्तिलाई विशेष लक्षित गरी चरित्रमा निर्मम आघात पुर्याउने काममा सक्रिय भएका छन्। अतिरञ्जित तवरबाट कपोलकल्पित, भ्रामक विषयमा श्र्रव्यदृश्य सामग्री उत्पादन तथा प्रचारप्रसार गरी, पारिवारिक, सामाजिक, राजनैतिक चरित्रहत्या गर्ने गराउनेजस्ता कार्य बढिरहेका छन्। साइबर ब्युरोका अनुसार एउटाको टाउकोमा अर्कोको शरीर जोड्ने, सामाजिक सञ्जालमा अपलोड गरेका भिडियोहरूमा गलत मनशाय राखी दुरुपयोग गर्ने र चरित्रहत्या गर्नेजस्ता कार्यहरू धेरै बढेका छन्। यस्ता कार्यविरुद्ध ब्युरोमा उजुरी आउने क्रम पनि बढिरहेका छन्। यस्तै प्रविधिको दुरुपयोग गरेर ठगी तथा अन्य अपराध गर्नेको संख्या पनि बढ्दै छ। ब्युरो प्रवक्ता अवस्थी भन्छन्, पछिल्लो समय हाम्रो समाज पनि नकारात्मक बाटोमा गएको देखिन्छ।"
हत्याका अभियुक्तलाई मन्त्रीको सचिवालयमा नियुक्ति,"विराटनगर : कोशी प्रदेशमा हत्याका अभियुक्तलाई मन्त्रीको सचिवालयमा नियुक्ति दिएको फेला परेको छ। हत्याजस्तो जघन्य अपराधको अभियोग लागेका व्यक्तिलाई आर्थिक मामिला तथा योजनामन्त्री रामबहादुर मगरले स्वकीय सचिव (पीए) नियुक्त गरेका हुन्। मगरले इलामको चुलाचुली गाउँपालिका५ घर भएका सञ्जयकुमार राईलाई गत वैशाख २६ गतेदेखि लागू हुने गरी स्वकीय सचिवमा नियुक्ति दिएको पाइएको छ। मुख्यमन्त्री तथा मन्त्रीको पारिश्रमिक तथा सुविधा सम्बन्धी ऐन, २०७५ को अनुसूची २ मा भएको व्यवस्था बमोजिम निजामती सेवाको राजपत्र अनंकित प्रथम श्रेणी वा सो सरहको सुविधा पाउने गरी जेठ ४ गते राईको नियुक्ति भएको हो। उनले नायव सुब्बा सरहको सुविधा पाउँदै आएका छन्। नेकपा (एमाले)का केन्द्रीय सदस्यसमेत रहेका मन्त्री मगर २०७९ मंसिर ४ गते सम्पन्न निर्वाचनमा इलामको क्षेत्र नम्बर २ (ख)बाट प्रदेशसभा सदस्य (प्रदेश सांसद)मा निर्वाचित भएका थिए। एमाले कोशी प्रदेश संसदीय दलका नेता हिक्मतकुमार कार्की प्रदेशसभाको दोस्रो कार्यकालमा तेस्रोपटक मुख्यमन्त्री बनेकै दिन गत वैशाख २७ गते उनी विनाविभागीय मन्त्री नियुक्त भएका थिए। पछि आर्थिक मामिला तथा योजना मन्त्रालयको जिम्मेवारी पाएका हुन्। त्यसअघि एमालेको प्रदेश संसदीय दलको उपनेता थिए। ज्यान मुद्दाका अभियुक्तलाई सचिवालयमा नियुक्ति दिएको सार्वजनिक भएसँगै मगर विवादमा तानिएका छन्। यद्यपि, मगर सालिन र इमान्दार नेता भनेर चिनिन्छन्। २०७४ सालको निर्वाचनमा पनि प्रदेश सांसद निर्वाचित भएका उनी त्यतिबेला भूमि, व्यवस्था, कृषि तथा सहकारी मन्त्री भएका थिए। अहिलेसम्म प्रदेश सरकारमा ३ पटक मन्त्री भइसकेका छन्। मगरका स्वकीय सचिव राई मोरङको मधुमल्लामा १३ वर्षअघि भएको एउटा हत्याको घटनाका अभियुक्त हुन्। एमाले इलामका जिल्ला सदस्यसमेत रहेका उनीविरुद्धको कर्तव्य ज्यान मुद्दा जिल्ला अदालत मोरङमा विचाराधीन छ। अदालतले मागेको धरौटीबापतको १८ हजार रूपैयाँ बुझाएर छुटेका थिए। राईले यसअघि चुलाचुली गाउँपालिकाका पूर्वअध्यक्ष प्रदीपचन्द्र राईको सचिवालयमा पनि बसेर काम गरेको पत्ता लागेको छ। नियुक्ति लिएर गाउँपालिका अध्यक्षको सचिवालयमा केही समय काम गरें, राई भन्छन्, एमालेबाट राजनीति र समाजसेवा गरिरहेको म अहिले मन्त्रीको सचिवालयमा छु। राजनीतिक संरक्षण पाउँदै आएका उनले मुद्दाको किनारा नलाग्दै शक्तिको आडमा मन्त्रीको सचिवालयमा नियुक्ति पाएका हुन्। सत्ताको आडभरोसा पाइरहेका राई एमालेको राजनीतिमा सक्रिय छन्। चुनावमा आफूलाई जिताउन भूमिका खेलेकै कारण गुन तिर्न मगरले उनलाई सचिवालयमा लगेको जानकारहरु बताउँछन्। सरकारकै संरक्षणमा अभियुक्तले रगजग गरिरहँदा पीडित परिवार भने सशंकित बनेको छ। न्याय नपाइने हो कि भन्ने त्रासमा छ। अभियुक्तको संरक्षणले मुलुकमा स्थापित राजनीतिक एवं कानुनी व्यवस्थालाई चुनौती भएको र मन्त्रीको नैतिकतामाथि प्रश्न उठेको सरोकारवाला बताउँछन्। राजनीतिक विश्लेषक एवं प्राध्यापक कृष्ण पोखरेलले अभियुक्तलाई नेताबाट संरक्षण मिल्नु निष्पक्ष र व्यवहारिक राजनीतिको मान्यताविपरीत भएको बताउँछन्। कुनै व्यक्तिलाई त्यत्तिकै अभियोग लाग्दैन। गल्ती गरेरै राज्यले अभियुक्त बनाउँछ। तर, नेताले संरक्षण गर्नु न्यायलाई आफ्नो बाटो हिँड्न नदिएको उदाहरण हो, उनले भने। अपराधलाई नेताबाट प्रश्रय मिल्दा स्थापित राजनीतिक तथा कानुनी व्यवस्थामा चुनौती थपिदै गएको पोखरेलले बताए। उनले न्यायमा अवरोध गर्नु कानुनी व्यवस्थाको धज्जी उडाउनु भएको उल्लेख गरे। कसैलाई अभियोग लाग्दा तथ्य र प्रमाणका आधारमा त्यसको छिनोफानो अदालतले गर्ने बताउँदै उनले राजनीतिकर्मीहरुले भने संरक्षण गर्ने बाटोतिर लाग्न नहुने सुझाव दिए। अभियुक्त जोगाउन नेता लाग्नु राजनीतिलाई अपराधिकरणको बाटोतिर लानु हो। नेताले गलत कार्यकर्तालाई संरक्षण दिनु मुलुकमा कानुनी राज्यको उपहास गर्नु हो। दण्डहीनतालाई प्रोत्साहन गरेर समाजमा अराजकता बढाउनु हो, प्राध्यापक पोखरेल भन्छन्। पोखरेलका भनाइमा यस्ता गलत अभ्यासले पुरस्कृत हुनु छ भने अपराधको बाटोमा लाग्दा हुन्छभन्ने सन्देश प्रवाह भइरहेको छ। मन्त्री मगर भने आफूलाई राईको पृष्ठभूमिका बारेमा थाहा नभएको बताउँछन्। सांसद भएकै बेलादेखि सहयोगीका रूपमा नियुक्त गरेको थिएँ। उनको विगत मलाई केही जानकारी भएन। मेरो निर्वाचन क्षेत्रका कार्यकर्ता र पार्टीको जिल्ला सदस्य हुन्। पहिल्यैदेखि सहयोगी राखेकाले मन्त्री भएपछि सचिवालयमा तानेको हुँ। राईका बारेमा नयाँ कुरा सुनाउनु भयो। यसको खोजतलास गर्छु। म बुझ्छु, मगरले भने। यस्तो थियो घटना मोरङको मिक्लाजुङ गाउँपालिका९ मधुमल्ला (सविकको मधुमल्ला गाविस१) का ३३ वर्षीय विनोद श्रेष्ठको २०६८ सालमा हत्या भएको थियो। मिक्लाजुङ७ (सविकको मधुमल्ला२) मा २०६८ साल असोज २२ गते तरबार, खुकुरी, रडसहित दोहोरो झडप (ग्याङ फाइट) हुँदा उनी गम्भीर भएको प्रहरीले जनाएको छ। उपचारका क्रममा भारतको सिलिगुडीमा कात्तिक २ गते मृत्यु भयो। त्यसअघि उपचारका लागि विराटनगरको न्युरो अस्पताल ल्याइएको थियो। प्रहरीका अनुसार सुरुमा मृतक विनोदको समूहले मधुमल्ला२ का निर्मल ढकाल, राजकुमार खवासलगायतलाई कुटपिट गरेको थियो। त्यसपछि अर्को पक्षसँग झडप हुँदा विनोद मारिएको प्रहरी बताउँछ। प्रहरीले घटनामा संलग्न भनेर १४ जनाविरुद्ध कर्तव्य ज्यान मुद्दा चलाएको थियो। मुद्दामा निर्मल ढकाल, राजकुमार खवास, गोपाल साह, सञ्जय राई, अजय राई, निश्चल लिम्बू, महेश चाम्लिङ राई, इन्द्रकुमार डोकिम राई, राजु लिम्बू, ज्योति तुम्रोक, शक्ति राई, बरदान थापामगर, ध्याने भनिने ध्यानबहादुर राई र रोहित लिम्बूलाई प्रतिवादी बनाइएको थियो। तत्काल निर्मल, राजकुमार र गोपाल मात्रै पक्राउ परे भने अरु ११ जना फरार भए। जिल्ला अदालत मोरङले २०७१ साल माघ २८ गते मुद्दाको फैसला गर्यो। तत्कालीन न्यायाधीश शेखरप्रसाद पौडेलको इजलासले निर्मललाई सर्वस्वसहित जन्मकैद र राजकुमारलाई ५ वर्ष कैद हुने फैसला सुनायो भने गोपाललाई सफाइ दियो। अदालतले फरार रहेका ११ जनाको हकमा मुद्दा मुलतबीमा राख्यो। सादक जाँचका क्रममा उच्च अदालत विराटनगरका तत्कालीन न्यायाधीश शिवराज अधिकारी र सत्यमोहन जोशी थारुको इजलासले २०७३ साल जेठ १६ गते जिल्लाकै फैसला सदर गर्यो। त्यसलाई २०७९ भदौ २१ मा सर्वोच्चका न्यायाधीश प्रकाशकुमार ढुंगाना र मनोजकुमार शर्माको इजलासले पनि सदर गरिदियो। जिल्लाले मुद्दाको फैसला गरेसँगै फरार रहेका अभियुक्तहरु २०७२ भदौदेखि धमाधम अदालतमा हाजिर हुन थाले। त्यसपछि मुलतबीको मुद्दा जगाएर सुनुवाइ गर्दै अदालतले आदेश गर्न थाल्यो। आदेशबाट रोहित, महेश, सञ्जय र बरदान साधारण तारेखमा छुटेको अदालतका सूचना अधिकारी हेमबहादुर बुढाथोकीले बताए। उनका अनुसार अदालतले धरौटी माग गरेपछि निश्चल १८ हजार तथा अजय, ज्योति, शक्ति र ध्यानबहादुर २७ हजार रूपैयाँ बुझाएर छटेका थिए। तर, उच्च अदालतले जिल्लाको आदेश उल्टाइदियो। उच्चका तत्कालीन न्यायाधीशहरु तेजबहादुर केसी र पुष्पराज कोइरालाको इजलासले जिल्लाको आदेश बदर गर्दै २०७३ कात्तिक २५ गते ध्यानबहादुर, अजय र निश्चललाई कारागार चलान गरेर मुद्दाको पुर्पक्ष गर्न आदेश दिएको बुढाथोकी बताउँछन्। उच्चले सञ्जय, बरदान र महेशसँग १८ हजार धरौटी माग गर्यो। धरौटी रकम बुझाएर छुटेकामध्ये सञ्जय अहिले मन्त्रीको स्वकीय सचिव छन्। उच्चले ज्योति, शक्ति र रोहितका हकमा भने जिल्लाकै आदेश सदर गरिदियो। उच्चले कारागार चलानको आदेश गरेपछि ध्यानबहादुर, अजय र निश्चल फरार भए। ध्यानबहादुर २०८० असार १० गते मधुमल्लाबाटै पक्राउ परे। अहिले पुर्पक्षका लागि मोरङ कारागारमा छन्। फरार रहेका निश्चल ५ वर्षअघि झापाबाट लागूऔषधसहित पक्राउ परेका थिए। झापा अदालतले लागूऔषध मुद्दामा ५ वर्ष कैद सजायको फैसला गर्यो। लागूऔषधसँग सम्बन्धित मुद्दाको कैद गत जेठमा भुक्तान गरिसकेका उनलाई मोरङको हत्यासँग जोडिएको मुद्दामा पुर्पक्षका लागि झापा कारागारमै राखिएको छ। अजय अहिलेसम्म फरार रहेको अदालतका सूचना अधिकारी बुढाथोकीले बताए। उनका अनुसार घटना भएदेखि नै फरार रहेका इन्द्रकुमार र राजु हालसम्म पक्राउ परेका छैनन्। विनोद श्रेष्ठको हत्यासँग सम्बन्धित कर्तव्य ज्यान मुद्दा मोरङ अदालतमा विचाराधीन छ, बुढाथोकी भन्छन्, अब चाँडै फैसला हुने सम्भावना छ। उनका अनुसार फैसला भएका ३ जनाबाहेक ११ जनाको मुद्दा विचाराधीन रहेको हो। मुद्दाको सुनुवाइका लागि पछिल्लो पेसी भदौ १३ गतेलाई तोकिएको जानकारी बुढाथोकीले दिए। मन्त्रीका स्वकीय सचिव रहेका सञ्जय राईले भने घटनामा आफ्नो संलग्नता नरहेको बताए। मधुमल्लामा मेरो दिदीको घरमा बसेर क्याप्स पढ्थेँ। घटना मै बसेको घरनजिक भएको हो। मेरो संलग्नता छैन। त्यत्तिकै आरोप मात्रै लगाइयो, उनले भने। घटनामा संलग्न नभए पनि आफूविरुद्ध मुद्दा चलेको राई बताउँछन्। मुद्दा चल्यो। अदालतले तारेखमा छाड्यो, उनी भन्छन्, मुद्दा फैसलाको चरणमा छ। चाँडो फैसला भइदिए न्याय पाइने थियो। आफ्नो संलग्नता भएको भए यसअघि नै अदालतले कारागार चलान गरिसक्ने राईको भनाइ छ। घटनामा संलग्न भए जेल जान्थे नी, उनले भने, पीडित परिवारप्रति मेरो सम्मान छ। मृतक विनोदका बुवा नन्दकुमार श्रेष्ठले घटनामा संलग्नलाई राजनीतिक संरक्षण मिलिरहेकाले न्याय पाउने आशा कमजोर बन्दै गएको गुनासो गरे। सर्वस्वसहित जन्मकैद भएको व्यक्ति निर्मल ढकाल छुटेको ९१० महिना भयो। उ (निर्मल) नेपाली कांग्रेससँग आवद्ध छ। अपराधीलाई कांग्रेसले संरक्षण गर्यो, उनी भन्छन्, सञ्जय संविधानसभाका अध्यक्ष स्वः सुवासचन्द्र नेम्वाङको मान्छे हो। सुवासका छोरा सुहाङसँग पनि नजिक छ अरे। अहिले मन्त्रीको सचिवालयमा नियुक्ति पाएको छ भन्ने सुन्दै छु। आफ्नो छोराको हत्या हुनुमा निर्मल तथा सञ्जयसहित निश्चल, ध्यानबहादुर र अजयको मुख्य हात रहेको श्रेष्ठ बताउँछन्। अपराधीलाई हुने राजनीतिक संरक्षणले पीडामाथि पीडा दियो। सबै २ नम्बरी धन्दा चलाउने मान्छेहरु हुन्, उनले भने। सञ्जयको मोटरसाइकलसमेत आफूहरुले नियन्त्रणमा लिएर प्रहरीलाई बुझाए पनि कारबाही प्रभावकारी नभएको श्रेष्ठको भनाइ छ।"
बस दुर्घटना : घाइतेको अवस्था बुझ्न गृहमन्त्री लेखक र भारतकी राज्यमन्त्री खडसे टिचिङमा,"काठमाडौं : तनहुँमा भएको बस दुर्घटनामा घाइते यात्रुलाई गृहमन्त्री रमेश लेखक र भारतकी युवा तथा खेलकुद राज्यमन्त्री रक्षा खडसे त्रिवि शिक्षण अस्पताल (टिचिङ)मा पुगेर भेटेका छन्। शुक्रबार पोखराबाट काठमाडौँतर्फ जाँदै गरेको भारतीय नम्बर प्लेट युपी ५३ एफटी ७६२३ नम्बरको बस मर्स्याङ्दी नदीमा खस्दा २७ जनाको मृत्यु र १६ जना घाइते भएको जिल्ला प्रहरी कार्यालय तनहुँले जनाएको छ। घाइतेहरुलाई शुक्रबार नै हेलिकप्टरमार्फत काठमाडौँको त्रिभुवन शिक्षण अस्पतालमा ल्याएर उपचार गरिएको छ। घाइतेको अवस्था बुझ्न आज गृहमन्त्री लेखक,भारतकी राज्यमन्त्री खडसे,नेपालस्थित भारतीय राजदूत नवीन श्रीवास्तवलगायतका उच्च अधिकारी अस्पतालमा पुगेका हुन्। उनीहरुले उपचारमा संलग्न डाक्टरबाट बिरामीको अवस्थाबारे जानकारी लिएका छन्। दुर्घटना हुँदा घाइते भएका यात्रुलाई भेट्न र मृतक शवहरू लिएर जान भारतको केन्द्र सरकारकी युवा तथा खेलकुद राज्यमन्त्री खडसे आज बिहान विमानमार्फत काठमाडौं आइपुगेकी हुन्। आज बिहानैदेखि भरतपुर अस्पतालमा मृतकको शवको पोस्टमार्टम जारी रहेको छ। मृतकको शव पठाउनेबारे छलफल भइरहेको छ : लेखक गृहमन्त्री लेखकले उपचारमा रहेका घाइतेमध्ये एकदुई जनाको अवस्था गम्भीर रहेको जानकारी प्राप्त भएको बताए। उनले बिरामीको उपचार राम्रोसँग भइरहेको बताए। भारतबाट आएको पर्यटकको सेना प्रहरीहरुले चाँडै उद्वार गरेर केही मानिसहरुलाई बचाउन सकिएको र केहीको मृत्यु भएको जानकारी गराए। उनले भने, घाइतेको उपचार भइरहेको छ। भारतको राज्यमन्त्री आउनुभएको छ। उहाँकै निर्वाचन क्षेत्रका मानिसहरु हुनुहुन्छ। गृहमन्त्री लेखकले मृतकको शव पठाउनेबारे छलफल भइरहेको जानकारी दिए।"
"सुदूरपश्चिममा गौरा पर्व सुरु, घरघरमा बिरुडा राखिँदै","महेन्द्रनगर : सुदूरपश्चिमको मौलिक पर्व गौरा आज (शनिबार) देखि विधिवत् रूपमा सुरु भएको छ। पञ्चमीदेखि सुरु हुने यो पर्वको शनिबार पहिलो दिन घरघरमा बिरुडा राखिँदैछ। आजको दिनलाई बिरुडा पञ्चमीसमेत भन्ने गरिन्छ। व्रतालु महिलाहरूले घरमा बिरुडा (पाँच प्रकारका अन्न तथा गेडागुडी) भिजाएर गौराको सुरुवात गरिन्छ। तामाको भाँडोलाई गाईको गोबरले लिपेर दुबो, अक्षताले सिंगारपटार गरी त्यसभित्र पञ्च अन्न मास, कलौं, गहत, गहुँ र गुरुस भिजाएर बिरुडा बनाउने चलन छ। बिरुडालाई गौरीको प्रसादका रूपमा लिइन्छ। गौरादेवीको पूजाआजामा पनि बिरुडाको प्रयोग गरिन्छ। पुत्रदा एकादशीको व्रत बसिसकेपछि भाद्र महिनाको बिरुडा पञ्चमीदेखि गौरा पर्व विधिवत् रूपमा सुरु हुने जानकी अवस्थीले बताइन्। एक महिना अगाडिदेखि नै शुद्ध शाकाहार र बह्मचर्यको पालना गरी बिरुडा पञ्चमीको दिन महिलाले मास, कलौं, गहत, गहुँ र गुरुस मिलाएर तामाको भाडामा भिजाउने गरिन्छ। उनले भनिन् बिरुडा भिजाइँदा मांगलिक सगुन फाँग गाउँछौं। बिरुडा भिजाउने बेला महिलाहरूले स्थानीय भाषामा रहेको सगुन तथा बिरुडा भिजाउने बेलाको फाग गाउने उनले बताइन्। फागमा सबै नारीहरू गौरा पर्वको व्रत लिन लागेका र आफूले पनि यो व्रत लिने इच्छा गरेकाले बिरुडाका लागि आवश्यक दाल तथा अन्न सामग्री खोजीदिन महादेव (स्थानीय भाषामा मयासर भनिने) लाई नगरमा गएर मागिल्याउन आग्रह गरेको कुराकानीबाट कथाको आरम्भ हुने उनको भनाइ छ। मयासरले यो वर्ष आफ्नो घरमा केही पनि नभएको हुनाले अर्को वर्ष सुरु गर्नभन्दा गौराले जिद्दी गरेपछि गौराको आग्रहबमोजिम नगरमा कलौं बिरुडी खोज्न गएको प्रसंग यस फागमा आउँछ। उनले भनिन्, यो पर्व पुरुषको व्रतबन्ध गरेजस्तै महिलाले दुबधागो लाउने पर्व पनि हो। यसरी भिजाएका बिरुडालाई षष्ठीका दिन पखाल्ने प्रचलन रहेको उनले बताइन। सप्तमी र अष्टमीका दुई दिन गौराका विशेष दिनको रूपमा लिइन्छ। सप्तमीका दिन नजिकैको धान खेतमा गएर धानसँगै उम्रिएको साउँ (धानजस्तै देखिने घाँस)बाट गौराको प्रतिमा बनाई गौराघरमा भित्र्याइले व्रतालु सरस्वती भट्टले बताइन्। गौरा हाम्रो ठूलो पर्व हो पुरुषजस्तै नारीले पनि यज्ञोपवीतका रूपमा दुबधागो लगाउने गर्छांै, उनले भनिन्, गौराको पूजाअर्चनाले विशेषगरी श्रीमान् तथा घरपरिवारका सदस्यहरू निरोगी, दीर्घायु, परिवारमा सुख समृद्धिको लागि व्रत बस्ने हाम्रो चलन हो। अष्टमी अर्थात् गौराष्टमीका दिन पूजाआजा गर्दै, मंगलगानका साथमा गौरा नचाइन्छ। त्यसै क्रममा गौरालाई गौराघरको आँगनमा ल्याएर राखिन्छ, त्यहाँ विभिन्न अठवाली गीत, चैत, धमारी, राजामहाराजाका वीरगाथाहरूका साथमा नचाउने गरिन्छ। आजकै दिनदेखि ठाउँठाउँमा देउडासमेत खेलिने प्रचलन छ। प्राचीनकालदेखि नै पर्वतराज हिमालय र मेनकाकी पुत्रीका रूपमा भगवान् शिवकी अर्धाङ्गीनी शक्तिस्वरूपा पार्वती (गौरी)लाई गौरा देवीको रूपमा पूजाअर्चना गरिँदै आइरहेको पाइन्छ। तिनै शिवगौरीको स्थानीय लोकरीतिअनुसार पूजाअर्चना गरिने पर्व नै गौरा पर्व हो।"
"आज शनिबार,यात्रा गर्दै हुनुहुन्छ ? यस्तो छ मौसम पूर्वानुमान","काठमाडौं : नेपालमा मनसुनी वायुको प्रभाव रहेको छ। मनसुनको न्यून चापीय रेखा पश्चिमतिर सरदर स्थानको दक्षिणमा र पूर्वतिर सरदर स्थानको केही उत्तर दिशा तर्फ रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल कर्णाली प्रदेशका थोरै स्थानहरूमा हल्का वर्षा भइरहेको छ। शनिबार दिउँसोदेशभर आंशिकदेखि साधारणतया बदली रहने छ। सातै प्रदेशका केही स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको मौसम पूर्वानुमान बुलेटिनमा उल्लेख छ। राती कोशी, बागमती, गण्डकी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। आइतबार कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा तथा मधेश प्रदेशको थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। सोमबार पनि सातै प्रदेशका केही स्थानहरूमा मध्यम वर्षाको सम्भावना रहेको छ। कोशी, बागमती र कर्णाली प्रदेशका एकदुई स्थानमा भारी वर्षाको पनि सम्भावना रहेको महाशाखाले जनाएको छ।"
मोटरसाइकल दुर्घटनामा पूर्व वडाअध्यक्ष यादवको मृत्यु,"मलङ्गवा : सर्लाहीको कविलासी नगरपालिका४, हेमपुरका पूर्व वडा अध्यक्ष ४३ वर्षीय अरविन्द कुमार यादवको मोटरसाइकल दुर्घटनामा मृत्यु भएको छ। गएराति बरहथवा नगरपालिका१०, सीतापुरस्थित किसनपुर चोकमा भएको दुर्घटनामा यादवको मृत्यु भएको हो। राति साँढे ९ बजेतिर टिकुलियाबाट बरहथवातर्फ गइरहेको प्रदेश २०३०२० प ३२४५ नम्बरको मोटरसाइकल पल्टिएर दुर्घटना हुँदा यादवको मृत्यु भएको सर्लाही प्रहरीका प्रमुख एसपी रविन्द्रबहादुर सिंहले जानकारी दिए। उनका अनुसार यादवलाई उपचारका लागि प्राथमिक स्वास्थ्य केन्द्र बरहथवा पुर्याउँदा चिकित्सकले मृत घोषणा गरेका थिए। घटनाको सम्बन्धमा अनुसन्धान भइरहेको सिंहले बताए। मृतक यादवको शव अहिले प्रदेशिक अस्पताल मलङ्गवामा राखिएको छ। नेकपा एमाले जिल्ला कमिटीका सदस्यसमेत रहेका यादव २०७९ को निर्वाचनमा समेत एमालेबाट वडाध्यक्षको प्रत्यासी थिए।"
पशुपतिनाथको दर्शन गर्न नपाउँदै बाटोमै अस्ताए २७ भारतीय तीर्थयात्री,"आँबुखैरेनी : पोखराबाट काठमाडौंतर्फ गइरहेको भारतीय तीर्थयात्री बोकेको बस शुक्रबार बिहान तनहुँको आँबुखैरेनीस्थित ऐनापहरामा दुर्घटना भयो । २७ जना तीर्थयात्रीको ज्यान गयो । १६ जना घाइते छन् । यूपी ५३ एफटी ७६२३ नम्बरको उक्त बस आँबुखैरेनी गाउँपालिका २ ऐनापहरामा बिहान ११ बजेतिर सडकबाट करिब एक सय मिटर तल मस्र्याङ्दी नदीमा खसेको थियो । दुर्घटनामा २६ जनाको घटनास्थलमै र एक जनाको भरतपुर अस्पतालमा उपचारको क्रममा मृत्यु भएको प्रहरीले जनाएको छ । मृतक सबैका शव आँबुखैरेनी अस्पतालमा पोस्टमार्टमका लागि राखिएका छन् । घाइतेको आँबुखैरेनी अस्पतालमा सामान्य उपचार गरिएको थियो । थप उपचारका लागि हेलिकोप्टरमार्फत त्रिवि शिक्षण अस्पताल काठमाडौं लगिएको तनहुँका प्रमुख जिल्ला अधिकारी जनार्दन गौतमले जानकारी दिए । घटना भएको केहीबेरमै नेपाल प्रहरी, नेपाली सेना, सशस्त्र प्रहरी र स्थानीयवासी मिलेर उद्धार गरेको उनले बताए । सुरुमा आँबुखैरेनीका स्थानीयवासी र इप्रका आँबुखैरेनीको प्रहरी टोलीले बसभित्रका यात्रुलाई बगरमा निकाल्ने काम गरे । पछि सशस्त्र प्रहरी र नेपाली सेना आएर बाँकी यात्रुलाई बसभित्रबाट बगरमा उतार्ने काम गरे, प्रजिअ गौतमले भने, त्यसपछि घाइतेलाई डोरीलगायतका आपत्कालीन उद्धारमा प्रयोग गरिने उपकरण प्रयोग गरी सडकमा उतारियो र एम्बुलेन्समार्फत आँबुखैरेनी अस्पतालमा सामान्य उपचार गरियो । पछि नेपाली सेनाको एमआई सेभेन्टिन हेलिकोप्टरमार्फत पहिलो चरणमा १२ जना र पछिल्लो चरणमा ४ जना गरी १६ जनालाई थप उपचार गर्न काठमाडौं पठायौं । घाइतेहरूको अवस्था गम्भीर रहेको उनले बताए । दुर्घटना भएपछि केहीबेर पृथ्वी राजमार्गमा सवारी आवागमन बन्द भए पनि अपराह्नदेखि एकातर्फी खुलाइएको थियो । गोरखपुरको केशरवानी ट्राभल्सबाट बुक गरिएका तीनवटा बसमा भारतीय १ सय १० जना तीर्थालुहरू नेपाल आएका थिए । महाराष्ट्रका उनीहरू भारतको इलाहबादबाट बसमा सवार भएर चित्रकुटधामको दर्शन गरी गोरखपुर हुँदै नेपाल भित्रिएका थिए । जसमध्ये ४५ सिट संख्या रहेको उक्त बसको दुर्घटना भएको हो । उनीहरू ११ गते भारत फर्कने तयारीमा थिए । दुर्घटनाग्रस्त बस शुक्रबार साँझसम्म पनि सडकमा ल्याउन सकिएको छैन । बस झिक्न शुक्रबार दिउँसो क्रेन ल्याइएको थियो । तर त्यसको क्षमता कम भएकाले अर्को क्रेन मगाइएको प्रहरीले जनाएको छ । उद्धारमा प्रहरी, सेना र कर्मचारीहरूको खटाइ भने निकै प्रशंसनीय रहेको उनीहरुको भनाइ छ । भारतको महाराष्ट्रबाट दुईवटा बसभरि यात्रुहरू तीर्थाटनका लागि भैरहवास्थित बेलहिया नाका हुँदै साताव्यापी नेपाल भ्रमणमा नेपाल आएका थिए । उहाँहरू लुम्बिनी घुमेर पोखरा आउनु भएको थियो । पोखराको होटल स्पोर्ट्स र पोखरा इन् होटलमा रहेर दुई दिन घुम्नु भएको थियो, उनीहरूको भ्रमणमा सहजीकरण गरिरहेका पर्यटन व्यवसायी दुर्गाप्रसाद पाण्डेले भने, पशुपति घुमेर फर्कने भनेर उहाँहरू काठमाडौं जान लाग्नु भएको रहेछ । एउटा बस अगाडि कटिसकेको थियो । पछाडि आएको बस मस्र्याङ्दीमा हाम्फाल्यो । आफूहरू अगाडि पुगिसकेको तर सो बस नआएपछि फर्केर हेर्न आउँदा दुर्घटना भएको थाहा पाएको उनले बताए । आफूहरू घटना भएको पाँच, सात मिनेटभित्रै घटनास्थल पुगेको भन्दै अर्का पर्यटन व्यवसायी अर्जुन खनालले आफूहरूले काठमाडौंस्थित भारतीय दूतावास र यातायातको प्रबन्ध गरेको ट्रान्सपोर्टेसनको कार्यालयमा खबर गरी आफन्तहरूलाई खबर गरिदिन अनुरोध गरेको बताए । भारतीय पर्यटकमा धक्का नेपाल भ्रमणमा आउनेमा सबैभन्दा धेरै भारतीय धार्मिक पर्यटकको संख्या छ । विशेषगरी उनीहरू लुम्बिनी, मुक्तिनाथ, पशुपतिनाथ, मनकामनालगायतका मन्दिरमा पूजा गर्न आउने गर्छन् । सोही क्रममा आएको बस सडक दुर्घटना हुँदा ठूलो संख्यामा भारतीय पर्यटकको मृत्यु भएपछि पर्यटनमा ठूलो क्षति हुने पर्यटन व्यवसायीहरूको चिन्ता छ । कहिले जहाज दुर्घटना, कहिले बस दुर्घटना, कतै बाढी, कतै पहिरोले गर्दा विदेशीहरू नेपाल भ्रमण आउन एकदम आनाकानी गरिरहेको अवस्था हो, पर्यटन व्यवसायी अर्जुन खनाल भन्छन्, बल्लतल्ल अलिअलि भारतीय पर्यटकहरू देखिन थालेका थिए । झन् यही बेला यस्तो दुर्घटना भयो । अब यसले सिधै नेपालको पर्यटन व्यवसायलाई हान्छ । भारतीय पर्यटक आउन कम हुन्छ । नेपालको पूर्वाधार असाध्यै कमजोर रहेको उनको भनाइ छ । उद्धारमा प्रहरी, सेना र कर्मचारीहरूको खटाइ भने निकै प्रशंसनीय रहेको उनको भनाइ छ । अब पर्यटन क्षेत्रमा केही हुन्छ कि भनेका बेला यो दुर्घटनाको खबरले भारतीय पर्यटक स्तब्ध हुने अवस्था रहेको अर्का पर्यटन व्यवसायी दुर्गाप्रसाद पाण्डेको भनाइ छ । एक त यातायातमा प्रकृतिले नै साथ दिएको छैन । अर्कातिर पूर्वाधार पनि त्यस्तै छ । कतिखेर कहाँ पहिरो खस्छ, कतिखेर गाडी नै खस्छ पत्तो छैन, उनले भने, घण्टौं रोडमा पानी पनि खान नपाई जाममा पर्नुपर्ने अवस्था छ । यस्तो बेला यस्ता घटनाले झन् पर्यटन उद्योग खस्कने उनले बताए । स्थानीय उद्धारकर्ताको बयान : घाईतेहरु हेल्प हेल्प भन्दै थिए काशीराम गुरुङ र सागर थापा सवा ११ बजेतिर एउटा गन्धर्व भाइले लौ, ऐनापहरामा बस खस्यो रे, मान्छे त एउटा पनि छैन रे, बस कच्याकुचुक छ, भनेर सुनाए । खबर सुन्नेबित्तिकै मोटरसाइकल स्टार्ट गरेर हामी दुई जना घटनास्थलतिर कुद्यौँ । सडकबाट मस्र्याङ्दीको किनारमा बस देखिएको थियो । तर, नदीमा झर्ने बाटो थिएन । लड्दै र पड्दै, झाडीको हाँगा र जरामा समात्दै, लहरामा अल्झिँदै बगरमा पुग्यौं । बस त ढुट्टो भइसकेको रहेछ । हामी पुग्दा प्रहरी पनि त्यसरी नै भर्खर पुगेर उद्धारको तर्खर गर्दै थिए । हामी १४, १५ जना त्यहाँ पुगेका थियौं । एउटा ठूलो ढुंगाले अड्काएकाले बस मस्र्याङ्दीभित्र पस्नबाट रोकेको रहेछ । नत्र बस भेट्टाउन मुस्किल थियो । चार, पाँच जना घाइतेहरू आफैं बगरमा उत्रिसकेका रहेछन् । उनीहरू कोही पनि सग्ला थिएनन् । प्लिज हेल्प हेल्प भन्दै गुहार गरिरहेका थिए । चिच्याइरहेका थिए । डराएर थुरुरुरु कामिरहेका थिए । कोही कता कराएका छन्, कोही कतै चिच्याइरहेका छन् । लौन भैया, लौन साब बचाइदेऊ भनेका छन्, कोही निकालिदेऊ भनेका छन्, कोही पट्टी बाँधिदेऊ भनेका छन्, निक्कै अस्तव्यस्त अवस्था थियो । त्यसो गर्दागर्दा हामीले १५, १६ जना निकाल्यौं । महिला छ, पुरुष छ, बालबच्चा छ । मन एकदम बलियो बनाएर गर्नुसम्म काम गर्र्यौं । कति गरियो गरियो त्यहाँ भएका पुलिसले र हामीले । उनीहरूलाई उचालेर रोडसम्म ल्याउन त मन थियो । बोक्न पनि सकिन्थ्यो होला, तर रोडसम्म ल्याउन बाटै छैन । पछि हामी पनि थाकियो । अरू थप पुलिस, आर्मी पनि आइपुगे । त्यतिबेलासम्म हामीले १४ जनाको लास निकालिसकेका थियौं । एउटा घाइतेले यो मेरो छोरा हो भनेर देखाएको थियो । पूरै काटेर छियाछिया भइसकेको रहेछ । मेरो घरमा फोन लाइदेऊ भन्यो । उनले दिएको नम्बरमा फोन गरिदिएँ । एकछिन कुरा गरेपछि मेरो मोबाइलको ब्यालेन्स नै सकियो । बाँचेका मान्छेहरूलाई त्यतिबेला रोडमा उतार्न सकेको भए हुन्थ्यो । तर चाहेर पनि नसक्ने काम थियो त्यो । अब कसरी गर्ने, के गर्ने भन्ने केही सोच्न सकिएन । हेलिकोप्टर बोलाउने हो कि के गर्ने हो भन्दै थियौं । केहीबेरपछि अरू प्रहरी, सशस्त्र र सेनाहरू पनि आइपुगे । त्यसपछि हामीले पालो पायौं । (उनीहरू पृथ्वी राजमार्ग यातायात सेवा प्रालिका आँबुखैरेनीस्थित टिकट काउन्टरका कर्मचारी हुन् ।)"
बस दुर्घटनाका घाइतेलाई भेट्न र मृतकको शव लैजान भारतका एक राज्यमन्त्री काठमाडौं आउँदै,"काठमाडौं : तनहुँमा भएको बस दुर्घटनामा घाइते यात्रुलाई भेट्न भारत सरकारले एक राज्यमन्त्रीलाई काठमाडौं पठाउने भएको छ। दुर्घटनाका घाइतेलाई भेट्न र मृतक शवहरू लिएर जान भारतका युवा तथा खेलकुद राज्यमन्त्री रक्षा खडसे आज काठमाडौं आउने भएकी हुन्। स्रोतका अनुसार प्रधानमन्त्री नरेन्द्र मोदीको निर्देशनमा उनी आज बिहान १०:३० बजे काठमाडौं आउने भएकी हुन्। उनको साथमा महाराष्ट्र जलगांवका एक जना विधायक पनि आउने छन्। शुक्रबार पोखराबाट काठमाडौँतर्फ जाँदै गरेको भारतीय नम्बर प्लेट युपी ५३ एफटी ७६२३ नम्बरको बस मर्स्याङ्दी नदीमा खस्दा २७ जनाको मृत्यु भएको थियो। त्यसमध्ये २६ जनाको आँबुखैरेनी र एक जनाको चितवनमा मृत्यु भएको जिल्ला प्रहरी कार्यालय तनहुँले जनाएको छ। आँबुखैरेनी अस्पतालमा मृत्यु भएका २६ जनाको शव शुक्रबार राति चितवन पठाइएको प्रहरी नायब उपरीक्षक दीपक रायले जानकारी दिए। आज बिहानैदेखि भरतपुर अस्पतालमा मृतकको शवको परीक्षण सुरु गरिएको हो । दुर्घटनामा १६ जना घाइते भएको र उनीहरुलाई शुक्रबार नै हेलिकप्टरमार्फत काठमाडौँ पठाइएको थियो। उनीहरुको त्रिभुवन शिक्षण अस्पतालमा उपचार भइरहेको रायले बताए। मृतक र घाइते सबै भारतको महाराष्ट्र प्रदेश जलगाउँ जिल्लाका रहेको प्रहरीले जनाएको छ। दुर्घटना लगत्तै नेपाल प्रहरी, सशस्त्र प्रहरी बल,नेपाली सेनाको टोली उद्धारमा जुटेको थियो। दूतावासका चिकित्सकको निगरानीमा सबै घाइतेको उपचार भइरहेको छ। दुर्घटनामा परेर सामान्य घाइते भएका ३ जनालाई काठमाडौंस्थित भारतीय दूतावासको समन्वयमा गोरखा निवास गेष्ट हाउसमा राखिएको छ। यो पनि पढ्नुहोस आँबुखैरेनी बस दुर्घटना: भैरहवा नाकाबाट भित्रिएको थियो भारतीय बस ( अपडेट ) आँबुखैरेनी बस दुर्घटना: बस सञ्चालकले भने दुःखद घटना भयो, हामी आउँदैछौँ तनहुँ बस दुर्घटनामा २७ जनाको मृत्यु भएको पुष्टि पशुपतिनाथको दर्शन गर्न नपाउँदै बाटोमै अस्ताए २७ भारतीय तीर्थयात्री भारतीय पर्यटक चढेको बस दुर्घटना : मृतक सबैको शव परीक्षण चितवनमा हुने"
"सुत्केरीको मृत्यु, बच्चा सिकिस्त","विराटनगर : मोरङको बूढीगंगा गाउँपालिकास्थित विराट शिक्षण अस्पतालमा शुक्रबार साँझ सुत्केरीको मृत्यु भएको छ। अस्पतालका अनुसार सुनसरीको भोक्राहानरसिंह गाउँपालिका२ की २५ वर्षीया सवना खातुनको मृत्यु भएको हो। परिवारका सदस्यले खातुनलाई प्रसूतिका लागि गत बिहीबार साँझ भर्ना गरेका थिए। अस्पतालका अनुसार शुक्रबार दिउँसो भ्याकुमको सहायताले प्रसूति गराइयो। सवनाले छोरा जन्माएकी थिइन्। तर, आमा र बच्चाको स्वास्थ्य अवस्था बिग्रिएको भनेर शुक्रबार साँझ ५ बजेतिर आईसीयूमा भर्ना गरियो। केहीबेरमै आमाको मृत्यु भएको जानकारी अस्पतालले आफन्तलाई दियो। शिशु सिकिस्त छन्। उपचार जारी रहेको र केही सुधार भएजस्तो देखिएको अस्पतालले जनाएको छ। चिकित्सकको लापरबाहीले सुत्केरीको मृत्यु भएको भन्दै परिवारका सदस्य र आफन्तले होहल्ला र नाराबाजी गर्न थालेपछि अस्पतालको अवस्था तनावपूर्ण बनेको थियो। उनीहरुले लापरबाही गर्ने चिकित्सकलाई कारबाही हुनुपर्ने, मृतकका परिवारलाई क्षतिपूर्ति दिनुपर्ने, बच्चाको पालनपोषण गर्नुपर्ने र घटनाको छानबिन गरेर सत्यतथ्य पत्ता लगाउनुपर्ने माग गर्दै होहल्ला गरेका थिए। घटनाका बारेमा शनिबार छलफल गरेर निष्कर्ष निकाल्ने सहमति मृतक पक्ष र अस्पताल प्रशासनबीच भएपछि भीड तितरबितर भएको थियो। शनिबार बिहानैबाट अस्पतालमा ५०६० जनाको संख्यामा मृतकका आफन्त भेला भएर दोषीमाथि कारबाही नभएसम्म शव नबुझ्ने अडान राखेका थिए। सुत्केरीको शवलाई अस्पतालकै शवगृहमा राखिएको छ। अस्पतालमा तोडफोड हुनसक्ने सम्भावनालाई मध्यनजर गर्दै मुख्य गेट बन्द गरिएको थियो। मुख्य गेटमा ताला लगाएर आवतजावतमा रोक लगाइएको हो। भेला भएकाहरूले बाहिरैबाट नाराबाजी गरिरहेका छन्। कुनै अप्रिय घटना हुन नदिन ठूलो संख्यामा सुरक्षाकर्मी परिचालन गरिएको छ। आक्रोसित बनेको भीडलाई सुरक्षाकर्मीले सम्झाइबुझाइ गरिरहेका छन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले सम्भावित घटना हुन नदिन अस्पतालको सुरक्षा व्यवस्था कडा पारिएको जानकारी दिए। समस्या समाधानका लागि अहिले मृतक पक्ष र अस्पताल प्रशासनबीच वार्ता भइरहेको छ। मृतक सवनाका पति कुरसिद आलमले डाक्टरको लापरबाहीका कारण पत्नी गुमाउनु परेको गुनासो गरे। अस्पताल भर्ना गरेदेखि नै लापरबाही गरिएको थियो। गर्भवती श्रीमतीलाई डाक्टरले राम्रोसँग हेरेननन्, उनले भने, सुत्केरी भइसकेपछि आमा र बच्चाको अवस्था बिग्रियो भनेर आईसीयूमा लगियो। एक्कासि आमाको मृत्यु भयो भनेर जानकारी गराइयो। सुत्केरीको उपचारमा लापरबाहीले सीमा नाघेको कुरसिद बताउँछन्। अस्पतालका संयोजक सुनील देवले उपचारमा लापरबाही नभएको बताए। भ्याकुमबाट प्रसूति गराइएको थियो। एक्कासि मुटुमा समस्या आयो, उनी भन्छन्, तत्काल आईसीयूमा भर्ना गरेर उपचार सुरु गरियो। तर, सुत्केरीलाई बचाउन सकिएन। देवले छानबिन गरेपछि मात्रै घटना हुनुको कारण पत्ता लाग्ने जानकारी दिए।"
पर्सामा बाघको आक्रमणबाट एक बृद्धको मृत्यु,वीरगन्ज : पर्सामा बाघको आक्रमणबाट एक बृद्धको मृत्यु भएको छ। पर्साको जिराभवानी गाउँपालिका ५ शंकरसरैयाका ६० वर्षीय तुल्सी राउत थारुको मृत्यु भएको हो। शु्क्रबार साँझ घाँस काट्न गाउँ नजिकैको जंगलमा गएका थारु राति अबेर सम्मपनि घर नफर्किएपछि छिमेकीहरुले शनिबार बिहान जंगलमा गएर खोजी गर्दा सुगीभार नजिकै थारुको शव क्षतविक्षत अवस्थामा फेला परेको हो। थारुको शव दाँया खुट्टा र बायाँ हात बाघले खाएको अवस्थामा फेला परेको ईलाका प्रहरी कार्यालय पटटेर्वा सुगाौलीका प्रहरी निरीक्षक मोहनजंग बुढा थापाले जानकारी दिए। थारुको शव पोष्टमार्टमका लागि शनिबार बिहान वीरगन्जको नारायणी अस्पतालमा पठाइएको प्रहरी निरीक्षक थापाले बतााए।
झापामा वृद्धको शव कुहिएको अवस्थामा फेला,झापा : झापाको गौरीगञ्जमा एक वृद्धको शव कुहिएको अवस्थामा फेला परेको छ। गौरीगञ्ज गाउँपालिका३ स्थित कृपाल टोल निवासी राजेश सरवरिया मण्डलको घरमा बस्दै आएका अन्दाजी ७० वर्षीय दयानन्द सरवरिया मण्डलको शव शनिबार बिहान कुहिएको अवस्थामा फेला परेको जिल्ला प्रहरी कार्यालय झापाले जनाएको छ। प्रहरीका अनुसार घरको पूर्वपट्टि कदमको रुखमुनि रहेको ट्युबवेलमा उनको शव फेला परेको थियो। शव किरा परेर गन्हाउने अवस्थामा देखेर स्थानीयले इलाका प्रहरी कार्यालय गौरीगञ्जलाई खबर गरेका थिए। लगतै प्रहरी टोली घटनास्थल पुगेर शवको कानुनी प्रक्रिया पूरा गरी पोस्टमार्टमका लागि दमकतर्फ पठाइएको थियो। घटनाको बारेमा प्रहरी अनुसन्धान गरिरहेको प्रहरीले जनाएको छ। शवको अवस्था हेर्दा ४५ दिन अगाडि मृत्यु भएको हुन सक्ने अनुमान गरिएको छ। मृतक दिनहुँ जाँड रक्सी खाएर हिँड्ने गरेको स्थानीयको भनाई छ।
पोखरीमा डुबेर बालकको मृत्यु,बरहथवा (सर्लाही) : सर्लाहीको ब्रह्मपुरी गाउँपालिकास्थित राम जानकी मठको पोखरीमा डुबेर आज बालकको मृत्यु भएको छ। ब्रह्मपुरी२ का ६ वर्षीय अंकित साहको पोखरीमा डुबेर मृत्यु भएको हो। घर नजिकैको पोखरीमा नुहाउन पसेका साह डुबेका जिल्ला प्रहरी कार्यालय सर्लाहीका प्रहरी नायब उपरीक्षक दीपक श्रेष्ठले जानकारी दिए। उनलाई स्थानीयले तत्कालै पोखरीबाट बाहिर निकाले पनि बचाउन भने नसकिएको उनले बताए।
भारतीय पर्यटक चढेको बस दुर्घटना : मृतक सबैको शव परीक्षण चितवनमा हुने,"दमौली : पृथ्वीराजमार्गअन्तर्गत तनहुँको आँबुखैरेनी गाउँपालिका२ ऐनापहरास्थित मर्स्याङ्दी नदीमा शुक्रबार भएको बस दुर्घटनाका मृतकको शव परीक्षण चितवनमा हुने भएको छ। पोखराबाट काठमाडौँतर्फ जाँदै गरेको भारतीय नम्बर प्लेट युपी ५३ एफटी ७६२३ नम्बरको बस मस्र्याङ्दी नदीमा खस्दा २७ जनाको मृत्यु भएको थियो। त्यसमध्ये २६ जनाको आँबुखैरेनी र एक जनाको चितवनमा मृत्यु भएको जिल्ला प्रहरी कार्यालय तनहुँले जनाएको छ। आँबुखैरेनी अस्पतालमा मृत्यु भएका २६ जनाको शव शुक्रबार राति चितवन पठाइएको प्रहरी नायब उपरीक्षक दीपक रायले जानकारी दिए। दुर्घटनामा १६ जना घाइते भएको र उनीहरुलाई शुक्रबार नै हेलिकप्टरमार्फत काठमाडौँ पठाइएको थियो। उनीहरुको त्रिभुवन शिक्षण अस्पतालमा उपचार भइरहेको प्रनाउ रायले बताए। मृतक र घाइते सबै भारतको महाराष्ट्र प्रदेश जलगाउँ जिल्लाका रहेको प्रहरीले जनाएको छ। दुर्घटना लगत्तै नेपाल प्रहरी, सशस्त्र प्रहरी बल,नेपाली सेनाको टोली उद्धारमा जुटेको थियो। रासस"
नार्कका कृषि वैज्ञानिक आन्दोलित,"काठमाडौं : नेपाल कृषि अनुसन्धान परिषद् (नार्क) का वैज्ञानिक आन्दोलित भएका छन्। पारिश्रमिकमा विभेद गरी मनोबल गिराउने काम गरेको भन्दै उनीहरू आन्दोलनमा उत्रिएका हुन्। अनुसन्धान कार्यलाई प्रभावकारी बनाउनभन्दा गैरकानुनी तरिकाले विनियममा भएका वैज्ञानिक व्यवस्थालाई अवैज्ञानिक बनाएको तथा समकक्षी कर्मचारीको भन्दा वैज्ञानिक कर्मचारीको तलब कम निर्धारण गरेको उनीहरूको आरोप छ। वैज्ञानिक समूहको मानमर्दन गर्ने र वैज्ञानिकको मनोबल गिराएर पलायन हुन बाध्य बनाउने तथा संस्थालाई धराशयी बनाउने स्थिति सिर्जना गरिएको आन्दोलित कर्मचारीले जारी गरेको विज्ञप्तिमा उल्लेख छ। पटकपटक यस विषयमा मौखिक र लिखित रुपमा आवाज उठाउँदा पनि बेवास्ता भएको उनीहरूको आरोप छ। भद्र रूपमा गर्दै आएको आग्रहलाई बेवास्ता गरेको तथा अदालतको आदेशलाई नार्क व्यवस्थापनले पालना नगरेका कारण विरोध प्रदर्शनमा उत्रिनुपरेको विज्ञप्तिमा जनाइएको छ। पारिश्रमिकमा भएको विभेदविरुद्ध वैज्ञानिकहरूले २०८० चैत १५ गते उच्च अदालत पाटनमा मुद्दा दायर गरेका थिए। उच्च अदालतले जेठ २ गते समान आधारभूत मासिक तलब कायम गर्न आदेश दिएको छ। उच्चको परमादेशमा २०८१ साउन १ देखि समकक्षी कर्मचारीसँग समान हुने गरी तलबमान निर्धारण गरी कार्यान्वयन गर्न, गराउन नार्क व्यवस्थापनलाई आदेश दिइएको छ। विज्ञप्तिमा भनिएको छ, तर व्यवस्थापनले अदालतको आदेश कार्यान्वयन गर्न आनाकानी गरेपछि हामी आन्दोलित हुनुपरेको हो। आन्दोलनरत कृषि वैज्ञानिकहरूले नार्क व्यवस्थापनको राजीनामा, अदालतको आदेश तत्काल कार्यान्वयन, समकक्षी प्रशासनिक कर्मचारी सरह वैज्ञानिक कर्मचारीलाई साधन स्रोत वितरण र अनुसन्धान गर्ने उचित वातावरण माग गरेका छन्। यथाशीघ्र माग पूरा नभए जस्तोसुकै कदम चाल्ने उनीहरूको चेतावनी छ।"
