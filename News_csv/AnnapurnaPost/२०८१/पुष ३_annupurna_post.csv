शीर्षक,विवरण
आफैंले काटेको रुखले थिच्दा तामाङको मृत्यु,नुवाकोट : नुवाकोटको ककनीमा रुखले थिचेर एक युवकको मृत्यु भएको छ। ककनी गाउँपालिका ४ नियालेका ४० वर्षीय भीमबहादुर तामाङको आफैँले काटेको रुखले थिचेर मृत्यु भएको जिल्ला प्रहरी कार्यालय नुवाकोटले जनाएको छ। स्थानीय शुक्रबहादुर लामाको बारीमा रहेको उत्तिसको रुख काट्ने क्रममा सोही काटिएको रुखले थिचेर उनी गम्भीर घाइते भएका थिए। उनलाई थप उपचारको लागि काठमाडौंस्थित ट्रमा सेन्टर लगिएपनि मृत्यु भएको हो। मृतकको शव त्रिवि शिक्षण अस्पताल महाराजगन्जमा पोष्टमार्टम गरि बुधबार बेलुकी अन्तिम संस्कार गरिएको ककनी ४ का वडाध्यक्ष सोनाम लामाले जानकारी दिए।
विद्युत प्राधिकरणका समस्या र कमजोरी पत्ता लगाउन छानबिन समिति गठन भएको हो : मन्त्री खड्का,"बुटबल : ऊर्जा, जलस्रोत तथा सिँचाई मन्त्री दीपक खड्काले महसुल बक्यौता उठाउनकै लागि विद्युत लाइने काट्ने कुरा उचित नभएको बताएका छन्। बुधबारबाट बुटवलमा सुरु भएको औद्योगिक व्यापार मेलाको उद्घाटन गर्दै मन्त्री खड्काले विद्युतमा ट्रङ्क लाइन र डेडिकेटेड लाइनमा भएको विवाद सरकारले समाधान गर्ने भन्दै महसुल बक्यौता उठाउनकै लागि विद्युत लाइने काट्ने कुरा उचित नभएको बताएका हुन्। १० वर्षदेखि थाती रहेको विषयलाई अहिले आएर उचालिएको उनको भनाई छ। उनले व्यवसायहरूले पनि आफ्नो प्रयोग गरेको विद्युत महसुल इमान्दरिताका साथ तिर्नुपर्ने धारणा राखे। विद्युत प्राधिकरणका समस्या र कमी कमजोरीसमेत छानबिन गर्नका लागि मन्त्रालयले छानबिन समिति गठन गरेको उनले बताए। मन्त्री खड्काले वर्तमान सरकार बनेपछि १० वर्ष भित्रमा २८ हजार मेगावाट विद्युत् उत्पादन गर्ने र १६ हजार मेगावाट विद्युत् निर्यात गर्ने योजना अगाडि बढाइएको बताए। मन्त्री खड्काले राजनीतिक अस्थिरताका कारण लगानीको वातावरण नभएको भन्ने उद्योगी व्यवसायीहरूको चिन्ताप्रति सरकार गम्भीर रहेको भन्दै ढुक्क भएर लगानी गर्न आग्रह गरे। अन्तर्राष्ट्रिय प्रदर्शनीस्थल बुटवल मण्डपमा पुसको १८ गतेसम्म मेला आयोजना हुने आयोजकले जनाएको छ। लगानी लुम्बिनीमा, समृद्धि देशमा भन्ने मूल नारासहित आयोजना गरिएको मेलामा ५ सय स्टल राखिएका छन्। मेलाको ५ लाख बढीले अवलोकन गर्ने र १५ करोड बढीको कारोबार हुने अनुमान गरिएको बुटवल उद्योग वाणिज्य संघले जनाएको छ।"
"मन्त्री फेरबदल हुन सक्लान् तर, कांग्रेस र एमालेको सरकार रहिरन्छ","तार्कुघाट : सञ्चार तथा सूचना प्रविधिमन्त्री पृथ्वीसुब्बा गुरूङले गठबन्धन सरकार ढलिहाल्छ कि भन्ने भ्रमबाट मुक्त हुन आग्रह गरेका छन्। राइनास नगरपालिकाको वीरभक्ति माध्यमिक विद्यालयको वार्षिकोत्सवका अवसरमा आयोजित कार्यक्रमलाई सम्बोधन गर्दै गठबन्धन सरकारबीचको समझदारीमा तलमाथि नहुने स्पष्ट पारेका हुन्। तपाईंहरूलाई धेरै भ्रम फैलाइएको छ होला, कि सरकार फेरिन्छ, भनेर। मन्त्रीहरू फेरबदल हुन सक्लान् तर, कांग्रेस र एमालेको सरकार रहिरन्छ । उनले भने,प्रधानमन्त्री केपी शर्मा ओली दुई वर्ष प्रधानमन्त्री समय पूरा भएपछि कांग्रेसका सभापति शेरबहादुर देउवा प्रधानमन्त्री बन्नुहुन्छ । मन्त्री गुरुङले २०८४ को निर्वाचन पश्चात मात्र यो सरकार आआफ्नो बाटो लाग्ने उल्लेख गरे। नेपालमा अस्थिरता ल्याउन चाहने शक्तिहरूले सरकारको उद्देश्य बिथोल्न जनतामा भ्रम छर्दै गरेको बताउँदै उनले त्यस्ता भ्रममा नपर्न आग्रह गरे।"
सिंगापुर र पोल्याण्ड पठाइदिने भन्दै २२ लाख ठगी गर्ने २ जना पक्राउ,काठमाडौं : विदेश पठाउने भन्दै २२ लाख रुपैयाँभन्दा बढी ठगी गरेको आरोपमा काठमाडौं उपत्यकाबाट दुई जना पक्राउ परेका छन्। सिंगापुर पठाइदिने भन्दै १६ लाख रकम ठगेको आरोपमा धनुषाको मटिहानी नगरपालिका९ घर भएका ३९ वर्षीय रुपेश कुमार चौधरी टेकुबाट पक्राउ परेका हुन्। धनुषाको गणेशमान चारधाम नगरपालिका४ घर भएका ३८ वर्षीय राजकुमार चौधरीले पोल्याण्ड पठाइदिने भन्दै ६ लाख ३० लाख रुपैयाँ ठगी गरेको आरोपमा उनलाई काँडाघारी पक्राउ गरिएको काठमाडौँ उपत्यका अपराध अनुसन्धान कार्यालयले जनाएको छ। उनीहरुले बेरोजगार युवायुवतीलाई विदेश पठाउने भन्दै रकम उठाएर ठगी गरेको उजुरी परेको छ। पक्राउ परेका दुवै जनालाई कारबाहीका लागि वैदेशिक रोजगार विभाग ताहाचल पठाइएको प्रहरी उपरीक्षक काजी कुमार आचार्यले जानकारी दिए।
जर्मनबाट परराष्ट्रमन्त्री डा राणा भारत प्रस्थान,"काठमाडौं : परराष्ट्रमन्त्री डा आरजु राणा देउवा नयाँ दिल्ली प्रस्थान गरेकी छन्। जर्मनीको बर्लिनमा आयोजित समानतासम्बन्धी सम्मेलनमा नारीवादी परराष्ट्र नीतिसम्बन्धी प्यानललाई मंगलबार सम्बोधन गरेपछि आज उनी भारतको नयाँ दिल्ली प्रस्थान गरेको परराष्ट्र मन्त्रालयले जनाएको छ। परराष्ट्रमन्त्री राणाले भारत भ्रमणमा उच्चस्तरीय भेटवार्ताको योजना बनाएपनिकार्यतालिका नमिलेका कारण उनको भ्रमण टुंगो लागेको थिएन। यता राष्ट्रपति रामचन्द्र पौडेलले नेपालको संविधानको धारा २८२ को उपधारा (१) बमोजिम मन्त्रिपरिषद्को सिफारिसमा डा शंकरप्रसाद शर्मालाई भारतको राजदूतमा नियुक्त गरेका थिए। मन्त्रालयका अनुसार परराष्ट्रमन्त्री राणाले बेल्जियम, नेदरल्याण्ड्स र लक्जेम्बर्गको भ्रमणपश्चात जर्मनीको भ्रमण गरेकी थिइन् । जर्मनीमा रहँदा उनले यौनिक र लैङ्गिक अल्पसङ्ख्यकहरूको अधिकारसम्बन्धी सम्मेलन२०२४ मा सहभागिता जनाएकी हुन्। राणा देउवाले समानताका अन्य नीतिहरुजस्तै नारीवादी परराष्ट्र नीतिले पनि मेलमिलाप, समभाव र समावेशिता अगाल्ने दाबी गरेका छन्।उनले समानता र सबै अल्पसङ्ख्यक समूहहरुको अधिकारको सुनिश्चितताका लागि नारीवादी परराष्ट्र नीतिको आवश्यकतामा जोड दिइन्। उनले यो नीतिले रूपान्तरणको प्रतिज्ञा र सम्भावना बोकेकाले अनुशरण आवश्यक रहेको स्पष्ट पारिन्। मन्त्री डा राणाले भनिन्,नारीवादी परराष्ट्र नीतिले श्रेणीबद्धता र बहिष्करणमा आधारित पितृसत्तात्मक संरचनालाई चुनौती दिने काम गर्दछ। यो नीतिले समावेशिता, सहानुभूति र समानताका सिद्धान्तहरुलाई प्राथमिकतामा राख्दछ र समग्रमा मानव सुरक्षा भन्ने बृहत अवधारणालाई अघि सार्दै कूटनीतिमा सबैलाई समान रुपमा व्यवहार गर्दछ।"
अंग्रेजी नयाँ वर्षमा भैरहवामा स्ट्रिट फुड फेष्ट,"भैरहवा : भैरहवामा स्ट्रिट फुड फेष्ट (सडक खाना महोत्सव) हुने भएको छ। पर्यटन प्रवर्द्धन र बजार चलायमान गराउनका लागि उद्योग व्यापार संगठन, रुपन्देहीले अंग्रेजी नयाँ वर्ष २०२५ को अवसरमा स्ट्रिट फुड फेष्ट (सडक खाना महोत्सव) आयोजना गरेको छ। संगठनले बुधवार पत्रकार सम्मेलनको आयोजना गरेर पुस १६ गते (डिसेम्बर ३१) अंग्रेजी नयाँ वर्षका दिन भैरहवाको प्रहरी टोल (सानु डिपार्टमेन्टल स्टोरदेखि मिलन चोकसम्म) क्षेत्रमा महोत्सव आयोजना गर्न लागेको जनाएको छ। आयोजकका अनुसार महोत्सवमा तीन र चार तारे होटलका साथै कुल ५० वटा स्टल रहने छन्। जसमा नयाँ वर्ष मनाउनका आएका पर्यटकहरूले सडकमा रमाउँदै न्यून मूल्यमा विभिन्न परिकारका स्वाद लिन सक्नेछन्। उक्त स्टलहरुमा बाह्य पर्यटकहरूलाई समेत लक्षित गर्दै नेवारी, थारु, मगर लगायत समुदायका खानाका परिकारहरु हुनेछन्। पर्यटन प्रवर्द्धन र बजार चलायमान गराउनुका साथै भैरहवामा रात्रि कालिन बजारको अवधारणालाई दिगो दिनका लागि पनि यो महोत्सव आयोजना गर्दैछौँ, उद्योग व्यापार संगठन रुपन्देहीका अध्यक्ष दर्पण श्रेष्ठले भने,आन्तरिक र बाह्य पर्यटक भित्र्याउनका निम्ति हामी निजी क्षेत्र तयार छौँ। उनले गौतमबुद्ध अन्तर्राष्ट्रिय विमानस्थल नियमित सञ्चालन हुनुपर्ने भन्दै आएका पर्यटकहरूलाई आफूहरू स्वागत गर्न तयार रहेको बताए। संगठनका निवर्तमान अध्यक्ष अनिल ज्ञवालीले महोत्सवमा आउने भारतीय पर्यटकहरूलाई रातिको समयमा सीमा नाकाबाट सहजरुपमा आवतजावतको व्यवस्था मिलाइने बताए।"
त्रिविको जग्गा छानबिन समितिले दिएको प्रतिवेदनलाई कार्यान्वयन गर्छौं : शिक्षामन्त्री भट्टराई,काठमाडौं : शिक्षा विज्ञान तथा प्रविधिमन्त्री विद्या भट्टराईले त्रिभुवन विश्वविद्यालयको जग्गा विवाद समाधान गर्न गठित छानबिन समितिले दिएको प्रतिवेदनलाई कार्यान्वयन गर्ने बताएकी छन्। सिंहदरबारमा बुधबार बसेको प्रतिनिधिसभा अन्तर्गतको शिक्षा स्वास्थ्य तथा सूचना प्रविधि समितिको बैठकमा शिक्षा मन्त्री भट्टराईले प्रतिवेदनलाई कार्यान्वयन गर्न प्रधानमन्त्रीले समेत निर्देशन दिइसकेको जानकारी दिइन्। उनले शिक्षा मन्त्रालय कार्यान्वयनको प्रक्रियामा अघि बढ्ने बताइन्। उनले प्रतिवेदनका आधारमा आवश्यक परे जग्गा विवाद समाधान गर्न थप अध्ययन र छानबिन गर्न सकिने स्पष्ट पारिन्। यसैबीच शिक्षक दरबन्दी पुनरावलोकनका लागि कार्यदल बनाएर काम सुरु गरिसकेको उनले जानकारी दिइन्। शिक्षा मन्त्री भट्टराईले इसिडी पढाउने शिक्षकहरूको समेत उचित व्यवस्थापन गर्न लागिएको उल्लेख गरिन्। भट्टराईले शिक्षकहरूको तलबको समस्याका बारेमा आफू मन्त्रालयमा आएपछि जानकारी लिएको र हाल मासिक तलब निकासा गर्न थालिएको बताइन्। उनले शिक्षा क्षेत्रको सुधारका लागि मन्त्रालयले ध्यान केन्द्रित गरेको जानकारी गराइन्। यो पनि पढ्नुहोस जातीय उत्पीडनको काँडा निकाल्न सरकार लागि परेको छ : प्रधानमन्त्री ओली
नेपाल विद्युत् प्राधिकरण सञ्चालकमा केसी र पराजुली नियुक्त,"काठमाडौं : नेपाल विद्युत् प्राधिकरणको सञ्चालक समितिमा लक्ष्मण केसी र बलबहादुर पराजुली नियुक्त भएका छन्। मंगलबार ऊर्जा, जलस्रोत तथा सिँचाइमन्त्री दीपक खड्काले धादिङ गंगाजमुना गाउँपालिका५ का केसी र संखुवासभाका मकालु गाउँपालिका३ का पराजुलीलाई सञ्चालक समिति सदस्यमा नियुक्त गरेको उनको निजी सचिवालयले जनाएको छ। उनीहरु चार वर्षका लागि नियुक्त भएका हुन्। यस अगाडि नेपाल विद्युत् प्राधिकरणका सञ्चालकमा भक्तबहादुर पुन र कपिल आचार्य थिए। उनीहरुको पदावधि सकिएपछि मंगलबार नयाँ नियुक्ति भएका हुन्। यस अगाडि नेकपा माओवादी केन्द्र र नेकपा एकीकृत समाजवादीको कोटामा नियुक्त भएका उनीहरूलाई सञ्चालक समितिको मर्यादा र अनुशासन विपरीतका कार्यहरु गरेको विषयमा सोधिएको स्पष्टीकरणमा चित्तबुझ्दो जवाफ नदिएको भन्दै ऊर्जा जलस्रोत तथा सिँचाइमन्त्री खड्काले गत साउनमा पदमुक्त गरेका थिए। तर, सर्वोच्च अदालतले पुन:बहाली गरेको थियो।"
डा जेन गुडालको नेतृत्वमा लक्ष्मी सनराइज बैंकको नेटिभ पकेट वृक्षारोपण,"काठमाडौं : लक्ष्मी सनराइज बैंकले नेटिभ पकेट वृक्षारोपण कार्यक्रम गरेको छ। तावरणीय दिगो विकास तथा स्थानीय जैविक विविधता सुधारको लागि प्रेरणादायी प्रयास स्वरूप जेन गुडाल इन्स्टिच्युट नेपाल, लक्ष्मी सनराइज बैंक, टिका विद्याश्रम उच्च माध्यमिक विद्यालय र रेभोल्युसन प्रोजेक्ट को सहकार्यमा काठमाडौंको टिका विद्याश्रम उच्च माध्यमिक विद्यालयमा २५० वटा रुखको नेटिभ पकेट वन बनाउने उद्देश्यले वृक्षारोपण कार्यक्रम भएको हो। विश्व प्रसिद्ध एथोलोजिस्ट तथा वातावरणविध डा जेन गुडालले स्वयं यस कार्यक्रममा उपस्थिति जनाउँदै रुखप्रति आफ्नो सम्मान व्यक्त गर्दै वातावरणीय शिक्षा र दिगो विकासमा यस पहलको योगदानको प्रशंसा गरे। उनले लक्ष्मी सनराइज बैंकको वातावरणीय संरक्षणको प्रतिबद्धता र विभिन्न अभ्यासहरूको समेत सराहना गरे। बैंकका अनुसार २५० वटा रुखको नेटिभ पकेट वनको वृक्षारोपण मियावाकी प्रविधिबाट गरिएको हो। यस प्रविधिले छोटो समयमा घना वन सिर्जना गर्ने उल्लेख छ। यस प्रविधिले जैविक विविधता बढाउने मात्र नभएर एक दिगो हरित उद्यानको सिर्जना पनि गर्द । जसले स्थानीय पर्यावरणलाई फाइदा पुर्याउनुका साथै विद्यार्थीहरू तथा स्थानीय समुदायको प्रकृतिसँग दीर्घकालीन सम्बन्ध प्रोत्साहन गर्दछ।"
माथिल्लो म्याग्दीलाई लगानी जुट्यो,"बेनी : धवलागिरी गाउँपालिकामा ४मा निर्माण हुन लागेको ३७ मेगावाट क्षमताको माथिल्लो म्याग्दी जलविद्युत् आयोजनाका लागि लगानी जुटेको छ। हाइड्रो इम्पायर प्रालिप्रवर्द्धक रहेको आयोजनामा पाँच वटा बैंकले पाँच अर्ब ३४ करोड ८८ लाख ९८ हजार रुपैयाँ लगानी गर्ने सम्झौता भएको हो। सिद्धार्थ बैंक, नेपाल एसबिआई, सिटिजन्स बैंक, एभरेष्ट बैंक र नबिल बैंकका प्रतिनिधि र प्रवर्द्धक कम्पनीको सञ्चालकबीच सोमबार काठमाडौंमा लगानी सम्बन्धी सम्झौतापत्रमा हस्ताक्षर भएको हाइड्रो इम्पाएरका प्रबन्ध निर्देशक जितबहादुर घर्तीले बताए। बैंकको ब्याजबाहेक आयोजनाको कूल लागत छ अर्ब ६९ करोड ९४ लाख ९५ हजार रुपैयाँ अनुमान गरिएको छ। ब्याजसहित सात अर्ब ६३ करोड २९ लाख १४ हजार रुपैयाँ लागत अनुमान गरिएको आयोजनाकोले १२ वर्षको अवधीमा ऋण तिरि सक्ने योजना बनाएको छ। ७० प्रतिशत ऋण र ३० प्रतिशत स्वपूँजी लगानी रहने आयोजना पूरा भएपछि दुई सय १५ दशमलब सात सय १४ गिगावाट प्रतिघण्टा विद्युत उत्पादन हुनेछ। उत्पादित विद्युत् विद्युतगृहदेखि १० दशमलब दुई किलोमिटर दूरीको एक सय ३२ केभी सिंगल सर्किट प्रसारण लाइनमार्फत डाडाखेत सबस्टेसनमा जोडिनेछ। २१ किलोमिटर पहुँचमार्ग, ५० र ३० मेट्रिक्टन क्षमताको दुई वटा बेलिब्रिज निर्माण भइसकेको आयोजनाको सुरुङ, बाँध र विद्युतगृह निर्माणको तयारी भएको छ, प्रबन्ध निर्देशक घर्तीले भने अबको दुई वर्ष छ महिनाभित्र विद्युत उत्पादन गर्ने लक्ष्य सहित सिभिल ठेकेदार परिचालित भइसकेको छ। आयोजनाका लागि आवश्यक एक दशमलब ६९ हेक्टर निजी जग्गा खरिद गरिएको र तीन दशमलव ६९ हेक्टर सरकारी जग्गा प्रयोग गरेबापत शोधभर्नाको प्रक्रिया अगाडि बढाएको छ। आयोजनाका लागि आवश्यक विष्फोटक पदार्थ खरिदका लागि लागि सम्बन्धित निकायबाट स्वीकृति लिई प्रक्रिया अगाडि बढाइएको कम्पनीले जनाएको छ। सिन्कोस र म्याग्दी खोलाको दोभानभन्दा एक सय ३० मिटर तल म्याग्दी खोलाको दायाँ किनारमा आयोजनाको बाँध प्रस्ताव गरिएको छ। म्याग्दी खोलाको बायाँ किनारमा भूमिगत बालुवा थिग्राउने पोखरी, हेडरेस सुरुङ्ग बन्ने आयोजनाको विद्युतगृह म्याग्दी खोला र मुदी खोलाभन्दा एक किलोमिटर माथि प्रस्ताव गरिएको छ। तीन किलोमिटर पाँच सय ५३ दशमलव ३३ मिटर लामो सुरुङबाट ल्याइने पानी तीन सय दशमलव ८८ मिटर अग्लो हेडबाट विद्युत गृहमा खसालेर विद्युत उत्पादन गरिने भएको छ। आउटलेटदेखि विद्युतगृहसम्म सात सय ९७ दशमलब ९६ मिटर लामो पेनस्टक पाइप जडान गरिनेछ। धौलागिरी हिमालको फेदी भएर बग्ने म्याग्दी नदीबाट विद्युत उत्पादनका लागि विद्युत विकास विभागबाट थप चार वटा आयोजनाले निर्माणको अनुमति पाएका छन्। ५३५ मेगावाट क्षमताको अपर म्याग्दी पहिलोको निर्माण सुरु भएको छ। १४७० मेगावाट क्षमताको मुदीखोला र ५७३० मेगावाट क्षमताको म्याग्दीखोला जलविद्युत आयोजना पहुँचमार्ग निर्माणको चरणमा छन्। धौलागिरी कालिका हाइड्रो लिमिटेडले मालिका गाउँपालिकामा २५ मेगावाट क्षमताको दरवाङ म्याग्दीखोला जलविद्युत आयोजनाको पाँच वर्षअघि शिलान्यास गरेपनि गति लिन सकेको छैन।"
अपराधको उकालो यात्रा : ४ महिनामा १९ हजार ४९८ अपराधका घटना,"काठमाडौं : मंगलबार राति अछाम घर भई भक्तपुर २ बस्ने नरेन्द्रबहादुर शाहीको बसेको कोठामा नै हत्या भयो। ३१ वर्षीय शाहीलाई कर्तव्य गरी हत्या गर्ने अरू कोही नभएर आफ्नै ६३ वर्षीय बुवा दिपबहादुर शाही थिए। उनी सामान्य घरायसी विवादमा क्रममा तरकारी काट्ने चक्कु प्रहार आफ्नै छोराको हत्या गरेको आरोपमा बाबु पक्राउ परेका छन्। ३१ वर्षीय छोरा नरेन्द्र बहादुर शाहीको हत्या गरेको अभियोगमा भक्तपुर नगरपालिका२ बस्ने अछाम कमलनगर नगरपालिका६ हात्तीबाच घर भएका ६३ वर्षीय दिपबहादुर शाहीलाई मंगलबार राति प्रहरीले पक्राउ गरेको हो। ००० दाङमा श्रीमानले हतियार प्रहार गर्दा श्रीमतीको मृत्यु भएको छ। तुलसीपुर २ भम्केस्थित एकताटोल बस्ने चित्रबहादुर बुढाथोकीले आफ्नै श्रीमतीको हत्या गरेका हुन्। घरायसी विवादका कारण टाउकोमा दाउ प्रहार गरी आफ्नै घरको कोठामा श्रीमती हस्तिकुमारी बुढाथोकीको हत्या गरेका हुन्। श्रीमतीको हत्या गरी फरार रहेका चित्र बहादुरलाई तुल्सीपुर ७ स्थित कारागार कार्यालय नजिकैबाट प्रहरीले नियन्त्रणमा लिएको छ। ००० पछिल्लो समय समाज अपराधमय भएको छ। कर्तव्य ज्यान होस् कि संगठित अपराध वा जबर्जस्ती करणीका घटना नै किन नहोस् अपराधको तथ्यांक बढ्दो क्रममा छ। आर्थिक अपराध र आत्महत्याका घटनाको ग्राफ निकै अग्लो भएको छ। बैकिङ्ग कसुर होस् या अनलाइन ठगी होस् पछिल्लो समयमा मौलाउँदै गएको छ। प्रहरी प्रधान कार्यालय नक्सालले सार्वजनिक गरेको तथ्यांक हेर्दा पनि समाजमा अपराध बढिरहेको देखिन्छ। आर्थिक वर्ष २०८१८२ सुरु भएपछि पछिल्लो ४ महिनामा देशभर १९ हजार ४९८ वटा अपराधका घटना दर्ता भए। जसमा देशभर चार महिनामा १९२ जना व्यक्तिको कर्तव्य गरी हत्या भयो। कर्तव्य ज्यान उद्योगमा ३८२ वटा मुद्दा दर्ता भए। चार महिनामा देशभर जबर्जस्ती करणीका ८२३ वटा घटना घटे। जजक उद्योगमा १८६ वटा मुद्दा दर्ता भए। संगठित अपराधमा ३९ वटा घटना दर्ता भए। अपहरण सम्बन्धी ६५ र मानव बेचबिखनको ४५ वटा मुद्दा दर्ता भए। डरलाग्दो छ आत्महत्याको तथ्यांक प्रहरीकै डाटा हेर्ने हो भने देशभर एक वर्षमा ८ देखि १० हजार व्यक्तिले आत्महत्या गरेर ज्यान फाल्छन्। पछिल्लो चार महिनामा मात्रै देशभर २ हजार २३६ जनाले आत्महत्या गरे। प्रदेशगत तथ्यांक हेर्ने हो भने सबैभन्दा बढी कोशी प्रदेशमा आत्महत्याका घटना घटेका छन्। कोशी प्रदेशमा ४८३ जना र लुम्बिनी प्रदेशमा ४३३ जनाले आत्महत्या गरे। आत्महत्या गर्नेमध्ये सबैभन्दा बढी १९०१ जनाले झुण्डिएर आत्महत्या गरेका छन्। बैंकिङ कसुर सम्बन्धी अपराधको उकालो ग्राफ प्रहरीको तथ्यांक हेर्ने हो भने पनि देशभर निकै मौलाएको अपराध हो बैंकिङ कसुर। अनलाइन ठगी होस् या वैदेशिक रोजगारीको बहानामा हुने ठगी होस् या चेकबाउन्स अनेक प्रकारका ठगीमा बैंकको गलत कारोबार गरिएको हुन्छ। यस आर्थिक वर्षको पहिलो ४ महिनामा देशभर ४ हजार ३४९ वटा बैंकिङ कसुरका मुद्दा दर्ता भए। जसमा उपत्यकामा मात्रै २६२९ वटा यस्ता कसुरका घटना दर्ता भएका छन्। लागुऔषध सम्बन्धी १ हजार ६१९ वटा मुद्दा दर्ता भएका छन्। यस कसुरमा पक्राउ पर्नेको संख्या २५२६ जना रहेको छ। फरार भएका ४१८२ जना पक्राउ ४ महिनाको अवधिमा विभिन्न अपराधमा संलग्न भई फरार रहँदै आएका ४ हजार १८२ जना पक्राउ परेका छन्। अदालतको फैसला कार्यान्वयन गर्ने क्रममा यी व्यक्तिहरू पक्राउ परेका हुन्। फैसला कार्यान्वयन गर्ने क्रममा जरिवाना असुल उपर ३१ करोड बढी रकम असुली भएको छ। प्रहरीका अनुसार हरेक दिन विभिन्न अपराधमा देशभर १५८ वटा मुद्दा दर्ता हुने गर्छ। यसमा सबैभन्दा बढि सार्वजनिक हित विपरीतको कसुर छ भने, आत्महत्या, लागू औषध, चोरी, जक क्रमश: रहेका छन्। अघिल्लो आर्थिक वर्षको तुलनामा यो आर्थिक वर्षमा ५११ प्रतिशतका दरले अपराधका घटनामा वृद्धि भएको छ। १२ वटा रेड नोटिस जारी ९ पक्राउ नेपालमा अपराध गरेर विदेश गएका वा फरार भएका व्यक्तिहरूलाई कानुनी दायरामा ल्याउनका लागि चार महिनामा इन्टरपोलबाट १२ वटा रेड कर्नर नोटिस जारी भएको थियो। यसमध्ये ९ जना व्यक्ति विभिन्न देशमा पक्राउ गरेर ल्याइएको छ। सवारी दुर्घटनामा ७ जनाको मृत्यु नेपाल प्रहरीका प्रवक्ता विश्व अधिकारीका अनुसार नेपालभर हुने दुर्घटनाका घटना हेर्दा औसतमा प्रत्येक दिन ७ जना व्यक्तिले सवारी दुर्घटनाका कारण ज्यान गुमाउँछन्। यो आर्थिक वर्ष सुरु भएपछि देशभर ७ हजार ४८ वटा सवारी दुर्घटना भए। जसमा ७७८ जनाले ज्यान गुमाए। दुर्घटनामा २ हजार ६४ जना गम्भीर घाइते भए। १० हजार बढी सामान्य घाइते भएका छन्। देशभर हुने दुर्घटनाका घटनामा ६४ प्रतिशत बढि दुई पाङ्ग्रे सवारी साधन मोटरसाइकल दुर्घटनामा पर्ने गर्छन्। ट्राफिक उलंघनमा साढे ५ लाख जना कारबाहीमा परेका छन्। उनीहरूबाट करिब ४२ करोड राजस्व संकलन भएको छ।"
इट्टाभट्टामा काम गर्ने एक मजदुरको मृत्यु,"नुवाकोट : नुवाकोटको ककनीमा काम गर्ने क्रममा एक जना मजदुरको मृत्यु भएको छ। ककनी गाउँपालिका३, स्थित न्यौपानेगाँउमा रहेको एक इट्टा उद्योगमा कार्यरत ४१ वर्षीय प्रकाश सुनारको मृत्यु भएको जिल्ला प्रहरी कार्यालय नुवाकोटले जनाएको छ। पेट दुख्यो भनेर छटपटिएका दाङको घोराही उपमहानगरपालिका१९ घर भएका सुनारको काठमाडौं वीर अस्पतालमा उपचारको क्रममा मृत्यु भएको हो। उक्त घटना सम्बन्धमा आवश्यक अनुसन्धान कार्य भइरहेको नुवाकोट प्रहरीले जनाएको छ।"
पौष १५ गतेभित्र सबै विभागलाई रिपोर्ट तयार गर्न एमालेको निर्देशन,"काठमाडौं : नेकपा एमालेले पौष १५ गतेभित्र सबै विभागलाई विभागीय कामको रिपोर्ट तयार गर्न निर्देशन दिएको छ। केन्द्रीय कमिटीको बैठकको पूर्वसन्ध्यामा पार्टी केन्द्रीय कार्यालय च्यासलमा आज बसेको केन्द्रीय विभागका प्रमुख र सचिवहरूको संयुक्त बैठकले रिपोर्ट तयार गर्न निर्देशन दिएको महासचिव शंकर पोखरेलले जानकारी दिए। उनका अनुसार बैठकले पार्टीका विरुद्धको घेराबन्दी र आक्रमणलाई दृढतापूर्वक सामना गर्ने विषयमा छलफल गरेको छ। यसैगरी पार्टी तथा सरकारको कामलाई थप प्रभावकारी बनाउने सन्दर्भमा महत्त्वपूर्ण छलफल गरेको पोखरेलले बताए। एमालेले जनतासँग जनसंगठन अभियान सञ्चालन गर्ने निर्णय गरिसकेको छ। स्थानीय तहमा पार्टी कामका समस्या र समाधान विषयक राष्ट्रिय कार्यशालापछि ६ बुँदे संकल्प प्रस्ताव पारित गर्दै एमालेले माघ, फागुन, चैत गरी तीन महिना वडा तहमा पुग्ने निर्णय गरेको हो। २०८२ को पार्टी सदस्यता नवीकरण २०८१ को चैत्रभित्रै गर्ने एमालेको घोषणा छ।"
चर्च ब्वाइज झापा कपको सेमिफाइनलमा,"झापा : चर्च ब्वाइज युनाइटेड झापा कप नकआउट फुटबल प्रतियोगिताको सेमिफाइनलमा प्रवेश गरेको छ। बिर्तामोडको डोमालाल रंगशालामा जारी प्रतियोगितामा चर्च ब्वाइजले रुपन्देहीको गोर्खा ब्वाइज स्पोर्टस क्लबलाई ३० गोलले हराउँदै सेमिफाइनलमा स्थान सुरक्षित गरेको हो। चर्च ब्वाइज गत वर्षको झापा गोल्डकप विजेता हो। चर्च ब्वाइजका लागि दीपेश गुरुङ, विदेशी खेलाडी आर्मन्ड र डिकाले गोल गरे। खेलको २९ औँ मिनेटमा चर्च ब्वाइजले अग्रता लियो। गोर्खा ब्वाइजका डिफेन्डरले क्लियर गरेको गोललाई दीपेश गुरुङले गोल गर्न सफल भए। गोलरक्षक अगाडि बढेको समयमा २५ यार्डबाट गुरुङले गरेको प्रहार गोलमा परिणत भएको थियो। ४० औँ मिनेटमा चर्च ब्वाइजले अग्रता दोब्बर बनायो। समीर तामाङको कर्नर प्रहारलाई चर्चका विदेशी खेलाडी आर्मन्डले हेडमार्फत गोल गर्दै अग्रता दोब्बर बनाए। पहिलो हाफको थपिएको समयमा चर्चले गोल थपे। कमल श्रेष्ठको फ्रिकिक प्रहारमा अर्का विदेशी खेलाडी डिकाले गोल गर्दै टिमको जित सुनिश्चित गरे। गोर्खा ब्वाइजका अधिकांश खेलाडीले खेल अवधिभर बल कन्ट्रोल गर्न सकेनन्। गोर्खा ब्वाइजको स्ट्राइकिङ लाइन फितलो देखिएको थियो। खेलाडीबीच तालमेल नमिल्दा गोर्खा ब्वाइज पहिलो खेलमै पराजित भएर घर फर्कियो। खेलको प्लेयर अफ द म्याच विजेता चर्च ब्वाइजका डिका भए। उनले नगद १० हजार रुपैयाँ पुरस्कार पाए। बिहीबारको खेल एनआरटी क्लब काठमाडौँ र काठमाडौँको जिल्ला लिग विजेता चित्लाङ फुटबल क्लबबीच हुने आयोजक झापा ११ फुटबल क्लबका अध्यक्ष जलकुमार गुरुङले जानकारी दिए।"
परराष्ट्र नीति आजको आवश्यकता : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले समानता र सबै अल्पसङ्ख्यक समूहहरूको अधिकारको सुनिश्चितताका लागि नारीवादी परराष्ट्र नीति (  ) को आवश्यकतामा जोड दिएकी छन्। जर्मनीको बर्लिनमा आयोजित समानतासम्बन्धी सम्मेलनमा नारीवादी परराष्ट्र नीतिसम्बन्धी प्यानललाई मंगलबार सम्बोधन गर्दै मन्त्री राणाले यो नीतिले रूपान्तरणको प्रतिज्ञा र सम्भावना बोकेकाले यसको अनुशरण आवश्यक रहेको बताएकी हुन्। जहाँ पितृसत्ता बढी बहिष्करणमुखी र शक्तिकेन्द्रित हुन्छ त्यहाँ समानताको सिद्धान्तले काम गर्छ भन्दै परराष्ट्रमन्त्री डा राणाले समानताका अन्य नीतिहरूजस्तै नारीवादी परराष्ट्र नीतिले पनि मेलमिलाप,सदभाव र समावेशिता अंगाल्ने धारणा राखिन्। 'नारीवादी परराष्ट्र नीतिले श्रेणीबद्धता र बहिष्करणमा आधारित पितृसत्तात्मक संरचनालाई चुनौती दिने काम गर्दछ ,'उनले भनिन्,' यो नीतिले समावेशिता,सहानुभूति र समानताका सिद्धान्तहरूलाई प्राथमिकतामा राख्दछ र समग्रमा मानव सुरक्षा भन्ने बृहत अवधारणालाई अघि सार्दै कूटनीतिमा सबैलाई समान रुपमा व्यवहार गर्दछ ।' यो नीतिले आपसी समझदारी र समभावको मान्यतामा रहेर लैङ्गिक तथा यौनिकलगायत अन्य अल्पसङ्ख्यकहरूको अधिकार र चासोहरूलाई पनि सुरक्षित गर्न सहयोग गर्ने उनको भनाइ थियो। सो कार्यक्रममा उनले भनिन्,'हामीले यौनिक र लैङ्गिक अल्पसङ्ख्यकहरूको संवेदनशीलताको सम्मान गर्दै नारीवादी परराष्ट्र नीतिलाई पुनर्जीवित गर्न आवश्यक छ । न्याय र समानतामा आधारित समाज निर्माणमा यो सहयोगी सिद्ध हुनेछ ।' विभेद र अन्यायको अन्त्य गर्न सतही परिवर्तनले मात्र पर्याप्त नहुने भन्दै सामाजिक मूल्य र मान्यताहरूमा आधारित रूपान्तरण गर्नका लागि नीतिमा समानता आवश्यक रहेकोमा उनको जोड थियो । मन्त्री राणाले लैङ्गिक एवं यौनिकलगायतका अल्पसङ्ख्यकहरुको अधिकारका क्षेत्रमा भने नेपाल विश्वमै उदाहरणीय रहेको बताइन्। उक्त सम्मेलनको राष्ट्रिय कानुन र नीतिहरूमा समावेशिताविषयक अर्को प्यानललाई हिजो नै सम्बोधन गर्दै मन्त्री राणाले नेपालले लैङ्गिक तथा यौनिक अल्पसङ्ख्यक समूह (एलजीबीटीक्युआई) व्यक्तिहरूको समावेशीकरण र अधिकारका पक्षमा धेरै उपलब्धि हासिल गरेको बताएकी थिइन्। यी अधिकार सुनिश्चित गर्ने काम सहज नभए पनि नेपाल भने प्रगतिशील कानुन र यसको कार्यान्वयनबाट विश्वकै उदाहरण बन्न सफल भएको उनको भनाइ थियो ।"
रवि लामिछानेलाई रहरले नभइ अनुसन्धानका लागि ठाउँठाउँ घुमाइएको हो : गृहमन्त्री,"पाल्पा : गृहमन्त्री रमेश लेखकले कालिगण्डी करिडोरले पाल्पाको रामपुरको ठूलो सम्भावना बोकेको बताएका छन्। बुधबार इलाका प्रशासन कार्यालय रामपुरको नवनिर्मित भवन उद्घाटन समारोहमा गृहमन्त्री लेखकले चीन र भारतलाई जोड्ने बाटोमा रामपुर भन्दै सुन्दर भविष्य र सम्भावना रहेको बताएका हुन्। भवनको उद्घाटन मात्र उपलब्धि नभएको भन्दै सेवा प्रवाह प्रभावकारी बनाउनुपर्नेमा गृहमन्त्रीले जोड दिए। 'जिल्ला प्रशासन कार्यालयबाट पाउने सबै सेवा पाउने व्यवस्था गरिने छ । कर्मचारीको अभावले सेवा प्रवाहमा कुनै समस्या हुने छैन । यो सरकारको पहिलो प्राथमिकता नागरिकको सेवा गर्नु हो । यो त्यसैले बनेको हो,'उनले भने। प्रधानमन्त्री केपी शर्माले सहजरूपमा नागरिकलाई सेवा प्रवाह गर्न आफूहरूलाई निर्देशन दिएको उनको भनाइ छ। पूर्वगृहमन्त्री रवि लामिछानेलाई रहरले नभइ अनुसन्धान गर्नका लागि ठाउँठाउँ घुमाइएको गृहमन्त्री लेखकले बताए । 'जतिसुकै ठूलो मान्छे भए पनि अनुसन्धान हुन्छ । सबैमाथि अनुसन्धान हुन्छ । सरकारले भ्रष्टाचार नियन्त्रण गरेर सुशासन काम गर्न लागि परेको छ । त्यहीँ अनुसार अनुसन्धान भइरहेको छ ,' उनले भने । राष्ट्रिय एजेन्डालाई सम्बोधन गर्न दुई ठूला दल नेपाली कांग्रेस र एमाले मिलेको इतिहास केलाउँदै गृहमन्त्री लेखकले दिगो शान्ति, विकास र सुशासन कायम गर्न वर्तमान सरकार बनेको बताए। कांग्रेस र एमाले मिल्दा सबै क्षेत्रमा आत्माविश्वास बढेको संक्रमणकालीन न्यायको विषयलाई टुंग्याउने गृहकार्यमा सरकारले लागिपरेको उनको भनाइ छ ।"
अल्पसंख्यक समूहको अधिकार सुनिश्चित गर्न नारीवादी परराष्ट्र नीति चाहिन्छ : परराष्ट्रमन्त्री राणा,"बर्लिन : परराष्ट्रमन्त्री डा आरजु राणा देउवाले समानताका अन्य नीतिहरुजस्तै नारीवादी परराष्ट्र नीतिले पनि मेलमिलाप, समभाव र समावेशिता अगाल्ने दाबी गरेका छन्। जर्मनीको बर्लिनमा आयोजित समानतासम्बन्धी सम्मेलनमा नारीवादी परराष्ट्र नीतिसम्बन्धी प्यानललाई मंगलबार सम्बोधन गर्दै उनले समानता र सबै अल्पसङ्ख्यक समूहहरुको अधिकारको सुनिश्चितताका लागि नारीवादी परराष्ट्र नीतिको आवश्यकतामा जोड दिएकी छन्। उनले यो नीतिले रूपान्तरणको प्रतिज्ञा र सम्भावना बोकेकाले अनुशरण आवश्यक रहेको स्पष्ट पारिन्। मन्त्री डा राणाले भनिन्,नारीवादी परराष्ट्र नीतिले श्रेणीबद्धता र बहिष्करणमा आधारित पितृसत्तात्मक संरचनालाई चुनौती दिने काम गर्दछ। यो नीतिले समावेशिता, सहानुभूति र समानताका सिद्धान्तहरुलाई प्राथमिकतामा राख्दछ र समग्रमा मानव सुरक्षा भन्ने बृहत अवधारणालाई अघि सार्दै कूटनीतिमा सबैलाई समान रुपमा व्यवहार गर्दछ। लैङ्गिक तथा यौनिक लगायत अन्य अल्पसङ्ख्यकहरूको अधिकार र चासोहरुलाई पनि सुरक्षित गर्न यो नीतिले सहयोग गर्ने उनको भनाई छ। उनले भनिन्, हामीले यौनिक र लैङ्गिक अल्पसङ्ख्यकहरूको संवेदनशीलताको सम्मान गर्दै नारीवादी परराष्ट्र नीतिलाई पुनर्जीवित गर्न आवश्यक छ। न्याय र समानतामा आधारित समाज निर्माणमा यो सहयोगी सिद्ध हुनेछ। विभेद र अन्यायको अन्त्य गर्न सतही परिवर्तनले मात्र पर्याप्त नहुने भन्दै सामाजिक मूल्य र मान्यताहरूमा आधारित रूपान्तरण गर्नका लागि नीतिमा समानता आवश्यक रहेकोमा उनको जोड थियो।"
पुस १३ देखि पोखरा सडक महोत्सव,"काठमाडौं : अङ्ग्रेजी नयाँ वर्षको अवसरमा २६ औँ पोखरा सडक महोत्सव हुने भएको छ । आयोजक रेष्टुरेन्ट एण्ड बार एशोसिएशन (रेबान) पोखराले बुधबार काठमाडौंमा पत्रकार सम्मेलन गर्दै सडकमै खाऔँ, सडकमै रमाऔँ भन्ने नाराका साथ पुस १३ देखि १७ गतेसम्म सडक महोत्सव आयोजना गर्न लागेको जनाएको हो । महोत्सवका संयोजक विकास भट्टराईले महोत्सवमा विभिन्न जातजातिका लोपोन्मुख सांस्कृतिक कार्यक्रम,मौलिक वेषभूषा प्रदर्शन, झाँकी प्रदर्शन प्रतियोगिता, राष्ट्रिय तथा अन्तर्राष्ट्रिय खानाको प्रदर्शन, लाइभ कन्सर्ट, खेलकुदतर्फ बोट रेस, वेटर रेस, टग अफ वारलगायतका कार्यक्रम हुने बताए। पोखराको लेकसाइडको तीन किलोमिटर क्षेत्रमा महोत्सव हुने उनले बताए। स्थानीय पर्यटनमा नेपाली उत्पादनलाई प्रोत्साहन र विश्वबजारमा पुर्याउन यसअघिका महोत्सवले मद्दत गरेको र पर्यटन प्रवर्द्धनमा महत्वपूर्ण योगदान पुगेको रेबान पोखराले जनाएको छ । नेपालमा आउने विदेशी पर्यकमध्ये ४० प्रतिशत पोखरा पुग्ने गरेको बताइन्छ ।(("
जातीय उत्पीडनको काँडा निकाल्न सरकार लागि परेको छ : प्रधानमन्त्री ओली,"हाम्रो सरकारलाई सराप्नेहरु पनि नभएका होइनन्। सरकार अहिले ढल्छ, भरे ढल्छ भनेर धारे हात लगाउनेहरु छन्।, प्रधानमन्त्री ओलीले भने, यी दुई पुराना पार्टीले समाज सुधारको यात्रा सञ्चालन गर्दै आएका छन्। काठमाडौं : प्रधानमन्त्री केपी शर्मा ओलीले जातीय छूवाछुत र साम्प्रदायिकता घुणास्पद कार्य तथा समाज विकासको ऐजेरु भएकाले यसलाई फेदैमा उखेलेर फाल्न अहिलेको सरकार तत्पर रहेको बताएका छन्। नेपाल उत्पीडित जातीय मुक्ति समाजको ३७ औँ स्थापना दिवसका अवसरमा आज आयोजित कार्यक्रममा सम्बोधन गर्दै ओलीले जातीय उत्पीडनको काँडा निकाल्न लागिपर्ने बताएका हुन्। असमानता, अन्याय, छूवाछूत र दुःख भोगेर कोही सुख हुन सक्दैन नसक्ने र सुखी हुन असमानता र छूवाछूत हटाउनुपर्नेमा जोड दिँदै प्रधानमन्त्री ओलीले संविधानमा आफूहरुले त्यही भएर सामाजिक न्याय र समानताको व्यवस्था गरिएको बताए। मान्छे एउटै हो। जन्मदै कोही पनि श्रेष्ठ हुँदैन। जन्मदै श्रेष्ठ वा ठूलो जातको हो भनिनु मान्य हुँदैन। सरकारले त्यस्ता कुराहरुलाई मान्यता दिँदैन। प्रधानमन्त्री ओलीले भने,हामी मानिस हौँ र मानिस भनेको सबै बराबर हुन्छ। जातपात भन्ने नचाहिने कुरा हो। यसको अन्त्यका लागि हामी विद्यमान कानुनमा आवश्यक संशोधनका लागि पनि लाग्नेछौँ। स्थिरतातर्फ देशलाई फर्काउन आफूहरुले नयाँ सरकार एमाले अध्यक्षसमेत रहेका ओलीले राजनीतिक अन्योल, अस्थिरता र भ्रष्टाचारले सीमा नाघेपछि दुई ठूला दलको सहकार्यमा नयाँ सरकार बनाउनु परेको बताए। ओलीले अघिल्लो सरकारतर्फ लक्ष्य गर्दै कमिलाको आयु पुग्यो भने पखेटा पलाउँछ भने झैँ मुलुकका एमाले र काँग्रेसजस्ता पार्टी हुँदाहुँदै कस कसका के के नाँच चलेका हुन् भनेर जनताले भन्न थालेपछि स्थिरतातर्फ देशलाई फर्काउन आफूहरुले नयाँ सरकार बनाएको स्पष्ट गरे। हामी सुशासन र विकास फेरि फर्काएर मुलुकलाई गन्तव्यमा लानेछौँ। हाम्रो सरकारलाई सराप्नेहरु पनि नभएका होइनन्। सरकार अहिले ढल्छ, भरे ढल्छ भनेर धारे हात लगाउनेहरु छन्।, प्रधानमन्त्री ओलीले भने, यी दुई पुराना पार्टीले समाज सुधारको यात्रा सञ्चालन गर्दै आएका छन्। कार्यक्रममा नेपाली काँग्रेसका सभापति एवं पूर्व प्रधानमन्त्री शेरबहादुर देउवाले जातीय समानताको स्थापनाका लागि संविधान र कानुनको पालनाका साथै सामाजिक सुधारका लागि पनि लाग्नुपर्नेमा जोड दिए।"
कान्ति अस्पतालको पूर्वाधार विकासमा सघाउन कतारसँग मन्त्री पौडेलको आग्रह,काठमाडौं : स्वास्थ्य तथा जनसंख्या मन्त्री प्रदीप पौडेलले कान्ति बाल अस्पतालको पूर्वाधार विकासमा सघाउन कतारसँग आग्रह गरेका छन्। बालबालिकाको उपचार हुने देशकै ठूलो सरकारी अस्पतालमा उपचार विस्तार गर्नका लागि भवनसहितका संरचना र पूर्वाधार विकास गर्न स्वास्थ्य तथा जनसंख्या मन्त्रालयले डीपीआर गरेर योजना अघि बढाएको जानकारी गराए। कतारी राजदूत मिसाल बिन मोहम्मद अल अन्सारीसँगको भेटका क्रममा मन्त्री पौडेलले बालबालिकाको स्वास्थ्य सुधारलाई सरकारले प्राथमिकता राखेको भन्दै अस्पतालको पूर्वाधार विकासमा कतारबाट साथ अपेक्षा गरेको बताए। कतारको विकासमा नेपाली नागरिकको योगदान रहेको चर्चा गर्दै मन्त्री पौडेलले कतारलेसमेत नेपालको विकासमा साथ दिएकामा प्रशंसा गरे। कतारी राजदूत अन्सारीले दुई देशबीचको सम्बन्ध असल रहेको भन्दै सहयोगका क्षेत्र विस्तार गर्न चाहेको बताए। कतार सरकारको सहयोग संस्था कतार च्यारिटीले नेपालमा स्वास्थ्य क्षेत्रमा सहयोगका लागि समेत काम गरिरहेको राजदूत अन्सारीले बताए। उनले नेपाली बालबालिकाको स्तरीय उपचार सेवाका लागि कान्ति अस्पतालका लागि सहयोग गर्न सकारात्मक रहेको बताएको मन्त्री पौडेलको सचिवालयले जनाएको छ।
"एकीकृत समाजवादीका नेताहरूको जिम्मेवारी हेरफेर र कार्यविभाजन, कसले कुन विभाग पाए ?","काठमाडौं : नेकपा (एकीकृत समाजवादी)ले पार्टीका नेताहरूको जिम्मेवारी हेरफेर र कार्यविभाजन गरेको छ केन्द्रीय महाधिवेशन गरेको ६ महिनापछि स्थायी कमिटी बैठकले कार्यविभाजन गरेको हो। बैठकले अध्यक्ष माधवकुमार नेपालको नेतृत्वमा २४ सदस्यीय केन्द्रीय सचिवालय गठन गरेको छ। यसैगरी सम्मानित नेता झलनाथ खनाललाई स्कुल विभाग प्रमुख, संगठन विभाग प्रमुखमा वेदुराम भुसाललाई जिम्मेवारी दिइएको छ।जिम्मेवारी दिइएको छ। एकीकृत समाजवादीका एक पदाधिकारीका अनुसार विदेश विभाग प्रमुखमा प्रमेश हमाल, राजकीय मामिला विभाग प्रमुख घनेन्द्र बस्नेत, मोर्चा फाँट प्रमुखमा वरिष्ठ उपाध्यक्ष राजेन्द्र पाण्डेलाई दिइएको छ। उपाध्यक्ष जगन्नाथ खतिवडालाई संघीय तथा प्रादेशिक मामिला प्रमुख, उपाध्यक्ष प्रकाश ज्वालालाई प्रचार विभाग प्रमुख, उपाध्यक्ष जयन्ती राईलाई अखिल नेपाल महिला संघ समाजवादीको इन्चार्ज, उपाध्यक्ष भानुभक्त जोशीलाई सुदूरपश्चिम प्रदेश इन्चार्ज, उपाध्यक्ष धर्मनाथप्रसाद साहलाई मधेस प्रदेश इञ्चार्ज, उपाध्यक्ष गंगालाल तुलाधरलाई बागमती प्रदेश इन्चार्जको जिम्मेवारी पाएका छन्। महासचिव घनश्याम भुसाललाई अनुगमन,उपमहासचिव राजेन्द्र राईलाई कोशी प्रदेश इन्चार्ज, उपमहासचिव रामकुमार भट्टराईलाई कार्यालय सचिव, उपमहासचिव गरिमा शाहलाई संसदीय इन्चार्ज, उपाध्यक्ष मेटमणि चौधरीलाई लुम्बिनी इञ्चार्जको जिम्मा दिइएको छ। सचिव श्रीनाथ बराललाई गण्डकी इन्चार्ज, सचिव चन्द्रबहादुर शाहीलाई कर्णाली इन्चार्जको जिम्मेवारी पाएका छन्। युवा विभागको इन्चार्जको जिम्मेवारी लक्ष्मण केसी र विद्यार्थी विभाग इन्चार्जको जिम्मेवारी रामकुमारी झाँक्रीले पाएका छन्।"
पावरप्लेमा सुदूरपश्चिमको राम्रो सुरुवात,काठमाडौं : नेपाल प्रिमियर लिग (एनपीएल)को पहिलो क्वालिफायरमा सुदूरपश्चिम रोयल्सले राम्रो सुरुवात गरेको छ। फाइनल पुग्न जनकपुरले पेस गरेको १४० रनको लक्ष्य पछ्याएको सुदूरपश्चिमले पावरप्लेमा बिना विकेट क्षतिमा ४८ रन बनाएको छ। ओपनर सैफ जैब र विनोद भण्डारीले सुदूरलाई उत्कृष्ट सुरुवात दिएका छन्। हालः क्रिजमा सैफ जैब २८ र विनोद भण्डारी १६ रनमा खेलिरहेका छन्।
सुदूरपश्चिमको पहिलो विकेट पतन,काठमाडौं : नेपाल प्रिमियर लिगको पहिलो क्वालिफायरमा सुदूरपश्चिम रोयल्सको पहिलो विकेट पतन भएको छ। सैफ जैब ३२ रन बनाएर पेभेलियन फर्किएका छन्। उनले २१ बलमा ३ चौका र २ छक्का प्रहार गरे। जनकपुर बोल्ट्सले सुदूरपश्चिमलाई १४० रनको लक्ष्य प्रस्तुत गरेको छ।
नेप्से परिसूचक र कारोबार दुवै घट्यो,"काठमाडौं : नेप्से परिसूचक सामान्य अंकले घटेर बन्द भएको छ। साताको चौथो कारोबार दिन बुधबार नेप्से परिसूचक ५६० अंकले घटेर २६२८२६ विन्दुमा पुगेको हो। अघिल्लो कारोबार दिन मंगलबार नेप्से परिसूचक २९५ अंकले बढेको थियो। नेप्से घटेसँगै कारोबार रकम पनि मंगलबारको तुलनामा घटेको छ। आज ३१४ स्क्रिप्सको ८१ लाख ४७ हजार ३२० कित्ता सेयर ४ अर्ब २७ करोड ८२ हजार ५७५ रुपैयाँमा कारोबार भयो। मंगलबार ४ अर्ब ३४ करोड मूल्य बराबरको सेयर कारोबार भएको थियो। दुई कम्पनीको सेयर सकारात्मक सर्किट लेभलमा कारोबार हुँदा कुथेली बुखारी स्माल हाइड्रोपावरका लगानीकर्ताले भने सर्वाधिक गुमाए। कुथेली बुखारीको सेयर ९९० प्रतिशतले घट्यो। कारोबार रकमका आधारमा जानकी फाइनान्स शीर्ष स्थानमा रह्यो। सो कम्पनीको १५ करोड मूल्य बढिको सेयर कारोबार भयो। यसैगरी रिभर फल्स पावरको १२ करोड,एनआरएन इन्फ्रास्टक्चर एण्ड डेभलपमेन्टको ११ करोड,नेपाल फाइनान्सको १० करोड र सिकलेस हााइड्रोपावरको ८० करोड मूल्य बराबरको सेयर कारोबार भयो। तीन समूहबाहेक अन्य समूहको उपसूचक नकारात्मक देखिएका छन्। फाइनान्स,माइक्रोफाइनान्स र ट्रेडिङ समूहको उपसूचक बढ्दा अन्य समूहको उपसूचक नकारात्मक देखिएका हुन्। कारोबारमा आएका स्टक्समध्ये ८१ वटाको मूल्य बढ्यो भने १४९ वटाको घट्यो। १२ वटा स्टक्सको मूल्य भने स्थिर रह्यो।"
घरायसी विवाद : बुबाले चक्कु प्रहार गर्दा छोराको मृत्यु,"भक्तपुर : भक्तपुरमा घरायसी विवादमा चक्कु प्रहार हुँदा एक जनाको मृत्यु भएको छ। भक्तपुर नगरपालिका २ स्थित सहिद स्मृति खेल मैदान नजिकै घरायसी विवाद भएपछि चक्कु प्रहारबाट घाइते भएका ३१ वर्षीय नरेन्द्र बहादुर शाहीको मृत्यु भएको जिल्ला प्रहरी परिसरले जनाएको हो। जिल्ला प्रहरी परिसरका सूचना अधिकारी ढुण्डीराज न्यौपानेले शाही गम्भीर घाइते भएको र भक्तपुर अस्पतालमा उपचारका क्रममा मृत्यु भएको जानकारी दिए। न्यौपानेका अनुसार घरायसी विवाद हुँदा उनकै बुबाले तरकारी काट्ने चक्कु प्रहार गरेका थिए। चक्कु प्रहार गरेको अभियोगमा मृतकका बुबा दिप बहादुर शाहीलाई नियन्त्रणमा लिई परिसरले अनुसन्धान अघि बढाएको उनको भनाई छ। मृतक शाहीको शव पोष्टमार्टमका लागि चाँगुनारायण नगरपालिका२ , दुवाकोटस्थित काठमाडौँ मेडिकल कलेजमा लगिएको थियो । शाही परिवार अछाम जिल्ला कमल नगर नगरपालिका६ हात्तीबाच भई वडा नं २ स्थित सहिद स्मृति खेल मैदान नजिकै बस्दै आएका थिए।"
स्वदेशी र विदेशी निजी लगानीलाई वृद्धि गर्न आवश्यक छ : अर्थमन्त्री पौडेल,"बैंकक : उपप्रधानमन्त्री एवं अर्थमन्त्री विष्णुप्रसाद पौडेलले स्वदेशी र विदेशी निजी लगानीलाई वृद्धि गर्न आवश्यक रहेको बताएका छन्। थाइल्याण्डको राजधानी बैंककमा आयोजित एसिया र प्रशान्त क्षेत्रमा विकासका लागि वित्त सम्बन्धी उच्चस्तरीय क्षेत्रीय परामर्श बैठकको समापनमा अध्यक्षका हैसियतले सम्बोधन गर्दै अर्थमन्त्री पौडेलले एसिया र प्रशान्त क्षेत्रमा सार्वजनिक पूँजीले मात्र वित्तीय आवश्यकता पूरा गर्न नसक्ने भएकाले निजी पूँजीको विस्तार र परिचालनलाई प्रोत्साहन गर्नुपर्ने बताएका हुन्। सहुलियतपूर्ण वित्तीय स्रोत परिचालनको माध्यमबाट निजी क्षेत्रलाई प्रोत्साहन गर्नुपर्नेमा जोड दिँदै अर्थमन्त्री पौडेलले विकासका लागि निजी पुँजी परिचालन आवश्यक भएको धारणा व्यक्त गरेको उनको सचिवालयले जनाएको छ । त्यसका लागि एसिया र प्रशान्त क्षेत्रका देशबीच सहकार्य गर्न सकिने अर्थमन्त्री पौडेलको भनाइ थियो । एसिया र प्रशान्त क्षेत्रमा वित्तीय पूँजी लगायत धेरै सम्भावनाहरू रहेको उल्लेख गर्दै अर्थमन्त्री पौडेलले यस क्षेत्रमा नीति, नियमहरू र दिगो विकास लक्ष्य प्राप्तिका लागि गरिने प्रयासहरूलाई सामूहिक रुपमा अघि बढाउनुपर्ने बताए । दिगो विकासको लक्ष्य हासिल गर्न सरकार, निजी क्षेत्र र नागरिक समाजको साझा दायित्व हुने उल्लेख गर्दै अर्थमन्त्री पौडेलले कार्यक्रमलाई सफल बनाउन वित्तीय स्रोतहरू सुनिश्चित गर्न आवश्यक रहेको उल्लेख गरे। आन्तरिक राजस्व परिचालन, नवीन वित्तीय उपकरणको उपयोग एवम् परिचालन, सार्वजनिक ऋण व्यवस्थापन, साझेदारी निर्माण र दिगो विकास लक्ष्यका लागि वित्तीय स्रोतको व्यवस्थापन लगायतका विषयमा परामर्श बैठक निकै फलदायी भएको अर्थमन्त्री पौडेलको भनाइ छ । अर्थमन्त्री पौडेलले परामर्श बैठकमा विभिन्न देशका मन्त्रीहरु, राजनीतिक नेताहरु, विज्ञ, विकास साझेदार लगायतबाट प्राप्त सुझावले सन् २०२५ मा स्पेनमा हुने विकासका लागि वित्तसम्बन्धी चौथौ अन्तर्राष्ट्रिय सम्मेलनमा पेश गरिने दस्तावेजलाई समृद्ध पार्न सहयोग गर्ने धारणा समेत व्यक्त गरेका थिए ।"
सहकारीको रकम हिनामिना गर्नेले भिड जम्मा गरेर न्यायका कुरा गर्न सुहाउँदैन : गृहमन्त्री लेखक,"काठमाडौं : गृहमन्त्री रमेश लेखकले सहकारीको रकम अपचलन गर्ने कोहीले उन्मुक्ति नपाउने बताएका छन्। बुधबार रुपन्देहीमा लेखकले सहकारीको रकम ठगी, अपचलन र हिनामिना गर्ने सयौं मान्छे जेल गएको बताउँदै गलत गरेका कसैले पनि उन्मुक्ति नपाउने स्पष्ट पारेका हुन्। उनले राष्ट्रिय स्वतन्त्र पार्टीका सभापति रवि लामिछानेमाथि कुनै अमर्यादित व्यवहार नभएको जिकिर गरे। मकै पोल्ने, दिनभर ठेला चलाउने, ज्याला मजदूरी गरेर जम्मा गरेको पैसा हिनामिना गर्नेले भिड जम्मा गरेर न्यायका कुरा गर्न नसुहाउने उनले बताए। कांग्रेस नेता समेत रहेका लेखकले सबै दलको सहकार्यमा संविधान संशोधनको काम अगाडि बढाइने स्पष्ट पारे।वर्तमान सरकार संविधान संशोधन, राजनीतिक स्थायित्व, संविधानको रक्षा र दिगो आर्थिक विकासका लागि गठन भएको उल्लेख गर्दै सबै दलको सहकार्यमा संविधान संशोधनको काम अगाडि बढाइने बताएका हुन्। गृहमन्त्री लेखकले संविधान संशोधनका लागि नेपाली कांग्रेस र नेकपा एमालेले कार्यदल बनाएर काम अगाडि बढाएको उल्लेख गर्दै यसमा सबै दललाई ल्याउने प्रयत्न भएको धारणा राखे।"
विनोद भण्डारीको अर्धशतक,काठमाडौं : नेपाल प्रिमियर लिग (एनपीएल)मा सुदूरपश्चिम रोयल्सका ओपनर विनोद भण्डारीले अर्धशतक प्रहार गरेका छन्। उनले ४१ बलमा ३ चौका र ३ छक्का प्रहार गर्दै अर्धशतक प्रहार गरेका हुन्। उनको यो प्रतियोगितामा पहिलो अर्धशतक हो। अर्धशतक पूरा गर्न रन लिने क्रममा उनी घाइते भएका छन्।
जनताको समान अधिकारले मात्रै मुलुकको विकास सम्भव हुन्छ : देउवा,काठमाडौं : नेपाली कांग्रेसका सभापति शेरबहादुर देउवाले जनताको समान अधिकारले मात्रै मुलुकको विकास सम्भव हुने बताएका छन्। नेपाल उत्पीडित जातीय मुक्ति समाजको ३७ औँ स्थापना दिवसका अवसरमा आज आयोजित कार्यक्रममा उनले जातीय समानताको स्थापनाका लागि संविधान र कानुनको पालनाका साथै सामाजिक सुधारका लागि पनि लाग्नुपर्ने धारणा राखेका हुन्। देउवाले नेपालको संविधान र कानूनमा समानताको विषय समावेश भएपनि यसलाई वास्तविक रुपमा नै व्यवहारमा लागू गर्नुपर्नेमा जोड दिए। दलित समूदायलाई राज्यका हरेक निकायमा प्रतिनिधित्व गराउनु अहिले पनि चुनौति रहेकाले राज्यले आवश्यक पहलकदमी लिन ढिलासुस्ती गर्न नहुने उनको भनाइ छ। यो पनि पढ्नुहोस जातीय उत्पीडनको काँडा निकाल्न सरकार लागि परेको छ : प्रधानमन्त्री ओली
दुर्गा प्रसाईंलाई अदालतमा उपस्थित गराउन सर्वोच्चको आदेश,"काठमाडौं : सर्वोच्च अदालतले मेडिकल व्यवसायी दुर्गा प्रसाईलाई अदालतमा उपस्थित गराउन आदेश दिएको छ। बन्दीप्रत्यक्षीकरणको रिटमाथि सुनुवाइ गर्दै न्यायाधीश सुनिल कुमार पोखरेलको इजलासले प्रसाईंलाई अदालत उपस्थित गराउन आदेश दिएको हो। जिल्ला अदालतले धरौटीमा छोड्न आदेश दिएपनि गैरकानुनी रुपमा हिरासतमा राखेको भन्दै प्रसाईंका छोरा निराजन प्रसाईंले सर्वोच्चमा रिट दायर गरेका थिए। रिटमाथि आज प्रारम्भिक सुनुवाइ गर्दै प्रसाईंलाई हिरासतमा राख्नुको कारण र बन्दीसहित उपस्थित हुन आदेश दिएको हो। सीआईबी,प्रहरी प्रधान कार्यालय नक्साल,नेपाल सरकार गृह मन्त्रालय सिंहदरबार र काठमाडौं जिल्ला अदालतलाई रिटमा विपक्षी बनाइएको छ। साइबर अपराधमा पक्राउ परेका प्रसाईंलाई यसअघि जिल्ला अदालत काठमाडौंले धरौटीमा छोड्न आदेश दिएको थियो। धरौटीमा छोड्न आदेश दिएपनि उनीमाथि अर्को मुद्दा अनुसन्धानकै क्रममा रहेकाले लगत्तै पक्राउ परेका थिए। हाल प्रसाईंमाथि भारतीय आपराधिक समूहको नाममा व्यवसायीलाई धम्क्याएर पैसा मागेको आरोपमा अनुसन्धान भइरहेको छ। प्रधानमन्त्री केपी शर्मा ओलीको मानमर्दन हुनेगरी झुठो र भ्रामक समाचार सम्प्रेषण गरेको आरोपमा उनी गत मंसिर ५ गते पक्राउ परेका थिए। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले केही कागजात सार्वजनिक गरेका थिए।"
"दाङमा स्कुटर दुर्घटना : आमाको मृत्यु, छोरा घाइते",दाङ : दाङको तुलसीपुरमा सवारी दुर्घटना हुँदा एक महिलाको मृत्यु भएको छ। तुलसीपुर उपमहानगरपालिका ७ स्थित हात्तिखौवामा भ्यान र स्कुटर ठोक्किँदा उक्त दुर्घटना भएको हो । दुर्घटनामा परि लमही नगरपालिका५ निवासी ५० वर्षीया लिला भुसाल रहेको प्रहरीले जनाएको छ । बुधबार दिउँसो साढे १ बजेतिर घोराहीबाट तुलसीपुरतर्फ जाँदै गरेको रा १ च १३०० नम्बरको भ्यान र विपरित दिशाबाट जाँदै गरेको रा ७ प ११३५ नम्बर को स्कुटर आपसमा ठोक्किएका थिए । दुर्घटनामा परी गम्भीर घाइते भएकी भुसालको उपचारको क्रममा राप्ती प्रादेशिक अस्पताल तुलसीपुरमा मृत्यु भएको इप्रका तुलसीपुरमा प्रहरी निरीक्षक प्रकाश थापाले जानकारी दिए । उक्त दुर्घटनामा गरी मृतकका छोरा स्कुटर चालक २७ वर्षीय निमलाल भुसाल घाइते भएका छन् । उनको अवस्था सामान्य छ । भ्यान र स्कुटरलाई प्रहरीले नियन्त्रणमा लिएको छ
आर्थिक अपराधको कारणले अन्य अपराधहरू बढे,"काठमाडौं : नेपाल प्रहरीले आर्थिक अपराधको कारणले अन्य अपराधका घटनामा वृद्धि भएको जनाएको छ। बुधबार आर्थिक वर्ष २०८१०८२ को गत ४ महिनाको अवधिमा भएका प्रमुख कार्य तथा उपलब्धि सार्वजनिक गर्दै नेपाल प्रहरीले प्रविधिको बढ्दो दुरुपयोगबाट सिर्जित अपराधहरू चुनौतीको रुपमा रहेको र आर्थिक अपराधको कारणले अन्य अपराधहरू वृद्धि भएको तथ्याङ्कले देखाएको जनाएको हो। केन्द्रीय प्रहरी प्रवक्ता प्रहरी वरिष्ठ उपरीक्षक विश्व अधिकारीले विद्यमान स्रोत साधनको उच्चतम प्रयोग गरी त्यस्ता अपराध नियन्त्रणमा प्रहरी क्रियाशिल रहेको बताए। उनले चालू आर्थिक वर्षको पछिल्लो चार महिनामा देशभर १९ हजार ४९८ वटा मुद्दा दर्ता भएको र धेरैको संख्यामा आर्थिक अपराधका मुद्दाहरू रहेको बताए। त्यस्तै बलात्कारका कसुरका मुद्दाहरूको संख्या पनि धेरै नै रहेको अधिकारीले जानकारी दिए। सोही अवधिमा १२ वटा रेड कर्नर नोटिस जारी भएको उनले बताए। प्रवक्ता अधिकारीले प्रहरी कर्मचारीहरु विरुद्ध पर्ने उजुरीलाई कसूरको गम्भीरताको आधारमा विभागीय कारबाहीको दायरामा ल्याउने काम समेत भइरहेको बताए। सो क्रममा उनले मानवस्रोत विकास तथा स्रोतसाधन व्यवस्थापनतर्फ प्रहरीको इकाईगत संख्या, भर्ना छनौट सम्बन्धी हाल सम्मको गतिविधि, भौतिक संरचनाहरूको संख्यात्मक विवरण लगायतका विषयमा जानकारी गराएका थिए।"
जनकपुरलाई हराउँदै सुदूरपश्चिम एनपीएलको फाइनलमा,"काठमाडौं : जनकपुर बोल्ट्सलाई हराउँदै सुदूरपश्चिम रोयल्स नेपाल प्रिमियर लिग (एनपीएल)को फाइनलमा प्रवेश गरेको छ। टियु क्रिकेट मैदानमा बुधबार जनकपुरलाई ८ विकेटले पराजित गर्दै सुदूरपश्चिम फाइनल पुग्ने पहिलो टोली बनेको हो। हारसँगै जनकपुरले दोस्रो क्वालिफारमा कर्णाली याक्ससँगको भेट पक्का गरेको छ। जनकपुरले दिएको १४० रनको लक्ष्य पछ्याएको सुदूरपश्चिमले १८३ ओभरमा २ विकेट गुमाउँदै पूरा गरेको हो। सुदूरपश्चिमका लागि विनोद भण्डारीले सर्वाधिक ५८ रन बनाउँदै अविजित रहे। उनले ५५ बलमा ३ चौका र ३ छक्का प्रहार गरे। दीपेन्द्र सिंह ऐरी १६ बलमा १ चौका र १ छक्का प्रहार गर्दै २० रनमा अविजित रहे। पहिलो विकेटको लागि ओपनरद्वय विनोद भण्डारी र सैफ जैबले ५६ रनको साझेदारी गरेका थिए। दोस्रो विकेटको रूपमा ब्रान्डन म्याकमुलेनको विकेट गयो। उनले १९ बलमा १ चौका र १ छक्का सहति २५ रन बनाएर ललित राजवंशीको बलमा निसमको हातमा क्याच भए। उनले दोस्रो विकेटका लागि ओपनर विनोद भण्डारीसँग ५९ रनको साझेदारी गरे। सुदूरपश्चिमले पहिलो विकेटको रूपमा ओपनर सैफ जैबलाई गुमायो। उनले २१ बलमा ३ चौका र २ छक्कासहित ३२ रन बनाउँदै किशोर महतोको बलमा जेम्स निसमबाट क्याच भए। जनकपुरका लागि ललित राजवंशी र किशोर महतोले समान ११ विकेट लिए। त्यसअघि ब्याटिङ गरेको जनकपुरका लागि जेम्स निसमले सर्वाधिक ४५ रन बनाए। ओपनर लाहिरु मिलान्थाले १२ रन बनाउँदा अर्का ओपनर आसिफले ११ रन बनाउँदै आउट भए। शुभ कंसाकर २६ रनमा रनआउट भए। हर्ष थाकर १२, अरनिको यादवले ११ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। सुदूरपश्चिमका लागि कप्तान दीपेन्द्र सिंह ऐरीले सर्वाधिक ३ विकेट लिए। सैफ जैबले २ स्कट केग्गेलिन र अभिनाश बोहोराले समान ११ विकेट लिए।"
राष्ट्रपति पौडेलले गरे भारत र मलेसियामा राजदूत नियुक्त,"काठमाडौं : राष्ट्रपति रामचन्द्र पौडेलले भारत र मलेसियाका लागि नेपालका आवासीय राजदूत नियुक्त गरेका छन्। राष्ट्रपति पौडेलले नेपालको संविधानको धारा २८२ को उपधारा (१) बमोजिम मन्त्रिपरिषद्को सिफारिसमा डा शंकरप्रसाद शर्मालाई भारत र डा नेत्रप्रसाद तिम्सिनालाई मलेसियाका लागि आवासीय राजदूत नियुक्त गरेको राष्ट्रपतिको कार्यालयका प्रवक्ता शैलजा रेग्मी भट्टराईले जानकारी दिइन्। 'सम्माननीय राष्ट्रपति श्री रामचन्द्र पौडेलज्यूले नेपालको संविधानको धारा २८२ को उपधारा (१) बमोजिम नेपाल सरकार, मन्त्रिपरिषद्को सिफारिसमा डा शंकर प्रसाद शर्मालाई गणतन्त्र भारतका लागि र डा नेत्र प्रसाद तिम्सिनालाई मलेसियाका लागि नेपालको आवासीय राजदूत पदमा नियुक्त गर्नुभएको छ' विज्ञप्तिमा भनिएको छ।"
पावरप्लेमा जनकपुरले गुमायो दुवै ओपनर,काठमाडौं : नेपाल प्रिमियर लिग (एनपीएल) को पहिलो क्वालिफार्यसमा जनकपुर बोल्ट्सले सुदूरपश्चिम रोयल्सविरुद्ध पावरप्लेमा ३७ रन बनाएको हो । त्रिवि क्रिकेट मैदानमा टस जितेर ब्याटिङको निर्णय लिएको जनकपुरले ६ ओभरमा २ विकेट गुमाउँदै ३७ रन बनाएको हो । जनकपुरका लागि पहिलो विकेटका रुपमा लाहिरु मिलान्थालाई गुमायो । मिलान्थालाई दिपेन्द्र सिंह ऐरीले १२ रनमा एलबीडब्ल्यू गर्दै पेभेलियन फर्काए । मिलान्थाले १४ बलमा ३ चौका प्रहार गरेका हुन् । दोस्रो विकेट कप्तान आसिफ शेखको गयो । उनलाई सैफ जैबले बोल्ड आउट गरेका हुन् । उनले १० बलमा २ चौका प्रहार गर्दै ११ रन बनाए । सुदूरका लागि दिपेन्द्र सिंह ऐरी र सैफ जैबले समान ११ विकेट लिए ।
पर्यटन क्षेत्रको विकासका लागि निजी क्षेत्र अघि सर्नुको विकल्प छैन : मन्त्री पाण्डे,"काठमाडौं : संस्कृति पर्यटन तथा नागरिक उड्यनमन्त्री बद्री पाण्डेले पर्यटन क्षेत्रको विकासका लागि निजी क्षेत्र अघि सर्नु पर्नेमा जोड दिएका छन्। बुधबार नेपाल हस्तकला महासंघले राजधानीमा आयोजना गरेको नेपालचाइना सांस्कृति शिखर सम्मेलनलाई सम्बोधन गर्दै मन्त्री पाण्डेले यस्तो बताएका हुन्। 'पर्यटन क्षेत्रको विकासका लागि निजी क्षेत्र अघि सर्नुको विकल्प छैन,'उनले भने,' निजी क्षेत्र अघिअघि सरकार पछिपछि भएपछि मात्रै पर्यटन क्षेत्रको विकास सम्पन्न हुन्छ।' उनले चिनियाँहरूले संस्कृतिभित्र पनि अमूर्त पक्षलाई स्टोरी टेलिङको माध्यमबाट पर्यटन क्षेत्रको प्रचार पसार गरिरहेको प्रति खुसी व्यक्त गरे। मन्त्री पाण्डेले भौतिक संस्कृतिले मात्रै धेरै कुरा नबोल्ने भएकाले मूर्त र अमूर्त संस्कृतिलाई जोड्न स्टोरी टेलिङको महत्व हुने बताए। उनले प्रकृतिमाथिको खतराबाट जोगिन पर्यावरणमैत्री पर्यटनमा जोड दिए। मन्त्री पाण्डेले पछिल्लो समय आइटी क्षेत्रको विकासले शिखर चुमेको उल्लेख गर्दैडिजिटल टुरिजम विकासतर्फ समेत ध्यान दिएर अघि बढ्नु पर्नेमा जोड दिए। उनले नेपाल र चीनबीच प्राचिन समयदेखि नै चित्रकला, काष्ठ कलालगायतका विषय समेत जोडिएको स्मरण गर्दै नेपाल चाइना शिखर सम्मेलनले दुई देशबीचको सम्बन्ध थप मजबुद हुने विश्वास व्यक्त गरे। उनले स्थलमार्ग र हवाईमार्गमार्फत नेपाल प्रवेश गर्ने पर्यटकहरूको सहजताका लागि सरकारको तर्फबाट कुनै पनि कसुर बाँकी नराख्ने बताए।"
फाइनल पुग्न जनकपुरले सुदूरपश्चिमलाई दियो १४० रनको लक्ष्य,काठमाडौं : नेपाल प्रिमियर लिगको पहिलो क्वालिफाइरमा जनकपुर बोल्ट्सले सुदूरपश्चिम रोयल्सलाई १४० रनको लक्ष्य प्रस्तुत गरेको छ। टियु क्रिकेट मैदानमा टस जितेर ब्याटिङ गरेको जनकपुरले ९ विकेटको क्षतिमा १३९ रन बनाएको हो। जनकपुरका लागि जेम्स निसमले सर्वाधिक ४५ रन बनाए। उनले २३ बलमा समान ३ चौका र ३ छक्का प्रहार गरे। जनकपुरका लागि पहिलो विकेटका रुपमा लाहिरु मिलान्थालाई गुमायो। मिलान्थालाई दिपेन्द्र सिंह ऐरीले १२ रनमा एलबीडब्ल्यू गर्दै पेभेलियन फर्काए। मिलान्थाले १४ बलमा ३ चौका प्रहार गरेका हुन्। दोस्रो विकेट कप्तान आसिफ शेखको गयो। उनलाई सैफ जैबले बोल्ड आउट गरेका हुन्। उनले १० बलमा २ चौका प्रहार गर्र्दै ११ रन बनाए। जनकपुरले पहिलो ६ ओभरमा २ विकेट गुमाउँदै ३७ रन बनाएको जनकपुरले पछि रन आउटका रुपमा शुभलाई गुमायो। जनकपुरको तेस्रो विकेट शुभ कन्साकरको गयो । उनी २६ रन बनाउँदै रन आउट भए। उनले २४ बलमा ४ चौका प्रहार गरेका हुन्। चौथो विकेट हर्ष थाकरको रुपमा जनकपुरले गुमायो। उनलाई सैफ जैबले ब्रान्डन म्याकमुलेनको हातमा क्याच गराए। उनले १४ बलमा १२ रन बनाए। पाँचौं विकेट अरनिको यादवको गयो। उनलाई दिपेन्द्र सिंह ऐरीले एलबीडब्ल्यू आउट गराए। छैटौं विकेट मोहम्मद मोसिनको गयो। सातौं जेम्स नासिमको जाँदा आठौं विकेट रुपमा शेर मल्ल ३ रनमा क्याच आउट भए। नवौं विकेट किशोर महतो रन आउट भए। आकाश त्रिपाठी ४ रनमा अविजित रहे। सुदूरपश्चिमका लागि कप्तान दीपेन्द्र सिंह ऐरीले सर्वाधिक ३ विकेट लिए। सैफ जैबले २ स्कट केग्गेलिन र अभिनाश बोहोराले समान ११ विकेट लिए। यो खेलमा हार्ने टिमले कर्णाली याक्ससँग दोस्रो क्वालिफार्यस खेल्नेछ।
जनकपुर बोल्ट्सको तेस्रो विकेट पतन,काठमाडौं : नेपाल प्रिमियर लिग (एनपीएल) मा जनकपुर बोल्ट्सको तेस्रो विकेट गएको छ। त्रिवि क्रिकेट मैदानमा टस जितेर ब्याटिङ जनकपुर बोल्ट्सका शुभ कंसाकारलाई कप्तान दीपेन्द्रसिंह ऐरीले रन आउट गरेका हुन्। आठौं ओभरको अन्तिम बलमा उनी पेभेलियन फर्किएका हुन्। उनले २४ बलमा २६ रन बनाए। अजनकपुर बोल्ट्स ९ ओभरको समाप्तिमा ३ विकेटको क्षतिमा ५९ रन बनाएर खेलिरहेको छ। पहिलो क्वालिफार्यसमा जनकपुर बोल्ट्सले सुदूरपश्चिम रोयल्सविरुद्ध पावरप्लेमा ३७ रन बनाएको थियो। त्रिवि क्रिकेट मैदानमा टस जितेर ब्याटिङको निर्णय लिएको जनकपुरले ६ ओभरमा २ विकेट गुमाउँदै ३७ रन बनाएको हो। जनकपुरका लागि पहिलो विकेटका रुपमा लाहिरु मिलान्थालाई गुमायो। मिलान्थालाई दिपेन्द्र सिंह ऐरीले १२ रनमा एलबीडब्ल्यू गर्दै पेभेलियन फर्काए। मिलान्थाले १४ बलमा ३ चौका प्रहार गरेका हुन्। दोस्रो विकेट कप्तान आसिफ शेखको गयो। उनलाई सैफ जैबले बोल्ड आउट गरेका हुन्। उनले १० बलमा २ चौका प्रहार गर्दै ११ रन बनाए। सुदूरका लागि दिपेन्द्र सिंह ऐरी र सैफ जैबले समान ११ विकेट लिए। जनकपुरका कप्तान आसिफ शेखले सुदूरपश्चिमलाई बलिङको निम्तो दिएका हुन्। समूह चरणको खेलमा सुदूरपश्चिमले जनकपुरलाई ७२ रनले पराजित गरेको थियो। आजको खेलको विजेता टोली फाइनलमा पुग्नेछ।
वर्ल्ड गभरमेन्ट्स समिट मा प्रधानमन्त्री ओलीलाई युएइको निमन्त्रणा,"काठमाडौं : नेपालका लागि संयुक्त अरब इमिरेट्स (युएइ) का राजदूत अब्दुल्ला अल शम्सीले प्रधानमन्त्री केपी शर्मा ओलीसँग आज शिष्टाचार भेट गरेका छन्। प्रधानमन्त्री निवास, बालुवाटारमा भएको भेटमा दुई देशबीचको आपसी मित्रवत सम्बन्धलाई अझ प्रगाढ र मजबुद बनाउने विषय छलफल भएको प्रधानमन्त्री सचिवालयले जनाएको छ। यसैगरी दुई देशबीच यसअघि भएका सम्झौताहरुको प्रभावकारी कार्यान्वयन र आगामी दिनमा व्यापार, लगानी, कृषि, जलविद्युत्, पर्यटन, हाइड्रो इनर्जी आदि क्षेत्रमा हुन सक्ने सम्झौता र सहकार्यका विषयमा पनि छलफल भएको थियो । राजदूत शम्सीले आगामी फेब्रुअरी दोस्रो साता दुबइमा हुने वर्ल्ड गभरमेन्ट्स समिट मा भाग लिन युएइका उपराष्ट्रपति एवं प्रधानमन्त्री मोहम्मद बिन रसिद अल माक्टुमले पठाएको निमन्त्रणा हस्तान्तरण गरे।"
सिटी एक्सप्रेस मनि ट्रान्सफर र दुबईको जोयालुकास एक्सचेन्जबिच,"काठमाडौं : दुबईको ख्यातिप्राप्त जोयालुकास एक्सचेन्ज र सिटी एक्सप्रेस मनि ट्रान्सफर बीच रेमिटान्स कारोबार सुरु भएको छ । दुबइमा रहेका नेपालीहरूले जोयालुकास एक्सचेन्जको सेवा प्रयोग गरी सिटी एक्सप्रेसमार्फत सजिलै आफ्नो आफन्तलाई नेपालमा पैसा पठाउन सक्नेछ। नेपालमा सिटी एक्सप्रेससँग आबद्ध २५,००० भन्दा बढी एजेन्टहरूबाट सजिलै भुक्तानी लिन सकिन्छ र नेपालको जुन सुकै बैंकको खातामा पनि रकम जम्मा अथवा मोबाइल वालेटमा लोड गर्न सकिन्छ। यस सम्झौताका आधारमा वैदेशिक रोजगारीमा रहेका नेपाली दाजुभाई तथा दिदीबहिनीहरुलाई सहज र गुणस्तरीय विप्रेषण सेवा प्रदान हुने विश्वास लिन सकिन्छ । सिटी एक्सप्रेस मनि ट्रान्सफरले रेमिटान्स क्षेत्रमा आफ्नो छुट्टै पहिचान बनाउँदै विगत १८ वर्षदेखि संसारभरबाट विप्रेषण सेवा प्रदान गर्दै आइरहेको छ । हालै सिटी एक्सप्रेस मनि ट्रान्सफरले सिटी पे वालेट मार्फत अनलाइन भुक्तानीको सेवा सुचारु गरेको छ साथै सिटी पे बाट रेमिटेन्स भुक्तानी पनि गर्न सकिन्छ ।"
छोराको हत्या गरेको आरोपमा बाबु पक्राउ,भक्तपुर : आफ्नै छोराको हत्या गरेको आरोपमा बाबु पक्राउ परेका छन्। छोरा ३१ वर्षीय नरेन्द्र बहादुर शाहीको हत्या गरेको अभियोगमा भक्तपुर नगरपालिका२ बस्ने अछाम कमलनगर नगरपालिका६ हात्तिबाच घर भएका ६३ वर्षीय दिपबहादुर शाहीलाई मंगलबार राति प्रहरीले पक्राउ गरेको हो। विवादका क्रममा चक्कु प्रहार गर्दा गम्भीर घाइते भएका नरेन्द्रको भक्तपुर अस्पतालमा उपचारको क्रममा मृत्यु भएको थियो। नरेन्द्रको मृत्युको खबर पाउने वित्तिकै जिल्ला प्रहरी परिसर भक्तपुरबाट खटिएको प्रहरीले उनलाई पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
पावरप्लेमा चितवनले गुमायो ३ विकेट,काठमाडौं : नेपाल प्रिमियर लिग (एनपीएल)को एलिमिनेटर खेलमा चितवनले ४७ रन बनाएको छ। टियु क्रिकेट मैदानमा कर्णालीविरुद्ध चितवनले पावरप्लेमा ३ विकेट गुमाउँदै ४७ रन बनाएको हो। चितवनले पहिलो ओभरको पाँचौं बलमा हसन इसाखिललाई १ रनमै गुमायो। उनलाई सोमपाल कामीले गुल्सन झाको हातमा क्याच गराए। दोस्रो विकेट अर्का ओपनर विपिन रावलको गयो। उनले १० बलमा ४ चौकासहित १८ रन जोड्दै क्याच आउट भए। तेस्रो विकेट लुक बेन्केन्स्टाइनलाई जिसन मक्सुदले बोल्ड गरे। उनले १३ बलमा १ चौका र १ छक्कासहित १६ रन जोडे। हालः क्रिजमा कप्तान कुशल मल्ल १० रवि बोपारा शून्यमा खेलिरहेका छन्। कर्णालीका लागि सोमपाल कामीले २ विकेट लिए। जिसन मक्सुदले १ विकेट लिए।
सुदूरपश्चिम रोयल्सविरुद्ध टस जितेर ब्याटिङ गर्दै जनकपुर बोल्ट्स,काठमाडौं : नेपाल प्रिमियर लिग(एनपीएल) को पहिलो क्वालिफार्यसमा जनकपुर बोल्ट्सले सुदूरपश्चिम रोयल्सविरुद्ध टस जितेर ब्याटिङ गर्ने निर्णय लिएको छ । त्रिवि क्रिकेट मैदानमा जनकपुर बोल्ट्सका कप्तान आसिफ शेखले सुदूरपश्चिमलाई बलिङको निम्तो दिएका हुन्। समूह चरणको खेलमा सुदूरपश्चिमले जनकपुरलाई ७२ रनले पराजित गरेको थियो। आजको खेलको विजेता टोली फाइनलमा पुग्नेछ।
१० ओभरमा चितवनले जोड्यो ८१ रन,काठमाडौं : नेपाल प्रिमियर लिग (एनपीएल)को एलिमिनेटर खेलमा चितवनले १० ओभरमा ८१ रन बनाएको छ। टियु क्रिकेट मैदानमा कर्णालीविरुद्ध चितवनले १० ओभरमा ३ विकेटको क्षतिमा ८१ रन बनाएको हो। यसअघि पावरप्लेमा ३ विकेट गुमाउँदै ४७ रन जोडेको चितवनले त्यसपछि भने कुनै विकेट गुमाएको छैन। चितवनले पहिलो ओभरको पाँचौं बलमा हसन इसाखिललाई १ रनमै गुमायो। उनलाई सोमपाल कामीले गुल्सन झाको हातमा क्याच गराए। दोस्रो विकेट अर्का ओपनर विपिन रावलको गयो। उनले १० बलमा ४ चौकासहित १८ रन जोड्दै क्याच आउट भए। तेस्रो विकेट लुक बेन्केन्स्टाइनलाई जिसन मक्सुदले बोल्ड गरे। उनले १३ बलमा १ चौका र १ छक्कासहित १६ रन जोडे। हालः क्रिजमा कप्तान कुशल मल्ल २० रवि बोपारा २२ रनमा खेलिरहेका छन्। कर्णालीका लागि सोमपाल कामीले २ विकेट लिए। जिसन मक्सुदले १ विकेट लिए।
उपनिर्वाचनले दिएको झड्का,"स्थानीय तहमा (मंसिर १६) उपनिर्वाचन सम्पन्न भएको छ। चुनावी परिणामलाई मात्र केन्द्रमा राखेर हेर्ने हो भने कांग्रेस पहिलो, माओवादी दोस्रो र एमाले तेस्रो राजनीतिक शक्तिको रूपमा देखिन्छ। तर, यसअघि ती ठाउँहरूमा जितेको हिसाबले मूल्यांकन गर्ने हो भने सत्ताधारी कांग्रेस एमालेले ठूलो क्षति व्यहोरेको देखिन्छ। पहिचानवादी र नयाँ दल तथा स्वतन्त्रहरूले भने सन्तोषजनक मत मात्र पाएको छ। २७ ठाउँमा जितेको कांग्रेस १९ ठाउँमा सीमित भयो। ७ ठाउँमा जितेको एमाले ८ मा सीमित भयो। ८ ठाउँमा जितेको माओवादी ११ ठाउँमा विजय हासिल गरे। २ ठाउँमा जसपा, १ मा नेकपाएस, १ ठाउँमा रास्वपा, १ ठाउँमा मादल, १ ठाउँमा स्वतन्त्रलगायत पहिचानवादी र नयाँ दल तथा स्वतन्त्रहरूले हात पारेको छ। मतदाता संख्याको हिसाबले १८ वर्ष उमेर पुगेको १ करोड ८१ लाख २८ हजार मतदाता थियो। त्यसमध्ये २ लाख २६ हजार मात्र योग्य मतदाता थियो। त्यसमध्येमा पनि ६० देखि ७० प्रतिशत मतमात्र खस्यो। निर्वाचन आयोगका अनुसार कांग्रेसले ३९ हजार ११, माओवादीले केन्द्रले ३१ हजार २ सय ९१, नेकपा एमालेले ३१ हजार २ सय १५ र बाँकी अन्यले पाए। राजनीतिक दलहरूका लागि निर्वाचन महत्वपूर्ण विषय हो। आफ्नो स्थिति बुझ्न र आगामी रणनीति तय गर्न उनीहरूलाई ठूलो मद्दत पुग्छ। त्यसैले उपनिर्वाचन पनि आफ्नो पक्षमा पार्न केन्द्रीय स्तरका नेताहरू लागि पर्छन्। तर, आजकल केन्द्रीय नेतृत्वहरूले सामान्य राजनीतिमा पनि दौडधुप यतिसम्म तल झरेर गर्छन् कि आफ्नो नैतिकतालाई समेत ख्याल गर्दैनन्। आफ्नो तहगत संगठन र नेताकार्यकर्तालाई समेत महत्वहीन बनाइदिन्छन्। आफ्नो दायरामा बसेर गतिविधि गर्दैनन्। जसले गर्दा आफ्नै पार्टीभित्र अन्तरविरोधको सामना गर्नुपरिरहेको हुन्छ। विषय त्यतिमात्रमा सीमित हुँदैन, उनीहरू मिलेरै जनतामा ढाँटछलका कुरा, राजनीतिक आरोपप्रत्यारोपका कुरा, बेथिति र भ्रष्टाचार तथा कुशासनका कुरा लगायतका विषयहरूको फेहरिस्त पोख्छन्। भएभरको गल्ती अरू दल र नेताहरूले मात्र गरेको जस्तो र आफूले नगरेको जस्तो देखाउन खोज्छन्। परिवर्तनको सम्पूर्ण मसिहा आफूलाई मात्र सावित गरिरहेका हुन्छन्। यो खालको राजनीतिक दुष्कार्य र प्रतिस्पर्धाले जनतालाई अन्यौल र भ्रम मात्र सिर्जना गर्छ। कुनै सत्य वचन, सूचना, सचेतना र राजनीतिक उपदेश जनताले पाउन सक्दैन। यस्तो खालको प्रचारात्मक प्रवृत्तिले मुलुकको राजनीतिक अस्थिरता झन् बढाउने काम मात्र गर्छ, गरेको छ। राज्य सरकार पनि कतिसम्म गैरजिम्मेवार छन् ? र, नागरिकलाई अनिर्णयको बन्दी बनाएर घिसारिरहेका छन् भने पटकपटकको अवस्थाले देखाइसकेको छ। निर्वाचन आयोग पनि शक्तिशाली दलहरूको पुच्छर समातेर मात्र हिँडेको देखियो। हरेकपटक निर्वाचन आयोगले उमेर पुगेका मतदाता संख्या लाखौं देखाउँछन् तर उनीहरू सबैलाई मतदानमा सहभागी गराउन सक्दैन। कुनै अनिवार्य खालको नीति लिँदैन। एउटा कागजको खोस्टामा लेखेर सूचना फाल्छन्, मतदाता परिचयपत्र लिन्छ भने ले लिँदैन भने नले जस्तो चरित्र आयोगको छ। नागरिकलाई मतदानमा अनिवार्य सहभागी गराउन, मतदान खेर वा बदर हुन नदिने खालको निर्णय कहिले लिन सकेन। तर, निर्वाचन आयोगले शक्तिशाली दलहरूको फर्मल पूरा गर्न भने प्रक्रिया बनाउन, उमेदवार फसाउन, पैसा असुल्न, कानुनी रूपमा अगाडि बढ्न, शासकहरूको पक्षमा उभिन कसर राख्दैन। जहाँ पनि कमजोर र सर्वसाधारण नै मारमा परेको नीति राज्यसँग छ। राज्यको सही अनुभूति नागरिकले गर्नै सक्दैन। मुठ्ठीभरका शासक प्रशासकहरूले मात्र राज्य, कानुन र न्यायको महसुस गरिरहेका हुन्छन्। निर्वाचन आयोग आफैंले १ करोड ८१ लाख २८ हजार मतदाता देखाइरहेको छ तर त्यसमध्ये २ लाख २६ हजारको हातमा भोटरकार्ड मात्र पुगेको पनि देखाउँछ। यो कस्तो खालको गैरजिम्मेवारी कार्य र सूचना हो ? राज्यको तलव भत्ता कसले खाइरहेको छ ? यसरी जनताले राज्य पाल्ने र सेवा मात्र गरिरहने जन्तु हो ? दिनप्रतिदिन युवा भोटरहरू विदेश पलायन छ। उनीहरूलाई पनि डिजिटलमार्फत आजको युगमा मतदानमा सहभागी गराउने पहल कसले गर्छ ? कहिले हुन्छ ? होहल्ला मात्र हुने हो कि अर्को व्यवस्था आएपछि हुन्छ ? माथि उल्लेखित मतपरिणामलाई हेर्ने हो भने देशको राजनीतिक दुराअवस्था र नागरिकको मनोभावना सन्तुलित र संक्रमित ढंगले अगाडि बढिरहेको देखिन्छ। देशको राजनीतिक अवस्थामा अझै सुधार नआएको, राज्य, राजनीतिक दल अर्थात् सरकारबाट नागरिक सन्तुष्ट नभएको, अझै अन्यौल र संक्रमित अवस्थामै रहेको परिदृश्य देखिन्छ। यसअघिको संसदीय उपनिर्वाचनको अवस्था पनि करिब यस्तै थियो। कुनै तात्विक भिन्नता देखिँदैन। नयाँ, पुरानो र स्वतन्त्र राजनीतिक दल र अभियानले एकअर्कालाई उछिन्न सकिरहेका छैनन्। आफू आफैंमा सीमित भएको देखिन्छ। आत्मकेन्द्रित राजनीतिमा रमाउनेबाहेक चरित्र नयाँ पुरानो दलमा देखिएन। जनताले सोहीअनुसार जनमत दिने अवस्थामा पुगेको छ। नयाँबाट पनि आस मरेको जस्तो जनमत देखिन्छ। यो सम्पूर्ण समस्याको मूल कारण भनेको राज्यको चरित्रमा कुनै बदलाव नआएको, विगतभन्दा नागरिक झन अप्ठ्यारोमा परेको, यहाँको शासक, शासन प्रशासन र न्याय प्रणालीमा व्यापक सुधारको महसुस गरिरहेका छन् भने निर्वाचन प्रणाली, संघीयता र समावेशीतामा सुधार, कार्यकारी जननिर्वाचित राष्ट्र प्रमुख तथा न्यायालय र राजनीतिक नियुक्तिमा समेत जनताद्वारा नै निर्वाचित गर्नुपर्ने विषयको उठान बढेको छ।"
एनएमबि बैंक र यूएसएआइडीद्वारा डिजिटल वित्तीय साक्षरता आयोजना,"पोखरा : एनएमबि बैंकले संयुक्त राज्य अमेरिकाको एजेन्सी फर इन्टरनेशनल डेभलपमेन्ट()सँगको सहकार्यमा पोखरामा साना तथा मझौला उद्यम तथा लघु, साना तथा मझौला उद्यमहरू वृद्धी गर्ने उद्देश्यले डिजिटल वित्तीय साक्षरता कार्यक्रम आयोजना गरेको छ। एनएमबि क्युआर लोनको जानकारी लगायत पर्यटन उद्यमीहरूलाई डिजिटल भुक्तानी प्रणालीको निर्णायक भूमिका र व्यवसायको वृद्धि र दिगोपन बढाउन उपलब्ध विभिन्न सेवाहरू र मार्केटिङ प्रविधिहरूबारे जानकारी गराउनमा कार्यक्रम केन्द्रित थियो। सो कार्यक्रममा विभिन्न उद्योगहरूबाट ८० भन्दा बढी उद्यमीहरू सहभागी भइ सक्रिय रूपमा छलफलमा संलग्न थिए। आगामी दिनमा बैंकले अन्य प्रदेशमा पनि यस्तै चेतनामूलक कार्यक्रम आयोजना गर्ने प्रतिबद्धता जनाएको छ। एनएमबि बैंकले हाल देशभरि २०१ शाखाहरू, १८७ एटिएमहरु र ११ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेको छ।"
स्रोत नखुलेको ६८ लाख रकमसहित सिनामंगलबाट चारजना पक्राउ,"काठमाडौं : काठमाडौं महानगरपालिका९ सिनामंगल शम्भुमार्गस्थित सडकबाट स्रोत नखुलेको नगद ६८ लाख रूपैयाँसहित चारजनालाई प्रहरीले पक्राउ गरेको छ । पक्राउ पर्नेहरूमा काठमाडौं महानगरपालिका३२ दोभानपुल बस्ने ४६ वर्षीय राज कुमार माली, सोही महानगरपालिका१० नयाँ बानेश्वर बस्ने १८ वर्षीय किशोर, सोही महानगरपालिका७ शान्तिगोरेटो बस्ने झापा अर्जुनधारा नगरपालिका७ घर भएका ३२ वर्षीय प्रवेश कुमार पौडेल र झापा बिर्तामोड नगरपालिका५ घर भएका २७ वर्षीय युवराज सुबेदी रहेका छन् । प्रहरी वृत्त गौशलाबाट खटिएको प्रहरीले प्रदेश३०१०२२ च १९७२ नम्बरको कारमा सवार उनीहरूलाई उक्त नगदसहित मंगलबार राति फेला पारी पक्राउ गरेको हो । रूपन्देही,सिद्धार्थनगर नगरपालिका१ नौडिहवाबाट स्रोत नखुलेको नगद ६ लाख रूपैयाँसहित भारत महराजगंज सुनौली घर भएका ४८ वर्षीय डिम्पल भन्ने अंगद कुमार गुप्तालाई प्रहरीले नियन्त्रणमा ल्याएको छ। इलाका प्रहरी कार्यालय बेलहियाबाट खटिएको प्रहरीले लु८८ प ५१६० नम्बरको मोटरसाइकलमा सवार उनलाई उक्त स्रोत नखुलेको नगद सहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।"
चितवनलाई हराउँदै कर्णाली दोस्रो क्वालिफायरमा,"काठमाडौं : नेपाल प्रिमियर लिगमा कर्णाली याक्स दोस्रो क्वालिफायरमा प्रवेश गरेको छ। टियु क्रिकेट मैदानमा बुधबार चितवन राइनोजलाई २१ रनले हराउँदै कर्णाली याक्स दोस्रो क्वालिफायरमा प्रवेश गरेको हो। कर्णालीले दिएको १७६ रनको लक्ष्य पछ्याएको चितवनले निर्धारित ओभरमा ९ विकेट गुमाउँदै १५४ रनमात्रै बनाउँदा चितवन एलिमिनेटरबाट नै बाहिरिएको छ। चितवनका लागि रवि बोपाराले सर्वाधिक ५३ रन बनाए। उनले ३४ बलमा ३ चौका र ४ छक्का प्रहार गरे। त्यस्तै कप्तान कुशल मल्लले २१, विपिन रावलले १८, लक बेन्केस्टीनले १६ र सरद भेषावकरले १० रन बनाए। अन्य खेलाडीले दोहोरो अंकको रन जोड्न सकेनन्। कर्णालीका लागि जिसन मक्सुदले सर्वाधिक ३ विकेट लिए। सोमपाल कामी र नन्दन यादवले २२ विकेट लिँदा विपिन शर्माले १ विकेट लिए। यसअघि टस हारेर ब्याटिङको निम्तो पाएको कर्णालीले निर्धारित ओभरको खेलमा ६ विकेटको क्षतिमा १७५ रन बनाएको हो। कर्णालीका लागि जयकिसन कोल्सावाला र विलियम वासिस्टो अर्धशतकीय पारी खेले। ओपनर कोल्सावालाले सर्वाधिक ५३ रनको अर्धशतकीय पारी खेले। उनले ३९ बलमा ६ चौका र २ छक्का प्रहार गरे। विलियम वासिस्टोले ३९ बलमा ३ चौका र २ छक्कासहित ५२ रन बनाउँदै सोहिल तान्भिरबाट पाँचौं विकेटको रूपमा पेभेलियन फर्किए। कर्णालीले पहिलो विकेटका रूपमा रित गौतमलाई दोस्रो ओभरको पहिलो बलमा डक आउटको रूपमा गुमायो । दोस्रो विकेट ४६ ओभरमा जिसन मक्सुदको गयो। मक्सुदले १२ बलमा १ चौकार १ छक्कासहित १४ रन बनाएर शरद भेषवाकरको बलमा रञ्जित कुमारबाट क्याच भए। त्यस्तै तेस्रो विकेट जयकिसन कोल्सावालाको गयो। उनले ३९ बलमा ६ चौका र २ छक्कासहित ५३ रन बनाउँदै रवि बोपाराको बलमा शरद भेषवाकरको हातमा क्याच भए। चौथो कर्णालीका लागि गुल्सन झा डक आउट भए। पाँचौं विकेटका लागि विलियम वासिस्टो र चाड्विक वाल्टनले ६७ रनको साझेदारप् गर्दै कर्णालीको मिडल अर्डर बलियो बनाए। त्यस्तै छैटौं विकेटका रूपमा देव खनाल रन आउट भए। चाड्विक वाल्टन ४६ रन र सोमपाल कामी शून्यमा अविजित रहे। चितवनका लागि सोहिल तनवीरले सर्वाधिक २ विकेट लिए। कुशल मल्ल, रवि बोपारा र शरद भेषवाकरले समान ११ विकेट लिए।"
ईसेवा मनी ट्रान्सफरद्वारा विद्यालयलाई सहयोग,"काठमाडौं : ईसेवा मनि ट्रान्सफरले डिजिटल साक्षरताका लागि सामाजिक उत्तरदायित्व कार्यक्रम अन्तर्गत एक कार्यक्रम गरेको छ। उक्त कार्यक्रममा कम्पनीका प्रमुख कार्यकारी अधिकृत अजेश कोइरालाले कम्पनीका प्रतिनिधिहरू र विद्यालयका कार्यकारी व्यक्तिहरूको उपस्थितिमा शैक्षिक सामग्री र ल्यापटप हस्तान्तरण गरेका हुन्। शिक्षा र प्रविधिको पहुँचमा सुधार गर्दै विद्यार्थीहरूको शैक्षिक विकासमा टेवा पुर्याउने उद्देश्यले उक्त कार्यक्रम सञ्चालन गरिएको हो। उक्त कार्यक्रममा विद्यालयलाई आवश्यक शैक्षिक सामग्री, पुस्तकलगायतका शैक्षिक सामग्री प्रदान गरिएको थियो। ईसेवा मनि ट्रान्सफरका प्रमुख कार्यकारी अधिकृत अजेश कोइरालाले आगामी दिनमा पनि सामाजिक उत्तरदायित्वका कार्यक्रमहरूलाई प्राथमिकता दिँदै ग्रामीण क्षेत्रमा शिक्षा र प्रविधिको विकासमा योगदान पुर्याइने प्रतिबद्धता व्यक्त गरे। साथै विद्यालयका प्रमुख व्यक्तिहरूले ईसेवा मनि ट्रान्सफरलाई धन्यवाद ज्ञापन गर्दै उक्त सहयोगले विद्यालयका विद्यार्थीहरूको शैक्षिक गुणस्तर सुधार गर्न महत्वपूर्ण भूमिका खेल्ने विश्वास व्यक्तसमेत गरे। विसं २०३९ सालमा स्थापना भएको मुलुकको अति विकट र पिछडिएको जिल्ला बाजुराको त्रिवेणी नगरपालिका९ मा अवस्थित पार्वती माध्यमिक विद्यालयमा कक्षा १ देखि १० सम्मका विद्यार्थीहरू अध्ययनरत छन्। साथै सीटीईभीटी बाजुराबाट मान्यता प्राप्त यस विद्यालयमा सिभिल इन्जिनियरिङका विद्यार्थीहरू पनि अध्ययनरत छन्। सन् २०१९ मा नेपाल राष्ट्र बैंकबाट इजाजतपत्र प्राप्त ईसेवा मनि ट्रान्सफरले परम्परागत शैलीसँगै डिजिटल माध्यमबाट पनि विप्रेषण सेवा प्रदान गर्दै आइरहेको छ। इसेवा वालेट, बैंक तथा वित्तीय संस्था र आफ्ना भुक्तानी केन्द्रहरूमार्फत सेवा दिने यो कम्पनी एफवान सफ्ट ग्रुपअन्तर्गतको भगिनी संस्था हो, जसले नेपालभर फिनटेकमा आधारित भुक्तानी प्रणालीलाई सशक्त बनाउँदै आएको छ।"
दाङमा श्रीमानले गरे आफ्नै श्रीमतीको हत्या,दाङ : दाङमा एक महिलाको हत्या भएको छ । तुलसीपुर २ भम्केस्थित एकताटोल बस्ने चित्रबहादुर बुढाथोकीले आफ्नै श्रीमतीको हत्या गरेका हुन् । घरायसी विवादका कारण टाउकोमा दाउ प्रहार गरी आफ्नै घरको कोठामा श्रीमती हस्तिकुमारी बुढाथोकीको हत्या गरेको प्रहरीले जनाएको छ । श्रीमतीको हत्यागरी फरार रहेका चित्रबहादुरलाई तुल्सीपुर ७ स्थित कारागार कार्यालय नजिकैबाट नियन्त्रणमा लिएको हो। उनीमाथि थप अनुसन्धान भइरहेको तुल्सीपुर प्रहरी प्रमुख अनील ठकुरीले बताए ।
दीपेन्द्रसिंह ऐरीले लिए जनकपुर बोल्ट्सको पहिलो विकेट,काठमाडौं : नेपाल प्रिमियर लिग (एनपीएल) मा जनकपुर बोल्ट्सको पहिलो विकेट गएको छ। त्रिवि क्रिकेट मैदानमा टस जितेर ब्याटिङ जनकपुर बोल्ट्सका लाहिरु मिलन्थाको कप्तान दीपेन्द्रसिंह ऐरीले विकेट लिएका हुन्। २५ ओभरमा कप्तान दीपेन्द्रसिंह ऐरीले उनलाई आउट गरे। मिलन्थाले १४ बलमा १२ रन बनाए। जनकपुर बोल्ट्स ३ ओभरको समाप्तिमा १ विकेटको क्षतिमा १९ रन बनाएर खेलिरहेको छ। जनकपुरका कप्तान आसिफ शेखले सुदूरपश्चिमलाई बलिङको निम्तो दिएका हुन्। समूह चरणको खेलमा सुदूरपश्चिमले जनकपुरलाई ७२ रनले पराजित गरेको थियो। आजको खेलको विजेता टोली फाइनलमा पुग्नेछ।
१० ओभरमा जनकपुरले बनायो ६१ रन,काठमाडौं : नेपाल प्रिमियर लिग (एनपीएल) को पहिलो क्वालिफायरमा जनकपुर बोल्ट्सले १० ओभरमा ६१ रन बनाएको छ। टियु क्रिकेट मैदानमा टस जितेर ब्याटिङको निर्णय लिएको जनकपुरले १० ओभरमा ३ विकेट गुमाउँदै ६१ रन बनाएको हो। पहिलो ६ ओभरमा २ विकेट गुमाउँदै ३७ रन बनाएको जनकपुरले पछि रन आउटका रुपमा शुभलाई गुमायो। जनकपुरका लागि पहिलो विकेटका रूपमा लाहिरु मिलान्थालाई गुमायो। मिलान्थालाई दीपेन्द्र सिंह ऐरीले १२ रनमा एलबीडब्ल्यू गर्दै पेभेलियन फर्काए। मिलान्थाले १४ बलमा ३ चौका प्रहार गरेका हुन्। दोस्रो विकेट कप्तान आसिफ शेखको गयो। उनलाई सैफ जैबले बोल्ड आउट गरेका हुन्। उनले १० बलमा २ चौका प्रहार गर्र्दै ११ रन बनाए। जनकपुरको तेस्रो विकेट शुभ कन्साकरको गयो। उनी २६ रन बनाउँदै रन आउट भए। उनले २४ बलमा ४ चौका प्रहार गरेका हुन्।
चुनौतीको चाङमा महासंघको नयाँ नेतृत्व,"नेपाल पत्रकार महासंघ नेपाली पत्रकारहरूको छाता संगठन हो। हालै पत्रकार महासंघले नयाँ नेतृत्व पाएको छ। त्यो नयाँ मात्र होइन, नयाँ इतिहाससमेत रचेको अवस्थामा छ। महासंघले आफ्नो ७३ वर्षे इतिहासमा पहिलोपटक महिला नेतृत्व पाएको छ। नेपालमा समावेशीकरणमा ठूलै उपलब्धि हासिल भएको त छँदै छ। राष्ट्र प्रमुखसमेत महिला भइसकेको अवस्था छ। त्यस्तै, सभामुख र मुख्यसचिव पनि महिलाले नेतृत्व गरिसकेको अवस्था छ। स्थानीय तहदेखि प्रदेश र संघीय सांसदमा पनि महिलो उपस्थिति ठूलो छ। तर, पनि पत्रकारको नेतृत्वमा भने महिला आउन सकेका थिएनन्। योपटक पत्रकार महासंघको अध्यक्षमा निर्मला शर्मा निर्वाचित भएर इतिहासमा नाम लेखाएकी छन्। यो महासंघको निर्वाचन पनि महिला नेतृत्वबाट सफल भएको छ। २०८१ वैशाख २१ मा हुनुपर्ने निर्वाचन सर्दैसर्दै मंसिर २८ मा पुग्यो। सदस्यता विवादका कारण यसबीच तत्कालीन महासंघ अध्यक्ष विपुल पोखरेल र वरिष्ठ उपाध्यक्ष रमेश विष्टले निर्वाचन गराउन नसकेपछि कार्यवाहक अध्यक्ष बनेकी बाला अधिकारीको नेतृत्वमा यो निर्वाचन सफल भयो र नेतृत्व पनि महिलाले नै पायो। पत्रकारहरूको पेसागत संघको स्थापना २००८ सालमा नै भएको देखिन्छ। पहिलो सभापति सत्यनारायणबहादुर श्रेष्ठ भएका थिए। उनैको नेतृत्वमा नेपाल पत्रकार संघको स्थापना गरिएको थियो। श्रेष्ठपछि संघको नेतृत्व कृष्णप्रसाद भट्टराईले गरे। उनी पहिलो सभामुखदेखि प्रधानमन्त्रीसम्म भए। त्यसपछि संघको दाताराम शर्मा, फत्तेबहादुर सिंह, पशुपतिदेव पाण्डे, मणिन्द्रराज श्रेष्ठ, गोपालदास श्रेष्ठ, गोकर्णदेव पाण्डे, इन्द्रकान्त शर्मा, मञ्जुरत्न शाक्य, निर्मलकुमार अर्याल, मणिराज उपाध्याय, गोविन्द वियोगी, होमनाथ दाहाल र हरिहर विरहीले संघ नेतृत्व गरे। किशोर नेपाल सभापति भएको बेला २०५४ सालमा आएर संघलाई महासंघमा रूपान्तरण गरिएको थियो। रूपान्तरणपछि सुरेश आचार्य, तारानाथ दाहाल, विष्णु निष्ठुरी, धर्मेन्द्र झा, शिव गाउँले, महेन्द्र विष्ट, गोविन्द आचार्य हँुदै विपुल पोखरेल महासंघको अध्यक्ष भए। २००८ सालदेखि २०७८ सालसम्ममा कुनै नेतृत्वमा महिलाको नाम देखिएन। पछिल्लो समय पत्रकारितामाथि चौतर्फी घेराबन्दी र हमला भइरहेको छ। नेपालको पत्रकारितालाई कमजोर बनाउन मिथ्या र गलत सूचनाको सहारा लिनेक्रम बढ्दो छ। सामाजिक सञ्जालमा आएका प्रमाण र तथ्यविहीन सूचनाको भर पर्नुपर्ने अवस्था सिर्जना छ। महासंघको नेतृत्वसमेत बेलाबेला मिथ्या र गतल सूचनामा फस्ने गरेको छ। न्यूमिडियाको प्रभाव पनि सञ्चार क्षेत्रमा बढिरहेको छ। जसले यो अनुरूप रूपान्तरण हुन आवश्यक छ। छापा माध्यमलाई विद्युतीय माध्यम सञ्चार क्षेत्रका समस्यै समस्यामा गाँजिएको छ। मिडिया हाउसदेखि श्रमजीवी पत्रकार अवस्था दयनीय बन्दै गएको छ। पत्रकारिताप्रति वितृष्णा सिर्जना हँुदै छ। यता महासंघ श्रमजीवी पत्रकारबाट टाढिँदै आएको अवस्था छ। महासंघ पत्रकार हकहितभन्दा पनि राजनीतिक तथा व्यक्तिगत स्वार्थ महासंघको नेतृत्व केन्द्रित भएको जनगुनासा आइरहेका छन्। हुन त यो विगतदेखि नै नउठेको विषय होइन। पेसागत हकहित र सुरक्षाका लगायतका मुद्दामा महासंघ चुकेको छ। कोरोनापछि नेपाली पत्रकारितामा ठूलो संकट आएको छ। अझै पनि कोराना असर नेपाली पत्रकारितामा कम हुन सकेको छैन। न्यूनतम् पारिश्रमिक कार्यान्वयन, स्थायी नियुक्ति, तलब, सामाजिक सुरक्षा लगायतका समस्या जस्ताको तस्तै छन्। पत्रकार महासंघमा गैरपत्रकारको संख्या उल्लेख्य छ। त्यसका लागि महासंघले शुद्धीकरण अभियान भनेर पनि सञ्चालन गर्दै आएको छ। तर, त्यो शुद्धीकरण नाम ठूलो राजनीति भइरहेको छ। आफू निकटलाई शुद्धीकरणमा नपार्ने इतरलाई हटाउने काम हुँदा विवाद पटकपटक भइरहेको छ। पछिल्लो महासंघको निर्वाचन पनि पटकपटक सर्नु प्रमुख कारण नै सदस्यता विवाद हो। आफ्ना गैरपत्रकार राखे, इतरलाई हटाए भन्ने नै महासंघमा देखिएको विवाद हो। पछिल्लो समयमा महासंघको निर्वाचन प्रत्यक्ष निर्वाचन प्रणालीबाट भइरहेको छ। अर्थात् सबै साधारण सदस्यले मतदान गर्ने अवसर पाएका छन् तर यो प्रत्यक्ष निर्वाचन आफैंमा नराम्रो नभएपछि गैरपत्रकारको बाहुल्यता रहेको अवस्थामा यो प्रणाली भनेजस्तो नहुने पछिल्ला निर्वाचनले प्रमाणित गरिसकेको छ। पछिल्लो समयमा पत्रकारपिच्छे मात्र होइन, व्यक्तिपिच्छे, नेतापिच्छे अनलाइन सञ्चालन भइरहेको अवस्था छ। यसलाई साना लगानीको मिडियाको रूपमा व्याख्या गरिएको छ। यसलाई कसरी व्यवस्थित बनाउने भन्ने समस्या पनि छ। सञ्चारसम्बन्धी उपयुक्त नीति बनाएर मुलुकमा कति सञ्चारमाध्यमको आवश्यकता छ ? उनीहरूमार्फत आफ्ना विपक्षलाई तेजोबध गर्ने काम पनि भइरहेको छ। यूट्युबलगायत समाजिक सञ्जाललाई कसरी व्यवस्थापन गर्ने भन्ने समस्या पनि यस्तै छ। मिडियालाई सधैं प्रतिपक्ष मानिने गरेको छ। तर, पछिल्लो सामाजिक सञ्जालमार्फत नियोजितरूपमा नै नेपाली पत्रकारितालाई कमजोर बनाउन प्रहार भइरहेको छ। यो प्रहारबाट नेपाली पत्रकारितालाई कसरी बचाउने भन्ने विषय पनि टड्कारो छ। नेपाली पत्रकारिता समस्यै समस्याले गाँजिएको अवस्थामा छ। अर्कोतिर महासंघ नागरिक अगुवा संस्थाको रूपमा पनि चिनिने गरेको छ। विगतमा मुलुकका राजनीतिक परिवर्तनमा पत्रकार महासंघको ठूलो भूमिका रहँदै आएको छ। २०४६ सालको प्रजातन्त्रको पुनस्र्थापना, २०६२६३ को जनआन्दोलनमा नेपाली पत्रकारको भूमिका कहिल्यै बिर्सन नसकिने छ। २०६२६३ मा त महासंघलाई आठौं दलका रूपमा चर्चा गरिने गरिएको थियो। राणाकाल, पञ्चायती शासन व्यवस्था र शाही शासन कालमा नेपाली पत्रकारिता माथि हस्तक्षेप, ज्यादति ज्यादा भएका थिए। त्यसपछिको समयमा फेरि पत्रकारलाई राज्य गर्ने व्यवहार सुखद छैन। लोकतन्त्र र गणतन्त्र आइसक्दा अवस्था परिवर्तन होला भन्ने पत्रकारको बुझाइ थियो। तर, पछिल्लो समय त झनै ठूलो संक्रमणको अवस्था सामना गर्नु परिरहेको छ। यसैले नयाँ नेतृत्वको काँधको ठूलो चुनौती छ। पत्रकार महासंघ अब समग्र पत्रकारको गिरेको साख माथि उठाउने गरी अघि बढ्नु छ। संविधानले परिकल्पना गरेको पूर्ण प्रेस स्वतन्त्रता ग्यारेन्टीको वकालत गर्ने दायित्व पनि नयाँ नेतृत्वको काँधमा छ। यसमा महासंघको नेतृत्व खरो उत्रन जरुरी छ। महासंघकै खस्केको छवि सुधार्नदेखि श्रमजीवी पत्रकार हकहित र सुरक्षामा महासंघको नेतृत्व गर्ने काम नै उसको मूल्यांकनको आधार बन्नेछ।"
त्रिविको जग्गा हिनामिना गर्नेलाई कानुनी दायरामा ल्याएर छोड्छौं : प्रधानमन्त्री,"काठमाडौं : प्रधानमन्त्री केपी शर्मा ओलीले त्रिभुवन विश्वविद्यालयको अतिक्रमित जग्गा खोजबिन आयोगले प्रतिवेदनमा सिफारिस गरेका तथ्यहरूको थप अध्ययन गर्दै कार्यान्वयनमा ल्याउने बताएका छन्। त्रिभुवन विश्वविद्यालयको जग्गा तथा सम्पत्ति खोजबिन आयोगको प्रतिवेदन प्राप्त भएको भन्दै प्रधानमन्त्रीले सिफारिस भएका तथ्यहरूमाथि थप अनुसन्धान गरेर कार्यान्वयन गर्ने बताएका हुन्। त्रिभुवन विश्वविद्यालयको जग्गा तथा सम्पत्ति खोजबिन आयोगले मंगलबार प्रधानमन्त्री ओलीसमक्ष प्रतिवेदन बुझाएको थियो।गत जेठ १७ गते मन्त्रिपरिषद्बाट पूर्वसचिव शारदाप्रसाद त्रितालको संयोजकत्वमा पाँच सदस्यीय आयोग गठन गरेको थियो। बुधबार सामाजिक सञ्जालमै लेख्दै प्रधानमन्त्री ओलीले आयोगले अध्ययन गर्न नभ्याएका र नसकेका क्षेत्रलाई पनि थप अनुसन्धान गरी खोजिने बताएका छन्। 'एउटा संयोग २०७६ सालमा ललिता निवासको जग्गा खोजबिन गर्न मन्त्रिपरिषदबाट शारदाप्रसाद त्रितालको नेतृत्वमा आयोग गठन गरेका थियौं। ललिता निवासको जग्गा अहिले सरकारको नाममा ल्याउने प्रक्रियामा मुद्दा चलिरहेको छ । त्यसपछि त्रिभुवन विश्वविद्यालयको जग्गा तथा सम्पति खोजबिन आयोग पनि त्रितालको नेतृत्वमा नै बन्यो । आयोगको अध्ययन प्रतिवेदन हिजो प्राप्त भएको छ। शारदाप्रसाद त्रिताल अस्वस्थ हुनुहुँदो रहेछ । उहाँको शीघ्र स्वास्थ्यलाभको कामना गर्दछु । त्रिविको जग्गा खोजबिन आयोगले प्रतिवेदनमा सिफारिस गरेका तथ्यहरूको थप अध्ययन गर्दै सरकारले यसलाई कार्यान्वयन गर्ने छ। त्रिभुवन विश्वविद्यालयको जग्गा विश्वविद्यालयकै नाममा ल्याइनेछ र हिनामिना गर्ने जोकोही भए पनि कानुनी कारबाहीको दायरामा आउनेछन् ,'प्रधानमन्त्री ओलीले भनेका छन्,'आयोगले अध्ययन गर्न नभ्याएका र नसकेका क्षेत्रलाई पनि थप अध्ययन गरेर खोजिने छ। आयोगबाट सिफारिस भएका विषयलाई तत्काल कार्यान्वयन गर्दै खोज्न बाँकी विषयमा थप अध्ययन गरिनेछ । हात हालेपछि यसलाई टुंगोमा पुर्याएरै छाडिनेछ ।' २०१३ सालदेखिका त्रिविको कीर्तिपुर,नैकाप, ढुंगेअड्डा,पाटनलगायत काठमाडौं उपत्यकाका २१ क्याम्पसका जग्गाको अवस्था दुरुपयोग भएको प्रतिवेदनमा उल्लेख छ। आयोगले यसअघि मंसिर १४ गते शिक्षा,विज्ञान तथा प्रविधिमन्त्री भट्टराईलाई प्रतिवेदन बुझाएको थियो। प्रतिवेदनमा २०१३ साल नैकाप,ढुंगे अड्डाको १२५ रोपनी अतिक्रमणमा परेको छ। यो जग्गा किनबेच पनि भइसकेको छ। सर्वोच्च अदालतले यो जग्गा त्रिविकै भएको फैसला पनि गरिसकेको छ। त्रिभुवन विश्वविद्यालयको कीर्तिपुरबल्खु क्षेत्रको १००० रोपनी जग्गा संकु्चनमा रहेको प्रतिवेदनमा उल्लेख छ। समितिले ललितपुरको लुभुमा रहेको ३७५ रोपनी खोजविन पहिचान गरेको छ। लेब्रोटोरी स्कुलले १०९ रोपनी ,बागवानी केन्द्रको २८१ पनि त्रिविको जग्गा भएको प्रतिवेदनले देखाएको छ।"
आज क्वालिफायर र एलिमिनेटरका खेल,"काठमाडौं : नेपाल प्रिमियर लिग (एनपीएल) का लिग चरणका खेल सम्पन्न भएको छ। सोमबारबाट लिग चरणको खेल सम्पन्न भएसँगै प्लेअफ पुग्ने टोलीको पनि टुंगो लागेको थियो। लिग चरणमा शीर्ष स्थानमा रहेको सुदूरपश्चिम रोयल्स र दोस्रो स्थानको जनकपुर बोल्ट्सले पहिलो क्वालिफायर खेल खेल्ने छन्। यसैगरी तेस्रो स्थानको चितवन राइनोज र चौथो स्थानको कर्णाली याक्सले इलिमिनेटर खेल खेल्ने छन्। यी दुवै खेल बुधबार हुनेछ। पहिलो क्वालिफायरको विजेताले सिधै फाइनलमा स्थान बनाउने छ भने पराजित टोलीले फाइनल प्रवेशका लागि इलिमिनेटरको विजेतासँग दोस्रो क्वालिफायर खेल्ने छ। इलिमिनेटर खेलमा पराजित हुने टोलीले चौथो स्थान हात पार्नेछ। सुदूरपश्चिम रोयल्सले लिग चरणको सातमध्ये ६ खेलमा जित निकालेको थियो। सुदूरपश्चिमले सात खेलमा १२ अंक जोडेको छ। जसमा ६ जित र एक हार समावेश छ। चितवन राइनोजसँग ३३ रनले पराजय बेहोरेको सुदूरपश्चिमले जनकपुर बोल्ट्सलाई ७२ रन, लुम्बिनी लायन्सलाई ४५ रन, काठमाडौं गोर्खाजलाई ७३ रन र विराटनगर किङ्सलाई ९० रन, पोखरा एभेन्जर्सलाई पाँच रन र अन्तिम खेलमा कर्णाली याक्सलाई ६ विकेटले पराजित गरेको थियो। विराटनगर किङ्सलाई आठ विकेटले पराजित गर्दै उत्कृष्ट सुरुवात गरेको जनकपुरले चौथो खेलसम्म पनि आफ्नो पराजित यात्रालाई कायमै राखेको थियो। दोस्रो खेलमा कर्णाली याक्सलाई आठ विकेट, पोखरा एभेन्जर्सलाई सात विकेट र लुम्बिनी लायन्सलाई एक रनले पराजित गरेको जनकपुर पाँचौं खेलमा सुदूरपश्चिम रोयल्ससँगै ७२ रनले पराजित भएको थियो। त्यसपछि काठमाडौं गोर्खाजलाई पाँच विकेटले पराजित गरेको जनकपुर लिग चरणको आफ्नो अन्तिम खेलमा चितवन राइनोजसँग ३२ रनले पराजित भएको थियो। लिग चरणमा जनकपुरमाथि फराकिलो अन्तरले जित निकालेको सुदूरपश्चिम उच्च लयमा छ। सुदूरपश्चिमको ब्याटिङ, बलिङ र फिल्डिङ तीनवटै पक्ष सबल छ। त्यसैले बुधबार सुदूरपश्चिमलाई रोक्न जनकपुरले विशेष मेहनत गर्नुपर्ने देखिएको छ। एलिमिनेटरमा चितवन र कर्णाली भिड्दै एनपीएलमा बुधबार हुने प्लेअफको एलिमिनेटरमा तेस्रो स्थानको चितवन राइनोज र चौथो स्थानको कर्णाली याक्सले इलिमिनेटरले प्रतिस्पर्धा गर्दै छन्। चितवन राइनोजले प्रतियोगिताको सुरूवाती दुई खेलमा उत्कृष्ट प्रदर्शन गरेको थियो। काठमाडौं गोर्खाजलाई सात विकेटले पराजित गरेको चितवनले पोखरालाई ७४ रनमा समेट्दै ८७ रनको फराकिलो जित निकालेको थियो। यस्तै तेस्रो खेलमा कर्णाली याक्ससँग ६ विकेटले पराजय बेहोरेको चितवनले सुदूरपश्चिमलाई ३३ रनले पराजित गरेको थियो। एकै किसिमको प्रदर्शन गर्न नसकेको चितवन लुम्बिनी लायन्ससँग ३३ रन, विराटनगर किङ्ससँग ५१ रनले पराजय बेहोर्दा लिग चरणको अन्तिम खेलमा जनकपुर बोल्ट्सलाई ३२ रनले पराजित गर्दै प्लेअफमा स्थान बनाएको थियो। सात खेलमध्ये चार खेल जितेर आठ अंक जोडेको चितवन तेस्रो स्थानमा रहँदै प्लेअफमा छनोट भएको हो। चितवनले तालिकाको पहिलो र दोस्रो स्थानमा रहँदै प्लेअफमा छनोट भएका सुदूरपश्चिम र जनकपुरलाई पराजित गरेको थियो। शीर्ष दुई टोलीलाई हराउने चितवन एक्लो टिम हो। चितवनको सवल पक्ष विदेशी खेलाडीको प्रदर्शन हो। चितवनका विदेशी खेलाडीले ब्याटिङ र बलिङमा उत्कृष्ट प्रदर्शन गर्दै आएका छन्। दुई बायाँहाते बलर सोहेल तनभिर र रिजन ढकालले विपक्षी खेलाडीलाई आच्छुआच्छु पारिरहेका छन्। रिजन सर्वाधिक विकेट लिनेको सूचीमा तेस्रो स्थानमा छन्। उनले सात खेलमा १३ विकेट लिएका छन्। ब्याटिङमा पनि हसन इसाखिल र रवि बोपराले उत्कृष्ट प्रदर्शन गर्दै आएका छन्। यसैगरी कर्णाली याक्सले अन्तिम खेलमा सुदूरपश्चिम रोयल्ससँग पराजित भए पनि रनरेटमा भाग्यमानी बन्दै प्लेअफमा स्थान बनाएको हो। चितवन, काठमाडौं र कर्णालीको समान आठ अंक भए पनि रन रेटका आधारमा चितवन र कर्णालीले प्लेअफमा स्थान सुरक्षित गरेका थिए। सुरुवाती दुई खेलमा हार बेहोरेको कर्णालीले तेस्रो खेलबाट मात्र जितको खाता खोलेको थियो। जनकपुरसँग आठ र काठमाडौंसँग तीन विकेटले पराजय बेहोरेको कर्णालीले त्यसपछि लगातार चार खेलमा जित निकालेको थियो। कर्णालीले चितवन राइनोजलाई ६ विकेट, विराटनगर किङ्सलाई सात रन, पोखरा एभेन्जर्सलाई सात विकेट र लुम्बिनी लायन्सलाई पाँच रनले पराजित गरेको थियो। लिग चरणको अन्तिम खेलमा भने सुदूरपश्चिमसँग ६ विकेटले पराजय बेहोरेको थियो। भारतका चर्चित खेलाडी शिखर धवनलाई अनुबन्ध गरेर समग्र एनपीएलकै हाइप बढाएको कर्णालीको ब्याटिङ बलियो देखिए पनि त्यसअनुसारको प्रदर्शन भने हुन सकेको छैन। विदेशी खेलाडी चाडविक वाल्टन, बाबर हयातले ठूलो पालि खेल्न नसक्दा कर्णाली दबाबमा देखिएको छ। अस्ट्रेलियाका अलराउन्डर विलियम बोसिस्टोको आगमनपछि भने ब्याटिङमा सुधार देखिएको छ। चितवनलाई लिग चरणमै पराजित गरिसकेकाले त्यही उर्जा लिएर बुधबार मैदान प्रवेश गरेमा कर्णालीले सुखद् नतिजा निकाल्न सक्नेछ।"
"सीमा क्षेत्रमा न भन्सार, न सुरक्षा गस्ती","डोल्पा : कर्णाली प्रदेशका १० जिल्लामध्ये हुम्ला र डोल्पामा चिनियाँ नाका पर्छन्। हुम्लामा हिल्सा नाका छ भने डोल्पामा मोरिम्ला र क्याटो नाका पर्छन्। हिल्सा नाका पूर्णरूपमा सञ्चालनमा छ। यसले गर्दा हुम्लावासीलाई दैनिक उपभोग्यलगायतका सामग्रीहरू किनमेल गर्न सहज भएको छ। हिल्सा क्षेत्रमा सशस्त्र प्रहरीको बीओपी राखिएको छ। हिल्साबाहेक डोल्पाको मोरिम्ला नाका आशिंक रूपमा खुल्ने भए पनि प्रचुर व्यापारिक सम्भावना बोकेको चिनियाँ नाका हो। पाँच वर्ष अघिसम्म नियमित रूपमा प्रत्येक वर्ष खुल्ने मोरिम्ला नाका यस वर्ष पाँच वर्षपछि खुलेको हो। कोरोना कहरपछि चीनले पाँच वर्षसम्म नाका खुलाउन अनुमति नदिँदा नाका खुल्न सकेको थिएन। यस वर्ष गत साउन महिनामा १५ दिनका लागि नाका खुलाइएको थियो। त्यहाँ प्रवेशका लागि जिल्ला प्रशासन कार्यालय डोल्पाले एक हजार आठ सयभन्दा धेरै सीमा पास जारी गरेको थियो। अस्थायी रूपमा सञ्चालन हुँदै आएको मोरिम्ला नाका क्षेत्रमा सशस्त्र प्रहरीको सुरक्षा(बीओपी) राख्ने कुरा वर्षौंदेखि अन्योलमा पर्दै आएको छ। दुई देशबीचको व्यावहारिक समझदारीमा नाका सञ्चालन भए पनि न सीमा सुरक्षा पोस्ट छ न त भन्सार कार्यालय राखिएको छ। नेपालको कानुनअनुसार सीमा सुरक्षा गर्ने दायित्व शसस्त्र प्रहरीको हो। तर, डोल्पाका पुराना यी दुई नाकामा भने हालसम्म सीमा सुरक्षाफौज राखिएको छैन। यी दुई नाका चीन, नेपाल र भारतबीच हुने त्रिदेशीय व्यापारिक नाकाका रूपमा समेत परिचित छ। रणनैतिक महत्व बोकेका यी तीन नाकामध्ये मोरिम्ला नाका पूर्णरूपमा सञ्चालनमा आएमा चीनको सामान नेपाल हुँदै भारत र भारतको सामान नेपाल हुँदै चीन पुयाउन सकिन्छ। यी तीन नाका जोड्ने प्रमुख सडक भेरी करिडोर हो। उक्त सडक जाजरकोट जिल्लाको तल्नुबगरसम्म स्तरोन्नति सुरु गरिएको छ भने त्योभन्दा माथि मोरिम्लासम्म ट्रयाक मात्र खुलाइएको छ। डोल्पामा पर्ने ल्यासीक्यापदेखि शिशौलसम्मको ४० किलोमीटर सडकको ट्रयाकनै खुलाइएको छैन। भौगोलिक रूपमा कठिन भूगोल भएकाले सेनालाई निर्माणको जिम्मा दिने बताइएको एक वर्ष बितिसक्दा समेत काम सुरु भएको छैन। मोरिम्ला नाका डोल्पोबुद्ध गाउँपालिकामा पर्छ भने क्याटो नाका शेफोक्सुन्डो गाउँपालिकामा पर्छ। उपल्लो डोल्पामा बसोबास सुरु भएदेखि उपल्लो डोल्पाबासी र तिब्बती व्यापारीबीच दैनिक उपभोग्य वस्तु लगायतका वस्तुहरूको व्यापार हुँदै आएको उपल्लो डोल्पावासीको भनाइ छ। उपल्लो डोल्पाका डोल्पोबुद्ध, छार्काताङ्सोङ र शेफोक्सुन्डो गाउँपालिकाका बासिन्दालाई जिल्ला सदरमुकाम झरेर दैनिक उपभोग्य सामाग्री किनमेल गर्न पाँच दिन लाग्ने भएकाले पनि दुई दिनमा क्याटो र मोरिम्ला नाका पुगेर किनमेल गर्न सजिलो हुन्छ। त्यतिमात्र नभई यी दुई नाका आधिकारीक रूपमा खुलाइएमा चिनियाँ सामान सिधै नेपाली बजारमा भिœयाउन सकिने र नेपालमा उत्पादन हुने यार्सागुम्बा लगायतका जडिबुटी सिधै चिनियाँ बजारमा निर्यात गर्न सकिने डोल्पाली ब्यापारीहरू बताउँछन्। खाद्यवस्तुदेखि मेसिनरी सामान चिनियाँ नाकाबाटै त्यसो त उपल्लो डोल्पावासीले पहिले देखिनै चिनियाँ नाकाबाटै दैनिक उपभोग्य लगायतका सम्पूर्ण घरायसी सामानहरू खरिद गरेर आफ्ना आवश्यकता टार्दै आएका छन्। उपल्लो डोल्पावासीले खाद्यवस्तु मात्र होइन मोटरसाइकल लगायतका मेसिनरी सामानसमेत चिनियाँ नाकाबाट खरिद गर्दै आएका छन्। नेपालमा सात लाखसम्म पर्ने मोटर साइकल दुई, तीन लाखमै आउने भएपछि आवत जावतको सुविधाका लागि प्रायः स्थानीयले चिनियाँ नाकाबाट मोटरसाइकल खरिद गर्ने गरेको धेरै वर्ष भइसकेको डोल्पोबुद्ध गाउँपालिकाका स्थानीय युवा पेमा छेवाङ गुरुङले बताए। सीमा सुरक्षामा राज्यको बेवास्ता उपल्लो डोल्पास्थित मोरिम्ला र क्याटो नाका सुरक्षाका लागि राज्यले नै बेवास्ता गरेको पाइएको छ। प्रत्येक वर्ष सीमाक्षेत्र अनुगमनका लागि भन्दै हेलिकप्टरमा उपल्लो डोल्पा पुग्ने सरकारी प्रतिनिधि, उच्च राजनीतिक नेतृत्वले पनि नाकालाई बैध बनाउनका लागि ठोस कदम चाल्ने बताउने गरे पनि काम भने भएको छैन। त्यतिमात्र नभई स्थानीय सरकारका प्रतिनिधि, जिल्लास्थित सुरक्षाका निकायका प्रमुखहरू, जिल्लाका सांसद मन्त्रीहरूको पनि भ्रमण हुने गरे पनि उपलब्धि भने शून्य देखिन्छ। मोरिम्ला र क्याटो नाकालाई स्थायी बनाउन पहिलो काम भनेको सशस्त्र प्रहरीको बीओपी स्थापना गर्नुपर्ने जिल्लाका सुरक्षा अधिकारीहरू नै बताउँछन्। यससँगै अस्थायी भए पनि भन्सार कार्यालय स्थापना गर्नुपर्ने उनीहरूको भनाइ छ। जग्गा प्राप्तिपछि सरकारले सीमाक्षेत्रमा अत्याधुनिक भवन बनाइदिएमा बाह्रै महिना बसेर सशस्त्र प्रहरीले सीमाना सुरक्षा गर्न सक्ने बताइन्छ। नेपाल चिन सीमा सुरक्षाका लागि जिम्मा पाएको सशस्त्र प्रहरी नहुँदा नेपालको भौगोलिकता अखण्डताको रक्षामा राज्यले नै चासो नदिएको प्रष्ट हुने डोल्पाका सरोकारवाला बताउँछन्। त्यतिमात्र नभई सीमा क्षेत्रको निगरानी, शान्ति सुरक्षा कायम गर्न र ऐतिहासिक सम्पदाहरूको संरक्षण गर्ने कार्य समेत हुन सकेको छैन। अहिले एकल रूपमा चिनियाँ प्रहरीले सीमा क्षेत्रहरू नियमित रूपमा अनुगमन गरिरहको देख्न सकिने उपल्लो डोल्पाबासी बताउँछन्। सीमा सुरक्षा राज्यको प्रमुख दायित्व भएकाले राज्य र सरकारको चासो धेरै हुनुपर्ने डोल्पोबुद्धका स्थानीय पेम्मा छेवाङ गुरुङ बताउँछन्। त्यसमा पनि डोल्पाबाट निर्वाचित मन्त्रीहरूले यो कुरा सरकारसम्म पुर्याएर कार्यान्वयन गर्न लगाउनुपर्ने उनको भनाइ छ। उपल्लो डोल्पाको तीन्जेमा शसस्त्र प्रहरीको बीओपी राख्ने कुरा वर्षौंदेखि उठे पनि अहिले अन्योलमा परेको छ। तीन्जेबाट मोरिम्ला नाकानजिक पनि पर्छ। आफ्नो देश भित्रको साँध सीमाना सुरक्षा गर्ने दायित्व राज्यको हो तर डोल्पाको हकमा राज्यको चासो देखिँदैन, उनले भने, जग्गा खोज्न आवश्यक पहल स्थानीय सरकारले गर्नुपर्छ। तर, यो सम्भव भएको छैन। बीओपी स्थापना गर्न राज्य पनि तातेको छैन। सशस्त्र प्रहरीका अनुसार बीओपी स्थापनाका लागि पाँच रोपनीभन्दा माथि नै जग्गा चाहिन्छ। तर, डोल्पोबुद्ध गाउँपालिकाकै धो ताक्सीमा इलाका प्रहरी कार्यालय स्थापना गर्नेभन्दै साढे एक रोपनी जग्गा प्राप्त भएर शिलान्यास गरिएको भवन अलपत्र परेको छ। धो मा सीमा सुरक्षाका लागि सशस्त्र प्रहरीको बीओपी राख्दा सीमा क्षेत्रबाट पनि टाढा पर्ने भएकाले बीओपी राख्न उपयुक्त नहुने जिल्लाका सुरक्षा अधिकारी बताउँछन्। मोरिम्ला नाकाबाट नजिक पर्ने तिन्जे, पोल्दे, फालमध्ये एक ठाउँमा बीओपी स्थापना गर्नुपर्ने उनीहरूको भनाइ छ। बीओपी स्थापनाका लागि पाँच रोपनीभन्दा माथिनै जग्गा आवश्यक पर्ने उनीहरूको भनाइ छ। यसकारण आवश्यक छ बीओपी आफ्नो देशको साँध सीमाना सुरक्षा गर्नु त्यो देशको प्रमुख दायित्व हो। विश्व परिवेश नियाल्दा आफ्नो सीमाक्षेत्र रक्षाका लागि कतिपय देशबीच बेलाबेलामा विवादसमेत हुने गरेको पाइन्छ। नेपाल चीन सीमा पर्ने उपल्लो डोल्पामा बीओपी स्थापना गर्न नसक्दा भौगोलिक अखण्डताको रक्षा, अनाधिकृत आवगमन, तस्करी, गैरकानुनी गतिविधिहरूको खतरासमेत बढेको छ। त्यतिमात्र नभई सीमावर्ती बस्तीहरूको सुरक्षा, आपतकालीन रूपमा आइपर्ने प्राकृतिक प्रकोपका घटनाहरूमा राहत तथा उद्धारको पूर्वतयारीसमेत हुन सकेको छैन। यी सबै विषयलाई मध्यनजर गर्दै राज्यले जतिसक्दो चाँडो शसस्त्र प्रहरीको बीओपी स्थापना गर्नुपर्ने नागरिक समाज डोल्पाका अध्यक्ष शेरबहादुर बुढाको भनाइ छ। सीमा क्षेत्र परेको ठाउँमा सुरक्षा बल राख्नु राज्यको प्रमुख दायित्व भएको उनको भनाइ छ। त्यसका लागि डोल्पाबाट निवार्चित जनप्रतिनिधिले विशेष पहल हुनुपर्ने बुढाले बताए। बीओपी नहुँदा हुँदैन सीमा गस्ती उपल्लो डोल्पामा सीमा सुरक्षा बल बीओपी नहुँदा नियमित रूपमा सीमा गस्ती हुन सकेको छैन। प्रत्येक दिन साँध सीमानमा नेपाली सुरक्षा टोली पुग्नुपर्ने भए पनि अहिले उपल्लो डोल्पामा पर्ने सीमाक्षेत्र सुरक्षाविहीन भएका छन्। तिन्जेमा सशस्त्र प्रहरीको बीओपी स्थापना हुन नसकेको पछि मोरिम्ला र क्याटो दुवै नाका सुरक्षाविहीन भएका हुन्। दुई देशबीचको उक्त सीमाक्षेत्रमा चिनियाँ प्रहरी भने नियमित पुग्ने गरेको उपल्लो डोल्पावासी बताउँछन्। तर, नेपालका तर्फबाट भने सुरक्षा बल नहुँदा चिनियाँ प्रहरीले के कस्ता गतिविधि गर्छन् भन्ने कुरा रहस्यमय रहेको स्थानीयबासीको भनाइ छ। तीन वर्षअघि आफ्नो सीमाक्षेत्र कायम गरिएको १५ नं पिलर हेर्न पुगेका पूर्वाधार विकास कार्यालय डोल्पाका इन्जिनियर प्रकाश बुढालाई किन आइस भन्दै चिनियाँ प्रहरीले नियन्त्रणमा लिन समेत खोजेका थिए। त्यतिमात्र नभई चिनियाँ प्रहरीले एकल रुपमा सीमा स्तम्भ रंग्याएको समाचार समेत बाहिरिएको थियो। सर्वसाधारणमा सधैं सुरक्षा त्रास भौगोलिक रूपमा अत्यन्त्रै विकट उपल्लो डोल्पा पुग्न जिल्ला सदरमुकाम दुनैबाट पाँच दिनसम्म लाग्छ। त्यसकारण पनि उपल्लो डोल्पावासीलाई सधैं सुरक्षा त्रास हुने गर्छ। उपल्लो डोल्पाको धो, साल्दांग, कागकोट लगायतका स्थानमा नेपाल प्रहरीको सुरक्षा चौकी राखिएको छ। बाह्रै महिना हिमपात हुने उपल्लो डोल्पामा कात्तिक पछि अत्याधिक चिसो बढ्ने र प्रशस्त हिमपात हुने भएकाले चौकीहरू पनि जिल्ला कार्यालयमा गाभिने गर्छन्। यस वर्ष पनि सबै चौकीहरू दुनैमा गाभिसकेका छन्। कात्तिकदेखि चैतसम्म चिसो नघट्ने भएकाले उपल्लो डोल्पा सुरक्षाविहीन हुने गर्छ। छ महिनासम्म सुरक्षा नहुँदा उपल्लो डोल्पामा ऐतिहासिक सम्पदा चोरी हुने, गाउँघर लुटिने, सर्वसाधारण र वन्यजन्तुको आखेटोपहार अवैध रूपमा बिक्री गर्ने जस्ता अपराधिक गतिविधिहरू घटेको पाइएको छ। त्यतिमात्र नभई हिउँदको समयमा कतिपय सर्वसाधारणहरू घर, गुम्बामा ताला मारेर जाडो छल्न बेंसी झर्ने भएकाले हतियारधारी समूहद्वारा पुरातात्विक सम्पदा चोरी हुने गरेको हो। भरपर्दो सुरक्षा व्यवस्था नहुँदा जिल्ला प्रहरी कार्यालय डोल्पाका अनुसार २०७२ सालदेखि हालसम्म उपल्लो डोल्पाबाट ७३ थान प्राचिन मूर्ति चोरी भएकोमा ५० थान फेला परे। अझै २३ थान फेला पर्न बाँकी छ। चोर्ने मनसाय राख्ने मान्छेहरू प्रायः मान्छे नभएको मौकाछोपी हिउँदको समयमा उपल्लो डोल्पाको गाउँबस्तीमा छिर्ने गरेकाले यस समयमा सुरक्षा खतरा बढ्ने धोका स्थानीयको भनाइ छ। करिब ६ महिना उपल्लो डोल्पा सुरक्षाविहीन हुन्छ भने ६ महिना मात्र नेपाल प्रहरीको आंशिक सुरक्षा हुन्छ। अहिले उपल्लो डोल्पाको फोक्सुन्डोमा बाहेक अन्य सबै सुरक्षा चौकीहरू दुनै सरेको जिल्ला प्रहरी कार्यालय डोल्पाका प्रहरी निरीक्षक राजेश बस्नेतले जानकारी दिए। छैन अस्थायी भन्सार राज्यका कारण मोरिम्ला र क्याटो नाका बैधानिक हुन सकेका छैनन् तर प्रत्येक वर्ष प्रहरी भने खटाइन्छ। यसमा पनि क्याटो नाका कहिलेकाहीँ मात्र खुल्ने गर्छ। वर्षमा एक पटकमात्र खुल्ने उक्त नाकाहरूमा अस्थायी भन्सार कार्यालय समेत राखिएको छैन्। जडीबुटी लगायतका वन पैदावार बेच्न जाने सर्वसाधारणको चेक जाँचका लागि सीमा क्षेत्रमा डिभिजन वन कार्यालयको चेक पोस्टसमेत छैन। व्यापारीहरू निर्वात रूपमा जडीबुटीको कारोवार गर्ने गर्छन्। राज्यको दरिलो उपस्थिति नहुँदा प्रत्येक वर्ष नाका खुल्दा गैरकानुनी गतिविधि हुन सक्ने बताइन्छ। उपल्लो डोल्पाको कतिपय क्षेत्र शेफोक्सुन्डो राष्ट्रिय निकुञ्ज क्षेत्रमा पर्ने भएकाले कस्तुरी, हिउँ चितुवालगायतका वन्यजन्तुहरू पाइन्छन्। त्यतिमात्र नभई बहुमूल्य जडीबुटी पुरातात्तिवक मूर्ति राखिएका एैतिहासिक गुम्माहरू समेत उपल्लो डोल्पामा छन्। तर, नाका खुल्दा सामान्य चेकजाँच गरेरै सर्वसाधारणलाई पठाइने भएकाले अवैध गतिविधि हुन सक्ने आँकलन समेत गरिएको हो। नाका खुल्दा जिल्लाबाट पुगेका नेपाल प्रहरी,शसस्त्र प्रहरीले अस्थायी रुपमा सुरक्षा दिँदै आए पनि पूर्ण सुरक्षाका लागि बीओपी स्थापना गरिनुपर्ने उपल्लो डोल्पावासीको माग छ। वर्षमा एकपटक चिनियाँ क्षेत्रमा लाग्ने व्यापारीक मेलामा सर्वसाधारणले करोडौंको वस्तु आयात तथा निर्यात गर्ने गरे पनि भन्सार शुल्क एक रुपैयाँसम्म उठ्दैन। जसले गर्दा राज्यलाई उठ्नुपर्ने भन्सार कर त्यसै खेर जाँदै आएको हो। प्रत्येक वर्ष जति दिन नाका खुल्छ त्यति समयका लागि भए पनि अस्थायी भन्सार कार्यालय सरकारले राख्नुपर्ने सरोकारवालको भनाइ छ। के भन्छ स्थानीय सरकार ? उपल्लो डोल्पामा सशस्त्र प्रहरीको सीमा सुरक्षाचौकी राख्न अत्यावश्यक रहेको डोल्पोबुद्ध गाउँपालिकाका उपाध्यक्ष पेम्मा धोर्चे गुरुङले बताए। उपल्लो डोल्पामा चीनसँगका दुइटा खुला सीमाना छन्। ती सीमानाहरू, सीमास्तम्भहरू के कस्तो अवस्थामा छन् राज्यको ध्यान पुग्न सकेको छैन। उपल्लो डोल्पाका विभिन्न ठाउँमा सशस्त्र प्रहरीको सुरक्षाफौज राख्ने भनेको पाँच छ वर्ष भयो तर, उपलब्धि हात लागेको छैन, उनले भने, दुई वर्षअघि नै हामिले जिल्लाबाट आएको शसस्त्र प्रहरीको टोलीलाई डोल्पोबुद्ध गाउँपालिकाको तीन ठाउँमा २०२५ रोपनी क्षेत्रफलसम्म भएका जग्गा देखाएका थियौं। त्यसपछि कुनै प्रतिक्रिया आएन। उपल्लो डोल्पामा दुई स्थानमा बीओपी स्थापना गर्न आवश्यक जग्गा दिन गाउँपालिका तयार छ। समन्वय गर्न पनि तयार छ। बरु प्रजिअलगायत जिल्लाको सुरक्षा टोलीले चासो राख्नुपर्यो। उनका अनुसार उपल्लो डोल्पाको तिन्जेमा बीओपी स्थापनापछि सीमा सुरक्षामात्र होइन जनधनको सुरक्षाको ग्यारेन्टी हुन्छ। शान्ति सुरक्षा कायम गर्न सकिन्छ। तिन्जेबाट एक घण्टामा मोरिम्ला नाका पुग्न सकिने उपाध्याक्ष गुरुङले बताए। उपल्लो डोल्पामा पर्याप्त सुरक्षाकर्मी नहुँदा अहिले पनि नागरिकहरू त्रासमा जिउन बाध्य भएको उनको भनाइ छ। बीओपी राख्ने भनिएको तिन्जेदेखि भित्रको भूभाग निकुञ्ज क्षेत्रमा नपर्ने भएकाले कानुनी जटिलता पनि नभएको उनको भनाइ छ। यता डोल्पाका संघीय सांसद धनबहादुर बुढाले सीमा सुरक्षा बल स्थापनाका लागि सुरुदेखि नै आवश्यक पहल गरिरहेको बताए। उपल्लो डोल्पामा सशस्त्र प्रहरीको बीओपी राख्न एकदमै आवश्यक हो। जिल्लाका सुरक्षा प्रमुखहरूसँग पनि कुरा भइरहेको छ। तर, पनि जग्गा प्राप्त हुन सकेको छैन। त्यहाँका जनप्रतिनिधिहरूलाई जग्गा टुंग्याउन भनेको छु, आशा छ यो काम छिट्टै होला। जग्गाको प्राप्तिको कुरा सकिएपछि बाँकी केन्द्रमा गर्ने प्रक्रियामा जस्तोसुकै सहयोग गर्न पनि तयार भएको उनको भनाइ छ। यसो भन्छन् प्रजिअ उपल्लो डोल्पामा पर्ने मोरिम्ला र क्याटो नाका सुरक्षाका लागि एउटा बीओपी राख्न आवश्यक भएको सहायक प्रमुख जिल्ला अधिकारी दामोदर ज्ञवालीले बताए। त्यसका लागि सुरुमा जग्गा चाहियो, जग्गा प्राप्त हुन सकेको छैन। जिल्लाका सुरक्षा अधिकारीहरूले पनि जग्गा कहाँ कति खाली छ हेर्न जान पाएको छैन। अब एक पटक जिल्लाको सुरक्षा टोली पुग्छौं र जग्गाका लागि समन्य गर्छौं सहायक प्रजिअ ज्ञवालीले भने, भौगोलिक विकटताका कारण पनि भनेको समयमा पुग्न सकिँदैन। बीओपी स्थापना पछि अस्थायी भए पनि राज्यले भन्सार कार्यालय स्थापना गर्नुपर्छ। जसबाट राज्यलाई राजस्वसमेत प्राप्त हुन्छ। प्रत्येक वर्ष आधा महिनाका लागि मात्र खुल्ने यो नाका हुम्लाको हिल्सा नाका जस्तै कम्तीमा सातआठ महिना खुलेमा डोल्पालीलाई किनमेल गर्न सजिलो हुने उनको भनाइ छ।"
प्रतिबन्धित औषधी बेच्ने मेडिकल कारबाहीमा,"काठमाडौं : प्रतिबन्धित औषधी बेच्ने मेडिकल कारबाहीमा परेको छ। ललितपुरको ग्वार्कोस्थित प्रभात माध्यामिक विद्यालयको भवनमा सञ्चालित राधाकृष्ण मेडिकल हल कारवाहीमा परेको हो। उक्त मेडिकल हलमा प्रतिबन्धित औषधी विक्री वितरण हुने गरेको सूचना प्रहरीले प्राप्त गरेको थियो। उपत्यका अपराध अनुसन्धान कार्यालयको टोलीले राधाकृष्ण मेडिकल हलमा छापा मारेको हो। उपत्यका अपराध अनुसन्धान कार्यालयका एसपी काजीकुमार आचार्यका अनुसार उक्त मेडिकल सञ्चालक दुई जनालाई प्रहरीले पक्राउ गरेको छ। पक्राउ पर्नेमा मेडिकल सञ्चालक सप्तरीको बोदे बसाइन नगरपालिका३ घर भएका ५१ वर्षीय उमेशप्रसाद यादव र सर्लाहीको पर्सा गाउँपालिका घर भएका २४ वर्षीय धीरेन्द्र कुमार यादव छन्। प्रहरीको अनुसार उक्त मेडिकल हलमा चिकित्सकको प्रेप्क्रिप्सन विना नै नियन्त्रित औषधीहरू अवैध रूपमा वेचविखन हुने गरेको थियो। यी औषधीहरू अवैध रुपमा वेचविखन गर्नेलाई कानुनी कारवाही हुने गर्छ। मेडिकलबाट प्रतिबन्धित औषधी प्रिगलिन १ हजार ७१५ ट्याब्लेट, डिकोलिक १ हजार ८४० ट्याब्लेट र एन्टिकफ १ हजार १४० ट्याब्लेट प्रहरीले बरामद गरेको छ।"
चितवनलाई पहिलो झट्का,काठमाडौं : नेपाल प्रिमियर लिगको एलिमिनेटर खेलमा चितवन राइनोजलाई पहिलो झट्का लागेको छ। हसन इसाखिल १ रन बनाएर आउट भएका छन्। कर्णालीका कप्तान सोमपाल कामीले उनलाई गुल्शन झाबाट क्याच गराएका हुन्। कर्णालीले चितवनलाई १७६ रनको लक्ष्य प्रस्तुत गरेको छ।
नगिजोलियोस् संक्रमणकालीन न्याय,"मुलुकमा ५० को दसकमा चलेको सशस्त्र द्वन्द्वका प्रभावितहरूलाई न्याय नदिएसम्म शान्ति प्रक्रिया टुंगिएको हुँदैन। त्यसैले त तत्कालीन विद्रोहीले हतियार बिसाएको १८ वर्ष पुग्दा शान्ति प्रक्रिया टुंगोमा पुगेको छ। त्यही प्रक्रिया टुंगो लगाउन बेपत्ता छानबिन र सत्य निरुपण तथा मेलमिलाप आयोगको कल्पना ६३ साल मंसिर ५ गतेको विस्तृत शान्ति सम्झौताले गरिएको थियो। तिनै आयोग फेरि गठन गर्न हालै सरकारले एउटा विधेयक साउनमा पारित गरेर पदाधिकारी नियुक्ति प्रक्रिया अहिले चलिरहेको छ। पूर्वप्रधानन्यायाधीश ओमप्रकाश मिश्र त्यस्ता आयोगका पदाधिकारी सिफारिस गर्न बनेको समितिको संयोजक छन्। संयोग उनी यसअघि पनि पटकपटक पदाधिकारी सिफारिस समिति संयोजक थिए। तर उनको एउटै चिन्ता भने अबको आयोग सफल होस् र विगतमा बनेका आयोग जसरी असफल नहोउन् भन्ने हो। त्यो चिन्ता उनको मात्रै होइन, सबै सरोकारवालाको हो। यसअघि २ पटकसम्म आयोग गठन भए पनि तिनले कार्यभार पूरा गरेनन्। सशस्त्र संघर्षको बेलाका मानव अधिकार उल्लंघन र गम्भीर अरू अपराधको न्यायिक निरूपणको कार्यभार चुनौतीपूर्ण छ। अब पनि फेरि आयोग असफल हुनु हुँदैन। तसर्थ पदाधिकारी चयनको अन्तिम चरणमा पुगेका बेला त्यस कुरालाई ख्याल गर्दै आयोग पदाधिकारी चयनमा दलीय हस्तक्षेप हुनुहुँदैन। काबिलहरूलाई जिम्मेवारी सुम्पिएर आयोगलाई सफल बनाउँदा मुलुकमा द्वन्द्वले दिएका घाउहरू मेटिने छन्। यसअघिका आयोगमा दलको भागबन्डाबाट गएका पदाधिकारी तथा सदस्यले उल्टै आयोगभित्रै द्वन्द्व चर्काएको अनुभवबाट पाठ सिक्नुपर्छ। मूल कुरा द्वन्द्वका बाँकी घाउहरू पुर्नु हो। कुनै दल विशेषको दृष्टिकोणको आधारमा आयोगमा अर्काे राजनीतिक खेल हुनुहुँदैन। दलहरूको स्वार्थ होइन द्वन्द्व प्रभावितहरूको स्वार्थ हेर्नुपर्छ। उनीहरूको न्याय प्राप्ति नै आयोगको केन्द्रमा हुनुपर्छ। त्यसका लागि विज्ञहरूलाई जिम्मेवारी दिँदामात्रै सफलता प्राप्त हुन्छ। दल विशेषको विचार बोकेर आयोग पस्नेहरू आफ्नै दलप्रति उत्तरदायी हुन्छन् न कि द्वन्द्व प्रभावित र न्यायप्रति। संक्रमणकालीन न्यायलाई अब पनि गिजोलिरहने र शान्ति प्रक्रियालाई थाँती राख्ने हो भने दीर्घकालमा फेरि अर्काे विद्रोहका लागि झिल्को बाँकी रहन्छ। जुन राष्ट्रका लागि घातक हुन्छ।"
सर्वाधिक विकेट लिनेमा कुगुइलेन अगाडि,"काठमाडौं : सुदूरपश्चिम रोयल्सका स्कर्ट कुगुइलेन नेपाल प्रिमियर लिग (एनपीएल) मा सर्वाधिक विकेट लिने खेलाडीको शीर्ष स्थानमा छन्। एनपीएलको लिग चरणका २८ खेल सकिँदा न्युजिल्यान्डका अलराउन्डर कुगुइलेन १५ विकेटसहित शीर्ष स्थानमा छन्। उनले सात खेलमा १५ विकेट लिएका हुन्। आइतबार पोखरा एभेन्जर्सविरुद्धको खेलमा पाँच विकेट लिएका उनले सोमबार कर्णाली याक्सविरुद्धको खेलमा पनि दुई विकेट लिएका थिए। चार ओभर बलिङ गरेका उनले २९ रन खर्चिंदै दुई विकेट लिएका हुन्। कुगुइलेनले कर्णालीका कप्तान सोमपाल कामी र बाबर हयातको विकेट लिएका थिए। कुगुइलेन एनपीएलमा पाँच विकेट लिने चौथो बलर हुन्। यसअघि चितवन राइनोजका सोहेल तनभिर, सुदूरपश्चिम रोयल्सका नरेन साउद र जनकपुरका हर्ष थाकरले पनि एकै खेलमा पाँच विकेट लिएका थिए। तनभिर एनपीएलमा पाँच विकेट लिने पहिलो खेलाडी हुन्। कुगुइलेनले जनकपुर बोल्ट्ससँगको खेलमा एक, चितवन राइनोजसँग दुई, लुम्बिनी लायन्ससँग दुई र विराटनगर किङ्ससँगको खेलमा तीन विकेट लिएका थिए। काठमाडौं गोर्खाजसँगको खेलमा भने उनले कुनै विकेट लिन सकेका थिएनन्। कुगुइलेनपछि सर्वाधिक विकेट लिने खेलाडीमा जनकपुर बोल्ट्सका ललितनारायण राजवंशी छन्। उनले सात खेलमा १३ विकेट लिएका छन्। चितवन राइनोजका रिजन ढकालले पनि सात खेलमा १३ विकेट नै लिएका छन्। सर्वाधिक विकेट लिने खेलाडीको सूचीमा चितवन राइनोजका सोहेल तनभिर १२ विकेटसहित चौथो र काठमाडौं गोर्खाजका कप्तान करण केसी पनि १२ विकेटसहित पाँचौं स्थानमा छन्।"
सुर्खेतमा बन्दै नेपालकै लामो ३ मुखे पुल,"वीरेन्द्रनगर : सुर्खेतको गुर्भाकोट नगरपालिका८ खटाङ क्षेत्रमा नेपालकै लामो तीनमुखे झोलुंगे पुल निर्माण हुने भएको छ। भेरी नदीले घेरिएको खटाङ टापुमा मुख्य पिलर स्थापना गरेर गुर्भाकोट नगरपालिका८, १० र १२ नम्बर वडा जोड्ने तीनमुखे पुल मंगलबार सिलान्यास गरिएको हो। पुलको शिलान्यास गर्दै नेपाली कांग्रेसका उपसभापति एवं सुर्खेत क्षेत्र नं २ बाट प्रतिनिधिसभा सदस्य पूर्णबहादुर खड्काले धार्मिक एवं पर्यटकीय क्षेत्र खटाङमा निर्माण हुने उक्त पुलले कर्णालीको पर्यटन प्रवर्द्धनका साथै समग्र देशको अर्थतन्त्रमा सकारात्मक प्रभाव पार्ने बताए। उनले भने, यो तीन मुखे झोलुंगे पुलले गुर्भाकोटका तीनवटा वडालाई मात्रै जोड्दैन, पूर्वबाट उत्तर तिर बगेको भेरी नदी अर्थात् उत्तरगंगा र खटाङ पर्यटकीय क्षेत्रलाई पर्यटकको हबका रूपमा विकास गर्ने छ। जसबाट समग्र देशकै अर्थतन्त्रको उन्नति र विकासका लागि सहयोग पुग्नेछ। पूर्वउपप्रधानमन्त्रीसमेत रहेका कांग्रेस उपसभापति खड्काले नदी उत्तरतर्फ बग्ने स्थानलाई पवित्र तीर्थस्थल मान्ने गरिएकाले यसलाई धार्मिक आस्थाको केन्द्रका रुपमा लिन सकिने बताए। कार्यक्रममा सस्पेन्सन ब्रिज डिभिजन पुलचोकका इन्जिनियर गोपाल थापाले खटाङमा नेपालकै लामो तीनमुखे पुल बन्ने बताए। उनले २०८३ असारभित्र निर्माण सम्पन्न गर्ने गरेर काम भइरहेको बताए। उनका अनुसार उक्त पुल १ दशमलव ६० मिटर चौडाइ र ६५४६० मिटर लम्बाइको हुनेछ। नेपालमा निर्माण सम्पन्न भएका र निर्माण भइरहेका तीनमुखे पुलहरूमध्ये यो सबैभन्दा लामो हो। उक्त पुल निर्माणको काम २१ करोड १९ लाख ५ हजार ८५ रुपैयाँमा गीता कन्सट्रक्सनले पाएको छ। निर्माण कम्पनीले मुख्य टावर निर्माण हुने खटाङ क्षेत्रमा फाइण्डेशन निर्माण सम्पन्न गरिसकेको छ।"
"भ्रष्टाचार मुद्दामा हदम्याद नलाग्ने, अख्तियारलाई बलियो बनाइँदै","काठमाडौं : अब बन्ने भ्रष्टाचारसम्बन्धी कानुनमा भ्रष्टाचार मुद्दामा हदम्याद नलाग्ने व्यवस्थादेखि नीतिगत निर्णयलाई परिभाषित गरिएको छ। तर, निजी क्षेत्रलाई भने अख्तियारको क्षेत्राधिकारभन्दा बाहिर नै राखिने भएको छ। विशेष अनुसन्धान विधि र नवीन प्रविधि प्रयोग, हदम्याद नलाग्ने, बेनामी उजुरी दिन पाउनेलगायत व्यवस्थामा सहमति जुटाउँदै भ्रष्टाचार निवारण ऐन २०५९ लाई संशोधन गर्न बनेको विधेयक र अख्तियार दुरुपयोग अनुसन्धान आयोग (तेस्रो संशोधन) विधेयक राज्य व्यवस्था तथा सुशासन समितिको उपसमितिबाट पारित भएको छ। यी विधेयकमा सहमति जुटाउन राज्य व्यवस्था समितिले सांसद ह्दयराम थानीको संयोजकत्वमा उपसमिति बनाएको थियो। उपसमितिको लामो छलफलपछि निजी क्षेत्रलाई अख्तियार क्षेत्राधिकारबाट बाहिर राख्ने सहमति जुटाएको संयोजक थानीले जानकारी दिए । विधेयकमा निजी क्षेत्रलाई अख्तियारको क्षेत्राधिकारभित्र राख्न प्रस्ताव गरिएको थियो । यो व्यवस्थाले बैंक, मेडिकल कलेज, निजी अस्पताललगायत निजी कम्पनीहरू अख्तियारको क्षेत्राधिकार बाहिर नै रहनेछन्। निजी क्षेत्रको अनियमितता हेर्ने अन्य निकाय रहेका कारणले अख्तियारको क्षेत्राधिकारभित्र नराख्ने सहमति भएको उपसमितिका एक सदस्यले बताए। नीतिगत निर्णयको परिभाषा संसदीय उपसमितिमा नीतिगत निर्णयलाई परिभाषित गरिएको छ। प्रचलित कानुनमा नीतिगत निर्णय सम्बन्धी स्पष्ट व्याख्या नरहेको कारण भ्रष्टाचारसम्बन्धी अनुसन्धानको क्रममा द्विविधा हुने गरेको छ। अख्तियार दुरुपयोग अनुसन्धान आयोग ऐन, २०४८ को दफा ४ को उपदफा (ख) मा मन्त्रिपरिषद् वा त्यसको कुनै समितिले सामूहिक रूपमा गरेको नीतिगत निर्णय सम्बन्धमा आयोगले कुनै कारबाही नगर्ने प्रावधान छ। यो व्यवस्थाको दुरुपयोग देखिने गरी बदनियतसाथ मन्त्रालयबाटै गर्न सकिने नियमित प्रशासनिक र सार्वजनिक खरिदसम्बन्धी विषयलाई समेत मन्त्रिपरिषद्बाट निर्णय गराई नीतिगत निर्णयको आवरणमा अनुसन्धानबाट उम्कने प्रवृत्ति रहँदै आएको छ। अब भने कानुनबमोजिम लानुपर्ने बाहेकका कुरा मन्त्रिपरिषद्मा लान नपाइने भएको छ। संघीय मन्त्रिपरिषद् र प्रदेश मन्त्रिपरिषद्बाट हुने निर्णयले व्यक्ति, संघ, संस्था वा कुनै कम्पनीलाई फाइदा पुर्याएको छ कि राज्य र जनतालाई फाइदा पुर्याएको छ भनेर हेर्न सकिन्छ। राज्य र जनतालाई फाइदा पुर्याएको छैन भने त्यो नीतिगत निर्णयको नाममा भ्रष्टाचार भएको आशंकामा अनुसन्धान गर्न सकिनेछ, भन्ने उपसमितिले तयार पारेको प्रतिवेदनमा भनिएको छ। उपसमितिले कानुनमा कुनै निकाय वा अधिकारीले निर्णय गर्नुपर्ने विषयमा अधिकार क्षेत्र नाघेर मन्त्रिपरिषद्मा लगेर निर्णय गरिएमा त्यसलाई समेत नीतिगत निर्णयको रूपमा लिन नहुने व्यवस्था गरेको छ। भ्रष्टाचार मुद्दामा अब हदम्याद नलाग्ने भ्रष्टाचार मुद्दामा हदम्याद लगाउनुपर्ने प्रस्ताव गरिएको थियो तर उपसमितिले भ्रष्टाचारका मुद्दा जहिले पनि चलाउने सकिने व्यवस्थालाई अनुमोदन गरेको छ। विधेयकमा भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्ने छ भन्ने प्रस्ताव गरिएको थियो। यो प्रस्तावलाई उपसमितिले अस्वीकार गरेको छ। बेनाम उजुरी दिन पाउने बेनामी उजुरी दिन पाउने कि नपाउने भन्ने विषयमा ठूलै छलफल चल्यो। अन्तत वेनामी उजूरीको विषयमा अघिल्लो ऐनमा नै रहेको व्यवस्था यथावत् रहने भएको छ। उपसमितिले संयोजक थानीले बेनामी उजुरी विषयमा विगत कै व्यवस्थालाई नचलाइरहेको बताए। जहाँ बेनामे उजुरी दिन पाउनेसम्बन्धी व्यवस्था यथावत छ, हिजो जे थियो, हामी यो विषयलाई चलाएनौं, उनले भने। बेनामे उजुरीका नाममा व्यक्तिको चरित्रहत्या गर्ने कार्य भएको भन्दै यो व्यवस्था हटाउनु पर्ने आवाज पनि उठेको थियो। विशेष अनुसन्धान विधि र नवीन प्रविधिको प्रयोग अख्तियारलाई प्रविधि सम्पन्न बनाउने विषयमा उपसमितिमा सहमत भएको छ। अब अख्तियारले विशेष अनुसन्धान विधि र नविन प्रविधिको प्रयोग गरी अनुसन्धानलाई अझ प्रभावकारी बनाउन पाउने भएको छ। उपसमिति संयोजक थानीले अख्तियारलाई नविन प्रविधिको प्रयोग अनुसन्धान गर्ने बाटो खोलिदिएको बताए। विशेष अनुसन्धान विधि र नवीन प्रविधि अवलम्बन गर्न सक्ने भन्ने व्यवस्थामा भनेको छ। जसअन्तर्गत नियन्त्रित अनुसन्धान विधि (कन्ट्रोल डेलिभरि),गुप्त अनुसन्धान कारबाही (अन्डर कभर अपरेसन) अदालतको अनुमति लिएर टेलिफोन वा सञ्चारमाध्यमको विवरण प्राप्त गर्ने (इन्टरसेप्सन), कम्प्युटर वा अन्य विद्युतीय साधनको संरचना वा प्रणालीमा पहुँच र थप प्रमाण वा सूचना प्राप्त गर्ने उद्देश्यले अनुसन्धानमा रहेका व्यक्तिलाई निरन्तर निगरानीमा राख्ने व्यवस्था हुनेछ। विधेयकमा प्रयोगशाला वा फरेन्सिक एकाइ स्थापना र सञ्चालन गर्न सक्ने प्रस्ताव गरिएको छ। विधेयकमा भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको परीक्षण गर्न आयोगले आवश्यकताअनुसार आफ्नै प्रयोगशाला तथा डिजिटल फरेन्सिक एकाइ स्थापना र सञ्चालन गर्न सक्नेछ भन्ने उल्लेख छ। आयोगले भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको स्थापित प्रयोगशाला वा डिजिटल फरेन्सिक एकाइ वा कानुनबमोजिम स्थापित अन्य प्रयोगशालाबाट वैज्ञानिक परीक्षण गराउन सक्नेछ। यसरी गरिएको परीक्षणबाट प्राप्त प्रतिवेदन प्रमाणका लागि ग्राह्य हुनेछ, विधेयकमा छ। अनुसन्धान तथा तहकिकातसम्बन्धी विशेष व्यवस्थाअन्तर्गत आयोगले भ्रष्टाचारसम्बन्धी मुद्दाको छानबिन वा अनुसन्धान गर्दा आवश्यकताअनुसार नियन्त्रित अनुसन्धान प्रविधि (कन्ट्रोल डेलिभरी) वा गुप्त कारबाही अनुसन्धान ( अण्डर कभर अपरेशन) र यस्तै अन्य उपयुक्त अनुसन्धान पद्धति अपनाइ प्रमाण संकलन गर्न सक्नेछ उल्लेख छ। आयोगले अनुसन्धान कार्यलाई तथ्यपरक र व्यावहारिक बनाउन वा अनुसन्धान गर्नुपर्ने विषयमा आरोपित व्यक्तिको कार्य प्रकृति समेतका आधारबाट अनुसन्धान सूत्र प्रयोग गर्नुपर्ने देखिएमा आयोगबाट निर्णय भएबमोजिम भ्रष्टाचारसम्बन्धी कसुरको अनुसन्धानको सिलसिलामा सुराकी वा अनुसन्धान सूत्र परिचालन गर्न सक्नेछ। त्यसरी परिचालन गरिएको सुराकी वा अनुसन्धान सूत्र प्रयोग गर्न सकिने भएको छ। अनुचित कार्य नयाँ कानुनमा अनुचित कार्य सम्बन्धी विषय समेटिएको छ। २०७२ सालको संविधानले नै अनुचित कार्य सम्बन्धि व्यवस्था हटाएको छ। त्यस कारण अनुचित कार्य नै भन्ने शब्द नराखिए पनि कानुनमा कर्मचारीले अख्तियारी प्रयोग नगरेको अवस्थामा उनीहरू माथि कारवाही चलाउन सकिने व्यवस्था गरेको छ। लामो समयदेखि भ्रष्टाचार सम्बन्धि यी दुई विधेयक संसदमा रुमलिँदै आएका छन्। राष्ट्रिय सभाबाट पारित भएको यो विधेयक प्रतिनिधिसभामा छ। प्रतिनिधिसभा अन्तर्गतको राज्य व्यवस्था तथा सुशासन समितिले उपसमिति गठन गरेर प्रस्तावित विषयमा छलफल गराएको छ। यी दुवै विधेयक २०७६ माघ ६ मा राष्ट्रियसभामा दर्ता भएको थियो। ती दुवै विधेयकले २०७९ चैत २७ गते संसद्को राष्ट्रियसभाबाट पारित भएका थिए। उपसमितिमा पारित भएको ती विधेयक अब समितिबाट पारित गरेर प्रतिनिधिसभा पठाइनेछ।"
चितवनको दोस्रो विकेट पतन,काठमाडौं : नेपाल प्रिमियर लिगको एलिमिनेटर खेलमा चितवन राइनोजको दोस्रो विकेट पतन भएको छ। विपिन रावल १८ रन बनाएर आउट भएका हुन्। उनले १० बलमा ४ चौका प्रहार गरे। कर्णालीका कप्तान सोमपाल कामीले उनको विकेट लिएका हुन्। यसअघि पनि सोमपालले हसन इसाखिलको विकेट लिएका हुन्। उनी १ रन बनाएर आउट भएका थिए। कर्णालीले चितवनलाई १७६ रनको लक्ष्य प्रस्तुत गरेको छ।
प्रि ओपन सेसनमा नेप्से परिसूचक सामान्य अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेर बन्द भएको छ। बुधबार प्रि ओपन सेसनमा नेप्से परिसूचक ०६१ अंकले बढेर २६३४४८ विन्दुमा पुगेको हो। यो समयमा ३५ स्क्रिप्सको १ हजार १७३ कित्ता सेयर ९ लाख ६६ हजार २६० रुपैयाँमा खरिदबिक्री भए। कारोबारमा आएका स्टक्समध्ये १९ वटाको मूल्य बढ्यो भने १४ वटाको स्थिर रह्यो।
१० ओभरमा कर्णालीले बनायो ७९ रन,काठमाडौं : नेपाल प्रिमियर लिगको जारी खेलमा कर्णाली याक्सले चितवन राइनोजविरुद्ध १० ओभरमा ७९ रन बनाएको छ। टियु क्रिकेट मैदानमा टस हारेर ब्याटिङ गरेको कर्णालीले पावरप्लेमा २ विकेट गुमाउँदै ४९ रन बनाएको थियो। त्यसपछि भने कुनै पनि विकेट नगुमाउँदै कर्णालीले ७९ रन बनाएको छ। कर्णालीले पहिलो विकेटका रूपमा रित गौतमलाई दोस्रो ओभरको पहिलो बलमा डक आउटको रूपमा गुमायो। दोस्रो विकेट ४६ ओभरमा जिसन मक्सुदको गयो। मक्सुदले १२ बलमा १ चौकार १ छक्कासहित १४ रन बनाएर शरद भेषावकरको बलमा रञ्जित कुमारबाट क्याच भए। हालः क्रिजमा जय किसान कोल्सावाला ४६ र विलियम वासिस्टो १९ रन बनाएर खेलिरहेका छन्। यी दुईले तेस्रो विकेटका लागि ४४ रनको साझेदारी गर्दै खेलिरहेका छन्। चितवनका लागि सोहिल तनवीर र शरद भेषवाकरले समान ११ विकेट लिएका छन्। कर्णालीले हिजोमात्रै जय किसान कोल्सावालालाई भारतबाट ल्याएको हो। यो एलिमिनेटर खेल हो। यो खेल जित्ने टिमले दोस्रो क्वालिफायर खेल्नेछ भने हार्ने टिम उपाधि होडबाट बाहिरिनेछ।
कर्णालीले चितवनलाई दियो १७६ रनको लक्ष्य,"काठमाडौं : नेपाल प्रिमियर लिगको एलिमिनेटर खेलमा कर्णाली याक्सले चितवन राइनोजलाई १७६ रनको लक्ष्य प्रस्तुत गरेको छ। टस हारेर ब्याटिङको निम्तो पाएको कर्णालीले निर्धारित ओभरको खेलमा ६ विकेटको क्षतिमा १७५ रन बनाएको हो। कर्णालीका लागि जयकिसन कोल्सावाला र विलियम वासिस्टो अर्धशतकीय पारी खेले। ओपनर कोल्सावालाले सर्वाधिक ५३ रनको अर्धशतकीय पारी खेले। उनले ३९ बलमा ६ चौका र २ छक्का प्रहार गरे। विलियम वासिस्टोले ३९ बलमा ३ चौका र २ छक्कासहित ५२ रन बनाउँदै सोहिल तान्भिरबाट पाँचौं विकेटको रूपमा पेभेलियन फर्किए। कर्णालीले पहिलो विकेटका रूपमा रित गौतमलाई दोस्रो ओभरको पहिलो बलमा डक आउटको रूपमा गुमायो । दोस्रो विकेट ४६ ओभरमा जिसन मक्सुदको गयो। मक्सुदले १२ बलमा १ चौकार १ छक्कासहित १४ रन बनाएर शरद भेषवाकरको बलमा रञ्जित कुमारबाट क्याच भए। त्यस्तै तेस्रो विकेट जयकिसन कोल्सावालाको गयो। उनले ३९ बलमा ६ चौका र २ छक्कासहित ५३ रन बनाउँदै रवि बोपाराको बलमा शरद भेषवाकरको हातमा क्याच भए। चौथो कर्णालीका लागि गुल्सन झा डक आउट भए। पाँचौं विकेटका लागि विलियम वासिस्टो र चाड्विक वाल्टनले ६७ रनको साझेदारप् गर्दै कर्णालीको मिडल अर्डर बलियो बनाए। त्यस्तै छैटौं विकेटका रूपमा देव खनाल रन आउट भए। चाड्विक वाल्टन ४६ रन र सोमपाल कामी शून्यमा अविजित रहे। चितवनका लागि सोहिल तनवीरले सर्वाधिक २ विकेट लिए। कुशल मल्ल, रवि बोपारा र शरद भेषवाकरले समान ११ विकेट लिए।"
अपरिचितको इँटा प्रहारले आइसियुमा पुगे रञ्जित कार्की,"काठमाडौं : पनौती घर भइ भक्तपुर सूर्यविनायक बस्ने २७ वर्षीय रञ्जित कार्की रत्नपार्क कमलविनायक रुटमा चल्ने सार्वजनिक बसमा सहचालकको काम गर्छन्। यही आइतबार उनी साँझको काम सकी कमलविनायकमा रहेको कमलपोखरीको डिलमा थकाई मारिरहेका थिए। काठमाडौंको पुसको चिसो। रातको ९ बजे निकै चिसो थियो। सुत्नको लागि उनी आफूले काम गर्ने बसमा जान नै लाग्दा केही युवकहरूको कुटपिटमा परे। भक्तपुरमा महोत्सव चलिरहेकाले मान्छेहरूको चहलपहल भइरहेकै थियो। तर कसैले उनलाई कुटपिट हुनबाट बचाएनन्। उनी एकछिन अक्कबक्क परे। आफूलाई कसले कुट्यो ? किन इँटा हान्यो केही पत्ता पाएनन्। मदिरा सेवन गरेका ६ जना युवकहरूले कहीले लात्तीले हाने त कहीले इँटाले हाने। लगातारको कुटपिटले उनी बेहोस भए र ढले। कुटपिटको कारण टाउकोमा गम्भीर चोट लागेको थियो। कानबाट भलभली रगत बगिरहेको थियो। उनी रातभर त्यही पोखरी छेउमै ढलिरहेछ। न त कसैले देख्यो, न त उद्धारका लागी कोही आयो। सहरमा शान्ति सुरक्षाका लागि खटिएका प्रहरीलेसमेत उनीमाथि भएको अमानवीय व्यवहार देख्यो। सोमबार बिहान पैदल हिँड्ने कोही व्यक्तिले उनलाई देख्यो र प्रहरीलाई खबर गर्यो। प्रहरीले उनलाई उपचारको लागि लग्यो। जिल्ला प्रहरी परिसर भक्तपुरका प्रवक्ता ढुण्डिराज न्यौपानेका अनुसार मदिरा सेवन गरेका युवाहरूले कार्कीलाई राती ९३० बजे कुटपिट गरेर अचेत बनाएका रहेछन्। बिहान ५३० बजे मात्रै प्रहरीले थाहा पाएको थियो। प्रहरीले कार्कीलाई सोमवार बिहान भक्तपुर अस्पतालमा लगेको थियो। त्यहाँ उपचार हुन नसकेपछि उनलाई वीर अस्पतालको ट्रमा सेन्टरमा लगिएको थियो। ट्रमा सेन्टरमा पनि उपचार हुन नसकेपछि उनलाई सिनामंगल स्थित केएमसी अस्पताल रिफर गरिएको छ। अस्पतालमा उनलाई मंगलबार साँझ टाउकोको अप्रेसन गरिएको छ। आइसियुमा पुगेको उनको हालको अवस्था निकै गम्भीर छ। प्रवक्ता न्यौपाने भन्छन्, 'मदिराले मातेका युवाहरूले कार्कीलाई एक्लै देखेर जिस्काउने बहानामा कुटपिट गरेको देखिन्छ। सिसिटिभिमा उनीहरूले कोहीले घाइतेलाई इँट्टा हानेको त कोहीले लात्ती प्रहार गरेका थिए। चिन्दै नचिनेको व्यक्तिलाई कुटपिट गरेर गम्भीर बनाएका थिए।' घटनाको अनुसन्धान गर्ने क्रममा प्रहरीले उक्त क्षेत्रको सिसिटिभि फुटेज हेरेर आरोपीहरुको पहिचान गरेको थियो। उपत्यका अपराध अनुसन्धान कार्यालयको टोली र जिल्ला प्रहरी परिसर भक्तपुरको टोलीले घटनाको अनुसन्धान गरेको थियो। कुटपिट गर्ने ६ जना पक्राउ परेका छन्। पक्राउ पर्नेमा भक्तपुर घर भएका १८ वर्षीय आशिख सिजखो, समिर नेपाली, काभ्रे घर भएका १८ वर्षीय साजन तामाङ, सञ्जीव तामाङ, सिन्धुली घर भएका अशोक तामाङ र बारा घर भएका सुमन तामाङ छन्। आरोपीहरू विरुद्ध ज्यान मार्ने उद्योग सम्बन्धी कसुरमा भक्तपुर जिल्ला अदालतबाट ५ दिनको म्याद लिएर अनुसन्धान भइरहेको छ।"
कर्णालीका विलियम वासिस्टोको अर्धशतक,काठमाडौं : नेपाल प्रिमियर लिग (एनपीएल)मा कर्णाली याक्सका विलियम बासिस्टोले अर्धशतक प्रहार गरेका छन्। उनले ३७ बलमा ३ चौका र २ छक्कासहित अर्धशतक प्रहार गरेका हुन्। एनपीएलमा उनको यो दोस्रो अर्धशतक हो। उनले यसअघि विराटनगर किंग्ससँग ६६ रनको अर्धशतकीय पारी खेलेका थिए। आजकै खेलमा कर्णालीका ओपनर जय किसन कोल्सावालाले अर्धशतक प्रहार गरेका थिए।
उद्योगमा बल्झियो लोडसेडिङ : उद्योगी भन्छन्प्राधिकरणको नियत नै खराब,"काठमाडौं : हाल विद्युत्को उच्च माग छ करिब १८ सय मेगावाट। तर, उत्पादन भइरहेको छ करिब १५ सय मेगावाट मात्रै। छिमेकी भारतले पनि साँझको समय (पिक डिमान्ड)मा नेपाललाई विद्युत् नदिने जनाएको छ। त्यसैकारण, उद्योग क्षेत्रमा लोडसेडिङ गर्नुपर्ने अवस्था आएको विद्युत् प्राधिकरणको भनाइ छ। तर, उद्योगीले भने प्राधिकरणको नियत नै खराब रहेको प्रतिक्रिया दिएका छन्। प्राधिकरणले विद्युत्को माग र आपूर्तिबीचको सन्तुलन नहुँदा औद्योगिक क्षेत्रमा विद्युत् कटौती गर्ने जनाएको छ। साँझको समयमा हुने उच्च माग (पिक डिमान्ड)को समय केही घन्टा औद्योगिक क्षेत्रमा विद्युत् कटौती गर्नुपर्ने कार्यकारी निर्देशक कुलमान घिसिङले बताएका छन्। विद्युत्को कुल जडित क्षमता भने करिब ३४ सय मेगावाट पुगेको छ। तर, हिउँदमा नदीखोलामा पानी कम हुँदा विद्युत् उत्पादन पनि ह्वातै घटने गरेको छ। साँझको समयमा भारतबाट पनि आपूर्तिको अनुमति नहुँदा विद्युत् कटौती गर्नुपर्ने घिसिङले जानकारी दिए। गत असोजमा आएको बाढीले माथिल्लो तामाकोशी आयोजना बन्द हुँदा ४५६ मेगावाट राष्ट्रिय प्रसारणबाट बाहिरिँदा त्यसको असर आपूर्ति व्यवस्थापन देखिएको घिसिङले बताए। ४५६ मेगावाटको माथिल्लो तामाकोशीबाट उत्पादन सुरु नभएसम्म बढी विद्युत् माग हुने साँझको समय (पिक)मा औद्योगिक क्षेत्रको विद्युत् केही कटौती हुने देखिएको छ, उनले भने। यो कटौतीलाई लोडसेडिङ भन्न नमिल्ने उनको तर्क छ। पुस १० गतेबाट माथिल्लो तामाकोशी सञ्चालनमा ल्याउने तयारी भएको बताउँदै घिसिङले भने, पुस १० गतेभित्र विद्युत् उत्पादन सुरु गर्ने र त्यसको १५ दिनभित्रमा पिक समयमा चलाउने गरी माथिल्लो तामाकोशीको मर्मतसम्भार भइरहेको छ। विद्युत् माग कम हुने समयमा पानी जम्मा गरी आयोजनालाई पिक समयमा ४ घण्टा पूर्ण क्षमतामा चलाउन सकिन्छ। त्यसपछि भारतबाट विद्युत् आयात नभए पनि आपूर्ति व्यवस्थापन हुन्छ। कार्यकारी निर्देशक घिसिङले पिक समयमा औद्योगिकबाहेक अन्य ग्राहकको विद्युत् आपूर्ति कटौती नगरिने प्रष्ट पारे। हिउँदयाम सुरुसँगै खोला तथा नदीहरूमा पानी घट्दा देशभित्रका नदी प्रवाही (आरओआर) जलविद्युत् आयोजनाहरूको उत्पादन क्षमताभन्दा एकतिहाइ घट्ने गरेको छ। पिक समयमा आन्तरिक माग धान्न भारतबाट विद्युत् आयात गर्न नपाउने अवस्था छ। चिसोका कारण यही समयमा विद्युत्को माग बढ्ने तर मुलुकको विद्युत् प्रणालीमा सबैभन्दा बढी हिस्सा रहेको जलविद्युत् आयोजनाहरूको उत्पादन घट्ने अवस्था छ। हिउँदयामको विद्युत् माग र आपूर्ति व्यवस्थापन गर्न भारतबाट विद्युत् आयात गरिँदै आएको छ। तर, गत वर्षको वैशाखबाट भारतले साँझको समयमा नेपाललाई विद्युत् नदिने भनेको छ । भारतको आन्तरिक खपतका लागि नेपाललाई साँझको समयमा विद्युत् नबेच्ने भनेको कार्यकारी निर्देशक घिसिङ भन्छन्। साँझको समयमा भारतको विद्युत् व्यापार इन्डेक्समा प्रतिमेगावाट बिजुलीको मूल्य १० भारतीय रुपैयाँ पुग्ने गरेको उनले भने। भारतको केन्द्रीय विद्युत् प्राधिकरणले नेपाल विद्युत् प्राधिकरणलाई आगामी चैत २ गते (१५ मार्च २०२५)सम्म ढल्केबरमुजफ्फपुर ४०० केभी क्रसबोर्डर प्रसारण लाइनमार्फत ६०० मेगावाट र टनकपुरमहेन्द्रनगर १३२ केभी प्रसारण लाइनबाट ५४ मेगावाट गरी दैनिक रूपमा ६५४ मेगावाटसम्म विद्युत् आयात अनुमति दिएको छ। तर, पिक समय साँझ ५ देखि रातको ९ बजेसम्म भने विद्युत् आयात गर्न नपाउने व्यवस्था छ। त्यसपछि ३ चैत २०८१ १६ असार २०८२ (१६ मार्च३० जुन २०२५)सम्म सोलार आवर अर्थात् बिहान ६ बजेदेखि साँझ ६ बजेसम्म मात्र आयात गर्न पाउने स्वीकृति दिइएको छ। तर, उद्योगिहरू भने प्राधिकरणको नियत खराबका कारण विजुली कटौती गर्न लागेको बताउँछन्। विश्वका अन्य देशमा विद्युत् आपूर्ति कम हुँदा पहिला उद्योगलाई पुर्याएर अन्य ग्राहकलाई दिने गरेको तर नेपालमा भने पहिला उद्योगको नै लाइन काट्ने गरेको उद्योगिहरूको गुनासो छ। नेपाल उद्योग परिसंघ लुम्बिनी प्रदेश अध्यक्ष अजाज आलाम प्राधिकरणले उद्योगिहरूले डेडिकेटेड तथा ट्रंकलाइन बक्यौता नबुझाएका कारण नियतवश उद्योगमा लाइन कटौती गर्न लागेको आशंका व्यक्त गर्छन्। प्राधिकरणले बक्यौता विवादमा जानीजानी सबै उद्योगिलाई दुःख दिन खोजेको जस्तो देखिन्छ। यो वर्ष नियतवश नै लोडसेडिङ गर्न खोजको हो, आलामले अन्नपूर्णसँग भने। अघिल्ला वर्षमा पनि सुक्खायाममा ट्रिपिङका कारण बिजुली निरन्तर नपाइरहेको उनको गुनासो छ। आर्थिक मन्दीका कारण औद्योगिक क्षेत्रले उत्पादन घटाएकाले २४ सैं घन्टा चल्ने अवस्था छैन। ८ घन्टा उद्योग चलाउन पनि प्राधिकरणले ट्रिपिङ गर्ने गरेको उनको भनाइ छ। माथिल्लो तामाकोसीको विद्युत् उत्पादनको कारण देखाएर बिजुली कटौती गर्नुभन्दा पनि भारतसँग आयातको पहल गर्नुपर्ने उनले बताए। ऊर्जामन्त्रीले भारतसँग विद्युत आयात गरेर पनि आपूर्ति व्यवस्थापन गर्ने भनिरहदा भारतलाई विद्युत् निर्यात गर्ने प्राधिकरणले आवश्यक परेको समयमा विद्युत आयात गर्न पनि पहल गर्नुपर्छ, आलामको भनाइ छ। नेपाल उद्योग वाणिज्य महासंघ कोशी प्रदेश अध्यक्ष राजेन्द्र राउत पनि धराशायी भएको उद्योगमा साँझमा विद्युत् कटौती हुँदा व्यवस्थापन खर्च बढ्ने बताउँछन्। लोडसेडिङ मुक्त भनेर २०७५ मा नै घोषणमा भएपनि हिउँदमा औद्योगिक क्षेत्रमा अघोषित लोडसेडिङ जारी रहेको उनले जानकारी दिए। प्राधिकरणले सबै उद्योगहरूलाई एउटै डालोमा हालेर हेर्न नहुने भन्दै डेडिकेटेड तथा ट्रंकलाइन बक्यौता विवादलाई अहिलेको विद्युत कटौतीमा जोडे त्यसले समग्र औद्योगिक क्षेत्र धराशायी बन्ने बताए। यता, प्राधिकरणका कार्यकारी निर्देशक कुलमान घिसिङ भने नियतवश भन्दा पनि आपूर्ति व्यवस्थापनका लागि उद्योगमा लाइन काट्न लागेको बताउँछन्। सबैलाई पछिल्लो विद्युत् उत्पादन र आपूर्तिको अवस्था थाहा छ। यी प्राविधिक पक्ष हुन्, यसमा कसैलाई नियतवश असर पर्ने गरी प्राधिकरणले काम गर्दैन, घिसिङले अन्नपूर्णसँग भने। भारतसँग किन्न नसकेर नभइ भारतले नदिएर नै अहिले आपूर्ति व्यवस्थापन गर्न गाह्रो भएको घिसिङको भनाइ छ। कालीगण्डकीको एउटा युनिटको विद्युत् उत्पादन मंगलबारबाट बन्द कालिगण्डकी जलविद्युत् आयोजनाको ४८ मेगावाट उत्पादन बन्द भएको छ। १४४ मेगावाट क्षमताको उक्त आयोजनाको एउटा युनिट बन्द भएको प्राधिकरणका कार्यकारी निर्देशक घिसिङले जानकारी दिए। जेनेरेटरमा समस्या आएका कारण उत्पादन बन्द भएको हो। अघिल्लो वर्ष पनि जेनेरेटरमा समस्या भएकै कारण २ दिन उत्पादन बन्द भएको बताउँदै घिसिङले जेनेरेटर बन्न केही दिन लाग्न सक्ने बताए। यो अर्धजलाशयुक्त आयोजना हो। ४८ मेगावाट क्षमताका ३ युनिटबाट विद्युत् उत्पादन हुँदै आएकोमा जेनेरेटरमा समस्या आउँदा एउटा युनिट बन्द भएको प्राधिकरणले बताएको छ।"
"कर्णालीको दोस्रो विकेट पतन, पावरप्लेमा बनायो ४९ रन",काठमाडौं : नेपाल प्रिमियर लिगको एलिमिनेटर खेलमा कर्णाली याक्सको दोस्रो विकेट पतन भएको छ। जिसन मक्सुद १४ रन बनाएर पेभेलियन फर्किएका छन्। १२ बलमा उनले १ चौका र १ छक्का प्रहार गरे। चितवनका शरद भेषावकरले उनको विकेट लिएका हुन्। यसअघि दोस्रो ओभरको पहिलो बलमै रित गौतम डकआउट भए। सोहिल तनवीरले उनको विकेट लिए हुन्। यसैबीच पावरप्लेमा कर्णालीले ४९ रन बनाएको छ। कर्णालीका जयकिशन कोलसवाला ३५ रन बनाएर खेलिरहेका छन्। उनले २३ बलमा ६ चौका १ छक्का प्रहार गरेका छन्।
"कर्णालीको चौथो विकेट पतन, गुल्शन शून्यमै आउट",काठमाडौं : नेपाल प्रिमियर लिगको एलिमिनेटर खेलमा कर्णाली याक्सको चौथो विकेट पतन भएको छ। गुल्शन झा शून्य रनमै आउट भएका छन्। चितवनका कप्तान कुशल मल्लले उनको विकेट लिएका हुन्। यसअघि जय किसन कोल्सावालाले अर्धशतक प्रहार गर्दै ५३ रन बनाएर पेभेलियन फर्किएका थिए। रवि बोपारा उनलाई क्याच आउट गराएका थिए। त्यसअघि जिसन मक्सुद १४ रन बनाएर पेभेलियन फर्किए। चितवनका शरद भेषावकरले उनको विकेट लिए। कर्णालीका रित गौतम भने डकआउट भए। सोहिल तनवीरले उनको विकेट लिए
"टस जितेर बलिङ गर्दै चितवन, कर्णालीको पहिलो विकेट पतन",काठमाडौं : नेपाल प्रिमियर लिगको एलिमिनेटर खेलमा चितवनले टस जितेर कर्णालीविरुद्ध बलिङ गर्ने निर्णय गरेको छ। कप्तान कुशल मल्लले पहिले बलिङ गर्ने निर्णय गरेका हुन्। यसैबीच कर्णालीको पहिलो विकेट पतन भएको छ। दोस्रो ओभरको पहिलो बलमै रित गौतम डकआउट भएका छन्। उनलाई चितवनका सोहिल तनवीरले विकेट लिए हुन्।
त्रिविको सम्पत्ति व्यापक दुरुपयोग,"काठमाडौं : त्रिभुवन विश्वविद्यालयको सम्पत्तिको व्यापक दुरुपयोग भएको पाइएको छ ।त्रिभुवन विश्वविद्यालयको जग्गा तथा सम्पति खोजबिन आयोगले २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौँ उपत्यकाका २१ क्याम्पसका जग्गाको अवस्था, दुरुपयोग भएको उल्लेख गरेको छ । त्रिभुवन विश्वविद्यालयको जग्गा तथा सम्पति खोजबिन आयोगले प्रधानमन्त्री केपी शर्मा ओलीसमक्ष प्रतिवेदन हस्तान्तरण गरेको छ । प्रतिवेदनमा २०१३ साल नैकाप, ढुंगे अड्डाको १२५ रोपनी अतिक्रमणमा परेको छ । यो जग्गा किनबेच पनि भइसकेको छ । सर्वोच्च अदालतले यो जग्गा त्रिविकै भएको फैसला गरेको पनि गरिसकेको छ । त्रिभुवन विश्वविद्यालयको कीर्तिपुरबल्खु क्षेत्रको १००० रोपनी जग्गा संकुचनमा रहेको प्रवितेदनमा उल्लेख छ । समितिले ललितपुरको लुभुमा रहेको ३७५ रोपनी खोजविन पहिचान गरेको छ । लेब्रोटोरी स्कुलले १०९ रोपनी, बागवानी केन्द्रको २८१ पनि त्रिविको जग्गा भएको प्रतिवेदनमा छ । शिक्षा, विज्ञान तथा प्रविधिमन्त्री विद्या भट्टराई र विश्वविद्यालयका पदाधिकारीसहितको उपस्थितिमा आयोगका सदस्य महेन्द्र थापाले प्रधानमन्त्री निवास बालुवाटारमा सो प्रतिवेदन हस्तान्तरण गर्दै प्रतिवेदनको सारांशबारे ब्रिफिङ गरेका थिए । गत जेठ १७ गते मन्त्रिपरिषद््बाट पूर्वसचिव शारदाप्रसाद त्रितालको संयोजकत्वमा पाँच सदस्यीय आयोग गठन गरिएको थियो । आयोगले यही मंसिर १४ गते शिक्षा, विज्ञान तथा प्रविधिमन्त्री विद्या भट्टराई प्रतिवेदन बुझाएको थियो । प्रतिवेदन बुझेपछि प्रधानमन्त्री ओलीले छानबिनमा सक्षम व्यक्तिको संयोजकत्वमा आयोग गठन गरिएको उल्लेख गर्दै प्रतिवेदनले औंल्याएका निष्कर्षलाई अविलम्ब कार्यान्वयन गर्दै थप अध्ययन र खोजबिन गर्नुपर्ने बताए । आयोगले अध्ययन गर्न नभ्याएका र नसकेका क्षेत्रलाई पनि थप अध्ययन गरी निचोडमा पुग्नुपर्ने प्रधानमन्त्री एवं त्रिविका कुलपति ओलीको भनाइ थियो । संयोजक त्रिताल अस्वस्थ्य भएका कारण सदस्य महेन्द्र थापाले संयोजन गरी प्रतिवेदनलाई अन्तिम रूप दिएका थिए । प्रतिवेदनले २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौं उपत्यकाका २१ क्याम्पसका जग्गाको अवस्था, दुरुपयोग र उपयोगका लागि समाधानका उपायहरूसमेत सुझाएको छ । समितिले जग्गाको दुरुपयोग भएका सम्बन्धमा अख्तियार दुरुपयोग आयोग र नेपाली प्रहरीको केन्द्रीय अनुसन्धान ब्युरोमा लेखी पठाउन पनि सुझाव दिइएको छ।"
कर्णालीका जय किसनको अर्धशतक,काठमाडौं : नेपाल प्रिमियर लिग (एनपीएल)मा कर्णाली याक्सका नयाँ अनुबन्धित खेलाडी जय किसन कोल्सावालाले अर्धशतक प्रहार गरेका छन्। उनले प्लेअफको पहिलो खेल एलिमिनेटरमा चितवन राइनोजविरुद्ध ३६ बलमा ६ चौका र २ छक्का प्रहार गर्दै अर्धशतक प्रहार गर्दै प्रतियोगितामा आफ्नो राम्रो सुरुवात गरेका हुन्। उनी मंगलबारमात्रै नेपाल आएका हुन्। कर्णालीले प्लेअफमा स्थान पक्का गरेपछि मात्रै उनलाई अनुबन्ध गरेको थियो। यसैबीच उनी ५३ रन बनाएर पेभेलियन फर्किएका छन्। चितवनका रवि बोपाराले उनको विकेट लिएका हुन्।
नगिजोलियोस् संक्रमणकालीन न्याय,"मुलुकमा ५० को दसकमा चलेको सशस्त्र द्वन्द्वका प्रभावितहरूलाई न्याय नदिएसम्म शान्ति प्रक्रिया टुंगिएको हुँदैन। त्यसैले त तत्कालीन विद्रोहीले हतियार बिसाएको १८ वर्ष पुग्दा शान्ति प्रक्रिया टुंगोमा पुगेको छ। त्यही प्रक्रिया टुंगो लगाउन बेपत्ता छानबिन र सत्य निरुपण तथा मेलमिलाप आयोगको कल्पना ६३ साल मंसिर ५ गतेको विस्तृत शान्ति सम्झौताले गरिएको थियो। तिनै आयोग फेरि गठन गर्न हालै सरकारले एउटा विधेयक साउनमा पारित गरेर पदाधिकारी नियुक्ति प्रक्रिया अहिले चलिरहेको छ। पूर्वप्रधानन्यायाधीश ओमप्रकाश मिश्र त्यस्ता आयोगका पदाधिकारी सिफारिस गर्न बनेको समितिको संयोजक छन्। संयोग उनी यसअघि पनि पटकपटक पदाधिकारी सिफारिस समिति संयोजक थिए। तर उनको एउटै चिन्ता भने अबको आयोग सफल होस् र विगतमा बनेका आयोग जसरी असफल नहोउन् भन्ने हो। त्यो चिन्ता उनको मात्रै होइन, सबै सरोकारवालाको हो। यसअघि २ पटकसम्म आयोग गठन भए पनि तिनले कार्यभार पूरा गरेनन्। सशस्त्र संघर्षको बेलाका मानव अधिकार उल्लंघन र गम्भीर अरू अपराधको न्यायिक निरूपणको कार्यभार चुनौतीपूर्ण छ। अब पनि फेरि आयोग असफल हुनु हुँदैन। तसर्थ पदाधिकारी चयनको अन्तिम चरणमा पुगेका बेला त्यस कुरालाई ख्याल गर्दै आयोग पदाधिकारी चयनमा दलीय हस्तक्षेप हुनुहुँदैन। काबिलहरूलाई जिम्मेवारी सुम्पिएर आयोगलाई सफल बनाउँदा मुलुकमा द्वन्द्वले दिएका घाउहरू मेटिने छन्। यसअघिका आयोगमा दलको भागबन्डाबाट गएका पदाधिकारी तथा सदस्यले उल्टै आयोगभित्रै द्वन्द्व चर्काएको अनुभवबाट पाठ सिक्नुपर्छ। मूल कुरा द्वन्द्वका बाँकी घाउहरू पुर्नु हो। कुनै दल विशेषको दृष्टिकोणको आधारमा आयोगमा अर्काे राजनीतिक खेल हुनुहुँदैन। दलहरूको स्वार्थ होइन द्वन्द्व प्रभावितहरूको स्वार्थ हेर्नुपर्छ। उनीहरूको न्याय प्राप्ति नै आयोगको केन्द्रमा हुनुपर्छ। त्यसका लागि विज्ञहरूलाई जिम्मेवारी दिँदामात्रै सफलता प्राप्त हुन्छ। दल विशेषको विचार बोकेर आयोग पस्नेहरू आफ्नै दलप्रति उत्तरदायी हुन्छन् न कि द्वन्द्व प्रभावित र न्यायप्रति। संक्रमणकालीन न्यायलाई अब पनि गिजोलिरहने र शान्ति प्रक्रियालाई थाँती राख्ने हो भने दीर्घकालमा फेरि अर्काे विद्रोहका लागि झिल्को बाँकी रहन्छ। जुन राष्ट्रका लागि घातक हुन्छ।"
त्रिविको सम्पत्ति व्यापक दुरुपयोग,"काठमाडौं : त्रिभुवन विश्वविद्यालयको सम्पत्तिको व्यापक दुरुपयोग भएको पाइएको छ ।त्रिभुवन विश्वविद्यालयको जग्गा तथा सम्पति खोजबिन आयोगले २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौँ उपत्यकाका २१ क्याम्पसका जग्गाको अवस्था, दुरुपयोग भएको उल्लेख गरेको छ । त्रिभुवन विश्वविद्यालयको जग्गा तथा सम्पति खोजबिन आयोगले प्रधानमन्त्री केपी शर्मा ओलीसमक्ष प्रतिवेदन हस्तान्तरण गरेको छ । प्रतिवेदनमा २०१३ साल नैकाप, ढुंगे अड्डाको १२५ रोपनी अतिक्रमणमा परेको छ । यो जग्गा किनबेच पनि भइसकेको छ । सर्वोच्च अदालतले यो जग्गा त्रिविकै भएको फैसला गरेको पनि गरिसकेको छ । त्रिभुवन विश्वविद्यालयको कीर्तिपुरबल्खु क्षेत्रको १००० रोपनी जग्गा संकुचनमा रहेको प्रवितेदनमा उल्लेख छ । समितिले ललितपुरको लुभुमा रहेको ३७५ रोपनी खोजविन पहिचान गरेको छ । लेब्रोटोरी स्कुलले १०९ रोपनी, बागवानी केन्द्रको २८१ पनि त्रिविको जग्गा भएको प्रतिवेदनमा छ । शिक्षा, विज्ञान तथा प्रविधिमन्त्री विद्या भट्टराई र विश्वविद्यालयका पदाधिकारीसहितको उपस्थितिमा आयोगका सदस्य महेन्द्र थापाले प्रधानमन्त्री निवास बालुवाटारमा सो प्रतिवेदन हस्तान्तरण गर्दै प्रतिवेदनको सारांशबारे ब्रिफिङ गरेका थिए । गत जेठ १७ गते मन्त्रिपरिषद््बाट पूर्वसचिव शारदाप्रसाद त्रितालको संयोजकत्वमा पाँच सदस्यीय आयोग गठन गरिएको थियो । आयोगले यही मंसिर १४ गते शिक्षा, विज्ञान तथा प्रविधिमन्त्री विद्या भट्टराई प्रतिवेदन बुझाएको थियो । प्रतिवेदन बुझेपछि प्रधानमन्त्री ओलीले छानबिनमा सक्षम व्यक्तिको संयोजकत्वमा आयोग गठन गरिएको उल्लेख गर्दै प्रतिवेदनले औंल्याएका निष्कर्षलाई अविलम्ब कार्यान्वयन गर्दै थप अध्ययन र खोजबिन गर्नुपर्ने बताए । आयोगले अध्ययन गर्न नभ्याएका र नसकेका क्षेत्रलाई पनि थप अध्ययन गरी निचोडमा पुग्नुपर्ने प्रधानमन्त्री एवं त्रिविका कुलपति ओलीको भनाइ थियो । संयोजक त्रिताल अस्वस्थ्य भएका कारण सदस्य महेन्द्र थापाले संयोजन गरी प्रतिवेदनलाई अन्तिम रूप दिएका थिए । प्रतिवेदनले २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौं उपत्यकाका २१ क्याम्पसका जग्गाको अवस्था, दुरुपयोग र उपयोगका लागि समाधानका उपायहरूसमेत सुझाएको छ । समितिले जग्गाको दुरुपयोग भएका सम्बन्धमा अख्तियार दुरुपयोग आयोग र नेपाली प्रहरीको केन्द्रीय अनुसन्धान ब्युरोमा लेखी पठाउन पनि सुझाव दिइएको छ।"
अपरिचितको इँटा प्रहारले आइसियुमा पुगे रञ्जित कार्की,"काठमाडौं : पनौती घर भइ भक्तपुर सूर्यविनायक बस्ने २७ वर्षीय रञ्जित कार्की रत्नपार्क कमलविनायक रुटमा चल्ने सार्वजनिक बसमा सहचालकको काम गर्छन्। यही आइतबार उनी साँझको काम सकी कमलविनायकमा रहेको कमलपोखरीको डिलमा थकाई मारिरहेका थिए। काठमाडौंको पुसको चिसो। रातको ९ बजे निकै चिसो थियो। सुत्नको लागि उनी आफूले काम गर्ने बसमा जान नै लाग्दा केही युवकहरूको कुटपिटमा परे। भक्तपुरमा महोत्सव चलिरहेकाले मान्छेहरूको चहलपहल भइरहेकै थियो। तर कसैले उनलाई कुटपिट हुनबाट बचाएनन्। उनी एकछिन अक्कबक्क परे। आफूलाई कसले कुट्यो ? किन इँटा हान्यो केही पत्ता पाएनन्। मदिरा सेवन गरेका ६ जना युवकहरूले कहीले लात्तीले हाने त कहीले इँटाले हाने। लगातारको कुटपिटले उनी बेहोस भए र ढले। कुटपिटको कारण टाउकोमा गम्भीर चोट लागेको थियो। कानबाट भलभली रगत बगिरहेको थियो। उनी रातभर त्यही पोखरी छेउमै ढलिरहेछ। न त कसैले देख्यो, न त उद्धारका लागी कोही आयो। सहरमा शान्ति सुरक्षाका लागि खटिएका प्रहरीलेसमेत उनीमाथि भएको अमानवीय व्यवहार देख्यो। सोमबार बिहान पैदल हिँड्ने कोही व्यक्तिले उनलाई देख्यो र प्रहरीलाई खबर गर्यो। प्रहरीले उनलाई उपचारको लागि लग्यो। जिल्ला प्रहरी परिसर भक्तपुरका प्रवक्ता ढुण्डिराज न्यौपानेका अनुसार मदिरा सेवन गरेका युवाहरूले कार्कीलाई राती ९३० बजे कुटपिट गरेर अचेत बनाएका रहेछन्। बिहान ५३० बजे मात्रै प्रहरीले थाहा पाएको थियो। प्रहरीले कार्कीलाई सोमवार बिहान भक्तपुर अस्पतालमा लगेको थियो। त्यहाँ उपचार हुन नसकेपछि उनलाई वीर अस्पतालको ट्रमा सेन्टरमा लगिएको थियो। ट्रमा सेन्टरमा पनि उपचार हुन नसकेपछि उनलाई सिनामंगल स्थित केएमसी अस्पताल रिफर गरिएको छ। अस्पतालमा उनलाई मंगलबार साँझ टाउकोको अप्रेसन गरिएको छ। आइसियुमा पुगेको उनको हालको अवस्था निकै गम्भीर छ। प्रवक्ता न्यौपाने भन्छन्, 'मदिराले मातेका युवाहरूले कार्कीलाई एक्लै देखेर जिस्काउने बहानामा कुटपिट गरेको देखिन्छ। सिसिटिभिमा उनीहरूले कोहीले घाइतेलाई इँट्टा हानेको त कोहीले लात्ती प्रहार गरेका थिए। चिन्दै नचिनेको व्यक्तिलाई कुटपिट गरेर गम्भीर बनाएका थिए।' घटनाको अनुसन्धान गर्ने क्रममा प्रहरीले उक्त क्षेत्रको सिसिटिभि फुटेज हेरेर आरोपीहरुको पहिचान गरेको थियो। उपत्यका अपराध अनुसन्धान कार्यालयको टोली र जिल्ला प्रहरी परिसर भक्तपुरको टोलीले घटनाको अनुसन्धान गरेको थियो। कुटपिट गर्ने ६ जना पक्राउ परेका छन्। पक्राउ पर्नेमा भक्तपुर घर भएका १८ वर्षीय आशिख सिजखो, समिर नेपाली, काभ्रे घर भएका १८ वर्षीय साजन तामाङ, सञ्जीव तामाङ, सिन्धुली घर भएका अशोक तामाङ र बारा घर भएका सुमन तामाङ छन्। आरोपीहरू विरुद्ध ज्यान मार्ने उद्योग सम्बन्धी कसुरमा भक्तपुर जिल्ला अदालतबाट ५ दिनको म्याद लिएर अनुसन्धान भइरहेको छ।"
"सीमा क्षेत्रमा न भन्सार, न सुरक्षा गस्ती","डोल्पा : कर्णाली प्रदेशका १० जिल्लामध्ये हुम्ला र डोल्पामा चिनियाँ नाका पर्छन्। हुम्लामा हिल्सा नाका छ भने डोल्पामा मोरिम्ला र क्याटो नाका पर्छन्। हिल्सा नाका पूर्णरूपमा सञ्चालनमा छ। यसले गर्दा हुम्लावासीलाई दैनिक उपभोग्यलगायतका सामग्रीहरू किनमेल गर्न सहज भएको छ। हिल्सा क्षेत्रमा सशस्त्र प्रहरीको बीओपी राखिएको छ। हिल्साबाहेक डोल्पाको मोरिम्ला नाका आशिंक रूपमा खुल्ने भए पनि प्रचुर व्यापारिक सम्भावना बोकेको चिनियाँ नाका हो। पाँच वर्ष अघिसम्म नियमित रूपमा प्रत्येक वर्ष खुल्ने मोरिम्ला नाका यस वर्ष पाँच वर्षपछि खुलेको हो। कोरोना कहरपछि चीनले पाँच वर्षसम्म नाका खुलाउन अनुमति नदिँदा नाका खुल्न सकेको थिएन। यस वर्ष गत साउन महिनामा १५ दिनका लागि नाका खुलाइएको थियो। त्यहाँ प्रवेशका लागि जिल्ला प्रशासन कार्यालय डोल्पाले एक हजार आठ सयभन्दा धेरै सीमा पास जारी गरेको थियो। अस्थायी रूपमा सञ्चालन हुँदै आएको मोरिम्ला नाका क्षेत्रमा सशस्त्र प्रहरीको सुरक्षा(बीओपी) राख्ने कुरा वर्षौंदेखि अन्योलमा पर्दै आएको छ। दुई देशबीचको व्यावहारिक समझदारीमा नाका सञ्चालन भए पनि न सीमा सुरक्षा पोस्ट छ न त भन्सार कार्यालय राखिएको छ। नेपालको कानुनअनुसार सीमा सुरक्षा गर्ने दायित्व शसस्त्र प्रहरीको हो। तर, डोल्पाका पुराना यी दुई नाकामा भने हालसम्म सीमा सुरक्षाफौज राखिएको छैन। यी दुई नाका चीन, नेपाल र भारतबीच हुने त्रिदेशीय व्यापारिक नाकाका रूपमा समेत परिचित छ। रणनैतिक महत्व बोकेका यी तीन नाकामध्ये मोरिम्ला नाका पूर्णरूपमा सञ्चालनमा आएमा चीनको सामान नेपाल हुँदै भारत र भारतको सामान नेपाल हुँदै चीन पुयाउन सकिन्छ। यी तीन नाका जोड्ने प्रमुख सडक भेरी करिडोर हो। उक्त सडक जाजरकोट जिल्लाको तल्नुबगरसम्म स्तरोन्नति सुरु गरिएको छ भने त्योभन्दा माथि मोरिम्लासम्म ट्रयाक मात्र खुलाइएको छ। डोल्पामा पर्ने ल्यासीक्यापदेखि शिशौलसम्मको ४० किलोमीटर सडकको ट्रयाकनै खुलाइएको छैन। भौगोलिक रूपमा कठिन भूगोल भएकाले सेनालाई निर्माणको जिम्मा दिने बताइएको एक वर्ष बितिसक्दा समेत काम सुरु भएको छैन। मोरिम्ला नाका डोल्पोबुद्ध गाउँपालिकामा पर्छ भने क्याटो नाका शेफोक्सुन्डो गाउँपालिकामा पर्छ। उपल्लो डोल्पामा बसोबास सुरु भएदेखि उपल्लो डोल्पाबासी र तिब्बती व्यापारीबीच दैनिक उपभोग्य वस्तु लगायतका वस्तुहरूको व्यापार हुँदै आएको उपल्लो डोल्पावासीको भनाइ छ। उपल्लो डोल्पाका डोल्पोबुद्ध, छार्काताङ्सोङ र शेफोक्सुन्डो गाउँपालिकाका बासिन्दालाई जिल्ला सदरमुकाम झरेर दैनिक उपभोग्य सामाग्री किनमेल गर्न पाँच दिन लाग्ने भएकाले पनि दुई दिनमा क्याटो र मोरिम्ला नाका पुगेर किनमेल गर्न सजिलो हुन्छ। त्यतिमात्र नभई यी दुई नाका आधिकारीक रूपमा खुलाइएमा चिनियाँ सामान सिधै नेपाली बजारमा भिœयाउन सकिने र नेपालमा उत्पादन हुने यार्सागुम्बा लगायतका जडिबुटी सिधै चिनियाँ बजारमा निर्यात गर्न सकिने डोल्पाली ब्यापारीहरू बताउँछन्। खाद्यवस्तुदेखि मेसिनरी सामान चिनियाँ नाकाबाटै त्यसो त उपल्लो डोल्पावासीले पहिले देखिनै चिनियाँ नाकाबाटै दैनिक उपभोग्य लगायतका सम्पूर्ण घरायसी सामानहरू खरिद गरेर आफ्ना आवश्यकता टार्दै आएका छन्। उपल्लो डोल्पावासीले खाद्यवस्तु मात्र होइन मोटरसाइकल लगायतका मेसिनरी सामानसमेत चिनियाँ नाकाबाट खरिद गर्दै आएका छन्। नेपालमा सात लाखसम्म पर्ने मोटर साइकल दुई, तीन लाखमै आउने भएपछि आवत जावतको सुविधाका लागि प्रायः स्थानीयले चिनियाँ नाकाबाट मोटरसाइकल खरिद गर्ने गरेको धेरै वर्ष भइसकेको डोल्पोबुद्ध गाउँपालिकाका स्थानीय युवा पेमा छेवाङ गुरुङले बताए। सीमा सुरक्षामा राज्यको बेवास्ता उपल्लो डोल्पास्थित मोरिम्ला र क्याटो नाका सुरक्षाका लागि राज्यले नै बेवास्ता गरेको पाइएको छ। प्रत्येक वर्ष सीमाक्षेत्र अनुगमनका लागि भन्दै हेलिकप्टरमा उपल्लो डोल्पा पुग्ने सरकारी प्रतिनिधि, उच्च राजनीतिक नेतृत्वले पनि नाकालाई बैध बनाउनका लागि ठोस कदम चाल्ने बताउने गरे पनि काम भने भएको छैन। त्यतिमात्र नभई स्थानीय सरकारका प्रतिनिधि, जिल्लास्थित सुरक्षाका निकायका प्रमुखहरू, जिल्लाका सांसद मन्त्रीहरूको पनि भ्रमण हुने गरे पनि उपलब्धि भने शून्य देखिन्छ। मोरिम्ला र क्याटो नाकालाई स्थायी बनाउन पहिलो काम भनेको सशस्त्र प्रहरीको बीओपी स्थापना गर्नुपर्ने जिल्लाका सुरक्षा अधिकारीहरू नै बताउँछन्। यससँगै अस्थायी भए पनि भन्सार कार्यालय स्थापना गर्नुपर्ने उनीहरूको भनाइ छ। जग्गा प्राप्तिपछि सरकारले सीमाक्षेत्रमा अत्याधुनिक भवन बनाइदिएमा बाह्रै महिना बसेर सशस्त्र प्रहरीले सीमाना सुरक्षा गर्न सक्ने बताइन्छ। नेपाल चिन सीमा सुरक्षाका लागि जिम्मा पाएको सशस्त्र प्रहरी नहुँदा नेपालको भौगोलिकता अखण्डताको रक्षामा राज्यले नै चासो नदिएको प्रष्ट हुने डोल्पाका सरोकारवाला बताउँछन्। त्यतिमात्र नभई सीमा क्षेत्रको निगरानी, शान्ति सुरक्षा कायम गर्न र ऐतिहासिक सम्पदाहरूको संरक्षण गर्ने कार्य समेत हुन सकेको छैन। अहिले एकल रूपमा चिनियाँ प्रहरीले सीमा क्षेत्रहरू नियमित रूपमा अनुगमन गरिरहको देख्न सकिने उपल्लो डोल्पाबासी बताउँछन्। सीमा सुरक्षा राज्यको प्रमुख दायित्व भएकाले राज्य र सरकारको चासो धेरै हुनुपर्ने डोल्पोबुद्धका स्थानीय पेम्मा छेवाङ गुरुङ बताउँछन्। त्यसमा पनि डोल्पाबाट निर्वाचित मन्त्रीहरूले यो कुरा सरकारसम्म पुर्याएर कार्यान्वयन गर्न लगाउनुपर्ने उनको भनाइ छ। उपल्लो डोल्पाको तीन्जेमा शसस्त्र प्रहरीको बीओपी राख्ने कुरा वर्षौंदेखि उठे पनि अहिले अन्योलमा परेको छ। तीन्जेबाट मोरिम्ला नाकानजिक पनि पर्छ। आफ्नो देश भित्रको साँध सीमाना सुरक्षा गर्ने दायित्व राज्यको हो तर डोल्पाको हकमा राज्यको चासो देखिँदैन, उनले भने, जग्गा खोज्न आवश्यक पहल स्थानीय सरकारले गर्नुपर्छ। तर, यो सम्भव भएको छैन। बीओपी स्थापना गर्न राज्य पनि तातेको छैन। सशस्त्र प्रहरीका अनुसार बीओपी स्थापनाका लागि पाँच रोपनीभन्दा माथि नै जग्गा चाहिन्छ। तर, डोल्पोबुद्ध गाउँपालिकाकै धो ताक्सीमा इलाका प्रहरी कार्यालय स्थापना गर्नेभन्दै साढे एक रोपनी जग्गा प्राप्त भएर शिलान्यास गरिएको भवन अलपत्र परेको छ। धो मा सीमा सुरक्षाका लागि सशस्त्र प्रहरीको बीओपी राख्दा सीमा क्षेत्रबाट पनि टाढा पर्ने भएकाले बीओपी राख्न उपयुक्त नहुने जिल्लाका सुरक्षा अधिकारी बताउँछन्। मोरिम्ला नाकाबाट नजिक पर्ने तिन्जे, पोल्दे, फालमध्ये एक ठाउँमा बीओपी स्थापना गर्नुपर्ने उनीहरूको भनाइ छ। बीओपी स्थापनाका लागि पाँच रोपनीभन्दा माथिनै जग्गा आवश्यक पर्ने उनीहरूको भनाइ छ। यसकारण आवश्यक छ बीओपी आफ्नो देशको साँध सीमाना सुरक्षा गर्नु त्यो देशको प्रमुख दायित्व हो। विश्व परिवेश नियाल्दा आफ्नो सीमाक्षेत्र रक्षाका लागि कतिपय देशबीच बेलाबेलामा विवादसमेत हुने गरेको पाइन्छ। नेपाल चीन सीमा पर्ने उपल्लो डोल्पामा बीओपी स्थापना गर्न नसक्दा भौगोलिक अखण्डताको रक्षा, अनाधिकृत आवगमन, तस्करी, गैरकानुनी गतिविधिहरूको खतरासमेत बढेको छ। त्यतिमात्र नभई सीमावर्ती बस्तीहरूको सुरक्षा, आपतकालीन रूपमा आइपर्ने प्राकृतिक प्रकोपका घटनाहरूमा राहत तथा उद्धारको पूर्वतयारीसमेत हुन सकेको छैन। यी सबै विषयलाई मध्यनजर गर्दै राज्यले जतिसक्दो चाँडो शसस्त्र प्रहरीको बीओपी स्थापना गर्नुपर्ने नागरिक समाज डोल्पाका अध्यक्ष शेरबहादुर बुढाको भनाइ छ। सीमा क्षेत्र परेको ठाउँमा सुरक्षा बल राख्नु राज्यको प्रमुख दायित्व भएको उनको भनाइ छ। त्यसका लागि डोल्पाबाट निवार्चित जनप्रतिनिधिले विशेष पहल हुनुपर्ने बुढाले बताए। बीओपी नहुँदा हुँदैन सीमा गस्ती उपल्लो डोल्पामा सीमा सुरक्षा बल बीओपी नहुँदा नियमित रूपमा सीमा गस्ती हुन सकेको छैन। प्रत्येक दिन साँध सीमानमा नेपाली सुरक्षा टोली पुग्नुपर्ने भए पनि अहिले उपल्लो डोल्पामा पर्ने सीमाक्षेत्र सुरक्षाविहीन भएका छन्। तिन्जेमा सशस्त्र प्रहरीको बीओपी स्थापना हुन नसकेको पछि मोरिम्ला र क्याटो दुवै नाका सुरक्षाविहीन भएका हुन्। दुई देशबीचको उक्त सीमाक्षेत्रमा चिनियाँ प्रहरी भने नियमित पुग्ने गरेको उपल्लो डोल्पावासी बताउँछन्। तर, नेपालका तर्फबाट भने सुरक्षा बल नहुँदा चिनियाँ प्रहरीले के कस्ता गतिविधि गर्छन् भन्ने कुरा रहस्यमय रहेको स्थानीयबासीको भनाइ छ। तीन वर्षअघि आफ्नो सीमाक्षेत्र कायम गरिएको १५ नं पिलर हेर्न पुगेका पूर्वाधार विकास कार्यालय डोल्पाका इन्जिनियर प्रकाश बुढालाई किन आइस भन्दै चिनियाँ प्रहरीले नियन्त्रणमा लिन समेत खोजेका थिए। त्यतिमात्र नभई चिनियाँ प्रहरीले एकल रुपमा सीमा स्तम्भ रंग्याएको समाचार समेत बाहिरिएको थियो। सर्वसाधारणमा सधैं सुरक्षा त्रास भौगोलिक रूपमा अत्यन्त्रै विकट उपल्लो डोल्पा पुग्न जिल्ला सदरमुकाम दुनैबाट पाँच दिनसम्म लाग्छ। त्यसकारण पनि उपल्लो डोल्पावासीलाई सधैं सुरक्षा त्रास हुने गर्छ। उपल्लो डोल्पाको धो, साल्दांग, कागकोट लगायतका स्थानमा नेपाल प्रहरीको सुरक्षा चौकी राखिएको छ। बाह्रै महिना हिमपात हुने उपल्लो डोल्पामा कात्तिक पछि अत्याधिक चिसो बढ्ने र प्रशस्त हिमपात हुने भएकाले चौकीहरू पनि जिल्ला कार्यालयमा गाभिने गर्छन्। यस वर्ष पनि सबै चौकीहरू दुनैमा गाभिसकेका छन्। कात्तिकदेखि चैतसम्म चिसो नघट्ने भएकाले उपल्लो डोल्पा सुरक्षाविहीन हुने गर्छ। छ महिनासम्म सुरक्षा नहुँदा उपल्लो डोल्पामा ऐतिहासिक सम्पदा चोरी हुने, गाउँघर लुटिने, सर्वसाधारण र वन्यजन्तुको आखेटोपहार अवैध रूपमा बिक्री गर्ने जस्ता अपराधिक गतिविधिहरू घटेको पाइएको छ। त्यतिमात्र नभई हिउँदको समयमा कतिपय सर्वसाधारणहरू घर, गुम्बामा ताला मारेर जाडो छल्न बेंसी झर्ने भएकाले हतियारधारी समूहद्वारा पुरातात्विक सम्पदा चोरी हुने गरेको हो। भरपर्दो सुरक्षा व्यवस्था नहुँदा जिल्ला प्रहरी कार्यालय डोल्पाका अनुसार २०७२ सालदेखि हालसम्म उपल्लो डोल्पाबाट ७३ थान प्राचिन मूर्ति चोरी भएकोमा ५० थान फेला परे। अझै २३ थान फेला पर्न बाँकी छ। चोर्ने मनसाय राख्ने मान्छेहरू प्रायः मान्छे नभएको मौकाछोपी हिउँदको समयमा उपल्लो डोल्पाको गाउँबस्तीमा छिर्ने गरेकाले यस समयमा सुरक्षा खतरा बढ्ने धोका स्थानीयको भनाइ छ। करिब ६ महिना उपल्लो डोल्पा सुरक्षाविहीन हुन्छ भने ६ महिना मात्र नेपाल प्रहरीको आंशिक सुरक्षा हुन्छ। अहिले उपल्लो डोल्पाको फोक्सुन्डोमा बाहेक अन्य सबै सुरक्षा चौकीहरू दुनै सरेको जिल्ला प्रहरी कार्यालय डोल्पाका प्रहरी निरीक्षक राजेश बस्नेतले जानकारी दिए। छैन अस्थायी भन्सार राज्यका कारण मोरिम्ला र क्याटो नाका बैधानिक हुन सकेका छैनन् तर प्रत्येक वर्ष प्रहरी भने खटाइन्छ। यसमा पनि क्याटो नाका कहिलेकाहीँ मात्र खुल्ने गर्छ। वर्षमा एक पटकमात्र खुल्ने उक्त नाकाहरूमा अस्थायी भन्सार कार्यालय समेत राखिएको छैन्। जडीबुटी लगायतका वन पैदावार बेच्न जाने सर्वसाधारणको चेक जाँचका लागि सीमा क्षेत्रमा डिभिजन वन कार्यालयको चेक पोस्टसमेत छैन। व्यापारीहरू निर्वात रूपमा जडीबुटीको कारोवार गर्ने गर्छन्। राज्यको दरिलो उपस्थिति नहुँदा प्रत्येक वर्ष नाका खुल्दा गैरकानुनी गतिविधि हुन सक्ने बताइन्छ। उपल्लो डोल्पाको कतिपय क्षेत्र शेफोक्सुन्डो राष्ट्रिय निकुञ्ज क्षेत्रमा पर्ने भएकाले कस्तुरी, हिउँ चितुवालगायतका वन्यजन्तुहरू पाइन्छन्। त्यतिमात्र नभई बहुमूल्य जडीबुटी पुरातात्तिवक मूर्ति राखिएका एैतिहासिक गुम्माहरू समेत उपल्लो डोल्पामा छन्। तर, नाका खुल्दा सामान्य चेकजाँच गरेरै सर्वसाधारणलाई पठाइने भएकाले अवैध गतिविधि हुन सक्ने आँकलन समेत गरिएको हो। नाका खुल्दा जिल्लाबाट पुगेका नेपाल प्रहरी,शसस्त्र प्रहरीले अस्थायी रुपमा सुरक्षा दिँदै आए पनि पूर्ण सुरक्षाका लागि बीओपी स्थापना गरिनुपर्ने उपल्लो डोल्पावासीको माग छ। वर्षमा एकपटक चिनियाँ क्षेत्रमा लाग्ने व्यापारीक मेलामा सर्वसाधारणले करोडौंको वस्तु आयात तथा निर्यात गर्ने गरे पनि भन्सार शुल्क एक रुपैयाँसम्म उठ्दैन। जसले गर्दा राज्यलाई उठ्नुपर्ने भन्सार कर त्यसै खेर जाँदै आएको हो। प्रत्येक वर्ष जति दिन नाका खुल्छ त्यति समयका लागि भए पनि अस्थायी भन्सार कार्यालय सरकारले राख्नुपर्ने सरोकारवालको भनाइ छ। के भन्छ स्थानीय सरकार ? उपल्लो डोल्पामा सशस्त्र प्रहरीको सीमा सुरक्षाचौकी राख्न अत्यावश्यक रहेको डोल्पोबुद्ध गाउँपालिकाका उपाध्यक्ष पेम्मा धोर्चे गुरुङले बताए। उपल्लो डोल्पामा चीनसँगका दुइटा खुला सीमाना छन्। ती सीमानाहरू, सीमास्तम्भहरू के कस्तो अवस्थामा छन् राज्यको ध्यान पुग्न सकेको छैन। उपल्लो डोल्पाका विभिन्न ठाउँमा सशस्त्र प्रहरीको सुरक्षाफौज राख्ने भनेको पाँच छ वर्ष भयो तर, उपलब्धि हात लागेको छैन, उनले भने, दुई वर्षअघि नै हामिले जिल्लाबाट आएको शसस्त्र प्रहरीको टोलीलाई डोल्पोबुद्ध गाउँपालिकाको तीन ठाउँमा २०२५ रोपनी क्षेत्रफलसम्म भएका जग्गा देखाएका थियौं। त्यसपछि कुनै प्रतिक्रिया आएन। उपल्लो डोल्पामा दुई स्थानमा बीओपी स्थापना गर्न आवश्यक जग्गा दिन गाउँपालिका तयार छ। समन्वय गर्न पनि तयार छ। बरु प्रजिअलगायत जिल्लाको सुरक्षा टोलीले चासो राख्नुपर्यो। उनका अनुसार उपल्लो डोल्पाको तिन्जेमा बीओपी स्थापनापछि सीमा सुरक्षामात्र होइन जनधनको सुरक्षाको ग्यारेन्टी हुन्छ। शान्ति सुरक्षा कायम गर्न सकिन्छ। तिन्जेबाट एक घण्टामा मोरिम्ला नाका पुग्न सकिने उपाध्याक्ष गुरुङले बताए। उपल्लो डोल्पामा पर्याप्त सुरक्षाकर्मी नहुँदा अहिले पनि नागरिकहरू त्रासमा जिउन बाध्य भएको उनको भनाइ छ। बीओपी राख्ने भनिएको तिन्जेदेखि भित्रको भूभाग निकुञ्ज क्षेत्रमा नपर्ने भएकाले कानुनी जटिलता पनि नभएको उनको भनाइ छ। यता डोल्पाका संघीय सांसद धनबहादुर बुढाले सीमा सुरक्षा बल स्थापनाका लागि सुरुदेखि नै आवश्यक पहल गरिरहेको बताए। उपल्लो डोल्पामा सशस्त्र प्रहरीको बीओपी राख्न एकदमै आवश्यक हो। जिल्लाका सुरक्षा प्रमुखहरूसँग पनि कुरा भइरहेको छ। तर, पनि जग्गा प्राप्त हुन सकेको छैन। त्यहाँका जनप्रतिनिधिहरूलाई जग्गा टुंग्याउन भनेको छु, आशा छ यो काम छिट्टै होला। जग्गाको प्राप्तिको कुरा सकिएपछि बाँकी केन्द्रमा गर्ने प्रक्रियामा जस्तोसुकै सहयोग गर्न पनि तयार भएको उनको भनाइ छ। यसो भन्छन् प्रजिअ उपल्लो डोल्पामा पर्ने मोरिम्ला र क्याटो नाका सुरक्षाका लागि एउटा बीओपी राख्न आवश्यक भएको सहायक प्रमुख जिल्ला अधिकारी दामोदर ज्ञवालीले बताए। त्यसका लागि सुरुमा जग्गा चाहियो, जग्गा प्राप्त हुन सकेको छैन। जिल्लाका सुरक्षा अधिकारीहरूले पनि जग्गा कहाँ कति खाली छ हेर्न जान पाएको छैन। अब एक पटक जिल्लाको सुरक्षा टोली पुग्छौं र जग्गाका लागि समन्य गर्छौं सहायक प्रजिअ ज्ञवालीले भने, भौगोलिक विकटताका कारण पनि भनेको समयमा पुग्न सकिँदैन। बीओपी स्थापना पछि अस्थायी भए पनि राज्यले भन्सार कार्यालय स्थापना गर्नुपर्छ। जसबाट राज्यलाई राजस्वसमेत प्राप्त हुन्छ। प्रत्येक वर्ष आधा महिनाका लागि मात्र खुल्ने यो नाका हुम्लाको हिल्सा नाका जस्तै कम्तीमा सातआठ महिना खुलेमा डोल्पालीलाई किनमेल गर्न सजिलो हुने उनको भनाइ छ।"
प्रतिबन्धित औषधी बेच्ने मेडिकल कारबाहीमा,"काठमाडौं : प्रतिबन्धित औषधी बेच्ने मेडिकल कारबाहीमा परेको छ। ललितपुरको ग्वार्कोस्थित प्रभात माध्यामिक विद्यालयको भवनमा सञ्चालित राधाकृष्ण मेडिकल हल कारवाहीमा परेको हो। उक्त मेडिकल हलमा प्रतिबन्धित औषधी विक्री वितरण हुने गरेको सूचना प्रहरीले प्राप्त गरेको थियो। उपत्यका अपराध अनुसन्धान कार्यालयको टोलीले राधाकृष्ण मेडिकल हलमा छापा मारेको हो। उपत्यका अपराध अनुसन्धान कार्यालयका एसपी काजीकुमार आचार्यका अनुसार उक्त मेडिकल सञ्चालक दुई जनालाई प्रहरीले पक्राउ गरेको छ। पक्राउ पर्नेमा मेडिकल सञ्चालक सप्तरीको बोदे बसाइन नगरपालिका३ घर भएका ५१ वर्षीय उमेशप्रसाद यादव र सर्लाहीको पर्सा गाउँपालिका घर भएका २४ वर्षीय धीरेन्द्र कुमार यादव छन्। प्रहरीको अनुसार उक्त मेडिकल हलमा चिकित्सकको प्रेप्क्रिप्सन विना नै नियन्त्रित औषधीहरू अवैध रूपमा वेचविखन हुने गरेको थियो। यी औषधीहरू अवैध रुपमा वेचविखन गर्नेलाई कानुनी कारवाही हुने गर्छ। मेडिकलबाट प्रतिबन्धित औषधी प्रिगलिन १ हजार ७१५ ट्याब्लेट, डिकोलिक १ हजार ८४० ट्याब्लेट र एन्टिकफ १ हजार १४० ट्याब्लेट प्रहरीले बरामद गरेको छ।"
उद्योगमा बल्झियो लोडसेडिङ : उद्योगी भन्छन्प्राधिकरणको नियत नै खराब,"काठमाडौं : हाल विद्युत्को उच्च माग छ करिब १८ सय मेगावाट। तर, उत्पादन भइरहेको छ करिब १५ सय मेगावाट मात्रै। छिमेकी भारतले पनि साँझको समय (पिक डिमान्ड)मा नेपाललाई विद्युत् नदिने जनाएको छ। त्यसैकारण, उद्योग क्षेत्रमा लोडसेडिङ गर्नुपर्ने अवस्था आएको विद्युत् प्राधिकरणको भनाइ छ। तर, उद्योगीले भने प्राधिकरणको नियत नै खराब रहेको प्रतिक्रिया दिएका छन्। प्राधिकरणले विद्युत्को माग र आपूर्तिबीचको सन्तुलन नहुँदा औद्योगिक क्षेत्रमा विद्युत् कटौती गर्ने जनाएको छ। साँझको समयमा हुने उच्च माग (पिक डिमान्ड)को समय केही घन्टा औद्योगिक क्षेत्रमा विद्युत् कटौती गर्नुपर्ने कार्यकारी निर्देशक कुलमान घिसिङले बताएका छन्। विद्युत्को कुल जडित क्षमता भने करिब ३४ सय मेगावाट पुगेको छ। तर, हिउँदमा नदीखोलामा पानी कम हुँदा विद्युत् उत्पादन पनि ह्वातै घटने गरेको छ। साँझको समयमा भारतबाट पनि आपूर्तिको अनुमति नहुँदा विद्युत् कटौती गर्नुपर्ने घिसिङले जानकारी दिए। गत असोजमा आएको बाढीले माथिल्लो तामाकोशी आयोजना बन्द हुँदा ४५६ मेगावाट राष्ट्रिय प्रसारणबाट बाहिरिँदा त्यसको असर आपूर्ति व्यवस्थापन देखिएको घिसिङले बताए। ४५६ मेगावाटको माथिल्लो तामाकोशीबाट उत्पादन सुरु नभएसम्म बढी विद्युत् माग हुने साँझको समय (पिक)मा औद्योगिक क्षेत्रको विद्युत् केही कटौती हुने देखिएको छ, उनले भने। यो कटौतीलाई लोडसेडिङ भन्न नमिल्ने उनको तर्क छ। पुस १० गतेबाट माथिल्लो तामाकोशी सञ्चालनमा ल्याउने तयारी भएको बताउँदै घिसिङले भने, पुस १० गतेभित्र विद्युत् उत्पादन सुरु गर्ने र त्यसको १५ दिनभित्रमा पिक समयमा चलाउने गरी माथिल्लो तामाकोशीको मर्मतसम्भार भइरहेको छ। विद्युत् माग कम हुने समयमा पानी जम्मा गरी आयोजनालाई पिक समयमा ४ घण्टा पूर्ण क्षमतामा चलाउन सकिन्छ। त्यसपछि भारतबाट विद्युत् आयात नभए पनि आपूर्ति व्यवस्थापन हुन्छ। कार्यकारी निर्देशक घिसिङले पिक समयमा औद्योगिकबाहेक अन्य ग्राहकको विद्युत् आपूर्ति कटौती नगरिने प्रष्ट पारे। हिउँदयाम सुरुसँगै खोला तथा नदीहरूमा पानी घट्दा देशभित्रका नदी प्रवाही (आरओआर) जलविद्युत् आयोजनाहरूको उत्पादन क्षमताभन्दा एकतिहाइ घट्ने गरेको छ। पिक समयमा आन्तरिक माग धान्न भारतबाट विद्युत् आयात गर्न नपाउने अवस्था छ। चिसोका कारण यही समयमा विद्युत्को माग बढ्ने तर मुलुकको विद्युत् प्रणालीमा सबैभन्दा बढी हिस्सा रहेको जलविद्युत् आयोजनाहरूको उत्पादन घट्ने अवस्था छ। हिउँदयामको विद्युत् माग र आपूर्ति व्यवस्थापन गर्न भारतबाट विद्युत् आयात गरिँदै आएको छ। तर, गत वर्षको वैशाखबाट भारतले साँझको समयमा नेपाललाई विद्युत् नदिने भनेको छ । भारतको आन्तरिक खपतका लागि नेपाललाई साँझको समयमा विद्युत् नबेच्ने भनेको कार्यकारी निर्देशक घिसिङ भन्छन्। साँझको समयमा भारतको विद्युत् व्यापार इन्डेक्समा प्रतिमेगावाट बिजुलीको मूल्य १० भारतीय रुपैयाँ पुग्ने गरेको उनले भने। भारतको केन्द्रीय विद्युत् प्राधिकरणले नेपाल विद्युत् प्राधिकरणलाई आगामी चैत २ गते (१५ मार्च २०२५)सम्म ढल्केबरमुजफ्फपुर ४०० केभी क्रसबोर्डर प्रसारण लाइनमार्फत ६०० मेगावाट र टनकपुरमहेन्द्रनगर १३२ केभी प्रसारण लाइनबाट ५४ मेगावाट गरी दैनिक रूपमा ६५४ मेगावाटसम्म विद्युत् आयात अनुमति दिएको छ। तर, पिक समय साँझ ५ देखि रातको ९ बजेसम्म भने विद्युत् आयात गर्न नपाउने व्यवस्था छ। त्यसपछि ३ चैत २०८१ १६ असार २०८२ (१६ मार्च३० जुन २०२५)सम्म सोलार आवर अर्थात् बिहान ६ बजेदेखि साँझ ६ बजेसम्म मात्र आयात गर्न पाउने स्वीकृति दिइएको छ। तर, उद्योगिहरू भने प्राधिकरणको नियत खराबका कारण विजुली कटौती गर्न लागेको बताउँछन्। विश्वका अन्य देशमा विद्युत् आपूर्ति कम हुँदा पहिला उद्योगलाई पुर्याएर अन्य ग्राहकलाई दिने गरेको तर नेपालमा भने पहिला उद्योगको नै लाइन काट्ने गरेको उद्योगिहरूको गुनासो छ। नेपाल उद्योग परिसंघ लुम्बिनी प्रदेश अध्यक्ष अजाज आलाम प्राधिकरणले उद्योगिहरूले डेडिकेटेड तथा ट्रंकलाइन बक्यौता नबुझाएका कारण नियतवश उद्योगमा लाइन कटौती गर्न लागेको आशंका व्यक्त गर्छन्। प्राधिकरणले बक्यौता विवादमा जानीजानी सबै उद्योगिलाई दुःख दिन खोजेको जस्तो देखिन्छ। यो वर्ष नियतवश नै लोडसेडिङ गर्न खोजको हो, आलामले अन्नपूर्णसँग भने। अघिल्ला वर्षमा पनि सुक्खायाममा ट्रिपिङका कारण बिजुली निरन्तर नपाइरहेको उनको गुनासो छ। आर्थिक मन्दीका कारण औद्योगिक क्षेत्रले उत्पादन घटाएकाले २४ सैं घन्टा चल्ने अवस्था छैन। ८ घन्टा उद्योग चलाउन पनि प्राधिकरणले ट्रिपिङ गर्ने गरेको उनको भनाइ छ। माथिल्लो तामाकोसीको विद्युत् उत्पादनको कारण देखाएर बिजुली कटौती गर्नुभन्दा पनि भारतसँग आयातको पहल गर्नुपर्ने उनले बताए। ऊर्जामन्त्रीले भारतसँग विद्युत आयात गरेर पनि आपूर्ति व्यवस्थापन गर्ने भनिरहदा भारतलाई विद्युत् निर्यात गर्ने प्राधिकरणले आवश्यक परेको समयमा विद्युत आयात गर्न पनि पहल गर्नुपर्छ, आलामको भनाइ छ। नेपाल उद्योग वाणिज्य महासंघ कोशी प्रदेश अध्यक्ष राजेन्द्र राउत पनि धराशायी भएको उद्योगमा साँझमा विद्युत् कटौती हुँदा व्यवस्थापन खर्च बढ्ने बताउँछन्। लोडसेडिङ मुक्त भनेर २०७५ मा नै घोषणमा भएपनि हिउँदमा औद्योगिक क्षेत्रमा अघोषित लोडसेडिङ जारी रहेको उनले जानकारी दिए। प्राधिकरणले सबै उद्योगहरूलाई एउटै डालोमा हालेर हेर्न नहुने भन्दै डेडिकेटेड तथा ट्रंकलाइन बक्यौता विवादलाई अहिलेको विद्युत कटौतीमा जोडे त्यसले समग्र औद्योगिक क्षेत्र धराशायी बन्ने बताए। यता, प्राधिकरणका कार्यकारी निर्देशक कुलमान घिसिङ भने नियतवश भन्दा पनि आपूर्ति व्यवस्थापनका लागि उद्योगमा लाइन काट्न लागेको बताउँछन्। सबैलाई पछिल्लो विद्युत् उत्पादन र आपूर्तिको अवस्था थाहा छ। यी प्राविधिक पक्ष हुन्, यसमा कसैलाई नियतवश असर पर्ने गरी प्राधिकरणले काम गर्दैन, घिसिङले अन्नपूर्णसँग भने। भारतसँग किन्न नसकेर नभइ भारतले नदिएर नै अहिले आपूर्ति व्यवस्थापन गर्न गाह्रो भएको घिसिङको भनाइ छ। कालीगण्डकीको एउटा युनिटको विद्युत् उत्पादन मंगलबारबाट बन्द कालिगण्डकी जलविद्युत् आयोजनाको ४८ मेगावाट उत्पादन बन्द भएको छ। १४४ मेगावाट क्षमताको उक्त आयोजनाको एउटा युनिट बन्द भएको प्राधिकरणका कार्यकारी निर्देशक घिसिङले जानकारी दिए। जेनेरेटरमा समस्या आएका कारण उत्पादन बन्द भएको हो। अघिल्लो वर्ष पनि जेनेरेटरमा समस्या भएकै कारण २ दिन उत्पादन बन्द भएको बताउँदै घिसिङले जेनेरेटर बन्न केही दिन लाग्न सक्ने बताए। यो अर्धजलाशयुक्त आयोजना हो। ४८ मेगावाट क्षमताका ३ युनिटबाट विद्युत् उत्पादन हुँदै आएकोमा जेनेरेटरमा समस्या आउँदा एउटा युनिट बन्द भएको प्राधिकरणले बताएको छ।"
"भ्रष्टाचार मुद्दामा हदम्याद नलाग्ने, अख्तियारलाई बलियो बनाइँदै","काठमाडौं : अब बन्ने भ्रष्टाचारसम्बन्धी कानुनमा भ्रष्टाचार मुद्दामा हदम्याद नलाग्ने व्यवस्थादेखि नीतिगत निर्णयलाई परिभाषित गरिएको छ। तर, निजी क्षेत्रलाई भने अख्तियारको क्षेत्राधिकारभन्दा बाहिर नै राखिने भएको छ। विशेष अनुसन्धान विधि र नवीन प्रविधि प्रयोग, हदम्याद नलाग्ने, बेनामी उजुरी दिन पाउनेलगायत व्यवस्थामा सहमति जुटाउँदै भ्रष्टाचार निवारण ऐन २०५९ लाई संशोधन गर्न बनेको विधेयक र अख्तियार दुरुपयोग अनुसन्धान आयोग (तेस्रो संशोधन) विधेयक राज्य व्यवस्था तथा सुशासन समितिको उपसमितिबाट पारित भएको छ। यी विधेयकमा सहमति जुटाउन राज्य व्यवस्था समितिले सांसद ह्दयराम थानीको संयोजकत्वमा उपसमिति बनाएको थियो। नीतिगत निर्णयको परिभाषा संसदीय उपसमितिमा नीतिगत निर्णयलाई परिभाषित गरिएको छ। प्रचलित कानुनमा नीतिगत निर्णय सम्बन्धी स्पष्ट व्याख्या नरहेको कारण भ्रष्टाचारसम्बन्धी अनुसन्धानको क्रममा द्विविधा हुने गरेको छ। अख्तियार दुरुपयोग अनुसन्धान आयोग ऐन, २०४८ को दफा ४ को उपदफा (ख) मा मन्त्रिपरिषद् वा त्यसको कुनै समितिले सामूहिक रूपमा गरेको नीतिगत निर्णय सम्बन्धमा आयोगले कुनै कारबाही नगर्ने प्रावधान छ। यो व्यवस्थाको दुरुपयोग देखिने गरी बदनियतसाथ मन्त्रालयबाटै गर्न सकिने नियमित प्रशासनिक र सार्वजनिक खरिदसम्बन्धी विषयलाई समेत मन्त्रिपरिषद्बाट निर्णय गराई नीतिगत निर्णयको आवरणमा अनुसन्धानबाट उम्कने प्रवृत्ति रहँदै आएको छ। अब भने कानुनबमोजिम लानुपर्ने बाहेकका कुरा मन्त्रिपरिषद्मा लान नपाइने भएको छ। संघीय मन्त्रिपरिषद् र प्रदेश मन्त्रिपरिषद्बाट हुने निर्णयले व्यक्ति, संघ, संस्था वा कुनै कम्पनीलाई फाइदा पुर्याएको छ कि राज्य र जनतालाई फाइदा पुर्याएको छ भनेर हेर्न सकिन्छ। राज्य र जनतालाई फाइदा पुर्याएको छैन भने त्यो नीतिगत निर्णयको नाममा भ्रष्टाचार भएको आशंकामा अनुसन्धान गर्न सकिनेछ, भन्ने उपसमितिले तयार पारेको प्रतिवेदनमा भनिएको छ। उपसमितिले कानुनमा कुनै निकाय वा अधिकारीले निर्णय गर्नुपर्ने विषयमा अधिकार क्षेत्र नाघेर मन्त्रिपरिषद्मा लगेर निर्णय गरिएमा त्यसलाई समेत नीतिगत निर्णयको रूपमा लिन नहुने व्यवस्था गरेको छ। भ्रष्टाचार मुद्दामा अब हदम्याद नलाग्ने भ्रष्टाचार मुद्दामा हदम्याद लगाउनुपर्ने प्रस्ताव गरिएको थियो तर उपसमितिले भ्रष्टाचारका मुद्दा जहिले पनि चलाउने सकिने व्यवस्थालाई अनुमोदन गरेको छ। विधेयकमा भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्ने छ भन्ने प्रस्ताव गरिएको थियो। यो प्रस्तावलाई उपसमितिले अस्वीकार गरेको छ। बेनाम उजुरी दिन पाउने बेनामी उजुरी दिन पाउने कि नपाउने भन्ने विषयमा ठूलै छलफल चल्यो। अन्तत वेनामी उजूरीको विषयमा अघिल्लो ऐनमा नै रहेको व्यवस्था यथावत् रहने भएको छ। उपसमितिले संयोजक थानीले बेनामी उजुरी विषयमा विगत कै व्यवस्थालाई नचलाइरहेको बताए। जहाँ बेनामे उजुरी दिन पाउनेसम्बन्धी व्यवस्था यथावत छ, हिजो जे थियो, हामी यो विषयलाई चलाएनौं, उनले भने। बेनामे उजुरीका नाममा व्यक्तिको चरित्रहत्या गर्ने कार्य भएको भन्दै यो व्यवस्था हटाउनु पर्ने आवाज पनि उठेको थियो। विशेष अनुसन्धान विधि र नवीन प्रविधिको प्रयोग अख्तियारलाई प्रविधि सम्पन्न बनाउने विषयमा उपसमितिमा सहमत भएको छ। अब अख्तियारले विशेष अनुसन्धान विधि र नविन प्रविधिको प्रयोग गरी अनुसन्धानलाई अझ प्रभावकारी बनाउन पाउने भएको छ। उपसमिति संयोजक थानीले अख्तियारलाई नविन प्रविधिको प्रयोग अनुसन्धान गर्ने बाटो खोलिदिएको बताए। विशेष अनुसन्धान विधि र नवीन प्रविधि अवलम्बन गर्न सक्ने भन्ने व्यवस्थामा भनेको छ। जसअन्तर्गत नियन्त्रित अनुसन्धान विधि (कन्ट्रोल डेलिभरि),गुप्त अनुसन्धान कारबाही (अन्डर कभर अपरेसन) अदालतको अनुमति लिएर टेलिफोन वा सञ्चारमाध्यमको विवरण प्राप्त गर्ने (इन्टरसेप्सन), कम्प्युटर वा अन्य विद्युतीय साधनको संरचना वा प्रणालीमा पहुँच र थप प्रमाण वा सूचना प्राप्त गर्ने उद्देश्यले अनुसन्धानमा रहेका व्यक्तिलाई निरन्तर निगरानीमा राख्ने व्यवस्था हुनेछ। विधेयकमा प्रयोगशाला वा फरेन्सिक एकाइ स्थापना र सञ्चालन गर्न सक्ने प्रस्ताव गरिएको छ। विधेयकमा भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको परीक्षण गर्न आयोगले आवश्यकताअनुसार आफ्नै प्रयोगशाला तथा डिजिटल फरेन्सिक एकाइ स्थापना र सञ्चालन गर्न सक्नेछ भन्ने उल्लेख छ। आयोगले भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको स्थापित प्रयोगशाला वा डिजिटल फरेन्सिक एकाइ वा कानुनबमोजिम स्थापित अन्य प्रयोगशालाबाट वैज्ञानिक परीक्षण गराउन सक्नेछ। यसरी गरिएको परीक्षणबाट प्राप्त प्रतिवेदन प्रमाणका लागि ग्राह्य हुनेछ, विधेयकमा छ। अनुसन्धान तथा तहकिकातसम्बन्धी विशेष व्यवस्थाअन्तर्गत आयोगले भ्रष्टाचारसम्बन्धी मुद्दाको छानबिन वा अनुसन्धान गर्दा आवश्यकताअनुसार नियन्त्रित अनुसन्धान प्रविधि (कन्ट्रोल डेलिभरी) वा गुप्त कारबाही अनुसन्धान ( अण्डर कभर अपरेशन) र यस्तै अन्य उपयुक्त अनुसन्धान पद्धति अपनाइ प्रमाण संकलन गर्न सक्नेछ उल्लेख छ। आयोगले अनुसन्धान कार्यलाई तथ्यपरक र व्यावहारिक बनाउन वा अनुसन्धान गर्नुपर्ने विषयमा आरोपित व्यक्तिको कार्य प्रकृति समेतका आधारबाट अनुसन्धान सूत्र प्रयोग गर्नुपर्ने देखिएमा आयोगबाट निर्णय भएबमोजिम भ्रष्टाचारसम्बन्धी कसुरको अनुसन्धानको सिलसिलामा सुराकी वा अनुसन्धान सूत्र परिचालन गर्न सक्नेछ। त्यसरी परिचालन गरिएको सुराकी वा अनुसन्धान सूत्र प्रयोग गर्न सकिने भएको छ। अनुचित कार्य नयाँ कानुनमा अनुचित कार्य सम्बन्धी विषय समेटिएको छ। २०७२ सालको संविधानले नै अनुचित कार्य सम्बन्धि व्यवस्था हटाएको छ। त्यस कारण अनुचित कार्य नै भन्ने शब्द नराखिए पनि कानुनमा कर्मचारीले अख्तियारी प्रयोग नगरेको अवस्थामा उनीहरू माथि कारवाही चलाउन सकिने व्यवस्था गरेको छ। लामो समयदेखि भ्रष्टाचार सम्बन्धि यी दुई विधेयक संसदमा रुमलिँदै आएका छन्। राष्ट्रिय सभाबाट पारित भएको यो विधेयक प्रतिनिधिसभामा छ। प्रतिनिधिसभा अन्तर्गतको राज्य व्यवस्था तथा सुशासन समितिले उपसमिति गठन गरेर प्रस्तावित विषयमा छलफल गराएको छ। यी दुवै विधेयक २०७६ माघ ६ मा राष्ट्रियसभामा दर्ता भएको थियो। ती दुवै विधेयकले २०७९ चैत २७ गते संसद्को राष्ट्रियसभाबाट पारित भएका थिए। उपसमितिमा पारित भएको ती विधेयक अब समितिबाट पारित गरेर प्रतिनिधिसभा पठाइनेछ।"
कान्ति अस्पतालको पूर्वाधार विकासमा सघाउन कतारसँग मन्त्री पौडेलको आग्रह,काठमाडौं : स्वास्थ्य तथा जनसंख्या मन्त्री प्रदीप पौडेलले कान्ति बाल अस्पतालको पूर्वाधार विकासमा सघाउन कतारसँग आग्रह गरेका छन्। बालबालिकाको उपचार हुने देशकै ठूलो सरकारी अस्पतालमा उपचार विस्तार गर्नका लागि भवनसहितका संरचना र पूर्वाधार विकास गर्न स्वास्थ्य तथा जनसंख्या मन्त्रालयले डीपीआर गरेर योजना अघि बढाएको जानकारी गराए। कतारी राजदूत मिसाल बिन मोहम्मद अल अन्सारीसँगको भेटका क्रममा मन्त्री पौडेलले बालबालिकाको स्वास्थ्य सुधारलाई सरकारले प्राथमिकता राखेको भन्दै अस्पतालको पूर्वाधार विकासमा कतारबाट साथ अपेक्षा गरेको बताए। कतारको विकासमा नेपाली नागरिकको योगदान रहेको चर्चा गर्दै मन्त्री पौडेलले कतारलेसमेत नेपालको विकासमा साथ दिएकामा प्रशंसा गरे। कतारी राजदूत अन्सारीले दुई देशबीचको सम्बन्ध असल रहेको भन्दै सहयोगका क्षेत्र विस्तार गर्न चाहेको बताए। कतार सरकारको सहयोग संस्था कतार च्यारिटीले नेपालमा स्वास्थ्य क्षेत्रमा सहयोगका लागि समेत काम गरिरहेको राजदूत अन्सारीले बताए। उनले नेपाली बालबालिकाको स्तरीय उपचार सेवाका लागि कान्ति अस्पतालका लागि सहयोग गर्न सकारात्मक रहेको बताएको मन्त्री पौडेलको सचिवालयले जनाएको छ।
स्वदेशी र विदेशी निजी लगानीलाई वृद्धि गर्न आवश्यक छ : अर्थमन्त्री पौडेल,"बैंकक : उपप्रधानमन्त्री एवं अर्थमन्त्री विष्णुप्रसाद पौडेलले स्वदेशी र विदेशी निजी लगानीलाई वृद्धि गर्न आवश्यक रहेको बताएका छन्। थाइल्याण्डको राजधानी बैंककमा आयोजित एसिया र प्रशान्त क्षेत्रमा विकासका लागि वित्त सम्बन्धी उच्चस्तरीय क्षेत्रीय परामर्श बैठकको समापनमा अध्यक्षका हैसियतले सम्बोधन गर्दै अर्थमन्त्री पौडेलले एसिया र प्रशान्त क्षेत्रमा सार्वजनिक पूँजीले मात्र वित्तीय आवश्यकता पूरा गर्न नसक्ने भएकाले निजी पूँजीको विस्तार र परिचालनलाई प्रोत्साहन गर्नुपर्ने बताएका हुन्। सहुलियतपूर्ण वित्तीय स्रोत परिचालनको माध्यमबाट निजी क्षेत्रलाई प्रोत्साहन गर्नुपर्नेमा जोड दिँदै अर्थमन्त्री पौडेलले विकासका लागि निजी पुँजी परिचालन आवश्यक भएको धारणा व्यक्त गरेको उनको सचिवालयले जनाएको छ । त्यसका लागि एसिया र प्रशान्त क्षेत्रका देशबीच सहकार्य गर्न सकिने अर्थमन्त्री पौडेलको भनाइ थियो । एसिया र प्रशान्त क्षेत्रमा वित्तीय पूँजी लगायत धेरै सम्भावनाहरू रहेको उल्लेख गर्दै अर्थमन्त्री पौडेलले यस क्षेत्रमा नीति, नियमहरू र दिगो विकास लक्ष्य प्राप्तिका लागि गरिने प्रयासहरूलाई सामूहिक रुपमा अघि बढाउनुपर्ने बताए । दिगो विकासको लक्ष्य हासिल गर्न सरकार, निजी क्षेत्र र नागरिक समाजको साझा दायित्व हुने उल्लेख गर्दै अर्थमन्त्री पौडेलले कार्यक्रमलाई सफल बनाउन वित्तीय स्रोतहरू सुनिश्चित गर्न आवश्यक रहेको उल्लेख गरे। आन्तरिक राजस्व परिचालन, नवीन वित्तीय उपकरणको उपयोग एवम् परिचालन, सार्वजनिक ऋण व्यवस्थापन, साझेदारी निर्माण र दिगो विकास लक्ष्यका लागि वित्तीय स्रोतको व्यवस्थापन लगायतका विषयमा परामर्श बैठक निकै फलदायी भएको अर्थमन्त्री पौडेलको भनाइ छ । अर्थमन्त्री पौडेलले परामर्श बैठकमा विभिन्न देशका मन्त्रीहरु, राजनीतिक नेताहरु, विज्ञ, विकास साझेदार लगायतबाट प्राप्त सुझावले सन् २०२५ मा स्पेनमा हुने विकासका लागि वित्तसम्बन्धी चौथौ अन्तर्राष्ट्रिय सम्मेलनमा पेश गरिने दस्तावेजलाई समृद्ध पार्न सहयोग गर्ने धारणा समेत व्यक्त गरेका थिए ।"
नेपाल विद्युत् प्राधिकरण सञ्चालकमा केसी र पराजुली नियुक्त,"काठमाडौं : नेपाल विद्युत् प्राधिकरणको सञ्चालक समितिमा लक्ष्मण केसी र बलबहादुर पराजुली नियुक्त भएका छन्। मंगलबार ऊर्जा, जलस्रोत तथा सिँचाइमन्त्री दीपक खड्काले धादिङ गंगाजमुना गाउँपालिका५ का केसी र संखुवासभाका मकालु गाउँपालिका३ का पराजुलीलाई सञ्चालक समिति सदस्यमा नियुक्त गरेको उनको निजी सचिवालयले जनाएको छ। उनीहरु चार वर्षका लागि नियुक्त भएका हुन्। यस अगाडि नेपाल विद्युत् प्राधिकरणका सञ्चालकमा भक्तबहादुर पुन र कपिल आचार्य थिए। उनीहरुको पदावधि सकिएपछि मंगलबार नयाँ नियुक्ति भएका हुन्। यस अगाडि नेकपा माओवादी केन्द्र र नेकपा एकीकृत समाजवादीको कोटामा नियुक्त भएका उनीहरूलाई सञ्चालक समितिको मर्यादा र अनुशासन विपरीतका कार्यहरु गरेको विषयमा सोधिएको स्पष्टीकरणमा चित्तबुझ्दो जवाफ नदिएको भन्दै ऊर्जा जलस्रोत तथा सिँचाइमन्त्री खड्काले गत साउनमा पदमुक्त गरेका थिए। तर, सर्वोच्च अदालतले पुन:बहाली गरेको थियो।"
राष्ट्रपति पौडेलले गरे भारत र मलेसियामा राजदूत नियुक्त,"काठमाडौं : राष्ट्रपति रामचन्द्र पौडेलले भारत र मलेसियाका लागि नेपालका आवासीय राजदूत नियुक्त गरेका छन्। राष्ट्रपति पौडेलले नेपालको संविधानको धारा २८२ को उपधारा (१) बमोजिम मन्त्रिपरिषद्को सिफारिसमा डा शंकरप्रसाद शर्मालाई भारत र डा नेत्रप्रसाद तिम्सिनालाई मलेसियाका लागि आवासीय राजदूत नियुक्त गरेको राष्ट्रपतिको कार्यालयका प्रवक्ता शैलजा रेग्मी भट्टराईले जानकारी दिइन्। 'सम्माननीय राष्ट्रपति श्री रामचन्द्र पौडेलज्यूले नेपालको संविधानको धारा २८२ को उपधारा (१) बमोजिम नेपाल सरकार, मन्त्रिपरिषद्को सिफारिसमा डा शंकर प्रसाद शर्मालाई गणतन्त्र भारतका लागि र डा नेत्र प्रसाद तिम्सिनालाई मलेसियाका लागि नेपालको आवासीय राजदूत पदमा नियुक्त गर्नुभएको छ' विज्ञप्तिमा भनिएको छ।"
जर्मनबाट परराष्ट्रमन्त्री डा राणा भारत प्रस्थान,"काठमाडौं : परराष्ट्रमन्त्री डा आरजु राणा देउवा नयाँ दिल्ली प्रस्थान गरेकी छन्। जर्मनीको बर्लिनमा आयोजित समानतासम्बन्धी सम्मेलनमा नारीवादी परराष्ट्र नीतिसम्बन्धी प्यानललाई मंगलबार सम्बोधन गरेपछि आज उनी भारतको नयाँ दिल्ली प्रस्थान गरेको परराष्ट्र मन्त्रालयले जनाएको छ। परराष्ट्रमन्त्री राणाले भारत भ्रमणमा उच्चस्तरीय भेटवार्ताको योजना बनाएपनिकार्यतालिका नमिलेका कारण उनको भ्रमण टुंगो लागेको थिएन। यता राष्ट्रपति रामचन्द्र पौडेलले नेपालको संविधानको धारा २८२ को उपधारा (१) बमोजिम मन्त्रिपरिषद्को सिफारिसमा डा शंकरप्रसाद शर्मालाई भारतको राजदूतमा नियुक्त गरेका थिए। मन्त्रालयका अनुसार परराष्ट्रमन्त्री राणाले बेल्जियम, नेदरल्याण्ड्स र लक्जेम्बर्गको भ्रमणपश्चात जर्मनीको भ्रमण गरेकी थिइन् । जर्मनीमा रहँदा उनले यौनिक र लैङ्गिक अल्पसङ्ख्यकहरूको अधिकारसम्बन्धी सम्मेलन२०२४ मा सहभागिता जनाएकी हुन्। राणा देउवाले समानताका अन्य नीतिहरुजस्तै नारीवादी परराष्ट्र नीतिले पनि मेलमिलाप, समभाव र समावेशिता अगाल्ने दाबी गरेका छन्।उनले समानता र सबै अल्पसङ्ख्यक समूहहरुको अधिकारको सुनिश्चितताका लागि नारीवादी परराष्ट्र नीतिको आवश्यकतामा जोड दिइन्। उनले यो नीतिले रूपान्तरणको प्रतिज्ञा र सम्भावना बोकेकाले अनुशरण आवश्यक रहेको स्पष्ट पारिन्। मन्त्री डा राणाले भनिन्,नारीवादी परराष्ट्र नीतिले श्रेणीबद्धता र बहिष्करणमा आधारित पितृसत्तात्मक संरचनालाई चुनौती दिने काम गर्दछ। यो नीतिले समावेशिता, सहानुभूति र समानताका सिद्धान्तहरुलाई प्राथमिकतामा राख्दछ र समग्रमा मानव सुरक्षा भन्ने बृहत अवधारणालाई अघि सार्दै कूटनीतिमा सबैलाई समान रुपमा व्यवहार गर्दछ।"
पौष १५ गतेभित्र सबै विभागलाई रिपोर्ट तयार गर्न एमालेको निर्देशन,"काठमाडौं : नेकपा एमालेले पौष १५ गतेभित्र सबै विभागलाई विभागीय कामको रिपोर्ट तयार गर्न निर्देशन दिएको छ। केन्द्रीय कमिटीको बैठकको पूर्वसन्ध्यामा पार्टी केन्द्रीय कार्यालय च्यासलमा आज बसेको केन्द्रीय विभागका प्रमुख र सचिवहरूको संयुक्त बैठकले रिपोर्ट तयार गर्न निर्देशन दिएको महासचिव शंकर पोखरेलले जानकारी दिए। उनका अनुसार बैठकले पार्टीका विरुद्धको घेराबन्दी र आक्रमणलाई दृढतापूर्वक सामना गर्ने विषयमा छलफल गरेको छ। यसैगरी पार्टी तथा सरकारको कामलाई थप प्रभावकारी बनाउने सन्दर्भमा महत्त्वपूर्ण छलफल गरेको पोखरेलले बताए। एमालेले जनतासँग जनसंगठन अभियान सञ्चालन गर्ने निर्णय गरिसकेको छ। स्थानीय तहमा पार्टी कामका समस्या र समाधान विषयक राष्ट्रिय कार्यशालापछि ६ बुँदे संकल्प प्रस्ताव पारित गर्दै एमालेले माघ, फागुन, चैत गरी तीन महिना वडा तहमा पुग्ने निर्णय गरेको हो। २०८२ को पार्टी सदस्यता नवीकरण २०८१ को चैत्रभित्रै गर्ने एमालेको घोषणा छ।"
"मन्त्री फेरबदल हुन सक्लान् तर, कांग्रेस र एमालेको सरकार रहिरन्छ","तार्कुघाट : सञ्चार तथा सूचना प्रविधिमन्त्री पृथ्वीसुब्बा गुरूङले गठबन्धन सरकार ढलिहाल्छ कि भन्ने भ्रमबाट मुक्त हुन आग्रह गरेका छन्। राइनास नगरपालिकाको वीरभक्ति माध्यमिक विद्यालयको वार्षिकोत्सवका अवसरमा आयोजित कार्यक्रमलाई सम्बोधन गर्दै गठबन्धन सरकारबीचको समझदारीमा तलमाथि नहुने स्पष्ट पारेका हुन्। तपाईंहरूलाई धेरै भ्रम फैलाइएको छ होला, कि सरकार फेरिन्छ, भनेर। मन्त्रीहरू फेरबदल हुन सक्लान् तर, कांग्रेस र एमालेको सरकार रहिरन्छ । उनले भने,प्रधानमन्त्री केपी शर्मा ओली दुई वर्ष प्रधानमन्त्री समय पूरा भएपछि कांग्रेसका सभापति शेरबहादुर देउवा प्रधानमन्त्री बन्नुहुन्छ । मन्त्री गुरुङले २०८४ को निर्वाचन पश्चात मात्र यो सरकार आआफ्नो बाटो लाग्ने उल्लेख गरे। नेपालमा अस्थिरता ल्याउन चाहने शक्तिहरूले सरकारको उद्देश्य बिथोल्न जनतामा भ्रम छर्दै गरेको बताउँदै उनले त्यस्ता भ्रममा नपर्न आग्रह गरे।"
त्रिविको जग्गा छानबिन समितिले दिएको प्रतिवेदनलाई कार्यान्वयन गर्छौं : शिक्षामन्त्री भट्टराई,काठमाडौं : शिक्षा विज्ञान तथा प्रविधिमन्त्री विद्या भट्टराईले त्रिभुवन विश्वविद्यालयको जग्गा विवाद समाधान गर्न गठित छानबिन समितिले दिएको प्रतिवेदनलाई कार्यान्वयन गर्ने बताएकी छन्। सिंहदरबारमा बुधबार बसेको प्रतिनिधिसभा अन्तर्गतको शिक्षा स्वास्थ्य तथा सूचना प्रविधि समितिको बैठकमा शिक्षा मन्त्री भट्टराईले प्रतिवेदनलाई कार्यान्वयन गर्न प्रधानमन्त्रीले समेत निर्देशन दिइसकेको जानकारी दिइन्। उनले शिक्षा मन्त्रालय कार्यान्वयनको प्रक्रियामा अघि बढ्ने बताइन्। उनले प्रतिवेदनका आधारमा आवश्यक परे जग्गा विवाद समाधान गर्न थप अध्ययन र छानबिन गर्न सकिने स्पष्ट पारिन्। यसैबीच शिक्षक दरबन्दी पुनरावलोकनका लागि कार्यदल बनाएर काम सुरु गरिसकेको उनले जानकारी दिइन्। शिक्षा मन्त्री भट्टराईले इसिडी पढाउने शिक्षकहरूको समेत उचित व्यवस्थापन गर्न लागिएको उल्लेख गरिन्। भट्टराईले शिक्षकहरूको तलबको समस्याका बारेमा आफू मन्त्रालयमा आएपछि जानकारी लिएको र हाल मासिक तलब निकासा गर्न थालिएको बताइन्। उनले शिक्षा क्षेत्रको सुधारका लागि मन्त्रालयले ध्यान केन्द्रित गरेको जानकारी गराइन्।
जातीय उत्पीडनको काँडा निकाल्न सरकार लागि परेको छ : प्रधानमन्त्री ओली,"हाम्रो सरकारलाई सराप्नेहरु पनि नभएका होइनन्। सरकार अहिले ढल्छ, भरे ढल्छ भनेर धारे हात लगाउनेहरु छन्।, प्रधानमन्त्री ओलीले भने, यी दुई पुराना पार्टीले समाज सुधारको यात्रा सञ्चालन गर्दै आएका छन्। काठमाडौं : प्रधानमन्त्री केपी शर्मा ओलीले जातीय छूवाछुत र साम्प्रदायिकता घुणास्पद कार्य तथा समाज विकासको ऐजेरु भएकाले यसलाई फेदैमा उखेलेर फाल्न अहिलेको सरकार तत्पर रहेको बताएका छन्। नेपाल उत्पीडित जातीय मुक्ति समाजको ३७ औँ स्थापना दिवसका अवसरमा आज आयोजित कार्यक्रममा सम्बोधन गर्दै ओलीले जातीय उत्पीडनको काँडा निकाल्न लागिपर्ने बताएका हुन्। असमानता, अन्याय, छूवाछूत र दुःख भोगेर कोही सुख हुन सक्दैन नसक्ने र सुखी हुन असमानता र छूवाछूत हटाउनुपर्नेमा जोड दिँदै प्रधानमन्त्री ओलीले संविधानमा आफूहरुले त्यही भएर सामाजिक न्याय र समानताको व्यवस्था गरिएको बताए। मान्छे एउटै हो। जन्मदै कोही पनि श्रेष्ठ हुँदैन। जन्मदै श्रेष्ठ वा ठूलो जातको हो भनिनु मान्य हुँदैन। सरकारले त्यस्ता कुराहरुलाई मान्यता दिँदैन। प्रधानमन्त्री ओलीले भने,हामी मानिस हौँ र मानिस भनेको सबै बराबर हुन्छ। जातपात भन्ने नचाहिने कुरा हो। यसको अन्त्यका लागि हामी विद्यमान कानुनमा आवश्यक संशोधनका लागि पनि लाग्नेछौँ। स्थिरतातर्फ देशलाई फर्काउन आफूहरुले नयाँ सरकार एमाले अध्यक्षसमेत रहेका ओलीले राजनीतिक अन्योल, अस्थिरता र भ्रष्टाचारले सीमा नाघेपछि दुई ठूला दलको सहकार्यमा नयाँ सरकार बनाउनु परेको बताए। ओलीले अघिल्लो सरकारतर्फ लक्ष्य गर्दै कमिलाको आयु पुग्यो भने पखेटा पलाउँछ भने झैँ मुलुकका एमाले र काँग्रेसजस्ता पार्टी हुँदाहुँदै कस कसका के के नाँच चलेका हुन् भनेर जनताले भन्न थालेपछि स्थिरतातर्फ देशलाई फर्काउन आफूहरुले नयाँ सरकार बनाएको स्पष्ट गरे। हामी सुशासन र विकास फेरि फर्काएर मुलुकलाई गन्तव्यमा लानेछौँ। हाम्रो सरकारलाई सराप्नेहरु पनि नभएका होइनन्। सरकार अहिले ढल्छ, भरे ढल्छ भनेर धारे हात लगाउनेहरु छन्।, प्रधानमन्त्री ओलीले भने, यी दुई पुराना पार्टीले समाज सुधारको यात्रा सञ्चालन गर्दै आएका छन्। कार्यक्रममा नेपाली काँग्रेसका सभापति एवं पूर्व प्रधानमन्त्री शेरबहादुर देउवाले जातीय समानताको स्थापनाका लागि संविधान र कानुनको पालनाका साथै सामाजिक सुधारका लागि पनि लाग्नुपर्नेमा जोड दिए।"
"एकीकृत समाजवादीका नेताहरूको जिम्मेवारी हेरफेर र कार्यविभाजन, कसले कुन विभाग पाए ?","काठमाडौं : नेकपा (एकीकृत समाजवादी)ले पार्टीका नेताहरूको जिम्मेवारी हेरफेर र कार्यविभाजन गरेको छ केन्द्रीय महाधिवेशन गरेको ६ महिनापछि स्थायी कमिटी बैठकले कार्यविभाजन गरेको हो। बैठकले अध्यक्ष माधवकुमार नेपालको नेतृत्वमा २४ सदस्यीय केन्द्रीय सचिवालय गठन गरेको छ। यसैगरी सम्मानित नेता झलनाथ खनाललाई स्कुल विभाग प्रमुख, संगठन विभाग प्रमुखमा वेदुराम भुसाललाई जिम्मेवारी दिइएको छ।जिम्मेवारी दिइएको छ। एकीकृत समाजवादीका एक पदाधिकारीका अनुसार विदेश विभाग प्रमुखमा प्रमेश हमाल, राजकीय मामिला विभाग प्रमुख घनेन्द्र बस्नेत, मोर्चा फाँट प्रमुखमा वरिष्ठ उपाध्यक्ष राजेन्द्र पाण्डेलाई दिइएको छ। उपाध्यक्ष जगन्नाथ खतिवडालाई संघीय तथा प्रादेशिक मामिला प्रमुख, उपाध्यक्ष प्रकाश ज्वालालाई प्रचार विभाग प्रमुख, उपाध्यक्ष जयन्ती राईलाई अखिल नेपाल महिला संघ समाजवादीको इन्चार्ज, उपाध्यक्ष भानुभक्त जोशीलाई सुदूरपश्चिम प्रदेश इन्चार्ज, उपाध्यक्ष धर्मनाथप्रसाद साहलाई मधेस प्रदेश इञ्चार्ज, उपाध्यक्ष गंगालाल तुलाधरलाई बागमती प्रदेश इन्चार्जको जिम्मेवारी पाएका छन्। महासचिव घनश्याम भुसाललाई अनुगमन,उपमहासचिव राजेन्द्र राईलाई कोशी प्रदेश इन्चार्ज, उपमहासचिव रामकुमार भट्टराईलाई कार्यालय सचिव, उपमहासचिव गरिमा शाहलाई संसदीय इन्चार्ज, उपाध्यक्ष मेटमणि चौधरीलाई लुम्बिनी इञ्चार्जको जिम्मा दिइएको छ। सचिव श्रीनाथ बराललाई गण्डकी इन्चार्ज, सचिव चन्द्रबहादुर शाहीलाई कर्णाली इन्चार्जको जिम्मेवारी पाएका छन्। युवा विभागको इन्चार्जको जिम्मेवारी लक्ष्मण केसी र विद्यार्थी विभाग इन्चार्जको जिम्मेवारी रामकुमारी झाँक्रीले पाएका छन्।"
अल्पसंख्यक समूहको अधिकार सुनिश्चित गर्न नारीवादी परराष्ट्र नीति चाहिन्छ : परराष्ट्रमन्त्री राणा,"बर्लिन : परराष्ट्रमन्त्री डा आरजु राणा देउवाले समानताका अन्य नीतिहरुजस्तै नारीवादी परराष्ट्र नीतिले पनि मेलमिलाप, समभाव र समावेशिता अगाल्ने दाबी गरेका छन्। जर्मनीको बर्लिनमा आयोजित समानतासम्बन्धी सम्मेलनमा नारीवादी परराष्ट्र नीतिसम्बन्धी प्यानललाई मंगलबार सम्बोधन गर्दै उनले समानता र सबै अल्पसङ्ख्यक समूहहरुको अधिकारको सुनिश्चितताका लागि नारीवादी परराष्ट्र नीतिको आवश्यकतामा जोड दिएकी छन्। उनले यो नीतिले रूपान्तरणको प्रतिज्ञा र सम्भावना बोकेकाले अनुशरण आवश्यक रहेको स्पष्ट पारिन्। मन्त्री डा राणाले भनिन्,नारीवादी परराष्ट्र नीतिले श्रेणीबद्धता र बहिष्करणमा आधारित पितृसत्तात्मक संरचनालाई चुनौती दिने काम गर्दछ। यो नीतिले समावेशिता, सहानुभूति र समानताका सिद्धान्तहरुलाई प्राथमिकतामा राख्दछ र समग्रमा मानव सुरक्षा भन्ने बृहत अवधारणालाई अघि सार्दै कूटनीतिमा सबैलाई समान रुपमा व्यवहार गर्दछ। लैङ्गिक तथा यौनिक लगायत अन्य अल्पसङ्ख्यकहरूको अधिकार र चासोहरुलाई पनि सुरक्षित गर्न यो नीतिले सहयोग गर्ने उनको भनाई छ। विभेद र अन्यायको अन्त्य गर्न सतही परिवर्तनले मात्र पर्याप्त नहुने भन्दै सामाजिक मूल्य र मान्यताहरूमा आधारित रूपान्तरण गर्नका लागि नीतिमा समानता आवश्यक रहेकोमा उनको जोड थियो।"
सहकारीको रकम हिनामिना गर्नेले भिड जम्मा गरेर न्यायका कुरा गर्न सुहाउँदैन : गृहमन्त्री लेखक,"काठमाडौं : गृहमन्त्री रमेश लेखकले सहकारीको रकम अपचलन गर्ने कोहीले उन्मुक्ति नपाउने बताएका छन्। बुधबार रुपन्देहीमा लेखकले सहकारीको रकम ठगी, अपचलन र हिनामिना गर्ने सयौं मान्छे जेल गएको बताउँदै गलत गरेका कसैले पनि उन्मुक्ति नपाउने स्पष्ट पारेका हुन्। उनले राष्ट्रिय स्वतन्त्र पार्टीका सभापति रवि लामिछानेमाथि कुनै अमर्यादित व्यवहार नभएको जिकिर गरे। मकै पोल्ने, दिनभर ठेला चलाउने, ज्याला मजदूरी गरेर जम्मा गरेको पैसा हिनामिना गर्नेले भिड जम्मा गरेर न्यायका कुरा गर्न नसुहाउने उनले बताए। कांग्रेस नेता समेत रहेका लेखकले सबै दलको सहकार्यमा संविधान संशोधनको काम अगाडि बढाइने स्पष्ट पारे।वर्तमान सरकार संविधान संशोधन, राजनीतिक स्थायित्व, संविधानको रक्षा र दिगो आर्थिक विकासका लागि गठन भएको उल्लेख गर्दै सबै दलको सहकार्यमा संविधान संशोधनको काम अगाडि बढाइने बताएका हुन्। गृहमन्त्री लेखकले संविधान संशोधनका लागि नेपाली कांग्रेस र नेकपा एमालेले कार्यदल बनाएर काम अगाडि बढाएको उल्लेख गर्दै यसमा सबै दललाई ल्याउने प्रयत्न भएको धारणा राखे।"
रवि लामिछानेलाई रहरले नभइ अनुसन्धानका लागि ठाउँठाउँ घुमाइएको हो : गृहमन्त्री,"पाल्पा : गृहमन्त्री रमेश लेखकले कालिगण्डी करिडोरले पाल्पाको रामपुरको ठूलो सम्भावना बोकेको बताएका छन्। बुधबार इलाका प्रशासन कार्यालय रामपुरको नवनिर्मित भवन उद्घाटन समारोहमा गृहमन्त्री लेखकले चीन र भारतलाई जोड्ने बाटोमा रामपुर भन्दै सुन्दर भविष्य र सम्भावना रहेको बताएका हुन्। भवनको उद्घाटन मात्र उपलब्धि नभएको भन्दै सेवा प्रवाह प्रभावकारी बनाउनुपर्नेमा गृहमन्त्रीले जोड दिए। 'जिल्ला प्रशासन कार्यालयबाट पाउने सबै सेवा पाउने व्यवस्था गरिने छ । कर्मचारीको अभावले सेवा प्रवाहमा कुनै समस्या हुने छैन । यो सरकारको पहिलो प्राथमिकता नागरिकको सेवा गर्नु हो । यो त्यसैले बनेको हो,'उनले भने। प्रधानमन्त्री केपी शर्माले सहजरूपमा नागरिकलाई सेवा प्रवाह गर्न आफूहरूलाई निर्देशन दिएको उनको भनाइ छ। पूर्वगृहमन्त्री रवि लामिछानेलाई रहरले नभइ अनुसन्धान गर्नका लागि ठाउँठाउँ घुमाइएको गृहमन्त्री लेखकले बताए । 'जतिसुकै ठूलो मान्छे भए पनि अनुसन्धान हुन्छ । सबैमाथि अनुसन्धान हुन्छ । सरकारले भ्रष्टाचार नियन्त्रण गरेर सुशासन काम गर्न लागि परेको छ । त्यहीँ अनुसार अनुसन्धान भइरहेको छ ,' उनले भने । राष्ट्रिय एजेन्डालाई सम्बोधन गर्न दुई ठूला दल नेपाली कांग्रेस र एमाले मिलेको इतिहास केलाउँदै गृहमन्त्री लेखकले दिगो शान्ति, विकास र सुशासन कायम गर्न वर्तमान सरकार बनेको बताए। कांग्रेस र एमाले मिल्दा सबै क्षेत्रमा आत्माविश्वास बढेको संक्रमणकालीन न्यायको विषयलाई टुंग्याउने गृहकार्यमा सरकारले लागिपरेको उनको भनाइ छ ।"
वर्ल्ड गभरमेन्ट्स समिट मा प्रधानमन्त्री ओलीलाई युएइको निमन्त्रणा,"काठमाडौं : नेपालका लागि संयुक्त अरब इमिरेट्स (युएइ) का राजदूत अब्दुल्ला अल शम्सीले प्रधानमन्त्री केपी शर्मा ओलीसँग आज शिष्टाचार भेट गरेका छन्। प्रधानमन्त्री निवास, बालुवाटारमा भएको भेटमा दुई देशबीचको आपसी मित्रवत सम्बन्धलाई अझ प्रगाढ र मजबुद बनाउने विषय छलफल भएको प्रधानमन्त्री सचिवालयले जनाएको छ। यसैगरी दुई देशबीच यसअघि भएका सम्झौताहरुको प्रभावकारी कार्यान्वयन र आगामी दिनमा व्यापार, लगानी, कृषि, जलविद्युत्, पर्यटन, हाइड्रो इनर्जी आदि क्षेत्रमा हुन सक्ने सम्झौता र सहकार्यका विषयमा पनि छलफल भएको थियो ।"
जनताको समान अधिकारले मात्रै मुलुकको विकास सम्भव हुन्छ : देउवा,काठमाडौं : नेपाली कांग्रेसका सभापति शेरबहादुर देउवाले जनताको समान अधिकारले मात्रै मुलुकको विकास सम्भव हुने बताएका छन्। नेपाल उत्पीडित जातीय मुक्ति समाजको ३७ औँ स्थापना दिवसका अवसरमा आज आयोजित कार्यक्रममा उनले जातीय समानताको स्थापनाका लागि संविधान र कानुनको पालनाका साथै सामाजिक सुधारका लागि पनि लाग्नुपर्ने धारणा राखेका हुन्। देउवाले नेपालको संविधान र कानूनमा समानताको विषय समावेश भएपनि यसलाई वास्तविक रुपमा नै व्यवहारमा लागू गर्नुपर्नेमा जोड दिए। दलित समूदायलाई राज्यका हरेक निकायमा प्रतिनिधित्व गराउनु अहिले पनि चुनौति रहेकाले राज्यले आवश्यक पहलकदमी लिन ढिलासुस्ती गर्न नहुने उनको भनाइ छ।
त्रिविको जग्गा हिनामिना गर्नेलाई कानुनी दायरामा ल्याएर छोड्छौं : प्रधानमन्त्री,"काठमाडौं : प्रधानमन्त्री केपी शर्मा ओलीले त्रिभुवन विश्वविद्यालयको अतिक्रमित जग्गा खोजबिन आयोगले प्रतिवेदनमा सिफारिस गरेका तथ्यहरूको थप अध्ययन गर्दै कार्यान्वयनमा ल्याउने बताएका छन्। त्रिभुवन विश्वविद्यालयको जग्गा तथा सम्पत्ति खोजबिन आयोगको प्रतिवेदन प्राप्त भएको भन्दै प्रधानमन्त्रीले सिफारिस भएका तथ्यहरूमाथि थप अनुसन्धान गरेर कार्यान्वयन गर्ने बताएका हुन्। त्रिभुवन विश्वविद्यालयको जग्गा तथा सम्पत्ति खोजबिन आयोगले मंगलबार प्रधानमन्त्री ओलीसमक्ष प्रतिवेदन बुझाएको थियो।गत जेठ १७ गते मन्त्रिपरिषद्बाट पूर्वसचिव शारदाप्रसाद त्रितालको संयोजकत्वमा पाँच सदस्यीय आयोग गठन गरेको थियो। बुधबार सामाजिक सञ्जालमै लेख्दै प्रधानमन्त्री ओलीले आयोगले अध्ययन गर्न नभ्याएका र नसकेका क्षेत्रलाई पनि थप अनुसन्धान गरी खोजिने बताएका छन्। 'एउटा संयोग २०७६ सालमा ललिता निवासको जग्गा खोजबिन गर्न मन्त्रिपरिषदबाट शारदाप्रसाद त्रितालको नेतृत्वमा आयोग गठन गरेका थियौं। ललिता निवासको जग्गा अहिले सरकारको नाममा ल्याउने प्रक्रियामा मुद्दा चलिरहेको छ । त्यसपछि त्रिभुवन विश्वविद्यालयको जग्गा तथा सम्पति खोजबिन आयोग पनि त्रितालको नेतृत्वमा नै बन्यो । आयोगको अध्ययन प्रतिवेदन हिजो प्राप्त भएको छ। शारदाप्रसाद त्रिताल अस्वस्थ हुनुहुँदो रहेछ । उहाँको शीघ्र स्वास्थ्यलाभको कामना गर्दछु । त्रिविको जग्गा खोजबिन आयोगले प्रतिवेदनमा सिफारिस गरेका तथ्यहरूको थप अध्ययन गर्दै सरकारले यसलाई कार्यान्वयन गर्ने छ। त्रिभुवन विश्वविद्यालयको जग्गा विश्वविद्यालयकै नाममा ल्याइनेछ र हिनामिना गर्ने जोकोही भए पनि कानुनी कारबाहीको दायरामा आउनेछन् ,'प्रधानमन्त्री ओलीले भनेका छन्,'आयोगले अध्ययन गर्न नभ्याएका र नसकेका क्षेत्रलाई पनि थप अध्ययन गरेर खोजिने छ। आयोगबाट सिफारिस भएका विषयलाई तत्काल कार्यान्वयन गर्दै खोज्न बाँकी विषयमा थप अध्ययन गरिनेछ । हात हालेपछि यसलाई टुंगोमा पुर्याएरै छाडिनेछ ।' २०१३ सालदेखिका त्रिविको कीर्तिपुर,नैकाप, ढुंगेअड्डा,पाटनलगायत काठमाडौं उपत्यकाका २१ क्याम्पसका जग्गाको अवस्था दुरुपयोग भएको प्रतिवेदनमा उल्लेख छ। आयोगले यसअघि मंसिर १४ गते शिक्षा,विज्ञान तथा प्रविधिमन्त्री भट्टराईलाई प्रतिवेदन बुझाएको थियो। प्रतिवेदनमा २०१३ साल नैकाप,ढुंगे अड्डाको १२५ रोपनी अतिक्रमणमा परेको छ। यो जग्गा किनबेच पनि भइसकेको छ। सर्वोच्च अदालतले यो जग्गा त्रिविकै भएको फैसला पनि गरिसकेको छ। त्रिभुवन विश्वविद्यालयको कीर्तिपुरबल्खु क्षेत्रको १००० रोपनी जग्गा संकु्चनमा रहेको प्रतिवेदनमा उल्लेख छ। समितिले ललितपुरको लुभुमा रहेको ३७५ रोपनी खोजविन पहिचान गरेको छ। लेब्रोटोरी स्कुलले १०९ रोपनी ,बागवानी केन्द्रको २८१ पनि त्रिविको जग्गा भएको प्रतिवेदनले देखाएको छ।"
सिंगापुर र पोल्याण्ड पठाइदिने भन्दै २२ लाख ठगी गर्ने २ जना पक्राउ,काठमाडौं : विदेश पठाउने भन्दै २२ लाख रुपैयाँभन्दा बढी ठगी गरेको आरोपमा काठमाडौं उपत्यकाबाट दुई जना पक्राउ परेका छन्। सिंगापुर पठाइदिने भन्दै १६ लाख रकम ठगेको आरोपमा धनुषाको मटिहानी नगरपालिका९ घर भएका ३९ वर्षीय रुपेश कुमार चौधरी टेकुबाट पक्राउ परेका हुन्। धनुषाको गणेशमान चारधाम नगरपालिका४ घर भएका ३८ वर्षीय राजकुमार चौधरीले पोल्याण्ड पठाइदिने भन्दै ६ लाख ३० लाख रुपैयाँ ठगी गरेको आरोपमा उनलाई काँडाघारी पक्राउ गरिएको काठमाडौँ उपत्यका अपराध अनुसन्धान कार्यालयले जनाएको छ। उनीहरुले बेरोजगार युवायुवतीलाई विदेश पठाउने भन्दै रकम उठाएर ठगी गरेको उजुरी परेको छ। पक्राउ परेका दुवै जनालाई कारबाहीका लागि वैदेशिक रोजगार विभाग ताहाचल पठाइएको प्रहरी उपरीक्षक काजी कुमार आचार्यले जानकारी दिए।
अपराधको उकालो यात्रा : ४ महिनामा १९ हजार ४९८ अपराधका घटना,"काठमाडौं : मंगलबार राति अछाम घर भई भक्तपुर २ बस्ने नरेन्द्रबहादुर शाहीको बसेको कोठामा नै हत्या भयो। ३१ वर्षीय शाहीलाई कर्तव्य गरी हत्या गर्ने अरू कोही नभएर आफ्नै ६३ वर्षीय बुवा दिपबहादुर शाही थिए। उनी सामान्य घरायसी विवादमा क्रममा तरकारी काट्ने चक्कु प्रहार आफ्नै छोराको हत्या गरेको आरोपमा बाबु पक्राउ परेका छन्। ३१ वर्षीय छोरा नरेन्द्र बहादुर शाहीको हत्या गरेको अभियोगमा भक्तपुर नगरपालिका२ बस्ने अछाम कमलनगर नगरपालिका६ हात्तीबाच घर भएका ६३ वर्षीय दिपबहादुर शाहीलाई मंगलबार राति प्रहरीले पक्राउ गरेको हो। ००० दाङमा श्रीमानले हतियार प्रहार गर्दा श्रीमतीको मृत्यु भएको छ। तुलसीपुर २ भम्केस्थित एकताटोल बस्ने चित्रबहादुर बुढाथोकीले आफ्नै श्रीमतीको हत्या गरेका हुन्। घरायसी विवादका कारण टाउकोमा दाउ प्रहार गरी आफ्नै घरको कोठामा श्रीमती हस्तिकुमारी बुढाथोकीको हत्या गरेका हुन्। श्रीमतीको हत्या गरी फरार रहेका चित्र बहादुरलाई तुल्सीपुर ७ स्थित कारागार कार्यालय नजिकैबाट प्रहरीले नियन्त्रणमा लिएको छ। ००० पछिल्लो समय समाज अपराधमय भएको छ। कर्तव्य ज्यान होस् कि संगठित अपराध वा जबर्जस्ती करणीका घटना नै किन नहोस् अपराधको तथ्यांक बढ्दो क्रममा छ। आर्थिक अपराध र आत्महत्याका घटनाको ग्राफ निकै अग्लो भएको छ। बैकिङ्ग कसुर होस् या अनलाइन ठगी होस् पछिल्लो समयमा मौलाउँदै गएको छ। प्रहरी प्रधान कार्यालय नक्सालले सार्वजनिक गरेको तथ्यांक हेर्दा पनि समाजमा अपराध बढिरहेको देखिन्छ। आर्थिक वर्ष २०८१८२ सुरु भएपछि पछिल्लो ४ महिनामा देशभर १९ हजार ४९८ वटा अपराधका घटना दर्ता भए। जसमा देशभर चार महिनामा १९२ जना व्यक्तिको कर्तव्य गरी हत्या भयो। कर्तव्य ज्यान उद्योगमा ३८२ वटा मुद्दा दर्ता भए। चार महिनामा देशभर जबर्जस्ती करणीका ८२३ वटा घटना घटे। जजक उद्योगमा १८६ वटा मुद्दा दर्ता भए। संगठित अपराधमा ३९ वटा घटना दर्ता भए। अपहरण सम्बन्धी ६५ र मानव बेचबिखनको ४५ वटा मुद्दा दर्ता भए। डरलाग्दो छ आत्महत्याको तथ्यांक प्रहरीकै डाटा हेर्ने हो भने देशभर एक वर्षमा ८ देखि १० हजार व्यक्तिले आत्महत्या गरेर ज्यान फाल्छन्। पछिल्लो चार महिनामा मात्रै देशभर २ हजार २३६ जनाले आत्महत्या गरे। प्रदेशगत तथ्यांक हेर्ने हो भने सबैभन्दा बढी कोशी प्रदेशमा आत्महत्याका घटना घटेका छन्। कोशी प्रदेशमा ४८३ जना र लुम्बिनी प्रदेशमा ४३३ जनाले आत्महत्या गरे। आत्महत्या गर्नेमध्ये सबैभन्दा बढी १९०१ जनाले झुण्डिएर आत्महत्या गरेका छन्। बैंकिङ कसुर सम्बन्धी अपराधको उकालो ग्राफ प्रहरीको तथ्यांक हेर्ने हो भने पनि देशभर निकै मौलाएको अपराध हो बैंकिङ कसुर। अनलाइन ठगी होस् या वैदेशिक रोजगारीको बहानामा हुने ठगी होस् या चेकबाउन्स अनेक प्रकारका ठगीमा बैंकको गलत कारोबार गरिएको हुन्छ। यस आर्थिक वर्षको पहिलो ४ महिनामा देशभर ४ हजार ३४९ वटा बैंकिङ कसुरका मुद्दा दर्ता भए। जसमा उपत्यकामा मात्रै २६२९ वटा यस्ता कसुरका घटना दर्ता भएका छन्। लागुऔषध सम्बन्धी १ हजार ६१९ वटा मुद्दा दर्ता भएका छन्। यस कसुरमा पक्राउ पर्नेको संख्या २५२६ जना रहेको छ। फरार भएका ४१८२ जना पक्राउ ४ महिनाको अवधिमा विभिन्न अपराधमा संलग्न भई फरार रहँदै आएका ४ हजार १८२ जना पक्राउ परेका छन्। अदालतको फैसला कार्यान्वयन गर्ने क्रममा यी व्यक्तिहरू पक्राउ परेका हुन्। फैसला कार्यान्वयन गर्ने क्रममा जरिवाना असुल उपर ३१ करोड बढी रकम असुली भएको छ। प्रहरीका अनुसार हरेक दिन विभिन्न अपराधमा देशभर १५८ वटा मुद्दा दर्ता हुने गर्छ। यसमा सबैभन्दा बढि सार्वजनिक हित विपरीतको कसुर छ भने, आत्महत्या, लागू औषध, चोरी, जक क्रमश: रहेका छन्। अघिल्लो आर्थिक वर्षको तुलनामा यो आर्थिक वर्षमा ५११ प्रतिशतका दरले अपराधका घटनामा वृद्धि भएको छ। १२ वटा रेड नोटिस जारी ९ पक्राउ नेपालमा अपराध गरेर विदेश गएका वा फरार भएका व्यक्तिहरूलाई कानुनी दायरामा ल्याउनका लागि चार महिनामा इन्टरपोलबाट १२ वटा रेड कर्नर नोटिस जारी भएको थियो। यसमध्ये ९ जना व्यक्ति विभिन्न देशमा पक्राउ गरेर ल्याइएको छ। सवारी दुर्घटनामा ७ जनाको मृत्यु नेपाल प्रहरीका प्रवक्ता विश्व अधिकारीका अनुसार नेपालभर हुने दुर्घटनाका घटना हेर्दा औसतमा प्रत्येक दिन ७ जना व्यक्तिले सवारी दुर्घटनाका कारण ज्यान गुमाउँछन्। यो आर्थिक वर्ष सुरु भएपछि देशभर ७ हजार ४८ वटा सवारी दुर्घटना भए। जसमा ७७८ जनाले ज्यान गुमाए। दुर्घटनामा २ हजार ६४ जना गम्भीर घाइते भए। १० हजार बढी सामान्य घाइते भएका छन्। देशभर हुने दुर्घटनाका घटनामा ६४ प्रतिशत बढि दुई पाङ्ग्रे सवारी साधन मोटरसाइकल दुर्घटनामा पर्ने गर्छन्। ट्राफिक उलंघनमा साढे ५ लाख जना कारबाहीमा परेका छन्। उनीहरूबाट करिब ४२ करोड राजस्व संकलन भएको छ।"
"दाङमा स्कुटर दुर्घटना : आमाको मृत्यु, छोरा घाइते",दाङ : दाङको तुलसीपुरमा सवारी दुर्घटना हुँदा एक महिलाको मृत्यु भएको छ। तुलसीपुर उपमहानगरपालिका ७ स्थित हात्तिखौवामा भ्यान र स्कुटर ठोक्किँदा उक्त दुर्घटना भएको हो । दुर्घटनामा परि लमही नगरपालिका५ निवासी ५० वर्षीया लिला भुसाल रहेको प्रहरीले जनाएको छ । बुधबार दिउँसो साढे १ बजेतिर घोराहीबाट तुलसीपुरतर्फ जाँदै गरेको रा १ च १३०० नम्बरको भ्यान र विपरित दिशाबाट जाँदै गरेको रा ७ प ११३५ नम्बर को स्कुटर आपसमा ठोक्किएका थिए । दुर्घटनामा परी गम्भीर घाइते भएकी भुसालको उपचारको क्रममा राप्ती प्रादेशिक अस्पताल तुलसीपुरमा मृत्यु भएको इप्रका तुलसीपुरमा प्रहरी निरीक्षक प्रकाश थापाले जानकारी दिए । उक्त दुर्घटनामा गरी मृतकका छोरा स्कुटर चालक २७ वर्षीय निमलाल भुसाल घाइते भएका छन् । उनको अवस्था सामान्य छ । भ्यान र स्कुटरलाई प्रहरीले नियन्त्रणमा लिएको छ
घरायसी विवाद : बुबाले चक्कु प्रहार गर्दा छोराको मृत्यु,"भक्तपुर : भक्तपुरमा घरायसी विवादमा चक्कु प्रहार हुँदा एक जनाको मृत्यु भएको छ। भक्तपुर नगरपालिका २ स्थित सहिद स्मृति खेल मैदान नजिकै घरायसी विवाद भएपछि चक्कु प्रहारबाट घाइते भएका ३१ वर्षीय नरेन्द्र बहादुर शाहीको मृत्यु भएको जिल्ला प्रहरी परिसरले जनाएको हो। जिल्ला प्रहरी परिसरका सूचना अधिकारी ढुण्डीराज न्यौपानेले शाही गम्भीर घाइते भएको र भक्तपुर अस्पतालमा उपचारका क्रममा मृत्यु भएको जानकारी दिए। न्यौपानेका अनुसार घरायसी विवाद हुँदा उनकै बुबाले तरकारी काट्ने चक्कु प्रहार गरेका थिए। चक्कु प्रहार गरेको अभियोगमा मृतकका बुबा दिप बहादुर शाहीलाई नियन्त्रणमा लिई परिसरले अनुसन्धान अघि बढाएको उनको भनाई छ। मृतक शाहीको शव पोष्टमार्टमका लागि चाँगुनारायण नगरपालिका२ , दुवाकोटस्थित काठमाडौँ मेडिकल कलेजमा लगिएको थियो । शाही परिवार अछाम जिल्ला कमल नगर नगरपालिका६ हात्तीबाच भई वडा नं २ स्थित सहिद स्मृति खेल मैदान नजिकै बस्दै आएका थिए।"
दुर्गा प्रसाईंलाई अदालतमा उपस्थित गराउन सर्वोच्चको आदेश,"काठमाडौं : सर्वोच्च अदालतले मेडिकल व्यवसायी दुर्गा प्रसाईलाई अदालतमा उपस्थित गराउन आदेश दिएको छ। बन्दीप्रत्यक्षीकरणको रिटमाथि सुनुवाइ गर्दै न्यायाधीश सुनिल कुमार पोखरेलको इजलासले प्रसाईंलाई अदालत उपस्थित गराउन आदेश दिएको हो। जिल्ला अदालतले धरौटीमा छोड्न आदेश दिएपनि गैरकानुनी रुपमा हिरासतमा राखेको भन्दै प्रसाईंका छोरा निराजन प्रसाईंले सर्वोच्चमा रिट दायर गरेका थिए। रिटमाथि आज प्रारम्भिक सुनुवाइ गर्दै प्रसाईंलाई हिरासतमा राख्नुको कारण र बन्दीसहित उपस्थित हुन आदेश दिएको हो। सीआईबी,प्रहरी प्रधान कार्यालय नक्साल,नेपाल सरकार गृह मन्त्रालय सिंहदरबार र काठमाडौं जिल्ला अदालतलाई रिटमा विपक्षी बनाइएको छ। साइबर अपराधमा पक्राउ परेका प्रसाईंलाई यसअघि जिल्ला अदालत काठमाडौंले धरौटीमा छोड्न आदेश दिएको थियो। धरौटीमा छोड्न आदेश दिएपनि उनीमाथि अर्को मुद्दा अनुसन्धानकै क्रममा रहेकाले लगत्तै पक्राउ परेका थिए। हाल प्रसाईंमाथि भारतीय आपराधिक समूहको नाममा व्यवसायीलाई धम्क्याएर पैसा मागेको आरोपमा अनुसन्धान भइरहेको छ। प्रधानमन्त्री केपी शर्मा ओलीको मानमर्दन हुनेगरी झुठो र भ्रामक समाचार सम्प्रेषण गरेको आरोपमा उनी गत मंसिर ५ गते पक्राउ परेका थिए। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले केही कागजात सार्वजनिक गरेका थिए।"
पर्यटन क्षेत्रको विकासका लागि निजी क्षेत्र अघि सर्नुको विकल्प छैन : मन्त्री पाण्डे,"काठमाडौं : संस्कृति पर्यटन तथा नागरिक उड्यनमन्त्री बद्री पाण्डेले पर्यटन क्षेत्रको विकासका लागि निजी क्षेत्र अघि सर्नु पर्नेमा जोड दिएका छन्। बुधबार नेपाल हस्तकला महासंघले राजधानीमा आयोजना गरेको नेपालचाइना सांस्कृति शिखर सम्मेलनलाई सम्बोधन गर्दै मन्त्री पाण्डेले यस्तो बताएका हुन्। 'पर्यटन क्षेत्रको विकासका लागि निजी क्षेत्र अघि सर्नुको विकल्प छैन,'उनले भने,' निजी क्षेत्र अघिअघि सरकार पछिपछि भएपछि मात्रै पर्यटन क्षेत्रको विकास सम्पन्न हुन्छ।' उनले चिनियाँहरूले संस्कृतिभित्र पनि अमूर्त पक्षलाई स्टोरी टेलिङको माध्यमबाट पर्यटन क्षेत्रको प्रचार पसार गरिरहेको प्रति खुसी व्यक्त गरे। मन्त्री पाण्डेले भौतिक संस्कृतिले मात्रै धेरै कुरा नबोल्ने भएकाले मूर्त र अमूर्त संस्कृतिलाई जोड्न स्टोरी टेलिङको महत्व हुने बताए। उनले प्रकृतिमाथिको खतराबाट जोगिन पर्यावरणमैत्री पर्यटनमा जोड दिए। मन्त्री पाण्डेले पछिल्लो समय आइटी क्षेत्रको विकासले शिखर चुमेको उल्लेख गर्दैडिजिटल टुरिजम विकासतर्फ समेत ध्यान दिएर अघि बढ्नु पर्नेमा जोड दिए। उनले नेपाल र चीनबीच प्राचिन समयदेखि नै चित्रकला, काष्ठ कलालगायतका विषय समेत जोडिएको स्मरण गर्दै नेपाल चाइना शिखर सम्मेलनले दुई देशबीचको सम्बन्ध थप मजबुद हुने विश्वास व्यक्त गरे। उनले स्थलमार्ग र हवाईमार्गमार्फत नेपाल प्रवेश गर्ने पर्यटकहरूको सहजताका लागि सरकारको तर्फबाट कुनै पनि कसुर बाँकी नराख्ने बताए।"
आर्थिक अपराधको कारणले अन्य अपराधहरू बढे,"काठमाडौं : नेपाल प्रहरीले आर्थिक अपराधको कारणले अन्य अपराधका घटनामा वृद्धि भएको जनाएको छ। बुधबार आर्थिक वर्ष २०८१०८२ को गत ४ महिनाको अवधिमा भएका प्रमुख कार्य तथा उपलब्धि सार्वजनिक गर्दै नेपाल प्रहरीले प्रविधिको बढ्दो दुरुपयोगबाट सिर्जित अपराधहरू चुनौतीको रुपमा रहेको र आर्थिक अपराधको कारणले अन्य अपराधहरू वृद्धि भएको तथ्याङ्कले देखाएको जनाएको हो। केन्द्रीय प्रहरी प्रवक्ता प्रहरी वरिष्ठ उपरीक्षक विश्व अधिकारीले विद्यमान स्रोत साधनको उच्चतम प्रयोग गरी त्यस्ता अपराध नियन्त्रणमा प्रहरी क्रियाशिल रहेको बताए। उनले चालू आर्थिक वर्षको पछिल्लो चार महिनामा देशभर १९ हजार ४९८ वटा मुद्दा दर्ता भएको र धेरैको संख्यामा आर्थिक अपराधका मुद्दाहरू रहेको बताए। त्यस्तै बलात्कारका कसुरका मुद्दाहरूको संख्या पनि धेरै नै रहेको अधिकारीले जानकारी दिए। सोही अवधिमा १२ वटा रेड कर्नर नोटिस जारी भएको उनले बताए। प्रवक्ता अधिकारीले प्रहरी कर्मचारीहरु विरुद्ध पर्ने उजुरीलाई कसूरको गम्भीरताको आधारमा विभागीय कारबाहीको दायरामा ल्याउने काम समेत भइरहेको बताए। सो क्रममा उनले मानवस्रोत विकास तथा स्रोतसाधन व्यवस्थापनतर्फ प्रहरीको इकाईगत संख्या, भर्ना छनौट सम्बन्धी हाल सम्मको गतिविधि, भौतिक संरचनाहरूको संख्यात्मक विवरण लगायतका विषयमा जानकारी गराएका थिए।"
"सीमा क्षेत्रमा न भन्सार, न सुरक्षा गस्ती","डोल्पा : कर्णाली प्रदेशका १० जिल्लामध्ये हुम्ला र डोल्पामा चिनियाँ नाका पर्छन्। हुम्लामा हिल्सा नाका छ भने डोल्पामा मोरिम्ला र क्याटो नाका पर्छन्। हिल्सा नाका पूर्णरूपमा सञ्चालनमा छ। यसले गर्दा हुम्लावासीलाई दैनिक उपभोग्यलगायतका सामग्रीहरू किनमेल गर्न सहज भएको छ। हिल्सा क्षेत्रमा सशस्त्र प्रहरीको बीओपी राखिएको छ। हिल्साबाहेक डोल्पाको मोरिम्ला नाका आशिंक रूपमा खुल्ने भए पनि प्रचुर व्यापारिक सम्भावना बोकेको चिनियाँ नाका हो। पाँच वर्ष अघिसम्म नियमित रूपमा प्रत्येक वर्ष खुल्ने मोरिम्ला नाका यस वर्ष पाँच वर्षपछि खुलेको हो। कोरोना कहरपछि चीनले पाँच वर्षसम्म नाका खुलाउन अनुमति नदिँदा नाका खुल्न सकेको थिएन। यस वर्ष गत साउन महिनामा १५ दिनका लागि नाका खुलाइएको थियो। त्यहाँ प्रवेशका लागि जिल्ला प्रशासन कार्यालय डोल्पाले एक हजार आठ सयभन्दा धेरै सीमा पास जारी गरेको थियो। अस्थायी रूपमा सञ्चालन हुँदै आएको मोरिम्ला नाका क्षेत्रमा सशस्त्र प्रहरीको सुरक्षा(बीओपी) राख्ने कुरा वर्षौंदेखि अन्योलमा पर्दै आएको छ। दुई देशबीचको व्यावहारिक समझदारीमा नाका सञ्चालन भए पनि न सीमा सुरक्षा पोस्ट छ न त भन्सार कार्यालय राखिएको छ। नेपालको कानुनअनुसार सीमा सुरक्षा गर्ने दायित्व शसस्त्र प्रहरीको हो। तर, डोल्पाका पुराना यी दुई नाकामा भने हालसम्म सीमा सुरक्षाफौज राखिएको छैन। यी दुई नाका चीन, नेपाल र भारतबीच हुने त्रिदेशीय व्यापारिक नाकाका रूपमा समेत परिचित छ। रणनैतिक महत्व बोकेका यी तीन नाकामध्ये मोरिम्ला नाका पूर्णरूपमा सञ्चालनमा आएमा चीनको सामान नेपाल हुँदै भारत र भारतको सामान नेपाल हुँदै चीन पुयाउन सकिन्छ। यी तीन नाका जोड्ने प्रमुख सडक भेरी करिडोर हो। उक्त सडक जाजरकोट जिल्लाको तल्नुबगरसम्म स्तरोन्नति सुरु गरिएको छ भने त्योभन्दा माथि मोरिम्लासम्म ट्रयाक मात्र खुलाइएको छ। डोल्पामा पर्ने ल्यासीक्यापदेखि शिशौलसम्मको ४० किलोमीटर सडकको ट्रयाकनै खुलाइएको छैन। भौगोलिक रूपमा कठिन भूगोल भएकाले सेनालाई निर्माणको जिम्मा दिने बताइएको एक वर्ष बितिसक्दा समेत काम सुरु भएको छैन। मोरिम्ला नाका डोल्पोबुद्ध गाउँपालिकामा पर्छ भने क्याटो नाका शेफोक्सुन्डो गाउँपालिकामा पर्छ। उपल्लो डोल्पामा बसोबास सुरु भएदेखि उपल्लो डोल्पाबासी र तिब्बती व्यापारीबीच दैनिक उपभोग्य वस्तु लगायतका वस्तुहरूको व्यापार हुँदै आएको उपल्लो डोल्पावासीको भनाइ छ। उपल्लो डोल्पाका डोल्पोबुद्ध, छार्काताङ्सोङ र शेफोक्सुन्डो गाउँपालिकाका बासिन्दालाई जिल्ला सदरमुकाम झरेर दैनिक उपभोग्य सामाग्री किनमेल गर्न पाँच दिन लाग्ने भएकाले पनि दुई दिनमा क्याटो र मोरिम्ला नाका पुगेर किनमेल गर्न सजिलो हुन्छ। त्यतिमात्र नभई यी दुई नाका आधिकारीक रूपमा खुलाइएमा चिनियाँ सामान सिधै नेपाली बजारमा भिœयाउन सकिने र नेपालमा उत्पादन हुने यार्सागुम्बा लगायतका जडिबुटी सिधै चिनियाँ बजारमा निर्यात गर्न सकिने डोल्पाली ब्यापारीहरू बताउँछन्। खाद्यवस्तुदेखि मेसिनरी सामान चिनियाँ नाकाबाटै त्यसो त उपल्लो डोल्पावासीले पहिले देखिनै चिनियाँ नाकाबाटै दैनिक उपभोग्य लगायतका सम्पूर्ण घरायसी सामानहरू खरिद गरेर आफ्ना आवश्यकता टार्दै आएका छन्। उपल्लो डोल्पावासीले खाद्यवस्तु मात्र होइन मोटरसाइकल लगायतका मेसिनरी सामानसमेत चिनियाँ नाकाबाट खरिद गर्दै आएका छन्। नेपालमा सात लाखसम्म पर्ने मोटर साइकल दुई, तीन लाखमै आउने भएपछि आवत जावतको सुविधाका लागि प्रायः स्थानीयले चिनियाँ नाकाबाट मोटरसाइकल खरिद गर्ने गरेको धेरै वर्ष भइसकेको डोल्पोबुद्ध गाउँपालिकाका स्थानीय युवा पेमा छेवाङ गुरुङले बताए। सीमा सुरक्षामा राज्यको बेवास्ता उपल्लो डोल्पास्थित मोरिम्ला र क्याटो नाका सुरक्षाका लागि राज्यले नै बेवास्ता गरेको पाइएको छ। प्रत्येक वर्ष सीमाक्षेत्र अनुगमनका लागि भन्दै हेलिकप्टरमा उपल्लो डोल्पा पुग्ने सरकारी प्रतिनिधि, उच्च राजनीतिक नेतृत्वले पनि नाकालाई बैध बनाउनका लागि ठोस कदम चाल्ने बताउने गरे पनि काम भने भएको छैन। त्यतिमात्र नभई स्थानीय सरकारका प्रतिनिधि, जिल्लास्थित सुरक्षाका निकायका प्रमुखहरू, जिल्लाका सांसद मन्त्रीहरूको पनि भ्रमण हुने गरे पनि उपलब्धि भने शून्य देखिन्छ। मोरिम्ला र क्याटो नाकालाई स्थायी बनाउन पहिलो काम भनेको सशस्त्र प्रहरीको बीओपी स्थापना गर्नुपर्ने जिल्लाका सुरक्षा अधिकारीहरू नै बताउँछन्। यससँगै अस्थायी भए पनि भन्सार कार्यालय स्थापना गर्नुपर्ने उनीहरूको भनाइ छ। जग्गा प्राप्तिपछि सरकारले सीमाक्षेत्रमा अत्याधुनिक भवन बनाइदिएमा बाह्रै महिना बसेर सशस्त्र प्रहरीले सीमाना सुरक्षा गर्न सक्ने बताइन्छ। नेपाल चिन सीमा सुरक्षाका लागि जिम्मा पाएको सशस्त्र प्रहरी नहुँदा नेपालको भौगोलिकता अखण्डताको रक्षामा राज्यले नै चासो नदिएको प्रष्ट हुने डोल्पाका सरोकारवाला बताउँछन्। त्यतिमात्र नभई सीमा क्षेत्रको निगरानी, शान्ति सुरक्षा कायम गर्न र ऐतिहासिक सम्पदाहरूको संरक्षण गर्ने कार्य समेत हुन सकेको छैन। अहिले एकल रूपमा चिनियाँ प्रहरीले सीमा क्षेत्रहरू नियमित रूपमा अनुगमन गरिरहको देख्न सकिने उपल्लो डोल्पाबासी बताउँछन्। सीमा सुरक्षा राज्यको प्रमुख दायित्व भएकाले राज्य र सरकारको चासो धेरै हुनुपर्ने डोल्पोबुद्धका स्थानीय पेम्मा छेवाङ गुरुङ बताउँछन्। त्यसमा पनि डोल्पाबाट निर्वाचित मन्त्रीहरूले यो कुरा सरकारसम्म पुर्याएर कार्यान्वयन गर्न लगाउनुपर्ने उनको भनाइ छ। उपल्लो डोल्पाको तीन्जेमा शसस्त्र प्रहरीको बीओपी राख्ने कुरा वर्षौंदेखि उठे पनि अहिले अन्योलमा परेको छ। तीन्जेबाट मोरिम्ला नाकानजिक पनि पर्छ। आफ्नो देश भित्रको साँध सीमाना सुरक्षा गर्ने दायित्व राज्यको हो तर डोल्पाको हकमा राज्यको चासो देखिँदैन, उनले भने, जग्गा खोज्न आवश्यक पहल स्थानीय सरकारले गर्नुपर्छ। तर, यो सम्भव भएको छैन। बीओपी स्थापना गर्न राज्य पनि तातेको छैन। सशस्त्र प्रहरीका अनुसार बीओपी स्थापनाका लागि पाँच रोपनीभन्दा माथि नै जग्गा चाहिन्छ। तर, डोल्पोबुद्ध गाउँपालिकाकै धो ताक्सीमा इलाका प्रहरी कार्यालय स्थापना गर्नेभन्दै साढे एक रोपनी जग्गा प्राप्त भएर शिलान्यास गरिएको भवन अलपत्र परेको छ। धो मा सीमा सुरक्षाका लागि सशस्त्र प्रहरीको बीओपी राख्दा सीमा क्षेत्रबाट पनि टाढा पर्ने भएकाले बीओपी राख्न उपयुक्त नहुने जिल्लाका सुरक्षा अधिकारी बताउँछन्। मोरिम्ला नाकाबाट नजिक पर्ने तिन्जे, पोल्दे, फालमध्ये एक ठाउँमा बीओपी स्थापना गर्नुपर्ने उनीहरूको भनाइ छ। बीओपी स्थापनाका लागि पाँच रोपनीभन्दा माथिनै जग्गा आवश्यक पर्ने उनीहरूको भनाइ छ। यसकारण आवश्यक छ बीओपी आफ्नो देशको साँध सीमाना सुरक्षा गर्नु त्यो देशको प्रमुख दायित्व हो। विश्व परिवेश नियाल्दा आफ्नो सीमाक्षेत्र रक्षाका लागि कतिपय देशबीच बेलाबेलामा विवादसमेत हुने गरेको पाइन्छ। नेपाल चीन सीमा पर्ने उपल्लो डोल्पामा बीओपी स्थापना गर्न नसक्दा भौगोलिक अखण्डताको रक्षा, अनाधिकृत आवगमन, तस्करी, गैरकानुनी गतिविधिहरूको खतरासमेत बढेको छ। त्यतिमात्र नभई सीमावर्ती बस्तीहरूको सुरक्षा, आपतकालीन रूपमा आइपर्ने प्राकृतिक प्रकोपका घटनाहरूमा राहत तथा उद्धारको पूर्वतयारीसमेत हुन सकेको छैन। यी सबै विषयलाई मध्यनजर गर्दै राज्यले जतिसक्दो चाँडो शसस्त्र प्रहरीको बीओपी स्थापना गर्नुपर्ने नागरिक समाज डोल्पाका अध्यक्ष शेरबहादुर बुढाको भनाइ छ। सीमा क्षेत्र परेको ठाउँमा सुरक्षा बल राख्नु राज्यको प्रमुख दायित्व भएको उनको भनाइ छ। त्यसका लागि डोल्पाबाट निवार्चित जनप्रतिनिधिले विशेष पहल हुनुपर्ने बुढाले बताए। बीओपी नहुँदा हुँदैन सीमा गस्ती उपल्लो डोल्पामा सीमा सुरक्षा बल बीओपी नहुँदा नियमित रूपमा सीमा गस्ती हुन सकेको छैन। प्रत्येक दिन साँध सीमानमा नेपाली सुरक्षा टोली पुग्नुपर्ने भए पनि अहिले उपल्लो डोल्पामा पर्ने सीमाक्षेत्र सुरक्षाविहीन भएका छन्। तिन्जेमा सशस्त्र प्रहरीको बीओपी स्थापना हुन नसकेको पछि मोरिम्ला र क्याटो दुवै नाका सुरक्षाविहीन भएका हुन्। दुई देशबीचको उक्त सीमाक्षेत्रमा चिनियाँ प्रहरी भने नियमित पुग्ने गरेको उपल्लो डोल्पावासी बताउँछन्। तर, नेपालका तर्फबाट भने सुरक्षा बल नहुँदा चिनियाँ प्रहरीले के कस्ता गतिविधि गर्छन् भन्ने कुरा रहस्यमय रहेको स्थानीयबासीको भनाइ छ। तीन वर्षअघि आफ्नो सीमाक्षेत्र कायम गरिएको १५ नं पिलर हेर्न पुगेका पूर्वाधार विकास कार्यालय डोल्पाका इन्जिनियर प्रकाश बुढालाई किन आइस भन्दै चिनियाँ प्रहरीले नियन्त्रणमा लिन समेत खोजेका थिए। त्यतिमात्र नभई चिनियाँ प्रहरीले एकल रुपमा सीमा स्तम्भ रंग्याएको समाचार समेत बाहिरिएको थियो। सर्वसाधारणमा सधैं सुरक्षा त्रास भौगोलिक रूपमा अत्यन्त्रै विकट उपल्लो डोल्पा पुग्न जिल्ला सदरमुकाम दुनैबाट पाँच दिनसम्म लाग्छ। त्यसकारण पनि उपल्लो डोल्पावासीलाई सधैं सुरक्षा त्रास हुने गर्छ। उपल्लो डोल्पाको धो, साल्दांग, कागकोट लगायतका स्थानमा नेपाल प्रहरीको सुरक्षा चौकी राखिएको छ। बाह्रै महिना हिमपात हुने उपल्लो डोल्पामा कात्तिक पछि अत्याधिक चिसो बढ्ने र प्रशस्त हिमपात हुने भएकाले चौकीहरू पनि जिल्ला कार्यालयमा गाभिने गर्छन्। यस वर्ष पनि सबै चौकीहरू दुनैमा गाभिसकेका छन्। कात्तिकदेखि चैतसम्म चिसो नघट्ने भएकाले उपल्लो डोल्पा सुरक्षाविहीन हुने गर्छ। छ महिनासम्म सुरक्षा नहुँदा उपल्लो डोल्पामा ऐतिहासिक सम्पदा चोरी हुने, गाउँघर लुटिने, सर्वसाधारण र वन्यजन्तुको आखेटोपहार अवैध रूपमा बिक्री गर्ने जस्ता अपराधिक गतिविधिहरू घटेको पाइएको छ। त्यतिमात्र नभई हिउँदको समयमा कतिपय सर्वसाधारणहरू घर, गुम्बामा ताला मारेर जाडो छल्न बेंसी झर्ने भएकाले हतियारधारी समूहद्वारा पुरातात्विक सम्पदा चोरी हुने गरेको हो। भरपर्दो सुरक्षा व्यवस्था नहुँदा जिल्ला प्रहरी कार्यालय डोल्पाका अनुसार २०७२ सालदेखि हालसम्म उपल्लो डोल्पाबाट ७३ थान प्राचिन मूर्ति चोरी भएकोमा ५० थान फेला परे। अझै २३ थान फेला पर्न बाँकी छ। चोर्ने मनसाय राख्ने मान्छेहरू प्रायः मान्छे नभएको मौकाछोपी हिउँदको समयमा उपल्लो डोल्पाको गाउँबस्तीमा छिर्ने गरेकाले यस समयमा सुरक्षा खतरा बढ्ने धोका स्थानीयको भनाइ छ। करिब ६ महिना उपल्लो डोल्पा सुरक्षाविहीन हुन्छ भने ६ महिना मात्र नेपाल प्रहरीको आंशिक सुरक्षा हुन्छ। अहिले उपल्लो डोल्पाको फोक्सुन्डोमा बाहेक अन्य सबै सुरक्षा चौकीहरू दुनै सरेको जिल्ला प्रहरी कार्यालय डोल्पाका प्रहरी निरीक्षक राजेश बस्नेतले जानकारी दिए। छैन अस्थायी भन्सार राज्यका कारण मोरिम्ला र क्याटो नाका बैधानिक हुन सकेका छैनन् तर प्रत्येक वर्ष प्रहरी भने खटाइन्छ। यसमा पनि क्याटो नाका कहिलेकाहीँ मात्र खुल्ने गर्छ। वर्षमा एक पटकमात्र खुल्ने उक्त नाकाहरूमा अस्थायी भन्सार कार्यालय समेत राखिएको छैन्। जडीबुटी लगायतका वन पैदावार बेच्न जाने सर्वसाधारणको चेक जाँचका लागि सीमा क्षेत्रमा डिभिजन वन कार्यालयको चेक पोस्टसमेत छैन। व्यापारीहरू निर्वात रूपमा जडीबुटीको कारोवार गर्ने गर्छन्। राज्यको दरिलो उपस्थिति नहुँदा प्रत्येक वर्ष नाका खुल्दा गैरकानुनी गतिविधि हुन सक्ने बताइन्छ। उपल्लो डोल्पाको कतिपय क्षेत्र शेफोक्सुन्डो राष्ट्रिय निकुञ्ज क्षेत्रमा पर्ने भएकाले कस्तुरी, हिउँ चितुवालगायतका वन्यजन्तुहरू पाइन्छन्। त्यतिमात्र नभई बहुमूल्य जडीबुटी पुरातात्तिवक मूर्ति राखिएका एैतिहासिक गुम्माहरू समेत उपल्लो डोल्पामा छन्। तर, नाका खुल्दा सामान्य चेकजाँच गरेरै सर्वसाधारणलाई पठाइने भएकाले अवैध गतिविधि हुन सक्ने आँकलन समेत गरिएको हो। नाका खुल्दा जिल्लाबाट पुगेका नेपाल प्रहरी,शसस्त्र प्रहरीले अस्थायी रुपमा सुरक्षा दिँदै आए पनि पूर्ण सुरक्षाका लागि बीओपी स्थापना गरिनुपर्ने उपल्लो डोल्पावासीको माग छ। वर्षमा एकपटक चिनियाँ क्षेत्रमा लाग्ने व्यापारीक मेलामा सर्वसाधारणले करोडौंको वस्तु आयात तथा निर्यात गर्ने गरे पनि भन्सार शुल्क एक रुपैयाँसम्म उठ्दैन। जसले गर्दा राज्यलाई उठ्नुपर्ने भन्सार कर त्यसै खेर जाँदै आएको हो। प्रत्येक वर्ष जति दिन नाका खुल्छ त्यति समयका लागि भए पनि अस्थायी भन्सार कार्यालय सरकारले राख्नुपर्ने सरोकारवालको भनाइ छ। के भन्छ स्थानीय सरकार ? उपल्लो डोल्पामा सशस्त्र प्रहरीको सीमा सुरक्षाचौकी राख्न अत्यावश्यक रहेको डोल्पोबुद्ध गाउँपालिकाका उपाध्यक्ष पेम्मा धोर्चे गुरुङले बताए। उपल्लो डोल्पामा चीनसँगका दुइटा खुला सीमाना छन्। ती सीमानाहरू, सीमास्तम्भहरू के कस्तो अवस्थामा छन् राज्यको ध्यान पुग्न सकेको छैन। उपल्लो डोल्पाका विभिन्न ठाउँमा सशस्त्र प्रहरीको सुरक्षाफौज राख्ने भनेको पाँच छ वर्ष भयो तर, उपलब्धि हात लागेको छैन, उनले भने, दुई वर्षअघि नै हामिले जिल्लाबाट आएको शसस्त्र प्रहरीको टोलीलाई डोल्पोबुद्ध गाउँपालिकाको तीन ठाउँमा २०२५ रोपनी क्षेत्रफलसम्म भएका जग्गा देखाएका थियौं। त्यसपछि कुनै प्रतिक्रिया आएन। उपल्लो डोल्पामा दुई स्थानमा बीओपी स्थापना गर्न आवश्यक जग्गा दिन गाउँपालिका तयार छ। समन्वय गर्न पनि तयार छ। बरु प्रजिअलगायत जिल्लाको सुरक्षा टोलीले चासो राख्नुपर्यो। उनका अनुसार उपल्लो डोल्पाको तिन्जेमा बीओपी स्थापनापछि सीमा सुरक्षामात्र होइन जनधनको सुरक्षाको ग्यारेन्टी हुन्छ। शान्ति सुरक्षा कायम गर्न सकिन्छ। तिन्जेबाट एक घण्टामा मोरिम्ला नाका पुग्न सकिने उपाध्याक्ष गुरुङले बताए। उपल्लो डोल्पामा पर्याप्त सुरक्षाकर्मी नहुँदा अहिले पनि नागरिकहरू त्रासमा जिउन बाध्य भएको उनको भनाइ छ। बीओपी राख्ने भनिएको तिन्जेदेखि भित्रको भूभाग निकुञ्ज क्षेत्रमा नपर्ने भएकाले कानुनी जटिलता पनि नभएको उनको भनाइ छ। यता डोल्पाका संघीय सांसद धनबहादुर बुढाले सीमा सुरक्षा बल स्थापनाका लागि सुरुदेखि नै आवश्यक पहल गरिरहेको बताए। उपल्लो डोल्पामा सशस्त्र प्रहरीको बीओपी राख्न एकदमै आवश्यक हो। जिल्लाका सुरक्षा प्रमुखहरूसँग पनि कुरा भइरहेको छ। तर, पनि जग्गा प्राप्त हुन सकेको छैन। त्यहाँका जनप्रतिनिधिहरूलाई जग्गा टुंग्याउन भनेको छु, आशा छ यो काम छिट्टै होला। जग्गाको प्राप्तिको कुरा सकिएपछि बाँकी केन्द्रमा गर्ने प्रक्रियामा जस्तोसुकै सहयोग गर्न पनि तयार भएको उनको भनाइ छ। यसो भन्छन् प्रजिअ उपल्लो डोल्पामा पर्ने मोरिम्ला र क्याटो नाका सुरक्षाका लागि एउटा बीओपी राख्न आवश्यक भएको सहायक प्रमुख जिल्ला अधिकारी दामोदर ज्ञवालीले बताए। त्यसका लागि सुरुमा जग्गा चाहियो, जग्गा प्राप्त हुन सकेको छैन। जिल्लाका सुरक्षा अधिकारीहरूले पनि जग्गा कहाँ कति खाली छ हेर्न जान पाएको छैन। अब एक पटक जिल्लाको सुरक्षा टोली पुग्छौं र जग्गाका लागि समन्य गर्छौं सहायक प्रजिअ ज्ञवालीले भने, भौगोलिक विकटताका कारण पनि भनेको समयमा पुग्न सकिँदैन। बीओपी स्थापना पछि अस्थायी भए पनि राज्यले भन्सार कार्यालय स्थापना गर्नुपर्छ। जसबाट राज्यलाई राजस्वसमेत प्राप्त हुन्छ। प्रत्येक वर्ष आधा महिनाका लागि मात्र खुल्ने यो नाका हुम्लाको हिल्सा नाका जस्तै कम्तीमा सातआठ महिना खुलेमा डोल्पालीलाई किनमेल गर्न सजिलो हुने उनको भनाइ छ।"
"भ्रष्टाचार मुद्दामा हदम्याद नलाग्ने, अख्तियारलाई बलियो बनाइँदै","काठमाडौं : अब बन्ने भ्रष्टाचारसम्बन्धी कानुनमा भ्रष्टाचार मुद्दामा हदम्याद नलाग्ने व्यवस्थादेखि नीतिगत निर्णयलाई परिभाषित गरिएको छ। तर, निजी क्षेत्रलाई भने अख्तियारको क्षेत्राधिकारभन्दा बाहिर नै राखिने भएको छ। विशेष अनुसन्धान विधि र नवीन प्रविधि प्रयोग, हदम्याद नलाग्ने, बेनामी उजुरी दिन पाउनेलगायत व्यवस्थामा सहमति जुटाउँदै भ्रष्टाचार निवारण ऐन २०५९ लाई संशोधन गर्न बनेको विधेयक र अख्तियार दुरुपयोग अनुसन्धान आयोग (तेस्रो संशोधन) विधेयक राज्य व्यवस्था तथा सुशासन समितिको उपसमितिबाट पारित भएको छ। यी विधेयकमा सहमति जुटाउन राज्य व्यवस्था समितिले सांसद ह्दयराम थानीको संयोजकत्वमा उपसमिति बनाएको थियो। उपसमितिको लामो छलफलपछि निजी क्षेत्रलाई अख्तियार क्षेत्राधिकारबाट बाहिर राख्ने सहमति जुटाएको संयोजक थानीले जानकारी दिए । विधेयकमा निजी क्षेत्रलाई अख्तियारको क्षेत्राधिकारभित्र राख्न प्रस्ताव गरिएको थियो । यो व्यवस्थाले बैंक, मेडिकल कलेज, निजी अस्पताललगायत निजी कम्पनीहरू अख्तियारको क्षेत्राधिकार बाहिर नै रहनेछन्। निजी क्षेत्रको अनियमितता हेर्ने अन्य निकाय रहेका कारणले अख्तियारको क्षेत्राधिकारभित्र नराख्ने सहमति भएको उपसमितिका एक सदस्यले बताए। नीतिगत निर्णयको परिभाषा संसदीय उपसमितिमा नीतिगत निर्णयलाई परिभाषित गरिएको छ। प्रचलित कानुनमा नीतिगत निर्णय सम्बन्धी स्पष्ट व्याख्या नरहेको कारण भ्रष्टाचारसम्बन्धी अनुसन्धानको क्रममा द्विविधा हुने गरेको छ। अख्तियार दुरुपयोग अनुसन्धान आयोग ऐन, २०४८ को दफा ४ को उपदफा (ख) मा मन्त्रिपरिषद् वा त्यसको कुनै समितिले सामूहिक रूपमा गरेको नीतिगत निर्णय सम्बन्धमा आयोगले कुनै कारबाही नगर्ने प्रावधान छ। यो व्यवस्थाको दुरुपयोग देखिने गरी बदनियतसाथ मन्त्रालयबाटै गर्न सकिने नियमित प्रशासनिक र सार्वजनिक खरिदसम्बन्धी विषयलाई समेत मन्त्रिपरिषद्बाट निर्णय गराई नीतिगत निर्णयको आवरणमा अनुसन्धानबाट उम्कने प्रवृत्ति रहँदै आएको छ। अब भने कानुनबमोजिम लानुपर्ने बाहेकका कुरा मन्त्रिपरिषद्मा लान नपाइने भएको छ। संघीय मन्त्रिपरिषद् र प्रदेश मन्त्रिपरिषद्बाट हुने निर्णयले व्यक्ति, संघ, संस्था वा कुनै कम्पनीलाई फाइदा पुर्याएको छ कि राज्य र जनतालाई फाइदा पुर्याएको छ भनेर हेर्न सकिन्छ। राज्य र जनतालाई फाइदा पुर्याएको छैन भने त्यो नीतिगत निर्णयको नाममा भ्रष्टाचार भएको आशंकामा अनुसन्धान गर्न सकिनेछ, भन्ने उपसमितिले तयार पारेको प्रतिवेदनमा भनिएको छ। उपसमितिले कानुनमा कुनै निकाय वा अधिकारीले निर्णय गर्नुपर्ने विषयमा अधिकार क्षेत्र नाघेर मन्त्रिपरिषद्मा लगेर निर्णय गरिएमा त्यसलाई समेत नीतिगत निर्णयको रूपमा लिन नहुने व्यवस्था गरेको छ। भ्रष्टाचार मुद्दामा अब हदम्याद नलाग्ने भ्रष्टाचार मुद्दामा हदम्याद लगाउनुपर्ने प्रस्ताव गरिएको थियो तर उपसमितिले भ्रष्टाचारका मुद्दा जहिले पनि चलाउने सकिने व्यवस्थालाई अनुमोदन गरेको छ। विधेयकमा भ्रष्टाचारजन्य कसुरमा त्यस्तो कार्य भएको थाहा पाएको मितिले पाँच वर्षभित्र मुद्दा चलाउनुपर्ने छ भन्ने प्रस्ताव गरिएको थियो। यो प्रस्तावलाई उपसमितिले अस्वीकार गरेको छ। बेनाम उजुरी दिन पाउने बेनामी उजुरी दिन पाउने कि नपाउने भन्ने विषयमा ठूलै छलफल चल्यो। अन्तत वेनामी उजूरीको विषयमा अघिल्लो ऐनमा नै रहेको व्यवस्था यथावत् रहने भएको छ। उपसमितिले संयोजक थानीले बेनामी उजुरी विषयमा विगत कै व्यवस्थालाई नचलाइरहेको बताए। जहाँ बेनामे उजुरी दिन पाउनेसम्बन्धी व्यवस्था यथावत छ, हिजो जे थियो, हामी यो विषयलाई चलाएनौं, उनले भने। बेनामे उजुरीका नाममा व्यक्तिको चरित्रहत्या गर्ने कार्य भएको भन्दै यो व्यवस्था हटाउनु पर्ने आवाज पनि उठेको थियो। विशेष अनुसन्धान विधि र नवीन प्रविधिको प्रयोग अख्तियारलाई प्रविधि सम्पन्न बनाउने विषयमा उपसमितिमा सहमत भएको छ। अब अख्तियारले विशेष अनुसन्धान विधि र नविन प्रविधिको प्रयोग गरी अनुसन्धानलाई अझ प्रभावकारी बनाउन पाउने भएको छ। उपसमिति संयोजक थानीले अख्तियारलाई नविन प्रविधिको प्रयोग अनुसन्धान गर्ने बाटो खोलिदिएको बताए। विशेष अनुसन्धान विधि र नवीन प्रविधि अवलम्बन गर्न सक्ने भन्ने व्यवस्थामा भनेको छ। जसअन्तर्गत नियन्त्रित अनुसन्धान विधि (कन्ट्रोल डेलिभरि),गुप्त अनुसन्धान कारबाही (अन्डर कभर अपरेसन) अदालतको अनुमति लिएर टेलिफोन वा सञ्चारमाध्यमको विवरण प्राप्त गर्ने (इन्टरसेप्सन), कम्प्युटर वा अन्य विद्युतीय साधनको संरचना वा प्रणालीमा पहुँच र थप प्रमाण वा सूचना प्राप्त गर्ने उद्देश्यले अनुसन्धानमा रहेका व्यक्तिलाई निरन्तर निगरानीमा राख्ने व्यवस्था हुनेछ। विधेयकमा प्रयोगशाला वा फरेन्सिक एकाइ स्थापना र सञ्चालन गर्न सक्ने प्रस्ताव गरिएको छ। विधेयकमा भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको परीक्षण गर्न आयोगले आवश्यकताअनुसार आफ्नै प्रयोगशाला तथा डिजिटल फरेन्सिक एकाइ स्थापना र सञ्चालन गर्न सक्नेछ भन्ने उल्लेख छ। आयोगले भ्रष्टाचारजन्य कसुरको अनुसन्धानको सिलसिलामा संकलन भएका प्रमाणहरूको स्थापित प्रयोगशाला वा डिजिटल फरेन्सिक एकाइ वा कानुनबमोजिम स्थापित अन्य प्रयोगशालाबाट वैज्ञानिक परीक्षण गराउन सक्नेछ। यसरी गरिएको परीक्षणबाट प्राप्त प्रतिवेदन प्रमाणका लागि ग्राह्य हुनेछ, विधेयकमा छ। अनुसन्धान तथा तहकिकातसम्बन्धी विशेष व्यवस्थाअन्तर्गत आयोगले भ्रष्टाचारसम्बन्धी मुद्दाको छानबिन वा अनुसन्धान गर्दा आवश्यकताअनुसार नियन्त्रित अनुसन्धान प्रविधि (कन्ट्रोल डेलिभरी) वा गुप्त कारबाही अनुसन्धान ( अण्डर कभर अपरेशन) र यस्तै अन्य उपयुक्त अनुसन्धान पद्धति अपनाइ प्रमाण संकलन गर्न सक्नेछ उल्लेख छ। आयोगले अनुसन्धान कार्यलाई तथ्यपरक र व्यावहारिक बनाउन वा अनुसन्धान गर्नुपर्ने विषयमा आरोपित व्यक्तिको कार्य प्रकृति समेतका आधारबाट अनुसन्धान सूत्र प्रयोग गर्नुपर्ने देखिएमा आयोगबाट निर्णय भएबमोजिम भ्रष्टाचारसम्बन्धी कसुरको अनुसन्धानको सिलसिलामा सुराकी वा अनुसन्धान सूत्र परिचालन गर्न सक्नेछ। त्यसरी परिचालन गरिएको सुराकी वा अनुसन्धान सूत्र प्रयोग गर्न सकिने भएको छ। अनुचित कार्य नयाँ कानुनमा अनुचित कार्य सम्बन्धी विषय समेटिएको छ। २०७२ सालको संविधानले नै अनुचित कार्य सम्बन्धि व्यवस्था हटाएको छ। त्यस कारण अनुचित कार्य नै भन्ने शब्द नराखिए पनि कानुनमा कर्मचारीले अख्तियारी प्रयोग नगरेको अवस्थामा उनीहरू माथि कारवाही चलाउन सकिने व्यवस्था गरेको छ। लामो समयदेखि भ्रष्टाचार सम्बन्धि यी दुई विधेयक संसदमा रुमलिँदै आएका छन्। राष्ट्रिय सभाबाट पारित भएको यो विधेयक प्रतिनिधिसभामा छ। प्रतिनिधिसभा अन्तर्गतको राज्य व्यवस्था तथा सुशासन समितिले उपसमिति गठन गरेर प्रस्तावित विषयमा छलफल गराएको छ। यी दुवै विधेयक २०७६ माघ ६ मा राष्ट्रियसभामा दर्ता भएको थियो। ती दुवै विधेयकले २०७९ चैत २७ गते संसद्को राष्ट्रियसभाबाट पारित भएका थिए। उपसमितिमा पारित भएको ती विधेयक अब समितिबाट पारित गरेर प्रतिनिधिसभा पठाइनेछ।"
परराष्ट्र नीति आजको आवश्यकता : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले समानता र सबै अल्पसङ्ख्यक समूहहरूको अधिकारको सुनिश्चितताका लागि नारीवादी परराष्ट्र नीति (  ) को आवश्यकतामा जोड दिएकी छन्। जर्मनीको बर्लिनमा आयोजित समानतासम्बन्धी सम्मेलनमा नारीवादी परराष्ट्र नीतिसम्बन्धी प्यानललाई मंगलबार सम्बोधन गर्दै मन्त्री राणाले यो नीतिले रूपान्तरणको प्रतिज्ञा र सम्भावना बोकेकाले यसको अनुशरण आवश्यक रहेको बताएकी हुन्। जहाँ पितृसत्ता बढी बहिष्करणमुखी र शक्तिकेन्द्रित हुन्छ त्यहाँ समानताको सिद्धान्तले काम गर्छ भन्दै परराष्ट्रमन्त्री डा राणाले समानताका अन्य नीतिहरूजस्तै नारीवादी परराष्ट्र नीतिले पनि मेलमिलाप,सदभाव र समावेशिता अंगाल्ने धारणा राखिन्। 'नारीवादी परराष्ट्र नीतिले श्रेणीबद्धता र बहिष्करणमा आधारित पितृसत्तात्मक संरचनालाई चुनौती दिने काम गर्दछ ,'उनले भनिन्,' यो नीतिले समावेशिता,सहानुभूति र समानताका सिद्धान्तहरूलाई प्राथमिकतामा राख्दछ र समग्रमा मानव सुरक्षा भन्ने बृहत अवधारणालाई अघि सार्दै कूटनीतिमा सबैलाई समान रुपमा व्यवहार गर्दछ ।' यो नीतिले आपसी समझदारी र समभावको मान्यतामा रहेर लैङ्गिक तथा यौनिकलगायत अन्य अल्पसङ्ख्यकहरूको अधिकार र चासोहरूलाई पनि सुरक्षित गर्न सहयोग गर्ने उनको भनाइ थियो। सो कार्यक्रममा उनले भनिन्,'हामीले यौनिक र लैङ्गिक अल्पसङ्ख्यकहरूको संवेदनशीलताको सम्मान गर्दै नारीवादी परराष्ट्र नीतिलाई पुनर्जीवित गर्न आवश्यक छ । न्याय र समानतामा आधारित समाज निर्माणमा यो सहयोगी सिद्ध हुनेछ ।' विभेद र अन्यायको अन्त्य गर्न सतही परिवर्तनले मात्र पर्याप्त नहुने भन्दै सामाजिक मूल्य र मान्यताहरूमा आधारित रूपान्तरण गर्नका लागि नीतिमा समानता आवश्यक रहेकोमा उनको जोड थियो । मन्त्री राणाले लैङ्गिक एवं यौनिकलगायतका अल्पसङ्ख्यकहरुको अधिकारका क्षेत्रमा भने नेपाल विश्वमै उदाहरणीय रहेको बताइन्। उक्त सम्मेलनको राष्ट्रिय कानुन र नीतिहरूमा समावेशिताविषयक अर्को प्यानललाई हिजो नै सम्बोधन गर्दै मन्त्री राणाले नेपालले लैङ्गिक तथा यौनिक अल्पसङ्ख्यक समूह (एलजीबीटीक्युआई) व्यक्तिहरूको समावेशीकरण र अधिकारका पक्षमा धेरै उपलब्धि हासिल गरेको बताएकी थिइन्। यी अधिकार सुनिश्चित गर्ने काम सहज नभए पनि नेपाल भने प्रगतिशील कानुन र यसको कार्यान्वयनबाट विश्वकै उदाहरण बन्न सफल भएको उनको भनाइ थियो ।"
अंग्रेजी नयाँ वर्षमा भैरहवामा स्ट्रिट फुड फेष्ट,"भैरहवा : भैरहवामा स्ट्रिट फुड फेष्ट (सडक खाना महोत्सव) हुने भएको छ। पर्यटन प्रवर्द्धन र बजार चलायमान गराउनका लागि उद्योग व्यापार संगठन, रुपन्देहीले अंग्रेजी नयाँ वर्ष २०२५ को अवसरमा स्ट्रिट फुड फेष्ट (सडक खाना महोत्सव) आयोजना गरेको छ। संगठनले बुधवार पत्रकार सम्मेलनको आयोजना गरेर पुस १६ गते (डिसेम्बर ३१) अंग्रेजी नयाँ वर्षका दिन भैरहवाको प्रहरी टोल (सानु डिपार्टमेन्टल स्टोरदेखि मिलन चोकसम्म) क्षेत्रमा महोत्सव आयोजना गर्न लागेको जनाएको छ। आयोजकका अनुसार महोत्सवमा तीन र चार तारे होटलका साथै कुल ५० वटा स्टल रहने छन्। जसमा नयाँ वर्ष मनाउनका आएका पर्यटकहरूले सडकमा रमाउँदै न्यून मूल्यमा विभिन्न परिकारका स्वाद लिन सक्नेछन्। उक्त स्टलहरुमा बाह्य पर्यटकहरूलाई समेत लक्षित गर्दै नेवारी, थारु, मगर लगायत समुदायका खानाका परिकारहरु हुनेछन्। पर्यटन प्रवर्द्धन र बजार चलायमान गराउनुका साथै भैरहवामा रात्रि कालिन बजारको अवधारणालाई दिगो दिनका लागि पनि यो महोत्सव आयोजना गर्दैछौँ, उद्योग व्यापार संगठन रुपन्देहीका अध्यक्ष दर्पण श्रेष्ठले भने,आन्तरिक र बाह्य पर्यटक भित्र्याउनका निम्ति हामी निजी क्षेत्र तयार छौँ। उनले गौतमबुद्ध अन्तर्राष्ट्रिय विमानस्थल नियमित सञ्चालन हुनुपर्ने भन्दै आएका पर्यटकहरूलाई आफूहरू स्वागत गर्न तयार रहेको बताए। संगठनका निवर्तमान अध्यक्ष अनिल ज्ञवालीले महोत्सवमा आउने भारतीय पर्यटकहरूलाई रातिको समयमा सीमा नाकाबाट सहजरुपमा आवतजावतको व्यवस्था मिलाइने बताए।"
स्रोत नखुलेको ६८ लाख रकमसहित सिनामंगलबाट चारजना पक्राउ,"काठमाडौं : काठमाडौं महानगरपालिका९ सिनामंगल शम्भुमार्गस्थित सडकबाट स्रोत नखुलेको नगद ६८ लाख रूपैयाँसहित चारजनालाई प्रहरीले पक्राउ गरेको छ । पक्राउ पर्नेहरूमा काठमाडौं महानगरपालिका३२ दोभानपुल बस्ने ४६ वर्षीय राज कुमार माली, सोही महानगरपालिका१० नयाँ बानेश्वर बस्ने १८ वर्षीय किशोर, सोही महानगरपालिका७ शान्तिगोरेटो बस्ने झापा अर्जुनधारा नगरपालिका७ घर भएका ३२ वर्षीय प्रवेश कुमार पौडेल र झापा बिर्तामोड नगरपालिका५ घर भएका २७ वर्षीय युवराज सुबेदी रहेका छन् । प्रहरी वृत्त गौशलाबाट खटिएको प्रहरीले प्रदेश३०१०२२ च १९७२ नम्बरको कारमा सवार उनीहरूलाई उक्त नगदसहित मंगलबार राति फेला पारी पक्राउ गरेको हो । रूपन्देही,सिद्धार्थनगर नगरपालिका१ नौडिहवाबाट स्रोत नखुलेको नगद ६ लाख रूपैयाँसहित भारत महराजगंज सुनौली घर भएका ४८ वर्षीय डिम्पल भन्ने अंगद कुमार गुप्तालाई प्रहरीले नियन्त्रणमा ल्याएको छ। इलाका प्रहरी कार्यालय बेलहियाबाट खटिएको प्रहरीले लु८८ प ५१६० नम्बरको मोटरसाइकलमा सवार उनलाई उक्त स्रोत नखुलेको नगद सहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।"
दाङमा श्रीमानले गरे आफ्नै श्रीमतीको हत्या,दाङ : दाङमा एक महिलाको हत्या भएको छ । तुलसीपुर २ भम्केस्थित एकताटोल बस्ने चित्रबहादुर बुढाथोकीले आफ्नै श्रीमतीको हत्या गरेका हुन् । घरायसी विवादका कारण टाउकोमा दाउ प्रहार गरी आफ्नै घरको कोठामा श्रीमती हस्तिकुमारी बुढाथोकीको हत्या गरेको प्रहरीले जनाएको छ । श्रीमतीको हत्यागरी फरार रहेका चित्रबहादुरलाई तुल्सीपुर ७ स्थित कारागार कार्यालय नजिकैबाट नियन्त्रणमा लिएको हो। उनीमाथि थप अनुसन्धान भइरहेको तुल्सीपुर प्रहरी प्रमुख अनील ठकुरीले बताए ।
त्रिविको सम्पत्ति व्यापक दुरुपयोग,"काठमाडौं : त्रिभुवन विश्वविद्यालयको सम्पत्तिको व्यापक दुरुपयोग भएको पाइएको छ ।त्रिभुवन विश्वविद्यालयको जग्गा तथा सम्पति खोजबिन आयोगले २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौँ उपत्यकाका २१ क्याम्पसका जग्गाको अवस्था, दुरुपयोग भएको उल्लेख गरेको छ । त्रिभुवन विश्वविद्यालयको जग्गा तथा सम्पति खोजबिन आयोगले प्रधानमन्त्री केपी शर्मा ओलीसमक्ष प्रतिवेदन हस्तान्तरण गरेको छ । प्रतिवेदनमा २०१३ साल नैकाप, ढुंगे अड्डाको १२५ रोपनी अतिक्रमणमा परेको छ । यो जग्गा किनबेच पनि भइसकेको छ । सर्वोच्च अदालतले यो जग्गा त्रिविकै भएको फैसला गरेको पनि गरिसकेको छ । त्रिभुवन विश्वविद्यालयको कीर्तिपुरबल्खु क्षेत्रको १००० रोपनी जग्गा संकुचनमा रहेको प्रवितेदनमा उल्लेख छ । समितिले ललितपुरको लुभुमा रहेको ३७५ रोपनी खोजविन पहिचान गरेको छ । लेब्रोटोरी स्कुलले १०९ रोपनी, बागवानी केन्द्रको २८१ पनि त्रिविको जग्गा भएको प्रतिवेदनमा छ । शिक्षा, विज्ञान तथा प्रविधिमन्त्री विद्या भट्टराई र विश्वविद्यालयका पदाधिकारीसहितको उपस्थितिमा आयोगका सदस्य महेन्द्र थापाले प्रधानमन्त्री निवास बालुवाटारमा सो प्रतिवेदन हस्तान्तरण गर्दै प्रतिवेदनको सारांशबारे ब्रिफिङ गरेका थिए । गत जेठ १७ गते मन्त्रिपरिषद््बाट पूर्वसचिव शारदाप्रसाद त्रितालको संयोजकत्वमा पाँच सदस्यीय आयोग गठन गरिएको थियो । आयोगले यही मंसिर १४ गते शिक्षा, विज्ञान तथा प्रविधिमन्त्री विद्या भट्टराई प्रतिवेदन बुझाएको थियो । प्रतिवेदन बुझेपछि प्रधानमन्त्री ओलीले छानबिनमा सक्षम व्यक्तिको संयोजकत्वमा आयोग गठन गरिएको उल्लेख गर्दै प्रतिवेदनले औंल्याएका निष्कर्षलाई अविलम्ब कार्यान्वयन गर्दै थप अध्ययन र खोजबिन गर्नुपर्ने बताए । आयोगले अध्ययन गर्न नभ्याएका र नसकेका क्षेत्रलाई पनि थप अध्ययन गरी निचोडमा पुग्नुपर्ने प्रधानमन्त्री एवं त्रिविका कुलपति ओलीको भनाइ थियो । संयोजक त्रिताल अस्वस्थ्य भएका कारण सदस्य महेन्द्र थापाले संयोजन गरी प्रतिवेदनलाई अन्तिम रूप दिएका थिए । प्रतिवेदनले २०१३ सालदेखिका त्रिविको कीर्तिपुर, नैकाप, ढुंगेअड्डा, पाटनलगायत काठमाडौं उपत्यकाका २१ क्याम्पसका जग्गाको अवस्था, दुरुपयोग र उपयोगका लागि समाधानका उपायहरूसमेत सुझाएको छ । समितिले जग्गाको दुरुपयोग भएका सम्बन्धमा अख्तियार दुरुपयोग आयोग र नेपाली प्रहरीको केन्द्रीय अनुसन्धान ब्युरोमा लेखी पठाउन पनि सुझाव दिइएको छ।"
पुस १३ देखि पोखरा सडक महोत्सव,"काठमाडौं : अङ्ग्रेजी नयाँ वर्षको अवसरमा २६ औँ पोखरा सडक महोत्सव हुने भएको छ । आयोजक रेष्टुरेन्ट एण्ड बार एशोसिएशन (रेबान) पोखराले बुधबार काठमाडौंमा पत्रकार सम्मेलन गर्दै सडकमै खाऔँ, सडकमै रमाऔँ भन्ने नाराका साथ पुस १३ देखि १७ गतेसम्म सडक महोत्सव आयोजना गर्न लागेको जनाएको हो । महोत्सवका संयोजक विकास भट्टराईले महोत्सवमा विभिन्न जातजातिका लोपोन्मुख सांस्कृतिक कार्यक्रम,मौलिक वेषभूषा प्रदर्शन, झाँकी प्रदर्शन प्रतियोगिता, राष्ट्रिय तथा अन्तर्राष्ट्रिय खानाको प्रदर्शन, लाइभ कन्सर्ट, खेलकुदतर्फ बोट रेस, वेटर रेस, टग अफ वारलगायतका कार्यक्रम हुने बताए। पोखराको लेकसाइडको तीन किलोमिटर क्षेत्रमा महोत्सव हुने उनले बताए। स्थानीय पर्यटनमा नेपाली उत्पादनलाई प्रोत्साहन र विश्वबजारमा पुर्याउन यसअघिका महोत्सवले मद्दत गरेको र पर्यटन प्रवर्द्धनमा महत्वपूर्ण योगदान पुगेको रेबान पोखराले जनाएको छ । नेपालमा आउने विदेशी पर्यकमध्ये ४० प्रतिशत पोखरा पुग्ने गरेको बताइन्छ ।(("
सुर्खेतमा बन्दै नेपालकै लामो ३ मुखे पुल,"वीरेन्द्रनगर : सुर्खेतको गुर्भाकोट नगरपालिका८ खटाङ क्षेत्रमा नेपालकै लामो तीनमुखे झोलुंगे पुल निर्माण हुने भएको छ। भेरी नदीले घेरिएको खटाङ टापुमा मुख्य पिलर स्थापना गरेर गुर्भाकोट नगरपालिका८, १० र १२ नम्बर वडा जोड्ने तीनमुखे पुल मंगलबार सिलान्यास गरिएको हो। पुलको शिलान्यास गर्दै नेपाली कांग्रेसका उपसभापति एवं सुर्खेत क्षेत्र नं २ बाट प्रतिनिधिसभा सदस्य पूर्णबहादुर खड्काले धार्मिक एवं पर्यटकीय क्षेत्र खटाङमा निर्माण हुने उक्त पुलले कर्णालीको पर्यटन प्रवर्द्धनका साथै समग्र देशको अर्थतन्त्रमा सकारात्मक प्रभाव पार्ने बताए। उनले भने, यो तीन मुखे झोलुंगे पुलले गुर्भाकोटका तीनवटा वडालाई मात्रै जोड्दैन, पूर्वबाट उत्तर तिर बगेको भेरी नदी अर्थात् उत्तरगंगा र खटाङ पर्यटकीय क्षेत्रलाई पर्यटकको हबका रूपमा विकास गर्ने छ। जसबाट समग्र देशकै अर्थतन्त्रको उन्नति र विकासका लागि सहयोग पुग्नेछ। पूर्वउपप्रधानमन्त्रीसमेत रहेका कांग्रेस उपसभापति खड्काले नदी उत्तरतर्फ बग्ने स्थानलाई पवित्र तीर्थस्थल मान्ने गरिएकाले यसलाई धार्मिक आस्थाको केन्द्रका रुपमा लिन सकिने बताए। कार्यक्रममा सस्पेन्सन ब्रिज डिभिजन पुलचोकका इन्जिनियर गोपाल थापाले खटाङमा नेपालकै लामो तीनमुखे पुल बन्ने बताए। उनले २०८३ असारभित्र निर्माण सम्पन्न गर्ने गरेर काम भइरहेको बताए। उनका अनुसार उक्त पुल १ दशमलव ६० मिटर चौडाइ र ६५४६० मिटर लम्बाइको हुनेछ। नेपालमा निर्माण सम्पन्न भएका र निर्माण भइरहेका तीनमुखे पुलहरूमध्ये यो सबैभन्दा लामो हो। उक्त पुल निर्माणको काम २१ करोड १९ लाख ५ हजार ८५ रुपैयाँमा गीता कन्सट्रक्सनले पाएको छ। निर्माण कम्पनीले मुख्य टावर निर्माण हुने खटाङ क्षेत्रमा फाइण्डेशन निर्माण सम्पन्न गरिसकेको छ।"
इट्टाभट्टामा काम गर्ने एक मजदुरको मृत्यु,"नुवाकोट : नुवाकोटको ककनीमा काम गर्ने क्रममा एक जना मजदुरको मृत्यु भएको छ। ककनी गाउँपालिका३, स्थित न्यौपानेगाँउमा रहेको एक इट्टा उद्योगमा कार्यरत ४१ वर्षीय प्रकाश सुनारको मृत्यु भएको जिल्ला प्रहरी कार्यालय नुवाकोटले जनाएको छ। पेट दुख्यो भनेर छटपटिएका दाङको घोराही उपमहानगरपालिका१९ घर भएका सुनारको काठमाडौं वीर अस्पतालमा उपचारको क्रममा मृत्यु भएको हो। उक्त घटना सम्बन्धमा आवश्यक अनुसन्धान कार्य भइरहेको नुवाकोट प्रहरीले जनाएको छ।"
छोराको हत्या गरेको आरोपमा बाबु पक्राउ,भक्तपुर : आफ्नै छोराको हत्या गरेको आरोपमा बाबु पक्राउ परेका छन्। छोरा ३१ वर्षीय नरेन्द्र बहादुर शाहीको हत्या गरेको अभियोगमा भक्तपुर नगरपालिका२ बस्ने अछाम कमलनगर नगरपालिका६ हात्तिबाच घर भएका ६३ वर्षीय दिपबहादुर शाहीलाई मंगलबार राति प्रहरीले पक्राउ गरेको हो। विवादका क्रममा चक्कु प्रहार गर्दा गम्भीर घाइते भएका नरेन्द्रको भक्तपुर अस्पतालमा उपचारको क्रममा मृत्यु भएको थियो। नरेन्द्रको मृत्युको खबर पाउने वित्तिकै जिल्ला प्रहरी परिसर भक्तपुरबाट खटिएको प्रहरीले उनलाई पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
अपरिचितको इँटा प्रहारले आइसियुमा पुगे रञ्जित कार्की,"काठमाडौं : पनौती घर भइ भक्तपुर सूर्यविनायक बस्ने २७ वर्षीय रञ्जित कार्की रत्नपार्क कमलविनायक रुटमा चल्ने सार्वजनिक बसमा सहचालकको काम गर्छन्। यही आइतबार उनी साँझको काम सकी कमलविनायकमा रहेको कमलपोखरीको डिलमा थकाई मारिरहेका थिए। काठमाडौंको पुसको चिसो। रातको ९ बजे निकै चिसो थियो। सुत्नको लागि उनी आफूले काम गर्ने बसमा जान नै लाग्दा केही युवकहरूको कुटपिटमा परे। भक्तपुरमा महोत्सव चलिरहेकाले मान्छेहरूको चहलपहल भइरहेकै थियो। तर कसैले उनलाई कुटपिट हुनबाट बचाएनन्। उनी एकछिन अक्कबक्क परे। आफूलाई कसले कुट्यो ? किन इँटा हान्यो केही पत्ता पाएनन्। मदिरा सेवन गरेका ६ जना युवकहरूले कहीले लात्तीले हाने त कहीले इँटाले हाने। लगातारको कुटपिटले उनी बेहोस भए र ढले। कुटपिटको कारण टाउकोमा गम्भीर चोट लागेको थियो। कानबाट भलभली रगत बगिरहेको थियो। उनी रातभर त्यही पोखरी छेउमै ढलिरहेछ। न त कसैले देख्यो, न त उद्धारका लागी कोही आयो। सहरमा शान्ति सुरक्षाका लागि खटिएका प्रहरीलेसमेत उनीमाथि भएको अमानवीय व्यवहार देख्यो। सोमबार बिहान पैदल हिँड्ने कोही व्यक्तिले उनलाई देख्यो र प्रहरीलाई खबर गर्यो। प्रहरीले उनलाई उपचारको लागि लग्यो। जिल्ला प्रहरी परिसर भक्तपुरका प्रवक्ता ढुण्डिराज न्यौपानेका अनुसार मदिरा सेवन गरेका युवाहरूले कार्कीलाई राती ९३० बजे कुटपिट गरेर अचेत बनाएका रहेछन्। बिहान ५३० बजे मात्रै प्रहरीले थाहा पाएको थियो। प्रहरीले कार्कीलाई सोमवार बिहान भक्तपुर अस्पतालमा लगेको थियो। त्यहाँ उपचार हुन नसकेपछि उनलाई वीर अस्पतालको ट्रमा सेन्टरमा लगिएको थियो। ट्रमा सेन्टरमा पनि उपचार हुन नसकेपछि उनलाई सिनामंगल स्थित केएमसी अस्पताल रिफर गरिएको छ। अस्पतालमा उनलाई मंगलबार साँझ टाउकोको अप्रेसन गरिएको छ। आइसियुमा पुगेको उनको हालको अवस्था निकै गम्भीर छ। प्रवक्ता न्यौपाने भन्छन्, 'मदिराले मातेका युवाहरूले कार्कीलाई एक्लै देखेर जिस्काउने बहानामा कुटपिट गरेको देखिन्छ। सिसिटिभिमा उनीहरूले कोहीले घाइतेलाई इँट्टा हानेको त कोहीले लात्ती प्रहार गरेका थिए। चिन्दै नचिनेको व्यक्तिलाई कुटपिट गरेर गम्भीर बनाएका थिए।' घटनाको अनुसन्धान गर्ने क्रममा प्रहरीले उक्त क्षेत्रको सिसिटिभि फुटेज हेरेर आरोपीहरुको पहिचान गरेको थियो। उपत्यका अपराध अनुसन्धान कार्यालयको टोली र जिल्ला प्रहरी परिसर भक्तपुरको टोलीले घटनाको अनुसन्धान गरेको थियो। कुटपिट गर्ने ६ जना पक्राउ परेका छन्। पक्राउ पर्नेमा भक्तपुर घर भएका १८ वर्षीय आशिख सिजखो, समिर नेपाली, काभ्रे घर भएका १८ वर्षीय साजन तामाङ, सञ्जीव तामाङ, सिन्धुली घर भएका अशोक तामाङ र बारा घर भएका सुमन तामाङ छन्। आरोपीहरू विरुद्ध ज्यान मार्ने उद्योग सम्बन्धी कसुरमा भक्तपुर जिल्ला अदालतबाट ५ दिनको म्याद लिएर अनुसन्धान भइरहेको छ।"
आफैंले काटेको रुखले थिच्दा तामाङको मृत्यु,नुवाकोट : नुवाकोटको ककनीमा रुखले थिचेर एक युवकको मृत्यु भएको छ। ककनी गाउँपालिका ४ नियालेका ४० वर्षीय भीमबहादुर तामाङको आफैँले काटेको रुखले थिचेर मृत्यु भएको जिल्ला प्रहरी कार्यालय नुवाकोटले जनाएको छ। स्थानीय शुक्रबहादुर लामाको बारीमा रहेको उत्तिसको रुख काट्ने क्रममा सोही काटिएको रुखले थिचेर उनी गम्भीर घाइते भएका थिए। उनलाई थप उपचारको लागि काठमाडौंस्थित ट्रमा सेन्टर लगिएपनि मृत्यु भएको हो। मृतकको शव त्रिवि शिक्षण अस्पताल महाराजगन्जमा पोष्टमार्टम गरि बुधबार बेलुकी अन्तिम संस्कार गरिएको ककनी ४ का वडाध्यक्ष सोनाम लामाले जानकारी दिए।
उद्योगमा बल्झियो लोडसेडिङ : उद्योगी भन्छन्प्राधिकरणको नियत नै खराब,"काठमाडौं : हाल विद्युत्को उच्च माग छ करिब १८ सय मेगावाट। तर, उत्पादन भइरहेको छ करिब १५ सय मेगावाट मात्रै। छिमेकी भारतले पनि साँझको समय (पिक डिमान्ड)मा नेपाललाई विद्युत् नदिने जनाएको छ। त्यसैकारण, उद्योग क्षेत्रमा लोडसेडिङ गर्नुपर्ने अवस्था आएको विद्युत् प्राधिकरणको भनाइ छ। तर, उद्योगीले भने प्राधिकरणको नियत नै खराब रहेको प्रतिक्रिया दिएका छन्। प्राधिकरणले विद्युत्को माग र आपूर्तिबीचको सन्तुलन नहुँदा औद्योगिक क्षेत्रमा विद्युत् कटौती गर्ने जनाएको छ। साँझको समयमा हुने उच्च माग (पिक डिमान्ड)को समय केही घन्टा औद्योगिक क्षेत्रमा विद्युत् कटौती गर्नुपर्ने कार्यकारी निर्देशक कुलमान घिसिङले बताएका छन्। विद्युत्को कुल जडित क्षमता भने करिब ३४ सय मेगावाट पुगेको छ। तर, हिउँदमा नदीखोलामा पानी कम हुँदा विद्युत् उत्पादन पनि ह्वातै घटने गरेको छ। साँझको समयमा भारतबाट पनि आपूर्तिको अनुमति नहुँदा विद्युत् कटौती गर्नुपर्ने घिसिङले जानकारी दिए। गत असोजमा आएको बाढीले माथिल्लो तामाकोशी आयोजना बन्द हुँदा ४५६ मेगावाट राष्ट्रिय प्रसारणबाट बाहिरिँदा त्यसको असर आपूर्ति व्यवस्थापन देखिएको घिसिङले बताए। ४५६ मेगावाटको माथिल्लो तामाकोशीबाट उत्पादन सुरु नभएसम्म बढी विद्युत् माग हुने साँझको समय (पिक)मा औद्योगिक क्षेत्रको विद्युत् केही कटौती हुने देखिएको छ, उनले भने। यो कटौतीलाई लोडसेडिङ भन्न नमिल्ने उनको तर्क छ। पुस १० गतेबाट माथिल्लो तामाकोशी सञ्चालनमा ल्याउने तयारी भएको बताउँदै घिसिङले भने, पुस १० गतेभित्र विद्युत् उत्पादन सुरु गर्ने र त्यसको १५ दिनभित्रमा पिक समयमा चलाउने गरी माथिल्लो तामाकोशीको मर्मतसम्भार भइरहेको छ। विद्युत् माग कम हुने समयमा पानी जम्मा गरी आयोजनालाई पिक समयमा ४ घण्टा पूर्ण क्षमतामा चलाउन सकिन्छ। त्यसपछि भारतबाट विद्युत् आयात नभए पनि आपूर्ति व्यवस्थापन हुन्छ। कार्यकारी निर्देशक घिसिङले पिक समयमा औद्योगिकबाहेक अन्य ग्राहकको विद्युत् आपूर्ति कटौती नगरिने प्रष्ट पारे। हिउँदयाम सुरुसँगै खोला तथा नदीहरूमा पानी घट्दा देशभित्रका नदी प्रवाही (आरओआर) जलविद्युत् आयोजनाहरूको उत्पादन क्षमताभन्दा एकतिहाइ घट्ने गरेको छ। पिक समयमा आन्तरिक माग धान्न भारतबाट विद्युत् आयात गर्न नपाउने अवस्था छ। चिसोका कारण यही समयमा विद्युत्को माग बढ्ने तर मुलुकको विद्युत् प्रणालीमा सबैभन्दा बढी हिस्सा रहेको जलविद्युत् आयोजनाहरूको उत्पादन घट्ने अवस्था छ। हिउँदयामको विद्युत् माग र आपूर्ति व्यवस्थापन गर्न भारतबाट विद्युत् आयात गरिँदै आएको छ। तर, गत वर्षको वैशाखबाट भारतले साँझको समयमा नेपाललाई विद्युत् नदिने भनेको छ । भारतको आन्तरिक खपतका लागि नेपाललाई साँझको समयमा विद्युत् नबेच्ने भनेको कार्यकारी निर्देशक घिसिङ भन्छन्। साँझको समयमा भारतको विद्युत् व्यापार इन्डेक्समा प्रतिमेगावाट बिजुलीको मूल्य १० भारतीय रुपैयाँ पुग्ने गरेको उनले भने। भारतको केन्द्रीय विद्युत् प्राधिकरणले नेपाल विद्युत् प्राधिकरणलाई आगामी चैत २ गते (१५ मार्च २०२५)सम्म ढल्केबरमुजफ्फपुर ४०० केभी क्रसबोर्डर प्रसारण लाइनमार्फत ६०० मेगावाट र टनकपुरमहेन्द्रनगर १३२ केभी प्रसारण लाइनबाट ५४ मेगावाट गरी दैनिक रूपमा ६५४ मेगावाटसम्म विद्युत् आयात अनुमति दिएको छ। तर, पिक समय साँझ ५ देखि रातको ९ बजेसम्म भने विद्युत् आयात गर्न नपाउने व्यवस्था छ। त्यसपछि ३ चैत २०८१ १६ असार २०८२ (१६ मार्च३० जुन २०२५)सम्म सोलार आवर अर्थात् बिहान ६ बजेदेखि साँझ ६ बजेसम्म मात्र आयात गर्न पाउने स्वीकृति दिइएको छ। तर, उद्योगिहरू भने प्राधिकरणको नियत खराबका कारण विजुली कटौती गर्न लागेको बताउँछन्। विश्वका अन्य देशमा विद्युत् आपूर्ति कम हुँदा पहिला उद्योगलाई पुर्याएर अन्य ग्राहकलाई दिने गरेको तर नेपालमा भने पहिला उद्योगको नै लाइन काट्ने गरेको उद्योगिहरूको गुनासो छ। नेपाल उद्योग परिसंघ लुम्बिनी प्रदेश अध्यक्ष अजाज आलाम प्राधिकरणले उद्योगिहरूले डेडिकेटेड तथा ट्रंकलाइन बक्यौता नबुझाएका कारण नियतवश उद्योगमा लाइन कटौती गर्न लागेको आशंका व्यक्त गर्छन्। प्राधिकरणले बक्यौता विवादमा जानीजानी सबै उद्योगिलाई दुःख दिन खोजेको जस्तो देखिन्छ। यो वर्ष नियतवश नै लोडसेडिङ गर्न खोजको हो, आलामले अन्नपूर्णसँग भने। अघिल्ला वर्षमा पनि सुक्खायाममा ट्रिपिङका कारण बिजुली निरन्तर नपाइरहेको उनको गुनासो छ। आर्थिक मन्दीका कारण औद्योगिक क्षेत्रले उत्पादन घटाएकाले २४ सैं घन्टा चल्ने अवस्था छैन। ८ घन्टा उद्योग चलाउन पनि प्राधिकरणले ट्रिपिङ गर्ने गरेको उनको भनाइ छ। माथिल्लो तामाकोसीको विद्युत् उत्पादनको कारण देखाएर बिजुली कटौती गर्नुभन्दा पनि भारतसँग आयातको पहल गर्नुपर्ने उनले बताए। ऊर्जामन्त्रीले भारतसँग विद्युत आयात गरेर पनि आपूर्ति व्यवस्थापन गर्ने भनिरहदा भारतलाई विद्युत् निर्यात गर्ने प्राधिकरणले आवश्यक परेको समयमा विद्युत आयात गर्न पनि पहल गर्नुपर्छ, आलामको भनाइ छ। नेपाल उद्योग वाणिज्य महासंघ कोशी प्रदेश अध्यक्ष राजेन्द्र राउत पनि धराशायी भएको उद्योगमा साँझमा विद्युत् कटौती हुँदा व्यवस्थापन खर्च बढ्ने बताउँछन्। लोडसेडिङ मुक्त भनेर २०७५ मा नै घोषणमा भएपनि हिउँदमा औद्योगिक क्षेत्रमा अघोषित लोडसेडिङ जारी रहेको उनले जानकारी दिए। प्राधिकरणले सबै उद्योगहरूलाई एउटै डालोमा हालेर हेर्न नहुने भन्दै डेडिकेटेड तथा ट्रंकलाइन बक्यौता विवादलाई अहिलेको विद्युत कटौतीमा जोडे त्यसले समग्र औद्योगिक क्षेत्र धराशायी बन्ने बताए। यता, प्राधिकरणका कार्यकारी निर्देशक कुलमान घिसिङ भने नियतवश भन्दा पनि आपूर्ति व्यवस्थापनका लागि उद्योगमा लाइन काट्न लागेको बताउँछन्। सबैलाई पछिल्लो विद्युत् उत्पादन र आपूर्तिको अवस्था थाहा छ। यी प्राविधिक पक्ष हुन्, यसमा कसैलाई नियतवश असर पर्ने गरी प्राधिकरणले काम गर्दैन, घिसिङले अन्नपूर्णसँग भने। भारतसँग किन्न नसकेर नभइ भारतले नदिएर नै अहिले आपूर्ति व्यवस्थापन गर्न गाह्रो भएको घिसिङको भनाइ छ। कालीगण्डकीको एउटा युनिटको विद्युत् उत्पादन मंगलबारबाट बन्द कालिगण्डकी जलविद्युत् आयोजनाको ४८ मेगावाट उत्पादन बन्द भएको छ। १४४ मेगावाट क्षमताको उक्त आयोजनाको एउटा युनिट बन्द भएको प्राधिकरणका कार्यकारी निर्देशक घिसिङले जानकारी दिए। जेनेरेटरमा समस्या आएका कारण उत्पादन बन्द भएको हो। अघिल्लो वर्ष पनि जेनेरेटरमा समस्या भएकै कारण २ दिन उत्पादन बन्द भएको बताउँदै घिसिङले जेनेरेटर बन्न केही दिन लाग्न सक्ने बताए। यो अर्धजलाशयुक्त आयोजना हो। ४८ मेगावाट क्षमताका ३ युनिटबाट विद्युत् उत्पादन हुँदै आएकोमा जेनेरेटरमा समस्या आउँदा एउटा युनिट बन्द भएको प्राधिकरणले बताएको छ।"
