शीर्षक,विवरण
आठ सय २२ फरार प्रतिवादी पक्राउ,"काठमाडौं : फरार प्रतिवादी पक्राउका लागि विशेष अभियान सञ्चालन गरेको काठमाडौं प्रहरीले २५ दिनमा आठ सय २२ फरार प्रतिवादी पक्राउ गरेको छ। काठमाडौं प्रहरीले बिहीबारसम्म विभिन्न स्थानबाट एक सय २२ फरार प्रतिवादीलाई पक्राउ गरी फैसला कार्यान्वयनका लागि आज अदालत पेस गरेको प्रहरी उपरीक्षक नवराज अधिकारीले बताए। काठमाडौं प्रहरीले गत साउनमा एक सय २९, भदौमा तीन सय ९९, असोजमा एक सय ८४, कात्तिकमा एक सय तीन र मङ्सिरमा दुई सय आठ फरार प्रतिवादी पक्राउ गरी कारागार चलान गरिसकेको छ। साउनदेखि यही पुस २५ गतेसम्म एक हजार आठ सय ४५ फरार प्रतिवादी पक्राउ गरिएको प्रहरी उपरीक्षक अधिकारीले जानकारी दिए। अदालतले विभिन्न कसुरमा उनीहरू विरुद्ध चार करोड ८२ लाख ३६ हजार पाँच सय ८५ रुपैयाँ जरिवाना र एक सय ४३ वर्ष आठ महिना २६ दिन कैद फैसला गरेको छ। अदालतको फैसलालगत्तै उनीहरू फरार रहेका थिए।"
तीनपोखरी कप फुटबल : एपीएफ कोशी प्रदेशको विजयी सुरुवात,खाँदबारी : सङ्खुवासभाको खाँदबारीमा शुक्रबारबाट सुरु भएको दोस्रो तीनपोखरी कप आमन्त्रित पुरुष फुटबल प्रतियोगितामा एपीएफ फुटबल क्लब पकली कोशी प्रदेशले विजयी सुरुवात गरेको छ। मकालु फ्रेन्डस क्लब खाँदबारीलाई टाईब्रेकरमा ५४ गोल अन्तरले हराउँदै गत वर्षको विजेता एपीएफ सेमिफाइनलमा प्रवेश गरेको हो। निर्धारित समयमा दुबै टिमले गोल गर्न नसके पछि टाईब्रेकरमा एपिएफ विजयी भएको छ। त्यसैगरी आयोजक आजै भएको खेलमा तीनपोखरी समाज विकास क्लब पनि सेमिफाइनलमा प्रवेश गरेको छ। खाँदबारी युथ क्लबलाई तीनपोखरीले १० गोल अन्तरमा पराजित गरेको हो। मिक्सेन लिम्बुले पहिलो हाफको ३ मिनेटमा गोल गरी तीनपोखरीलाई विजयी गराएको छ। तीनपोखरी समाज विकास क्लबको आयोजनामा सुरु भएको प्रतियोगितामा कोशी प्रदेशका आठ टिमको सहभागिता रहेको छ। प्रतियोगिताको विजेताले ट्रफीसहित नगद दुई लाख २५ हजार रुपैयाँ प्राप्त गर्ने छ। त्यसैगरी उप विजेताले नगद एक लाख १० हजार र सेमिफाइनलिस्ट दुई टिमले नगद २५२५ हजार रुपैयाँ प्राप्त गर्ने प्रतियोगिता संयोजक झलकलाल कुसुलेले जानकारी गराए। प्रतियोगिता माघ १ सम्म खाँदबारी रंगशालामा सञ्चालन हुने छ। खेलाडीको सुरक्षाका लागि प्रत्येक खेलाडीको एक लाख रुपैयाँ स्वास्थ्य बिमा गरिएको तीनपोखरी समाज विकास क्लबका अध्यक्ष मिनेश चापागाईंले जानकारी गराए।
शनिबार देशका यी स्थानमा हुने छ वर्षा,"काठमाडौं : शनिबार कोशी प्रदेश, कर्णाली प्रदेश र सुदुर पश्चिम प्रदेशका पहाडी भूभागमा आंशिक बदली तथा बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार शनिबार राति सुदुरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा साधारणतया बदली तथा बाँकी भूभागमा आंशिक बदली देखि मौसम मुख्यतया सफा रहने छ। कर्णाली प्रदेश र सुदूरपश्चिम प्रदेशका थोरै स्थानहरूमा हल्का वर्षाको सम्भावना रहेको छ। साथै गण्डकी प्रदेश, कर्णाली प्रदेश र सुदूरपश्चिम प्रदेशका उच्च पहाडी तथा हिमाली भूभागका केही स्थानहरूमा हल्का हिमपातको सम्भावना रहेको महाशाखाले जनाएको छ।"
"प्रधानमन्त्री र खानेपानी मन्त्रीबीच विशेष छलफल, परियोजनाको प्रभावकारी कार्यान्वयन गर्न निर्देशन","काठमाडौं : खानेपानी मन्त्रालयको वर्तमान अवस्था, हालसम्मको प्रगति, र आगामी योजनाको विषयमा प्रधानमन्त्री केपी शर्मा ओली र खानेपानी मन्त्री प्रदीप यादवबीच विशेष छलफल भएको छ। छलफलमा मन्त्री यादवले आफ्नो कार्यकालमा भएका उपलब्धि, मन्त्रालयले सामना गरिरहेका चुनौतीहरू र आगामी कार्यदिशाबारे प्रधानमन्त्री ओलीलाई विस्तृत जानकारी गराएका थिए। प्रधानमन्त्री ओलीले मन्त्रालयको प्रयासहरूको प्रशंसा गर्दै महत्त्वपूर्ण निर्देशन पनि दिए। छलफलका क्रममा मन्त्री यादवले मन्त्रालयले ग्रामीण तथा सहरी क्षेत्रमा खानेपानी तथा सरसफाइका परियोजनाहरूलाई तीव्रता दिएको जानकारी गराए। उनले सन् २०३० देशभरका नागरिकमा सुद्ध र आधारभूत खानेपानी पुर्याउने लक्ष्य रहेको आफ्नो योजनाको रहेको सुनाए। 'मन्त्रालयले छोटो समयमै उल्लेख्य प्रगति गरेको छ। मेलम्ची खानेपानी आयोजनालाई समेत तीव्रताका साथ अघि बढाइएको छ। ग्रामीण क्षेत्रमा नयाँ योजना कार्यान्वयन र पुराना परियोजनाको समयमै सम्पन्न गर्न विशेष ध्यान दिइएको छ,' मन्त्री यादवले भने। जलवायु परिवर्तनले खानेपानीको स्रोतहरूमा पारेको प्रभावबारे चर्चा गर्दै उनले मन्त्रालयले वातावरणमैत्री र दिगो योजना निर्माणमा प्राथमिकता दिएको बताए। 'जलवायु परिवर्तनको असरले खानेपानी व्यवस्थापन जटिल बन्दै गएको छ। यसलाई समाधान गर्न मन्त्रालयले वैज्ञानिक दृष्टिकोणबाट दिगो समाधानका उपायहरू अवलम्बन गरेको छ,' उनले थपे। छलफलको क्रममा मेलम्ची खानेपानी आयोजनाको वर्तमान प्रगति र विभिन्न चरणमा भइरहेका कामबारे पनि गहन विमर्श भएको थियो। मन्त्री यादवले मेलम्ची आयोजनाका विभिन्न चरणका कामहरूको कार्यान्वयनलाई समयमै सम्पन्न गर्न मन्त्रालयले ठोस योजना अघि बढाएको जानकारी गराए। उनले आयोजनामा देखिएका प्राविधिक र प्रशासनिक चुनौती समाधानका लागि मन्त्रालय सक्रिय रहेको बताए। 'मेलम्चीको कामलाई गति दिन हामीले विभिन्न पक्षसँग सहकार्य गरिरहेका छौं। आयोजना जनताको जीवनमा प्रत्यक्ष प्रभाव पार्ने भएकाले समयमै सम्पन्न गर्नु हाम्रो प्राथमिकता हो,' मन्त्री यादवले भने। त्यस्तै परियोजना कार्यान्वयन निर्देशनालय (पीआइडी) मार्फत सञ्चालित अन्य योजनाहरूको प्रगतिबारे पनि मन्त्री यादवले प्रधानमन्त्री ओलीलाई जानकारी गराएका थिए। मन्त्री यादवले ग्रामीण क्षेत्रमा खानेपानीको पहुँच विस्तार गर्न पीआइडीले महत्त्वपूर्ण योगदान दिएको उल्लेख गरे। प्रधानमन्त्री केपी शर्मा ओलीले मन्त्रालयको कार्यक्षमताको प्रशंसा गर्दै थप योजना बनाउने र प्रभावकारी कार्यान्वयनको निर्देशन दिए। 'खानेपानी जस्तो आधारभूत आवश्यकता प्रत्येक नागरिकको पहुँचमा पुर्याउनु सरकारको प्रमुख जिम्मेवारी हो। मन्त्रालयले यो दिशामा देखाएको सक्रियता अत्यन्तै सराहनीय छ। अझ प्रभावकारी नतिजा दिन दीर्घकालीन योजना आवश्यक छ,' प्रधानमन्त्री ओलीले भने। उनले खानेपानी र सरसफाइ परियोजनामा देखिएका बाधाअड्चन हटाउन सबै निकायबीच सहकार्य बढाउनुपर्नेमा जोड दिए। 'जलवायु परिवर्तनका कारण आउने दीर्घकालीन चुनौती सामना गर्न वैज्ञानिक योजना बनाउनुपर्छ। यसका लागि सरकारको पूर्ण समर्थन रहनेछ,' ओलीले थपे। त्यस्तै प्रधानमन्त्री ओलीले खानेपानी मन्त्री यादवको प्रशंसा गर्दै मन्त्रालयलाई नयाँ योजनाहरू अघि बढाउन हौसला दिँदै भने, 'खानेपानी क्षेत्रमा भएका सुधारका लागि तपाईँको नेतृत्वमा मन्त्रालयले गरेका प्रयास अत्यन्तै सराहनीय छन्। आगामी दिनमा मन्त्रालयको कामले झन् व्यापक प्रभाव पारोस् भन्ने मेरो अपेक्षा छ।' प्रधानमन्त्री ओलीसँग निर्देशन पाएपश्चात् मन्त्री यादवले भविष्यमा खानेपानीको दीर्घकालीन आवश्यकता पूरा गर्न दिगो नीति बनाइने बताए। 'हाम्रो उद्देश्य खानेपानीको स्रोतहरूको दीर्घकालीन संरक्षण र समुचित व्यवस्थापन गर्नु हो। स्थानीय समुदायको सहभागिता र नवीन प्रविधिको प्रयोगमार्फत यसलाई सम्भव बनाउनेछौं,' उनले भने।"
हेलिकोप्टरमार्फत गर्भवतीको उद्धार,कालीकोट : सुत्केरी हुन नसकेपछि २३ वर्षीया लालशोभा सिंहको हेलिकोप्टरमार्फत उद्धार गरिएको छ। महावै गाउपालिका४ की सिंहले महावै आधारभूत अस्पतालमा बच्चा जन्माउन नसकेपछि हेलिकोप्टरमार्फत प्रदेश अस्पतालमा लगिएको हो। राष्ट्रपति सुत्केरी महिला उद्धार कार्यक्रमको सहयोग कार्यक्रमअन्तर्गत सुत्केरीको उद्धार गरिएको गाउँपालिका अध्यक्ष खेमबहादुर सिंहले बताए। उनले प्रदेश अस्पतालमा बच्चा जन्माएकी छन्। उनको स्वास्थ्य अवस्था सामान्य रहेको स्थानीय करन सिंहले बताए।
वीरगन्ज महानगरको विभिन्न विधेयक र प्रस्तावहरू पारित,"वीरगन्ज : वीरगन्ज महानगरपालिकाको शुक्रबार सम्पन्न नगरसभाको १६ औं अधिवेशनमा विभिन्न विधेयक र प्रस्तावहरू पारित भएको छ। अधिवेशनमा वीरगन्ज महानगरका मेयर राजेशमान सिंहले पेस गरेको वार्षिक बजेट तथा कार्यक्रम रकमान्तरण, स्रोतान्तरण, बजेट थपघट एवं योजना तथा कार्यक्रम परिमार्जन गरी संशोधन गर्न बनेको विनियोजन विधेयक २०८१ सर्वसम्मतीले पारित भएको हो। यस्तै विज्ञापन कर सम्बन्धी विधेयक २०८१, वीरगन्ज महानगरपालिकाको संगठन संरचना तथा दरबन्दी परिमार्जन सम्बन्धी प्रस्ताव र सहकारी ऐन २०७४ मा संशोधन गर्न बनेको सहकारी विधेयक २०८१ पनि अधिवेशनले पारित गरेको छ। नक्सा पास नगरी महानगरमा निर्माण भएका पुराना घरको अभिलेखीकरण चैत मसान्तसम्म गराउँदा ५० प्रतिशत जरिवाना छुट दिने प्रस्ताव पनि अधिवेशनबाट पारित भएको छ। जरिवाना छुटको लाभ उठाउँदै निर्माण भएका संरचनाको अभिलेखीकरणका लागि आउँदो चैत महिनाभित्र निवेदन दिइसक्न सम्पूर्ण नगरवासीलाई मेयर सिंहले आग्रह पनि गरे।"
बीआरआई कार्यान्वयनका विषयमा चीनको गम्भीर चासो,"काठमाडौं : चीनले बेल्ट एण्ड रोड इनिसिएटीभ (बीआरआई) सहकार्य फ्रेमवर्कको कार्यान्वयनका विषयमा गम्भीर चासो देखाएको छ। प्रधानमन्त्री केपी शर्मा ओलीको चीन भ्रमणका क्रममा बीआरआई सहकार्य फ्रेमवर्कमा हस्ताक्षर भएयता चीनले गम्भीर चासो लिएको हो। काठमाडौंस्थित चिनियाँ दूतावासका राजदूत छन् सोङ नेपाली अधिकारीहरूलाई भेटेर गम्भीर चासो देखाइरहेको स्रोतले जानकारी दिएको छ। यसै सिलसिलामा राजदूत सोङले शुक्रबार परराष्ट्रमन्त्री आरजु राणासँग भेटवार्ता गरेका छन्। भेटवार्ताका क्रममा राजदूत सोङले बीआरआई सहकार्य फ्रेमवर्कमा परेका परियोजनाहरूको कार्यान्वयनको विषयमा चासो राखेका थिए। उनले झापाको दमकमा बन्ने भनिएको औद्योगिक पार्क विषयमा पनि चासो राखेको स्रोतको भनाइ छ। स्रोतका अनुसार राजदूत सोङले ती परियोजनाहरू छिट्टै कार्यान्वयनमा लैजान मन्त्री राणासँग आग्रह गरेका थिए। 'मन्त्रीज्यु र राजदूत छन् सोङबीच शिष्टाचार भेटवार्ता भयो। भेटका क्रममा द्विपक्षी हित र विभिन्न परियोजनाका विषयमा छलफल भएको थियो,' परराष्ट्र मन्त्रालय स्रोतले अन्नपूर्णसँग भने। राजदूत सोङले बीआरआई फ्रेमवर्कमा परेका परियोजनाहरूलाई अगाडि बढाएर लाभ लिन आग्रह गरेका थिए। बीआरआई सहकार्य फ्रेमवर्कका विषयमा भने सत्तारुढ दलबीच नै असमझदारी छ। प्रधानमन्त्री केपी शर्मा ओली ऋणमा भए पनि ती परियोजनाहरू अगाडि बढाउन चाहन्छन् भने नेपाली कांग्रेस चिनियाँ ऋण नचाहिने बताउँदै आएको छ। मंसिर १७ गते चीन भ्रमणमा जानुअघि पनि कांग्रेस सभापति शेरबहादुर देउवाले अनुदानमामात्रै बीआरआई परियोजना ल्याउन सकिने सन्देश प्रधानमन्त्री ओलीलाई सुनाएका थिए। बीआरआई फ्रेमवर्कमा टोखाछहरे टनेल, हिल्सासिमिकोट सडक योजना, किमाथांकाखाँदबारी सडक र पुल, जिलोङकेरुङकाठमाडौं रेलमार्ग, अमरगढी सिटी हल प्रोजेक्ट, जिलुङरसुवागढीचिलिमे २२० केभी प्रसारण लाइन, मदन भण्डारी प्राविधिक विश्वविद्यालय, काठमाडौं साइन्टिफिक सेन्टर र साइन्स म्युजियम, चीननेपाल औद्योगिक पार्क दमक र झापा स्पोर्ट्स एन्ड्स एथ्लेटिक्स कम्पलेक्स परियोजना रहेका छन्। सहायता शब्द राखेर फ्रेमवर्कलाई दुवै मुलुकले हस्ताक्षर गरेपछि फ्रेमवर्कभित्र परेका परियोजनाहरू ऋण वा अनुदान सहायतामा बन्ने हुन् भन्नेबारे केही खुलेको छैन। नेपालले प्रस्ताव गरेको फ्रेमवर्कमा अनुदानमा बीआरआई कार्यान्वयन गर्न सकिने उल्लेख थियो। तर, चीनले अनुदानमा मात्र बीआरआई कार्यान्वयन गर्न नसकिने भन्दै नेपालको प्रस्ताव अस्वीकार गरेको थियो। दुई पक्षीय सघन वार्तामा फ्रेम वर्कमा नेपालले लेखेको अनुदान शब्दलाई हटाएर सहायता शब्द राख्ने सहमति जुटेसँगै हस्ताक्षर भएको थियो। बीआरआई परियोजनाअन्तर्गत ऋणसमेत लिन सकिने गरी फ्रेमवर्कमा दुई पक्षले हस्ताक्षर गरेका थिए।"
भारतीय दूतावासले मनायो विश्व हिन्दी दिवस,"काठमाडौं : काठमाडौंस्थित भारतीय दूतावासले विश्व हिन्दी दिवस मनाएको छ। शुक्रबार लैनचौरस्थित दूतावास परिसरमा विश्व हिन्दी दिवस मनाइएको हो। विश्व हिन्दी दिवसको अवसरमा आयोजित कार्यक्रममा हिन्दी मञ्च नेपालका अध्यक्ष एवं सांसद मंगलप्रसाद गुप्ता, भाषा आयोगका अध्यक्ष डा गोपाल ठाकुर, नेपाल संगीत तथा नाट्य प्रज्ञा प्रतिष्ठानका कुलपति निशा शर्मा र भारतीय दूतावासकी काउन्सलर गीताञ्जलि ब्र्यान्डन सहभागी थिए। दूतावासका काउन्सलर ब्र्यान्डनले भारतीय प्रधानमन्त्री नरेन्द्र मोदीको सन्देश वाचन गरेकी थिइन्। मोदीले विश्व हिन्दी दिवसले हिन्दी भाषा बोल्नेहरूका लागि समृद्धि र सांस्कृतिक पहिचानको संरक्षण गर्नेमा जोड दिएका थिए। उनले नेपालमा रहेका हिन्दीभाषी र विद्वानहरूप्रति आभार प्रकट गरेका थिए। उनीहरूकै माध्यमबाट हिन्दी भाषाको प्रचारप्रसार र नेपालभारतबीचको सम्बन्धलाई प्रगाढ बनाउन मद्धत गरेको मोदीको भनाइ छ। कार्यक्रममा काठमाडौंका धेरै स्कुलका विद्यार्थीहरूले हिन्दी कविता र नाटकमा भाग लिएका थिए। उनीहरूले गम्भीर विषयमा कविता सुनाएका थिए। कार्यक्रममा नेपाल प्रज्ञा प्रतिष्ठानका कलाकारहरूले पनि सहभागिता जनाएका थिए। त्यस्तै नेपालभारत मैत्री कवि सम्मेलन पनि आयोजना गरिएको थियो। जहाँ प्रतिष्ठित कविहरूले हिन्दी भाषामा कविता वाचन गरेका थिए। भारतको नागपुरमा पहिलोपटक सन् १९७५ जनवरी १० मा विश्व हिन्दी सम्मेलन आयोजना गरिएको थियो। सोही कारण प्रत्येक जनवरी १० मा विश्वभरि विश्व हिन्दी दिवस मनाउँदै आएको छ।"
५ हजार आठ सय बढी फरार प्रतिवादी पक्राउ,"काठमाडौं : नेपाल प्रहरीले पछिल्लो पाँच महिनामा पाँच हजार आठ सय ४६ जना फरार प्रतिवादीलाई पक्राउ गरेको छ। प्रहरी वरिष्ठ उपरीक्षक एवम् नेपाल प्रहरीका प्रवक्ता विश्व अधिकारीले अदालतको आदेश कार्यान्वयनका क्रममा विभिन्न आपराधिक क्रियाकलापमा संलग्न भई फरार रहेका प्रतिवादीलाई पक्राउ गरिएको जानकारी दिए। प्रहरी वरिष्ठ उपरीक्षक अधिकारीले साउनदेखि मङ्सिरसम्म पक्राउ परेकामा सबैभन्दा बढी मधेश प्रदेशका एक हजार पाँच सय ९४ प्रतिवादी रहेका जानकारी दिए। काठमाडौँ उपत्यकाबाट एक हजार दुई सय ५३ जना प्रतिवादी पक्राउ परेका छन्। कोशीबाट सात सय ३५, बागमतीबाट दुई सय ६५, गण्डकीबाट पाँच सय छ, लुम्बिनीबाट एक हजार ३५, कणालीबाट एक सय ६९ र सुदूरपश्चिम प्रदेशबाट दुई सय ३५ फरार प्रतिवादीलाई पक्राउ गरी अदालतमा पेस गरिएको प्रवक्ता अधिकारीले जानकारी दिए। केन्द्रीय अनुसन्धान ब्यूरोले ५४ जना पक्राउ गरेको छ। निजहरूबाट रु ४३ करोड पाँच लाख ४२ हजार जरिवानासमेत तोकिएको छ। निजहरूबाट कूल कैद एक हजार नौ सय ६८ वर्ष नौ महिना आठ दिन भुक्तानी गर्न बाँकी रहेको प्रहरी प्रवक्ता अधिकारीले जानकारी दिए।"
सर्वसुलभ र गुणस्तरीय शिक्षाका लागि सरकारले सम्झौता गर्दैन : गृहमन्त्री लेखक,"महेन्द्रनगर : गृहमन्त्री रमेश लेखकले संघीय संसदमा रहेको शिक्षा विधेयक चाँडो पारित गरेर शिक्षालाई सर्वशुलभ बनाउन कानुन निमार्ण गर्ने बताएका छन् । शुक्रबार महेन्द्रनगरमा एन प्याव्सन कञ्चनपुरले आयोजना गरेको खेल महोत्सवलाई सम्बोधन गर्दै मन्त्री लेखकले सर्वसुलभ र गुणस्तरीय शिक्षाका लागि सरकारले सम्झौता नगर्ने बताए । 'सरकारले संविधानमा नै निःशुल्क शिक्षा र अनिवार्य शिक्षाको व्यवस्था गरेको छ,'लेखले भने,'सामुदायिक विद्यालय राम्रो गुणस्तरका साथ अघि बढाउन तीनै तहका सरकारले ध्यान दिनुपर्छ पर्याप्त लगानी गर्नुपर्छ ।' उनले शिक्षाको क्षेत्रमा नीजि र आवासिय विद्यालयको पनि महत्वपूर्ण भूमिका रहेको बताउँदै सार्वजनिक र सामुदायिक विद्यालयको गुणस्तर बढेको बताए । 'सरकारले नीजि विद्यालयलाई पनि राम्रोसँग सञ्चालन गर्ने कुरामा सरकार लाग्नेछ,'उनले भने, 'शिक्षाको गुणस्तरसँग सम्झौता गर्ने कुरा,चर्को शुल्क लिने कुरामा सरकारले नियमन गर्नुपर्छ ।' उनले अहिले संघीय संसदमा विद्यालयसम्बन्धी विधेयक छलफलमा रहेको बताए । 'हामी शिक्षा विधेयक पारित गरेर शिक्षाको क्षेत्रमा राम्रो कानुन निमार्ण गरेर शिक्षालाई अत्यन्त शुलभ,सरल र सबै नेपाली नागरिकको पहुँच हुनसक्ने तर्फ लाग्नेछौं,'मन्त्री लेखकले भने । त्यसैगरी उनले पछिल्लो समय समाजमा लागुऔषध सेवन ,आत्महत्या र सडक दुर्घटना चुनौतीपूर्ण रहेको बताए । 'समाजमा लागुऔषध,आत्महत्या र सडक दुर्घटना मुख्य चुनौतीका रुपमा देखिएको छ,'गृहमन्त्री लेखकले भने,'लागुऔषधबाट समाजको मुक्तिका लागि अभियान सञ्चालन गर्नुपर्ने छ यसका लागि एन प्यावसनले विद्यालयस्तरबाटै सुरुवता गरोस् ।' उनले लागुऔषधले घरघरका बालबालिकाहरू प्रभावित भइरहेकाले स्थानीय सरकार र नीजिसंघ संस्था सबैले गम्भीर रुपमा लिएर लागुऔषधको विरुद्धमा अभियान सञ्चालन गर्नुपर्ने बताए ।"
"रवि लामिछानेविरुद्ध मुद्दा चलाउनुपर्ने रायसहित सुप्रिम सहकारीको अनुसन्धान प्रतिवेदन बुझाइयो, एक अर्ब १२ करोड बिगो माग","भैरहवा : रुपन्देही प्रहरीले बुटवलस्थित सुप्रिम बचत तथा ऋण सहकारी संस्था लिमिटेडको रकम अपचलन प्रकरणको अनुसन्धान प्रतिवेदन जिल्ला सरकारी वकिल कार्यालयलाई बुझाएको छ। इलाका प्रहरी कार्यालय बुटवलले राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछाने, पूर्वडीआईजी छविलाल जोशीसहित १४ जनाविरुद्ध सहकारी ठगी, संगठित अपराध र सम्पत्ति शुद्धीकरणमा मुद्दा चलाउनुपर्ने रायसहित अनुसन्धान प्रतिवेदन बुझाएको हो। सुप्रिम सहकारीको रकम अपचलन सम्बन्धमा शुक्रबार जिल्ला सरकारी वकिल कार्यालयमा अनुसन्धान प्रतिवेदन बुझाइएको रुपन्देहीका एसपी रञ्जितसिंह राठौरले जानकारी दिए। सहकारीको रकम अपचलन सम्बन्धमा यसअघि लामिछाने गृहमन्त्री भएको बेला एक हजार आठ सय ३१ जना बचतकर्ताको ८६ करोड १८ लाख २३ हजार ७ सय ५४ रुपैयाँ अपचलन गरेको दाबी २८ जनाविरुद्ध मुद्दा दायर भएको थियो। सहकारीको रकम ठगीको विषयमा पुरक जाहेरी दर्ता भएपछि पुरक अभियोजनका लागि पुनः अनुसन्धान गरेर लामिछानेसहित पुनः १४ जनाविरुद्ध मुद्दा चलाउनुपर्ने रायसहितको प्रतिवेदन बुझाइएको छ, प्रहरीले स्रोतले अन्नपूर्णसँग भन्यो, सहकारी ठगी, संगठित अपराध र सम्पत्ति शुद्धिकरण मुद्दाको विभिन्न दफाअनुसार जेल सजाए र प्रतिवादीहरूसँग एक अर्ब १२ करोड रुपैयाँ बिगो मागदावी गर्नुपर्ने रायसमेत प्रतिवेदनमा समेटिएको छ। पोखराको सूर्यदर्शन सहकारीको रकम ठगीको अभियोगमा पोखरा प्रहरी नियन्त्रणमा रहेका लामिछाने ६५ लाख रुपैयाँ धरौटी बुझाएर बिहीवार रिहा भएका हुन्। त्यसलग्त्तै शुक्रबार इलाका प्रहरी कार्यालय बुटवलले रायसहितको अनुसन्धान प्रतिवेदन सरकारी वकिल कार्यालयलाई बुझाएको छ। प्रहरीले अनुसन्धान प्रतिवेदन हामीलाई बुझाएको छ, रुपन्देही जिल्लाका न्यायाधीवक्ता प्रेमराज पौडेलले भने, हामी रुजु गर्दैछौं। अध्ययन गर्छौं। मुद्दा दायर गर्न अझै म्याद छ। कास्की प्रहरीको नियन्त्रणमा रहेका लामिछानेलाई गत कात्तिक २७ गते भैरहवा ल्याएर सुप्रिम सहकारी रकम अपचलनका सम्बन्धमा साढे २३ घण्टा बयान लिइएको थियो। जसमा उनले इन्कारी बयान दिएका थिए।"
सन् २०२४ : दक्षिण एसियाली देशमा राजनीतिक उथलपुथल,"अंग्रेजी नयाँ वर्ष २०२५ को सुरुवात भइसकेको छ। तर, सन् २०२४ को समग्र विश्लेषण गर्ने हो भने, एसियाली देशहरूमा राजनीतिक उथलपुथल भएको देख्न सकिन्छ। कतिपय देशमा जारी युद्धले विश्वकै ध्यान तानेको छ। एसियाका केही देशहरूमा देखिएको राजनीतिक परिदृश्य, आर्थिक चुनौती र बढ्दो सुरक्षा जोखिमका विषयमा यहाँ चर्चा गरिएको छ। पाकिस्तानमा विशाल प्रदर्शन र आतंकवादी हमला दक्षिण एसियाली देश पाकिस्तानमा २०२४ को सुरुवातमै आम निर्वाचन भयो। जुन देशको इतिहासकै सबैभन्दा ठूलो चुनावको रूपमा स्वागत गरिएको थियो। चुनावमा पूर्व प्रधानमन्त्री इमरान खानको पीटीआईले सबैभन्दा धेरै सिटमा विजयी भए। तर, दुर्भाग्य पीएमएलएनका शेहबाज शरीफ दोस्रो कार्यकालका लागि पाकिस्तानको प्रधानमन्त्रीको रूपमा पुन: निर्वाचित भए। इमरान खान र उनको पीटीआईलाई त्यतिबेला राजनीतिक धक्का लाग्यो, जतिबेला एक ट्रायल अदालतले जनवरी ३० मा पूर्व प्रधानमन्त्री खानलाई साइफर मुद्दामा दोषी ठहर गर्यो। चुनावको केही दिनअघि उनलाई १० वर्षको जेल सजाय सुनाइएको थियो। त्यतिमात्र होइन, अर्को ट्रायल अदालतले खान र उनकी श्रीमती बुशरा बीबीलाई तोशाखाना मुद्दामा दोषी ठहर गर्दै १४ वर्षको जेल सजाय सुनायो। निर्वाचनपछि नयाँ सरकार गठन भए पनि पाकिस्तानमा निरन्तर ठूल्ठूला विरोध प्रदर्शनहरू भए। पीटीआई, जमियत उलेमाएइस्लाम (जेयूआईएफ)लगायत विपक्षी दलहरूले सरकारविरुद्ध निरन्तर प्रदर्शनगरे। उनीहरूले लोकतन्त्रको पुनःस्थापना र राजनीतिक बन्दी बनाइकाहरूको रिहाइ माग गर्दै प्रदर्शनमा उत्रिए। प्रदर्शनले निम्तिएको हिंसाबाट थुप्रै झडप, गिरफ्तारी र सार्वजनिक सम्पत्तिमा क्षति पुगेको थियो। त्यस्तै पाकिस्तानको खुफिया एजेन्सी आइएसआइको पूर्व प्रमुख फैज हमिदाई डिसेम्बरमा औपचारिकरूपमा पाकिस्तान सेना ऐनअन्तर्गत जग्गा कब्जा गर्ने, निजी आवास समाजबाट बहुमूल्य सामानहरू कब्जा गर्ने र राजनीतिक मामिलामा हस्तक्षेप गर्ने आरोप लगाइएको थियो। त्यस्तै छिमेकी देश अफगानिस्तानसँग वर्षको अन्त्यतिर तनाव बढ्यो। दुई देशका सेनाबीच सीमा विवादका कारण शृंखलाबद्ध हमलाहरू भए। अफगानिस्तानको सीमाबाट खैबर पख्तुनख्वा र बलुचिस्तानलाई लक्षित गर्दै आतंकवादी समूहहरूले आक्रमण गर्न थालेपछि पाकिस्तानको सुरक्षा चुनौती थप संकटमा परेक छ। वर्षभरको तनावले पाकिस्तानको मुद्रास्फीति पनि एकल अंकमा झर्यो। नीतिगत दरहरू २२५ बाट १५ प्रतिशतमा झर्दा विदेशी मुद्रा सञ्चितिमा सुधार र सेयर बजारले रेकर्ड लाभ हासिल गर्यो। बंगलादेशमा हसिना सरकारको पतन सन् २०२४ मा अर्को दक्षिण एसियाली देश बंगलादेशले ठूला राजनीतिक संकट व्यहोर्यो। आरक्षण विवादले सुरू भएको प्रदर्शनले प्रधानमन्त्री शेख हसिनालाई पदच्युतमात्र गरेन, उनलाई देश छोड्न बाध्य बनायो। सरकारी सेवामा विवादास्पद कोटा प्रणालीलाई लिएर विद्यार्थीहरूको नेतृत्वमा हप्ताभरि भएको विरोध प्रदर्शनले अगस्टमा हसिनाको १६ वर्षे शासनको अन्त्य गरेको थियो। विद्यार्थी प्रदर्शनकारीहरूले ८४ वर्षीय नोबेल पुरस्कार विजेता मुहम्मद युनुसलाई अन्तरिम सरकारको नेतृत्व गर्न समर्थन गरेका थिए। अगस्ट ८ मा सत्तामा आएदेखि नै हिन्दूहरूलगायत अल्पसंख्यकहरूमाथि आक्रमणको शृंखला बढेको छ। त्यसले छिमेकी देश भारतसँगको सम्बन्धमा पनि चिसोपन ल्यायो। देशद्रोहको आरोपमा एक हिन्दू भिक्षुको पक्राउले भारत थप संशकित बनेको थियो। भारतीय विदेश सचिव विक्रम मिश्रीले पनि ढाका भ्रमणका क्रममा यस विषयमा अभिव्यक्ति दिएका थिए। हसिनाले युनुसको नेतृत्वमा रहेको प्रशासनलाई 'नरसंहार' गरेको र अल्पसंख्यकहरू, विशेष गरी हिन्दूहरूलाई सुरक्षा दिन असफल भएको आरोप लगाएकी छिन्। अन्तरिम सरकारले भने हसिनाको सुपुर्दगीका लागि नयाँ दिल्लीलाई मौखिक र कूटनीतिक नोटमार्फत आग्रह गरेको थियो। हसिनाको कार्यकालमा करिब ३ हजार ५ सय नागरिकलाई जबरजस्ती बेपत्ता पारिएको अन्तरिम सरकारले दाबी गरेको छ। हसिनालाई पदच्युत गरेपछि हत्यासहित २ सयभन्दा बढी मुद्दा दायर गरिएको छ। त्यस्तै एसियाली विकास बैंकले बंगलादेशको आर्थिक वृद्धि घट्ने प्रक्षेपण गरेको थियो। विश्व बैंकले पनि बंगलादेशमा गरिबहरूको संख्या बढ्ने चेतावनी दिएको थियो। श्रीलंकामा सत्ता परिवर्तन सन् ०२४ मा अर्को दक्षिण एसियाली देश श्रीलंकामा पनि चुनाव भयो। श्रीलंकाका वामपन्थी नेता अनुरा कुमारा दिसानायकेले राष्ट्रपतीय निर्वाचनमा विजयी भए। लगत्तै उनले आम निर्वाचनको घोषणा गरे। जहाँ उनको पार्टी जनता विमुक्ति पेरामुनाको नेतृत्वमा रहेको राष्ट्रिय जन शक्ति () गठबन्धनले २२५ मध्ये १५९ सिट जितेर स्पष्ट बहुमत ल्यायो। त्यसअघि श्रीलंकाको राजनीति उथलपुथल बनेको थियो आम निर्वाचनपछि अन्तर्राष्ट्रिय मुद्रा कोषले पनि श्रीलंकाको २९ अर्ब डलरको बेलआउटको तेस्रो समीक्षालाई अनुमोदन गरेको थियो। तर, श्रीलंकाको अर्थतन्त्र अझै नाजुक रहेको उसको चेतावनी छ। नेपालमाल्दिभ्स र चिनियाँ सम्बन्ध सन् २०२४ मा अर्को दक्षिण एसियाली देश नेपालको राजनीति पनि स्थिर रहेन। अस्थिर गठबन्धन र भ्रष्टाचारले चिनिने बहुदलीय प्रणालीले माओवादी केन्द्रका अध्यक्ष पुष्पकमल दाहाल 'प्रचण्ड' नेतृत्वको सरकार ढल्यो। नेकपा एमाले अध्यक्ष केपी शर्मा ओलीले प्रचण्डको सरकार ढालेर नेपाली कांग्रेससँगको गठबन्धन सरकार बनाए। उनले परम्परालाई तोडेर आफ्नो पहिलो राजकीय भ्रमण भारतभन्दा चीनलाई प्राथमिकता दिए। त्यतिमात्र होइन, चिनियाँ परियोजना बेल्ट एण्ड रोड इनिसिएटिभ (बीआरआई)को 'फ्रेमवर्कमा' हस्ताक्षर गरे। त्यस्तै वैदेशिक रोजगारको नाममा हुने गरेको संकट पनि नेपालले भोग्यो। अवैधरूपमा रुसी सेनामा नेपालीहरू भर्ती भएको र युक्रेनसँगको युद्ध ज्यानसमेत गुमाएपछि नेपालले आफ्ना नागरिकहरूलाई रुस र युक्रेनमा काम गर्न अनुमतिपत्र दिन बन्द गर्यो। नेपालले प्राकृतिक विपत्तिको पनि सामना गर्नुपर्यो। नेपालमा आएको बाढी पहिरोले सेप्टेम्बरमा करिब २ सयको मृत्यु भएको थियो। त्यस्तै अर्को दक्षिण एसियाली देश माल्दिभ्समा पनि गत अप्रिलमा आम चुनाव भयो। मतदाताहरूले राष्ट्रपति मोहम्मद मुइज्जुको पार्टीलाई बहुमतले जिताए। राष्ट्रपति मइज्जुले भारतसँगको सम्बन्धलाई तोडर चीनसँग नजिक हुन पुगे। उनको चीन भ्रमणले उनका पूर्ववर्तीहरूको राज्य भ्रमणको लागि भारतलाई प्राथमिकता दिने परम्पराबाट अलग्गिएको संकेत गर्यो। तर, गत मार्चमा भारतसँगको सम्बन्धमा सुधार आउने संकेत गर्यो। मुइज्जुले नजिकको सहयोगीको रूपमा रहेको भारतलाई ऋणमुक्तिको अनुरोध गरे। त्यसपछि दुई देशबीच द्विपक्षीय सहकार्य हुने बाटो खुल्यो। भारतले ४०० करोड सहयोग गर्ने वाचा गरे भने भारतीय प्रधानमन्त्री नरेन्द्र मोदीको शपथग्रहणमा मइज्जु सहभागी बने। अफगानिस्तानमा मानवीय संकट सन् २०२४ मा तालिबानी शासन रहेको अफगानिस्तानमा ठूला आर्थिक संकट देखा परेको छ। अफगानिस्तानका ९० प्रतिशतभन्दा बढी नागरिकरू गरिबी र खाद्य असुरक्षासँग संघर्ष गरिरहेका छन्। अल जजीराका अनुसार सन् २०२४ मा अफगानिस्तानका २ करोड ३ लाख बढी मानिसहरूलाई मानवीय सहायताको आवश्यकता थियो। यति ठूलो संख्यामा भोकमरी र खाद्यान्न अभाव सामना गर्ने अफगानिस्तान संसारकै चौथो ठूलो देश हो। त्यहाँका ८० प्रतिशत परिवारहरूको प्रति व्यक्ति प्रति दिन आम्दानी एक डलरभन्दा कम छ। त्यस्तै सन् २०२३ को अक्टुबरमा ६३ म्याग्निच्युडको भूकम्पमा परी २ हजार बढी मानिसहरूको मृत्यु भएको थियो। चीन र रूसले तालिबान शासनसँग आफ्नो संलग्नतालाई तीव्र बनाइरहेका बेला आतंकवादी समूह तहरिकएतालिबान पाकिस्तानविरुद्ध कारबाही सुरू गरेको छ। जसका कारण पाकिस्तान पनि निराश बनेको छ। त्यतिमात्र होइन, अगस्टमामा तालिबानले महिला अधिकारलाई गम्भीर रूपमा कटौती गरेको थियो भने वर्षको अन्त्यतिर महिलाहरूलाई रोजगार दिने सबै राष्ट्रिय र विदेशी गैरसरकारी समूहहरूलाई बन्द गर्ने बताएको थियो। द साउथ एसियन टाइम्सबाट साभार"
जलवायु परिवर्तनका विषयमा विश्वको ध्यानाकर्षण गर्न जरुरी छ : देउवा,"काठमाडौं : नेपाली कांग्रेसका सभापति शेरबहादुर देउवाले जलवायु परिवर्तनलाई न्युनीकरण गर्न विश्वलाई नै ध्यानाकर्षण गर्नेगरी कार्यक्रम गर्नुपर्ने बताएका छन्। नेपाली कांग्रेसको वातावरण तथा जलवायु परिवर्तन सरोकार विभागले शुक्रबार सानेपामा आयोजना गरेको वन, वातावरण तथा जलवायु परिवर्तन सरोकार बिषयक कार्यक्रममा सभापति देउवाले जलवायु परिवर्तनले नेपाललाई ठूलो असर पर्ने देखिएको भन्दै यसलाई न्युनीकरण गर्न विश्वलाई नै ध्यानाकर्षण गर्नेगरी कार्यक्रम गर्नुपर्नेमा जोड दिए। जलवायु परिवर्तनको सवै भन्दा ठूलो असर नेपालमा देखिएकाले यसमा विशेष ध्यान दिएर अघि बढ्नुपर्ने उनले बताए। उनले नेपालले मात्र चाहेरमात्रै जलवायु परिवर्तनको समस्या समाधान हुन नसक्ने भए पनि काठमाडौंबाट सुधारको थालनी गर्न सकिने बताए। सभापति देउवाले विद्युतीय सवारी साधनलाई प्रोत्साहन गर्न सके वातावरणको रक्षा हुने र विश्वलाई पनि सकारात्मक सन्देश दिनसक्ने बताए।"
हस्तकला क्षेत्र सरकारको प्राथमिकतामा : प्रधानमन्त्री,"काठमाडौं : प्रधानमन्त्री केपी शर्मा ओलीले रोजगारी र निर्यात वृद्धिमा योगदान दिने हस्तकला क्षेत्रलाई सरकारले प्राथमिकतामा राखेको बताएका छन्। शुक्रबार काठमाडौंमा नेपाल हस्तकला महासंघको ४४ औँ वार्षिक साधारणसभाको उद्घाटन समारोहलाई सम्बोधन गर्दै प्रधानमन्त्री ओलीले मुलुकमा रोजगारी,उत्पादन, उद्यमशीलता, आत्मविश्वास र निर्यात बढाउने क्षेत्र भएकाले यसका लागि सरकारले गर्नुपर्ने काममा लागि आफूहरूले सक्दो पहल गर्ने विश्वास दिलाए । प्रधानमन्त्री ओलीले कला र संस्कृतिमा नेपाल धनी भएको सन्दर्भमा हस्तकला क्षेत्र कहिल्यै विस्थापित नहुने उल्लेख गरे। बजारका सामानभन्दा आफैले मेहनत गरेर फलाएका खानेकुरा र बनाएका सामान प्रयोग वृद्धिका लागि आग्रह गरे। हस्तकलाले महिलाको रोजगारी र सीप विकासका साथै सामाजिक उत्थानमा पनि मद्दत गरेको उनको भनाइ छ । उनले हस्तकला क्षेत्रको विकासका लागि सरकारले थप काम गर्ने प्रतिवद्धता जनाए। कार्यक्रममा महासंघका अध्यक्ष प्रचण्ड शाक्यले सरकारले सार्वजनिक निकायहरूमा स्वदेशी वस्तुको प्रयोग अनिवार्य गर्ने सम्बन्धी निर्देशिका जारी गरेकामा स्वागत गर्दै यसको प्रभावकारी कार्यान्वयमा जोड दिए। हस्तकला क्षेत्रले प्रत्यक्ष र अप्रत्यक्षरुपमा ११ लाख रोजगारी सृजना गरेको छ भने यसले करिब रु ११ अर्ब मूल्यको निकासी र सोही रकम बराबरको आन्तरिक कारोबार गरेको संघले जनाएको छ ।"
राष्ट्रपति पौडेल र प्रधानमन्त्री ओलीबीच भेटवार्ता,काठमाडौं : राष्ट्रपति रामचन्द्र पौडेल र प्रधानमन्त्री केपी शर्मा ओलीबीच भेटवार्ता भएको छ। राष्ट्रपति भवन शीतल निवासमा शुक्रबार उनीहरूबीच भेटवार्ता भएको हो। देशको समसामयिक विषयमा उनीहरूबीच छलफल भएको राष्ट्रपति सचिवालयले जानकारी दिएको छ। भेटमा नुनमन्त्री अजय चौरसिया र मुख्यसचिव एकनारायण अर्याल पनि सहभागी थिए।
ऊर्जा विकास मार्गचित्र तथा कार्ययोजनाको प्रभावकारी कार्यान्वयन गर्न सनसेट ल,"काठमाडौं : स्वतन्त्र ऊर्जा उत्पादकहरूको संस्था, नेपाल (इप्पान)ले ऊर्जा विकास मार्गचित्र तथा कार्ययोजनाको प्रभावकारी कार्यान्वयन गर्न सनसेट ल बनाएर लागू गर्नुपर्ने जनाएको छ। काठमाडौं शुक्रबार आयोजित पत्रकार सम्मेलनमा सरकारले ल्याएको आगामी १० वर्षमा २८ हजार ५०० मेगावाट विद्युत् उत्पादन गर्ने लक्ष्य सहितको मार्गचित्रलाई स्वागत गर्दै इप्पानले मार्गचित्रको सफल कार्यान्वयनका लागि १७ वटा बुँदाको सम्बोधन गर्न सरकारले तत्कालै सनसेट ल बनाइ लागू गर्नुपर्ने बताएका हो। विद्युत विधेयकको संशोधन, पीपीए खुला गर्नुपर्ने, सरकारी जग्गा प्राप्ति र रुख कटानमा सहजीकरण, प्रसारण लाइन आयोजना निर्माण, विद्युत व्यापार, पुँजीबजारबाट पुँजी परिचालन, क्राउड फाइनान्सिङको माध्यामबाट स्वपुँजी परिचालन, बैंक तथा वित्तीय संस्थाबाट ऋण परिचालन गर्नुपर्ने बुँदामा उल्लेख छ। यसैगरी हाइड्रोलोजी पेनाल्टी खारेज, स्थानीय समस्याको सम्बोधन, ऊर्जा आयोजनामा सुरक्षा व्यवस्था, जग्गाको हदबन्दी छुट, विस्फोटक पदार्थमा सहजीकरण, बीमा सम्बन्धी समस्या सहजीकरण लगायतका माग गरिएको छ। मार्गचित्र कार्यान्वयन भएको खण्डमा आयोजना निर्माण अवधिमा सरकारले भ्याटवापत मात्रै ३ खर्ब ७५ अर्ब, रोयल्टीवापत वार्षिक २ अर्ब ५० करोड रुपैयाँ र राजस्ववापत ८८ अर्ब रुपैयाँ प्राप्त गर्नेछ। आयोजना निर्माणमा प्रतिवर्ष ७ लाख ५० हजारले रोजगारी पाउनेछन् र आयोजना सञ्चालन अवधिभर एक लाख ५० हजारले दीर्घकालीन रोजगारी पाउनेछन्। ऊर्जा उत्पादन सुरु गरेको साढेदुई दशकमा नै निजी क्षेत्रबाट मात्र हालसम्म २७ सय ४० मेगावाट बराबरका १९० आयोजना निर्माण सम्पन्न भइसकेका छन् भने ४ हजार ६३ मेगावाट बराबरका १४१ आयोजना निर्माणाधीन र ४३ सय ६३ मेगावाटा बराबरका १४१ आयोजना नेपाल विद्युत प्राधिकरणसँग विद्युत खरिद सम्झौता (पीपीए) सम्पन्न गरेर वित्तीय व्यवस्थापनको पर्खाइमा रहेका छन्।"
निर्माण व्यवसायीलाई चालू आर्थिक वर्षमा २२ अर्ब रुपैयाँ बढी भुक्तानी,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले सरकारको सदासयतालाई कमजोरी नठान्न निर्माण व्यवसायीहरूलाई आग्रह गरेका छन्। नेपाल निर्माण उद्योग परिषद्को प्रतिनिधिसँगको भेटमा उपप्रधानमन्त्री एवं अर्थमन्त्री पौडेलले अघिल्लो वर्ष सिर्जित दायित्वको भुक्तानीलाई प्राथमिकता दिएको र हालसम्म २२ अर्बभन्दा बढी रुपैयाँ भुक्तानी भइसकेको बताए। भुक्तानी योग्य रकमको भुक्तानी प्रक्रिया निरन्तर जारी रहन्छ। तर सरकार र निर्माण व्यवसायी दुवै कानुन अनुसार चल्नुपर्छ, उपप्रधानमन्त्री एवं अर्थमन्त्री पौडेलले भने, भुक्तानीको कुरा गरिरहँदा निर्माण व्यवसायीहरूले सरकारलाई बुझाउनु पर्ने आयकर र मूल्य अभिवृद्धि करको दायित्वलाई पनि भुल्नु हुँदैन। अर्थ मन्त्रालय बजेट महाशाखा प्रमुख श्रीकृष्ण नेपालले संघीय सरकारको दायित्व अन्तर्गत निर्माण व्यवसायीहरूलाई कुल २८ अर्ब ८९ करोड रुपैयाँ भुक्तानी गर्नुपर्ने देखिएकोमा अब करिब ६ अर्ब भुक्तानी हुन बाँकी रहेको र त्यसमा पनि प्रक्रियामा रहेकालाई प्राथमिकतामा राखेर भुक्तानी गरिने बताए। परिषद्का पदाधिकारिहरूले सरकारले हालसम्म बिल पेस गरी दाबी गरेको भुक्तानी रकमको ८० प्रतिशतभन्दा बढी भुक्तानी प्राप्त गरिसकेको बताउँदै करको बाँकी भुक्तानीका लागि पनि वातावरण बनाइदिन उपप्रधानमन्त्री एवं अर्थमन्त्रीलाई आग्रह गरेका थिए। उनीहरूले करको रकम किस्ता बन्दीमा भुक्तानी हुने व्यवस्था गरिदिन, निर्माण सामग्रीमा आयात छुट दिन, रुग्ण आयोजनामा पूँजी परिचालनको व्यवस्था मिलाइदिन लगायतका अनुरोध गरेका थिए।"
दुम्किबासमा पुल भासिँदा पूर्व पश्चिम राजमार्ग अवरुद्ध,"नवलपुर : पूर्वपश्चिम राजमार्गअन्तर्गत नवलपुरको दुम्किबासमा पुल भासिँदा राजमार्ग अवरुद्ध बनेको छ। शुक्रबार साँझ सवा ५ बजे पुल भासिँदा राजमार्ग अवरुद्ध बनेको इलाका प्रहरी कार्यालय दुम्किवासका प्रहरी निरीक्षक राजन प्रसाद तिम्सिनाले बताए। उनका अनुसार पुल भासिएपछि बाटो पूर्ण रूपमा अवरुद्ध भएको छ। वैकल्पिक बाटो बनाएर यातायात सञ्चालन गर्ने तयारी भइरहेको उनले बताए। केही समय लाग्छ। हामी विकल्प खोज्दै छौं, उनले भने। नवलपुरका प्रमुख जिल्ला अधिकारी अरुण पोखरेलले वैकल्पिक बाटो निर्माण गर्नुपर्ने भएकाले सडक सञ्चालन हुन केही समय लाग्ने बताए। डाईभर्सन बनाउनुपर्ने हुन्छ। कम्तीमा ६७ घन्टा लाग्न सक्छ, पोखरेलले भने। सडक डिभिजनको टोली पुगेर वैकल्पिक बाटोको सम्भाव्यता खोजिरहेको उनको भनाइ छ। क्षमताभन्दा बढी सामान बोकेको लरी पुल पार गर्न खोज्दा भासिएको थियो। बुधबारदेखि नै दाउन्नेमा सडकको खराब अवस्थाका कारण यात्रुहरूले सास्ती खेप्नु परेको थियो। पुल भासिएपछि सो मार्ग हुँदै यात्रा गर्ने यात्रुहरूले थप सास्ती भोग्नु परेको छ।"
विपिनको रिहाइका लागि कतार र इजिप्ट सरकारसँग अपील,"काठमाडौं : नेपाल सरकारले हमास समूहको नियन्त्रणमा रहेका नेपाली विद्यार्थी विपिन जोशीको रिहाइका लागि पहल गरिदिन कतार र इजिप्ट सरकारसँग पुनः आग्रह गरेको छ। नेपाल सरकारले नेपालका लागि इजिप्ट र कतारका राजदूतमार्फत दुबै देशसँग विपिनको रिहाइका लागि विशेष पहल गरिदिन पुनः आग्रह गरेको हो। हमास समूहले आफ्नो नियन्त्रणमा रहेकामध्ये ३४ जनालाई अपहरण मुक्त गर्न लागेको भन्ने समाचार आएपछि परराष्ट्रमन्त्री आरजु राणा देउवाले हमाससँग मध्यस्थता गरिरहेको कतार र इजिप्ट सरकारलाई विपिनको रिहाइमा सहयोग गरिदिन आग्रह गरेकी हुन्। नेपालका लागि इजिप्टका राजदूत नोहा हमदी अहमद एलगेबलीसँग आज मन्त्रालयमा भएको शिष्टाचार भेटका क्रममा परराष्ट्रमन्त्री राणाले इजिप्ट सरकार समक्ष सो आग्रह गरिन्। मन्त्री राणाले नेपालका लागि कतारका राजदूत मिसाल मोहम्मद अल अन्सारीसँग पनि फोन सम्पर्क गरी विपिनको रिहाइका लागि पहल गरिदिन आग्रह गरिन्। हालः कतारमा रहेका राजदूत अन्सारीले यस विषयमा आफूले कतारका विदेशमन्त्रीसँग कुराकानी गरेर थप जानकारी गराउने बताएका थिए। हमासले पहिलो चरणमा आफ्नो नियन्त्रणमा रहेका वृद्धवृद्धा, महिला, बालबालिका एवं नाजुक स्वास्थ्य अवस्थामा रहेका व्यक्तिलाई रिहा गर्ने तयारी गरेको भन्ने सूचना आएकाले यही चरणमै विपिनको पनि रिहाइका लागि पहल गरिदिन मन्त्री राणाले दुवै देशका सरकारलाई आग्रह गरे। यसअघि पनि गत बुधबार मन्त्री राणाले नेपालका लागि इजरायली राजदूत समूहिक एरी बासमार्फत इजरायल सरकारसँग सो आग्रह गरिन्। हमास समूहले अपहरण गरी लगेकामध्ये ३४ जनालाई रिहा गर्न लागेको र त्यसमा वृद्धवृद्धा, महिला, बालबालिका र नाजुक स्वास्थ्य अवस्थाका व्यक्ति रहेका समाचार बाहिरिएपछि मन्त्री राणाले विपिनको रिहाइका लागि पुनः कूटनीतिक पहल अघि बढाएकी छन्। सन् २०२३ को अक्टोबरमा इजरायली भूमिमा आक्रमण गरी प्यालेस्टाइनी हमास समूहले १० जना नेपालीसहित एक हजारभन्दा बढी व्यक्तिको हत्या गरेका थिए। त्यसलगत्तै उनीहरूले केही व्यक्तिलाई अपहरण गरी लागेकामा विपिन जोशी पनि रहेका छन्। विपिनको रिहाइका लागि नेपाल सरकारले कूटनीतिक प्रयास जारी राखेको छ। संयुक्त राष्ट्रसंघ, विभिन्न अन्तर्राष्ट्रिय एवं क्षेत्रीय मञ्चहरूका साथै द्विपक्षीय एवं बहुपक्षीय बैठकहरूमा समेत परराष्ट्रमन्त्री राणाले विपिनको रिहाइका लागि पहल गरिदिन अन्तर्राष्ट्रिय समुदायलाई आग्रह गर्दै आएकी छन्।"
९८९९ प्रतिशत अकं दावी गर्दै कुलमानले ऊर्जा मन्त्रालयलाई बुझाए कार्यसम्पादन विवरण,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले गत आर्थिक वर्ष (आव) २०८०८१ मा गरेका कार्यसम्पादन विवरण मूल्याङ्कनका लागि ऊर्जा,जलस्रोत तथा सिँचाइ मन्त्रालयमा पेश गरेका छन् । कार्यकारी निर्देशक घिसिङले बिहीबार गत आवमा सम्पादन गरेका काममा ९८९९ प्रतिशत अङ्क दावी गरी मूल्याङ्कनका लागि मुख्य कार्यसम्पादन सूचांक समेटिएको विवरण पेश गरेका हुन्। मन्त्रिपरिषद्को २०७८ साउन २५ निर्णयबाट घिसिङलाई प्राधिकरणको कार्यकारी निर्देशकमा ४ वर्षका लागि दोस्रो पटक नियुक्त गरिएको थियो । मन्त्रिपरिषद्को निर्णयका आधारमा ऊर्जा, जलस्रोत तथा सिंचाइ मन्त्रालय र घिसिङबीच २०७८ माघ ५ मा प्राधिकरण सुधारका विभिन्न सूचकाङ्कसहित कार्यसम्पादन सम्झौता भएको थियो । ऊर्जा मन्त्रालयबाट आव २०७८७९ र २०७९८० मा गरेको कार्यकारी निर्देशक घिसिङको कार्यसम्पादनमा क्रमश : ९४२३ र ९८९४ प्रतिशत अङ्क प्राप्त भएको थियो । कार्यसम्पादन सम्झौताको मूल्याङ्कनमा प्राप्ताङ्कका आधारमा घिसिङले प्रोत्साहन भत्ता पाउने व्यवस्था छ । प्राधिकरणले गत आवमा १४ अर्ब ४६ करोड रुपैयाँ नाफा कमाएको थियो । आव २०७२७३ मा एकै वर्ष ८ अर्ब ८९ करोड रुपैयाँ खुद नोक्सानीमा रहेको प्राधिकरण ०७३७४ मा १ अर्ब ५० करोड रुपैयाँ खुद नाफा कमाउँदै प्राधिकरणले नाफाको इतिहास सुरू गरेको थियो । त्यसपछि प्राधिकरण निरन्तर नाफामा छ आठ वर्षअघि ३४ अर्ब ६१ करोड रुपैयाँ सञ्चित घाटामा रहेको प्राधिकरण अहिले ४७ अर्ब ४१ करोड रुपैयाँ सञ्चित नाफामा पुगेको छ । प्राधिकरणले गत आवमा प्रणालीको विद्युत् चुहावट करिव १२ दशमलव ७३ प्रतिशतमा झारेको थियो । ८ वर्ष अघिसम्म प्रणालीबाट २५ दशमलव ७८ प्रतिशत विद्युत चुहावट भइरहेको थियो । आव २०७९८०मा विद्युत चुहावट १३४६ प्रतिशत थियो । प्राधिकरणले आठ वर्षमा विद्युतीकरणमा ठूलो सफलता हात पारेको छ । आव २०७२७३ मा विद्युतीकरणको अवस्था ५८ प्रतिशत मात्र थियो । तीन वर्षअघि ८९७ प्रतिशत रहेको विद्युतीकरण अहिले ९९ प्रतिशत पुगेको छ । कार्यकारी निर्देशक घिसिङको नेतृत्वमा प्राधिकरणले वित्तीय अवस्थामा थप सुधार,संस्थाभित्रको सुशासन,हरेक नागरिकको घरमा विद्युत पुर्याउन विद्युतीकरण,विद्युत आपूर्तिलाई पर्याप्त,भरपर्दो,गुणस्तरीय तथा सुरक्षित बनाउन प्रसारण र वितरणतर्फका पूर्वाधार संरचनाहरुको विस्तार एवम् सुदृढीकरण,उत्पादनतर्फका ठूला जलविद्युत आयोजना अगाडि बढाउने, आन्तरिक रुपमा खपत वृद्धि तथा अतिरिक्त भएको विद्युत् निर्यातलगायतलाई उच्च प्राथमिकतामा राखी कार्य अगाडि बढाइएको छ । देश लोडसेडिङमुक्त भएर नियमित रुपमा विद्युत आपूर्ति हुन थालेपछि प्रणालीमा उत्पन्न भएको चुनौतीलाई सम्बोधन गर्न र उपभोक्ताहरूलाई विश्वसनीय र गुणस्तरीय विद्युत आपूर्तिका लागि प्रणालीको पूर्वाधार विस्तार, सुधार एवम् प्रविधि मार्फत स्वचालित गर्ने कार्यलाई विशेष प्राथमिकताका साथ अगाडि बढाइएको छ । इक्रा नेपालले गरेको क्रेडिट रेटिङ्मा प्राधिकरणले निरन्तर डबल ए प्लस रेटिङ पाइरहेको छ । यसबाट प्राधिकरण आफ्नो वित्तीय तथा आर्थिक दायित्व ढुक्कसँग बहन गर्न सक्ने क्षमतामा देखिएको छ । गत आवको वर्षायाममा देशभित्र खपत गरी बढी भएको विद्युत् भारतर्फ निर्यात गरी १७ अर्ब ७ करोड रुपैयाँ आम्दानी गरेको थियो । गत आवमा आयातभन्दा करिव १३ करोड रुपैयाँ बढीको विद्युत् निर्यात गरी खुद विद्युत् आयातकर्ताबाट नेपाल खुद विद्युत् निर्यातकर्ता बनेर इतिहास बनाउन सफल भएको थियो । प्रसारण तथा वितरण लाइन,सबस्टेसन निर्माणमा पनि ठूलो सफलता हासिल भएको थियो ।"
विद्यालयमा खाना महोत्सव,"गुल्मी : गुल्मीमा विद्यार्थीले अतिरिक्त क्रियाकलाप अन्तर्गत खाना महोत्सव आयोजना गरेका छन्। जिल्लाको सदरमुकाम तम्घासस्थित महेन्द्र नमुना माध्यमिक विद्यालयका विद्यार्थीले शुक्रबार खाना महोत्सव गरेका हुन्। स्थानीय खानेकुरालाई प्रवर्द्धन गर्दै परिकार खुवाउने उद्देश्यले खाना महोत्सव कार्यक्रम आयोजना गरिएको विद्यालयले जनाएको छ। वार्षिक कार्ययोजनाअनुसार विद्यालयमा प्रत्येक शुक्रबार अतिरिक्त क्रियाकलाप हुने गर्छन्। जसमा शैक्षिक, खेलकुद र सांस्कृतिक कार्यक्रम पर्छन्। विद्यार्थीहरूले विद्यालयमा पहिलो पटक खाना महोत्सव कार्यक्रमको माग गरेपछि अतिरिक्त क्रियाकलाप अन्तर्गत शुक्रवार महोत्सवको आयोजना गरिएको विद्यालयका प्रधानाध्यापक कृष्णप्रसाद मरासिनीले बताए। उनले समुदायमा हुने स्थानीय खानेकुरा बारेमा विद्यार्थीलाई जानकारी दिँदै विद्यार्थीमा रहेको अन्तर्निहित प्रतिभालाई उजागर गर्न महोत्सवले टेवा पुग्ने बताए।"
८२ जनाको दृष्टि फर्कियो,"सिन्धुपाल्चोक : सिन्धुपाल्चोकको मेलम्चीमा भएको आँखा शिविरमा ८२ जना मोतियाबिन्दुका बिरामीको दृष्टि पुनर्स्थापित गरिएको छ। आफूले पुनः आँखा देख्न पाएकोमा स्थानीय विष्णुप्रसाद सापकोटाले खुसी व्यक्त गरे। दृष्टि पुनर्स्थापना पछि आफूहरूलाई आत्मनिर्भर बन्न, आफ्नो दैनिक जीवन सहज रूपमा सञ्चालन गर्न, सामाजिक गतिविधिमा पुनः सक्रिय हुन र आर्थिक रूपमा लाभदायक कार्यहरूमा संलग्न हुन सहयोग पुग्ने उनले बताए। सापकोटाजस्तै स्थानीय टक्करकुमारी दुलालले पनि फेरि आँखा देख्न पाएकोमा निक्कै खुसी लागेको प्रतिक्रिया दिइन्। अब त आँखा देख्छु जस्तो लागेको थियो, भगवानले नै आँखा दिएजस्तो लागिरहेको छ, उनले भनिन्। दुई दिनसम्म चलेको शिविरमा ८० मोतियाबिन्दु प्रभावित आँखाको शल्यक्रिया गर्ने लक्ष्य राखिएकोमा ८२ मोतियाबिन्दु प्रभावित आँखाको सफलतापूर्वक दृष्टि पुनर्स्थापित गरिएको तिलगंगा सामुदायिक आँखा केन्द्र मेलम्चीका प्रमुख आशीष भट्टले जानकारी दिए। शिविरमा मोतियाविन्दुको शल्याक्रियासँगै २ वटा मासु पलाएको शल्यक्रिया गरी कुल ८४ वटा शल्यक्रिया सम्पन्न भएको भट्टले बताए। तिलगंगा आँखा प्रतिष्ठान र तिलगंगा सामुदायिक आँखा केन्द्र, मेलम्चीको सहकार्य तथा मेलम्ची नगरपालिकाको समन्वयमा भएको शिविरमा डा प्रतिभा लामा जोशी र रमिता महर्जनले आँखाका बिरामीहरूको शल्यक्रिया गरेका थिए। गत साता मेलम्ची, दुवाचौर, इन्द्रावतीको नवलपुर र भिमटारमा छनौट शिविर सञ्चालन गरी मोतियाविन्दुको शल्याक्रिया गर्नुपर्ने बिरामीको छनौट गरिएको थियो। मेलम्ची नगरपालिकाले शल्यक्रिया गराएका बिरामीहरूका लागि खाना र औषधीको व्यवस्था गरेको नगर प्रमुख आइतमान तामाङले बताए।"
काठमाडौंमा जेसिबिको ठक्करबाट बालिकाको मृत्यु,काठमाडौं : जेसिबिको ठक्करबाट बालिकाको मृत्यु भएको छ। नागार्जुन नगरपालिका६ ह्वाईट गुम्बा नजिकै सडकमा बा २ क ६०८८ नम्बरको जेसिबिको ठक्करबाट सोही नगरपालिका६ की ११ वर्षीया अनुसा तामाङको शुक्रबार दिउँसो मृत्यु भएको हो। ठक्करबाट गम्भीर घाइते भएकी उनको त्रिवि शिक्षण अस्पताल महाराजगंजमा उपचारको क्रममा मृत्यु भएको हो। प्रहरीले जेसिबि चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको छ।
"टुँडीखेलमा थारूहरूको दुई दिने माघी महोत्सव, प्रधानमन्त्रीले उद्घाटन गर्ने","काठमाडौं : काठमाडौंको टुँडीखेलमा दुई दिने माघी महोत्सव आयोजना हुने भएको छ। थारू कल्याणकारिणी सभासहित थारू संघसंस्थाको आयोजनामा पुस २९ र माघ १ गते माघी महोत्सव आयोजना हुने भएको हो। महोत्सवको उद्घाटन प्रधामन्त्री केपी शर्मा ओलीले गर्ने मूल आयोजक समितिका संयोजक एवं सभाका सभापति प्रेमीलाल चौधरीले जानकारी दिए। उनका अनुसार महोत्सवमा थारू जनप्रतिनिधिहरूको पनि उपस्थिति रहनेछ। थारू समुदायको नयाँ वर्षको रूपमा रहेको माघीलाई उत्सवको रूपमा मनाउने गरिएको संयोजक चौधरीले बताए २०५९ सालदेखि काठमाडौंमा माघी महोत्सव मनाउँदै आएका छौं। थारू समुदायको नयाँ वर्ष भएकाले थारू भाषा, संस्कृति र जनचेतनाको लागि महोत्सव आयोजना गरेका हौं। प्रधानमन्त्रीले महोत्सवको उद्घाट गर्नुहुनेछ,' शुक्रबार आयोजित पत्रकार सम्मेलनमा उनले भने। उनका अनुसार माघी महोत्सव सफल बनाउन मूल आयोजक समिति मातहतमा विभिन्न उपसमितिहरू गठन गरिएको छ। महोत्सवमा थारू खानाका परिकारको स्टल, थारू सीप हस्तकला, पुस्तक प्रदर्शनीलगायत सयभन्दा बढी स्टलहरू रहनेछन्। महोत्सवमा थारू सांस्कृतिक नृत्य तथा गीत (मघौटा, सखिया, हुर्दगंवा, झुम्रा, छोक्रा, दिन्नचुवा, रागनी, बडोनाच, होरी, झर्रा, लठ्हवा, मुग्रंहवा नाँचसहित दुई दर्जनभन्दा धेरै सुन्दर नृत्य तथा गीतहरूको प्रस्तुती रहने सांस्कृतिक उपसमितिका संयोजक नन्दुराज चौधरीले जानकारी दिए। महोत्सवलाई व्यवस्थापन गर्न तथा सफल बनाउनको लागि करिब २१ लाख रुपैयाँ खर्च हुने अनुमान गरिएको छ।"
नारायणी अस्पतालमा बिग्रिएका ३ करोड बढीका मेसिनहरू मर्मत,"वीरगन्ज : वीरगन्जस्थित नारायणी अस्पतालमा बिग्रिएर वर्षौंदेखि थन्किएका ३ करोडभन्दा बढी मूल्यका उपकरण र मेसिनहरू मर्मत गरिएको छ। राष्ट्रिय आविष्कार केन्द्रले मर्मत मेसिनहरू मर्मत गरिदिएको हो। अस्पताल प्रशासन र केन्द्रबीच अस्पतालमा बिग्रिएर थन्किएका मेसिन र उपकरणहरू केन्द्रका प्राविधिकहरूले मर्मत गरिदिने सम्झौता पुस ११ गते भएको थियो। उक्त सम्झौताअनुसार पुस ११ गतेदेखि नै काम थालेका केन्द्रका बायोमेडिकल इन्जिनियर उमेश किरान्त नेतृत्वको ३ जना इन्जिनियरको टोलीले पहिलो चरणमा अस्पतालका ६० भन्दा बढी उपकरण र मेसिनहरू मर्मत गरेर सञ्चालनमा ल्याएको अस्पतालका मेडिकल सुपरिटेन्डेन्ट (मेसु) चुमनलाल दासले जानकारी दिए। केन्द्रका बायोमेडिकल इन्जिनियरहरूले पहिलो चरणमा एक हप्तासम्म अस्पतालमै खटेर ६० भन्दा बढी उपकरण मर्मत गरिदिएको र मर्मतपछि ती उपकरणहरू सञ्चालनमा ल्याइएको उनले बताए। मेसु दासका अनुसार केन्द्रका बायोमेडिकल इन्जिनियरहरूको टोलीले आइसियु वार्ड, एनआइसियु वार्ड, अप्रेसन थियटर, रेडियोलोजी, सिसियु वार्ड लगायत ६ वटा वार्डमा गरी ६० भन्दा बढी मेसिन मर्मत गरिसकेका छन्। भेन्टिलेटर, डायलोसिस मेसिन, बेबी वार्मर, फोटो थेरापी मेसिन, एनेस्थेसिया, मेसिन, बबल सिप्याप, ल्याप्रोस्कोपी भिडियो प्रोसेसर, इलेक्ट्रोसर्जिकल युनिट, प्रोटेबल एक्सरे मेसिन लगायतका महंगा मेसिनहरू मर्मत सम्भार गरिएपछि अहिले ती उपकरणहरू प्रयोगमा ल्याइसकिएको दासले बताए।"
रैनादेवी छहराको हिउँदे अधिवेशनबाट चारवटा कार्यविधि पारित,"तानसेन : रैनादेवी छहरा गाउँपालिकाको १७औं गाउँसभाको दोस्रो बैठकले ४ वटा कार्यविधि पारित गरेको छ। गाउँ सभाले कृषि औजार कार्यक्रम कार्यान्वयन कार्यविधि, जैविक मल वितरण कार्यक्रम कार्यान्वयन कार्यविधि, दिवा खाजा कार्यक्रम कार्यान्वयन कार्यविधि र दुर्घटना बिमा कार्यक्रम कार्यान्वयन कार्यविधि २०८१ पारित गरेको हो। पालिकाले हालसम्म ४ वटा ऐन, ४ वटा मापदण्ड, ३ वटा निर्देशिका , ४ वटा नियमावली, १ विनियमावली र ४२ वटा कार्यविधि पारित गरेको छ। गाउँपालिका उपाध्यक्ष युवराज थापाले १७ औ गाउँसभामा कार्यविधि पेश गरेका थिए। गाउँपालिकाबाट कार्यविधि पास भएकाले अब योजनाका काम गर्न बाटो खुलेको पालिका अध्यक्ष रुक्मांगत भट्टराईले बताए।"
मोर्चाको बैठक माघ २ गते बोलाउने प्रचण्ड र नेपालबीच सहमति,काठमाडौं : नेकपा माओवादी केन्द्र र नेकपा एकीकृत समाजवादीले समाजवादी मोर्चालाई क्रियाशील बनाउने निर्णय गरेका छन्। शुक्रबार माओवादी संसदीय दलको कार्यालय सिंहदरबारमा बसेको दुई दलका नेताहरूबीचको छलफलले समाजवादी मोर्चालाई क्रियाशील बनाउने निर्णय गरेको हो। मोर्चालाई क्रियाशील बनाउन आगामी माघ २ गते समाजवादी मोर्चामा रहेका चार दलको बैठक बस्ने निर्णय भएको माओवादी अध्यक्ष पुष्पकमल दाहाल 'प्रचण्ड'ले जानकारी दिए। उनले मोर्चालाई सक्रिय बनाउने विषयमा नै दलहरूबीच निरन्तर छलफल भएको बताए। त्यस्तै नेकपा एकीकृत समाजवादीका अध्यक्ष माधव कुमार नेपालले माघ २ गते बैठक बसेर मोर्चालाई क्रियाशील बनाउने र अन्य दललाई पनि मोर्चामा आबद्ध गर्दै लैजाने जानकारी दिए। संविधान संशोधनका विषयमा आफ्नो पार्टीले पनि कार्यदल बनाएको भन्दै संविधानमा देखिएका कमजोरीलाई सुधार गर्दै अघि बढ्नुपर्ने उनले बताए।
"'मुलुकको परिवर्तनमा ट्रेड युनियनको भूमिका अहम छ, खारेज नगरौं'","काठमाडौं : निजामती कर्मचारीका विभिन्न संगठनहरूले दलगत ट्रेड युनियन हटाउने गरि भएको बहसप्रति आपत्ति जनाएका छन् । सिंहदरबारमा शुक्रबार बसेको प्रतिनिधिसभा अन्तर्गतको राज्य व्यवस्था तथा सुशासन समितिमा सङ्घीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक सम्बन्धमा आफ्नो सुझाव प्रस्तुत गर्दै निजामती कर्मचारीका विभिन्न संगठनका प्रतिनिधिहरूले हक हितको लागि संगठित हुने अधिकार संविधानले नै दिएको भन्दै यसलाई कुण्ठित गर्ने काम नगर्न सुझाव समेत दिएका छन्। बैठकमा एमालेनिकट नेपाल निजामती कर्मचारी संगठनका अध्यक्ष लेखनाथ कोइरालाले ट्रेड युनियन अधिकारमा विषयमा विद्यमान कानुनमा रहेका विषयलाई नै निरन्तरता पाउनुपर्ने बताए । उनले मुलुकको परिवर्तनमा ट्रेड युनियनको भूमिकालाई नविर्सन सुझाव दिँदै ट्रेड युनियन अधिकार खारेज गर्ने बहस उचित नभएको धारणा राखे। त्यस्तै कांग्रेसनिकट नेपाल निजामती कर्मचारी युनियनका अध्यक्ष गोपाल पोखरेलले ट्रेड युनियन अधिकारलाई कुण्ठित गर्ने दिशातर्फ नजान सुझाव दिए। निजामती सेवामा रहेर गलत गर्नेलाई कारवाही हुनुपर्नेमा आफूहरू स्पष्ट रहेको भन्दै उनले संवैधानिक अधिकार खोस्ने बहस नगर्न आग्रह गरे। त्यस्तै माओवादी निकट नेपाल राष्ट्रिय कर्मचारी संगठनका अध्यक्ष अम्बादत्त भट्टले ट्रेड युनियनलाई व्यवस्थित गर्न सकिने भएपछि यसलाई नै हटाउने कुरा उचित नभएको धारणा राखे । यसअघि विधेयकमाथिको छलफलका क्रममा कांग्रेसएमाले सांसदहरुले दलगत ट्रेड युनियन हटाइ एउटै मात्रै आधिकारिक ट्रेड युनियन राख्नुपर्ने बताउँदै आएका थिए ।"
संविधान संशोधनका विषयमा कांग्रेसएमालेबीच भएको सहमति तलमाथि हुँदैन : मन्त्री गुरूङ,काठमाडौं : सरकारका प्रवक्ता पृथ्वीसुव्वा गुरुङले संविधान संशोधनका विषयमा कांग्रेसएमालेबीच भएको सहमति तलमाथि नहुने स्पष्ट पारेका छन्। शुक्रबार सिंहदरबारमा मन्त्रिपरिषद्का निर्णय सार्वजनिक गर्दै प्रवक्ता गुरुङले दुई दलबीच भएको सहमति अनुसार नै संविधान संशोधनको प्रक्रिया अघि बढ्ने भन्दै सहमतिलाई असर पुग्ने कुनै काम नहुने स्पष्ट पारे। संविधान संशोधनलई राष्ट्रिय एजेण्डाका आधारमा अघि बढाउनुपर्ने अवस्था रहेकाले केहि समय लाग्न सक्ने उनको भनाइ छ । संविधान संशोधनका लागि पुरा गर्नुपर्ने प्रक्रिया लामो हुनसक्ने भएकाले केहि समय लाग्न सक्ने संकेत मात्रै प्रधानमन्त्रीले अभिव्यक्त गरेको हुनसक्ने उनले बताए। प्रवक्ता गुरुङले संविधान संशोधन गर्नुपर्ने कारणहरू पहिचान गरेर दुईदलले संशोधनको विषय किटान गर्ने र त्यसपछि उक्त विषयमा अन्य दलहरसँग छलफल गरिने धारणा राखे। संविधान संशोधनलई राष्ट्रिय एजेण्डाका आधारमा अघि बढाउनुपर्ने अवस्था रहेकाले केहि समय लाग्न सक्ने उनको भनाइ छ । उनले सदनमा होल्डमा रहेका विधेयकलाई समेत अन्य दलसँग छलफल गरेर छिटो भन्दा छिटो अघि बढाइने बताए। फागुन १२ देखि १५ गतेसम्म इटालीको रोममा आयोजना हुने जलवायु परिवर्तनसँगसम्बन्धी कार्यक्रममा सहभागी हुन वनराज्य मन्त्रीलाई स्वीकृत प्रदान गरेको जानकारी दिए। त्यस्तै पुष २३ गते बसेको मन्त्रिपरिषद्का निर्णय सार्वजनिक गर्दै प्रवक्ता गुरुङले फागुन १२ देखि १५ गतेसम्म इटालीको रोममा आयोजना हुने जलवायु परिवर्तनसँगसम्बन्धी कार्यक्रममा सहभागी हुन वनराज्य मन्त्रीलाई स्वीकृत प्रदान गरेको जानकारी दिए। त्यस्तै सहसचिव विष्णुप्रसाद शर्मालाई बिशिष्ट संरचना सञ्चालन तथा व्यवस्थापन विकास समितिको कार्यकारी निर्देशकको रुपमा काम गर्ने गरि काजमा खटाउने निर्णय भएको उनले बताए। त्यस्तै बैठकले माघ २८ देखि ३० गतेसम्म फिलिपिन्सको मनिलामा सञ्चालन हुने एक कार्यक्रममा सहभागी हुन उपमहालेखापरिक्षक बामदेव शर्मा अधिकारीलाई स्वीकृत प्रदान गर्ने निर्णय गरेको छ ।
"होला त १० वर्षमा २८,५०० मेगावाट उत्पादन ?","काठमाडौं : आगामी १० वर्षमा २८ हजार ५ सय मेगावाट विद्युत् उत्पादनको लक्ष्यसहित सरकारले ऊर्जाको मार्गचित्र सार्वजनिक गरेको छ । मंगलबारको मन्त्रिपरिषद्द्वारा पारित उक्त मार्गचित्र ऊर्जामन्त्री दीपक खड्काले बिहीबार सार्वजनिक गरेका हुन् । सन् २०३५ भित्र विद्युत् जडित क्षमता २८ हजार ५ सय मेगावाट पुयाउनेदेखि, प्रसारण लाइनको विस्तार र सबस्टेसनको क्षमता बढाउने खाका प्रस्तुत गरिएको छ । यसका लागि करिब ६१ खर्ब बजेट आवश्यक पर्ने अनुमान छ । सरकार, निजी क्षेत्र, सर्वसाधारण, वैदेशिक लगानी, गैरआवासीय नेपाली र वैदेशिक रोजगारीमा गएका नेपालीको पुँजीबाट यो महत्वकांक्षी योजना पूरा गर्ने सरकारको भनाइ छ । २८ हजार ५ सय मेगावाट विद्युत् उत्पादनबाट सरकारलाई ८८ अर्ब राजस्व प्राप्त हुनेछ । यस्तै, विद्युत् बिक्रीवापत उत्पादकले करिब ३९ अर्ब र विद्युत् खरिदबिक्री वापत विद्युत् प्राधिकरणले २६ अर्ब रुपैयाँ प्राप्त गर्ने सरकारको भनाइ छ । ११ हजारको पीपीए, १२ हजार पर्खाइमा मुलुकमा हाल विद्युत्को जडित क्षमता करिब ३३ सय मेगावाट छ । करिब ११ हजार मेगावाट विद्युत् खरिद सम्झौता (पीपीए) भई विभिन्न आयोजना निर्माणको चरणमा छन् । नेपाल विद्युत् प्राधिकरण र विद्युत् विकासको पछिल्लो तथ्यांकअनुसार करिब १२ हजार मेगावाटका आयोजना पीपीएको पर्खाइमा छन् । आगामी १० वर्षमा २८ हजार ५ सय मेगावाट विद्युत् उत्पादन गर्ने सरकारी लक्ष्य तथ्यांकगत रूपमा असम्भव पनि छैन । तर, तोकिएको समयमा विद्युत् उत्पादन गर्नु चुनौतीपूर्ण छ । तर, ऊर्जामन्त्री दीपक खड्का यस क्षेत्रका चुनौतीहरू केके हुन भनेर थाहा भइसकेकाले तीनको समाधान गरेर लक्ष्य हासिल गर्ने दृढता व्यक्त गर्छन् । यसको दृढतापूर्वक कार्यान्वयनका लागि कार्यदल गठन गरेर अघि बढ्छौं, मार्गचित्र सार्वजनिक कार्यक्रममा खड्काले भने । यस मार्गचित्रको प्रभावकारी कार्यान्वयनगका लागि समयबद्ध ८१ बुँदे कार्ययोजना पनि तयार गरिएको छ । यो कार्ययोजना ३ महिनाको गृहकार्यपछि कार्यान्वयनको चरणमा गएको हो । राष्ट्रिय अर्थतन्त्रमा महत्वपूर्ण योगदान पुयाउन सक्ने ऊर्जा उत्पादनका आन्तरिक स्रोतको अधिकतम विकास गर्न, राज्यको आन्तरिक विद्युत् खपत वृद्धि गर्न, अन्तरदेशीय विद्युत् व्यापारका सम्भाव्य प्रतिफलहरू प्राप्त गर्न तथा राज्यको ऊर्जा क्षेत्रको योजनाबद्ध एवं समयक्रमानुसार विकास गर्न सन् २०३५ सम्मका लागि यो मार्गचित्र तयार पारिएको सरकारको भनाइ छ । उक्त मार्गचित्रमा आगामी दशक अर्थात् सन् २०३५ सम्ममा ऊर्जा उत्पादनतर्फ प्रक्षेपित आन्तरिक विद्युत् मागको आपूर्ति र निर्यात गर्न कुल विद्युत् जडित क्षमता २८,५०० मेगावाट पुयाउने लक्ष्य निर्धारण गरिएको छ । विद्युत् प्रसारण लाइनतर्फ १३२ केभी को ६,४३१ सर्किट किमी, २२० केभी को ४,०६१ सर्किट किमी र ४०० केभी को ६,४४० सर्किट किमी प्रसारण लाइनको निर्माण सम्पन्न गर्ने लक्ष्य राखिएको छ । यस्तै, सबस्टेसनहरूको क्षमता ४०,००० एमभीए पुयाउने लक्ष्य लिइएको छ । त्यसैगरी, विद्युत् व्यापारतर्फ छिमेकी मुलुक भारतमा १०,००० मेगावाटसम्म र बंगलादेश चीनमा ५,००० मेगावाट गरी १५,००० मेगावाट विद्युत् निर्यात गरिने लक्ष्य राखिएको छ । यी लक्ष्य प्राप्तिका लागि विद्युत् उत्पादन, प्रसारण तथा वितरणको संरचनाका लागि कुल लगानी ४६५ अर्ब अमेरिकी डलर (करिब ६१ खर्ब रुपैयाँ) आवश्यक पर्ने देखिन्छ । यस लगानीको व्यवस्थापन सरकार, निजी क्षेत्र, सर्वसाधारण, वैदेशिक लगानी, गैरआवासीय नेपाली र वैदेशिक रोजगारमा कार्यरत नेपालीको पुँजीको परिचालनबाट गरिने उल्लेख छ । जलविद्युत् उत्पादन किन आवश्यक छ ? मुलुकको ऊर्जा उपयोगमा विद्युत्ीय ऊर्जा (नवीकरणीय ऊर्जा) को उपयोग ज्यादै न्यून छ । उत्पादनको हिसाबले करिब ३३ सय मेगावाट र विद्युत्ीकरणका हिसाबले ९९ प्रतिशत छ । तर, वास्तविक रूपमा विद्युतीय ऊर्जाको प्रयोग करिब ४ प्रतिशत मात्रै छ । जल तथा ऊर्जा आयोगले बनाएको ऊर्जा क्षेत्रको समीक्षा प्रतिवेदन, २०८१ मा आर्थिक वर्ष ०७९८० मा ऊर्जा उपयोगका विभिन्न स्रोतहरू जस्तै जैविक ऊर्जा, पेट्रोलियम पदार्थ, कोइला, ग्रिड आबद्ध विद्युत्लगायत अन्य नवीकरणीय ऊर्जाको योगदान अध्ययन गरेको थियो । उक्त अध्ययनमा जैविक ऊर्जाको हिस्सा ६३८७ प्रतिशत र पेट्रोलियम पदार्थको हिस्सा १९४२ प्रतिशत रहेको देखिन्छ । यसमा अन्य नवीकरणीय ऊर्जाको हिस्सा सबैभन्दा कम ३०९ प्रतिशत देखिएको छ । मुलुकको कुल वार्षिक प्रतिव्यक्ति विद्युत् खपत वार्षिक करिब ३८० किलोवाट आवर देखिन्छ । यसले पनि ऊर्जा उपयोगको वास्तविकता दर्शाउँछ । जैविक ऊर्जा अन्तरगतको पेट्रोलियम पदार्थ आयातमा मात्रै वार्षिक करिब साँढे ३ खर्ब रुपैयाँ विदेशीने गरेको छ । अब जीवाष्मआधारित एवं परम्परागत ऊर्जाको स्रोतबाट रूपान्तरण भई स्वच्छ, हरित एवं नवीकरणीय ऊर्जाको उपयोग बढाउनुपर्ने आवश्यकता देखिन्छ । जल तथा ऊर्जा आयोगबाट सन् २०१५ देखि २०४० सम्मका लागि कुल गार्हस्थ्य उत्पादन ४५ प्रतिशत, ७२ प्रतिशत र ९२ प्रतिशत वृद्धि हुने आधार मानी कृषि, निर्माण, खानी, उत्पादन, सेवा, ऊर्जा, यातायात, घरायसीलगायतका क्षेत्रहरूमा खपत हुने विद्युत्को माग प्रक्षेपण गरेको छ । नेपालले सन् २०४५ सम्म शून्य कार्बन उत्सर्जनको नीति लिएकोले स्वच्छ ऊर्जा अन्तर्गतको जलविद्युत् ऊर्जाको विकास अपरिहार्य भएको ऊर्जा मन्त्रालयका ऊर्जाविज्ञ प्रबल अधिकारी बताउँछन् । यसका लागि पनि यो मार्गचित्र कार्यान्वयन जरुरी रहेको तर्क गर्दै अधिकारीले यो मार्गचित्रले सामाजिकआर्थिक परिवर्तनमा पनि सकारात्मक भूमिका खेल्ने बताए । मार्गचित्रका विशेषता १ आन्तरिक विद्युत् प्रसारण र वितरण प्रणालीको क्षमता विकास, विस्तार तथा आधुनिकीकरण । २ अन्तर्देशीय विद्युत् प्रसारण लाइनहरूको वर्तमान अवस्था र दीर्घकालीन आवश्यकता । ३ निर्माणाधीन र उत्पादन उन्मुख जलविद्युत् आयोजनाहरू एवं विद्युत् प्रसारण लाइनसम्बन्धी आयोजनाहरू विकास गर्न आवश्यक वित्तीय स्रोत । ४ विद्युत् व्यापारले देशको आर्थिक र सामाजिक विकासमा पार्ने सकारात्मक प्रभाव । ५ योजनाबद्ध रूपमा जलविद्युत् आयोजनाहरू र विद्युत् प्रसारण लाइनसम्बन्धी आयोजनाहरू विकास गर्न अवलम्बन गर्नुपर्ने प्रशासनिक, नीतिगत तथा कानुनी सुधार । ६ विद्युत्को आन्तरिक खपत वृद्धि गर्ने रणनीति । विद्युत् उत्पादनको सरकारी लक्ष्य २८ हजार ५ सय मेगावाट विद्युत् उत्पादनसँगै पछिल्लो विकासक्रमलाई पनि मार्गचित्रमा समेटिएको छ । आर्थिक वर्ष २०८०८१ देखि २०८९९०(सन् २०२४ देखि २०३५ सम्म) सम्ममा विद्युत् खरिद सम्झौता सम्पन्न भएका आयोजनाहरूबाट ५,८७३ मेगावाट र विद्युत् खरिदको प्रक्रियामा रहेका आयोजनाबाट ३,२०५ मेगावाट विद्युत् उत्पादन गर्ने सरकारी लक्ष्य छ । यस्तै, कनेक्सन एग्रिमेन्ट सम्पन्न आयोजनाबाट ३,१०८ मेगावाट र कनेक्सन एग्रिमेन्टको प्रक्रियामा रहेका आयोजनाबाट ५,६४८ मेगावाट विद्युत् उत्पादनको लक्ष्य छ । सरकार एवं सरकारी स्वामित्वका कम्पनीबाट अध्ययन सम्पन्न भएका ठूला प्रकृतिका तथा विद्युत् खरिद सम्झौताको प्रक्रियामा हालसम्म सहभागी नभएका आयोजनाबाट ४,४३१ मेगावाट विद्युत् उत्पादन गर्ने भनिएको छ । साथै भारतीय कम्पनीबाट प्रबद्र्धन भइरहेका ३,६७९ मेगावाटलाई पनि लक्ष्यमा समावेश गरिएको छ । १० वर्षमा कुल २५,९४४ मेगावाट क्षमताका आयोजनाहरूले निर्माण सम्पन्न गरी थप विद्युत् उत्पादन थालनी गर्ने प्रक्षेपण गरिएको छ । यससँगै आर्थिक वर्ष २०९१९२ सम्ममा हाल उत्पादनमा रहेका आयोजनाहरूसहित नेपालको कुल विद्युत् उत्पादन २८,७१३ मेगावाट पुग्ने बताइएको छ । आन्तरिक खपत र निर्यातमा जोड विद्युत् उत्पादनको लक्ष्यसँगै विद्युत्को आन्तरिक माग नै ह्वात्तै बढाउने सरकारले महत्वकांक्षा राखेको छ । १० वर्षमा आन्तरिक माग नै १३ हजार ४६८ मेगावाट पुयाइने सरकारी लक्ष्य छ प्राधिकरणको तथ्यांकअनुसार हाल विद्युत्को उच्च माग नै करिब २ हजार मेगावाट मात्रै छ । सरदर माग करिब १६ सय मेगावाट छ । विद्युत्को वार्षिक माग करिब १० प्रतिशतको हाराहारीमा वृद्धि भइरहेको अवस्थामा आन्तरिक मागको लक्ष्य महत्वकांक्षी देखिन्छ । यसका लागि सरकारले विद्युत् खपत वृद्धि तथा खनिज इन्धन न्यूनीकरणसम्बन्धी कार्ययोजना २०८० ल्याएको छ । आन्तरिक खपतसँगै विद्युत् व्यापारको योजनामा सरकार छ । १० वर्षमा १५ हजार बिजुली बेच्ने सरकारको तयारी हो । भारतमा २०७८ सालबाट विद्युत् निर्यात सुरु भएकोमा आव २०८१८२ सम्ममा करिब १००० मेगावाट, आव २०८५८६ सम्ममा ४,००० मेगावाट र आव २०९१९२ सम्ममा १५,००० मेगावाट विद्युत् छिमेकी देशहरूमा निर्यात हुने प्रक्षेपण गरिएको छ । यसअनुसार आव २०९१९२ (सन् २०३५) सम्ममा भारत, बंगलादेश र चीन लगायतबाट हुने मागसहितको कुल विद्युत् माग २८,४६८ मेगावाट पुग्ने भनिएको छ । उक्त विद्युत् मागका लागि जलाशययुक्त जलविद्युत् आयोजनाबाट करिब ५,९०० मेगावाट, अर्धजलाशययुक्त आयोजनाबाट करिब १०,५०० मेगावाट र बाँकी ऊर्जा नदी प्रवाही आयोजनाबाट उत्पादन गरिनेछ । यसका अतिरिक्त कुल जडित क्षमताको ५१० प्रतिशतसम्म सौर्य ऊर्जा र ग्रीन हाइड्रोजनलगायत वैकल्पिक स्रोतहरूबाट समेत विद्युत् उत्पादन गरिँदै लगिने उल्लेख छ । हाल नेपालले भारतसँगै बंगलादेशलाई विद्युत् निर्यात सुरु गरिसकेको छ । यता, दोस्रो छिमेकी मुलुक चीनसँग पनि विद्युत् व्यापारका लागि अन्तरदेशीय प्रसारणलाइन निर्माणको चरणमा छ । चिलिमेकेरुङ सिंगल सर्किटअन्तर्गत २२० केभी प्रसारणलाइन सम्भाव्यता अध्ययन भइरहेको छ । रातमाटेरसुवागढीकेरुङ ४०० केभी प्रसारण लाइन पनि चिनसँग जोड्ने प्रसारणलाइन हो । कति चाहिन्छ लगानी ? सरकारले १० वर्षमा २८ हजार ५ सय मेगावाट विद्युत् उत्पादनका लागि आयोजना आफै बनाउने, आन्तरिक तथा बाह्य लगानी जुटाउने र सबै प्रारुपका जलविद्युत्लाई अघि बढाउन मार्गप्रशस्त गरेको छ । २५ हजार मेगावाट जलविद्युत् उत्पादनका लागि करिब ५० अर्ब अमेरिकी डलरको आवश्यकता औंल्याइएको छ । ३७ सय मेगावाट भारतीय लगानीबाट निर्माण हुने छन् । त्यसको लागत ७७ अर्ब अमेरिकी डलर हुनेछ । बाँकी २२ हजार ३ सय मेगावाटका लागि ४२३ अर्ब डलर लाग्ने छ । यो निजी क्षेत्र, नेपाल सरकार, नेपाल विद्युत् प्राधिकरण, तथा अन्य लगानीबाट जुटाउने भनिएको छ । जलविद्युत् उत्पादनको कुल लगानीमा २६ अर्ब डलरको लगानीको व्यवस्थापन भएको र ३९७ अर्ब डलर लगानी जुटाउन आवश्यक रहेको सरकारको भनाइ छ । प्रसारणलाइन तथा सबस्टेसन निर्माणको लागतमा ११ हजार ७ सय सर्किट किलोमिटर प्रसारणलाइन तथा ३३ हजार एमभीए क्षमताको सबस्टेसन निर्माणको अनुमानित लागत ७४ अर्ब डलर छ । १८ अर्ब डलरको लगानी व्यवस्थापन भएको सरकारको भनाइ छ । त्यसमा ५६ अर्ब डलर थप लगानी जुटाउन आवश्यक छ । वितरण प्रणालीतर्फ भने १५ अर्ब डलर लगानी आवश्यक छ । ३० करोडको लगानी व्यवस्थापन भएको र लगानी जुटाउन बाँकी रकम १२ अर्ब देखिन्छ । आगामी १२ वर्षमा उत्पादन, प्रसारण तथा वितरणका लागि ४६५ अर्ब डलर लगानी व्यवस्थापन गर्न सरकारलाई चुनौती छ । सरकारसँग ८ अर्ब डलरको मात्र स्रोत सुनिश्चितता देखिन्छ । कुल ४६५ अर्ब डलरमा ३८५ अर्ब डलरको स्रोत सुनिश्चित गर्नुपर्ने आवश्यक्ता छ । वार्षिक प्रतियुनिट बिजुली खपत १५ सय युनिट ? नेपालको दिगो विकास लक्ष्यको अवस्था र मार्गचित्र (सन् २०१६२०३०) प्रतिवेदनले सन् २०३० सम्ममा प्रति व्यक्ति विद्युत् खपत १,५०० युनिट हासिल गर्ने लक्ष्य राखेको थियो । राष्ट्रिय योजना आयोगको पन्ध्रौंैं योजनाले सन् २०३००३१ (विसं २०८७) सम्ममा प्रतिव्यक्ति विद्युत् खपत १,५०० युनिट पुयाउने भनेको थियो । तर, २०२४ मा प्रतिव्यक्ति विद्युत् खपत ४ सय युनिट मात्र छ । कुल ग्राहस्थ उत्पादनमा ७२ प्रतिशत वार्षिक वृद्धिदर लिई समीक्षा अवधीमा हुने कुल आन्तरिक विद्युत् माग ४०,७१० गिगावाट घण्टा आधार मान्दै सन् २०३५ सम्ममा प्रतिव्यक्ति विद्युत् खपत १,५०० युनिट हासिल गर्ने लक्ष्य लिइएको बताइएको छ । सन् २०३५ सम्ममा कुल अन्तरिक विद्युत् माग ४०,७१० गिगावाट घण्टा आपूर्ति गर्नका लागि १३,४६८ मेगाबाट जडित क्षमताको विद्युत् उत्पादन हुनुपर्ने देखिन्छ । आर्थिकसामाजिक लाभ ऊर्जा आयोजनाको विकास तथा कार्यक्रमको प्रभावकारी कार्यान्वयनबाट जलस्रोतको अधिकतम उपयोग भई गुणस्तरीय र भरपर्दो विद्युत्मा आत्मनिर्भर हुने, आन्तरिक विद्युत् मागको आपूर्तिका लागि विद्युत् आयात गर्न नपर्ने तथा अन्तरिक खपत पूर्ति भए पछि बाँकी हुने विद्युत् निर्यातसमेत गर्न सकिने हुँदा राज्यको व्यापार घाटाको स्थितिमा सुधार आउने सरकारको भनाइ छ । यसका साथै ऊर्जा विकाससम्बन्धी आयोजनाहरूको कार्यान्वयनको क्रममा रोजगारीका अवसरमा वृद्धि भई अर्थतन्त्रमा सकारात्मक योगदान पुग्ने र विद्युत् उत्पादनका आयोजनाहरूको निर्माण कार्यको विश्लेषणबाट प्रत्येक वर्ष सरदर १,००० मेगावाट जलविद्युत् उत्पादन गर्नका लागि रोजगारी सिर्जना हुनुपर्ने उल्लेख छ । जसअनुसार प्रतिवर्षको आधारमा व्यवस्थापक ६० जनासम्म, इन्जिनियर ६ सय जनासम्म, सुपरिवेक्षक २ हजारसम्म, दक्ष कामदार ६ हजारसम्म र सामान्य कामदार २५ हजारसम्मको रोजगारी सिर्जना हुने लक्ष्य लिइएको छ । यो विद्युत् उत्पादन हुँदा राज्यलाई पनि आर्थिक लाभ हुने छ । मार्गचित्रको विवरण अनुसार विद्युत् उत्पादन आयोजनाबाट संकलनबाट सरकारले पाउने राजस्व ८८ अर्ब, विद्युत् बिक्रीवापत उत्पादकहरूले प्राप्त गर्ने रकम करिब ३९ अर्ब र विद्युत् खरिद बिक्रीबापत नेपाल विद्युत् प्राधिकरणले प्राप्त गर्ने करिब २६ अर्ब रुपैयाँको अनुमान गरिएको छ । लगानीको व्यवस्थापन कसरी गरिँदै छ ? विद्युत् उत्पादन, प्रसारण लाइन र सबस्टेसनका लागि सन् २०३५ सम्ममा करिब ४६५ अर्ब अमेरिकी डलर जुटाउनुपर्ने आवश्यकता छ । यसका लागि सबैभन्दा पहिला आन्तरिक पुँजीको परिचालन गर्ने सरकारको तयारी छ । देशको बढ्दो अर्थतन्त्रको अनुपातमा आन्तरिक पुँजी परिचालनका लागि सरकारी तथा निजी क्षेत्रबाट ऊर्जा क्षेत्रले उच्च प्राथमिकता पाउने आधारमा कुल ऋण लगानीको १५ प्रतिशत रकम ऊर्जा क्षेत्रमा लगानी हुने अनुमान गर्दा सन् २०३५ सम्ममा करिब १८ अर्ब अमेरिकी डलर आन्तरिक स्रोतबाट व्यवस्थापन हुन सक्ने देखिन्छ । विद्युत् आपूर्तिबापत उपभोक्ताबाट संकलन हुने महसुल, विद्युत् उत्पादनका आयोजनाबाट प्राप्त हुने राजस्व र विद्युत् उत्पादकहरूले विद्युत् बिक्रीबापत प्राप्त गर्ने रकमको अनुमानका लागि देहायबमोजिम आधार लिइ गणना गरिएको छ । क विद्युत् ऐन, २०४९ को रोयल्टी बुझाउनुपर्ने व्यवस्था अनुरूप विद्युत्को व्यापारिक उत्पादन सुरु गरेको १५ वर्षसम्म प्रति जडित किलोवाट वार्षिक एक सय रुपैयाँ र प्रतियुनिट (किलोवाट घण्टा) सरदर बिक्री मूल्यको २ प्रतिशतका दरले तथा व्यापारिक उत्पादन सुरु गरेको १५ वर्षपश्चात् प्रतिजडित किलोवाट वार्षिक एकहजार रुपैयाँ र प्रतियुनिट (किलोवाट घण्टा) सरदर बिक्री मूल्यको १० प्रतिशतका दरले रोयल्टी बुझाउनु पर्ने, ख नदी प्रवाहमा आधारित जलविद्युत् आयोजनाबाट सरदर वार्षिक ६ गिगावाट घण्टा प्रति मेगावाट, अर्धजलाशययुक्त जलविद्युत् आयोजनाबाट सरदर वार्षिक ५५ गिगावाट घण्टा प्रतिमेगावाट तथा जलाशययुक्त जलविद्युत् आयोजनाबाट सरदर वार्षिक ४ गिगावाट घण्टा प्रतिमेगावाट विद्युत् उत्पादन हुने, ग नदी प्रवाहमा आधारित जलविद्युत् आयोजना र अर्धजलाशययुक्त जलविद्युत् आयोजना (पीआरओआर)बाट सुक्खायाममा वार्षिक उत्पादनको ३०प्रतिशत तथा जलाशययुक्त जलविद्युत् आयोजना बाट सुक्खायाममा वार्षिक उत्पादनको ३५ प्रतिशत विद्युत् उत्पादन हुने, घ अनुमान प्रयोजनको लागि ऊर्जा उत्पादकलाई सुक्खायाममा उत्पादन हुने विद्युत्को भुक्तानी सरदर ८४ रुपैयाँ प्रतिकिलोवाट घण्टा र वर्षायाममा उत्पादन हुने विद्युत्को भुक्तानी सरदर ४८ रुपैयाँका दरले प्रदान गरिने, ङ अनुमान प्रयोजनको लागि विद्युत्को सरदर महसुल प्रतिकिलोवाट घण्टा १० रुपैयाँ हुने । यसका साथै, हरित ऊर्जा उत्पादनका कारण क्लाइमेट फाइनान्सिङमार्फत करिब २ अर्ब अमेरिकी डलरको व्यवस्थापन हुने र सरकारले ऊर्जा क्षेत्रलाई उच्च प्राथमिकता दिइ बजेटमार्फत वार्षिक ५० करोड अमेरिकी डलर विनियोजन गर्ने अनुमान गरेको छ । यसो गर्दा सन् २०३५ सम्म कुल ६ अर्ब अमेरिकी डलरको व्यवस्थापन हुन सक्ने मार्गचित्रमा उल्लेख छ । मार्गचित्रले स्रोत सुनिश्चितताका लागि वैदेशिक लगानी एवं गैरआवासीय नेपालीबाट पुँजीको परिचालन गर्ने भनेको छ । वैदेशिक रोजगारीमा रहेका तथा गैरआवासीय नेपालीबाट ऊर्जा क्षेत्रमा लगानी गर्न हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी, नेपाल इन्फ्रास्ट्रक्चर बैंक लगायत निकायहरूमार्फत पावर बन्ड, डेबेन्चर जस्ता वित्तीय उपकरणहरू जारी गरी वार्षिक करिब एक अर्ब अमेरिकी डलर लगानी व्यवस्थापन गर्न सकिने हुँदा करिब १२ अर्ब अमेरिकी डलरको स्रोत उपलब्ध हुन सक्ने अवस्था रहेको भनिएको छ । त्यसैगरी वैदेशिक लगानी, अनुदान तथा ऋणबाट थप करिब ८५ अर्ब अमेरिकी डलर व्यवस्थापन गर्न सकिने देखिन्छ ।"
मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज ७ बजे प्रधानमन्त्री निवास, बालुवाटारमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुने जनाइएको छ। बैठकबाट केही नियुक्ति, बढुवाका लगायतका निर्णय हुन सक्ने बताइएको छ।"
मलेसियामा हुने यू१९ महिला विश्वकप क्रिकेट खेल्ने नेपाली टोलीको बिदाई,"काठमाडौं : यहि माघ ५ गतेदेखि मलेसियामा सुरू हुने यू१९ महिला विश्वकप क्रिकेट खेल्ने नेपाली टोलीको बिदाई गरिएको छ । नेपाल क्रिकेट संघ क्यानले शुक्रबार काठमाडौंमा एक कार्यक्रमको आयोजना गरी विश्वकप खेल्ने नेपाली टोलीको बिदाई गरेको हो । कार्यक्रममा खेलकुदमन्त्री तेजुलाल चौधरी, क्यान सचिव पारस खड्का लगायतले नेपाली टोलीलाई शुभकामना दिँदै विदाइ गरेका थिए । सो क्रममा खेलकुदमन्त्री चौधरीले उच्च आत्मबलका साथै खेल प्रदर्शन गर्न शुभकामना व्यक्त गरे । नेपाली टोलीले बिजयका साथ नेपालको छाप छाड्ने उनले विश्वास व्यक्त गरे। त्यस्तै क्यान सचिव पारस खड्काले नेपाली महिला क्रिकेटका लागि यो प्रतियोगीता निकै महत्वपूर्ण रहेको र आगामी दिनमा महिला क्रिकेटलाई बलियो बनाउन भूमिका खेल्ने बताए। त्यस्तै यू१९ महिला टोलीका प्रशिक्षक महेश प्रसाद रिजालले विश्वकपका लागि निकै उत्साहित रहेको र तयारी पनि निकै राम्रो भएको बताउनुभयो । उहाले १० दिन चितवनमा अभ्यास गर्दा टीमलाई सुधार गर्ने विषयमा ध्यान केन्द्रीत गरेको धारणा राखे। त्यस्तै यू१९ कप्तान पूजा महतोले पहिलो पटक विश्वकपमा खेल्न पाउँदा निकै खुसी लागेको भन्दै अन्य देशलाई चुनौति दिने गरि खेल प्रदर्शन गर्ने बताए। माघ २० सम्म सञ्चालन हुने विश्व कपमा नेपालसहित १६ टोलीले सहभागिता जनाउनेछन् । नेपाली महिला टिमले पहिलोपटक विश्वकप खेल्न लागेको हो । माघ ५ गते बंगलादेशविरुद्ध खेल्दै नेपालले विश्व कपको सुरुवात गर्नेछ भने दोस्रो खेलमा स्कटल्याण्ड र समूह चरणको अन्तिम खेलमा अस्ट्रेलियाको सामना गर्ने क्यानले जनाएको छ ।"
"क्यालिफोर्निया आगलागी : ४० हजार एकडमा फैलियो, १० हजारभन्दा बढी भवन नष्ट","क्यालिफोर्निया : लस एन्जलस वरपर लागेको आगलागीका कारण अमेरिकी राज्य क्यालिफोर्नियामा लगभग १०,००० घरहरू जलेर नष्ट भएका छन्। ४ दिनदेखि लागिरहेको आगो लगभग ४० हजार एकडमा फैलिएको छ। त्यसमध्ये २९ हजार एकड जमिन पूर्ण रूपमा जलेको छ। आगलागीका कारण करिब १० हजार भवनहरू ध्वस्त भएका छन्। करिब ३० हजार घरमा क्षति पुगेको छ। आगलागीमा परी मृत्यु हुनेको संख्या शुक्रबार ७ पुगेको छ। यो लस एन्जलस र वरपरका क्षेत्रहरूमा लागेको अहिलेसम्मकै ठूलो आगलागी भएको सञ्चारमाध्यमहरुमा जनाइएको छ। आगलागीले लस एन्जलस शहरको विलासी पालिसेड्स क्षेत्रमा रहेका धेरै हलिउड स्टारहरूको बंगलाहरू पनि ध्वस्त पारेको छ। पेरिस हिल्टन, स्टीवन स्पिलबर्ग, म्यान्डी मूर, एश्टन कुचर लगायत धेरै हलिउड स्टारहरूको घर जलेर खरानी भएको छ। पेरिस हिल्टनको घर ७२ करोड रुपैयाँमा बनेको थियो। साथै अन्य धेरै सेलिब्रेटीहरूले आफ्नो घर छोड्नु परेको छ। क्यालिफोर्नियामा फैलिरहेको आगोले हलिउड हिल्सको बीचमा रहेको अमेरिकी फिल्म उद्योगको 'हलिउड बिलबोर्ड' जल्ने खतरा बढेको छ। (लस एन्जलसमा हलिउड नामको एउटा ठाउँ छ, जसको नामबाट अमेरिकी फिल्म उद्योगको नाम हलिउड राखिएको हो।) करिब ५० हजार मानिसहरूलाई तुरुन्तै आफ्नो घर खाली गर्न भनिएको छ। करिब ३ लाख मानिसहरूलाई सुरक्षित स्थानमा जान निर्देशन दिइएको छ। प्रशासनले शहरमा आपतकाल घोषणा गरेको छ। शनिबारसम्म आगो अझै फैलिन सक्ने चेतावनी दिएको छ। यो पनि पढ्नुहोस अमेरिकाको लस एन्जलसमा आगलागी, १३ हजार भवन जोखिममा क्यालिफोर्नियाको आगलागीमा ५ जनाको मृत्यु, ५०० बढी संरचना जल्यो क्यालिफोर्निया आगलागी : हलिउड स्टारका घर जले, कमला ह्यारिसको घर खाली गर्न निर्देशन अमेरिकामा लागेको आगो अझै फैलिंदै, मृतकको संख्या ७ पुग्यो"
भूकम्पीय जोखिमको शृंखला,"पश्चिममा अफगानिस्तानदेखि पूर्वमा म्यान्मारसम्म फैलिएको झन्डै २५ सय किलोमिटर लामो पर्वत शृंखलालाई हिमालय पर्वत शृंखला भनिन्छ। यो विश्वको सबैभन्दा पछि बनेको र सबैभन्दा बढी चलायमान तथा सक्रिय पर्वत शृंखला हो। नेपालले यो हिमशृंखलाको बीचभागमा झन्डै ८ सय किलोमिटर लम्बाइ ओगटेर रहेको छ, जुन भूकम्पीय जोखिमका दृष्टिले निकै संवेदनशील छ। विभिन्न अध्ययनअनुसार नेपालमा दैनिक दुई म्याग्नेच्युड स्केल माथिका १०१२ वटा भूकम्प गइरहेको हुन्छ। यसरी जाने साना भूकम्पको कम्पन थोरै हुने हँुदा यसको असर अनुभव गर्न सक्दैनौं। जसकारण यी भूकम्पका बारेमा नियामक निकायले नियमन गरेर तथ्यांक राखे पनि बाहिर चर्चा र छलफल हुँदैन। विश्वमा नेपालसहित केही यस्ता ठाउँ छन्, जहाँ दैनिक रूपमा साना र कहिलेकाहीँ ठूला स्केलको भूकम्प गइरहेका हुन्छन्। यसरी किन कुनै ठाउँ विशेषमा भूकम्प गइरहन्छ भनेर थाहा पाउन, पृथ्वीभित्रको भौगर्भिक संरचना र विज्ञानको केही आधारभूत नियम थाहा पाउन आवश्यक छ। किन जान्छ भूकम्प र पराकम्प ? : पृथ्वीको सतह ठोस ढुंगा, माटो र खनिजले बनेको हुन्छ, जसलाई क्रस्ट भनिन्छ। पृथ्वीको आफ्नै चाप र तापका कारण त्यस ठोस तहको मुनि रहेका हरेक कुरा पग्लिएर तातो तरल पदार्थमा परिणत भएर रहेको हुन्छ, जसलाई म्यान्टल भनिन्छ। तापक्रम घटबढ हुँदा, म्यान्टलमा रहेको त्यस तातो तरल पदार्थको घनत्व पनि घटबढ हुन जान्छ। फलस्वरूप त्यस तरल पदार्थमा संवाहान (चिसो तरल तल जाने र तातो तरल माथि आउने) प्रक्रिया हुन जान्छ। सो क्रममा तरल पदार्थले पृथ्वीको ठोस तहको मुनिको भागलाई मन्द गतिमा धकेलिरहन्छ। जसकारण पृथ्वीको ठोस तह मन्द गतिमा चलिरहेको हुन्छ, जसलाई जमिनको चलायमान (कन्टिनेन्ट ड्रिफ्ट) भनिन्छ। यसरी चलिरहेको पृथ्वीको ठोस भागलाई त्यसको चलायमानको गति र दिशाको आधारमा विभिन्न साना टुक्रामा (टेक्टोनिक प्लेट) विभाजन गरेर नामकरण गरेको हुन्छ। यिनै ससाना टेक्टोनिक प्लेटहरू आपसमा ठोकिँदा तथा धसिँदा जमिनमा कम्पन उत्पन्न हुन्छ, जसलाई हामी भुइँचालो वा भूकम्प भन्छौं। नेपाल करोडौं वर्ष पहिले दुई ठूला टेक्टोनिक प्लेट क्रमश: इन्डियन प्लेट र युरासियन प्लेट आपसमा ठोक्किएर बनेको हो। अहिले पनि ती प्लेटहरू आपसमा मन्द गतिमा चलिरहेका र आपसमा धस्सिरहेका वा ठोक्किरहेका छन्। विज्ञका अनुसार इन्डियन प्लेट प्रतिवर्ष दुई सेन्टिमिटरको दरले उत्तरमा रहेको युरासियन प्लेट मुनि घस्सिरहेको र शक्ति सञ्चय पनि भइरहेको छ। यसरी शक्ति सञ्चय हुने क्रममा कुनै समय सञ्चित शक्ति धेरै हुन गई धस्सिरहेको प्लेटमा दरार उत्पन्न हुन्छ। सोही क्रममा जमिनमा कम्पन हुन गई भूकम्प जान्छ। यस समयमा कहिलेकाहीँ दरार उत्पन्न भएर जमिन हल्लिँदासमेत सञ्चित शक्ति सक्दैन। जसका कारण भूकम्प गएको केही दिन, महिना वा वर्षसम्म पनि ससाना कम्पन आएर बाँकी भएको शक्ति सकिने काम हुन्छ, जसलाई पराकम्प भनिन्छ। नेपालमा ७२ सालको भूकम्प पनि एक वर्षभन्दा पछिसम्म हजारौं संख्यामा पराकम्प आइरहयो। नेपालको जमिनमुनि यसरी दुई ठूला टेक्टोनिक प्लेटहरू आपसमा ठोक्किइएर बसेका कारण हरेक समय नेपाल भूकम्पीय दृष्टिकोणले उच्च जोखिममा छ। पूर्वानुमान गर्न सकिन्छ ? : प्राकृतिक प्रकोपमध्ये भूकम्प एउटा यस्तो प्राकृतिक प्रकोप हो, जसको कुनै पूर्वअनुमान लगाउन सकिँदैन। तर आजको विकसित युगमा विभिन्न प्रविधिको प्रयोग गरेर केही सेकेन्ड अगाडिसम्म पूर्वसूचना दिनेसम्मको प्रविधिको विकास भएको छ। त्यसको साथै भूकम्प जाँदा उत्पन्न हुने विभिन्न तरंगमध्ये मानिसले अनुभव गर्न नसक्ने तर केही जनावर तथा पक्षीहरूले अनुभव गर्न सक्ने तरंग पहिले नै जमिनको सतहमा आउने हुँदा जमिनको कम्पनका कारण जनावरले देखाउने अस्वाभाविक क्रियाकलापबाट पनि केही सेकेन्ड अगाडि भूकम्पको पूर्वसूचना पाउन सकिन्छ। योबाहेक भूकम्पको पूर्वानुमान सम्बन्धीको अनुसन्धान चलिरहेको छ। भूकम्पको पूर्वतयारी ? : भूकम्प कहिले जान्छ र कत्रो जान्छ भनेर पूर्वानुमान गर्न नसकिने हुँदा यसको पूर्वतयारीका कुरा पनि त्यति बहसमा आउँदैन। भूकम्पको पूर्वतयारीका लागि नेपाल तथा नेपाल जस्तै भूकम्पीय दृष्टिकोणले उच्च जोखिममा रहेका देशहरूले आफ्नो देशमा बनाउने विभिन्न भौतिक संरचनाहरू बनाउँदा भूकम्पको जोखिमलाई मध्यनजर गरेर बनाउनु पर्छ। साथै विद्यालय तहबाटै बालबालिकालाई भूकम्प भनेको के हो ? कसरी जान्छ ? यसबाट कसरी बच्न सकिन्छ ? भन्ने जस्ता कुरा सिकाउनु पर्छ। जसले गर्दा भूकम्पका कारण हुने क्षतिलाई कम गराउन सकिन्छ। भूकम्पको कारण हुने क्षति तथा असर : भूकम्प यस्तो प्राकृतिक प्रकोप हो जुन एक्लै आउँदैन। यसले अन्य बिपत्ति र प्रकोपलाई समेत सँगै बोकेर ल्याउँछ। जस्तै: भूकम्प गएपश्चात् सुनामी, सुक्खा पहिरो, हिमताल बिस्फोट तथा आगलागीजस्ता समस्या सँगै आउँछन्। त्यसकारण भूकम्प गएपश्चात् सरकारी तवरबाटै हरेक कुराको नियमन तथा अनुसन्धान हुन अत्यन्त जरुरी हुन्छ। भूकम्पको मापन : भूकम्पको जमिनमुनिको केन्द्र बिन्दुलाई हाइपो सेन्टर भनिन्छ भने त्यसको ठीक माथिको जमिनको सतहमा रहेको बिन्दुलाई इपिसेन्टर भनिन्छ। जति हाइपो सेन्टरको दूरी कम भयो, त्यति नै भूकम्पको असर र क्षति बढी हुन्छ। जति दूरी बढी भयो, त्यति क्षति र असर कम हुन्छ। त्यस्तै, इपिसेन्टरबाट नजिकको ठाउँमा भूकम्पको असर बढी र जति टाढा गयो, त्यति असर कम हुन्छ। भूकम्प नाप्न कुनै पनि देशले जमिनको विभिन्न ठाउँमा भूकम्प मापन यन्त्र जडान गरेको हुन्छ, जसले भूकम्प गएको केही सेकेन्डमै भूकम्प जमिनभन्दा कति तलबाट कत्रो शक्तिमा आएको हो भनी जानकारी दिन्छ। नेपालमा पनि भूकम्प नाप्न खानी तथा भूगर्भ विभागले नेपालको विभिन्न ठाउँमा भूकम्प मापन यन्त्र जडान गरेको छ। नेपालमा आएको भूकम्प कत्रो आयो भनेर विदेशी देशहरूले आफ्नो देशसम्म पुगेको भूकम्पीय तरंग र आफ्नो देशमा भएको भूकम्प मापन यन्त्रको सहायताले मापन गर्न सक्छन्। भूकम्पसम्बन्धी अध्ययन अनुसन्धान : विश्वमा भूकम्पको पूर्वानुमान तथा अन्य विषयलाई लिएर विभिन्न अध्ययन अनुसन्धान भइरहेका छन्। विपत्तिहरूमा एकै पटकमा ठूलो जनधनको क्षति गराउने विपत्ति भएकाले पनि यसको हरेक आयामबाट अध्ययन, अनुसन्धान हुन आवश्यक छ। नेपालमा पनि पछिल्लो समय भूकम्पको बारेमा अध्ययन अनुसन्धान गर्न विश्वका भूवैज्ञानिकहरू आउने र नेपालका पनि भूवैज्ञानिक तथा अनुसन्धानकर्ताहरूले ती विदेशी अनुसन्धानकर्तासँग सयुंक्त रूपमा गरिने अध्ययन अनुसन्धानले पक्कै नेपाल र नेपाली समुदायलाई लाभ भइरहेको छ। नेपाल सरकारले पनि सरकारी तवरबाटै यस्ता अध्ययन अनुसन्धानलाई प्राथमिकतामा राखेर अघि बढ्नुपर्ने देखिन्छ। गौतम, नास्टमा कार्यरत अनुसन्धानकर्ता हुन्।"
साहसीको प्रतिफल,"नेपालको इतिहासमा एउटा सानो राज्य गोरखाले २० वर्षीय साहसी युवाराजा पायो। जसको अदम्य साहस र दृढविश्वासले विशाल नेपाल निर्माण हुनसक्यो। तिनै राष्ट्रनिर्माता श्री ५ बडामहाराजाधिराज पृथ्वीनारायण शाहको ३०३औं जन्मजयन्ती तथा राष्ट्रिय एकता दिवस शनिबार मनाउँदैछौं। ईपु ३५६ तिर पनि सानो मुलुक मेसोडोनियाले साहसी अलेक्जेन्डर महान् पाएकै कारण विशाल आकार निर्माण गर्ने अवसर पाएको थियो। युद्धमा हार्न नजानेका अलेक्जेन्डरलाई माता ओलम्पियाले ईश्वरपुत्र मान्थिन्। यता घूस लिन्या र घूस दिन्या दुवै राष्ट्रका शत्रु हुन् जस्ता भनाइका धनी पृथ्वीनारायण शाहमा पनि साहसका अनेकौं उपमा छन्। बाइसी, चौबिसीलगायत सेनवंशीय राज्यहरू बाहेकै उपत्यकाभित्र तीन शक्तिशाली राज्यहरू थिए। बरु, उनको गोरखा चाहिँ सानो र कमजोर हो, तापनि उनको एकीकरण अभियान थालनीको अठोट र अदम्य साहसका अगाडि सानो हुन पाएन। उनले चाहेको भए विजित देशको नाम नेपाल नराखेर मल्लकालीन राजा यक्ष मल्लले भैं भाइछोराहरूमा बाँडचुँड गरी आनन्दसँग रहनसक्थे। तर, उनको स्वभाव र आचरणमा स्वार्थ कहिल्यै कतै देखिएन। विद्वान् ज्योतिषी कुलानन्द जैसी (ढकाल) युद्धसाइत दिने महान् ज्योतिषी मात्र थिएनन्, हौसला र आत्मबल जगाउने विश्वासिला पुरुषार्थी व्यक्ति पनि थिए। गोरखाली जनताको राजाप्रतिको विश्वास, श्रद्धा र निस्वार्थ सहयोगकै कारण विदेश (वनारस)बाट योजनाबद्ध र गोपनीयतापूर्वक हातहतियार ल्याई, सबै बन्दोबस्त सकेर उपत्यका वरिपरिका नुवाकोट, मकवानपुर, कीर्तिपुरलगायतका मुलुकहरूसँगै उपत्यका विजय गर्न सके। १४८५१५३८ सालसम्मको आफ्नो ५३ वर्षको शासनकालमा नरपतिजयचर्या टीका नामको ग्रन्थमा उल्लेख भएअनुसार यक्ष मल्लले मिथिला, मगध र गया विजय गरेको र कर्कपेट्रिकका अनुसार उत्तरमा सिकारजोङसम्म राज्य पैलाएका थिए भनिएको छ। नेपालको दक्षिणपूर्वी भेगमा नान्यदेवले खडा गरेको सिम्रौनगढ राज्यमा वर्तमान भारतका केही भाग पर्दथे। त्यस्तै, पश्चिमी भेगमा नागराजले खडागरेको शक्तिशाली सिञ्जा राज्यमा पनि कुनै बेला वर्तमान चीनको स्वशासित क्षेत्र तिब्बतको मानसरोवर प्रदेश र वर्तमान भारतको उत्तराञ्चल राज्यअन्तर्गतका कुमाउगढवाललाई आफ्नो सरहदभित्र पारेका थिए। तर, कालान्तरमा यी राज्य क्रमश: टुक्रिँदै गए। विक्रम संवत्को १८औं शताब्दीमा आइपुग्दा यस भेगमा ५२ भन्दा धेरै ससाना राज्यहरू भए। जसअन्तर्गत बाइसेचौबिसे, कान्तिपुर, भक्तपुर, पाटन, मकवानपुर, चौदण्डी, विजयपुर (सेनराज्य) आदि पर्दथे। जसलाई पृथ्वीनारायण शाहले विशाल स्वरूप दिए। नेपालको इतिहासका शीर्षस्थ पुरुष पृथ्वीनारायण शाहले १८३१ सालको माघे संक्रान्तिका दिन ५२ वर्षको उमेरमा नुवाकोट जिल्लाको देवीघाटमा देहत्याग गरे। त्यसपछि पनि नेपाल एकीकरण अभियान बुहारी रानी राजेन्द्रलक्ष्मी, छोरा बहादुर शाहलगायतले अगाडि बढाइरहे। अंग्रेजहरूको साम्राज्यवादी नीतिबाट जोगिन नवाव मीरकासिमले उत्तर सुरक्षित स्थल मानेर भगौडा मकवानपुरे राजा दिग्बन्धन सेनको अनुरोधअनुसार २० जनवरी १७६३ मा गुरगिन खाँको नेतृत्वमा तीन हजारको फौज पठायो। साँझपख उकालो चढ्दै गर्दा फत्रक्क गलेको अवस्थामा अचानक गोरखाली फौजको चारैतिरबाट भएको ढुंगामुढाको आक्रमणले मुसलमानी फौजको भागाभाग भयो। १७ सय जति मारिए। दुईवटा तोप, पाँच सय बन्दुक र सानाठूला हतियारले गोरखालीको एकीकरण अभियानलाई सहयोग पुर्यायो। गोरखालीले वरिपरि गरेको विजयबाट तर्सिएर कान्तिपुरका राजा जयप्रकाश मल्लले अंग्रेजसँग गरेको सहयोग याचनाअनुसार टिप्राको लडाइँका विजयी वीरयोद्धा कप्तान किनलकको नेतृत्वमा २४ सय हिन्दुस्तानी र अंग्रेज अफिसरसहितको फौज पठायो। फौज सिन्धुलीगढीमा आइपुगेको खबर पाएपछि पृथ्वीनारायण शाहले वीरभद्र उपाध्याय र सिकारी वंशु गुरुङको नेतृत्वमा पाँच सय जतिको गोर्खाली फौज सिन्धुलीतर्फ पठाए। बाटोमा गोर्खाली सेना नदेखेर हामीसँग भिड्न गोरखाली डराए भन्दै अंग्रेज फौज सिन्धुलीगढीको पौवागढीमा पसिना पुछ्दै उकालो चढ्दै थिए। गोर्खालीको सिस्नो र अरिंगालो गोलोको अप्रत्याशित आक्रमणबाट अत्तालिएर भाग्दा १६ सय जति अंग्रेज फौज मरे, अरू भागे। जसमा गोरखाली फौजले तीन सय बन्दुक हात पारे। यो विजयले गोरखालीहरूको मनोबल अझ बढ्यो। त्यसपछि मध्यरातमा आनन्दसँग इन्द्रजात्रा पर्व मनाइरहेका कान्तिपुरेलाई गोर्खाली फौजले तीनतिरबाट आक्रमण गर्यो। नरदेवीतर्पको फौजको नेतृत्व पृथ्वीनारायण शाह आफैंले गरेका थिए। युद्धमा जयप्रकाश मल्ललाई भाग्ने मौका दिन दक्षिणतर्पको ढोकामा फौज राखिएन। सामान्य झडपमै तीन सय जति नगरकोटे फौज लिएर जयप्रकाश मल्ल त्यहीबाट भागेर पाटन पुगे। यसरी १८२५ कात्तिक १३ गते आइतबार इन्द्रजात्राको रात दरबार घेरेको चार घण्टामै पृथ्वीनारायण शाह हनुमान ढोकाको न्हुछे दरबार अगाडिको डबलीमा राखिएको कान्तिपुरको राजसिंहासनमा बसेर इन्द्रजात्रासहित मानिआएका सबै रीतिथिति चाडपर्व सञ्चालनमा निरन्तरता दिएका कारण कान्तिपुरवासी सन्तुष्ट भई भरपूर सहयोग गरे। यता पाटनको राजनीति अत्यन्त दूषित भएकाले असुरक्षित हुन सकिने खतरालाई मनन् गरी दुवै राजा त्यहाँबाट भक्तपुरको शरणमा पुग्दा बिना रक्तपात ११ दिनपछि वा असोज २४ गते पाटनको दरबार पनि पृथ्वीनारायण शाहको कब्जामा आयो। भक्तपुरे राजा रणजित मल्ल पृथ्वीनारायण शाहका मीतबुवा भएकाले दुवै राजालाई फिर्ता पठाइदिन केही समय अनुरोध गर्दैरहे। उनीहरू युद्ध तयारीमा जुटेको बुझेपछि पाटन विजयको झन्डै एक वर्षपछि शूरप्रताप शाह, वंशराज पाँडे र केहरसिंह बस्नेतको नेतृत्वमा १५ सय गोर्खाली फौजले भक्तपुर आक्रमण गर्यो। तीन दिनकै युद्धमा, घरको छानामा चढेर चलाएको गोली, दरबारको चौकोट भवनतिर उक्लिँदै गरेका जयप्रकाश मल्लको दाहिने खुट्टाको गोलीगाँठामा लाग्नाले भर्याङबाट झर्न पुगे। तत्काल रणजित मल्ल र तेजनरसिंह मल्लले तानेर यिनलाई चोटामा पुर्याए। त्यतिखेरसम्म भक्तपुरका अनेकौं घरहरू जलेर धेरै क्षति भइसकेको र युद्ध जित्ने सम्भावना नरहेकाले आहत भएका रणजित मल्लले दरबारको झ्यालबाट आफ्नो पगरी देखाएर आत्मसमर्पण प्रष्ट्याए। यसरी कान्तिपुर, ललितपुर र भक्तपुरसहित तीनै राज्यको विजयले उपत्यका एकसूत्रमा बाँधियो। एक देशबाट अर्काे देशमा जान नपाएका नियन्त्रित र बन्धनमा रहेका जनता खुल्लमखुल्ला सबैतिर आवतजावत गर्न पाउँदा खुसीयालीको सीमा रहेन भने शाहकालको एकीकरण अभियानमा नेपालको पहिलो र महŒवपूर्ण विजय सम्पन्न भयोे। मुलुकको विकास र निर्माणमा एकैजनाको अग्रता र सत्प्रयासले व्यापक परिवर्तन आउन सक्छ। जर्ज वासिङ्टनको प्रयासले अमेरिका निर्माण भयो। नेपोलियन बोनापार्टको अदम्य साहसले फ्रान्स, नेल्सन मण्डेलाको अथक प्रयासले दक्षिण अफ्रिका विश्वव्यापारको गन्तव्य बन्यो। विस्मार्कले जर्मनलाई, गैरीवाल्डीले इटली र लिक्वानयुको २० वर्षकै प्रयासले सिंगापुर सम्पन्न भयो। महान् दृष्टि भएका व्यक्तिले मुलुक बनाउँछन् तर स्वार्थी मनोवृत्तिकाहरूलाई जति पटक निर्वाचन जिताए पनि जनता रुवाइरहन्छन्। जागिर, लोकसेवा पास गरेर खाने हो। राजनीति जागिर होइन, सेवा हो। यसैले अब बलिया, छट्टु र धूर्तलाई होइन, स्नातकोत्तर गरेका, समाजसेवामा तल्लीनहरूमध्येबाट राजनीति सञ्चालन गराउनु पर्छ। नेपालका विद्यमान सबै दलले आन्तरिक संगठन निर्माण र चुनाव लड्ने टिकट वितरणका मापदण्ड अनिवार्य रूपमा तयार गर्नुपर्छ। स्नातकोत्तर तह उत्तीर्ण गरेकाले मात्र सांसद हुन पाउने बाध्यकारी व्यवस्था अवलम्बन गर्नुपर्छ। आआफ्नो दलको विधानमा उक्त व्यवस्था राख्नुपर्छ। यो नै नेपाल एकीकरणका श्रद्धेय व्यक्तित्व, राष्ट्रिय एकताका प्रतीक, राष्ट्रनिर्माता पृथ्वीनारायण शाहको पुस २७ गतेको जन्मजयन्तीका अवसरमा उहाँप्रति सच्चा श्रद्धाञ्जलि अर्पण हुनेछ।"
अवैध रूपमा भित्र्याइएको भैंसी र पाडा नियन्त्रण,वीरगन्ज : पर्साको जगरनाथपुर गाउँपालिका४ मा अवस्थित पाडा बजारबाट सशस्त्र प्रहरीले एक ट्रक भैंसी र पाडा नियन्त्रणमा लिएको छ। भारतबाट भन्सार छलेर अवैध रूपमा भित्र्याइएको भैंसी र पाडाहरू ट्रकमा लोड गरेर बाराको जितपुर हुँदै काठमाडौं पठाउने तयारी भइरहेको सूचना स्थानीयवासीले सशस्त्र प्रहरीलाई दिएका थिए। त्यसपछि सशस्त्र प्रहरी बोर्डर आउट पोस्ट भीखमपुरबाट सशस्त्र प्रहरी नायब उपरीक्षक रमेश गुरुङको नेतृत्वमा खटिएको टोलीले ना ७ ख ६२८० नम्बरको ट्रकमा लोड गरिएका भैंसी र पाडासहित दुई जना मानिसलाई पनि नियन्त्रणमा लिएको हो। सशस्त्र प्रहरीले नियन्त्रणमा लिएको उक्त ट्रकमा ११ वटा भैंसी र ९ वटा पाडा रहेको सशस्त्र प्रहरी नायब उपरीक्षक गुरुङले जानकारी दिए। नियन्त्रणमा लिइएका दुई जना व्यक्तिको नाम भने खुलाइएको छैन। भारतबाट भन्सार राजश्व छलेर अवैध रुपमा भित्र्याइएको आशंकामा भैंसी र पाडासहितको उक्त ट्रक नियन्त्रणमा लिइएको सशस्त्र प्रहरी नायब उपरीक्षक गुरुङले बताए। नियन्त्रणमा लिइएका भैंसी र पाडा जितपुरका कारोबारी सदाब हुसेनको रहेको अनुसन्धानका क्रममा खुलेको गुरुङले बताए। नियन्त्रणमा लिइएको भैंसी र पाडासहितको ट्रक आवश्यक कारबाहीका लागि शुक्रबार वीरगन्ज भन्सार कार्यालयमा बुझाइएको जानकारी उनले दिए।
बर्दियामा पर्यटन प्रवर्द्धन गर्न महोत्सव,"गुलरिया : बर्दियाका पर्यटकीय गन्तव्यहरूको प्रवर्द्धन गर्न महोत्सव सरू भएको छ। बर्दिया राष्ट्रिय निकुञ्ल, कृष्णसार संरक्षण क्षेत्र, बबई उपत्यका, बढैयाताललगायत जिल्लाका पर्यटकीय क्षेत्रहरूको प्रचार प्रसार गर्दै आन्तरिक तथा बाह्य पर्यटकको गन्तव्यको रुपमा विकास गर्न बारबर्दिया नगरपालिकाको जयनगरमा पहिलो पटक कृषि, पर्यटन तथा औद्योगिक व्यापार महोत्सव आयोजना गरिएको हो। लुम्बिनी प्रदेश सरकारले शुभारम्भ गरेको 'घुम्न जाउँ बर्दिया' अभियानलाई समेत महोत्सवमार्फत् सफल बनाउने लक्ष्य लिइएको छ । पुष २५ देखि शुभारम्भ भएको बारबर्दिया व्यापार महोत्सव माघ ५ गते सम्म चल्ने बारबर्दिया उद्योग बाणिज्य संघका अध्यक्ष नमराज पौडेलले जानकारी दिए । ५ करोड रुपैयाँ बराबर कारोबार हुने अनुमान गरिएको व्यापार महोत्सवमा २ सयवटा स्टल राखिएका छन् । स्थानीय वस्तु तथा सेवाको बजार प्रर्वद्धनसँगै स्थानीय उद्यमी तथा व्यवसायीहरूलाई उत्पादन तथा बजारीकरणमा प्रोत्साहन गर्दै जिल्लाका पर्यटकीय गन्तव्यहरूको प्रर्वद्धन गर्ने उद्देश्यले आयोजना गरिएको महोत्सव १ लाख दर्शकहरूले अवलोकन गर्ने अनुमान गरिएको अध्यक्ष पौडेलले जानकारी दिए । कृषि उद्योग र पर्यटनमा वृद्धि बारबर्दिया नगरको समृद्धि भन्ने मूल नारा दिइएको महोत्सवको बारबर्दिया नगरपालिका संरक्षक तथा बारबर्दिया उद्योग बाणिज्य संघ आयोजक रहेको छ । महोत्सवबाट ५७ लाख ८० हजार रुपैयाँ अनुमानी आय तथा ५३ लाख ८० हजार खर्च अनुमान गरिएको अध्यक्ष पौडेलले प्रष्ट्याए । महोत्सव मार्फत् बारबर्दिया नगर पालिकाको कृषिजन्य उत्पादन तथा जडीबुटीहरुको व्यवसायीकरण गर्दै लगानीका अवसरहरूको खोजी गर्न मद्दत पुग्ने बारबर्दिया नगरपालिकाका नगरप्रमुख छविलाल थारुले बताए । महोत्सवका माध्यमबाट बारबर्दियाको महत्वपूर्ण धार्मिक तथा पर्यटकिय क्षेत्रको प्रचार प्रसारसँगै प्रवर्द्धनमा टेवा पुग्ने विश्वास लिइएको छ। यहाँको पर्यटकीय सतखलुवा ताल, पिकनिक स्पोट, धार्मिक स्थलहरूलगायत कृषि उपजको प्रवर्द्धनमा महोत्सवले सहयोग पुग्ने नगरप्रमुख थारुको भनाइ छ । महोत्सवमा घरेलु उद्योगबाट उत्पादित वस्तु, दैनिक उपभोग्य सामाग्री, कृषि उत्पादन तथा जडीबुटी, हस्तकला, स्थानीय कला, संस्कृति, परिकार, सूचनामूलक सामाग्री दैनिक स्थानीय तथा राष्ट्रिय कलाकारबाट गीत,नृत्य,हाँस्यव्यङ्यलगायतका सांस्कृतिक प्रर्दशनीहरूको अवलोकन र सेवा लिन सकिने व्यापार महोत्सवका व्यवस्थापक सुभाष परियारले बताए । स्थानीय कला,संस्कृति,भाषा तथा साहित्यको संरक्षणका लागि महोत्सव फलदायी उनको विश्वास छ। माघी पर्वको अवसर पारेर बर्दियाको बाँसगढी,ठाकुरद्वारा मन्दिर प्रांगण, राजापुर नगरपालिका तथा मधुवन नगरपालिकामा थुप्रै मेला महोत्सवहरूको आयोजना गरिएका छन् ।"
धरानमा लागू औषधसहित तीनजना पक्राउ,"धरान : सुनसरी धरान उपमहानगरपालिका१६ स्थित जोरसखुवा चोकबाट प्रतिबन्धित लागू औषधसहित तीनजनालाई प्रहरीले पक्राउ गरेको छ। ईलाका प्रहरी कार्यालय धरानको टोलीले स्थानीय वर्ष २४ को सुमित भुजेललाई पक्राउ गरिएको प्रहरी निरीक्षक दिवस कुँवरले बताए। भुजेलले बोकेको प्लास्टिकको झोलाबाट लागू औषध ट्रामाडोल एकसय क्याप्सुल, ट्रामानिल९ सय क्याप्सुल र न स्पासपेन एकहजार क्याप्सुल बरामद गरिएको प्रहरी निरीक्षक कुँवरले बताए। भुजेललाई जिल्ला अदालत सुनसरीबाट म्याद थप गरी थप अनुसन्धान भइरहेको उनले बताए। त्यस्तै धरान८ सिद्धार्थ मार्गस्थित कुमार खत्रीको घरमा डेरा गरी बस्ने सुनसरीको हरीनगरा गाउँपालिका वडा नं४ बस्ने वर्ष ३१ को अरसद अन्सारी र भुटाहा बस्ने वर्ष ४५ को जियाउल अन्सारीलाई पनि लागू औषधसहित पक्राउ गरिएको प्रहरी निरीक्षक कुँवरले बताए। उनीहरूको कोठा खानतलासी गर्दा कोठाको खाटमुनि कालो झोलाबाट लागू औषध ट्रमोल५० लेखिएको ४२ हजार छ सय क्याप्सुल बरामद गरिएको प्रहरी निरीक्षक कुँवरले बताए। दुबै जनालाई इप्रका धरानमा ल्याइ थप अनुशन्धान गर्ने काम भइरहेको उनले बताए।"
बेलायतमा भारी हिमपातको चेतावनी,"बेलायतको मौसम विभागले शुक्रबार बिहानसम्म देशका धेरै भागमा हिमपात हुने चेतावनी दिएको छ। यसका लागि मौसम विभागले अलर्ट जारी गरेको छ। मौसम विभागले उत्तरी आयरल्याण्ड र वेल्सका केही क्षेत्रहरूका साथै इङ्गल्याण्डको उत्तरपश्चिमी र पूर्वी क्षेत्रहरूको लागि उक्त चेतावनी जारी गरेको छ। यसअघि पनि विभागले उत्तरी स्कटल्याण्डका केही क्षेत्रमा हिमपातको चेतावनी जारी गरेको थियो। बेलायतमा अत्यधिक चिसोका कारण धेरै क्षेत्रमा भारी हिमपात भएको छ। यसबाहेक, भारी वर्षा र हिउँ पग्लिने कारणले गर्दा दर्जनौं बाढीको चेतावनी पनि जारी गरिएको छ। मौसम विभागले चेतावनी जारी गरेका क्षेत्रहरूमा यातायात प्रभावित हुने सम्भावना छ। हिमपातका कारण बिहीबार केही समयका लागि म्यानचेस्टर विमानस्थल बन्द गरिएको थियो। विमानस्थलले एक अपडेट जारी गर्दै केही उडानहरूको आगमन र प्रस्थान ढिलाइ हुन सक्ने बताएको छ। बीबीसी"
'हश' मनी मुद्धामा ट्रम्पको सजाय रोक्न सर्वोच्च अदालतद्वारा अस्वीकार,"वासिङटन डिसी : अमेरिकी सर्वोच्च अदालतले शुक्रबार हश(मौन बस्न दिइएको रकम)मनी मुद्दामा डोनाल्ड ट्रम्पको सजाय रोक्न अस्वीकार गरेको छ। नवनिर्वाचित राष्ट्रपति डोनाल्ड ट्रम्पले सर्वोच्च अदालतलाई सजाय रोक्न अपील गरेका थिए। यसमा सर्वोच्च अदालतका न्यायाधीशहरूले ट्रम्पको अनुरोधलाई अस्वीकार गरेका हुन्। सन् २०१६ मा डोनाल्ड ट्रम्पले पोर्नस्टार स्टोर्मी डेनियल्सलाई चुप बस्न १,३०,००० डलर दिएका थिए। ट्रम्पलाई सोही मुद्धामा दोषी ठहराइएको थियो। मुद्दाको सुनुवाइ गरिरहेका न्यायाधीश जुआन मर्चनले ट्रम्पलाई जेल सजाय नदिइने संकेत गरेका छन्। सर्वोच्च अदालतको निर्णयपछि ट्रम्पले बिहीबार साँझ पत्रकार सम्मेलन गर्दै यो फैसला अपमानजनक रहेको तर निष्पक्ष निर्णय भएको बताएका थिए। बीबीसी"
प्रतिबन्धित औषधी बेचे कारबाही हुने औषधी व्यवस्था विभागको चेतावनी,"काठमाडौं : औषधी व्यवस्था विभागले प्रतिबन्धित औषधी बिक्री वितरण नगर्न चेतावनी दिएको छ। स्वास्थ्य तथा जनसंख्या मन्त्री प्रदीप पौडेलले औषधी बिक्री वितरणमा देखिएका बेथिति रोक्न अनुगमन तथा कारबाही प्रक्रियामा कडाइ गर्न निर्देशन दिएपछि विभागले सार्वजनिक सूचना जारी गरेको हो। विभागले पुष २५ गते जारी गरेको सार्वजनिक सूचनामा विभागमा दर्ता नभएका तथा चिकित्सकको पुर्जीमा मिश्रित फर्मास्युटिकल बनावट भएका औषधीहरू, न्युट्रास्युटिकल्सका नाममा तथा औषधी मिश्रित सौन्दर्य प्रसाधनसमेत बिक्री भैरहेको गुनासो आएकाले यसलाई रोक्न चेतावनी दिएको छ। अनुगमनका क्रममा विभागमा दर्ता नभएका तथा प्रतिबन्धित औषधीहरु चिकित्सकीय पूर्जामा सिफारिस हुँदा नागरिकको स्वास्थ्यमा प्रतिकुल असर परेको निरीक्षणका क्रममा पाइएको भन्दै यस्ता औषधीको बिक्री वितरण तथा सिफारिस रोक्न चिकित्सक तथा औषधी फर्माहरुलाई सूचित गरेको छ। विभागले नियमित अनुगमन भइरहने भन्दै सूचनाको अवज्ञा गरी बिक्री वितरण गरेको पाइएमा जफत तथा औषधी ऐन २०३५ बमोजिम कारबाही गरिने चेतावनी दिएको छ। विभागले विगतमा प्रतिबन्धित भिटामिन तथा खनिज मिश्रित वस्तु बिक्री गर्नेविरुद्ध न्यायालयबाट समेत माग दाबी बमोजिम आदेश प्राप्त भएको भन्दै पटक पटक सूचना जारी गर्दा पनि कानुन विपरीत गर्नेलाई कारबाही गर्ने चेतावनी दोहोर्याएको छ। कतिपय चिकित्सकले आवश्यक मात्राभन्दा बढी भिटामिन तथा खनिज समिश्रित औषधी सिफारिस गर्ने गरेको गुनासो समेत मन्त्रालयले प्राप्त गरेको प्रवक्ता प्रकाश बुढाथोकीले बताए। दर्ता र अनुमति दुवै नपाएका त्यस्ता औषधीका रुपमा सिफारिस गर्नु गैरकानूनी भएकाले बिक्री तथा सिफारिस गर्नेविरुद्ध कारबाही प्रक्रिया अघि बढाउने महानिर्देशक नारायण ढकालले बताए।"
दोलखाबाट काठमाडौं आउँदै गरेको बस सिन्धुपाल्चोकमा दुर्घटना,काठमाडौं : दोलखाबाट काठमाडौं आउँदै गरेको बस सिन्धुपाल्चोकको सुनकोशी गाउँपालिका७ पाँचकिलोमा दुर्घटना भएको छ। जिल्ला प्रहरी कार्यालय सिन्धुपाल्चोकका अनुसार दुर्घटनामा दुईजना यात्रु सामान्य घाइते भएपनि मानवीय क्षति भएको छैन। बसमा ४० जना यात्रु सवार थिए। बसको ब्रेक फेल भएर भित्तामा पल्टिएको चालकले प्रहरीलाई जानकारी दिएको छ। घटनाबारे थप अनुसन्धान भइरहेको प्रहरीले जनाएको छ।
राष्ट्रिय जनमोर्चाले संघीयताविरुद्ध राजधानी केन्द्रित आन्दोलन गर्ने,"गुल्मी : राष्ट्रिय जनमोर्चाले आगामी चैत २४ गतेदेखि संघीयताविरुद्ध राजधानी केन्द्रित आन्दोलन गर्ने भएको छ। राष्ट्रिय जनमोर्चा जिल्ला समिति गुल्मीले शुक्रबार जिल्लाको सदरमुकाम तम्घासमा पत्रकार सम्मेलन गरेर देशमा संघीयता जनताको माग र देशको राष्ट्रिय आवश्यकताका आधारमा नआएको भन्दै आन्दोलनको कार्यक्रम घोषणा गरिएको जानकारी दिएको हो। राष्ट्रिय जनमोर्चाले चैत २४ देखि ३० गतेसम्म राजधानी काठमाडौंमा संघीयताको खारेजी, गणतन्त्रको रक्षा, भ्रष्टाचार उन्मूलन र सुशासनका लागि आन्दोलन गर्ने भएको जिल्ला अध्यक्ष रामकुमार क्षेत्रीले जानकारी दिए। अध्यक्ष क्षेत्रीका अनुसार राष्ट्रिय जनमोर्चा जिल्ला समिति गुल्मीले यही पौष २५ गते जिल्लास्तरीय कार्यकर्ता प्रशिक्षण गरिसकेको छ। जिल्लाभर माघ महिना भित्र संगठनात्मक तथा प्रचारप्रसार अभियानलाई तीव्र पार्ने छ। पार्टीले स्थानीयस्तरमा बैठक, प्रशिक्षण, सदस्यता वितरण, टोल समितिहरूको गठन, पर्चा वितरण र कोणसभा गरिने भएको छ। हाम्रो देशमा सङ्घीयता जनताको माग र देशको ऐतिहासिक र राष्ट्रिय आवश्यकताका आधारमा आएको होइन। विभिन्न साम्राज्यवादी देशहरू, मुख्यतः भारतीय साम्राज्यवाद र पश्चिमी साम्राज्यवादी देशहरूको दबाबका कारणले नै नेपालमा सङ्घीयता ल्याइएको उनले बताए। लुम्बिनी प्रदेश सल्लाहकार सुरेश थापाले संघीयता देशको हितमा हुँदै नभएको र स्थानीयदेखि सरकार भ्रष्टाचारमा लिप्त भएको बताए। थापाले संघीयता जनताको दैनिक हितमा नभएको , आर्थिक र सामाजिक सद्भाव भत्काउने अवस्था सिर्जना गरेकाले यसको छिटो खारेज गर्नु देशका लागि हितकर हुने बताए। समस्याका जड नै ठूला पार्टी रहेको आरोप लगाउँदै थापाले स्थानीय निकाय र सरकार भष्ट्राचारका केन्द्र भएको दाबी गरे। साना दलहरूको टाउकोमा दोष थुपारेर ठूला दलहरू पानी माथिको ओभानो बन्न खोजेको आरोप लगाए। फागुन महिनामा आर्थिक अभियान संचालन र चैत्रमा जिल्लाबाट काठमाडौंमा सयौंको सहभागिता बनाउन तयारी थालिएको जनमोर्चा गुल्मीले जनाएको छ। त्यस्तै रामकुमार क्षेत्रीको संयोजकत्वमा सात सदस्यीय आन्दोलन व्यवस्थापन तथा परिचालन समिति निर्माण गरिएको छ।"
नेपाली चित्रकलाको प्रवर्द्धनमा सघाउन चित्रकलासँग सहकार्य,"काठमाडौं : हस्तकलाअन्तर्गतको नेपाली चित्रकला प्रवर्द्धनमा अन्नपूर्ण मिडिया नेटवर्कले सघाउने भएको छ । शुक्रबार अन्नपूर्ण मिडिया नेटवर्कको तीनकुनेस्थित हेडक्वार्टरमा आयोजित एक समारोहमा नेपाली चित्रकलाको प्रवर्द्धनमा कम्पनी खडा गरि काम गरिहेको चित्रकला इंक प्रालिसँग सहकार्य सम्झौता भएको हो । सम्झौतापत्रमा अन्नपूर्ण मिडिया नेटर्वकका महाप्रबन्धक मनोज बस्नेत र चित्रकला इंक प्रालिका सीईओ रोमन चौधरीले हस्ताक्षर गरेका हुन्। यो सहकार्य चित्रकला प्रवर्द्धनमा कोशेढुंगा बन्नेछ,'चित्रकला इंक प्रालिका सीईओ रोमन चौधरीले भने, यसले नेपाली चित्रकलाको प्रचारमा पनि सघाउ पुग्नेछ । सम्झौता अनुसार एक वर्षसम्मका लागि अन्नपूर्ण मिडिया नेटर्वकलाई चाहिने ग्रिफ ह्याम्परका रुपमा हातबाट निर्मित चित्रकलाका सामानहरू चित्रकला इंकले उपलब्ध गराउनेछ । नेपालमा उत्पादन भइरहेका चित्रकलाका अधिकांश खपत विदेशी बजारमा हुने गरेको छ। नेपाली उत्पादनको प्रवर्द्धनमा सघाउन हामीले यो सहकार्य गरेका हौं,' सम्झौतापछि अन्नपूर्ण मिडिया नेटवर्कका महाप्रबन्धक बस्नेतले भने ।"
श्रीमतीको हत्या गरेको आरोपमा पक्राउ,काठमाडौं : तनहुँमा श्रीमतीको हत्या गरेको आरोपमा श्रीमान पक्राउ परेका छन्। ३८ वर्षीया पार्वती सुनारको हत्या गरेको आरोपमा शुक्लागण्डकी नगरपालिका१ काठेपिपल बस्ने ५२ वर्षीय दिल बहादुर सुनारलाई शुक्रबार बिहान प्रहरीले पक्राउ गरेको हो। दिल बहादुरले विवादका क्रममा गएराति अचानो प्रहार गर्दा पार्वतीको मृत्यु भएको खबर पाएपछि अस्थायी प्रहरी पोस्ट कोत्रेबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
"सुनचाँदीको मूल्य बढ्यो, कतिमा हुँदैछ कारोबार ?",काठमाडौं : स्थानीय बजारमा सुनको मूल्य ८ सय रुपैयाँले बढेको छ। नेपाल सुनचाँदी व्यवसायी महासंघका अनुसार शुक्रबार ८ सय रुपैयाँले बढेर प्रतितोला सुनको मूल्य १ लाख ५४ हजार १०० रुपैयाँ कायम भएको छ। बिहीबार प्रतितोला सुन १ लाख ५३ हजार ३०० रुपैयाँमा कारोबार भएको थियो। सुनको मूल्य बढेसँगै चाँदी पनि बढेको छ। प्रतितोला चाँदीको मूल्य १ हजार ८४५ रुपैयाँ पुगेको महासंघले जनाएको छ। अघिल्लो दिन प्रतितोला चाँदी १ हजार ८४० रुपैयाँमा खरिदबिक्री भएको थियो।
"स्वस्थ माटो,स्वस्थ जीवन","नेपालको आर्थिक विकासमा कृषिको ठूलो योगदान छ। तर नेपालमा कुल कृषियोग्य जमिन कम हुँदै गएको पाइन्छ। २०७८ सालमा प्रकाशित सातौं राष्ट्रिय कृषि तथ्यांकअनुसार नेपालको कुल खेतीयोग्य जमिन २२ लाख हेक्टर मात्र छ, जुन एक दशकमा तीन लाख हेक्टरले घटेको देखिन्छ। त्यसमाथि अत्यधिक र जथाभावी विषादीको प्रयोगले खेतीयोग्य जमिनको गुणस्तर खस्किरहेको छ। विश्व स्वास्थ्य संगठनले सन् २०१५ मा गरेको सर्वेक्षणअनुसार दक्षिण एसियामा रासायनिक मल र विषादीको प्रयोग २० प्रतिशतले बढेको छ। युनाइटेड नेसन्स इन्भाइरोन्मेन्ट प्रोग्रामका अनुसार अत्यधिक रासायनिक मलको प्रयोगले ६० प्रतिशत अमोनिया प्रदूषण भएको छ। विषादीयुक्त कृषि उपजले मानवको स्वास्थ्यमा मात्र नभई माटोको उर्वरा शक्ति र जैविक विविधतामा समेत क्षति पुर्याइरहेको छ। युरोपियन इकोनोमिक एरियाका अनुसार नाइट्रोजन प्रदूषणको कारणले प्रतिवर्ष ६० देखि ३७० बिलियन डलरबराबरको आर्थिक क्षति हुने गरेको देखिन्छ। स्वस्थ माटोलाई स्वस्थ जीवनको आधार मानिन्छ। हाम्रो जस्तो कृषिप्रधान देशमा यो भनाइको ठूलो महŒव छ। तर कृृषि विभागले हालै सार्वजनिक गरेको अध्ययन प्रतिवेदनले नेपालको माटो अधिक अम्लीयपन र प्रांगारिक पदार्थको कमीले अस्वस्थ भएको देखाउँछ। रासायनिक मलको अत्यधिक प्रयोगले नेपालमा भइरहेको पर्यावरणीय प्रदूषण, वातावरणीय परिवर्तन र माटोको उर्वरा शक्तिको ह्रासलाई नियन्त्रणमा ल्याउन र स्वस्थ खानाको उपलब्धतालाई सहज बनाउन अब विषादी र रासायनिक मलको विकल्पको रूपमा मात्र नभई त्यसलाई विस्थापित गर्दै लैजान जैविक कृृषिको प्रवद्र्धन गर्नुु अपरिहार्य बनेको छ। प्रांगारिक कृषि परम्परागत कृषि प्रणालीअन्तर्गतकै अभ्यास हो जसमा विषादीहरूको प्रयोग हँुदैन। प्रांगारिक कृषि प्रणालीलाई निम्न सिद्धान्तका आधारमा परिभाषित गर्न सकिन्छ : (१) स्वास्थ्य, (२) पर्यावरणीय अनुकूलता, (३) समानता र स्वच्छता (४) संरक्षण र सावधानी (स्रोत: एफआईबील)। नेपालमा प्रांगारिक कृृषिको आवश्यकता प्रष्ट भए पनि रासायनिक मल प्रवद्र्धन गर्ने सरकारी नीतिका कारण कृषकहरू सहज रूपमा प्रांगारिक कृषिप्रति आकर्षित हुने अवस्था छैन। यसै परिप्रेक्ष्यमा जैविक विषादी र जैविक मल बनाउने नयाँ प्रविधिको खोजी गर्दै नेपाली कृषकहरूलाई जैविक कृषिमा सहयोग गर्न चित्लाङस्थित मदन भण्डारी विज्ञान तथा प्रविधि विश्वविद्यालय सञ्चालनमा छ। जसको जैविक कृषि कार्यक्रमअन्तर्गत पंक्तिकारको सुपरिवेक्षणमा स्थानीय स्रोतसाधनको उपयोग गरी जैविक मल र जैविक विषादी बनाउनेसम्बन्धी अनुसन्धान कार्य अगाडि बढिरहेको छ। प्रभावकारी र किफायती जैविक विषादी र जैविक मलको उत्पादनमार्फत धेरैभन्दा धेरै कृषकलाई जैविक कृषितर्फ प्रोत्साहन गर्ने हाम्रो अनुसन्धानको उद्देश्य हो। हाम्रो प्राथमिक सर्वेक्षणअनुसार धेरै कृषक जैविक कृषिमा लाग्न इच्छुक त छन् तर बाली रोगको प्रकोप र अत्यधिक बिग्रिएको माटोमा रासायनिक मल बिना उत्पादन नहुँदा जैविक कृषिलाई व्यवहारमा उतार्न गाह्रो भएको देखिन्छ। राम्रो जैविक मल र बाली रोग नियन्त्रण गर्ने प्रभावकारी जैविक विषादीको उत्पादन तथा बजार व्यवस्थापन हुन सकेमा जैविक खेती प्रणाली दिगो हुन सक्छ। यही उद्देश्य पूर्ति गर्न यो विश्वविद्यालयको अनुसन्धान टोलीले बाली रोग नियन्त्रण र व्यवस्थापन विधि, जैविक मल र जैविक विषादी बनाउने विधिको खोजी गर्दैछ। प्रत्येक बाली रोगका लागि निश्चित व्यवस्थापन र विषादीको आवश्यकता हुन्छ। माटो र मानवलाई नकारात्मक असर नगर्ने तर रोग नियन्त्रण गर्न सक्ने जीवाणुको खोज, स्थानीय स्रोत साधनबाट बनाउन सकिने जैविक मलको अनुसन्धानले नेपालको कृषि उत्पादनमा टेवा पुर्याउँछ भन्ने विश्वास छ। यस प्रकारको जैविक मल र जैविक विषादीको प्रयोगले नेपालमा स्वस्थ माटो, पोषिलो खाना र स्वस्थ जीवनका दिगो विकासका लक्ष्यहरू हासिल गर्न समेत मद्दत पुर्याउनेछ। जैविक मल र जैविक विषादीको अध्ययन, अनुसन्धान र प्रयोग विश्वभरि नै तीव्र रूपमा प्राथमिकताका साथ भइरहेछ। यस विश्वविद्यालयमा भइरहेको जैविक कृषिसम्बन्धी अनुसन्धानले कृषि क्षेत्रमा प्रभावकारी सकारात्मक असर र ऊर्जा प्रदान गर्ने विश्वास गरिएको छ। बाली रोग विशेषज्ञ डा श्रेष्ठ हाल मदन भण्डारी, विज्ञान तथा प्रविधि विश्वविद्यालयमा अनुसन्धानरत छन्।"
पर्यटन क्षेत्रका समस्या समाधान गर्न सरकार गम्भीर : अर्थमन्त्री,काठमाडौं : उपप्रधान एवं अर्थमन्त्री विष्णुप्रसाद पौडेलले पर्यटन क्षेत्रमा देखिएका समस्याहरू दिर्घकालीन रुपमा समाधान गर्ने प्रतिवद्धता जनाएका छन्। शुक्रबार काठमाडौंमा नेपाल राष्ट्रिय पर्यटन व्यवसायी संगठनको चौथौ राष्ट्रिय महाधिवेशनमा बोल्दै मन्त्री पौडेलले पर्यटन व्यवसाय मुलुकको अर्थतन्त्रको विकासका लागि महत्वपूर्ण पिलरको रुपमा रहेको भन्दै यस क्षेत्रमा देखिएका समस्याको दिर्घकालीन रुपमा समाधान गर्ने प्रतिवद्धता जनाएका हुन्। वर्तमान सरकार गठन भएपछि पर्यटन क्षेत्रका समस्या बुझ्ने र समाधान गर्ने प्रयासहरू सुरू भइसकेको उनले बताए। उनले मुलुकको समृद्धिका लागि पर्यटन क्षेत्रको समेत विकास हुनुपर्छ भन्नेमा सरकार स्पष्ट रहेको धारणा राखे। अर्थमन्त्री पौडेलले नेपालमा पर्यटनको सम्भावना भएका क्षेत्रको अधिकतम उपयोग गर्दै यसलाई अन्तर्राष्ट्रियकरण गर्न सके धेरै भन्दा धेरै पर्यटकहरू भित्रने जिकिर गरे। उनले अहिलेको सरकारले सुरू गरेका पर्यटन क्षेत्रको सुधारका कामलाई अर्को सरकारले निरन्तरता दिने अवस्था सिर्जना गर्ने समेत बताए।
"हिउँमा चिप्लिएर अमेरिकामा कार दुर्घटना, २ नेपालीको मृत्यु",भर्जिनिया : अमेरिकाको उत्तरी भर्जिनियाको एक होटलमा रहेको बरफको पोखरीमा कार डुब्दा २ जना नेपालीको मृत्यु भएको छ। बिहीबार बिहान भर्जिनियाको चान्टिलीमा रहेको एक होटल बाहिर १० फिट गहिरो पोखरीमा कार डुबेको अवस्थामा फेला परेको र त्यस कारभित्र दुई जना नेपालीको शव भेटिएको सञ्चारमाध्यमहरुमा उल्लेख छ। प्रहरीले लगभग बिहान ७:३० बजेतिर हिउँमा चिप्लिएर पोखरीमा कार खसेको जानकारी दिएका छन्। कार आंशिक रूपमा जमेको पानीमा डुब्दा चालक ५५ वर्षीय कर्ण खड्का र कारमा बसेका २० वर्षीय निश्चल भट्टको मृत्यु भएको हो। उद्धार टोली उक्त स्थानमा पुग्दा दुबै जनाको मृत्यु भइसकेको थियो। मृतक खड्काका सहकर्मीहरूका अनुसार खड्का सोही होटलमा काम गर्थे। उनले निश्चल भट्टले सोही होटलमा जागिरको लागि आवेदन दिने भनेकाले सँगै लिएर आएका थिए। प्रहरीले घटनाको विषयमा थप अनु्सन्धान गरिरहेको छ।
एक्लै निर्वाचन जितेर देखाउन अखिललाई प्रधानमन्त्रीको निर्देशन,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीले आसन्न स्ववियु निर्वाचनमा कसैको वैशाखीबिना एकताबद्ध भएर मैदानमा उत्रिएर विजय हासिल गर्न विद्यार्थी संगठन अनेस्ववियुलाई आग्रह गरे। अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु)ले आसन्न स्वतन्त्र विद्यार्थी युनियन निर्वाचनका सन्दर्भमा एमालेको केन्द्रीय कार्यालयमा आयोजना गरेको राष्ट्रिय कार्यशालालाई सम्बोधन गर्दै अध्यक्ष ओलीले स्थापित र सफल खेलाडी अरूको वैशाखी नटेकी आफैं दौडिएर पदक जितेको उदाहरण प्रस्तुत गरे। अध्यक्ष ओलीले ढुक्क भएर आत्मविश्वासका साथ तुफान भएर अगाडि बढ्न र महान् सफलता हासिल गर्न शुभकामना दिए। ओलीले आफ्नो पार्टीमा युवा छैनन् भनेर प्रचार गरिएको भन्दै त्यसको जाँच आगामी स्ववियु चुनावबाट गर्नुपर्ने बताए। फागुन १५ गते हुने स्ववियु चुनावमा कोसँग युवा छन् भनेर एमालेले प्रमाणित गर्नुपर्ने बताए। मैले हाम्रो युवा पुस्तामाथि विश्वास गरेको छु। एउटा कुरा सावित गर्नु छ एमालेले यसपल्ट, एमालेसँग युवा छैनन्, उनले भने, कोसँग युवा रहेछन् फागुन १५ गते जाँची हेरौं। पञ्जा लडाइँ हेरौं फागुन १५ गते, को सँग युवा रहेछन् ? उनले केही फुकेको बेलुनजस्तो आकार भएका संगठन र प्रचारसँग नडराउन समेत विद्यार्थीलाई आग्रह गरे। ओलीले भने, केही न केहीको संगठन छ। अर्काले फुकिदिएको भरमा पुक्क बेलुनजस्तो भएका। त्यसकारण फुकेको बेलुनको आकार भएकासँग डराउनु पर्दैन। प्रचारको आकारसँग पनि डराउनु पर्दैन। १०२० जना छन्। फुक्याफुक्यै गर्छन्। त्यत्ति हो। हामी लाखौंं छौं। एमाले कसैको नीति मानेर मिल्न तयार नहुने भन्दै मिल्न मन हुनेहरूलाई एमालेसँग मर्ज हुने आग्रह गरे। ओलीले भने, हामी आफ्नो पार्टी विस्तार गर्छौं। कोही आउँछ भने मिल्न आउँदा हुन्छ। मर्ज गर्न आए हुन्छ। नेकपा एमाले तिम्रा नीति अलिकति मान्छु, मेरा नीति अलिकति मान भनेर भन्ने। अनि संगठनमा योग्यता नभएका म त स्थायी कमिटीको सदस्य हुँ भन्छ एउटा भुरो। अनि, त्योसँग वार्ता गर्नुपर्ने र पोलिटब्युरोमा बस भनेर बार्गेनिङ गर्नुपर्ने ? यस्तो खाले चल्दैन। उनले थपे, पार्टीले निर्णय गरेर कुन ठाउँमा राख्नुपर्ने हो, त्यो ठाउँमा राख्ने हो। त्यही काम हामी गर्छौं। यो बार्गेनिङको लफडामा हामी छँदैछैनौं। नेपालको राजनीतिक आन्दोलनसँगै गौरवशाली विद्यार्थी आन्दोलन सुुरु भएको उल्लेख गर्दै उनले प्रजातन्त्र स्थापना पहिले गंगालालले मानव अधिकारसम्बन्धी पहिलो भाषण र संगठन दिएको र त्यही समयदेखिको चेतना र विद्रोहका उत्तराधिकारी आफ्नो पार्टी भएको स्पष्ट गरे। प्रधानमन्त्री ओलीले आफू साधारण मान्छे भएको र इमान्दारीसाथ काम गरिरहेको बताए। राजनीतिक प्रतिस्पर्धी नेताहरूले आफ्नै बारेमा विभिन्न टीकाटिप्पणी गरे पनि आफू साधारण र इमानदार भएको उनको भनाइ छ। उनले भने, केपी ओली ? को केपी ओली ? कोको, को केपी ओली ? यति बिर्सिने भइसके क्या, यस्तै बिर्सिएको राम्रो। मेमोरी पावरले तिमीहरूको त्यसैगरी काम गरोस्, केही छैन। अब को केपी ओली भन्ने कुरा म बताउन्नँ। मैले थाहा पाएको भनेको एउटा साधारण मान्छे हो, इमान्दारी साथ काम गर्छ। एमाले र आफ्नाबारेमा राजनीतिक दलका नेताहरूले अनेक कुरा लगाए पनि राजनीतिमा आफू इमानदार रहेको उनको दाबी छ। अध्यक्ष ओलीले त्यही बिउ फुकेर एकतामा सामेल हुन आउने समूहलाई जोड्दै एमालेलाई अहिलेको राष्ट्रिय शक्ति बनाइएको र अब निर्णायक शक्तिको निर्माणको दिशामा अग्रसर भएको जनाउँदै मार्छाैं र सिध्याउँछौं भन्नेहरूलाई पनि आफूहरूले जनमतमा पहिलो शक्ति भएर देखाइदिएको बताए। खै एमाले, कहाँ छ एमाले भन्नेहरूलाई प्रतिस्पार्धाबाट ठ्याम्म उत्तानो लगाइदिएपछि थाहा हुन्छ। अध्यक्ष ओलीले भने, विश्वविद्यालय क्षेत्र मुड्की र सशस्त्र संघर्षले लोकप्रिय हुने क्षेत्र होइन। यो राम्रो काम गरेर शान्तिपूर्णरूपमा अगाडि बढ्ने क्षेत्र हो तर कसैले मुड्की देखाउँछ भने हामी कमजोर भएर चुप लागेर बस्दैनौं। म साथीहरूलाई राम्रो काममा एग्रेसिभली लाग्न आग्रह गर्छु।"
चलायमान अर्थतन्त्रको अपरिहार्यता,"प्रमुख दुई दलको सरकार छ, मुलुकमा। यसो हुँदा राजनीतिक स्थिरताको आभास नागरिकलाई हुनुपर्ने हो, तै पनि नागरिक विश्वस्त देखिन्नन्। त्यसैको परिणाम हो, व्यावसायिक र उद्यम क्षेत्रमा नजागेको आशा। ठूला दल कांग्रेस र एमाले मिलेर सरकार बनाउँदा उनीहरूका मुख्य दायित्व नै राजनीतिक स्थिरता कायम गर्ने र मुलुकको अर्थतन्त्र उकास्ने भन्ने थियो। रेमिट्यान्स वृद्धि भइरहेको छ। विदेशी मुद्राको सञ्चिति काफी हदसम्म बलियो छ। तर पनि आर्थिक सूचक आसलाग्दा छैनन्। मूलतः अर्थतन्त्र नै चलायमान बन्न सकेको छैन। सरकारले राजस्व संकलनमा प्रगति गर्न सकेको छैन र आर्थिक वृद्धिको लक्ष्य प्राप्त गर्न नसक्ने नै देखिन्छ। अर्थतन्त्रको महŒवपूर्ण क्षेत्र मानिने निर्माण उद्योग धराशायी छ। सरकारले निर्माण व्यवसायीलाई करिब ५० अर्ब रुपैयाँ भुक्तानी दिनुपर्नेछ, त्यो भुक्तानी नहुँदा निर्माण ठप्प प्रायः छ। कोभिड बिमा कार्यक्रमअन्तर्गत ९ अर्ब ६१ करोड रुपैयाँको भुक्तानी दिन पनि सरकार सकिरहेको छैन। ती रकम भुक्तानी हुनु भनेको बजारमा पैसा आउनु हो र बजारलाई चलायमान बनाउनु हो। लगानीयोग्य पुँजी बैंकहरूमा ७ खर्ब रुपैयाँ थुप्रिएर बसेको छ। त्यो भनेको लगानीयोग्य वातावरण नहुनुको द्योतक हो। सहकारीहरू एकपछि अर्काे समस्याग्रस्त देखिएका छन्। सर्वसाधारणको पैसा हिनामिना भएको छ। सेयर बजार सुस्ताएको छ। घरजग्गा कारोबार अर्थतन्त्रका लागि टेवा दिन सक्ने अर्काे क्षेत्र हो, त्यो त झन् कोभिड पहिलाको स्तरमा फर्किनै सकेको छैन। सरकारले यिनै महŒवपूर्ण क्षेत्रलाई ध्यानमा राखेर अर्थतन्त्र उकास्न प्राथमिकताका साथ अगाडि बढ्नुपर्छ। पुँजीगत खर्चलाई बढाउन सरकारले जे जति नियम, कानुनका अप्ठेराहरू छन्, तिनलाई फुकाउने पनि हिम्मत सरकारले गर्नुपर्छ। निजी क्षेत्रको आत्मबल बढाउने वातावरण पनि सँगसँगै बनाउनुपर्छ र लगानी बढाउनुपर्छ। तबमात्रै अर्थतन्त्र चलायमान हुनसक्छ। देशमा रोजगारी सिर्जना नभएकैले युवा पलायन तीव्रतर गतिमा छ। उद्योगधन्दा चले भने रोजगारी सिर्जना हुने हो र राज्यले राजस्व पनि पाउने हो। तसर्थ लगानी र औद्योगिक वातावरण बनाउनु सरकारको प्राथमिकता हुनुपर्छ। अर्थतन्त्र उकासिएन भने मुलुकमा फैलिएको निराशाको भाष्य खण्डित हुन सक्दैन र त्यसले मुलुकलाई कुनै न कुनै खाले दुर्घटनाको खाल्डोमा पार्न सक्छ।"
"अमेरिकामा लागेको आगो अझै फैलिंदै, मृतकको संख्या ७ पुग्यो","अमेरिकाको लस एन्जलसको जंगलमा लागेको आगो निरन्तर बढ्दै गएको छ। जसका कारण अहिलेसम्म सात जनाको मृत्यु भइसकेको छ। लस एन्जलसका मेयर करेन बासले पश्चिमी पहाडहरूमा नयाँ आगो सुरु भएको र तीव्र हावाका कारण आगो छिटो फैलिन सक्ने बताएकी छन्। उनले मानिसहरूलाई प्रशासनको आदेश पालना गरेर ठाउँ खाली गर्न अपील गरेकी छन्। लस एन्जलसको अग्नि नियन्त्रण विभागका प्रमुख क्रिस्टन क्राउलीले प्यालिसेड्स आगलागीमा दुई जनाको मृत्यु भएको बताएका छन्। उनले अहिलेसम्म आगलागीको घटनामा कति जनाको मृत्यु भयो भन्ने बारेमा स्पष्ट जानकारी अझै नआएका उल्लेख गरेका बीबीसी समाचारमा उल्लेख छ। यसअघि इटनमा भएको आगलागीमा पाँच जनाको मृत्यु भएको जानकारी बाहिर आएको थियो। क्राउलीका अनुसार प्यालिसेड्सको आगो १९,००० एकडभन्दा बढीमा फैलिएको छ। यसका कारण ५३०० भन्दा बढी घर वा भवनहरू ध्वस्त भएका छन्। अग्नि विभाग प्रमुखले भेन्चुरा काउन्टीमा नयाँ आगलागी भएको बताएका छन्। यहाँ आगो ५० एकड क्षेत्रफलमा फैलिएको छ। यसलाई निभाउन ६० भन्दा बढी दमकल पठाइएको छ। केनेथमा पनि नयाँ आगलागी भएको छ। त्यहाँको आगो पनि ८०० एकड क्षेत्रफलमा फैलिएको छ।"
कृषि उत्पादन बढाउन प्रदर्शनी,"तानसेन : बगनासकाली गाउँपालिकाको अधिकांश भूभाग कृषियोग्य जमिन रहेकोले पालिकाले कृषि उत्पादनमा वृद्धि गर्न, कृषकका समस्या, गुनासाहरू सुन्न र सम्बोधन गर्न १२ दिने स्थानीय उत्पादनको प्रदर्शनी तथा मेला गरेको छ। बगनासकाली गाउँपालिका तरकारी, अदुवा बेसार, दूध, मौरी, लहरेबाली, मसलाजन्यलगायतका कृषि उत्पादनमा प्रख्यात रहेको छ। गाउँगाउँमा कृषि उत्पादन वृद्धि गर्न, कृषकहरू उत्पादनप्रति हौसल्ला बढाउन, कृषि उत्पादनमा प्रोत्साहन गर्न बगनासकाली गाउँपालिकाले पालिकास्तरीय कृषिमेला तथा प्रदर्शनी गरेको हो। पालिकाले विभिन्न ४ कृषि विधालाई प्राथमिकता दिई पालिकास्तरीय कृषि मेला तथा प्रदर्शनी गरेको थियो। कृषि उत्पादन प्रदर्शनी तथा मेलामा पालिकाभरिका १ सय १ जना कृषकले खेतबारीमा उत्पादन गरेका कृषि उत्पादन प्रदर्शन गरेका थिए। कृषकलाई कृषि पेसाप्रति आकर्षण गराउँदै उत्पादनप्रति हौसल्ला बढाउन पालिकास्तरीय कृषि मेला तथा प्रदर्शनी आयोजना गरेको गाउँपालिकाका अध्यक्ष सरस्वती चिदी दर्लामीले बताइन्। गाउँपालिकाले सबैभन्दा धैरे बजेट कृषि क्षेत्रमा लगानी गर्दै आएकोले कृषकलाई व्यावसायिक बनाउँदै घरघरमा रोजगारी बढाउन कृषि मेला तथा प्रदर्शनीले सहयोग पुगेको पालिका अध्यक्ष दर्लामीले बताइन्। गाउँपालिकाको प्रमुख आयस्रोत भनेकै कृषि उत्पादन हो। प्रत्येक वडा, टोल, टोलमा व्यावसायिक कृषि उत्पादन बढाउन, उनीहरूलाई प्रोत्साहन गर्न, कृषि उत्पादनसम्बन्धी मल, बिउ, पानी, रोग किरा नियन्त्रण, विषादीको प्रयोगको बारेमा जानकारी गराई कृषि उत्पादनमा आत्मनिर्भर बनाउन पालिकाले कृषि मेला तथा प्रदर्शनीको आयोजना गरेको पालिका उपाध्यक्ष हरिप्रसाद पाठकले बताए। पालिकास्तरीय कृषि प्रदर्शनीले १ सय १ वटै किसानले उत्पादन गरेका विभिन्न किसिमका कृषि उत्पादन हेरेर, कृषि उत्पादनको तरिका, मल बिउ तथा खेती गर्ने विधिको बारेमा जानकारी लिएको बगनासकाली ९ चापपानीकी सीता बस्यालले बताइन्। पालिकाले विगत दुई वर्षदेखि कृषि प्रदर्शनी तथा मेला सञ्चालन गर्दै आएको छ। आव २०७९८० मा पालिकाले ९ वटै वडामा, आव २०८०८१ मा पालिकास्तरीय र चालु आर्थिक वर्षमा पनि पालिकास्तरीय कृषि मेला तथा प्रदर्शनी आयोजना गरी कृषिमा देखिएको उपलब्धि, समस्या, सुझाव एकअर्कालाई जानकारी गर्ने गराउने, एकआपसमा सिक्ने सिकाउने काममा सहयोग पुगेको कृषि शाखा प्रमुख रामहरि गैरेले बताए। प्रदर्शनीले गत वर्षभन्दा गुणस्तरीय उत्पादन भएको, उत्पादनमा वृद्धि भएको, कृषकहरू जागरूग र चेतनामा वृद्धि भएको, कृषि उत्पादनमा मागहरूमा वृद्धि भएको कृषि प्रमुख गैरेले बताए। कृषि प्रदर्शनी तथा मेलामा तरकारी फलफूल पुष्प बाली, मसला नगदे तथा गाना बाली, स्थानीय रैथाने बाली र दलन, तेलहन, तथा खाधान्न बाली गरी ४ विधामा कृषकले उत्पादनहरू ल्याएका थिए। प्रदर्शनीले जोश जागर चलाए जे पनि राम्रोसँग उत्पादन गर्न सकिने रहेछ भन्ने आत्मबल वृद्धि भएको बगनासकाली२ पोखराथोकका विजय भट्टराईले बताए।"
"किसानको साथी, उपभोक्ताको रोजाइ मेरो किसान","काठमाडौं : पछिल्लो समय विश्वभर ईकमर्स कम्पनीहरू उदाइरहेका छन्। शिक्षा, स्वास्थ्य, रोजगारी आदिजस्ता क्षेत्रहरूमा ईकमर्स उदाइरहँदा कृषिमा पनि नहुने कुरै भएन। अझ कोरोनाको समयमा भएको लकडाउनले ई कमर्समा यति तीव्रता थपिदियो कि उल्लेखनीय संख्यामा ईकमर्स कम्पनीहरू स्थापना भए। यी सबै कम्पनीहरूले सानोभन्दा सानो अभावलाई सम्बोधन गर्न खोज्दै आफूलाई सूक्ष्म रूपमा भए पनि पृथक देखाउने प्रयास गरिरहेका छन्। यसै मध्येको एक हो, मेरो किसान लिडिटेड। जसले २०७६ सालदेखि किसान र उपभोक्तालाई जोड्ने काम गर्दै आइरहेको छ। के हो मेरो किसान एप ? यो एउटा यस्तो प्लाटफर्म हो जहाँ किसानले आफ्ना उत्पादन बिक्रीस्थलका रूपमा प्रयोग गर्न सक्छन् भने उपभोक्ताले आफूलाई चाहिएको सामान यहाँबाट किन्न सक्छन्। जहाँ किसान र उपभोक्ताले कुनै पनि बिचौलियाको फन्दामा नपरी आफ्नो उत्पादनको मूल्यसूची हेर्न सक्छन् र उपयोग गर्न सक्छन्। कसरी स्थापना भयो ? २०७६ सालमा कोभिड१९ महामारी सुरु हुँदा गोरखाका अविनाश सिलवाल कृषि अर्थशास्त्रमा स्नातकोत्तर गर्दै थिए। काठमाडौंको गोल्डेन गेट कलेजमा पढ्दै गर्दा उनले नेपालको खाद्यान्नको आयात र निर्यातको तथ्यांकहरू सबै केलाएर हेरिसकेका थिए। त्यहाँ उनले बिचौलियाले कसरी किसान र उपभोक्ता ठगिरहेका हुन्छ र सबै परिवर्तन हुँदा पनि कृषि क्षेत्रमा भने परिवर्तन हुन नसक्दा किसानहरूलाई परेका समस्यालाई राम्रोसँग नियालेका थिए। बिचौलियाको ठगी र कृषिमा हुन नसकेको उन्नित, उनले त्यसैलाई आफ्नो काम बनाउने सोचे। डिजिटलाइज कृषिको बाटो रोजे। त्यसैमा उनलाई साथ दिन जोडिए, उनकै सबैभन्दा मिल्ने साथी सुनील थापा। कृषिमा भएको ग्याप कम गर्न दुई साथीले पाँच वर्षअघि मेरो किसान एप बनाएर किसान र उपभोक्तालाई जोड्ने काम गर्दै आइरहेका छन्। किसान र उपभोक्ताबीचको सहजीकरणका लागि मेरो किसानमा किसानले आफूले उत्पादन गरेका वस्तुहरू राख्न पाउँछन् र उपभोक्ताले आफूलाई मन लागेको उत्पादकतत्व बिना बिचौलियामार्फत उपभोग गर्न सक्छन्। दुई साथी मिलेर लकडाउनमा सुरु गरिएको उक्त कम्पनीले बिचौलियाका कारण किसान र उपभोक्ताबीचको ग्याप लाई कम गराउन लागिपरिरहेको कम्पनीका सञ्चालक अविनाश सिलवाल बताउँछन्। उनी भन्छन् , हामीकहाँ प्रमुख समस्या भनेको उत्पादनभन्दा पनि बजारको छ। बजार भयो भने उत्पादन एकाएक आफैं बढ्छ। हामीले त्यही कुरालाई अलि मोडिफाई गर्न मात्रै खोजेका हौँ। सबै क्षेत्र डिजिटल युगमा प्रवेश गरिसक्दा कृषि किन गर्न सकिरहेको छैन। किनकि किसानलाई आफूले उत्पादन गरेको वस्तुको कति मूल्य पर्छ नै थाहा हुँदैन। बिचौलियाले जति दिन्छन्, त्यतिमा मात्रै सीमित हुन्छन्, त्यहाँ एक किसिमको ग्याप बन्छ, जसले गर्दा किसान र उपभोक्ताबीच कनेक्ट हुने बाटो नै हुन्न। र किसानले बजारमा के को माग छ भन्ने नै थाहा पाउँदैनन्। त्यसैले हामीले उक्त ग्यापलाई कम गराउन मूल्यसूची निर्धारण गरेर हाम्रो किसानलाई अघि बढाउँदै आएका छौं। कृषि भन्नेबित्तिकै आम मानिसमा धान, गहुँ, मकै तरकारी, आलु आदि खेती गर्ने आदिबारे सोच आउँछन्। तर, कृषि यतिमा मात्रै सीमित होइन कृषिको क्षेत्र विशाल रहेको सिलवालको बुझाइरहेको छ। उनी कृषिलाई सीमित कुरामा मात्रै नराखी उच्च मूल्य भएको उत्पादनका जानुपर्ने बताउँछन्। कृषि भन्नासाथ धान, गहँु, मकै आदि फलाउने मात्रै मानिसले बुझ्छन्, तर कृषि त्यतिमात्रै नभई विशाल रूपमा फैलिएको छ। नेपालको सन्दर्भमा यहाँको भौगोलिक अवस्थाले पनि भर परेको छ। हामीले अब कृषि भन्नसाथ उही पुरानो तरिकाबाट खेती गर्ने मात्रै नभई भौगोलिक अवस्थाको कृषि प्रणाली बुझ्नुपर्छ। जस्तै नेपालका तराई भेगमा खाद्यान्न बाली हुन्छ भने खाद्यान्न बाली लगाउने र पहाडको भेगमा अलैंची, कफी अदुवा, बेसार आदि जे हुन्छ त्यही लगाउने गर्नुपर्छ, यसरी कृषिको परिभाषालाई परिवर्तन गर्न सकिन्छ।  हाल मेरो किसानका आफ्नैबाहेक दुई सय किसानका नियमित उत्पादनहरू यो अनलाइन बजारमा उपलब्ध छन्। दैनिक करिब पाँच सय अनलाइन अर्डरबाट डेलिभरी हुने गरेको छ। दराजलगायत अन्य प्लाटफर्मबाट पनि दैनिक सय वटाभन्दा धेरै डेलिभरी हुने गरेको छ। ६०७० स्थानमा नियमित आपूर्ति छ। र किसानहरूको उत्पादनलाई सरकारले कालीमाटी बजारमा तोकिदिएको मूल्य रेन्जमा अधिकतम मूल्य मेरो किसानले दिइरहेको दाबी उनको छ। अविनाश भन्छन्, अहिले हामीले किसानलाई कालीमाटी बजारले तोकिदिएको मूल्य रेन्जको अधिकतम मूल्य दिएर उत्पादित सामग्री खरिद गरिरहेका छौं। हामीले बिक्री पनि होलसेल मूल्यमा नै गरिरहेका छौं। यसले किसानलाई पनि हौसला मिलिरहन्छ र उपभोक्तालाई पनि सहज हुन्छ। मेरो किसानले एकदमै कम मार्जिन राखेर सकेसम्म सस्तो मूल्यमा बजार तथा उपभोक्तामा किसानको उत्पादनलाई पुर्याइरहेको उनले बताए। तर अन्य ईकमर्सभन्दा फरक मेरो किसानको व्यावसायिक मोडालिटी बीटुबीमा मुख्यतः केन्द्रित छ। कालीमाटीमा पुरानो सब्जी बेच्दै नयाँ सब्जी स्टक राखिन्छ। तर हाम्रोमा अनडिमान्ड ताजा सब्जी पाउन सकिन्छ। यसबाहेक घरेलु उपभोक्ताले पनि मेरो किसानबाट खाद्य उत्पादनका लागि अर्डर दिन सक्छन्। सबै किसिमका सब्जी तथा उत्पादनहरूको मूल्य पनि एपमै पारदर्शी किसिमले राखिएको छ। साथै किसानको उत्पादनलाई समेत माग भए पनि, नभए पनि खेर जान नदिन र बजारसम्म पुर्याउने प्रत्याभूति मेरो किसानले गरेको छ। अहिले मेरो किसान कम्पनीले खाद्य वस्तु भण्डारणका लागि कोल्डस्टोर पनि बनाउँदै छ। आगामी दिनमा देशभरि उत्पादित विशेष खाद्य वस्तुलाई मेरो किसान मार्फत बजारमा पुर्याउने योजना र वस्तु बजार पुर्याउने लक्ष्य पूरा भएपछि कृषि प्रविधिको डेलिभरी सेवा पनि कृषकसमक्ष पुर्याउने योजना कम्पनीको छ। मेरो किसान अहिले त्यति ठूलो भइसकेको छैन। तर, सिलवाल र थापाको सपना भने निकै ठूलो छ मेरो किसानलाई भरपर्दो एप बनाएर स्थानीय नेपाली रैथाने र लोकल उपादकतत्वलाई अन्तर्राष्ट्रिय बजारसम्म पुर्याउने। मेरो किसानका सहसंस्थापक सुनील थापा भन्छन्, किसान दुःख गर्न तयार त छ तर, उसले उत्पादन गरेको उत्पादकतत्वको मूल्य नपाएपछि ऊ निराश हुन्छ र काम गर्न नै छाडिदिन्छ। युरोप, एसिया, अमेरिका सबैतिर हुने खेती यहाँ पनि हुन्छ, त्यो निर्यातको लागिभन्दा पनि आयात रोक्न मात्रै केन्द्रित हुनुपर्छ। बरु यहाँको अलैंची, अदुवा, मार्सी धान, हिमाली जडीबुटी निर्यात गर्ने गरी व्यावसायिक खेती गर्नुपर्छ। हामीले यही कुरालाई मध्यनजर गर्दै हाम्रो देशमा उत्पादन हुने वस्तुलाई मेरो किसानमार्फत स्थानीय लोकल वस्तुहरूलाई ब्रान्डिङ गरी अन्तर्राष्ट्रिय बजारमा पुर्याउनको लागि काम गरिरहको छ। चेन सप्लाई मोडल काम गर्दै मेरो किसान यस्तै कम्पनीले चेन सप्लाई मोडलमा जानका लागि आईपीओ निष्कासन गर्ने समेत योजना बनाएको छ। चेन सप्लाईमा गइसकेपछि कम्पनीले किसानको लागि आवश्यक बिउ, बिजन, मल किनिदिने र उत्पादन भएका वस्तुपछि किसानले मेरो किसानलाई नै दिने गर्दछ। यसरी बिना बिचौलिया किसानले आफ्नो उत्पादनको मूल्य पनि पाउने र ग्राहकले उचित मूल्यमा तरकारी, तथा अन्य कृषिजन्य उत्पादन लिन पाउँछन्। यस्तै उनी सरकारले किसानको मनोबल बढाउने किसान कार्ड, किसान लक्षित कार्यक्रम ल्याउनुपर्ने थापाको भनाइ छ। अहिले किसान भन्नेबित्तिकै केही काम गर्न नसकेर गरेको काम जस्तो भन्ने छ, त्यसलाई चिर्न सरकारले नीतिगत व्यवस्था नै गरेर किसानलाई उचित सम्मान दिन आवश्यक छ, उनले भने, किसान कार्ड लिएको मान्छे सिंहदरबार छिर्न सकोस् अनि पो किसानले आत्मसम्मानको अनुभूति गर्छन्। यसका साथै हरेक जिल्लाले आफ्ना जिल्लाका उत्कृष्ट कृषक छानेर सम्मान गर्ने र कम्तीमा एक हजार रुपैयाँ स्वरूप दिओस्। हाई भ्यालु कृषि उत्पादनमा जोड दिँदै मेरो कृषि मेरो कृषि मेरो गौरव भन्ने मूल नारा रहेको मेरो कृषिले स्थानीय हाई भ्यालु कृषि उत्पादनलाई स्वदेश तथा विदेशको बजारमा पुर्याउन लक्ष्यका साथ काम गरिरहेको छ। परम्परागत कृषि उत्पादनले मात्र कृषकको जीवनस्तर उकास्न नसकिने विश्लेषण गरेर हामीले हाई भ्यालु कृषि उत्पादनमा जोड दिइरहेका छौं सञ्चालक सिलवाल भन्छन्। उच्च मूल्य आउने नगदेबाली तथा अर्गानिक कृषि उत्पादन गर्न सकियो भने नेपालले यो क्षेत्रमा छलाङ मार्न सक्छ उनी भन्छन्। सम्पूर्ण कृषि उत्पादनलाई मार्केट चेनमा जोड्ने गरी मेरो कृषिले काम गरिरहेको छ। अब तरकारी, फलफूल मात्रै होइन, यहाँका रैथाने खाद्यान्नहरूलाई ब्रान्डिङ गरेर बृहत् रूपमा काम गर्छौं। मार्सी, कोदो, महजस्ता वस्तुहरू राम्रो प्याकेजिङ गरेर विश्वबजारमा लैजान्छौं, सिलवालले भने। परम्परागत शैलीमा खेती गरेर मात्रै हुँदैन। नयाँ खेती र प्रविधिलाई साथमा लिएर अगाडि बढ्नुपर्छ, उदाहरण दिँदै सिलवाल भन्छन्, अब काउली रोप्ने कुरा सामान्य भइसक्यो, बन्दा रोप्ने कुरा पनि त्यस्तै हो, हरियो बन्दाभन्दा रातो रोपौं, हरियो भेंडेखुर्सानीभन्दा रातो, पहेंलो रोपौं, सबै किसानले एकै समयमा एउटै खेती गरेपछि बजार मूल्य हुँदैन नि ! विश्व बजारको दृष्टिकोणमा नेपालले तरकारी, फलफूलभन्दा यहाँको रैथाने बाली लैजान सक्ने उनको बुझाइ छ। उनले भने, युरोप, एसिया, अमेरिका सबैतिर हुने खेती यहाँ पनि हुन्छ, त्यो निर्यातका लागि भन्दा पनि आयात रोक्न मात्रै केन्द्रित हुनुपर्छ। बरु यहाँको अलैंची, अदुवा, मार्सी धान, हिमाली जडीबुटी निर्यात गर्ने गरी व्यावसायिक खेती गर्नुपर्छ।"
"पुलमा फोटो खिच्न पाइन्छ, तर्न पाइँदैन","नवलपुर : विनयी त्रिवेणी ६ का प्रेमचन्द्र रौनियार नारायणी नदी माथि झोलुंगेपुल बनेपछि अब यहाँको धार्मिक पर्यटनमा उल्लेख्य वृद्धि हुनेमा आशावादी थिए। नेपाली भूभाग हुँदै ऐतिहासिक महŒवको बाल्मीकि आश्रम पुग्ने एकमात्र पहुँचको मार्गमा जोड्ने पुल सञ्चालनमा अवरोध हुँदा उनी आजकल निराश छन्। चितवन राष्ट्रिय निकुञ्जले सुरक्षाको कारण देखाउँदै पुल सञ्चालनमा रोक लगाएपछि उनी जस्तै त्रिवेणीका अन्य बासिन्दा पनि निराश देखिन्छन्। ९ वर्ष लगाएर पुल बनेको थियो, अहिले सञ्चालन नहुँदा यसले यहाँको धार्मिक पर्यटनमा असर परेको छ। विभिन्न बहाना बनाएर पुल सञ्चालनमा अबरोध गर्नु दुःखद् कुरा हो।, रौनियारले भने, पुल बनेको छ, हेर्न पाइन्छ, फोटो खिच्न पाइन्छ तर पुल तरेर पारि जान पाइँदैन। रौनियारले आक्रोश पोखे। गत साउन २८ गतेदेखि पुलको विधिवत् सञ्चालन भए पनि फेरि निकुञ्जले पुल सञ्चालनमा रोक लगाएको हो। पुल उद्घाटनका दिन जिल्लाका सांसद, पालिका प्रमुखहरू, सरकारी कार्यालयका प्रमुखहरूलगायत सबै सरोकारवालाहरू सहभागी थिए। त्रिवेणी गजेन्द्रमोक्ष दिव्यधाम क्षेत्र विकास समितिका अध्यक्ष स्वामी कृष्ण प्रपन्नाचार्यले झोलुंगेपुल निर्माण भएर पनि सञ्चालनमा अवरोध गरिनुले यस क्षेत्रको धार्मिक पर्यटनमा निकै असर पुगेको बताए। उनले भने, निकुञ्जकै सहमतिमा पुल पारि निकुन्ज क्षेत्रमा पैदल मार्ग बनाएर पुल सञ्चालन भएको थियो, अहिले फेरि विभिन्न बहाना बनाएर सञ्चालनमा अवरोध गरिएको छ। झोलुंगेपुल निर्माण हुन लाग्दा नै विभिन्न अवरोध सिर्जना भएको भन्दै यसको निर्माणपछि पनि सञ्चालन नहुनु दुःखद् विषय भएको उनको भनाइ छ। पुलको मुखमा सुरक्षा जाँचका लागि सेना राख्नुपर्छ भनेर हामीले त्यहाँँ सेना बस्ने भवन पनि बनायौं तर विभिन्न बहाना बनाएर रोकिएको छ, सेनाका लागि बस्ने पूर्वाधार तयार भइसकेको छ। स्वामी प्रपन्नाचार्यले भने। उनले पुल सञ्चालन नहुँदा आफ्नो भूमि हुँदै वाल्मीकि आश्रम पुग्ने नेपाली धार्मिक पर्यटकको चाहनामा सरकारी निकायहरू बाधक बन्न नहुने बताए। २०७० सालमा निर्माण सुरु गरिएको सो पुल २०७९ सालमा निर्माण सम्पन्न भए पनि २०८१ साउनसम्म सञ्चालनमा आएको थिएन। गत साउनमा सञ्चालन गरिएको भए पनि फेरि पुल सञ्चालनमा निकुञ्जले रोक लगाएको हो। यो झोलुंगेपुलले नवलपुरको विनयी त्रिवेणी६ र चितवनको माडी नगरपालिका १ लाई जोड्छ। यो पुल तरेपछि पैदल मार्ग हुँदै ४५ मिनेटमा वाल्मीकि आश्रम पुग्न सकिन्छ। स्थानीयहरूको श्रमदान र त्रिवणी गजेन्द्र मोक्षधाम क्षेत्र विकास समितिको लगानीमा पुल तरेर वाल्मीकि आश्रम जाने पैदल मार्ग बनेको थियो। त्रिवेणी मध्यवर्ती उपभोक्ता समितिका अध्यक्ष धीरज थापाले निकुञ्जले सुरक्षाको कारण देखाएर पुल सञ्चालनमा रोक लगाएको बताए। आर्मी बस्ने ठाउँ निर्माणाधीन अवस्थामा रहेकाले अहिले पुल सञ्चालनमा रोक लगाएको हो, त्यो ठाउँ बनेपछि पुल सञ्चालन हुन्छ भनेको छ। उनले भने। थापाले पुल सञ्चालन नहुँदा भारतीय भूमि हुँदै वाल्मीकि आश्रम जानुपर्ने भएकाले तीर्थयात्रीहरूलाई असहज भएको बताए। भारतीय भूमि प्रयोग गरेर झन्झटिलो प्रक्रिया पूरा गर्दै जानुपर्छ। यसले सबैलाई अप्ठ्यारो बनाएको छ, यहाँको धार्मिक पर्यटनमा समेत असर पुगेको छ। थापाको भनाइ छ। उनले सेना बस्ने पूर्वाधार तयार भएपछि पुल सञ्चालन हुनेमा आफू आशावादी रहेको बताए। चितवन राष्ट्रिय निकुञ्ज कार्यालय कसराका प्रवक्ता अविनाश थापामगरले सुरक्षाकै कारण निकुञ्जले केही समयका लागि पुल सञ्चालनमा रोक लगाएको बताए। वन्यजन्तुको सुरक्षाको कुरा हुन्छ, तीर्थयात्रीहरूको सुरक्षाको कुरा हुन्छ। त्यसकारण रोक लगाएका हौं। उनले भने। सेना तथा कर्मचारी बस्ने पोस्ट तयार भइरहेको भन्दै उनले त्यसपछि प्रवेश अनुमति जारी गरेर पुल सञ्चालन गर्न सकिने बताए। चोरी सिकारीको जोखिम पनि हुन्छ, सबै सुरक्षाको प्रत्याभूति भएपछि पुल सञ्चालन हुन्छ, बनेपछि सञ्चालन गर्न नदिने भन्ने कुरा भएन, उनले भने। विनयी त्रिवेणी वडा नम्बर ६ का वडाध्यक्ष नुरेन्द्र शाहले पनि निकुञ्ज प्रशासनले नै रोक लगाएको बताए। उनले भने, निकुञ्जले सुरक्षाको कारण देखाएर हाललाई पुल सञ्चालनमा रोक लगाएको हो। पुल सञ्चालन गर्नेबारे हामी निकुञ्ज प्रशासनसँग निरन्तर समन्वय गरिरहेका छौं। शाहले आर्मी र कर्मचारी बस्ने भवन तयार भइसकेको बताए। भवन तयार छ, छिट्टै सेना र कर्मचारी पठाइदिनुस् भनेका छौं। चिफ वार्डेनको सरुवा भएका कारण पनि ढिलाइ भएको छ, उनको भनाइ छ। माघीऔंसीका अवसरबाट सञ्चालनमा ल्याउनुपर्छ भनेर आफूले पहल गरिरहेको उनले बताए। माघी औंसीमा त्रिवेणीमा ठूलो धार्मिक मेला लाग्ने गर्छ। शाहले झोलुंगेपुल तत्काल सञ्चालनमा ल्याउन मागसमेत गरे। त्रिवेणी गजेन्द्रमोक्ष दिव्यधाम क्षेत्र विकास समितिका कार्यकारी निर्देशक झपेन्द्रश्वर भुसालले पुल सञ्चालन नहुँदा यस क्षेत्रको धार्मिक पर्यटकीय गतिविधिमा असर पुगेको बताए। उनले भने, पुल सञ्चालन हुँदा यहाँका नागरिकमा उत्साह थियो, तर त्यो धेरै दिन टिक्न पाएन। भुसालले नेपाली भूमि प्रयोग गरेर वाल्मीकि आश्रम जान यो पुल एकमात्र विकल्प भएकाले यसको सञ्चालनमा रोक लगाउन नहुने बताए।"
रास्वपा सभापति लामिछाने आज काठमाडौं अदालतमा उपस्थित हुने,"काठमाडौं : राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछाने आज काठमाडौं जिल्ला अदालतमा उपस्थित हुने भएका छन्। पोखराको सूर्यदर्शन सहकारीको बचत रकम अपचलन मुद्दामा धरौटीमा बिहीबार रिहा भएका लामिछाने सहकारीको रकम अपचलन मुद्दामा आफैं काठमाडौंमा उपस्थित भएका हुन्। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा राष्ट्रिय स्वतन्त्र पार्टीका सभापति रवि लामिछानेसहित ४४ जनाविरुद्ध मुद्दा दर्ता भएको छ। उक्त सहकारीको मुद्दा रहेकाले आज लामिछाने आफैं अदालतमा उपस्थित हुने रास्वपाका कार्यवाहक प्रवक्ता मनिष झाले जानकारी दिए। लामिछाने अदालतमा आफैं उपस्थित हुने भएपछि प्रहरीले पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी, लीला पछाईँ, रामबहादुर खनाल, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनालले जानकारी दिए। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा रिहा भएका प्रतिवादीहरूको मुद्दामा थप अनुसन्धान हुने श्रेस्तेदार खनालले बताए। कालिमाटीको स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ४४ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि मंगलबार रिहा भएका हुन्। जिल्ला अदालतका न्यायाधीश पदमराज पाण्डयेको इजलासले उनीहरूलाई तीन लाख रुपैयाँ धरौटीमा रिहा गर्न आदेश दिएको थियो।"
चलायमान अर्थतन्त्रको अपरिहार्यता,"प्रमुख दुई दलको सरकार छ, मुलुकमा। यसो हुँदा राजनीतिक स्थिरताको आभास नागरिकलाई हुनुपर्ने हो, तै पनि नागरिक विश्वस्त देखिन्नन्। त्यसैको परिणाम हो, व्यावसायिक र उद्यम क्षेत्रमा नजागेको आशा। ठूला दल कांग्रेस र एमाले मिलेर सरकार बनाउँदा उनीहरूका मुख्य दायित्व नै राजनीतिक स्थिरता कायम गर्ने र मुलुकको अर्थतन्त्र उकास्ने भन्ने थियो। रेमिट्यान्स वृद्धि भइरहेको छ। विदेशी मुद्राको सञ्चिति काफी हदसम्म बलियो छ। तर पनि आर्थिक सूचक आसलाग्दा छैनन्। मूलतः अर्थतन्त्र नै चलायमान बन्न सकेको छैन। सरकारले राजस्व संकलनमा प्रगति गर्न सकेको छैन र आर्थिक वृद्धिको लक्ष्य प्राप्त गर्न नसक्ने नै देखिन्छ। अर्थतन्त्रको महŒवपूर्ण क्षेत्र मानिने निर्माण उद्योग धराशायी छ। सरकारले निर्माण व्यवसायीलाई करिब ५० अर्ब रुपैयाँ भुक्तानी दिनुपर्नेछ, त्यो भुक्तानी नहुँदा निर्माण ठप्प प्रायः छ। कोभिड बिमा कार्यक्रमअन्तर्गत ९ अर्ब ६१ करोड रुपैयाँको भुक्तानी दिन पनि सरकार सकिरहेको छैन। ती रकम भुक्तानी हुनु भनेको बजारमा पैसा आउनु हो र बजारलाई चलायमान बनाउनु हो। लगानीयोग्य पुँजी बैंकहरूमा ७ खर्ब रुपैयाँ थुप्रिएर बसेको छ। त्यो भनेको लगानीयोग्य वातावरण नहुनुको द्योतक हो। सहकारीहरू एकपछि अर्काे समस्याग्रस्त देखिएका छन्। सर्वसाधारणको पैसा हिनामिना भएको छ। सेयर बजार सुस्ताएको छ। घरजग्गा कारोबार अर्थतन्त्रका लागि टेवा दिन सक्ने अर्काे क्षेत्र हो, त्यो त झन् कोभिड पहिलाको स्तरमा फर्किनै सकेको छैन। सरकारले यिनै महŒवपूर्ण क्षेत्रलाई ध्यानमा राखेर अर्थतन्त्र उकास्न प्राथमिकताका साथ अगाडि बढ्नुपर्छ। पुँजीगत खर्चलाई बढाउन सरकारले जे जति नियम, कानुनका अप्ठेराहरू छन्, तिनलाई फुकाउने पनि हिम्मत सरकारले गर्नुपर्छ। निजी क्षेत्रको आत्मबल बढाउने वातावरण पनि सँगसँगै बनाउनुपर्छ र लगानी बढाउनुपर्छ। तबमात्रै अर्थतन्त्र चलायमान हुनसक्छ। देशमा रोजगारी सिर्जना नभएकैले युवा पलायन तीव्रतर गतिमा छ। उद्योगधन्दा चले भने रोजगारी सिर्जना हुने हो र राज्यले राजस्व पनि पाउने हो। तसर्थ लगानी र औद्योगिक वातावरण बनाउनु सरकारको प्राथमिकता हुनुपर्छ। अर्थतन्त्र उकासिएन भने मुलुकमा फैलिएको निराशाको भाष्य खण्डित हुन सक्दैन र त्यसले मुलुकलाई कुनै न कुनै खाले दुर्घटनाको खाल्डोमा पार्न सक्छ।"
राष्ट्रिय जनमोर्चाले संघीयताविरुद्ध राजधानी केन्द्रित आन्दोलन गर्ने,"गुल्मी : राष्ट्रिय जनमोर्चाले आगामी चैत २४ गतेदेखि संघीयताविरुद्ध राजधानी केन्द्रित आन्दोलन गर्ने भएको छ। राष्ट्रिय जनमोर्चा जिल्ला समिति गुल्मीले शुक्रबार जिल्लाको सदरमुकाम तम्घासमा पत्रकार सम्मेलन गरेर देशमा संघीयता जनताको माग र देशको राष्ट्रिय आवश्यकताका आधारमा नआएको भन्दै आन्दोलनको कार्यक्रम घोषणा गरिएको जानकारी दिएको हो। राष्ट्रिय जनमोर्चाले चैत २४ देखि ३० गतेसम्म राजधानी काठमाडौंमा संघीयताको खारेजी, गणतन्त्रको रक्षा, भ्रष्टाचार उन्मूलन र सुशासनका लागि आन्दोलन गर्ने भएको जिल्ला अध्यक्ष रामकुमार क्षेत्रीले जानकारी दिए। अध्यक्ष क्षेत्रीका अनुसार राष्ट्रिय जनमोर्चा जिल्ला समिति गुल्मीले यही पौष २५ गते जिल्लास्तरीय कार्यकर्ता प्रशिक्षण गरिसकेको छ। जिल्लाभर माघ महिना भित्र संगठनात्मक तथा प्रचारप्रसार अभियानलाई तीव्र पार्ने छ। पार्टीले स्थानीयस्तरमा बैठक, प्रशिक्षण, सदस्यता वितरण, टोल समितिहरूको गठन, पर्चा वितरण र कोणसभा गरिने भएको छ। हाम्रो देशमा सङ्घीयता जनताको माग र देशको ऐतिहासिक र राष्ट्रिय आवश्यकताका आधारमा आएको होइन। विभिन्न साम्राज्यवादी देशहरू, मुख्यतः भारतीय साम्राज्यवाद र पश्चिमी साम्राज्यवादी देशहरूको दबाबका कारणले नै नेपालमा सङ्घीयता ल्याइएको उनले बताए। लुम्बिनी प्रदेश सल्लाहकार सुरेश थापाले संघीयता देशको हितमा हुँदै नभएको र स्थानीयदेखि सरकार भ्रष्टाचारमा लिप्त भएको बताए। थापाले संघीयता जनताको दैनिक हितमा नभएको , आर्थिक र सामाजिक सद्भाव भत्काउने अवस्था सिर्जना गरेकाले यसको छिटो खारेज गर्नु देशका लागि हितकर हुने बताए। समस्याका जड नै ठूला पार्टी रहेको आरोप लगाउँदै थापाले स्थानीय निकाय र सरकार भष्ट्राचारका केन्द्र भएको दाबी गरे। साना दलहरूको टाउकोमा दोष थुपारेर ठूला दलहरू पानी माथिको ओभानो बन्न खोजेको आरोप लगाए। फागुन महिनामा आर्थिक अभियान संचालन र चैत्रमा जिल्लाबाट काठमाडौंमा सयौंको सहभागिता बनाउन तयारी थालिएको जनमोर्चा गुल्मीले जनाएको छ। त्यस्तै रामकुमार क्षेत्रीको संयोजकत्वमा सात सदस्यीय आन्दोलन व्यवस्थापन तथा परिचालन समिति निर्माण गरिएको छ।"
एक्लै निर्वाचन जितेर देखाउन अखिललाई प्रधानमन्त्रीको निर्देशन,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीले आसन्न स्ववियु निर्वाचनमा कसैको वैशाखीबिना एकताबद्ध भएर मैदानमा उत्रिएर विजय हासिल गर्न विद्यार्थी संगठन अनेस्ववियुलाई आग्रह गरे। अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु)ले आसन्न स्वतन्त्र विद्यार्थी युनियन निर्वाचनका सन्दर्भमा एमालेको केन्द्रीय कार्यालयमा आयोजना गरेको राष्ट्रिय कार्यशालालाई सम्बोधन गर्दै अध्यक्ष ओलीले स्थापित र सफल खेलाडी अरूको वैशाखी नटेकी आफैं दौडिएर पदक जितेको उदाहरण प्रस्तुत गरे। अध्यक्ष ओलीले ढुक्क भएर आत्मविश्वासका साथ तुफान भएर अगाडि बढ्न र महान् सफलता हासिल गर्न शुभकामना दिए। ओलीले आफ्नो पार्टीमा युवा छैनन् भनेर प्रचार गरिएको भन्दै त्यसको जाँच आगामी स्ववियु चुनावबाट गर्नुपर्ने बताए। फागुन १५ गते हुने स्ववियु चुनावमा कोसँग युवा छन् भनेर एमालेले प्रमाणित गर्नुपर्ने बताए। मैले हाम्रो युवा पुस्तामाथि विश्वास गरेको छु। एउटा कुरा सावित गर्नु छ एमालेले यसपल्ट, एमालेसँग युवा छैनन्, उनले भने, कोसँग युवा रहेछन् फागुन १५ गते जाँची हेरौं। पञ्जा लडाइँ हेरौं फागुन १५ गते, को सँग युवा रहेछन् ? उनले केही फुकेको बेलुनजस्तो आकार भएका संगठन र प्रचारसँग नडराउन समेत विद्यार्थीलाई आग्रह गरे। ओलीले भने, केही न केहीको संगठन छ। अर्काले फुकिदिएको भरमा पुक्क बेलुनजस्तो भएका। त्यसकारण फुकेको बेलुनको आकार भएकासँग डराउनु पर्दैन। प्रचारको आकारसँग पनि डराउनु पर्दैन। १०२० जना छन्। फुक्याफुक्यै गर्छन्। त्यत्ति हो। हामी लाखौंं छौं। एमाले कसैको नीति मानेर मिल्न तयार नहुने भन्दै मिल्न मन हुनेहरूलाई एमालेसँग मर्ज हुने आग्रह गरे। ओलीले भने, हामी आफ्नो पार्टी विस्तार गर्छौं। कोही आउँछ भने मिल्न आउँदा हुन्छ। मर्ज गर्न आए हुन्छ। नेकपा एमाले तिम्रा नीति अलिकति मान्छु, मेरा नीति अलिकति मान भनेर भन्ने। अनि संगठनमा योग्यता नभएका म त स्थायी कमिटीको सदस्य हुँ भन्छ एउटा भुरो। अनि, त्योसँग वार्ता गर्नुपर्ने र पोलिटब्युरोमा बस भनेर बार्गेनिङ गर्नुपर्ने ? यस्तो खाले चल्दैन। उनले थपे, पार्टीले निर्णय गरेर कुन ठाउँमा राख्नुपर्ने हो, त्यो ठाउँमा राख्ने हो। त्यही काम हामी गर्छौं। यो बार्गेनिङको लफडामा हामी छँदैछैनौं। नेपालको राजनीतिक आन्दोलनसँगै गौरवशाली विद्यार्थी आन्दोलन सुुरु भएको उल्लेख गर्दै उनले प्रजातन्त्र स्थापना पहिले गंगालालले मानव अधिकारसम्बन्धी पहिलो भाषण र संगठन दिएको र त्यही समयदेखिको चेतना र विद्रोहका उत्तराधिकारी आफ्नो पार्टी भएको स्पष्ट गरे। प्रधानमन्त्री ओलीले आफू साधारण मान्छे भएको र इमान्दारीसाथ काम गरिरहेको बताए। राजनीतिक प्रतिस्पर्धी नेताहरूले आफ्नै बारेमा विभिन्न टीकाटिप्पणी गरे पनि आफू साधारण र इमानदार भएको उनको भनाइ छ। उनले भने, केपी ओली ? को केपी ओली ? कोको, को केपी ओली ? यति बिर्सिने भइसके क्या, यस्तै बिर्सिएको राम्रो। मेमोरी पावरले तिमीहरूको त्यसैगरी काम गरोस्, केही छैन। अब को केपी ओली भन्ने कुरा म बताउन्नँ। मैले थाहा पाएको भनेको एउटा साधारण मान्छे हो, इमान्दारी साथ काम गर्छ। एमाले र आफ्नाबारेमा राजनीतिक दलका नेताहरूले अनेक कुरा लगाए पनि राजनीतिमा आफू इमानदार रहेको उनको दाबी छ। अध्यक्ष ओलीले त्यही बिउ फुकेर एकतामा सामेल हुन आउने समूहलाई जोड्दै एमालेलाई अहिलेको राष्ट्रिय शक्ति बनाइएको र अब निर्णायक शक्तिको निर्माणको दिशामा अग्रसर भएको जनाउँदै मार्छाैं र सिध्याउँछौं भन्नेहरूलाई पनि आफूहरूले जनमतमा पहिलो शक्ति भएर देखाइदिएको बताए। खै एमाले, कहाँ छ एमाले भन्नेहरूलाई प्रतिस्पार्धाबाट ठ्याम्म उत्तानो लगाइदिएपछि थाहा हुन्छ। अध्यक्ष ओलीले भने, विश्वविद्यालय क्षेत्र मुड्की र सशस्त्र संघर्षले लोकप्रिय हुने क्षेत्र होइन। यो राम्रो काम गरेर शान्तिपूर्णरूपमा अगाडि बढ्ने क्षेत्र हो तर कसैले मुड्की देखाउँछ भने हामी कमजोर भएर चुप लागेर बस्दैनौं। म साथीहरूलाई राम्रो काममा एग्रेसिभली लाग्न आग्रह गर्छु।"
"होला त १० वर्षमा २८,५०० मेगावाट उत्पादन ?","काठमाडौं : आगामी १० वर्षमा २८ हजार ५ सय मेगावाट विद्युत् उत्पादनको लक्ष्यसहित सरकारले ऊर्जाको मार्गचित्र सार्वजनिक गरेको छ । मंगलबारको मन्त्रिपरिषद्द्वारा पारित उक्त मार्गचित्र ऊर्जामन्त्री दीपक खड्काले बिहीबार सार्वजनिक गरेका हुन् । सन् २०३५ भित्र विद्युत् जडित क्षमता २८ हजार ५ सय मेगावाट पुयाउनेदेखि, प्रसारण लाइनको विस्तार र सबस्टेसनको क्षमता बढाउने खाका प्रस्तुत गरिएको छ । यसका लागि करिब ६१ खर्ब बजेट आवश्यक पर्ने अनुमान छ । सरकार, निजी क्षेत्र, सर्वसाधारण, वैदेशिक लगानी, गैरआवासीय नेपाली र वैदेशिक रोजगारीमा गएका नेपालीको पुँजीबाट यो महत्वकांक्षी योजना पूरा गर्ने सरकारको भनाइ छ । २८ हजार ५ सय मेगावाट विद्युत् उत्पादनबाट सरकारलाई ८८ अर्ब राजस्व प्राप्त हुनेछ । यस्तै, विद्युत् बिक्रीवापत उत्पादकले करिब ३९ अर्ब र विद्युत् खरिदबिक्री वापत विद्युत् प्राधिकरणले २६ अर्ब रुपैयाँ प्राप्त गर्ने सरकारको भनाइ छ । ११ हजारको पीपीए, १२ हजार पर्खाइमा यस मार्गचित्रको प्रभावकारी कार्यान्वयनगका लागि समयबद्ध ८१ बुँदे कार्ययोजना पनि तयार गरिएको छ । यो कार्ययोजना ३ महिनाको गृहकार्यपछि कार्यान्वयनको चरणमा गएको हो । राष्ट्रिय अर्थतन्त्रमा महत्वपूर्ण योगदान पुयाउन सक्ने ऊर्जा उत्पादनका आन्तरिक स्रोतको अधिकतम विकास गर्न, राज्यको आन्तरिक विद्युत् खपत वृद्धि गर्न, अन्तरदेशीय विद्युत् व्यापारका सम्भाव्य प्रतिफलहरू प्राप्त गर्न तथा राज्यको ऊर्जा क्षेत्रको योजनाबद्ध एवं समयक्रमानुसार विकास गर्न सन् २०३५ सम्मका लागि यो मार्गचित्र तयार पारिएको सरकारको भनाइ छ । उक्त मार्गचित्रमा आगामी दशक अर्थात् सन् २०३५ सम्ममा ऊर्जा उत्पादनतर्फ प्रक्षेपित आन्तरिक विद्युत् मागको आपूर्ति र निर्यात गर्न कुल विद्युत् जडित क्षमता २८,५०० मेगावाट पुयाउने लक्ष्य निर्धारण गरिएको छ । विद्युत् प्रसारण लाइनतर्फ १३२ केभी को ६,४३१ सर्किट किमी, २२० केभी को ४,०६१ सर्किट किमी र ४०० केभी को ६,४४० सर्किट किमी प्रसारण लाइनको निर्माण सम्पन्न गर्ने लक्ष्य राखिएको छ । यस्तै, सबस्टेसनहरूको क्षमता ४०,००० एमभीए पुयाउने लक्ष्य लिइएको छ । त्यसैगरी, विद्युत् व्यापारतर्फ छिमेकी मुलुक भारतमा १०,००० मेगावाटसम्म र बंगलादेश चीनमा ५,००० मेगावाट गरी १५,००० मेगावाट विद्युत् निर्यात गरिने लक्ष्य राखिएको छ । यी लक्ष्य प्राप्तिका लागि विद्युत् उत्पादन, प्रसारण तथा वितरणको संरचनाका लागि कुल लगानी ४६५ अर्ब अमेरिकी डलर (करिब ६१ खर्ब रुपैयाँ) आवश्यक पर्ने देखिन्छ । यस लगानीको व्यवस्थापन सरकार, निजी क्षेत्र, सर्वसाधारण, वैदेशिक लगानी, गैरआवासीय नेपाली र वैदेशिक रोजगारमा कार्यरत नेपालीको पुँजीको परिचालनबाट गरिने उल्लेख छ । जलविद्युत् उत्पादन किन आवश्यक छ ? मुलुकको ऊर्जा उपयोगमा विद्युत्ीय ऊर्जा (नवीकरणीय ऊर्जा) को उपयोग ज्यादै न्यून छ । उत्पादनको हिसाबले करिब ३३ सय मेगावाट र विद्युत्ीकरणका हिसाबले ९९ प्रतिशत छ । तर, वास्तविक रूपमा विद्युतीय ऊर्जाको प्रयोग करिब ४ प्रतिशत मात्रै छ । जल तथा ऊर्जा आयोगले बनाएको ऊर्जा क्षेत्रको समीक्षा प्रतिवेदन, २०८१ मा आर्थिक वर्ष ०७९८० मा ऊर्जा उपयोगका विभिन्न स्रोतहरू जस्तै जैविक ऊर्जा, पेट्रोलियम पदार्थ, कोइला, ग्रिड आबद्ध विद्युत्लगायत अन्य नवीकरणीय ऊर्जाको योगदान अध्ययन गरेको थियो । उक्त अध्ययनमा जैविक ऊर्जाको हिस्सा ६३८७ प्रतिशत र पेट्रोलियम पदार्थको हिस्सा १९४२ प्रतिशत रहेको देखिन्छ । यसमा अन्य नवीकरणीय ऊर्जाको हिस्सा सबैभन्दा कम ३०९ प्रतिशत देखिएको छ । मुलुकको कुल वार्षिक प्रतिव्यक्ति विद्युत् खपत वार्षिक करिब ३८० किलोवाट आवर देखिन्छ । यसले पनि ऊर्जा उपयोगको वास्तविकता दर्शाउँछ । जैविक ऊर्जा अन्तरगतको पेट्रोलियम पदार्थ आयातमा मात्रै वार्षिक करिब साँढे ३ खर्ब रुपैयाँ विदेशीने गरेको छ । अब जीवाष्मआधारित एवं परम्परागत ऊर्जाको स्रोतबाट रूपान्तरण भई स्वच्छ, हरित एवं नवीकरणीय ऊर्जाको उपयोग बढाउनुपर्ने आवश्यकता देखिन्छ । जल तथा ऊर्जा आयोगबाट सन् २०१५ देखि २०४० सम्मका लागि कुल गार्हस्थ्य उत्पादन ४५ प्रतिशत, ७२ प्रतिशत र ९२ प्रतिशत वृद्धि हुने आधार मानी कृषि, निर्माण, खानी, उत्पादन, सेवा, ऊर्जा, यातायात, घरायसीलगायतका क्षेत्रहरूमा खपत हुने विद्युत्को माग प्रक्षेपण गरेको छ । नेपालले सन् २०४५ सम्म शून्य कार्बन उत्सर्जनको नीति लिएकोले स्वच्छ ऊर्जा अन्तर्गतको जलविद्युत् ऊर्जाको विकास अपरिहार्य भएको ऊर्जा मन्त्रालयका ऊर्जाविज्ञ प्रबल अधिकारी बताउँछन् । यसका लागि पनि यो मार्गचित्र कार्यान्वयन जरुरी रहेको तर्क गर्दै अधिकारीले यो मार्गचित्रले सामाजिकआर्थिक परिवर्तनमा पनि सकारात्मक भूमिका खेल्ने बताए । मार्गचित्रका विशेषता विद्युत् उत्पादनको सरकारी लक्ष्य २८ हजार ५ सय मेगावाट विद्युत् उत्पादनसँगै पछिल्लो विकासक्रमलाई पनि मार्गचित्रमा समेटिएको छ । आर्थिक वर्ष २०८०८१ देखि २०८९९०(सन् २०२४ देखि २०३५ सम्म) सम्ममा विद्युत् खरिद सम्झौता सम्पन्न भएका आयोजनाहरूबाट ५,८७३ मेगावाट र विद्युत् खरिदको प्रक्रियामा रहेका आयोजनाबाट ३,२०५ मेगावाट विद्युत् उत्पादन गर्ने सरकारी लक्ष्य छ । यस्तै, कनेक्सन एग्रिमेन्ट सम्पन्न आयोजनाबाट ३,१०८ मेगावाट र कनेक्सन एग्रिमेन्टको प्रक्रियामा रहेका आयोजनाबाट ५,६४८ मेगावाट विद्युत् उत्पादनको लक्ष्य छ । सरकार एवं सरकारी स्वामित्वका कम्पनीबाट अध्ययन सम्पन्न भएका ठूला प्रकृतिका तथा विद्युत् खरिद सम्झौताको प्रक्रियामा हालसम्म सहभागी नभएका आयोजनाबाट ४,४३१ मेगावाट विद्युत् उत्पादन गर्ने भनिएको छ । साथै भारतीय कम्पनीबाट प्रबद्र्धन भइरहेका ३,६७९ मेगावाटलाई पनि लक्ष्यमा समावेश गरिएको छ । १० वर्षमा कुल २५,९४४ मेगावाट क्षमताका आयोजनाहरूले निर्माण सम्पन्न गरी थप विद्युत् उत्पादन थालनी गर्ने प्रक्षेपण गरिएको छ । यससँगै आर्थिक वर्ष २०९१९२ सम्ममा हाल उत्पादनमा रहेका आयोजनाहरूसहित नेपालको कुल विद्युत् उत्पादन २८,७१३ मेगावाट पुग्ने बताइएको छ । आन्तरिक खपत र निर्यातमा जोडविद्युत् उत्पादनको लक्ष्यसँगै विद्युत्को आन्तरिक माग नै ह्वात्तै बढाउने सरकारले महत्वकांक्षा राखेको छ । १० वर्षमा आन्तरिक माग नै १३ हजार ४६८ मेगावाट पुयाइने सरकारी लक्ष्य छ प्राधिकरणको तथ्यांकअनुसार हाल विद्युत्को उच्च माग नै करिब २ हजार मेगावाट मात्रै छ । सरदर माग करिब १६ सय मेगावाट छ । विद्युत्को वार्षिक माग करिब १० प्रतिशतको हाराहारीमा वृद्धि भइरहेको अवस्थामा आन्तरिक मागको लक्ष्य महत्वकांक्षी देखिन्छ । यसका लागि सरकारले विद्युत् खपत वृद्धि तथा खनिज इन्धन न्यूनीकरणसम्बन्धी कार्ययोजना २०८० ल्याएको छ । आन्तरिक खपतसँगै विद्युत् व्यापारको योजनामा सरकार छ । १० वर्षमा १५ हजार बिजुली बेच्ने सरकारको तयारी हो । भारतमा २०७८ सालबाट विद्युत् निर्यात सुरु भएकोमा आव २०८१८२ सम्ममा करिब १००० मेगावाट, आव २०८५८६ सम्ममा ४,००० मेगावाट र आव २०९१९२ सम्ममा १५,००० मेगावाट विद्युत् छिमेकी देशहरूमा निर्यात हुने प्रक्षेपण गरिएको छ । यसअनुसार आव २०९१९२ (सन् २०३५) सम्ममा भारत, बंगलादेश र चीन लगायतबाट हुने मागसहितको कुल विद्युत् माग २८,४६८ मेगावाट पुग्ने भनिएको छ । उक्त विद्युत् मागका लागि जलाशययुक्त जलविद्युत् आयोजनाबाट करिब ५,९०० मेगावाट, अर्धजलाशययुक्त आयोजनाबाट करिब १०,५०० मेगावाट र बाँकी ऊर्जा नदी प्रवाही आयोजनाबाट उत्पादन गरिनेछ । यसका अतिरिक्त कुल जडित क्षमताको ५१० प्रतिशतसम्म सौर्य ऊर्जा र ग्रीन हाइड्रोजनलगायत वैकल्पिक स्रोतहरूबाट समेत विद्युत् उत्पादन गरिँदै लगिने उल्लेख छ । हाल नेपालले भारतसँगै बंगलादेशलाई विद्युत् निर्यात सुरु गरिसकेको छ । यता, दोस्रो छिमेकी मुलुक चीनसँग पनि विद्युत् व्यापारका लागि अन्तरदेशीय प्रसारणलाइन निर्माणको चरणमा छ । चिलिमेकेरुङ सिंगल सर्किटअन्तर्गत २२० केभी प्रसारणलाइन सम्भाव्यता अध्ययन भइरहेको छ । रातमाटेरसुवागढीकेरुङ ४०० केभी प्रसारण लाइन पनि चिनसँग जोड्ने प्रसारणलाइन हो । कति चाहिन्छ लगानी ? सरकारले १० वर्षमा २८ हजार ५ सय मेगावाट विद्युत् उत्पादनका लागि आयोजना आफै बनाउने, आन्तरिक तथा बाह्य लगानी जुटाउने र सबै प्रारुपका जलविद्युत्लाई अघि बढाउन मार्गप्रशस्त गरेको छ । २५ हजार मेगावाट जलविद्युत् उत्पादनका लागि करिब ५० अर्ब अमेरिकी डलरको आवश्यकता औंल्याइएको छ । ३७ सय मेगावाट भारतीय लगानीबाट निर्माण हुने छन् । त्यसको लागत ७७ अर्ब अमेरिकी डलर हुनेछ । बाँकी २२ हजार ३ सय मेगावाटका लागि ४२३ अर्ब डलर लाग्ने छ । यो निजी क्षेत्र, नेपाल सरकार, नेपाल विद्युत् प्राधिकरण, तथा अन्य लगानीबाट जुटाउने भनिएको छ । जलविद्युत् उत्पादनको कुल लगानीमा २६ अर्ब डलरको लगानीको व्यवस्थापन भएको र ३९७ अर्ब डलर लगानी जुटाउन आवश्यक रहेको सरकारको भनाइ छ । प्रसारणलाइन तथा सबस्टेसन निर्माणको लागतमा ११ हजार ७ सय सर्किट किलोमिटर प्रसारणलाइन तथा ३३ हजार एमभीए क्षमताको सबस्टेसन निर्माणको अनुमानित लागत ७४ अर्ब डलर छ । १८ अर्ब डलरको लगानी व्यवस्थापन भएको सरकारको भनाइ छ । त्यसमा ५६ अर्ब डलर थप लगानी जुटाउन आवश्यक छ । वितरण प्रणालीतर्फ भने १५ अर्ब डलर लगानी आवश्यक छ । ३० करोडको लगानी व्यवस्थापन भएको र लगानी जुटाउन बाँकी रकम १२ अर्ब देखिन्छ । आगामी १२ वर्षमा उत्पादन, प्रसारण तथा वितरणका लागि ४६५ अर्ब डलर लगानी व्यवस्थापन गर्न सरकारलाई चुनौती छ । सरकारसँग ८ अर्ब डलरको मात्र स्रोत सुनिश्चितता देखिन्छ । कुल ४६५ अर्ब डलरमा ३८५ अर्ब डलरको स्रोत सुनिश्चित गर्नुपर्ने आवश्यक्ता छ । वार्षिक प्रतियुनिट बिजुली खपत १५ सय युनिट ? नेपालको दिगो विकास लक्ष्यको अवस्था र मार्गचित्र (सन् २०१६२०३०) प्रतिवेदनले सन् २०३० सम्ममा प्रति व्यक्ति विद्युत् खपत १,५०० युनिट हासिल गर्ने लक्ष्य राखेको थियो । राष्ट्रिय योजना आयोगको पन्ध्रौंैं योजनाले सन् २०३००३१ (विसं २०८७) सम्ममा प्रतिव्यक्ति विद्युत् खपत १,५०० युनिट पुयाउने भनेको थियो । तर, २०२४ मा प्रतिव्यक्ति विद्युत् खपत ४ सय युनिट मात्र छ । कुल ग्राहस्थ उत्पादनमा ७२ प्रतिशत वार्षिक वृद्धिदर लिई समीक्षा अवधीमा हुने कुल आन्तरिक विद्युत् माग ४०,७१० गिगावाट घण्टा आधार मान्दै सन् २०३५ सम्ममा प्रतिव्यक्ति विद्युत् खपत १,५०० युनिट हासिल गर्ने लक्ष्य लिइएको बताइएको छ । सन् २०३५ सम्ममा कुल अन्तरिक विद्युत् माग ४०,७१० गिगावाट घण्टा आपूर्ति गर्नका लागि १३,४६८ मेगाबाट जडित क्षमताको विद्युत् उत्पादन हुनुपर्ने देखिन्छ । आर्थिकसामाजिक लाभ ऊर्जा आयोजनाको विकास तथा कार्यक्रमको प्रभावकारी कार्यान्वयनबाट जलस्रोतको अधिकतम उपयोग भई गुणस्तरीय र भरपर्दो विद्युत्मा आत्मनिर्भर हुने, आन्तरिक विद्युत् मागको आपूर्तिका लागि विद्युत् आयात गर्न नपर्ने तथा अन्तरिक खपत पूर्ति भए पछि बाँकी हुने विद्युत् निर्यातसमेत गर्न सकिने हुँदा राज्यको व्यापार घाटाको स्थितिमा सुधार आउने सरकारको भनाइ छ । यसका साथै ऊर्जा विकाससम्बन्धी आयोजनाहरूको कार्यान्वयनको क्रममा रोजगारीका अवसरमा वृद्धि भई अर्थतन्त्रमा सकारात्मक योगदान पुग्ने र विद्युत् उत्पादनका आयोजनाहरूको निर्माण कार्यको विश्लेषणबाट प्रत्येक वर्ष सरदर १,००० मेगावाट जलविद्युत् उत्पादन गर्नका लागि रोजगारी सिर्जना हुनुपर्ने उल्लेख छ । जसअनुसार प्रतिवर्षको आधारमा व्यवस्थापक ६० जनासम्म, इन्जिनियर ६ सय जनासम्म, सुपरिवेक्षक २ हजारसम्म, दक्ष कामदार ६ हजारसम्म र सामान्य कामदार २५ हजारसम्मको रोजगारी सिर्जना हुने लक्ष्य लिइएको छ । यो विद्युत् उत्पादन हुँदा राज्यलाई पनि आर्थिक लाभ हुने छ । मार्गचित्रको विवरण अनुसार विद्युत् उत्पादन आयोजनाबाट संकलनबाट सरकारले पाउने राजस्व ८८ अर्ब, विद्युत् बिक्रीवापत उत्पादकहरूले प्राप्त गर्ने रकम करिब ३९ अर्ब र विद्युत् खरिद बिक्रीबापत नेपाल विद्युत् प्राधिकरणले प्राप्त गर्ने करिब २६ अर्ब रुपैयाँको अनुमान गरिएको छ । लगानीको व्यवस्थापन कसरी गरिँदै छ ? विद्युत् उत्पादन, प्रसारण लाइन र सबस्टेसनका लागि सन् २०३५ सम्ममा करिब ४६५ अर्ब अमेरिकी डलर जुटाउनुपर्ने आवश्यकता छ । यसका लागि सबैभन्दा पहिला आन्तरिक पुँजीको परिचालन गर्ने सरकारको तयारी छ । देशको बढ्दो अर्थतन्त्रको अनुपातमा आन्तरिक पुँजी परिचालनका लागि सरकारी तथा निजी क्षेत्रबाट ऊर्जा क्षेत्रले उच्च प्राथमिकता पाउने आधारमा कुल ऋण लगानीको १५ प्रतिशत रकम ऊर्जा क्षेत्रमा लगानी हुने अनुमान गर्दा सन् २०३५ सम्ममा करिब १८ अर्ब अमेरिकी डलर आन्तरिक स्रोतबाट व्यवस्थापन हुन सक्ने देखिन्छ । विद्युत् आपूर्तिबापत उपभोक्ताबाट संकलन हुने महसुल, विद्युत् उत्पादनका आयोजनाबाट प्राप्त हुने राजस्व र विद्युत् उत्पादकहरूले विद्युत् बिक्रीबापत प्राप्त गर्ने रकमको अनुमानका लागि देहायबमोजिम आधार लिइ गणना गरिएको छ । यसका साथै, हरित ऊर्जा उत्पादनका कारण क्लाइमेट फाइनान्सिङमार्फत करिब २ अर्ब अमेरिकी डलरको व्यवस्थापन हुने र सरकारले ऊर्जा क्षेत्रलाई उच्च प्राथमिकता दिइ बजेटमार्फत वार्षिक ५० करोड अमेरिकी डलर विनियोजन गर्ने अनुमान गरेको छ । यसो गर्दा सन् २०३५ सम्म कुल ६ अर्ब अमेरिकी डलरको व्यवस्थापन हुन सक्ने मार्गचित्रमा उल्लेख छ । मार्गचित्रले स्रोत सुनिश्चितताका लागि वैदेशिक लगानी एवं गैरआवासीय नेपालीबाट पुँजीको परिचालन गर्ने भनेको छ । वैदेशिक रोजगारीमा रहेका तथा गैरआवासीय नेपालीबाट ऊर्जा क्षेत्रमा लगानी गर्न हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी, नेपाल इन्फ्रास्ट्रक्चर बैंक लगायत निकायहरूमार्फत पावर बन्ड, डेबेन्चर जस्ता वित्तीय उपकरणहरू जारी गरी वार्षिक करिब एक अर्ब अमेरिकी डलर लगानी व्यवस्थापन गर्न सकिने हुँदा करिब १२ अर्ब अमेरिकी डलरको स्रोत उपलब्ध हुन सक्ने अवस्था रहेको भनिएको छ । त्यसैगरी वैदेशिक लगानी, अनुदान तथा ऋणबाट थप करिब ८५ अर्ब अमेरिकी डलर व्यवस्थापन गर्न सकिने देखिन्छ ।"
मोर्चाको बैठक माघ २ गते बोलाउने प्रचण्ड र नेपालबीच सहमति,काठमाडौं : नेकपा माओवादी केन्द्र र नेकपा एकीकृत समाजवादीले समाजवादी मोर्चालाई क्रियाशील बनाउने निर्णय गरेका छन्। शुक्रबार माओवादी संसदीय दलको कार्यालय सिंहदरबारमा बसेको दुई दलका नेताहरूबीचको छलफलले समाजवादी मोर्चालाई क्रियाशील बनाउने निर्णय गरेको हो। मोर्चालाई क्रियाशील बनाउन आगामी माघ २ गते समाजवादी मोर्चामा रहेका चार दलको बैठक बस्ने निर्णय भएको माओवादी अध्यक्ष पुष्पकमल दाहाल 'प्रचण्ड'ले जानकारी दिए। उनले मोर्चालाई सक्रिय बनाउने विषयमा नै दलहरूबीच निरन्तर छलफल भएको बताए। त्यस्तै नेकपा एकीकृत समाजवादीका अध्यक्ष माधव कुमार नेपालले माघ २ गते बैठक बसेर मोर्चालाई क्रियाशील बनाउने र अन्य दललाई पनि मोर्चामा आबद्ध गर्दै लैजाने जानकारी दिए। संविधान संशोधनका विषयमा आफ्नो पार्टीले पनि कार्यदल बनाएको भन्दै संविधानमा देखिएका कमजोरीलाई सुधार गर्दै अघि बढ्नुपर्ने उनले बताए।
"प्रधानमन्त्री र खानेपानी मन्त्रीबीच विशेष छलफल, परियोजनाको प्रभावकारी कार्यान्वयन गर्न निर्देशन","काठमाडौं : खानेपानी मन्त्रालयको वर्तमान अवस्था, हालसम्मको प्रगति, र आगामी योजनाको विषयमा प्रधानमन्त्री केपी शर्मा ओली र खानेपानी मन्त्री प्रदीप यादवबीच विशेष छलफल भएको छ। छलफलमा मन्त्री यादवले आफ्नो कार्यकालमा भएका उपलब्धि, मन्त्रालयले सामना गरिरहेका चुनौतीहरू र आगामी कार्यदिशाबारे प्रधानमन्त्री ओलीलाई विस्तृत जानकारी गराएका थिए। प्रधानमन्त्री ओलीले मन्त्रालयको प्रयासहरूको प्रशंसा गर्दै महत्त्वपूर्ण निर्देशन पनि दिए। छलफलका क्रममा मन्त्री यादवले मन्त्रालयले ग्रामीण तथा सहरी क्षेत्रमा खानेपानी तथा सरसफाइका परियोजनाहरूलाई तीव्रता दिएको जानकारी गराए। उनले सन् २०३० देशभरका नागरिकमा सुद्ध र आधारभूत खानेपानी पुर्याउने लक्ष्य रहेको आफ्नो योजनाको रहेको सुनाए। 'मन्त्रालयले छोटो समयमै उल्लेख्य प्रगति गरेको छ। मेलम्ची खानेपानी आयोजनालाई समेत तीव्रताका साथ अघि बढाइएको छ। ग्रामीण क्षेत्रमा नयाँ योजना कार्यान्वयन र पुराना परियोजनाको समयमै सम्पन्न गर्न विशेष ध्यान दिइएको छ,' मन्त्री यादवले भने। जलवायु परिवर्तनले खानेपानीको स्रोतहरूमा पारेको प्रभावबारे चर्चा गर्दै उनले मन्त्रालयले वातावरणमैत्री र दिगो योजना निर्माणमा प्राथमिकता दिएको बताए। 'जलवायु परिवर्तनको असरले खानेपानी व्यवस्थापन जटिल बन्दै गएको छ। यसलाई समाधान गर्न मन्त्रालयले वैज्ञानिक दृष्टिकोणबाट दिगो समाधानका उपायहरू अवलम्बन गरेको छ,' उनले थपे। छलफलको क्रममा मेलम्ची खानेपानी आयोजनाको वर्तमान प्रगति र विभिन्न चरणमा भइरहेका कामबारे पनि गहन विमर्श भएको थियो। मन्त्री यादवले मेलम्ची आयोजनाका विभिन्न चरणका कामहरूको कार्यान्वयनलाई समयमै सम्पन्न गर्न मन्त्रालयले ठोस योजना अघि बढाएको जानकारी गराए। उनले आयोजनामा देखिएका प्राविधिक र प्रशासनिक चुनौती समाधानका लागि मन्त्रालय सक्रिय रहेको बताए। 'मेलम्चीको कामलाई गति दिन हामीले विभिन्न पक्षसँग सहकार्य गरिरहेका छौं। आयोजना जनताको जीवनमा प्रत्यक्ष प्रभाव पार्ने भएकाले समयमै सम्पन्न गर्नु हाम्रो प्राथमिकता हो,' मन्त्री यादवले भने। त्यस्तै परियोजना कार्यान्वयन निर्देशनालय (पीआइडी) मार्फत सञ्चालित अन्य योजनाहरूको प्रगतिबारे पनि मन्त्री यादवले प्रधानमन्त्री ओलीलाई जानकारी गराएका थिए। मन्त्री यादवले ग्रामीण क्षेत्रमा खानेपानीको पहुँच विस्तार गर्न पीआइडीले महत्त्वपूर्ण योगदान दिएको उल्लेख गरे। प्रधानमन्त्री केपी शर्मा ओलीले मन्त्रालयको कार्यक्षमताको प्रशंसा गर्दै थप योजना बनाउने र प्रभावकारी कार्यान्वयनको निर्देशन दिए। 'खानेपानी जस्तो आधारभूत आवश्यकता प्रत्येक नागरिकको पहुँचमा पुर्याउनु सरकारको प्रमुख जिम्मेवारी हो। मन्त्रालयले यो दिशामा देखाएको सक्रियता अत्यन्तै सराहनीय छ। अझ प्रभावकारी नतिजा दिन दीर्घकालीन योजना आवश्यक छ,' प्रधानमन्त्री ओलीले भने। उनले खानेपानी र सरसफाइ परियोजनामा देखिएका बाधाअड्चन हटाउन सबै निकायबीच सहकार्य बढाउनुपर्नेमा जोड दिए। 'जलवायु परिवर्तनका कारण आउने दीर्घकालीन चुनौती सामना गर्न वैज्ञानिक योजना बनाउनुपर्छ। यसका लागि सरकारको पूर्ण समर्थन रहनेछ,' ओलीले थपे। त्यस्तै प्रधानमन्त्री ओलीले खानेपानी मन्त्री यादवको प्रशंसा गर्दै मन्त्रालयलाई नयाँ योजनाहरू अघि बढाउन हौसला दिँदै भने, 'खानेपानी क्षेत्रमा भएका सुधारका लागि तपाईँको नेतृत्वमा मन्त्रालयले गरेका प्रयास अत्यन्तै सराहनीय छन्। आगामी दिनमा मन्त्रालयको कामले झन् व्यापक प्रभाव पारोस् भन्ने मेरो अपेक्षा छ।' प्रधानमन्त्री ओलीसँग निर्देशन पाएपश्चात् मन्त्री यादवले भविष्यमा खानेपानीको दीर्घकालीन आवश्यकता पूरा गर्न दिगो नीति बनाइने बताए। 'हाम्रो उद्देश्य खानेपानीको स्रोतहरूको दीर्घकालीन संरक्षण र समुचित व्यवस्थापन गर्नु हो। स्थानीय समुदायको सहभागिता र नवीन प्रविधिको प्रयोगमार्फत यसलाई सम्भव बनाउनेछौं,' उनले भने।"
सर्वसुलभ र गुणस्तरीय शिक्षाका लागि सरकारले सम्झौता गर्दैन : गृहमन्त्री लेखक,"महेन्द्रनगर : गृहमन्त्री रमेश लेखकले संघीय संसदमा रहेको शिक्षा विधेयक चाँडो पारित गरेर शिक्षालाई सर्वशुलभ बनाउन कानुन निमार्ण गर्ने बताएका छन् । शुक्रबार महेन्द्रनगरमा एन प्याव्सन कञ्चनपुरले आयोजना गरेको खेल महोत्सवलाई सम्बोधन गर्दै मन्त्री लेखकले सर्वसुलभ र गुणस्तरीय शिक्षाका लागि सरकारले सम्झौता नगर्ने बताए । 'सरकारले संविधानमा नै निःशुल्क शिक्षा र अनिवार्य शिक्षाको व्यवस्था गरेको छ,'लेखले भने,'सामुदायिक विद्यालय राम्रो गुणस्तरका साथ अघि बढाउन तीनै तहका सरकारले ध्यान दिनुपर्छ पर्याप्त लगानी गर्नुपर्छ ।' उनले शिक्षाको क्षेत्रमा नीजि र आवासिय विद्यालयको पनि महत्वपूर्ण भूमिका रहेको बताउँदै सार्वजनिक र सामुदायिक विद्यालयको गुणस्तर बढेको बताए । 'सरकारले नीजि विद्यालयलाई पनि राम्रोसँग सञ्चालन गर्ने कुरामा सरकार लाग्नेछ,'उनले भने, 'शिक्षाको गुणस्तरसँग सम्झौता गर्ने कुरा,चर्को शुल्क लिने कुरामा सरकारले नियमन गर्नुपर्छ ।' उनले अहिले संघीय संसदमा विद्यालयसम्बन्धी विधेयक छलफलमा रहेको बताए । 'हामी शिक्षा विधेयक पारित गरेर शिक्षाको क्षेत्रमा राम्रो कानुन निमार्ण गरेर शिक्षालाई अत्यन्त शुलभ,सरल र सबै नेपाली नागरिकको पहुँच हुनसक्ने तर्फ लाग्नेछौं,'मन्त्री लेखकले भने । त्यसैगरी उनले पछिल्लो समय समाजमा लागुऔषध सेवन ,आत्महत्या र सडक दुर्घटना चुनौतीपूर्ण रहेको बताए । 'समाजमा लागुऔषध,आत्महत्या र सडक दुर्घटना मुख्य चुनौतीका रुपमा देखिएको छ,'गृहमन्त्री लेखकले भने,'लागुऔषधबाट समाजको मुक्तिका लागि अभियान सञ्चालन गर्नुपर्ने छ यसका लागि एन प्यावसनले विद्यालयस्तरबाटै सुरुवता गरोस् ।' उनले लागुऔषधले घरघरका बालबालिकाहरू प्रभावित भइरहेकाले स्थानीय सरकार र नीजिसंघ संस्था सबैले गम्भीर रुपमा लिएर लागुऔषधको विरुद्धमा अभियान सञ्चालन गर्नुपर्ने बताए ।"
"रवि लामिछानेविरुद्ध मुद्दा चलाउनुपर्ने रायसहित सुप्रिम सहकारीको अनुसन्धान प्रतिवेदन बुझाइयो, एक अर्ब १२ करोड बिगो माग","भैरहवा : रुपन्देही प्रहरीले बुटवलस्थित सुप्रिम बचत तथा ऋण सहकारी संस्था लिमिटेडको रकम अपचलन प्रकरणको अनुसन्धान प्रतिवेदन जिल्ला सरकारी वकिल कार्यालयलाई बुझाएको छ। इलाका प्रहरी कार्यालय बुटवलले राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछाने, पूर्वडीआईजी छविलाल जोशीसहित १४ जनाविरुद्ध सहकारी ठगी, संगठित अपराध र सम्पत्ति शुद्धीकरणमा मुद्दा चलाउनुपर्ने रायसहित अनुसन्धान प्रतिवेदन बुझाएको हो। सुप्रिम सहकारीको रकम अपचलन सम्बन्धमा शुक्रबार जिल्ला सरकारी वकिल कार्यालयमा अनुसन्धान प्रतिवेदन बुझाइएको रुपन्देहीका एसपी रञ्जितसिंह राठौरले जानकारी दिए। सहकारीको रकम अपचलन सम्बन्धमा यसअघि लामिछाने गृहमन्त्री भएको बेला एक हजार आठ सय ३१ जना बचतकर्ताको ८६ करोड १८ लाख २३ हजार ७ सय ५४ रुपैयाँ अपचलन गरेको दाबी २८ जनाविरुद्ध मुद्दा दायर भएको थियो। सहकारीको रकम ठगीको विषयमा पुरक जाहेरी दर्ता भएपछि पुरक अभियोजनका लागि पुनः अनुसन्धान गरेर लामिछानेसहित पुनः १४ जनाविरुद्ध मुद्दा चलाउनुपर्ने रायसहितको प्रतिवेदन बुझाइएको छ, प्रहरीले स्रोतले अन्नपूर्णसँग भन्यो, सहकारी ठगी, संगठित अपराध र सम्पत्ति शुद्धिकरण मुद्दाको विभिन्न दफाअनुसार जेल सजाए र प्रतिवादीहरूसँग एक अर्ब १२ करोड रुपैयाँ बिगो मागदावी गर्नुपर्ने रायसमेत प्रतिवेदनमा समेटिएको छ। पोखराको सूर्यदर्शन सहकारीको रकम ठगीको अभियोगमा पोखरा प्रहरी नियन्त्रणमा रहेका लामिछाने ६५ लाख रुपैयाँ धरौटी बुझाएर बिहीवार रिहा भएका हुन्। त्यसलग्त्तै शुक्रबार इलाका प्रहरी कार्यालय बुटवलले रायसहितको अनुसन्धान प्रतिवेदन सरकारी वकिल कार्यालयलाई बुझाएको छ। प्रहरीले अनुसन्धान प्रतिवेदन हामीलाई बुझाएको छ, रुपन्देही जिल्लाका न्यायाधीवक्ता प्रेमराज पौडेलले भने, हामी रुजु गर्दैछौं। अध्ययन गर्छौं। मुद्दा दायर गर्न अझै म्याद छ। कास्की प्रहरीको नियन्त्रणमा रहेका लामिछानेलाई गत कात्तिक २७ गते भैरहवा ल्याएर सुप्रिम सहकारी रकम अपचलनका सम्बन्धमा साढे २३ घण्टा बयान लिइएको थियो। जसमा उनले इन्कारी बयान दिएका थिए।"
हस्तकला क्षेत्र सरकारको प्राथमिकतामा : प्रधानमन्त्री,"काठमाडौं : प्रधानमन्त्री केपी शर्मा ओलीले रोजगारी र निर्यात वृद्धिमा योगदान दिने हस्तकला क्षेत्रलाई सरकारले प्राथमिकतामा राखेको बताएका छन्। शुक्रबार काठमाडौंमा नेपाल हस्तकला महासंघको ४४ औँ वार्षिक साधारणसभाको उद्घाटन समारोहलाई सम्बोधन गर्दै प्रधानमन्त्री ओलीले मुलुकमा रोजगारी,उत्पादन, उद्यमशीलता, आत्मविश्वास र निर्यात बढाउने क्षेत्र भएकाले यसका लागि सरकारले गर्नुपर्ने काममा लागि आफूहरूले सक्दो पहल गर्ने विश्वास दिलाए । प्रधानमन्त्री ओलीले कला र संस्कृतिमा नेपाल धनी भएको सन्दर्भमा हस्तकला क्षेत्र कहिल्यै विस्थापित नहुने उल्लेख गरे। बजारका सामानभन्दा आफैले मेहनत गरेर फलाएका खानेकुरा र बनाएका सामान प्रयोग वृद्धिका लागि आग्रह गरे। हस्तकलाले महिलाको रोजगारी र सीप विकासका साथै सामाजिक उत्थानमा पनि मद्दत गरेको उनको भनाइ छ । उनले हस्तकला क्षेत्रको विकासका लागि सरकारले थप काम गर्ने प्रतिवद्धता जनाए। कार्यक्रममा महासंघका अध्यक्ष प्रचण्ड शाक्यले सरकारले सार्वजनिक निकायहरूमा स्वदेशी वस्तुको प्रयोग अनिवार्य गर्ने सम्बन्धी निर्देशिका जारी गरेकामा स्वागत गर्दै यसको प्रभावकारी कार्यान्वयमा जोड दिए। हस्तकला क्षेत्रले प्रत्यक्ष र अप्रत्यक्षरुपमा ११ लाख रोजगारी सृजना गरेको छ भने यसले करिब रु ११ अर्ब मूल्यको निकासी र सोही रकम बराबरको आन्तरिक कारोबार गरेको संघले जनाएको छ ।"
जलवायु परिवर्तनका विषयमा विश्वको ध्यानाकर्षण गर्न जरुरी छ : देउवा,"काठमाडौं : नेपाली कांग्रेसका सभापति शेरबहादुर देउवाले जलवायु परिवर्तनलाई न्युनीकरण गर्न विश्वलाई नै ध्यानाकर्षण गर्नेगरी कार्यक्रम गर्नुपर्ने बताएका छन्। नेपाली कांग्रेसको वातावरण तथा जलवायु परिवर्तन सरोकार विभागले शुक्रबार सानेपामा आयोजना गरेको वन, वातावरण तथा जलवायु परिवर्तन सरोकार बिषयक कार्यक्रममा सभापति देउवाले जलवायु परिवर्तनले नेपाललाई ठूलो असर पर्ने देखिएको भन्दै यसलाई न्युनीकरण गर्न विश्वलाई नै ध्यानाकर्षण गर्नेगरी कार्यक्रम गर्नुपर्नेमा जोड दिए। जलवायु परिवर्तनको सवै भन्दा ठूलो असर नेपालमा देखिएकाले यसमा विशेष ध्यान दिएर अघि बढ्नुपर्ने उनले बताए। उनले नेपालले मात्र चाहेरमात्रै जलवायु परिवर्तनको समस्या समाधान हुन नसक्ने भए पनि काठमाडौंबाट सुधारको थालनी गर्न सकिने बताए। सभापति देउवाले विद्युतीय सवारी साधनलाई प्रोत्साहन गर्न सके वातावरणको रक्षा हुने र विश्वलाई पनि सकारात्मक सन्देश दिनसक्ने बताए।"
बीआरआई कार्यान्वयनका विषयमा चीनको गम्भीर चासो,"काठमाडौं : चीनले बेल्ट एण्ड रोड इनिसिएटीभ (बीआरआई) सहकार्य फ्रेमवर्कको कार्यान्वयनका विषयमा गम्भीर चासो देखाएको छ। प्रधानमन्त्री केपी शर्मा ओलीको चीन भ्रमणका क्रममा बीआरआई सहकार्य फ्रेमवर्कमा हस्ताक्षर भएयता चीनले गम्भीर चासो लिएको हो। काठमाडौंस्थित चिनियाँ दूतावासका राजदूत छन् सोङ नेपाली अधिकारीहरूलाई भेटेर गम्भीर चासो देखाइरहेको स्रोतले जानकारी दिएको छ। यसै सिलसिलामा राजदूत सोङले शुक्रबार परराष्ट्रमन्त्री आरजु राणासँग भेटवार्ता गरेका छन्। भेटवार्ताका क्रममा राजदूत सोङले बीआरआई सहकार्य फ्रेमवर्कमा परेका परियोजनाहरूको कार्यान्वयनको विषयमा चासो राखेका थिए। उनले झापाको दमकमा बन्ने भनिएको औद्योगिक पार्क विषयमा पनि चासो राखेको स्रोतको भनाइ छ। बीआरआई सहकार्य फ्रेमवर्कका विषयमा भने सत्तारुढ दलबीच नै असमझदारी छ। प्रधानमन्त्री केपी शर्मा ओली ऋणमा भए पनि ती परियोजनाहरू अगाडि बढाउन चाहन्छन् भने नेपाली कांग्रेस चिनियाँ ऋण नचाहिने बताउँदै आएको छ। मंसिर १७ गते चीन भ्रमणमा जानुअघि पनि कांग्रेस सभापति शेरबहादुर देउवाले अनुदानमामात्रै बीआरआई परियोजना ल्याउन सकिने सन्देश प्रधानमन्त्री ओलीलाई सुनाएका थिए। बीआरआई फ्रेमवर्कमा टोखाछहरे टनेल, हिल्सासिमिकोट सडक योजना, किमाथांकाखाँदबारी सडक र पुल, जिलोङकेरुङकाठमाडौं रेलमार्ग, अमरगढी सिटी हल प्रोजेक्ट, जिलुङरसुवागढीचिलिमे २२० केभी प्रसारण लाइन, मदन भण्डारी प्राविधिक विश्वविद्यालय, काठमाडौं साइन्टिफिक सेन्टर र साइन्स म्युजियम, चीननेपाल औद्योगिक पार्क दमक र झापा स्पोर्ट्स एन्ड्स एथ्लेटिक्स कम्पलेक्स परियोजना रहेका छन्। सहायता शब्द राखेर फ्रेमवर्कलाई दुवै मुलुकले हस्ताक्षर गरेपछि फ्रेमवर्कभित्र परेका परियोजनाहरू ऋण वा अनुदान सहायतामा बन्ने हुन् भन्नेबारे केही खुलेको छैन। नेपालले प्रस्ताव गरेको फ्रेमवर्कमा अनुदानमा बीआरआई कार्यान्वयन गर्न सकिने उल्लेख थियो। तर, चीनले अनुदानमा मात्र बीआरआई कार्यान्वयन गर्न नसकिने भन्दै नेपालको प्रस्ताव अस्वीकार गरेको थियो। दुई पक्षीय सघन वार्तामा फ्रेम वर्कमा नेपालले लेखेको अनुदान शब्दलाई हटाएर सहायता शब्द राख्ने सहमति जुटेसँगै हस्ताक्षर भएको थियो। बीआरआई परियोजनाअन्तर्गत ऋणसमेत लिन सकिने गरी फ्रेमवर्कमा दुई पक्षले हस्ताक्षर गरेका थिए।"
राष्ट्रिय जनमोर्चाले संघीयताविरुद्ध राजधानी केन्द्रित आन्दोलन गर्ने,"गुल्मी : राष्ट्रिय जनमोर्चाले आगामी चैत २४ गतेदेखि संघीयताविरुद्ध राजधानी केन्द्रित आन्दोलन गर्ने भएको छ। राष्ट्रिय जनमोर्चा जिल्ला समिति गुल्मीले शुक्रबार जिल्लाको सदरमुकाम तम्घासमा पत्रकार सम्मेलन गरेर देशमा संघीयता जनताको माग र देशको राष्ट्रिय आवश्यकताका आधारमा नआएको भन्दै आन्दोलनको कार्यक्रम घोषणा गरिएको जानकारी दिएको हो। राष्ट्रिय जनमोर्चाले चैत २४ देखि ३० गतेसम्म राजधानी काठमाडौंमा संघीयताको खारेजी, गणतन्त्रको रक्षा, भ्रष्टाचार उन्मूलन र सुशासनका लागि आन्दोलन गर्ने भएको जिल्ला अध्यक्ष रामकुमार क्षेत्रीले जानकारी दिए। अध्यक्ष क्षेत्रीका अनुसार राष्ट्रिय जनमोर्चा जिल्ला समिति गुल्मीले यही पौष २५ गते जिल्लास्तरीय कार्यकर्ता प्रशिक्षण गरिसकेको छ। जिल्लाभर माघ महिना भित्र संगठनात्मक तथा प्रचारप्रसार अभियानलाई तीव्र पार्ने छ। पार्टीले स्थानीयस्तरमा बैठक, प्रशिक्षण, सदस्यता वितरण, टोल समितिहरूको गठन, पर्चा वितरण र कोणसभा गरिने भएको छ। हाम्रो देशमा सङ्घीयता जनताको माग र देशको ऐतिहासिक र राष्ट्रिय आवश्यकताका आधारमा आएको होइन। विभिन्न साम्राज्यवादी देशहरू, मुख्यतः भारतीय साम्राज्यवाद र पश्चिमी साम्राज्यवादी देशहरूको दबाबका कारणले नै नेपालमा सङ्घीयता ल्याइएको उनले बताए। लुम्बिनी प्रदेश सल्लाहकार सुरेश थापाले संघीयता देशको हितमा हुँदै नभएको र स्थानीयदेखि सरकार भ्रष्टाचारमा लिप्त भएको बताए। थापाले संघीयता जनताको दैनिक हितमा नभएको , आर्थिक र सामाजिक सद्भाव भत्काउने अवस्था सिर्जना गरेकाले यसको छिटो खारेज गर्नु देशका लागि हितकर हुने बताए। समस्याका जड नै ठूला पार्टी रहेको आरोप लगाउँदै थापाले स्थानीय निकाय र सरकार भष्ट्राचारका केन्द्र भएको दाबी गरे। साना दलहरूको टाउकोमा दोष थुपारेर ठूला दलहरू पानी माथिको ओभानो बन्न खोजेको आरोप लगाए। फागुन महिनामा आर्थिक अभियान संचालन र चैत्रमा जिल्लाबाट काठमाडौंमा सयौंको सहभागिता बनाउन तयारी थालिएको जनमोर्चा गुल्मीले जनाएको छ। त्यस्तै रामकुमार क्षेत्रीको संयोजकत्वमा सात सदस्यीय आन्दोलन व्यवस्थापन तथा परिचालन समिति निर्माण गरिएको छ।"
संविधान संशोधनका विषयमा कांग्रेसएमालेबीच भएको सहमति तलमाथि हुँदैन : मन्त्री गुरूङ,काठमाडौं : सरकारका प्रवक्ता पृथ्वीसुव्वा गुरुङले संविधान संशोधनका विषयमा कांग्रेसएमालेबीच भएको सहमति तलमाथि नहुने स्पष्ट पारेका छन्। शुक्रबार सिंहदरबारमा मन्त्रिपरिषद्का निर्णय सार्वजनिक गर्दै प्रवक्ता गुरुङले दुई दलबीच भएको सहमति अनुसार नै संविधान संशोधनको प्रक्रिया अघि बढ्ने भन्दै सहमतिलाई असर पुग्ने कुनै काम नहुने स्पष्ट पारे। संविधान संशोधनलई राष्ट्रिय एजेण्डाका आधारमा अघि बढाउनुपर्ने अवस्था रहेकाले केहि समय लाग्न सक्ने उनको भनाइ छ । संविधान संशोधनका लागि पुरा गर्नुपर्ने प्रक्रिया लामो हुनसक्ने भएकाले केहि समय लाग्न सक्ने संकेत मात्रै प्रधानमन्त्रीले अभिव्यक्त गरेको हुनसक्ने उनले बताए। प्रवक्ता गुरुङले संविधान संशोधन गर्नुपर्ने कारणहरू पहिचान गरेर दुईदलले संशोधनको विषय किटान गर्ने र त्यसपछि उक्त विषयमा अन्य दलहरसँग छलफल गरिने धारणा राखे। संविधान संशोधनलई राष्ट्रिय एजेण्डाका आधारमा अघि बढाउनुपर्ने अवस्था रहेकाले केहि समय लाग्न सक्ने उनको भनाइ छ । उनले सदनमा होल्डमा रहेका विधेयकलाई समेत अन्य दलसँग छलफल गरेर छिटो भन्दा छिटो अघि बढाइने बताए। फागुन १२ देखि १५ गतेसम्म इटालीको रोममा आयोजना हुने जलवायु परिवर्तनसँगसम्बन्धी कार्यक्रममा सहभागी हुन वनराज्य मन्त्रीलाई स्वीकृत प्रदान गरेको जानकारी दिए। त्यस्तै पुष २३ गते बसेको मन्त्रिपरिषद्का निर्णय सार्वजनिक गर्दै प्रवक्ता गुरुङले फागुन १२ देखि १५ गतेसम्म इटालीको रोममा आयोजना हुने जलवायु परिवर्तनसँगसम्बन्धी कार्यक्रममा सहभागी हुन वनराज्य मन्त्रीलाई स्वीकृत प्रदान गरेको जानकारी दिए। त्यस्तै सहसचिव विष्णुप्रसाद शर्मालाई बिशिष्ट संरचना सञ्चालन तथा व्यवस्थापन विकास समितिको कार्यकारी निर्देशकको रुपमा काम गर्ने गरि काजमा खटाउने निर्णय भएको उनले बताए। त्यस्तै बैठकले माघ २८ देखि ३० गतेसम्म फिलिपिन्सको मनिलामा सञ्चालन हुने एक कार्यक्रममा सहभागी हुन उपमहालेखापरिक्षक बामदेव शर्मा अधिकारीलाई स्वीकृत प्रदान गर्ने निर्णय गरेको छ ।
विपिनको रिहाइका लागि कतार र इजिप्ट सरकारसँग अपील,"काठमाडौं : नेपाल सरकारले हमास समूहको नियन्त्रणमा रहेका नेपाली विद्यार्थी विपिन जोशीको रिहाइका लागि पहल गरिदिन कतार र इजिप्ट सरकारसँग पुनः आग्रह गरेको छ। नेपाल सरकारले नेपालका लागि इजिप्ट र कतारका राजदूतमार्फत दुबै देशसँग विपिनको रिहाइका लागि विशेष पहल गरिदिन पुनः आग्रह गरेको हो। हमास समूहले आफ्नो नियन्त्रणमा रहेकामध्ये ३४ जनालाई अपहरण मुक्त गर्न लागेको भन्ने समाचार आएपछि परराष्ट्रमन्त्री आरजु राणा देउवाले हमाससँग मध्यस्थता गरिरहेको कतार र इजिप्ट सरकारलाई विपिनको रिहाइमा सहयोग गरिदिन आग्रह गरेकी हुन्। नेपालका लागि इजिप्टका राजदूत नोहा हमदी अहमद एलगेबलीसँग आज मन्त्रालयमा भएको शिष्टाचार भेटका क्रममा परराष्ट्रमन्त्री राणाले इजिप्ट सरकार समक्ष सो आग्रह गरिन्। मन्त्री राणाले नेपालका लागि कतारका राजदूत मिसाल मोहम्मद अल अन्सारीसँग पनि फोन सम्पर्क गरी विपिनको रिहाइका लागि पहल गरिदिन आग्रह गरिन्। हालः कतारमा रहेका राजदूत अन्सारीले यस विषयमा आफूले कतारका विदेशमन्त्रीसँग कुराकानी गरेर थप जानकारी गराउने बताएका थिए। हमासले पहिलो चरणमा आफ्नो नियन्त्रणमा रहेका वृद्धवृद्धा, महिला, बालबालिका एवं नाजुक स्वास्थ्य अवस्थामा रहेका व्यक्तिलाई रिहा गर्ने तयारी गरेको भन्ने सूचना आएकाले यही चरणमै विपिनको पनि रिहाइका लागि पहल गरिदिन मन्त्री राणाले दुवै देशका सरकारलाई आग्रह गरे। यसअघि पनि गत बुधबार मन्त्री राणाले नेपालका लागि इजरायली राजदूत समूहिक एरी बासमार्फत इजरायल सरकारसँग सो आग्रह गरिन्। हमास समूहले अपहरण गरी लगेकामध्ये ३४ जनालाई रिहा गर्न लागेको र त्यसमा वृद्धवृद्धा, महिला, बालबालिका र नाजुक स्वास्थ्य अवस्थाका व्यक्ति रहेका समाचार बाहिरिएपछि मन्त्री राणाले विपिनको रिहाइका लागि पुनः कूटनीतिक पहल अघि बढाएकी छन्। सन् २०२३ को अक्टोबरमा इजरायली भूमिमा आक्रमण गरी प्यालेस्टाइनी हमास समूहले १० जना नेपालीसहित एक हजारभन्दा बढी व्यक्तिको हत्या गरेका थिए। त्यसलगत्तै उनीहरूले केही व्यक्तिलाई अपहरण गरी लागेकामा विपिन जोशी पनि रहेका छन्। विपिनको रिहाइका लागि नेपाल सरकारले कूटनीतिक प्रयास जारी राखेको छ। संयुक्त राष्ट्रसंघ, विभिन्न अन्तर्राष्ट्रिय एवं क्षेत्रीय मञ्चहरूका साथै द्विपक्षीय एवं बहुपक्षीय बैठकहरूमा समेत परराष्ट्रमन्त्री राणाले विपिनको रिहाइका लागि पहल गरिदिन अन्तर्राष्ट्रिय समुदायलाई आग्रह गर्दै आएकी छन्।"
राष्ट्रपति पौडेल र प्रधानमन्त्री ओलीबीच भेटवार्ता,काठमाडौं : राष्ट्रपति रामचन्द्र पौडेल र प्रधानमन्त्री केपी शर्मा ओलीबीच भेटवार्ता भएको छ। राष्ट्रपति भवन शीतल निवासमा शुक्रबार उनीहरूबीच भेटवार्ता भएको हो। देशको समसामयिक विषयमा उनीहरूबीच छलफल भएको राष्ट्रपति सचिवालयले जानकारी दिएको छ। भेटमा नुनमन्त्री अजय चौरसिया र मुख्यसचिव एकनारायण अर्याल पनि सहभागी थिए।
कृषि उत्पादन बढाउन प्रदर्शनी,"तानसेन : बगनासकाली गाउँपालिकाको अधिकांश भूभाग कृषियोग्य जमिन रहेकोले पालिकाले कृषि उत्पादनमा वृद्धि गर्न, कृषकका समस्या, गुनासाहरू सुन्न र सम्बोधन गर्न १२ दिने स्थानीय उत्पादनको प्रदर्शनी तथा मेला गरेको छ। बगनासकाली गाउँपालिका तरकारी, अदुवा बेसार, दूध, मौरी, लहरेबाली, मसलाजन्यलगायतका कृषि उत्पादनमा प्रख्यात रहेको छ। गाउँगाउँमा कृषि उत्पादन वृद्धि गर्न, कृषकहरू उत्पादनप्रति हौसल्ला बढाउन, कृषि उत्पादनमा प्रोत्साहन गर्न बगनासकाली गाउँपालिकाले पालिकास्तरीय कृषिमेला तथा प्रदर्शनी गरेको हो। पालिकाले विभिन्न ४ कृषि विधालाई प्राथमिकता दिई पालिकास्तरीय कृषि मेला तथा प्रदर्शनी गरेको थियो। कृषि उत्पादन प्रदर्शनी तथा मेलामा पालिकाभरिका १ सय १ जना कृषकले खेतबारीमा उत्पादन गरेका कृषि उत्पादन प्रदर्शन गरेका थिए। कृषकलाई कृषि पेसाप्रति आकर्षण गराउँदै उत्पादनप्रति हौसल्ला बढाउन पालिकास्तरीय कृषि मेला तथा प्रदर्शनी आयोजना गरेको गाउँपालिकाका अध्यक्ष सरस्वती चिदी दर्लामीले बताइन्। गाउँपालिकाले सबैभन्दा धैरे बजेट कृषि क्षेत्रमा लगानी गर्दै आएकोले कृषकलाई व्यावसायिक बनाउँदै घरघरमा रोजगारी बढाउन कृषि मेला तथा प्रदर्शनीले सहयोग पुगेको पालिका अध्यक्ष दर्लामीले बताइन्। गाउँपालिकाको प्रमुख आयस्रोत भनेकै कृषि उत्पादन हो। प्रत्येक वडा, टोल, टोलमा व्यावसायिक कृषि उत्पादन बढाउन, उनीहरूलाई प्रोत्साहन गर्न, कृषि उत्पादनसम्बन्धी मल, बिउ, पानी, रोग किरा नियन्त्रण, विषादीको प्रयोगको बारेमा जानकारी गराई कृषि उत्पादनमा आत्मनिर्भर बनाउन पालिकाले कृषि मेला तथा प्रदर्शनीको आयोजना गरेको पालिका उपाध्यक्ष हरिप्रसाद पाठकले बताए। पालिकास्तरीय कृषि प्रदर्शनीले १ सय १ वटै किसानले उत्पादन गरेका विभिन्न किसिमका कृषि उत्पादन हेरेर, कृषि उत्पादनको तरिका, मल बिउ तथा खेती गर्ने विधिको बारेमा जानकारी लिएको बगनासकाली ९ चापपानीकी सीता बस्यालले बताइन्। पालिकाले विगत दुई वर्षदेखि कृषि प्रदर्शनी तथा मेला सञ्चालन गर्दै आएको छ। आव २०७९८० मा पालिकाले ९ वटै वडामा, आव २०८०८१ मा पालिकास्तरीय र चालु आर्थिक वर्षमा पनि पालिकास्तरीय कृषि मेला तथा प्रदर्शनी आयोजना गरी कृषिमा देखिएको उपलब्धि, समस्या, सुझाव एकअर्कालाई जानकारी गर्ने गराउने, एकआपसमा सिक्ने सिकाउने काममा सहयोग पुगेको कृषि शाखा प्रमुख रामहरि गैरेले बताए। प्रदर्शनीले गत वर्षभन्दा गुणस्तरीय उत्पादन भएको, उत्पादनमा वृद्धि भएको, कृषकहरू जागरूग र चेतनामा वृद्धि भएको, कृषि उत्पादनमा मागहरूमा वृद्धि भएको कृषि प्रमुख गैरेले बताए। कृषि प्रदर्शनी तथा मेलामा तरकारी फलफूल पुष्प बाली, मसला नगदे तथा गाना बाली, स्थानीय रैथाने बाली र दलन, तेलहन, तथा खाधान्न बाली गरी ४ विधामा कृषकले उत्पादनहरू ल्याएका थिए। प्रदर्शनीले जोश जागर चलाए जे पनि राम्रोसँग उत्पादन गर्न सकिने रहेछ भन्ने आत्मबल वृद्धि भएको बगनासकाली२ पोखराथोकका विजय भट्टराईले बताए।"
मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज ७ बजे प्रधानमन्त्री निवास, बालुवाटारमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुने जनाइएको छ। बैठकबाट केही नियुक्ति, बढुवाका लगायतका निर्णय हुन सक्ने बताइएको छ।"
रास्वपा सभापति लामिछाने आज काठमाडौं अदालतमा उपस्थित हुने,"काठमाडौं : राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछाने आज काठमाडौं जिल्ला अदालतमा उपस्थित हुने भएका छन्। पोखराको सूर्यदर्शन सहकारीको बचत रकम अपचलन मुद्दामा धरौटीमा बिहीबार रिहा भएका लामिछाने सहकारीको रकम अपचलन मुद्दामा आफैं काठमाडौंमा उपस्थित भएका हुन्। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा राष्ट्रिय स्वतन्त्र पार्टीका सभापति रवि लामिछानेसहित ४४ जनाविरुद्ध मुद्दा दर्ता भएको छ। उक्त सहकारीको मुद्दा रहेकाले आज लामिछाने आफैं अदालतमा उपस्थित हुने रास्वपाका कार्यवाहक प्रवक्ता मनिष झाले जानकारी दिए। लामिछाने अदालतमा आफैं उपस्थित हुने भएपछि प्रहरीले पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी, लीला पछाईँ, रामबहादुर खनाल, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनालले जानकारी दिए। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा रिहा भएका प्रतिवादीहरूको मुद्दामा थप अनुसन्धान हुने श्रेस्तेदार खनालले बताए। कालिमाटीको स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ४४ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि मंगलबार रिहा भएका हुन्। जिल्ला अदालतका न्यायाधीश पदमराज पाण्डयेको इजलासले उनीहरूलाई तीन लाख रुपैयाँ धरौटीमा रिहा गर्न आदेश दिएको थियो।"
एक्लै निर्वाचन जितेर देखाउन अखिललाई प्रधानमन्त्रीको निर्देशन,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीले आसन्न स्ववियु निर्वाचनमा कसैको वैशाखीबिना एकताबद्ध भएर मैदानमा उत्रिएर विजय हासिल गर्न विद्यार्थी संगठन अनेस्ववियुलाई आग्रह गरे। अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु)ले आसन्न स्वतन्त्र विद्यार्थी युनियन निर्वाचनका सन्दर्भमा एमालेको केन्द्रीय कार्यालयमा आयोजना गरेको राष्ट्रिय कार्यशालालाई सम्बोधन गर्दै अध्यक्ष ओलीले स्थापित र सफल खेलाडी अरूको वैशाखी नटेकी आफैं दौडिएर पदक जितेको उदाहरण प्रस्तुत गरे। अध्यक्ष ओलीले ढुक्क भएर आत्मविश्वासका साथ तुफान भएर अगाडि बढ्न र महान् सफलता हासिल गर्न शुभकामना दिए। ओलीले आफ्नो पार्टीमा युवा छैनन् भनेर प्रचार गरिएको भन्दै त्यसको जाँच आगामी स्ववियु चुनावबाट गर्नुपर्ने बताए। फागुन १५ गते हुने स्ववियु चुनावमा कोसँग युवा छन् भनेर एमालेले प्रमाणित गर्नुपर्ने बताए। मैले हाम्रो युवा पुस्तामाथि विश्वास गरेको छु। एउटा कुरा सावित गर्नु छ एमालेले यसपल्ट, एमालेसँग युवा छैनन्, उनले भने, कोसँग युवा रहेछन् फागुन १५ गते जाँची हेरौं। पञ्जा लडाइँ हेरौं फागुन १५ गते, को सँग युवा रहेछन् ? उनले केही फुकेको बेलुनजस्तो आकार भएका संगठन र प्रचारसँग नडराउन समेत विद्यार्थीलाई आग्रह गरे। ओलीले भने, केही न केहीको संगठन छ। अर्काले फुकिदिएको भरमा पुक्क बेलुनजस्तो भएका। त्यसकारण फुकेको बेलुनको आकार भएकासँग डराउनु पर्दैन। प्रचारको आकारसँग पनि डराउनु पर्दैन। १०२० जना छन्। फुक्याफुक्यै गर्छन्। त्यत्ति हो। हामी लाखौंं छौं। एमाले कसैको नीति मानेर मिल्न तयार नहुने भन्दै मिल्न मन हुनेहरूलाई एमालेसँग मर्ज हुने आग्रह गरे। ओलीले भने, हामी आफ्नो पार्टी विस्तार गर्छौं। कोही आउँछ भने मिल्न आउँदा हुन्छ। मर्ज गर्न आए हुन्छ। नेकपा एमाले तिम्रा नीति अलिकति मान्छु, मेरा नीति अलिकति मान भनेर भन्ने। अनि संगठनमा योग्यता नभएका म त स्थायी कमिटीको सदस्य हुँ भन्छ एउटा भुरो। अनि, त्योसँग वार्ता गर्नुपर्ने र पोलिटब्युरोमा बस भनेर बार्गेनिङ गर्नुपर्ने ? यस्तो खाले चल्दैन। उनले थपे, पार्टीले निर्णय गरेर कुन ठाउँमा राख्नुपर्ने हो, त्यो ठाउँमा राख्ने हो। त्यही काम हामी गर्छौं। यो बार्गेनिङको लफडामा हामी छँदैछैनौं। नेपालको राजनीतिक आन्दोलनसँगै गौरवशाली विद्यार्थी आन्दोलन सुुरु भएको उल्लेख गर्दै उनले प्रजातन्त्र स्थापना पहिले गंगालालले मानव अधिकारसम्बन्धी पहिलो भाषण र संगठन दिएको र त्यही समयदेखिको चेतना र विद्रोहका उत्तराधिकारी आफ्नो पार्टी भएको स्पष्ट गरे। प्रधानमन्त्री ओलीले आफू साधारण मान्छे भएको र इमान्दारीसाथ काम गरिरहेको बताए। राजनीतिक प्रतिस्पर्धी नेताहरूले आफ्नै बारेमा विभिन्न टीकाटिप्पणी गरे पनि आफू साधारण र इमानदार भएको उनको भनाइ छ। उनले भने, केपी ओली ? को केपी ओली ? कोको, को केपी ओली ? यति बिर्सिने भइसके क्या, यस्तै बिर्सिएको राम्रो। मेमोरी पावरले तिमीहरूको त्यसैगरी काम गरोस्, केही छैन। अब को केपी ओली भन्ने कुरा म बताउन्नँ। मैले थाहा पाएको भनेको एउटा साधारण मान्छे हो, इमान्दारी साथ काम गर्छ। एमाले र आफ्नाबारेमा राजनीतिक दलका नेताहरूले अनेक कुरा लगाए पनि राजनीतिमा आफू इमानदार रहेको उनको दाबी छ। अध्यक्ष ओलीले त्यही बिउ फुकेर एकतामा सामेल हुन आउने समूहलाई जोड्दै एमालेलाई अहिलेको राष्ट्रिय शक्ति बनाइएको र अब निर्णायक शक्तिको निर्माणको दिशामा अग्रसर भएको जनाउँदै मार्छाैं र सिध्याउँछौं भन्नेहरूलाई पनि आफूहरूले जनमतमा पहिलो शक्ति भएर देखाइदिएको बताए। खै एमाले, कहाँ छ एमाले भन्नेहरूलाई प्रतिस्पार्धाबाट ठ्याम्म उत्तानो लगाइदिएपछि थाहा हुन्छ। अध्यक्ष ओलीले भने, विश्वविद्यालय क्षेत्र मुड्की र सशस्त्र संघर्षले लोकप्रिय हुने क्षेत्र होइन। यो राम्रो काम गरेर शान्तिपूर्णरूपमा अगाडि बढ्ने क्षेत्र हो तर कसैले मुड्की देखाउँछ भने हामी कमजोर भएर चुप लागेर बस्दैनौं। म साथीहरूलाई राम्रो काममा एग्रेसिभली लाग्न आग्रह गर्छु।"
दुम्किबासमा पुल भासिँदा पूर्व पश्चिम राजमार्ग अवरुद्ध,"नवलपुर : पूर्वपश्चिम राजमार्गअन्तर्गत नवलपुरको दुम्किबासमा पुल भासिँदा राजमार्ग अवरुद्ध बनेको छ। शुक्रबार साँझ सवा ५ बजे पुल भासिँदा राजमार्ग अवरुद्ध बनेको इलाका प्रहरी कार्यालय दुम्किवासका प्रहरी निरीक्षक राजन प्रसाद तिम्सिनाले बताए। उनका अनुसार पुल भासिएपछि बाटो पूर्ण रूपमा अवरुद्ध भएको छ। वैकल्पिक बाटो बनाएर यातायात सञ्चालन गर्ने तयारी भइरहेको उनले बताए। केही समय लाग्छ। हामी विकल्प खोज्दै छौं, उनले भने। नवलपुरका प्रमुख जिल्ला अधिकारी अरुण पोखरेलले वैकल्पिक बाटो निर्माण गर्नुपर्ने भएकाले सडक सञ्चालन हुन केही समय लाग्ने बताए। डाईभर्सन बनाउनुपर्ने हुन्छ। कम्तीमा ६७ घन्टा लाग्न सक्छ, पोखरेलले भने। सडक डिभिजनको टोली पुगेर वैकल्पिक बाटोको सम्भाव्यता खोजिरहेको उनको भनाइ छ। क्षमताभन्दा बढी सामान बोकेको लरी पुल पार गर्न खोज्दा भासिएको थियो। बुधबारदेखि नै दाउन्नेमा सडकको खराब अवस्थाका कारण यात्रुहरूले सास्ती खेप्नु परेको थियो। पुल भासिएपछि सो मार्ग हुँदै यात्रा गर्ने यात्रुहरूले थप सास्ती भोग्नु परेको छ।"
रैनादेवी छहराको हिउँदे अधिवेशनबाट चारवटा कार्यविधि पारित,"तानसेन : रैनादेवी छहरा गाउँपालिकाको १७औं गाउँसभाको दोस्रो बैठकले ४ वटा कार्यविधि पारित गरेको छ। गाउँ सभाले कृषि औजार कार्यक्रम कार्यान्वयन कार्यविधि, जैविक मल वितरण कार्यक्रम कार्यान्वयन कार्यविधि, दिवा खाजा कार्यक्रम कार्यान्वयन कार्यविधि र दुर्घटना बिमा कार्यक्रम कार्यान्वयन कार्यविधि २०८१ पारित गरेको हो। पालिकाले हालसम्म ४ वटा ऐन, ४ वटा मापदण्ड, ३ वटा निर्देशिका , ४ वटा नियमावली, १ विनियमावली र ४२ वटा कार्यविधि पारित गरेको छ। गाउँपालिका उपाध्यक्ष युवराज थापाले १७ औ गाउँसभामा कार्यविधि पेश गरेका थिए। गाउँपालिकाबाट कार्यविधि पास भएकाले अब योजनाका काम गर्न बाटो खुलेको पालिका अध्यक्ष रुक्मांगत भट्टराईले बताए।"
हेलिकोप्टरमार्फत गर्भवतीको उद्धार,कालीकोट : सुत्केरी हुन नसकेपछि २३ वर्षीया लालशोभा सिंहको हेलिकोप्टरमार्फत उद्धार गरिएको छ। महावै गाउपालिका४ की सिंहले महावै आधारभूत अस्पतालमा बच्चा जन्माउन नसकेपछि हेलिकोप्टरमार्फत प्रदेश अस्पतालमा लगिएको हो। राष्ट्रपति सुत्केरी महिला उद्धार कार्यक्रमको सहयोग कार्यक्रमअन्तर्गत सुत्केरीको उद्धार गरिएको गाउँपालिका अध्यक्ष खेमबहादुर सिंहले बताए। उनले प्रदेश अस्पतालमा बच्चा जन्माएकी छन्। उनको स्वास्थ्य अवस्था सामान्य रहेको स्थानीय करन सिंहले बताए।
भारतीय दूतावासले मनायो विश्व हिन्दी दिवस,"काठमाडौं : काठमाडौंस्थित भारतीय दूतावासले विश्व हिन्दी दिवस मनाएको छ। शुक्रबार लैनचौरस्थित दूतावास परिसरमा विश्व हिन्दी दिवस मनाइएको हो। विश्व हिन्दी दिवसको अवसरमा आयोजित कार्यक्रममा हिन्दी मञ्च नेपालका अध्यक्ष एवं सांसद मंगलप्रसाद गुप्ता, भाषा आयोगका अध्यक्ष डा गोपाल ठाकुर, नेपाल संगीत तथा नाट्य प्रज्ञा प्रतिष्ठानका कुलपति निशा शर्मा र भारतीय दूतावासकी काउन्सलर गीताञ्जलि ब्र्यान्डन सहभागी थिए। दूतावासका काउन्सलर ब्र्यान्डनले भारतीय प्रधानमन्त्री नरेन्द्र मोदीको सन्देश वाचन गरेकी थिइन्। मोदीले विश्व हिन्दी दिवसले हिन्दी भाषा बोल्नेहरूका लागि समृद्धि र सांस्कृतिक पहिचानको संरक्षण गर्नेमा जोड दिएका थिए। उनले नेपालमा रहेका हिन्दीभाषी र विद्वानहरूप्रति आभार प्रकट गरेका थिए। उनीहरूकै माध्यमबाट हिन्दी भाषाको प्रचारप्रसार र नेपालभारतबीचको सम्बन्धलाई प्रगाढ बनाउन मद्धत गरेको मोदीको भनाइ छ। कार्यक्रममा काठमाडौंका धेरै स्कुलका विद्यार्थीहरूले हिन्दी कविता र नाटकमा भाग लिएका थिए। उनीहरूले गम्भीर विषयमा कविता सुनाएका थिए। कार्यक्रममा नेपाल प्रज्ञा प्रतिष्ठानका कलाकारहरूले पनि सहभागिता जनाएका थिए। त्यस्तै नेपालभारत मैत्री कवि सम्मेलन पनि आयोजना गरिएको थियो। जहाँ प्रतिष्ठित कविहरूले हिन्दी भाषामा कविता वाचन गरेका थिए। भारतको नागपुरमा पहिलोपटक सन् १९७५ जनवरी १० मा विश्व हिन्दी सम्मेलन आयोजना गरिएको थियो। सोही कारण प्रत्येक जनवरी १० मा विश्वभरि विश्व हिन्दी दिवस मनाउँदै आएको छ।"
वीरगन्ज महानगरको विभिन्न विधेयक र प्रस्तावहरू पारित,"वीरगन्ज : वीरगन्ज महानगरपालिकाको शुक्रबार सम्पन्न नगरसभाको १६ औं अधिवेशनमा विभिन्न विधेयक र प्रस्तावहरू पारित भएको छ। अधिवेशनमा वीरगन्ज महानगरका मेयर राजेशमान सिंहले पेस गरेको वार्षिक बजेट तथा कार्यक्रम रकमान्तरण, स्रोतान्तरण, बजेट थपघट एवं योजना तथा कार्यक्रम परिमार्जन गरी संशोधन गर्न बनेको विनियोजन विधेयक २०८१ सर्वसम्मतीले पारित भएको हो। यस्तै विज्ञापन कर सम्बन्धी विधेयक २०८१, वीरगन्ज महानगरपालिकाको संगठन संरचना तथा दरबन्दी परिमार्जन सम्बन्धी प्रस्ताव र सहकारी ऐन २०७४ मा संशोधन गर्न बनेको सहकारी विधेयक २०८१ पनि अधिवेशनले पारित गरेको छ। नक्सा पास नगरी महानगरमा निर्माण भएका पुराना घरको अभिलेखीकरण चैत मसान्तसम्म गराउँदा ५० प्रतिशत जरिवाना छुट दिने प्रस्ताव पनि अधिवेशनबाट पारित भएको छ। जरिवाना छुटको लाभ उठाउँदै निर्माण भएका संरचनाको अभिलेखीकरणका लागि आउँदो चैत महिनाभित्र निवेदन दिइसक्न सम्पूर्ण नगरवासीलाई मेयर सिंहले आग्रह पनि गरे।"
शनिबार देशका यी स्थानमा हुने छ वर्षा,"काठमाडौं : शनिबार कोशी प्रदेश, कर्णाली प्रदेश र सुदुर पश्चिम प्रदेशका पहाडी भूभागमा आंशिक बदली तथा बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार शनिबार राति सुदुरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा साधारणतया बदली तथा बाँकी भूभागमा आंशिक बदली देखि मौसम मुख्यतया सफा रहने छ। कर्णाली प्रदेश र सुदूरपश्चिम प्रदेशका थोरै स्थानहरूमा हल्का वर्षाको सम्भावना रहेको छ। साथै गण्डकी प्रदेश, कर्णाली प्रदेश र सुदूरपश्चिम प्रदेशका उच्च पहाडी तथा हिमाली भूभागका केही स्थानहरूमा हल्का हिमपातको सम्भावना रहेको महाशाखाले जनाएको छ।"
आठ सय २२ फरार प्रतिवादी पक्राउ,"काठमाडौं : फरार प्रतिवादी पक्राउका लागि विशेष अभियान सञ्चालन गरेको काठमाडौं प्रहरीले २५ दिनमा आठ सय २२ फरार प्रतिवादी पक्राउ गरेको छ। काठमाडौं प्रहरीले बिहीबारसम्म विभिन्न स्थानबाट एक सय २२ फरार प्रतिवादीलाई पक्राउ गरी फैसला कार्यान्वयनका लागि आज अदालत पेस गरेको प्रहरी उपरीक्षक नवराज अधिकारीले बताए। काठमाडौं प्रहरीले गत साउनमा एक सय २९, भदौमा तीन सय ९९, असोजमा एक सय ८४, कात्तिकमा एक सय तीन र मङ्सिरमा दुई सय आठ फरार प्रतिवादी पक्राउ गरी कारागार चलान गरिसकेको छ। साउनदेखि यही पुस २५ गतेसम्म एक हजार आठ सय ४५ फरार प्रतिवादी पक्राउ गरिएको प्रहरी उपरीक्षक अधिकारीले जानकारी दिए। अदालतले विभिन्न कसुरमा उनीहरू विरुद्ध चार करोड ८२ लाख ३६ हजार पाँच सय ८५ रुपैयाँ जरिवाना र एक सय ४३ वर्ष आठ महिना २६ दिन कैद फैसला गरेको छ। अदालतको फैसलालगत्तै उनीहरू फरार रहेका थिए।"
"'मुलुकको परिवर्तनमा ट्रेड युनियनको भूमिका अहम छ, खारेज नगरौं'","काठमाडौं : निजामती कर्मचारीका विभिन्न संगठनहरूले दलगत ट्रेड युनियन हटाउने गरि भएको बहसप्रति आपत्ति जनाएका छन् । सिंहदरबारमा शुक्रबार बसेको प्रतिनिधिसभा अन्तर्गतको राज्य व्यवस्था तथा सुशासन समितिमा सङ्घीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक सम्बन्धमा आफ्नो सुझाव प्रस्तुत गर्दै निजामती कर्मचारीका विभिन्न संगठनका प्रतिनिधिहरूले हक हितको लागि संगठित हुने अधिकार संविधानले नै दिएको भन्दै यसलाई कुण्ठित गर्ने काम नगर्न सुझाव समेत दिएका छन्। बैठकमा एमालेनिकट नेपाल निजामती कर्मचारी संगठनका अध्यक्ष लेखनाथ कोइरालाले ट्रेड युनियन अधिकारमा विषयमा विद्यमान कानुनमा रहेका विषयलाई नै निरन्तरता पाउनुपर्ने बताए । उनले मुलुकको परिवर्तनमा ट्रेड युनियनको भूमिकालाई नविर्सन सुझाव दिँदै ट्रेड युनियन अधिकार खारेज गर्ने बहस उचित नभएको धारणा राखे। त्यस्तै कांग्रेसनिकट नेपाल निजामती कर्मचारी युनियनका अध्यक्ष गोपाल पोखरेलले ट्रेड युनियन अधिकारलाई कुण्ठित गर्ने दिशातर्फ नजान सुझाव दिए। निजामती सेवामा रहेर गलत गर्नेलाई कारवाही हुनुपर्नेमा आफूहरू स्पष्ट रहेको भन्दै उनले संवैधानिक अधिकार खोस्ने बहस नगर्न आग्रह गरे। त्यस्तै माओवादी निकट नेपाल राष्ट्रिय कर्मचारी संगठनका अध्यक्ष अम्बादत्त भट्टले ट्रेड युनियनलाई व्यवस्थित गर्न सकिने भएपछि यसलाई नै हटाउने कुरा उचित नभएको धारणा राखे । यसअघि विधेयकमाथिको छलफलका क्रममा कांग्रेसएमाले सांसदहरुले दलगत ट्रेड युनियन हटाइ एउटै मात्रै आधिकारिक ट्रेड युनियन राख्नुपर्ने बताउँदै आएका थिए ।"
८२ जनाको दृष्टि फर्कियो,"सिन्धुपाल्चोक : सिन्धुपाल्चोकको मेलम्चीमा भएको आँखा शिविरमा ८२ जना मोतियाबिन्दुका बिरामीको दृष्टि पुनर्स्थापित गरिएको छ। आफूले पुनः आँखा देख्न पाएकोमा स्थानीय विष्णुप्रसाद सापकोटाले खुसी व्यक्त गरे। दृष्टि पुनर्स्थापना पछि आफूहरूलाई आत्मनिर्भर बन्न, आफ्नो दैनिक जीवन सहज रूपमा सञ्चालन गर्न, सामाजिक गतिविधिमा पुनः सक्रिय हुन र आर्थिक रूपमा लाभदायक कार्यहरूमा संलग्न हुन सहयोग पुग्ने उनले बताए। सापकोटाजस्तै स्थानीय टक्करकुमारी दुलालले पनि फेरि आँखा देख्न पाएकोमा निक्कै खुसी लागेको प्रतिक्रिया दिइन्। अब त आँखा देख्छु जस्तो लागेको थियो, भगवानले नै आँखा दिएजस्तो लागिरहेको छ, उनले भनिन्। दुई दिनसम्म चलेको शिविरमा ८० मोतियाबिन्दु प्रभावित आँखाको शल्यक्रिया गर्ने लक्ष्य राखिएकोमा ८२ मोतियाबिन्दु प्रभावित आँखाको सफलतापूर्वक दृष्टि पुनर्स्थापित गरिएको तिलगंगा सामुदायिक आँखा केन्द्र मेलम्चीका प्रमुख आशीष भट्टले जानकारी दिए। शिविरमा मोतियाविन्दुको शल्याक्रियासँगै २ वटा मासु पलाएको शल्यक्रिया गरी कुल ८४ वटा शल्यक्रिया सम्पन्न भएको भट्टले बताए। तिलगंगा आँखा प्रतिष्ठान र तिलगंगा सामुदायिक आँखा केन्द्र, मेलम्चीको सहकार्य तथा मेलम्ची नगरपालिकाको समन्वयमा भएको शिविरमा डा प्रतिभा लामा जोशी र रमिता महर्जनले आँखाका बिरामीहरूको शल्यक्रिया गरेका थिए। गत साता मेलम्ची, दुवाचौर, इन्द्रावतीको नवलपुर र भिमटारमा छनौट शिविर सञ्चालन गरी मोतियाविन्दुको शल्याक्रिया गर्नुपर्ने बिरामीको छनौट गरिएको थियो। मेलम्ची नगरपालिकाले शल्यक्रिया गराएका बिरामीहरूका लागि खाना र औषधीको व्यवस्था गरेको नगर प्रमुख आइतमान तामाङले बताए।"
"पुलमा फोटो खिच्न पाइन्छ, तर्न पाइँदैन","नवलपुर : विनयी त्रिवेणी ६ का प्रेमचन्द्र रौनियार नारायणी नदी माथि झोलुंगेपुल बनेपछि अब यहाँको धार्मिक पर्यटनमा उल्लेख्य वृद्धि हुनेमा आशावादी थिए। नेपाली भूभाग हुँदै ऐतिहासिक महŒवको बाल्मीकि आश्रम पुग्ने एकमात्र पहुँचको मार्गमा जोड्ने पुल सञ्चालनमा अवरोध हुँदा उनी आजकल निराश छन्। चितवन राष्ट्रिय निकुञ्जले सुरक्षाको कारण देखाउँदै पुल सञ्चालनमा रोक लगाएपछि उनी जस्तै त्रिवेणीका अन्य बासिन्दा पनि निराश देखिन्छन्। ९ वर्ष लगाएर पुल बनेको थियो, अहिले सञ्चालन नहुँदा यसले यहाँको धार्मिक पर्यटनमा असर परेको छ। विभिन्न बहाना बनाएर पुल सञ्चालनमा अबरोध गर्नु दुःखद् कुरा हो।, रौनियारले भने, पुल बनेको छ, हेर्न पाइन्छ, फोटो खिच्न पाइन्छ तर पुल तरेर पारि जान पाइँदैन। रौनियारले आक्रोश पोखे। गत साउन २८ गतेदेखि पुलको विधिवत् सञ्चालन भए पनि फेरि निकुञ्जले पुल सञ्चालनमा रोक लगाएको हो। पुल उद्घाटनका दिन जिल्लाका सांसद, पालिका प्रमुखहरू, सरकारी कार्यालयका प्रमुखहरूलगायत सबै सरोकारवालाहरू सहभागी थिए। त्रिवेणी गजेन्द्रमोक्ष दिव्यधाम क्षेत्र विकास समितिका अध्यक्ष स्वामी कृष्ण प्रपन्नाचार्यले झोलुंगेपुल निर्माण भएर पनि सञ्चालनमा अवरोध गरिनुले यस क्षेत्रको धार्मिक पर्यटनमा निकै असर पुगेको बताए। उनले भने, निकुञ्जकै सहमतिमा पुल पारि निकुन्ज क्षेत्रमा पैदल मार्ग बनाएर पुल सञ्चालन भएको थियो, अहिले फेरि विभिन्न बहाना बनाएर सञ्चालनमा अवरोध गरिएको छ। झोलुंगेपुल निर्माण हुन लाग्दा नै विभिन्न अवरोध सिर्जना भएको भन्दै यसको निर्माणपछि पनि सञ्चालन नहुनु दुःखद् विषय भएको उनको भनाइ छ। पुलको मुखमा सुरक्षा जाँचका लागि सेना राख्नुपर्छ भनेर हामीले त्यहाँँ सेना बस्ने भवन पनि बनायौं तर विभिन्न बहाना बनाएर रोकिएको छ, सेनाका लागि बस्ने पूर्वाधार तयार भइसकेको छ। स्वामी प्रपन्नाचार्यले भने। उनले पुल सञ्चालन नहुँदा आफ्नो भूमि हुँदै वाल्मीकि आश्रम पुग्ने नेपाली धार्मिक पर्यटकको चाहनामा सरकारी निकायहरू बाधक बन्न नहुने बताए। २०७० सालमा निर्माण सुरु गरिएको सो पुल २०७९ सालमा निर्माण सम्पन्न भए पनि २०८१ साउनसम्म सञ्चालनमा आएको थिएन। गत साउनमा सञ्चालन गरिएको भए पनि फेरि पुल सञ्चालनमा निकुञ्जले रोक लगाएको हो। यो झोलुंगेपुलले नवलपुरको विनयी त्रिवेणी६ र चितवनको माडी नगरपालिका १ लाई जोड्छ। यो पुल तरेपछि पैदल मार्ग हुँदै ४५ मिनेटमा वाल्मीकि आश्रम पुग्न सकिन्छ। स्थानीयहरूको श्रमदान र त्रिवणी गजेन्द्र मोक्षधाम क्षेत्र विकास समितिको लगानीमा पुल तरेर वाल्मीकि आश्रम जाने पैदल मार्ग बनेको थियो। त्रिवेणी मध्यवर्ती उपभोक्ता समितिका अध्यक्ष धीरज थापाले निकुञ्जले सुरक्षाको कारण देखाएर पुल सञ्चालनमा रोक लगाएको बताए। आर्मी बस्ने ठाउँ निर्माणाधीन अवस्थामा रहेकाले अहिले पुल सञ्चालनमा रोक लगाएको हो, त्यो ठाउँ बनेपछि पुल सञ्चालन हुन्छ भनेको छ। उनले भने। थापाले पुल सञ्चालन नहुँदा भारतीय भूमि हुँदै वाल्मीकि आश्रम जानुपर्ने भएकाले तीर्थयात्रीहरूलाई असहज भएको बताए। भारतीय भूमि प्रयोग गरेर झन्झटिलो प्रक्रिया पूरा गर्दै जानुपर्छ। यसले सबैलाई अप्ठ्यारो बनाएको छ, यहाँको धार्मिक पर्यटनमा समेत असर पुगेको छ। थापाको भनाइ छ। उनले सेना बस्ने पूर्वाधार तयार भएपछि पुल सञ्चालन हुनेमा आफू आशावादी रहेको बताए। चितवन राष्ट्रिय निकुञ्ज कार्यालय कसराका प्रवक्ता अविनाश थापामगरले सुरक्षाकै कारण निकुञ्जले केही समयका लागि पुल सञ्चालनमा रोक लगाएको बताए। वन्यजन्तुको सुरक्षाको कुरा हुन्छ, तीर्थयात्रीहरूको सुरक्षाको कुरा हुन्छ। त्यसकारण रोक लगाएका हौं। उनले भने। सेना तथा कर्मचारी बस्ने पोस्ट तयार भइरहेको भन्दै उनले त्यसपछि प्रवेश अनुमति जारी गरेर पुल सञ्चालन गर्न सकिने बताए। चोरी सिकारीको जोखिम पनि हुन्छ, सबै सुरक्षाको प्रत्याभूति भएपछि पुल सञ्चालन हुन्छ, बनेपछि सञ्चालन गर्न नदिने भन्ने कुरा भएन, उनले भने। विनयी त्रिवेणी वडा नम्बर ६ का वडाध्यक्ष नुरेन्द्र शाहले पनि निकुञ्ज प्रशासनले नै रोक लगाएको बताए। उनले भने, निकुञ्जले सुरक्षाको कारण देखाएर हाललाई पुल सञ्चालनमा रोक लगाएको हो। पुल सञ्चालन गर्नेबारे हामी निकुञ्ज प्रशासनसँग निरन्तर समन्वय गरिरहेका छौं। शाहले आर्मी र कर्मचारी बस्ने भवन तयार भइसकेको बताए। भवन तयार छ, छिट्टै सेना र कर्मचारी पठाइदिनुस् भनेका छौं। चिफ वार्डेनको सरुवा भएका कारण पनि ढिलाइ भएको छ, उनको भनाइ छ। माघीऔंसीका अवसरबाट सञ्चालनमा ल्याउनुपर्छ भनेर आफूले पहल गरिरहेको उनले बताए। माघी औंसीमा त्रिवेणीमा ठूलो धार्मिक मेला लाग्ने गर्छ। शाहले झोलुंगेपुल तत्काल सञ्चालनमा ल्याउन मागसमेत गरे। त्रिवेणी गजेन्द्रमोक्ष दिव्यधाम क्षेत्र विकास समितिका कार्यकारी निर्देशक झपेन्द्रश्वर भुसालले पुल सञ्चालन नहुँदा यस क्षेत्रको धार्मिक पर्यटकीय गतिविधिमा असर पुगेको बताए। उनले भने, पुल सञ्चालन हुँदा यहाँका नागरिकमा उत्साह थियो, तर त्यो धेरै दिन टिक्न पाएन। भुसालले नेपाली भूमि प्रयोग गरेर वाल्मीकि आश्रम जान यो पुल एकमात्र विकल्प भएकाले यसको सञ्चालनमा रोक लगाउन नहुने बताए।"
अवैध रूपमा भित्र्याइएको भैंसी र पाडा नियन्त्रण,वीरगन्ज : पर्साको जगरनाथपुर गाउँपालिका४ मा अवस्थित पाडा बजारबाट सशस्त्र प्रहरीले एक ट्रक भैंसी र पाडा नियन्त्रणमा लिएको छ। भारतबाट भन्सार छलेर अवैध रूपमा भित्र्याइएको भैंसी र पाडाहरू ट्रकमा लोड गरेर बाराको जितपुर हुँदै काठमाडौं पठाउने तयारी भइरहेको सूचना स्थानीयवासीले सशस्त्र प्रहरीलाई दिएका थिए। त्यसपछि सशस्त्र प्रहरी बोर्डर आउट पोस्ट भीखमपुरबाट सशस्त्र प्रहरी नायब उपरीक्षक रमेश गुरुङको नेतृत्वमा खटिएको टोलीले ना ७ ख ६२८० नम्बरको ट्रकमा लोड गरिएका भैंसी र पाडासहित दुई जना मानिसलाई पनि नियन्त्रणमा लिएको हो। सशस्त्र प्रहरीले नियन्त्रणमा लिएको उक्त ट्रकमा ११ वटा भैंसी र ९ वटा पाडा रहेको सशस्त्र प्रहरी नायब उपरीक्षक गुरुङले जानकारी दिए। नियन्त्रणमा लिइएका दुई जना व्यक्तिको नाम भने खुलाइएको छैन। भारतबाट भन्सार राजश्व छलेर अवैध रुपमा भित्र्याइएको आशंकामा भैंसी र पाडासहितको उक्त ट्रक नियन्त्रणमा लिइएको सशस्त्र प्रहरी नायब उपरीक्षक गुरुङले बताए। नियन्त्रणमा लिइएका भैंसी र पाडा जितपुरका कारोबारी सदाब हुसेनको रहेको अनुसन्धानका क्रममा खुलेको गुरुङले बताए। नियन्त्रणमा लिइएको भैंसी र पाडासहितको ट्रक आवश्यक कारबाहीका लागि शुक्रबार वीरगन्ज भन्सार कार्यालयमा बुझाइएको जानकारी उनले दिए।
श्रीमतीको हत्या गरेको आरोपमा पक्राउ,काठमाडौं : तनहुँमा श्रीमतीको हत्या गरेको आरोपमा श्रीमान पक्राउ परेका छन्। ३८ वर्षीया पार्वती सुनारको हत्या गरेको आरोपमा शुक्लागण्डकी नगरपालिका१ काठेपिपल बस्ने ५२ वर्षीय दिल बहादुर सुनारलाई शुक्रबार बिहान प्रहरीले पक्राउ गरेको हो। दिल बहादुरले विवादका क्रममा गएराति अचानो प्रहार गर्दा पार्वतीको मृत्यु भएको खबर पाएपछि अस्थायी प्रहरी पोस्ट कोत्रेबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
दोलखाबाट काठमाडौं आउँदै गरेको बस सिन्धुपाल्चोकमा दुर्घटना,काठमाडौं : दोलखाबाट काठमाडौं आउँदै गरेको बस सिन्धुपाल्चोकको सुनकोशी गाउँपालिका७ पाँचकिलोमा दुर्घटना भएको छ। जिल्ला प्रहरी कार्यालय सिन्धुपाल्चोकका अनुसार दुर्घटनामा दुईजना यात्रु सामान्य घाइते भएपनि मानवीय क्षति भएको छैन। बसमा ४० जना यात्रु सवार थिए। बसको ब्रेक फेल भएर भित्तामा पल्टिएको चालकले प्रहरीलाई जानकारी दिएको छ। घटनाबारे थप अनुसन्धान भइरहेको प्रहरीले जनाएको छ।
धरानमा लागू औषधसहित तीनजना पक्राउ,"धरान : सुनसरी धरान उपमहानगरपालिका१६ स्थित जोरसखुवा चोकबाट प्रतिबन्धित लागू औषधसहित तीनजनालाई प्रहरीले पक्राउ गरेको छ। ईलाका प्रहरी कार्यालय धरानको टोलीले स्थानीय वर्ष २४ को सुमित भुजेललाई पक्राउ गरिएको प्रहरी निरीक्षक दिवस कुँवरले बताए। भुजेलले बोकेको प्लास्टिकको झोलाबाट लागू औषध ट्रामाडोल एकसय क्याप्सुल, ट्रामानिल९ सय क्याप्सुल र न स्पासपेन एकहजार क्याप्सुल बरामद गरिएको प्रहरी निरीक्षक कुँवरले बताए। भुजेललाई जिल्ला अदालत सुनसरीबाट म्याद थप गरी थप अनुसन्धान भइरहेको उनले बताए। त्यस्तै धरान८ सिद्धार्थ मार्गस्थित कुमार खत्रीको घरमा डेरा गरी बस्ने सुनसरीको हरीनगरा गाउँपालिका वडा नं४ बस्ने वर्ष ३१ को अरसद अन्सारी र भुटाहा बस्ने वर्ष ४५ को जियाउल अन्सारीलाई पनि लागू औषधसहित पक्राउ गरिएको प्रहरी निरीक्षक कुँवरले बताए। उनीहरूको कोठा खानतलासी गर्दा कोठाको खाटमुनि कालो झोलाबाट लागू औषध ट्रमोल५० लेखिएको ४२ हजार छ सय क्याप्सुल बरामद गरिएको प्रहरी निरीक्षक कुँवरले बताए। दुबै जनालाई इप्रका धरानमा ल्याइ थप अनुशन्धान गर्ने काम भइरहेको उनले बताए।"
५ हजार आठ सय बढी फरार प्रतिवादी पक्राउ,"काठमाडौं : नेपाल प्रहरीले पछिल्लो पाँच महिनामा पाँच हजार आठ सय ४६ जना फरार प्रतिवादीलाई पक्राउ गरेको छ। प्रहरी वरिष्ठ उपरीक्षक एवम् नेपाल प्रहरीका प्रवक्ता विश्व अधिकारीले अदालतको आदेश कार्यान्वयनका क्रममा विभिन्न आपराधिक क्रियाकलापमा संलग्न भई फरार रहेका प्रतिवादीलाई पक्राउ गरिएको जानकारी दिए। प्रहरी वरिष्ठ उपरीक्षक अधिकारीले साउनदेखि मङ्सिरसम्म पक्राउ परेकामा सबैभन्दा बढी मधेश प्रदेशका एक हजार पाँच सय ९४ प्रतिवादी रहेका जानकारी दिए। काठमाडौँ उपत्यकाबाट एक हजार दुई सय ५३ जना प्रतिवादी पक्राउ परेका छन्। कोशीबाट सात सय ३५, बागमतीबाट दुई सय ६५, गण्डकीबाट पाँच सय छ, लुम्बिनीबाट एक हजार ३५, कणालीबाट एक सय ६९ र सुदूरपश्चिम प्रदेशबाट दुई सय ३५ फरार प्रतिवादीलाई पक्राउ गरी अदालतमा पेस गरिएको प्रवक्ता अधिकारीले जानकारी दिए। केन्द्रीय अनुसन्धान ब्यूरोले ५४ जना पक्राउ गरेको छ। निजहरूबाट रु ४३ करोड पाँच लाख ४२ हजार जरिवानासमेत तोकिएको छ। निजहरूबाट कूल कैद एक हजार नौ सय ६८ वर्ष नौ महिना आठ दिन भुक्तानी गर्न बाँकी रहेको प्रहरी प्रवक्ता अधिकारीले जानकारी दिए।"
"हिउँमा चिप्लिएर अमेरिकामा कार दुर्घटना, २ नेपालीको मृत्यु",भर्जिनिया : अमेरिकाको उत्तरी भर्जिनियाको एक होटलमा रहेको बरफको पोखरीमा कार डुब्दा २ जना नेपालीको मृत्यु भएको छ। बिहीबार बिहान भर्जिनियाको चान्टिलीमा रहेको एक होटल बाहिर १० फिट गहिरो पोखरीमा कार डुबेको अवस्थामा फेला परेको र त्यस कारभित्र दुई जना नेपालीको शव भेटिएको सञ्चारमाध्यमहरुमा उल्लेख छ। प्रहरीले लगभग बिहान ७:३० बजेतिर हिउँमा चिप्लिएर पोखरीमा कार खसेको जानकारी दिएका छन्। कार आंशिक रूपमा जमेको पानीमा डुब्दा चालक ५५ वर्षीय कर्ण खड्का र कारमा बसेका २० वर्षीय निश्चल भट्टको मृत्यु भएको हो। उद्धार टोली उक्त स्थानमा पुग्दा दुबै जनाको मृत्यु भइसकेको थियो। मृतक खड्काका सहकर्मीहरूका अनुसार खड्का सोही होटलमा काम गर्थे। उनले निश्चल भट्टले सोही होटलमा जागिरको लागि आवेदन दिने भनेकाले सँगै लिएर आएका थिए। प्रहरीले घटनाको विषयमा थप अनु्सन्धान गरिरहेको छ।
काठमाडौंमा जेसिबिको ठक्करबाट बालिकाको मृत्यु,काठमाडौं : जेसिबिको ठक्करबाट बालिकाको मृत्यु भएको छ। नागार्जुन नगरपालिका६ ह्वाईट गुम्बा नजिकै सडकमा बा २ क ६०८८ नम्बरको जेसिबिको ठक्करबाट सोही नगरपालिका६ की ११ वर्षीया अनुसा तामाङको शुक्रबार दिउँसो मृत्यु भएको हो। ठक्करबाट गम्भीर घाइते भएकी उनको त्रिवि शिक्षण अस्पताल महाराजगंजमा उपचारको क्रममा मृत्यु भएको हो। प्रहरीले जेसिबि चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको छ।
रास्वपा सभापति लामिछाने आज काठमाडौं अदालतमा उपस्थित हुने,"काठमाडौं : राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछाने आज काठमाडौं जिल्ला अदालतमा उपस्थित हुने भएका छन्। पोखराको सूर्यदर्शन सहकारीको बचत रकम अपचलन मुद्दामा धरौटीमा बिहीबार रिहा भएका लामिछाने सहकारीको रकम अपचलन मुद्दामा आफैं काठमाडौंमा उपस्थित भएका हुन्। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा राष्ट्रिय स्वतन्त्र पार्टीका सभापति रवि लामिछानेसहित ४४ जनाविरुद्ध मुद्दा दर्ता भएको छ। उक्त सहकारीको मुद्दा रहेकाले आज लामिछाने आफैं अदालतमा उपस्थित हुने रास्वपाका कार्यवाहक प्रवक्ता मनिष झाले जानकारी दिए। लामिछाने अदालतमा आफैं उपस्थित हुने भएपछि प्रहरीले पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी, लीला पछाईँ, रामबहादुर खनाल, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनालले जानकारी दिए। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा रिहा भएका प्रतिवादीहरूको मुद्दामा थप अनुसन्धान हुने श्रेस्तेदार खनालले बताए। कालिमाटीको स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ४४ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि मंगलबार रिहा भएका हुन्। जिल्ला अदालतका न्यायाधीश पदमराज पाण्डयेको इजलासले उनीहरूलाई तीन लाख रुपैयाँ धरौटीमा रिहा गर्न आदेश दिएको थियो।"
विद्यालयमा खाना महोत्सव,"गुल्मी : गुल्मीमा विद्यार्थीले अतिरिक्त क्रियाकलाप अन्तर्गत खाना महोत्सव आयोजना गरेका छन्। जिल्लाको सदरमुकाम तम्घासस्थित महेन्द्र नमुना माध्यमिक विद्यालयका विद्यार्थीले शुक्रबार खाना महोत्सव गरेका हुन्। स्थानीय खानेकुरालाई प्रवर्द्धन गर्दै परिकार खुवाउने उद्देश्यले खाना महोत्सव कार्यक्रम आयोजना गरिएको विद्यालयले जनाएको छ। वार्षिक कार्ययोजनाअनुसार विद्यालयमा प्रत्येक शुक्रबार अतिरिक्त क्रियाकलाप हुने गर्छन्। जसमा शैक्षिक, खेलकुद र सांस्कृतिक कार्यक्रम पर्छन्। विद्यार्थीहरूले विद्यालयमा पहिलो पटक खाना महोत्सव कार्यक्रमको माग गरेपछि अतिरिक्त क्रियाकलाप अन्तर्गत शुक्रवार महोत्सवको आयोजना गरिएको विद्यालयका प्रधानाध्यापक कृष्णप्रसाद मरासिनीले बताए। उनले समुदायमा हुने स्थानीय खानेकुरा बारेमा विद्यार्थीलाई जानकारी दिँदै विद्यार्थीमा रहेको अन्तर्निहित प्रतिभालाई उजागर गर्न महोत्सवले टेवा पुग्ने बताए।"
प्रतिबन्धित औषधी बेचे कारबाही हुने औषधी व्यवस्था विभागको चेतावनी,"काठमाडौं : औषधी व्यवस्था विभागले प्रतिबन्धित औषधी बिक्री वितरण नगर्न चेतावनी दिएको छ। स्वास्थ्य तथा जनसंख्या मन्त्री प्रदीप पौडेलले औषधी बिक्री वितरणमा देखिएका बेथिति रोक्न अनुगमन तथा कारबाही प्रक्रियामा कडाइ गर्न निर्देशन दिएपछि विभागले सार्वजनिक सूचना जारी गरेको हो। विभागले पुष २५ गते जारी गरेको सार्वजनिक सूचनामा विभागमा दर्ता नभएका तथा चिकित्सकको पुर्जीमा मिश्रित फर्मास्युटिकल बनावट भएका औषधीहरू, न्युट्रास्युटिकल्सका नाममा तथा औषधी मिश्रित सौन्दर्य प्रसाधनसमेत बिक्री भैरहेको गुनासो आएकाले यसलाई रोक्न चेतावनी दिएको छ। अनुगमनका क्रममा विभागमा दर्ता नभएका तथा प्रतिबन्धित औषधीहरु चिकित्सकीय पूर्जामा सिफारिस हुँदा नागरिकको स्वास्थ्यमा प्रतिकुल असर परेको निरीक्षणका क्रममा पाइएको भन्दै यस्ता औषधीको बिक्री वितरण तथा सिफारिस रोक्न चिकित्सक तथा औषधी फर्माहरुलाई सूचित गरेको छ। विभागले नियमित अनुगमन भइरहने भन्दै सूचनाको अवज्ञा गरी बिक्री वितरण गरेको पाइएमा जफत तथा औषधी ऐन २०३५ बमोजिम कारबाही गरिने चेतावनी दिएको छ। विभागले विगतमा प्रतिबन्धित भिटामिन तथा खनिज मिश्रित वस्तु बिक्री गर्नेविरुद्ध न्यायालयबाट समेत माग दाबी बमोजिम आदेश प्राप्त भएको भन्दै पटक पटक सूचना जारी गर्दा पनि कानुन विपरीत गर्नेलाई कारबाही गर्ने चेतावनी दोहोर्याएको छ। कतिपय चिकित्सकले आवश्यक मात्राभन्दा बढी भिटामिन तथा खनिज समिश्रित औषधी सिफारिस गर्ने गरेको गुनासो समेत मन्त्रालयले प्राप्त गरेको प्रवक्ता प्रकाश बुढाथोकीले बताए। दर्ता र अनुमति दुवै नपाएका त्यस्ता औषधीका रुपमा सिफारिस गर्नु गैरकानूनी भएकाले बिक्री तथा सिफारिस गर्नेविरुद्ध कारबाही प्रक्रिया अघि बढाउने महानिर्देशक नारायण ढकालले बताए।"
नेपाली चित्रकलाको प्रवर्द्धनमा सघाउन चित्रकलासँग सहकार्य,"काठमाडौं : हस्तकलाअन्तर्गतको नेपाली चित्रकला प्रवर्द्धनमा अन्नपूर्ण मिडिया नेटवर्कले सघाउने भएको छ । शुक्रबार अन्नपूर्ण मिडिया नेटवर्कको तीनकुनेस्थित हेडक्वार्टरमा आयोजित एक समारोहमा नेपाली चित्रकलाको प्रवर्द्धनमा कम्पनी खडा गरि काम गरिहेको चित्रकला इंक प्रालिसँग सहकार्य सम्झौता भएको हो । सम्झौतापत्रमा अन्नपूर्ण मिडिया नेटर्वकका महाप्रबन्धक मनोज बस्नेत र चित्रकला इंक प्रालिका सीईओ रोमन चौधरीले हस्ताक्षर गरेका हुन्। यो सहकार्य चित्रकला प्रवर्द्धनमा कोशेढुंगा बन्नेछ,'चित्रकला इंक प्रालिका सीईओ रोमन चौधरीले भने, यसले नेपाली चित्रकलाको प्रचारमा पनि सघाउ पुग्नेछ । सम्झौता अनुसार एक वर्षसम्मका लागि अन्नपूर्ण मिडिया नेटर्वकलाई चाहिने ग्रिफ ह्याम्परका रुपमा हातबाट निर्मित चित्रकलाका सामानहरू चित्रकला इंकले उपलब्ध गराउनेछ । नेपालमा उत्पादन भइरहेका चित्रकलाका अधिकांश खपत विदेशी बजारमा हुने गरेको छ। नेपाली उत्पादनको प्रवर्द्धनमा सघाउन हामीले यो सहकार्य गरेका हौं,' सम्झौतापछि अन्नपूर्ण मिडिया नेटवर्कका महाप्रबन्धक बस्नेतले भने ।"
"टुँडीखेलमा थारूहरूको दुई दिने माघी महोत्सव, प्रधानमन्त्रीले उद्घाटन गर्ने","काठमाडौं : काठमाडौंको टुँडीखेलमा दुई दिने माघी महोत्सव आयोजना हुने भएको छ। थारू कल्याणकारिणी सभासहित थारू संघसंस्थाको आयोजनामा पुस २९ र माघ १ गते माघी महोत्सव आयोजना हुने भएको हो। महोत्सवको उद्घाटन प्रधामन्त्री केपी शर्मा ओलीले गर्ने मूल आयोजक समितिका संयोजक एवं सभाका सभापति प्रेमीलाल चौधरीले जानकारी दिए। उनका अनुसार महोत्सवमा थारू जनप्रतिनिधिहरूको पनि उपस्थिति रहनेछ। थारू समुदायको नयाँ वर्षको रूपमा रहेको माघीलाई उत्सवको रूपमा मनाउने गरिएको संयोजक चौधरीले बताए २०५९ सालदेखि काठमाडौंमा माघी महोत्सव मनाउँदै आएका छौं। थारू समुदायको नयाँ वर्ष भएकाले थारू भाषा, संस्कृति र जनचेतनाको लागि महोत्सव आयोजना गरेका हौं। प्रधानमन्त्रीले महोत्सवको उद्घाट गर्नुहुनेछ,' शुक्रबार आयोजित पत्रकार सम्मेलनमा उनले भने। उनका अनुसार माघी महोत्सव सफल बनाउन मूल आयोजक समिति मातहतमा विभिन्न उपसमितिहरू गठन गरिएको छ। महोत्सवमा थारू खानाका परिकारको स्टल, थारू सीप हस्तकला, पुस्तक प्रदर्शनीलगायत सयभन्दा बढी स्टलहरू रहनेछन्। महोत्सवमा थारू सांस्कृतिक नृत्य तथा गीत (मघौटा, सखिया, हुर्दगंवा, झुम्रा, छोक्रा, दिन्नचुवा, रागनी, बडोनाच, होरी, झर्रा, लठ्हवा, मुग्रंहवा नाँचसहित दुई दर्जनभन्दा धेरै सुन्दर नृत्य तथा गीतहरूको प्रस्तुती रहने सांस्कृतिक उपसमितिका संयोजक नन्दुराज चौधरीले जानकारी दिए। महोत्सवलाई व्यवस्थापन गर्न तथा सफल बनाउनको लागि करिब २१ लाख रुपैयाँ खर्च हुने अनुमान गरिएको छ।"
बर्दियामा पर्यटन प्रवर्द्धन गर्न महोत्सव,"गुलरिया : बर्दियाका पर्यटकीय गन्तव्यहरूको प्रवर्द्धन गर्न महोत्सव सरू भएको छ। बर्दिया राष्ट्रिय निकुञ्ल, कृष्णसार संरक्षण क्षेत्र, बबई उपत्यका, बढैयाताललगायत जिल्लाका पर्यटकीय क्षेत्रहरूको प्रचार प्रसार गर्दै आन्तरिक तथा बाह्य पर्यटकको गन्तव्यको रुपमा विकास गर्न बारबर्दिया नगरपालिकाको जयनगरमा पहिलो पटक कृषि, पर्यटन तथा औद्योगिक व्यापार महोत्सव आयोजना गरिएको हो। लुम्बिनी प्रदेश सरकारले शुभारम्भ गरेको 'घुम्न जाउँ बर्दिया' अभियानलाई समेत महोत्सवमार्फत् सफल बनाउने लक्ष्य लिइएको छ । पुष २५ देखि शुभारम्भ भएको बारबर्दिया व्यापार महोत्सव माघ ५ गते सम्म चल्ने बारबर्दिया उद्योग बाणिज्य संघका अध्यक्ष नमराज पौडेलले जानकारी दिए । ५ करोड रुपैयाँ बराबर कारोबार हुने अनुमान गरिएको व्यापार महोत्सवमा २ सयवटा स्टल राखिएका छन् । स्थानीय वस्तु तथा सेवाको बजार प्रर्वद्धनसँगै स्थानीय उद्यमी तथा व्यवसायीहरूलाई उत्पादन तथा बजारीकरणमा प्रोत्साहन गर्दै जिल्लाका पर्यटकीय गन्तव्यहरूको प्रर्वद्धन गर्ने उद्देश्यले आयोजना गरिएको महोत्सव १ लाख दर्शकहरूले अवलोकन गर्ने अनुमान गरिएको अध्यक्ष पौडेलले जानकारी दिए । कृषि उद्योग र पर्यटनमा वृद्धि बारबर्दिया नगरको समृद्धि भन्ने मूल नारा दिइएको महोत्सवको बारबर्दिया नगरपालिका संरक्षक तथा बारबर्दिया उद्योग बाणिज्य संघ आयोजक रहेको छ । महोत्सवबाट ५७ लाख ८० हजार रुपैयाँ अनुमानी आय तथा ५३ लाख ८० हजार खर्च अनुमान गरिएको अध्यक्ष पौडेलले प्रष्ट्याए । महोत्सव मार्फत् बारबर्दिया नगर पालिकाको कृषिजन्य उत्पादन तथा जडीबुटीहरुको व्यवसायीकरण गर्दै लगानीका अवसरहरूको खोजी गर्न मद्दत पुग्ने बारबर्दिया नगरपालिकाका नगरप्रमुख छविलाल थारुले बताए । महोत्सवका माध्यमबाट बारबर्दियाको महत्वपूर्ण धार्मिक तथा पर्यटकिय क्षेत्रको प्रचार प्रसारसँगै प्रवर्द्धनमा टेवा पुग्ने विश्वास लिइएको छ। यहाँको पर्यटकीय सतखलुवा ताल, पिकनिक स्पोट, धार्मिक स्थलहरूलगायत कृषि उपजको प्रवर्द्धनमा महोत्सवले सहयोग पुग्ने नगरप्रमुख थारुको भनाइ छ । महोत्सवमा घरेलु उद्योगबाट उत्पादित वस्तु, दैनिक उपभोग्य सामाग्री, कृषि उत्पादन तथा जडीबुटी, हस्तकला, स्थानीय कला, संस्कृति, परिकार, सूचनामूलक सामाग्री दैनिक स्थानीय तथा राष्ट्रिय कलाकारबाट गीत,नृत्य,हाँस्यव्यङ्यलगायतका सांस्कृतिक प्रर्दशनीहरूको अवलोकन र सेवा लिन सकिने व्यापार महोत्सवका व्यवस्थापक सुभाष परियारले बताए । स्थानीय कला,संस्कृति,भाषा तथा साहित्यको संरक्षणका लागि महोत्सव फलदायी उनको विश्वास छ। माघी पर्वको अवसर पारेर बर्दियाको बाँसगढी,ठाकुरद्वारा मन्दिर प्रांगण, राजापुर नगरपालिका तथा मधुवन नगरपालिकामा थुप्रै मेला महोत्सवहरूको आयोजना गरिएका छन् ।"
