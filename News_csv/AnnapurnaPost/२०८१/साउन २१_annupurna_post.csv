शीर्षक,विवरण
टुंगिन आँटेको संक्रमणकालीन न्याय,"शान्ति प्रक्रिया सुरु भएको २०६३ सालमा हो। ६ महिनाभित्र प्रक्रिया टुंगो लगाउने सहमति राजनीति दलहरू त्यसबेला गरेका थिए। तर यसबीचमा राजनीतिक दाउपेचकै कारण संक्रमणकालीन न्यायको विषय अल्झिरह्यो। द्वन्द्व प्रभावितहरूको घाउ बल्झिमात्रै रह्यो। प्रमुख दलहरूबीच बनेको कार्यदलले भने संसद्मा विचाराधीन सत्य निरूपण तथा मेलमिलाप आयोग गठनसम्बन्धी विधेयकमा सहमति जुटाएको छ। झन्डै दुई दशकपछि आएर भए पनि दलहरू एउटा टुंगोमा पुगेका छन्। अब आशा गर्न सकिन्छ, विधेयक संसद्बाट पारित हुन्छ र सशस्त्र संघर्षकालीन मुद्दाहरूको छिनोफानो हुनेछ। सहमतिअनुसार क्रूरतापूर्वक भएका हत्या र नियतपूर्वक गरिएका हत्याजन्य सबै घटनालाई गम्भीर मानवअधिकार उल्लंघन मानिनेछ। दोषी करार हुनेलाई अब २५ प्रतिशत जेल सजाय हुने सहमति छ। यस्तो सहमतिमा संक्रमणकालीन न्यायको विश्वव्यापी मान्यतालाई आधार बनाइएको हुँदा सहमति जुट्न सकेको हो। पीडितले सहमति दिन्छन् भने दोषीलाई माफी हुन सक्ने व्यवस्था अन्तर्राष्ट्रिय प्रचलनकै सिको हो। तर पीडितको सहमति नभएचाहिँ अदालत जान सक्ने बाटो खुलै हुनेछ। न्याय दिने भनेको पीडितले गर्ने अनुभूतिसँग सम्बन्धित हुन्छ। तसर्थ पीडितलाई न्यायको अनुभूति गराउने र नभए अदालती प्रक्रियाको बाटो खोल्न न्यायको सैद्धान्तिक मान्यताअनुसारै भएको मान्नुपर्छ। घाइते, अपांगतलगायत पीडितहरूलाई राहत, क्षतिपूर्ति र विशेषगरी परिपूरणलाई जोड दिनु सहमतिको विशेषता छ। पीडितलाई साँच्चिकै न्यायको अनुभूति भए भनेचाहिँ फेरि अरू अदालती झमेलाहरू आइलाग्छन् नै। त्यस्तोचाहिँ नहोस्। पीडितलाई न्याय नहुने खालको सहमतिले घाउ निको हुँदैन। सशस्त्र संघर्षका बेलाको घाउ उकुच पल्टिरहेकोमा त्यसमा मल्हम लगाउने र निको पार्ने काम कुनै पनि सहमतिबाट हुनुपर्छ। त्यो आशा दलहरूको सहमतिबाट गरौं। संक्रमणकालीन न्यायको मामिला १८ वर्ष दलीय रस्साकस्सी र स्वार्थको लडाइँको मुद्दा पनि बन्यो। ढिलै भए पनि दलहरूले एउटा निचोड दिएका छन्। अब संसद्बाट विधेयक पारित भइसकेपछि कार्यान्वयन हुन थालेपछि केही वर्षमै सबै घाउहरू निको हुने आशा गरौं। द्वन्द्वका अवशेष बाँकी नरहुन्। रहँदाचाहिँ फेरि कुनै न कुनै प्रकारले त्यसले हानि पुर्याउने चाहिँ समाजलाई नै हो, देशलाई नै हो।"
डेडिकेटेड र ट्रंक लाइन बक्यौता विवाद थप पेचिलो,"काठमाडौं : डेडिकेटेड र ट्रंकलाइन बक्यौता विवाद सुल्झाउन सरकारलाई सहयोग नगरेको भन्दै विद्युत् प्राधिकरणका सञ्चालक समिति सदस्यद्वय भक्तबहादुर पुन र कपिल आचार्यलाई बर्खास्त गरिएको छ। ऊर्जामन्त्री दीपक खड्काले महेन्द्रबहादुर गुरुङ र देवेन्द्र कार्कीलाई समिति सदस्यमा नयाँ नियुक्त दिएका छन्। डेडिकेटेड र ट्रंक लाइनको बक्यौता नतिरेको भन्दै प्राधिकरण नेतृत्वले ६ वटा उद्योगको लाइन काटेको थियो। प्रधानमन्त्री केपी ओली र ऊर्जामन्त्री खड्काको मौखिम निर्देशनमा प्राधिकरण सञ्चालक समितिको साउन ७ गतेको बैठकले काटिएका लाइन जोड्ने निर्णय गरेको थियो। उक्त निर्णयमा सञ्चालक समिति सदस्यद्वय पुन र आचार्यले नोट अफ डिसेन्ट लेखेका थिए। ट्रंक लाइन बक्यौता विवाद सुल्झाउन सरकार र विद्युत् नियमन आयोगको सुझावलाई लत्याएको भन्दै ऊर्जामन्त्री खड्काले सञ्चालकद्वय पुन र आचार्यसँग साउन १५ गते स्पष्टीकरण सोधेका थिए। उनीहरूले दिएको स्पष्टीकरण चित्तबुझ्दो नभएको भन्दै गत शुक्रबार नै पदबाट बर्खास्त गरिएको ऊर्जामन्त्री खड्काले बताएका छन्। पछिल्लो समय डेडिकेटेड र टंक लाइन बक्यौदा विवाद पेचिलो बन्दै गएको छ। संसद्को लेखा समितिमा समेत यो विषयमा चर्काचर्की बहस भएका छन्। प्राधिकरणले ०७२ सालमा मुलुकलाई १८ घण्टासम्म लोडसेडिङमा राखेर विभिन्न उद्योगलाई डेडिकेटेड र ट्रंक लाइन उपलब्ध गराइएको थियो। प्राधिकरणले दोब्बर मूल्य लिने भन्दै उद्योगहरूलाई लाइन दिएको थियो। तर, प्राधिकरण आफैंले महसुल तोक्न नमिल्ने भन्दै व्यवसायीले विरोध गरे। ०७५ मा लोडसेडिङ अन्त्य भयो। व्यवसायीले दोब्बर महँगोमा बिजुलीको पैसा तिर्न मानेनन्। तर, प्राधिकरणले बक्यौता भन्दै विल पठायो। त्यस बेलाको यो विवाद बल्झदै प्राधिकरणले फेरि लाइन काट्न थाल्यो। व्यवसायीहरू त्यसबेलाको टम्स अफ डे (टिओडी) मिटरका आधारमा मात्रै पैसा तिर्ने अडानमा छन्। प्राधिकरणले टिओडी मिटर देखाउन सकेको छैन। टिओडी मिटर बिनै कसरी व्यवसायीलाई पैसा तिर्न बाध्य पार्ने भन्दै प्रधानमन्त्री ओली र ऊर्जामन्त्री खड्का पनि प्राधिकरण नेतृत्वप्रति असन्तुष्ट छन्। त्यसैकारण, ऊर्जामन्त्री खड्काले प्राधिकरणका सञ्चालकद्वय पुन र आचार्यलाई बर्खास्त गरेर गुरुङ र कार्कीलाई मन्त्रीस्तरीय निर्णयबाट नियुक्ति दिएका हुन्। विद्युत् प्राधिकरण ऐन, २०४१ को दफा ९ को उपदफा (३) को खण्ड (च) बमोजिम विद्युत् क्षेत्रमा विशेषज्ञता हाँसिल गरेको गैरसरकारी व्यक्तिबाट कार्की र विद्युत् उपभोक्ताहरू मध्येबाट गुरुङलाई सञ्चालक समितिको सदस्यमा मनोनयन गरिएको मन्त्रालयले जनाएको छ। ओखलढुंगा रुम्जाटारका गुरुङ विद्युत् विकास विभागका पूर्वमहानिर्देशक एवं पञ्चेश्वर विकास प्राधिकरणका पूर्वसीईओ हुन्। दोलखाको तामाकोशी गाउँपालिका२ का कार्की पूर्वऊर्जासचिव हुन्। प्राधिकरणका कार्यकारी निर्देशक कुलमान घिसिङले बक्यौता बाँकी रहेका ६ उद्योगको लाइन काटेका थिए। प्रधानमन्त्री ओलीले प्राधिकरणका घिसिङ र उद्योगहरूसँग छलफलका क्रममा प्राधिकरण सञ्चालक समितिको बैठक बोलाएर लाइन जोड्न प्रक्रिया अघि बढाउन भनेका थिए। त्यसपछि पनि लिखित निर्देशन नआएसम्म लाइन नजोड्ने भन्दै कार्यकारी निर्देशक घिसिङले अटेर गरेपछि विद्युत् नियमन आयोगले प्राधिकरणलाई पत्र पठाउँदै काटिएको लाइन तत्काल जोड्न निर्देशन दिएको थियो। आयोगले विद्युत् उपभोक्ता हित संरक्षणसम्बन्धी निर्देशिका २०८० को दफा १३ को उपदफा (१) देखि उपदफा (१०) मा टेकेर लाइन काटन नमिल्ने तर्कसहित सुझाव दिएको थियो। जसले उपभोक्ताले गरेको गुनासो समाधान सम्बोधन हुनुअघि नै विद्युत् दिने संस्थाले लाइन काट्न नमिल्ने व्यवस्था छ। डेडिकेटेड तथा ट्रंक लाइनका ग्राहकहरूले निवेदन दिएका कारण लाइन जोड्न र किन लाइन जोड्न उपयुक्त नहुने सम्बन्धमा ३० दिनभित्र आयोगमा सबुत तथा प्रमाणसहित भनाइ पेस गर्न प्राधिकरणलाई निर्देशन दिएको थियो। त्यसपश्चात् प्राधिकरण सञ्चालक समितिको बैठकमा काटिएको लाइन जोड्नुपर्छ भन्ने बहुमत सदस्यको निर्णयसँगै कार्यकारी निर्देशक घिसिङले माइन्युट उठाएका थिए। तीन महिनाभित्र शुल्क तिर्ने सर्तमा प्राधिकरण सञ्चालक समितिले लाइन काटिएका उद्योगहरूमा पुनः लाइन जोडिदिएको हो। प्राधिकरण कार्यकारी नेतृत्व र पदाधिकारीमाथि छानबिन गर्न लेखा समितिको निर्देशन सार्वजनिक लेखा समितिले विद्युत् प्राधिकरण नेतृत्व र पदाधिकारीहरूमाथि छानबिनको माग गरेको छ। डेडिकेटेड तथा ट्रंकलाइन लागू गर्ने आधारहरू स्पष्ट नुहुनु, टम्स अफ डे (टिओडी) मिटरको डाटा सुरक्षित नराखेको, राज्यकोषमा आउने राजस्व नउठाएको भन्दै राजस्व अनुसन्धान विभाग, प्रहरी केन्द्रीय अनुसन्धान ब्युरो र अख्तियारलाई अनुसन्धान तथा छानबिनका लागि निर्देशन दिएको छ। डेडिकेटेड र ट्रंक लाइनमार्फत विद्युत् आपूर्ति गर्ने व्यवस्था निरन्तर विद्युत् आपूर्तिको सैद्धान्तिक जगमा प्रचलनमा आएको प्रतिवेदनमा भनिएको छ। डेडिकेटेड (निर्वाध २४ घण्टा आपूर्ति) र ट्रंक लाइन (दैनिक ६ घण्टा लोडसेडिङ हुँदा २० घण्टा आपूर्ति) बाट औद्योगिक व्यापारिक र गैरव्यापारिक ग्राहकहरूलाई निर्वाध रूपमा विद्युत् आपूर्ति गराउन मिलाउन यो लागू गरिएको हो। प्राधिकरणकोे महसुल संकलन विनियमावली २०७३ को ५(५) मा आपूर्ति हुने विद्युत्को समयावधि २० घण्टा वा सोभन्दा बढी भनी तोकिएको हुँदा सोही विनियमावलीको आधारमा विद्युत् आपूर्तिको मापदण्ड पुगेका औद्योगिक ग्राहकबाट नियमानुसार थप महसुल तुरुन्त उठाउनका लागि प्राधिकरणलाई लेखा समितिले निर्देशन दिएको छ। समितिले विनियमावली २०७३ मा भएको व्यवस्थाबमोजिम डाटा डाउनलोड गरी सुरक्षित नराखेको तथा छुट विल जारी गर्दा प्रक्रिया नपुर्याएको भनेको छ। टिओडी मिटरको डाटा लामो समय सुरक्षित राख्न नसकिने अवस्थामा बक्यौता उठाउन विनियमावली बमोजिमका प्रावधान अवलम्बन नगरिएको देखिएको छ। कार्यकारी नेतृत्व एवं पदाधिकारीहरूले जिम्मेवारीपूर्वक काम नगर्दा राज्य कोषमा जम्मा हुनुपर्ने अर्बौ रकम हालसम्म पनि प्राप्त नभएको र जोखिममा पारिएकाले थप छानबिन गर्न राजस्व अनुसन्धान विभागलाई निर्देशन दिएको उल्लेख छ। महसुुल उठाउने जस्ता कार्यहरू समयमै नहुँदा महसुल बुझाउनुपर्ने ग्राहकलाई बहाना बनाउने र समयमै महसुुल नतिर्ने स्थिति पैदा गरेकोमा मिलेमतो छैन भन्ने आधार नदेखिएको लेखा समितिको भनाइ छ। यसका लागि जिम्मेवार पदाधिकारीउपर छानबिन गरी आवश्यक कारबाही गर्न प्रहरी केन्द्रीय अनुसन्धान ब्युरोलाई जिम्मेवारी दिइएको छ।"
धर्म धान्ने नारी शक्ति,"काठमाडौं : पशुपतिक्षेत्र वनकालीको हंस मण्डपमा जारी कोटिहोममा भक्तजनको भीड दिनप्रतिदिन बढ्दो छ। यसको मुख्य कारण कोटिहोममा कथा वाचनका लागि आएका राष्ट्रिय र अन्तर्राष्ट्रिय स्तरका ख्यातिप्राप्त कथा वाचकहरू नै हुन्। त्यसमा पनि महिला कथा वाचिकाहरूको सुन्दर प्रस्तुति र प्रष्ट वाचनशैलीले धेरैलाई आकर्षित गरिरहेको छ। मानव सेवा फाउन्डेसन लगायतका संस्थाको आयोजनामा भइरहेको नेपाल महात्म्य एवं १०८ श्रीमद्भागवत विश्व कल्याण मासिक ज्ञान महायज्ञ २०८१ साउन ३२ गते सम्पन्न हुनेछ। फाउन्डेसनका व्यवस्थापक विष्णु थापाका अनुसार कोटिहोममा दैनिक ५० हजारभन्दा बढी भक्तजनको आवतजावत हुने गरेको छ। महिलालाई प्रोत्साहन दिएर अगाडि बढाउनुपर्छ भन्ने सोचका साथ अधिकांश कथा वाचकहरू महिला राखिएको उनले बताए। यही २५ गतेसम्म उहाँहरूले वाचन गर्नुहुन्छ। त्यसपछि नेपाल र भारतबाट आउने साधु सन्तहरूलाई पनि ब्यास दिनुपर्छ भन्ने हाम्रो सोच छ, उनले भने। शास्त्रले नारीलाई सधैं सम्मान दिएको कोटिहोमका संकल्पकर्ता बालयोगेश्वर श्री विजय कृष्णमूर्ति जी महाराजले बताए। मानिस पुरातनवादी र रुढीवादी सोच तथा अन्धविश्वासको जालोमा फसेका कारण नारीमाथि अन्याय अत्याचार भइरहेको छ, उनले भने, नारी भनेको सबैभन्दा माथि छन् र उनीहरूलाई सदैव उच्च स्थानमा राख्नुपर्छ भन्ने सन्देश कोटिहोममा महिला कथा वाचकहरूको सहभागिता र प्रस्तुतिले दिएको छ। फाउन्डेसनकी मिडिया संयोजक अस्मिता पौडेलले आफू पनि एक नारी भएकाले महिला कथा वाचकहरूको प्रस्तुतिप्रति आफू गौरवान्वित भएको बताइन्। उनले महिला कथा वाचकहरूको कथा वाचन शैलीलाई धेरैले मन पराएकाले भीड सधैं अत्यधिक रहने जनाइन्। कोटिहोममा महिला भक्तजन मात्र नभई विभिन्न महिला समूहको उपस्थिति पनि बाक्लो देखियो। इन्द्रेगौंडा महिला समूह, गुल्मीकी अध्यक्ष कुबिजा बस्यालले महिला बाचिकाहरूको प्रस्तुति एकदमै उत्कृष्ट लागेको प्रतिक्रिया दिइन्। स्वस्ति वाचन गर्ने साना नानीहरूदेखि भागवत् वाचन गर्ने वाचिकाहरूसम्म सबैको प्रस्तुति प्रशंसायोग्य रहेको उनको भनाइ छ। हरेक ठाउँमा महिलालाई हेप्ने प्रवृत्ति थियो। तर, अहिले यहाँ आएर यसरी मञ्चमा बस्न दिँदा र उहाँहरूको सारगर्भिक बाँणीहरू सुन्दा यसले महिला सशक्तीकरणमा ठूलो टेवा पुर्याएको छ भन्ने महसुस हुन्छ, उनले भनिन्। आइतबार कथा वाचिका चन्द्रकला सखीको प्रस्तुतिपछि भजन गायनका लागि आइपुगेकी गायिका इन्दिरा जोशीले पशुपति क्षेत्रमा महिला वाचकहरूको कथा वाचनसँगै कोटिहोमको माहोल निकै रमाइलो रहेको बताइन्। उनले अन्य भक्तजनलाई पनि आफूलाई गायनमा साथ दिन अनुरोध गर्दै कृष्णभजन प्रस्तुत गरिन्। कोटिहोममा कथा श्रवण गर्नुका साथै स्वस्फुर्त रूपमा दान दिनेको संख्या पनि धेरै थियो। दान रहरले गर्ने हो कहरले होइन, ऋण खोजेर पनि दान गर्ने होइन। जीवनमा हामीले कमाएकोमध्ये जम्मा १० प्रतिशत मावन सेवाका लागि खर्चिनुपर्छ भनेर शास्त्रमै लेखिएको छ, जुम्ला सिन्जाका पूर्वप्राचार्य धनलाल आचार्यले भने, म पनि आफूले कमाएको मध्येबाट केही दान गरेर मानव सेवामा लगाउने प्रतिबद्धता जनाउँछु। पहिला मन्त्री, अहिले वाचक डा कान्ता भट्टराईको भागमा श्रीमद देवी भागवत महापुराण वाचन परेको छ। फाउन्डेसनले कथा वाचनका लागि महिलालाई प्राथमिकता दिनुलाई आफूले निकै सकारात्मक रूपमा लिएको उनले बताइन्। पुराणहरूमा पुरुषको जुन बर्चश्व थियो, त्यो तोडिएर केही समय अगाडिदेखि महिलाले पनि कथा वाचन गर्दै आएको उनले बताइन्। उनले भारतको वृन्दाबन, अमेरिकाको टेक्सासलगायतका स्थानमा पनि श्रीमद् भागवत महापुराणको महात्म सुनाएकी थिइन्। उनले संस्कृत विश्वविद्यालयबाट पूर्वीय दर्शनमा विद्यावारिधी गरेकी छन्। उनले झन्डै दुई दशक अगाडिदेखि प्रवचन सुरु गरेकी हुन्। तर, आधिकारिक रूपमा भने विगत ६ वर्षदेखि उनी निरन्तर भागवत वाचनमै छिन्। डा कान्ता भट्टराई हाल राप्रपाको केन्द्रीय सदस्यसमेत रहेकी डाभट्टराई २०७४ सालमा तत्कालीन राप्रपा नेपालको तर्फबाट महिला बालबालिका तथा समाज कल्याण राज्यमन्त्रीसमेत भइसकेकी छन्। यसरी महिला पूर्वराज्यमन्त्रीले भागवत भनेको सम्भवतः यो पहिलो हो। करिब ३८ वर्ष शिक्षण पेसामा सम्लग्न उनी आफूले पूर्ण सेवाभावले भागवत वाचन गरेको बताइन्। म आफूमा भएको ज्ञान बाँड्न कोटिहोममा गएको हुँ। हामीले दिएको गहन विषय लिन जान्नुपर्यो। लगाउनेले पनि मर्म बुझेको मानिसलाई लगाउनुपर्यो, ६६ वर्षीया डा भट्टराईले भनिन्, साँच्चै भनौं भने महिलाले नै हो धर्मको रक्षा गरेको। नेपालको राजनीतिमा महिलालाई उचित स्थान नदिइए पनि धार्मिक, साँस्कृतिक, सामाजिकलगायतका हरेक क्षेत्रमा महिला अगाडि रहेका उनको धारणा छ। हाम्रो धर्म शास्त्रले त महिलालाई पुरुषभन्दा हजार गुणामाथि भनेको छ। धर्मले महिलालाई हेला गरेको छैन। तर, धर्म शास्त्रका ती कुरा हाम्रा पाठ्यपुस्तकमा भएनन्, उनले भनिन्, पाठ्यपुस्तक निर्माणमा पुरुषकै बर्चश्व छ। त्यस्ता नेतृत्वदायी भूमिकामा महिला पुग्न सकिएको छैन। भागवत महापुराणमा नारीलाई यति धेरै सम्मान दिइएको छ तर त्यो प्रसंगलाई पुराण भन्ने पुरुष पण्डितहरूले कहिले उल्लेख नगर्ने उनले बताइन्। यस्ता पुराणहरू वाचन गर्दा पुरुषको बर्चश्वको बारेमा मात्र नभई नारीको गरिमा र नारीशक्तिको गौरवशाली भूमिकाको विषयमा पनि उल्लेख गरिनुपर्ने उनको भनाइ छ। सम्बन्ध विच्छेदले पुर्यायो वृन्दावनकोटिहोममा कथा वाचक राधिका दासीले शिव महापुराण कथा वाचन गरिन्। उनको उत्कृष्ट कथा वाचन शैलीप्रति भक्तजन निकै मोहित देखिन्थे। प्रष्ट वक्ताकी रूपमा रहेकी दासी नेपाली समसामयिक परिवेशलाई उदाहरणको रूपमा जोडेर जोकोहीको ध्यान आकृष्ट गर्ने क्षमता राख्छिन्। २०४५ साल भदौ १ गते परिवारमा दोस्रो सन्तानको रुपमा जन्मिएकी उनी सानैदेखि तीक्ष्ण र मेहेनती थिइन्। आध्यात्मप्रतिको उनको रुचि र शिक्षा उनका हजुरबुबाबाट आयो। राधिका दासी आफ्नो पढाइ सकाएर उनी काठमाडौं आइन् र एउटा विद्यालयमा पढाउन थालिन्। उनको एक सन्तान छ। विवाहको केही समयपछि उनको सम्बन्ध विच्छेद भयो। यही कारणले आफूलाई वृन्दावनसम्म पुर्याएको र त्यहाँ पुगेपछि आफूले आफैंलाई चिन्ने मौका पाएको उनले बताइन्। यो धर्तीमा आफू वास्तबमै किन आएको रहेछु भन्ने बुझेर उनले आफ्नो अध्यात्मिक यात्रा सुरु गरिन्। त्यहाँ अध्ययन पूरा गरेर नेपाल फर्केर उनी समाज सेवामा लागिन्। १८ पुरानको सारमा बेदव्यासले परोपकार सबैभन्दा ठूलो पुण्य हो र परपीडा सबैभन्दा ठूलो पाप हो भनेकाले आफूले पनि नेपाल आएर सेवाको बाटो रोजेको बताइन्। उनी मायाघर नेपालको सुरुवात गरिन्। उनले वृन्दावनमा रहँदै धार्मिक प्रवचन दिन थालिसकेकी थिइन्। त्यहाँका केही संस्थामा अंग्रेजीमा पनि प्रवचन दिइन्। उनले नेपाल आएर पहिलोपटक आफ्नै खर्चले इटहरीमा पुराण लगाइन्। जन्म, मृत्यु, विवाह, धनसम्पत्ति, मान सम्मानलगायतका चिजहरू मानिसको हातमा नभएको शास्त्रमा लेखिएको उनले बताइन्। त्यसैले हामीले कर्म गर्ने हो , फल दिने काम भगवान्को हो, उनले भनिन्। सनातन पराम्परालाई अंगालेर अगाडि बढ्दा जीवन साँच्चै सुन्दर हुन्छ भन्ने उनको अनुभव छ। आजको दिनमा घरघरमा तनावको विरामी पैदा भइरहेकाले नैतिक शिक्षा र संस्कार शिक्षामा जोड दिन सकेमात्र समाज सकारात्मक बाटोमा जाने बताउँछिन्। हजुरबुवाको प्रेरणा,तिक्खर वाचक देवी प्रतिभाको नामले परिचित प्रतिभा पराजुली काभ्रेको मन्डनदेउपुर ज्वानेटारमा जन्मिएकी हुन्। साधुराम पराजुली र इन्दिरा पराजुलीकी माइली छोरी हुन् प्रतिभा। उनी पशुपति क्षेत्रमा लगाइएको कोटिहोमा कथा वाचनका लागि भारतको वृन्दावनबाट काठमाडौं आएकी हुन्। उनले नर्सरीदेखि कक्षा ३ सम्म गाउँको स्कुलमा पढिन्। संस्कृत पढ्ने उनको बालहटका कारण उनलाई काठमाडौं ल्याइयो। त्यसपछि वृन्दावनमा गएर उनले संस्कृत व्याकरण पढ्न थालिन्। शान्त सुशील स्वभावकी देवी प्रतिभा आफ्नो उद्देश्य प्राप्तिमा सानैदेखि अटल भएर लागिरहिन्। पण्डित बन्ने आफ्नो उद्देश्य पूर्तिका लागि उनी जस्तोसुकै जोखिम मोल्न पनि तयार भइन्। १२ वर्षको हुँदा भारतको वृन्दावन पुगेकी उनले १७ वर्षको उमेरदेखि कथा वाचन सुरु गरेकी हुन्। देवी प्रतिभा हजुरबुबाको प्रेरणाले नै वृन्दावनसम्म पुगेर अध्ययन थालेको २३ वर्षीया देवी प्रतिभा बताउँछिन्। विभिन्न सामाजिक काममा सम्लग्न संस्था राष्ट्र सेवा परिवारमा पनि उनी आबद्ध छन्। देवी प्रतिभाले भारतका विभिन्न स्थानमा आफ्नो प्रवचन दिइसकेकी छिन्। उनी अन्तर्राष्ट्रिय रूपमै यति चर्चित छन् कि प्रवचनका लागि उनको आगामी दुई वर्षसम्मका लागि व्यस्थ तालिका छ। देवी प्रतिमा एक तिक्खर कथावाचक हुन्। उनी भागवत पुराणका साथै रामचरित मानस पनि सुनाउँछिन्। उनको सबैलाई लठ्याउने खालको कथावाचन शैली छ। उनले सुनाएका कथा कोटिहोममा उपस्थित हजारौं भक्तजनले मन्त्रमुग्ध भएर सुनिरहे। उनी जहाँजहाँ प्रवचनका लागि जान्छिन्। त्यहाँ निकै ठूलो भीड जम्मा हुने गर्छ। यही कारणले गर्दा उनलाई सम्बन्धित आयोजकले विशेष सुरक्षा प्रदान गर्ने गरेको छ। त्यसैगरि आफ्नो सुरक्षाका लागि भारत सरकारले समेत केही अंग रक्षक दिएको उनले सञ्चार माध्यममा बताएकी थिइन्। उनको कथा वाचन मात्रै होइन, सुमधुर स्वरमा गाइएको भजनलाई पनि दर्शकले अत्यधिक रुचाएका छन्। शास्त्रले नारी शक्तिको सर्वदा सम्मान हुनुपर्छ भनेको उनले वाचनको क्रममा भन्ने गरेकी छन्। नारीले पनि पुरुषको सम्मान गर्नुपर्छ र पुरुषले पनि नारीको सम्मान गर्नुपर्छ, उनले एक अन्तर्वार्तामा भनेकी थिइन्। लन्डनबाट आइन् रामकथा सुनाउन चन्द्रकला सखी केही समयदेखि बेलायतको लन्डनमा बसेर अंग्रेजी भाषामा राम कथाको प्रवचन दिँदै आएकी छन्। उनी पशुपति क्षेत्रको कोटिहोममा लन्डनबाट आएर रामकथा सुनाइरहेकी छन्। बाल्यअवस्थामा उनलाई घरमा पूजा हुँदा किन हजुरआमाले घण्टी बजाइरहनुभएको होला भन्ने लाग्यो उनलाई। एक दिन उनलाई फुपू दिदीसँग गुरु आश्रम जाने अवसर मिल्यो। त्यहाँ गुरुद्वारा धर्म संस्कृतिको महत्वको बारेमा वैज्ञानिक ढंगले प्रस्तुत भएको सुनेर आध्यात्म प्रति उनको आकर्षण बढ्दै गएको हो। चन्द्रकला सखी धेरै देशमा आफूले यात्रा गर्दा नेपालको जस्तो महान संस्कार संस्कृति कहीँ रहेछन् भन्ने आफूले अनुभव गरेको उनले सुनाइन्। हामी नेपाली सँगै खान्छौं, सँगै हिँड्छौं। तर, विदेशमा सँगैको छिमेकीसँग पनि नबोल्ने कारणले धेरैमा तनाव र एन्जाइटी भएको उनको भनाइ छ। आफूलाई पनि विदेश जानेबित्तिकै यस्ता ससाना कुरा याद आएर मातृभूमिको निकै माया लागेर आएको उनले बताइन्। कोटिहोममा कथा वाचनको सिलसिलामा कहीँ कतै गल्ती भए उनले क्षमा पनि माग्ने गरेकी छन्। आफू कुनै विधुषी नभएकाले त्रुटि हुन सक्ने भएकाले आफ्नै छोरी सम्झेर माफ गरिदिन उनले बेलाबेलामा भन्ने गरेकी छन्। दिनलाई दान, लिनलाई ज्ञान र त्याग्नलाई अभिमान सबैभन्दा श्रेष्ठ हो भन्ने विचार राख्ने सखी नेपाली भक्तजनमाझ पनि निकै लोकप्रिय कथा वाचक बन्न सफल भइन्। संविधानले ३३ प्रतिशत दिन्छ, धर्मले बराबर जहाँ नारीको पुजा हुन्छ, जहाँ नारीको सम्मान हुन्छ त्यहाँ स्वयं देवता र भगवानको बास हुन्छ भनेर शास्त्रमा भनिएको छ। हामीले जहिले पनि भगवान्को उच्चाहरण गर्दा कृष्ण राधा भन्दै नौं, राधा कृष्ण भगवान्को जय भन्छौं। सीताराम भगवान्, लक्ष्मीनारायण भगवान्, उमामहेश्वर भगवान् भनेर सम्बोधन गर्छौं। जहिले पनि पुरुषको नामको अगाडि श्री लगाइएको हुन्छ। श्री भनेको लक्ष्मी हो। लक्ष्मी नारी शक्ति हो। भगवान् शिवलाई पनि अर्ध नारेश्वर भनिन्छ। नेपालको संविधानले महिलालाई हरेक क्षेत्रमा ३३ प्रतिशत सहभागिता सुनिश्चित गरेको छ। तर, हिन्दु शास्त्रले पुरुष र नारीलाई बराबर स्थान दिएको छ। एउटै सिक्काका दुई पाटाका रुपमा परिभाषित गरेको छ। त्यसैले नारी शक्तिको जागरण र सचेतनाको रुपमा अहिले अध्यात्मिक क्षेत्रमा दाजुभाइकोभन्दा पनि सहभागिता आमाहरूको छ। यहाँ कोटिहोममा उपस्थित हुनुभएका आमा तथा दिदीबहिनीहरूको संख्याले पनि त्यसलाई प्रष्ट पार्छ। पुरुषका भाग्य विधाता भनेकै नारी हुन्। पति, छोरा र परिवारलाई कुन बाटोतर्फ लैजाने भन्ने नारीको हातमा हुन्छ। बालयोगेश्वर श्री विजय कृष्णमूर्ति जी महाराज, अध्यक्ष एवं संस्थापक, मानव सेवा फाउन्डेसन त्यसैले अहिले कोटिहोममार्फत राष्ट्र शान्ति, विश्व कल्याण, आम नेपालीको सुख शान्ति तथा समृद्धिका लागि आह्वान गरिरहेका छौं। ललितपुरस्थित मामाघर अनाथालय आश्रम र भक्तपुरस्थित छोरीको घर ज्येष्ठ नागरिक आश्रमको सर्वांगिण विकासका लागि यो यज्ञ गरिएको हो। यस कोटिहोममा विश्व प्रसिद्ध कथा वाचिकाहरूद्वारा कथावाचन गरिएको छ। नेपाल नारीप्रति हिंसा, अन्याय, अत्याचार, नारीलाई दोस्रो दर्जाको नागरिकका रूपमा गरिने व्यवहार र पितृसत्तात्मक देश भनेर चिनिएको नेपालमा नारीलाई ब्यास पीठमा राखेर उनीहरूलाई विश्वभरी नै चिनाउन यज्ञले महत्वपूर्ण भूमिका निभाएको छ। मानिसलाई सत्मार्गको बाटोमा लाग्न प्रेरित र मार्गनिर्देश गर्न र धर्म तथा संस्कृतिलाई बचाउन उहाँहरू पनि सक्षम हुनुहुन्छ भन्ने सन्देश कोटिहोमले दिएको छ। नारी आफैंमा सशक्त हुनुहुन्छ। नारी भनेको महानता हो। नारी शक्तिको प्रतिमुर्ति हुन्। नारी सबैलाई मार्गप्रशस्त गर्ने देवी स्वरूपा हुन्। नारीलाई लक्ष्मी, दुर्गा र सरस्वतीको रुप मानिन्छ। भगवान् शिवले पार्वतीलाई जसरी माया गर्नुहुन्थ्यो, सतीदेवीलाई जसरी माया गर्नुहुन्थ्यो, अर्धनारेश्वरको भूमिमा, पशुपतिनाथको भूमिमा नारीहरूलाई वक्ताका रूपमा ल्याउँदा यसले नारी सशक्तीकरण गरेको छ। नारीलाई सम्मान, इज्जत र प्रतिष्ठा दिएको छ। गाउँघरमा अहिले पनि छोरी जन्मदा नाक खुम्च्याउने र छोरा जन्मदा हर्षोल्लास, अबिर जात्रा र खानपिन गर्ने चलन छ। छोरी पनि राष्ट्रका लागि महत्वपूर्ण अंग हुन्, छोरी बिनाको घर, दिदीबहिनी बिनाको घर, आमा विनाको घर भनेको सुन्य र मसानघाट जस्तो महसुस हुन्छ। ९ वर्षमै जितिन् सबैको मन गुल्मी घर भएकी ९ वर्षीया बालिका अनुराधा पाण्डेले कोटिहोममा कथा वाचन गर्दा तालिको गडगडाहट रोकिएन। आफू उमेरमा सानै भएको र धेरै ज्ञान नभए पनि भगवान्को कृपा रहेको उनले बताइन्। त्यसैगरी गुरुजनहरूको शिक्षा र ममतामही आमा बाबाहरूको आशीर्वादबाट जे प्राप्त गरेको छु, त्यही प्रस्तुत गर्छु भन्दै उनले बीचबीचमा संस्कृतका श्लोकहरू पस्कँदै कथा वाचन गरिन्। अनुराधा पाण्डे गल्तीहरू अनेकौं भए पनि आफ्नै छोरी सम्झेर माफ गर्ने र आशीर्वाद दिनुहोला उन्दै उनी कथा वाचन अगाडि बढाउँछिन्। भक्तजनको त्यति ठूलो मासको अगाडि बसेर निकै आत्मविश्वास ढंगमा उनले वाचन गरेका कथा सुनिरहुँ झैं लाग्छन्। मानिसले जबसम्म कुनै पनि वस्तुको महत्व बुझ्दैन, तबसम्म उसलाई उक्त वस्तुप्रति श्रद्धा र विश्वास हुँदैन, उनले कथा वाचनको क्रममा भनिन्। उनका बुबा पनि वृन्दावनमा संस्कृत व्याकरणका विद्वानमा गनिन्छन्। संस्कृत, हिन्दीलगायतका विभिन्न भाषामा कथा वाचन गर्ने क्षमता भएकी उनले हजारौं भक्तजनको मन जितेकी छन्।"
"पश्चिमाको नक्कल गरेर दुई पार्टी सिस्टम ल्याउन खोजियो, त्यसको विरोध गर्छौं : अध्यक्ष दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहालले कांग्रेसएमाले नेतृत्वको सरकारले पश्चिमा डेमोक्रेसीको नक्कल गर्न खोजेको आरोप लगाएका छन्। विराटनगरमा सोमबार सञ्चारकर्मीसँग कुरा गर्दै उनले पश्चिमाको नक्कल गरेर दुई पार्टी सिस्टम ल्याउन खोजिए त्यसको विरोधमा उत्रिने चेतावनी दिए। उनले दुई पार्टी सिस्टमको नाममा जनताले पाएको समावेशीताको अधिकार कटौती गर्न नमिल्ने बताए। 'हामी संविधान संशोधनको विरोधी होइन। प्राप्त उपलब्धिलाई टेकेर जनतालाई अझ बढी अधिकार दिनलाई संविधान संशोधनको पक्षमा छौं,' उनले भने, 'तर उनीहरू (कांग्रेसएमाले) पश्चिमा डेमोक्रेसीको नक्कल गरेर दुई पार्टी सिस्टम ल्याउन खोजेका छन्। त्यसको हामी विरोध गर्छौं।' उनले निर्वाचन प्रणाली सुधार गर्नुपर्ने आवश्यकता भए पनि सरकार र माओवादीको विचार १८० डिग्रीले फरक रहेको बताए। 'निर्वाचन प्रणालीमा सुधार गर्नुपर्छ भन्ने हामीलाई पनि छ। तर जनताको अधिकार खोसेर होइन। हामीजस्ता देशका लागि अझ बढी समानुपातिक र समावेशिता बनाउनुपर्छ,' उनले भने। अध्यक्ष दाहालले दुई पार्टी मिलेरमात्र संविधान संशोधन गर्न नसक्ने बताए। 'संविधानतः र कानुनतः पनि संविधान संशोधन हुने देख्दिनँ। यसको तात्विक अर्थ पनि छैन। तर, सरकारले यो दुस्साहस गरेको छ। समानुपातिक अधिकार कटौती गरिए भने जनतालाई सैह्य हुँदैन। संविधान मिच्न खोज्दा जसरी विगतमा प्रतिकार गरेका थियौं। त्यसरी अहिले पनि गर्छौं। हाम्रो जोड समावेशीतातर्फ नै छ,' उनले भने। त्यस्तै लेखा समितिमा अर्बौं रकमको चलखेल सरकारले गरेको उनको आरोप छ। 'लेखा समितिमा जे भयो त्यसमा धेरै कुरा भन्न नलगाउनुस्। यो सरकार दालको पक्षमा लागेको छ। राज्यको अर्बौं पैसामा चलखेल गर्ने दुस्साहस यो सरकारले नगरोस्,' उनले चेतावनी दिए।"
बंगलादेश घटनापछि नेपालमा शरणार्थीहरू बढ्नसक्ने गृहको आँकलन,"काठमाडौं : गृह मन्त्रालयले बंगलादेशको पछिल्लो घटनापछि नेपालमा शरणार्थीहरू बढ्नसक्ने आँकलन गरेको छ। सोमबार गृहमन्त्री रमेश लेखकको अध्यक्षतामा बसेको केन्द्रीय सुरक्षा समितिको बैठकले नेपालभारत खुला सीमाका कारण शरणार्थीहरू बढ्नसक्ने आँकलन गरेको हो। बंगलादेशमा सरकार विरोधी आन्दोलनले उग्र रूप लिएपछि सोमबार करिब दुई दशक सत्तामा रहेकी प्रधानमन्त्री शेख हसिनाले राजीनामा दिएकी छन्। राजीनामा दिएर उनी भारतको शरणमा पुगेकी छन्। गृह मन्त्रालयले प्रधानमन्त्री हसिनाका समर्थकहरू सुरक्षित स्थानको खोजीमा नेपाल आउन सक्ने आँकलन गरेको हो। गृह स्रोतका अनुसार गृहमन्त्री लेखकले बंगलादेशको घटनापछि नेपालमा पर्न सक्ने असरबारे सुरक्षा निकायका उपप्रमुखहरूसँग समीक्षा गरेका थिए। बंगलादेशमा रहेका रोहिंग्या शरणार्थी र शेख हसिनाका समर्थकहरू नेपाल प्रवेश गर्नसक्ने आँकलन गरिएको स्रोतको भनाइ छ। बंगलादेशमा दश लाख बढी रोहिंग्या शरणार्थी रहेका छन्। आन्दोलनका कारण बंगलादेश आक्रान्त बनिरहेका बेला उनीहरू भारत हुँदै नेपाल आउनसक्ने सुरक्षा निकायहरूको निष्कर्ष रहेको गृह स्रोतको दाबी छ। त्यसलाई रोक्न नेपालभारत सीमामा कडाइ गर्नुपर्ने उनीहरूको सुझाव छ। 'बंगलादेशको अवस्था हेर्दा त्यहाँबाट सुरक्षित गन्तव्यको खोजीमा शरणार्थीहरू नेपाल प्रवेश गर्न सक्छन्। त्यसका लागि नेपालभारत सीमा क्षेत्रमा कडाइ गर्नु आवश्यक छ। नेपालतर्फ प्रवेश गर्नेहरूको नियमित चेकजाँच गर्न जरुरी छ,' बैठकको भनाइ उद्धृत गर्दै स्रोतले भन्यो। भारतबाट अनधिकृत प्रवेशमा रोक लगाउनुपर्ने सुरक्षा बैठकले जोड दिएको थियो। बैठकमा गृह सचिव एकनारायण अर्याल, नेपाली सेनाका रथी अशोक सिग्देल, नेपाल प्रहरीका महानिरीक्षक वसन्त कुँवर, राष्ट्रिय अनुसन्धान विभागका प्रमुख हुतराज थापा र सशस्त्र प्रहरी बलका महानिरीक्षक राजु अर्याल सहभागी थिए।"
महासमिति बैठकका सुझावलाई संशोधनसहित केन्द्रीय कार्य समितिबाट पारित गर्ने कांग्रेसको निर्णय,"काठमाडौं : नेपाली काँग्रेसले महासमिति बैठकमा पेश भएका विभिन्न प्रस्तावहरुलाई संशोधनसहित पारित गर्ने तयारी गरेको छ । सोमबार पार्टी सभापति शेरबहादुर देउवा निवास बुढानिलकण्ठमा बसेको कांग्रेस पदाधिकारी बैठकमा साउन २३ गते बस्ने केन्द्रिय कार्य समितिको बैठकका लागि एजेन्डाबारे छलफल गर्दै महासमितिमा पेश भएका प्रस्तावमाथि आएका सुझावहरुलाई संशोधनसहित केन्द्रीय कार्य समितिबाट पारित गर्ने निर्णय भएको सहमहामन्त्री जीवन परियारले जानकारी दिए । त्यस्तै केन्द्रीय समिति बैठकमा सरकारमा पार्टीको सहभागितालाई प्रभावकारी बनाउने विषयमा पनि छलफल हुने उनले बताए । सरकारका साथै पार्टी संगठनलाई समेत बलियो बनाउँदै अघि बढ्ने विषयमा पदाधिकारी बैठकमा छलफल भएको परियारले बताए। यसैगरी पदाधिकारी बैठकमा विदेशस्थित सम्पर्क समितिहरूलाई व्यवस्थित गर्ने, विभाग र निर्देशन समिति बनाउने विषयमा पनि छलफल भएको सहमहामन्त्री परियारले बताए।"
शेख हसिना : बंगलादेशका विवादास्पद प्रधानमन्त्री,"काठमाडौं : करिब एक महिनाको आन्दोलनपछि बंगलादेशका प्रधानमन्त्री शेख हसिनाले पदबाट राजीनामा दिएकी छन्। राजीनामा मात्रै होइन, ७६ वर्षीया प्रधानमन्त्री हसिना देशै छोड्न बाध्य भइन्। प्रधानमन्त्री नरेन्द्र मोदीसँग राम्रो सम्बन्ध कायम गरेकी उनी भारतको शरणमा पुगेकी हुन्। एजेन्सीहरूका अनुसार प्रधानमन्त्री हसिना त्रिपुराको राजधानी अगरतालामा सुरक्षित छिन्। प्रदर्शनकारीहरू प्रधानमन्त्री निवासमै प्रवेश गरेपछि हसिना बहिनीसँगै हेलिकोप्टरमार्फत अगरताला प्रस्थान गरेकी थिइन्। विश्लेषणकहरूले हसिना नेतृत्व सत्ताको दुःखद अन्त्य भएको बताएका छन्। करिब २० वर्ष बंगलादेशको साशन सत्ता हाँकेकी उनी सत्तबाट बहिर्गमनमा पुगेकी छन्। दक्षिण एसियाली देशमा आर्थिकराजनीतिक संकट चुलिरहेका बेला उनी राजनीतिमा उदायकी थिइन्। लोकतन्त्रका हिमायती हसिना पछिल्ला वर्षहरूमा निरंकुश बन्दै गएको आरोप लाग्दै आएको थियो। सन् २००९ यता उनी निरन्तर प्रधानमन्त्री बन्दै आएका छन्। गत जनवरीमा भएको निर्वाचनबाट उनी चौथो कार्यकालका लागि निर्वाचित बनेकी थिइन्। उक्त निर्वाचनलाई धेरैले लोकतान्त्रिक विधि प्रक्रिया मिचेको आरोप लगाएका थिए। शेख हसिनाको राजनीतिक यात्राशेख हसिनाको जन्म सन् १९४७ मा पूर्वी बंगालको मुस्लिम परिवारमा भएको थियो। उनी राजनीतिज्ञ परिवारमा जन्मिएकी थिइन्। उनका पिता शेख मुजीबुर रहमान राष्ट्रिय छबिका नेता थिए। उनकै नेतृत्वमा सन् १९७१ मा बंगलादेश पाकिस्तानबाट अलग भएको थियो। 'राष्ट्र पिताका' उपमासमेत पाएका रहमान बंगलादेशको पहिलो राष्ट्रपति समेत भए। शेख हसिनाले विद्यार्थीकालमै राजनीतिक यात्राको थालनी गरेकी थिइन्। ढाका विश्वविद्यालयमा पढ्दैगर्दा उनले राजनीतिक सक्रियतालाई बढाएकी थिइन्। सन् १९७५ मा भएको सैनिक विद्रोहका उनका बुबाको परिवारका अधिकांश सदस्यको हत्या भएको थियो। विदेश भ्रमणमा भएका कारण शेख हसिना र उनकी दिदी बाँच्न सफल भएका थिए। त्यसयता उनी भारतमा निर्वासन जीवन बिताइन्। सन् १९८१ मा उनी बंगलादेश फर्किइन् र उनको बुबाको पार्टी आवामी लिगको नेता भइन्। त्यतिबेला बंगलादेशमा सैनिक शासन चलिरहेको थियो। सेना प्रमुख हुशैन मुहम्मद इर्साद सैनिक शासन हाँकिरहेका थिए। सैनिक शासनविरुद्ध उनले त्यतिबेलै जंग छाडेकी थिइन्। बंगलादेशका अन्य राजनीतिक दलहरूसँग सहकार्य गरेर उनले सेनाको काम कारबाहीको विरोधमा सडकमा उत्रिएकी थिइन्। उक्त आन्दोलनले शेख हसिनालाई छिट्टै उनलाई जनतमाझ चिनाएको थियो। दसक बढी राजनीतिक लडाइँपछि हसिना पहिलोपटक सन् १९९६ मा निर्वाचित भएर सत्तामा आएकी थिइन्। भारतसँग पानी बाँडफाँड गर्ने सम्झौतामा र बंगलादेशको दक्षिणपूर्वी क्षेत्रका आदिवासी विद्रोहीसँग गरिएको शान्ति सम्झौतासमेत शेख हसिनाकै देन रहेको बताइन्छ। त्यसका बावजुद सरकारमा भ्रष्टाचार मौलाएको आरोप लाग्न थाल्यो। भारतसँगको सम्बन्धलाई लिएर आलोचना हुन थाल्यो। त्यसकै परिणाम होला, शेख हसिना सन् २००१ को निर्वाचनमा पराजित भइन्। बंगलादेशको नेसनलिस्ट पार्टीका नेतृ बेगम खालिदा जियाँसँग हार बेहोरेकी थिइन्। त्यसो त बेगम पनि राजनीतिज्ञ परिवारबाटै उदाएकी हुन्। उनीहरू विगत तीन दसकदेखि बंगलादेशको राजनीतिमा प्रभुत्व जमाउँदै आएका छन्। शेख हसिना र बेगम खलिदा जियालाई बंगलादेशमा 'ब्याटलिङ बेगमस्' अर्थात् लडाइँ गर्ने मुस्लिम महिलाहरू भनेर चिनाउँछ। यी दुई नेतृको प्रभुत्वको लडाइँले बंगलादेशमा बम आक्रमण, बेपत्ता र गैरन्यायाधीक हत्याहरू नियमित भइरहेको विश्लेषकहरू बताउँछन्। शासन सत्तामा आएपछि शेख हिपना थुप्रै आरोपहरूबाट मुक्त भएका थिए। उनीविरुद्ध भ्रष्टाचार, गैर न्यायिक हत्यालगायतका मुद्दाहरू अदालतमा रहेका छन्। शेख हसिनाको उपलब्धिप्रधानमन्त्री शेख हसिना निरंकुश बन्दै गए पनि बंगलादेशमा भने आमूल परिवर्तन भएको छ। कुनै समय बंगलादेश विश्वकै गरिब देशमध्येको एक मानिन्थ्यो। सन् २००९ मा शेख हसिना प्रधानमन्त्री बनेपछि कायापलट विकास भए। अर्थतन्त्र पनि सुधार भयो। त्यतिमात्र होइन, द्रूत वृद्धि हुने अर्थतन्त्रमा छिमेकी भारतलाई उछिनेको छ। पछिल्लो दशकमा प्रतिव्यक्ति आय तीन गुणा बढेको छ। विश्व बैंकका अनुसार २० वर्षमा बंगलादेशका २ करोड ५० लाख बढी मानिसलाई गरिबीबाट बाहिर निकालिएको छ। कपडा उद्योग फस्टाउँदा एसियासँगै उत्तरी अमेरिका, युरोपमा ठूलो मात्रामा आपूर्ति खपत हुँदै आएको छ। आफ्नै लागतमा शेख हसिनाले गंगालगायत थुप्रै परियोजनाहरू घोषणा गरेकी छन्। कसरी बनिन् विवादास्पद?शेख हसिना चौथो कार्यकालका लागि प्रधानमन्त्रीमा निर्वाचित भएपछि बंगलादेशमा विरोधको प्रारम्भिक सुरुवात भएको थियो। आरक्षणविरोधी आन्दोलन चर्किरहेका बेला प्रधानमन्त्री शेखले जुन अभिव्यक्तिहरू दिइन्, त्यही अभिव्यक्ति नै उनलाई सत्ताबाट बहिर्गमनमा पुर्यायो। आरक्षणमा देखिएको विवाद समाधान गर्नुको साटो प्रधानमन्त्री हसिनाले प्रदर्शनकारीलाई 'आतंकवादी' भ्दै निन्दा गरिन्। उनले आतंककारीहरूलाई तह लगाउन सार्वजनिकरूपमै अपील गरेकी थिइन्। कोरोनाकालपछि बंगलादेशमा आर्थिक संकट चुलिएको थियो। त्यसयता त्यहाँको नागरिकहरूक दैनिकी कष्टकर बन्दै गएको छ। बढ्दो महँगी, विदेशी मुद्राको सञ्चिति घट्नु र विदेशी ऋण बढ्दै जानुले शेख हसिनको सत्ता संकटउन्मुख रहेको थियो। य कुराका पर्दाफास गर्ने विपक्षी दल, आलोचक र मिडियालाई उनले निशाना बनाएक थिइन्। पछिल्ला केही महिनाहरूमा सरकारविरोधी प्रदर्शन क्रममा शेख हसिना धरपकड गरेकी थिइन्। उनले विपक्षी दलका नेता र उनका समर्थकरूलाई पक्राउ गरेको थियो। उनी सत्तामा आएपछि सुरक्षाकर्मीद्वारा थुप्रैको गैरन्यायिक हत्या भएको, बेपत्ता पारिएको र धरपकड गरिकएको रिपोर्टहरू सार्वजनिक भए। यी आरोपहरूलाई प्रधानमन्त्री हसिनाले नकार्दै आएकी छन्। विदेशी पत्रकारलाई पनि यस खालको रिपोर्टिङमा प्रतिबन्ध लगाएकी छन्। बीबीसीका लागि अंबरशन इथिराजन र टेस्सा वोङको रिपोर्ट"
सुदूरपश्चिममा आजै मन्त्रिमण्डल गठन : साढे ३ बजे शपथ,"धनगढी : सुदूरपश्चिम प्रदेशका नवनियुक्त मुख्यमन्त्री कमलबहादुर शाह र मन्त्रीहरूले आज शपथ लिने भएका छन्। प्रदेश प्रमुखको कार्यालयका अनुसार शपथका लागि सोमबार दिउँसो साढे ३ बजेका लागि समय तय भएको छ। मुख्यमन्त्री शाहले मन्त्रिमण्डललाई पूर्णता दिएर सँगै शपथ लिने योजना बनाएका छन् । कांग्रेसले मन्त्रीहरूको टुंगो लगाइसकेको छ । कांग्रेसले सामाजिक विकास मन्त्रालय र आर्थिक मामिला मन्त्रालय लिने समहति भएको छ । उसले कञ्चनपुरबाट प्रदेश सभा सदस्य बहादुरसिंह थापा र अछामबाट प्रदेश सभा सदस्य मेघराज खडकालाई मन्त्री बनाउने निर्णय गरेको हो। नागरिक उन्मुक्ति पार्टीले पनि पूर्व सामाजिक विकास मन्त्री लक्ष्मण किशोर चौधरीलाई मन्त्री बनाउने निर्णय गरेको छ। उनलाई उद्योग पर्यटन बन तथा वातावरण मन्त्रालयको जिम्मेवारी दिइने नागरिक उन्मुक्ति पार्टीका संसदीय दलका नेता घनश्याम चौधरीले बताए । एमालेबाट मन्त्रीहरूको नाम आए आजै प्रदेश सरकारको मन्त्रिमण्डल पूर्ण हुनेछ । एमालेको भागमा भौतिक पूर्वाधार, भूमी व्यवस्था कृषि तथा सहकारी र आन्तरिक मामिला मन्त्रालय परेका छन् । तीन मन्त्रालयका लागि उसले आज २ बजेको संसदीय दलको बैठकमा मात्रै टुंगो लगाउनेछ । एमाले स्रोतका अनुसार बैतडीबाट प्रदेश सभा सदस्य सुरेन्द्र बहादुर पाल,कञ्चनपुरबाट प्रदेश सभा सदस्य वीरबहादुर थापा र कैलालीबाट प्रदेश सभा सदस्य सन्तोषकुमारी थापा शर्माको नाम चर्चामा छन् । पाल र थापा यसअघि २४ दिनका लागि मात्रै मन्त्री भएका थिए । जेठ २८ गते मन्त्री भएका दुवैजनाले असार २० गते एमालेले समर्थन फिर्ता लिएपछि राजीनामा दिएका थिए । थापा पनि राजेन्द्र सिंह रावल नेतृत्वको सरकार भएका बेला ३० दिनका लागि बिना विभागीय मन्त्री भएकी थिइन् । कांग्रेसले मन्त्रीमा नयाँ अनुहार ल्याएको हो । यसअघिका भौतिक पूर्वाधार विकास मन्त्री प्रकाश देउवा यसपछि मुख्यमन्त्री हुने सर्तमा मन्त्री बनेनन । मुख्यमन्त्री शाहले मन्त्रालय नबढाए पनि तीनजना राज्यमन्त्री थप्ने योजना बनाएका छन्। राज्यमन्त्रीमा कांग्रेसबाट गीता चौधरी, एमालेबाट निर्मला साउदको नाम चर्चामा आएको छ ।"
कर्णालीका मुख्यमन्त्री कँडेलले पाए दोस्रो पटक विश्वासको मत,"वीरेन्द्रनगर : कर्णाली प्रदेशका मुख्यमन्त्री यामलाल कँडेलले दोस्रो पटक विश्वासको मत पाएका छन्। संविधानको धारा १६८ (४) अनुसार मुख्यमन्त्री कँडेलले सोमबार दिउँसो ३ बजे बसेको प्रदेशसभाको बैठकमा दोस्रो पटक विश्वासको मत पाएका हुन्। प्रदेश सभामा उपस्थित संख्या ३७ भएकोमा मुख्यमन्त्री कँडेलले विश्वासको मतका लागि राखेको प्रस्तावको पक्षमा २३ मत र विपक्षमा १४ मत परेको छ। राप्रपा सांसद भने बैठकमा अनुपस्थित भइन्। मुख्यमन्त्री कँडेललाई नेपाली कांग्रेसका १४ र एमालेका ९ गरी २३ जना सांसदले विश्वासको मत दिए। यसअघि माओवादी र एमालेको समर्थनमा मुख्यमन्त्री कडेलले वैशाख १३ गते पहिलोपटक प्रदेशसभाबाट विश्वासको मत लिएका थिए। फेरि संघीय सरकारको गठबन्धनमा आएको फेरबदलसँगै प्रदेशमा भएको गठबन्धन परिवर्तनका कारण कंडेलले दोस्रो पटक विस्वासको मत लिनुपरेको हो। नयाँ सत्ता समीकरण अनुसार साउन ७ गते नेपाल कम्युनिस्ट पार्टी (माओवादी केन्द्र)ले सरकारबाट समर्थन फिर्ता लिएसँगै मुख्यमन्त्री कँडेल नेतृत्वको सरकार अल्पमतमा परेको थियो। आइतबार कांग्रेसका ४ मन्त्री सहित कर्णाली सरकारमा सहभागी भएसगै उनी नेतृत्वको सरकारले फेरी पूर्णता पाएको छ। जम्मा ४० सदस्यीय कर्णाली प्रदेश सभामा नेकपा (एमाले) का १० (समामुखसहित), माओवादी केन्द्रका १३, नेपाली कांग्रेसका १४, राप्रपा र समाजवादी ११ जना गरी हाल ३९ जना सांसद छन्।"
उड्डयन प्राधिकरणलाई सेवा प्रदायक र नियामक निकाय बनाउने विषयमा प्रधानमन्त्रीसँग छलफल,"काठमाडौं : नेपाली कांग्रेसले प्रधानमन्त्री केपी शर्मा ओलीसँग नेपाल नागरिक उड्डयन प्राधिकरण (क्यान)लाई टुक्याउने विषयमा छलफल गरेको छ। प्रधानमन्त्री निवास बालुवाटारमा कांग्रेस सभापति शेरबहादुर देउवा, गृहमन्त्री रमेश लेखक, परराष्ट्र मन्त्री आरजु राणा देउवा, सांसदलगायतले प्रधानमन्त्री ओलीसँग हवाइ दुर्घटनाका विषयमा छलफल गरेका हुन्। हवाई उड्डयन सेवा, सञ्चालन तथा नियमनको काम एकै निकायले गर्न नसक्ने भन्दै नागरिक उड्डयन प्राधिकरणको क्षेत्राधिकार छुट्ट्याउन सांसदहरुले प्रधानमन्त्रीलाई सुझाव दिएको सांसद राणाले जानकारी दिए। उनले नागरिक उड्यन प्राधिकरणलाई सेवा प्रदायक र नियामक गरी छुट्टाछुट्टै निकाय बनाउनु पर्ने आइकाओ र इयूको सुझाव कार्यान्वयनका विषयमा प्रधानमन्त्री सकारात्मक रहेको बताए। राणाले हवाई दुर्घटनापछि छानबिन समिति बन्ने तर सरकारले यसको जिम्मेवारी नलिने प्रवृत्तिप्रति सरकारको ध्यानाकर्षण गराएको जानकारी दिए। नेपालमा निरन्तर भइरहेका हवाइ दुर्घटनाका विषयमा सम्माननीय प्रधानमन्त्रीज्यूसङ्ग हामीले छलफल गरेका छौं।राणाले भने, नागरिक उड्यन प्राधिकरणलाई सेवा प्रदायक र नियामक गरी छुट्टाछुट्टै निकाय बनाउनु पर्ने आइकाओ र इयूको सुझाव कार्यान्वयनका विषयमा प्रधानमन्त्री सकारात्मक हुनुहुन्छ र उहाँले यसको कार्यान्वयन गर्न निर्देशन दिइसकेको हामीलाई जानकारी दिनुभयो। साथै हवाई दुर्घटनापछि छानबिन समिति बन्ने तर सरकारले यसको जिम्मेवारी नलिने प्रवृत्तिप्रति सरकारको ध्यानाकर्षण गराएका छौं। कांग्रेस सांसदहरु प्रधानमन्त्रीलाई ध्यानाकर्षण गराउन गएको बेला छलफलमा एमालेका महासचिव शंकर पोखरेल पनि सहभागी थिए। तत्कालीन पर्यटनमन्त्री योगेश भट्टराईले क्यान टुक्र्याउने दुई वटा विधेयक राष्ट्रिय सभामा पेस गरेका थिए। संस्कृति, पर्यटन तथा नागरिक उड्डयन मन्त्रालयले तीन वर्ष अगाडि प्राधिकरणलाई टुक्र्याउन ल्याएको नेपाल नागरिक उड्डयन प्राधिकरण विधेयक २०७६ र हवाई सेवा प्राधिकरण विधेयक २०७६ प्रतिनिधि सभामा अलपत्र छ।"
परराष्ट्रमन्त्रीसँग थाई राजदूतको शिष्टाचार भेट,काठमाडौं : परराष्ट्रमन्त्री डा आरजु राणा देउवासँग नेपालका लागि थाइल्यान्डका राजदूत स्वापोङ सिरिसोर्नले आज मन्त्रालयमा शिष्टाचार भेट गरेका छन्। भेटका क्रममा नेपाल थाइल्यान्ड सम्बन्धका विविध पक्षका साथै आपसी हित र पारस्परिक सहयोगका विषयमा कुराकानी भएको परराष्ट्र मन्त्रालयले जानकारी दिएको छ ।
सुदूरपश्चिममा १० सदस्यीय मन्त्रिपरिषद् गठन,"काठमाडौं : सुदूरपश्चिममा सुदूरपश्चिममा १० सदस्यीय मन्त्रिपरिषद् गठन गरिएको छ। नवनियुक्त मुख्यमन्त्री कमलबहादुर शाहले सोमबार शपथ ग्रहण गरेसँगै मन्त्रिपरिद् विस्तार गरेका हुन्। बहादुर सिंह थापा आर्थिक मामिला मन्त्री, सुरेन्द्र बहादुर पाल भौतिक पूर्वाधार विकास मन्त्री, मेघराज खड्का सामाजिक विकास मन्त्री, लक्ष्मण किशोर चौधरी उद्योग, पर्यटन, वन तथा वातावरण मन्त्री, हिरा सार्की आन्तरिक मामिला तथा कानुन मन्त्री र बिर बहादुर थापा भूमि व्यवस्था, कृषि तथा सहकारी मन्त्री बनेका छन्। यसैगरी प्रकाश बहादुर बम आर्थिक मामिला राज्यमन्त्री, सरस्वती खड्का सामाजिक विकास राज्यमन्त्री र निर्मला देवी साउँद भौतिक पूर्वाधार विकास राज्यमन्त्री बनेका छन्। मन्त्री तथा राज्यमन्त्रीले सोमबार नै पद तथा गोपनीयताको शपथ लिएका छन्।"
"राजधानी दाङमा, बुटवलमा पनि मुख्यमन्त्री निवास किन ?","बुटवल : लुम्बिनी प्रदेशको स्थायी राजधानी हो दाङको देउखुरी। बुटवलबाट त्यहाँ राजधानी सरेपछि मुख्यमन्त्रीदेखि मन्त्रीका लागि क्वाटर बनेका छन्। तर, प्रदेशका नवनियुक्त मुख्यमन्त्री चेतनारायण आचार्यले बुटवलमा रहेको राजस्व अनुसन्धानको भवन कब्जामा लिएर दोहोरो क्वाटरको सुविधा लिएका छन्। आफ्नो भवन मुख्यमन्त्रीले कब्जा गरेपछि राजस्व अनुसन्धान विभागले भाडामा भवन लिएर कार्यालय सञ्चालन गरिरहेको छ। जबकी अघिल्लो सरकारले उक्त भवन विभागलाई नै सुम्पने निर्णय गरेको थियो। बुटवलमा हाल कुनै पनि मन्त्रालय छैनन्। स्थायी राजधानी घोषणा भएपछि सबै मन्त्रालयहरू राप्ती उपत्यका देउखुरी दाङमा सारिएका थिए। बुटवलमा रहेको सरकारी निवासको भवन राजस्व अनुसन्धान कार्यालयको हो। राजस्व अनुसन्धान संघीय सरकार अर्थात् प्रधानमन्त्री तथा मन्त्रिपरिषद्को कार्यालय मातहत पर्छ। आफ्नो भवनलाई मुख्यमन्त्रीले क्वाटरका रूपमा प्रयोग गरेपछि राजस्व अनुसन्धानले मासिक १ लाख ७० हजार रुपैयाँ भाडा तिरेर बुटवल उपमहानगरपालिकाको बसपार्कमा रहेको टर्मिनल भवनमा कार्यालय सञ्चालन गरिरहेको छ। लुम्बिनी प्रदेश सरकारका संस्थापक मुख्यमन्त्री एवं एमालेका महासचिव शंकर पोख्रेलको कार्यकालमा बुटवलमा मुख्यमन्त्री निवास स्थापना गरिएको थियो। बुटवलमा मन्त्रालयहरू हुँदा निवास सान्दर्भिक भए पनि मन्त्रालयहरू स्थानान्तरणपछि पनि सरकारी निवासलाई यथावत राख्नु सरकारी सम्पत्तीको दुरुपयोग भएको नागरिक समाजका अगुवाहरूले टिप्पणी गरेका छन्। अघिल्लो सरकारले गरेको थियो हटाउने निर्णयमाओवादी केन्द्रका निवर्तमान मुख्यमन्त्री जोखबहादुर महराको कार्याकालमा लुम्बिनी प्रदेश सरकारले २०८१ वैशाख २३ गते बुटवलस्थित मुख्यमन्त्री तथा मन्त्रिपरिषद्को सम्पर्क कार्यालयका रूपमा उपयोग भइरहेको भवनहरू राजस्व अनुसन्धान कार्यालय, बुटवललाई उपलब्ध गराउने निर्णय गरेको थियो। प्रदेशका तत्कालीन प्रमुख सचिव राधिका अर्यालको सरुवा भएपछि निर्णय प्रमाणीकरण हुन बाँकी थियो। लगत्तै कायम मुकायम प्रमुख सचिवका रूपमा महादेव पन्थ आए र उनले उक्त निर्णय प्रमाणीकरण गरे। राजस्व अनुसन्धान कार्यालयले औपचारिक पत्र नपाएपछि भाडामा सञ्चालन भइरहेको कार्यालय सार्ने तयारीलाई तीव्र पार्न सकेको थिएन। प्रमुख सचिवज्यूलाई आधिकारिक पत्रका लागि मुख्यमन्त्री कार्यालय दाङमा आग्रह गरिरहेका थियौं, राजस्व अनुसन्धान कार्यालय बुटवलका प्रमुख अनुसन्धान अधिकृत पशुपतिबाबु पुरीले भने, निर्णय कार्यान्वयन नभएर पुनः मुख्यमन्त्रीको निवास सुचारु भएको देख्दा दुःख लाग्यो। उनले सुरक्षाको दृष्टिकोणले पनि राजस्व अनुसन्धान कार्यालय फराकिलो क्षेत्रमा हुनुपर्ने तर्क गरे। हाल भाडामा बसेको कार्यालय साँघुरो छ। राजस्व चुहावट अनुसन्धानका लागि जतिबेला पनि स्थलगत रूपमा खटिनुपर्ने भएकाले सुरक्षाका दृष्टिकोणले पनि कार्यालय उपयुक्त ठाउँमा हुनुपर्ने उनको भनाइ छ। स्थायी राजधानी दाङमा गइसकेपछि पनि आफ्नो भवनबाट कार्यालय सञ्चालन गर्न नपाएको भन्दै राजस्व अनुसन्धान कार्यालय बुटवलले प्रधानमन्त्री तथा मन्त्रिपरिषद्को कार्यालयलाई सहजीकरण गरिदिन लिखित अनुरोधसमेत गरेको छ। मलेपले लेख्यो बेरुजुआर्थिक वर्ष २०७९८० मा महालेखा परीक्षकले आफ्नै स्वामित्वको भवन हुँदाहुँदै भाडामा कार्यालय सञ्चालन गरेको भन्दै सैद्धान्तिक बेरुजु लेखेको छ। मलेपको प्रतिवेदनअनुसार राजस्व अनुसन्धान कार्यालयलाई गोदाम सञ्चालनसहित वार्षिक २१ लाख ९६ हजार आर्थिक व्ययभार थपिँदै आएको छ। आफ्नै स्वामित्वको भवन हुँदाहुँदै भाडामा बसेको भन्दै आव २०७९०८० मा मलेपले लेखेको बेरुजु । मुख्यमन्त्रीको निवासलाई खाली गराएर कार्यालयको कामकाज सोही ठाउँबाट सञ्चालन गर्न सम्बन्धित निकायको ध्यान जानुपर्ने मलेपले भनेको छ। तर, मलेपको प्रतिवेदनलाई सम्बन्धित निकायले बेवास्ता गरेका छन्। यसअघिका मुख्यमन्त्रीहरूले बुटवल, दाङ र काठमाडौं आउजाउका क्रममा एकाध समयबाहेक बुटवलमा बिताएका थिएनन्। रित्तो क्वाटरको रेखदेखका लागि चार जना नेपाली सेनालाई समेत खटाइएको थियो। राजस्व अनुसन्धानलाई उकुसमुकुसमा पारेर सेवा प्रवाह गरिरहेका बेला मुख्यमन्त्रीलाई विलासी भवनको सुविधा दिएको भन्दै आलोचना भएको छ। मुख्यमन्त्रीले निवास बनाउने बुटवल उपमहानगरपालिका८ स्थित मिलनचोकमा पाँच कठ्ठा क्षेत्रफल जग्गामा दुईवटा ठूला भवन र २८ वटा कोठा छन्। प्रदेश सरकार स्थापना हुनुपूर्व राजस्वले वरिपरि सुरक्षाकर्मीका लागि ब्यारेकसमेत बनाएको छ। नवनियुक्त मुख्यमन्त्री चेतनारायण आचार्यले बुटवलमा मुख्यमन्त्रीलाई निवास आवश्यक परेकाले निरन्तरता दिइएको प्रतिक्रिया दिए।"
काठमाडौंतराई द्रूतमार्ग : प्रधानमन्त्री ओलीद्वारा धेद्रे सुरुङको ब्रेक थ्रु,"बकैया (मकवानपुर) : प्रधानमन्त्री केपी शर्मा ओलीले राष्ट्रिय गौरव एवं रणनीतिक महत्वको काठमाडौँतराईमधेस द्रूतमार्ग (फास्ट ट्रयाक) सडक आयोजनाअन्तर्गत घट्टेपाँखाधेद्रे सुरुङको स्वीच थिचेर ब्रेक थ्रु गरेका छन्। मकवानपुरको बकैया गाउँपालिका१२ धेद्रेमा आज एक समारोहबीच प्रधानमन्त्री ओलीले काठमाडौँनिजगढतर्फको एक दशमलव ७२ किमी लामो सुरुङ ब्रेक थ्रु गरेका हुन्। निजगढकामाठाडौँतर्फको एक दशमलव ६५ किमी धेद्रे सुरुङ भने गत जेठ ११ गते नै ब्रेक थ्रु भइसकेको छ। धेद्रे सुरुङ छिचोलिएसँगै प्याकेज नं दुईअन्तर्गतका सबै सुरङ खोल्ने काम सम्पन्न भएको छ। कार्यक्रममा प्रधानसेनापति प्रभुराम शर्माले आयोजनाको हालसम्मको निर्माण प्रगति र चुनौतीबारे प्रधानमन्त्री ओलीलाई अवगत गराउँदै आयोजनाको भौतिक प्रगति ३५ दशमलव ९८ प्रतिशत रहेको जानकारी दिए। लेनडाँडामा रहेको निजगढकाठमाडौँतर्फको एक दशमलव ६१ किमी र काठमाडौँनिजगढतर्फको एक दशमलव ६३ किमी सुरुङ यसअघि नै खनिसकिएको छ। तीन दशमलव ३२ किमीको निजगढकाठमाडौँतर्फको महादेवटार सुरुङ हालसम्म दुई दशमलव २९ किमी तथा तीन दशमलव ३८ किमीको काठमाडौँनिजगढतर्फको दुई दशमलव २८ किमी सुरुङ खनिसकिएको छ। सो सुरुङ यसैवर्ष सम्पन्न गर्नेगरी काम भइरहेको नेपाली सेनाले जनाएको छ। द्रूतमार्ग २०८३ चैत मसान्तसम्ममा सम्पन्न गर्ने लक्ष्य छ। आयोजनालाई १३ प्योकजमा विभाजन गरी निर्माण गरिएको छ। आयोजनाअन्तर्गत विभिन्न स्थानमा निर्माण हुने ८९ मध्ये ८५ पुल ठेक्का व्यवस्थापन भई कार्यान्वयनका चरणमा छन्। बाँकी चार पुल खोकना क्षेत्रमा रहेका छन्। सो क्षेत्रमा जग्गा अधिग्रहणसम्बन्धी समस्याका कारण निर्माणमा ढिलाइ भइरहेको छ। प्रस्थान बिन्दु ललितपुरको खोकना र अन्तिम बिन्दु बाराको निजगढ रहेको सो सडकको लम्बाइ ७० दशमवल नौ सय ७७ किलोमिटर छ। द्रूत मार्ग पहाडी भूभागमा २५ मिटर र तराई भूभागमा २७ मिटर फराकिलो हुनेछ। द्रूतमार्गमा १० दशमवल तीन सय नौ ९ किमी लम्बाइका ६ वटा सुरुङ बन्ने छन्। आयोजनाअन्तर्गत देवीचौरमा एक किमी, सिसौटारमा शून्य दशमलव ३९ किमी, चन्द्राम भीरमा दुई दशमलव २५ किमी, महादेवडाँडामा तीन दशमलव तीन सय ५५ किमी, धेद्रेमा एक दशमलव ६९ र लेनडाँडामा एक दशमलव ६२ किमी लामो सुरुङ निर्माण हुनेछ। सो सडकमा विभिन्न स्थानमा १२ दशमलव ८८ किमी लम्बाइका ८९ पुल निर्माण हुनेछन्। बुदुनेमा दुई विश्रामस्थल तथा खोकना, बुदुने र निजगढमा एकएक इन्टरचेन्ज र टोल प्लाजा निर्माण गरिनेछन्। मन्त्रिपरिषद्को २०७४ वैशाख २१ गतेको निर्णयानुसार सो आयोजना निर्माण व्यवस्थापनको जिम्मेवारी नेपाली सेनालाई दिइएको हो। सरकारले २०७४ साउन २७ गते सडक विभागबाट सेनालाई आयोजना हस्तान्तरण गरेको थियो। उपप्रधानमन्त्री एवं अर्थमन्त्री विष्णुप्रसाद पौडेल, भौतिक पूर्वाधार तथा यातायात मन्त्री देवेन्द्र दाहाल, रक्षामन्त्री मानवीर राई, वन तथा वातावरणमन्त्री ऐनबहादुर शाही तथा नेपालका लागि चीन र दक्षिण कोरियाका राजदूत उपस्थिति थिए।  रासस"
विदेशी संस्थाबाट लिने सहायता र राष्ट्रिय सुरक्षाको विषयमा गम्भीर हुन गृहमन्त्रीको निर्देशन,"काठमाडौं : गृहमन्त्री रमेश लेखकले बाढीपहिरो प्रभावित क्षेत्रका नागरिकलाई जोगाउने उपाय निकाल्न सम्बन्धित निकायलाई निर्देशन दिएका छन् । सोमबार बसेको विपद् जोखिम न्यूनीकरण तथा व्यवस्थापन कार्यकारी समितिको २४औँ बैठकमा गृहमन्त्री लेखकले उक्त निर्देशन दिएका हुन्। महोत्तरी, बाँके, कास्की, सङ्खुवासभा, कञ्चनपुर, भोजपुर चितवनलगायतका बाढीपहिरो प्रभावित क्षेत्रमा चाँडोभन्दा चाँडो जोखिमबाट जोगाउने उपाय निकाल्न उनले जोड दिए । गृहमन्त्री लेखकले विपद् संवेदनशील सामाजिक सुरक्षा कार्यविधि २०८१ बनाउँदा विदेशी संस्थाबाट लिने सहायता र राष्ट्रिय सुरक्षाको विषयमा गम्भीर बन्नुपर्ने बताए। 'विपद्मा सहायता लिने कुरामा विदेशी संस्थाको वान डोर इन्ट्री होस् । उहाँहरूबाट चाँडोभन्दा चाँडो सहयोग लिन सकियोस् । कुनै पनि विदेशी संस्थाले हामी कहाँ काम गर्छ भने त्यो संघको जानकारीमा हुनुपर्यो, उनले भने,'कार्यविधि बनाउँदा यतातिर गम्भीरतापूर्वक हेर्नु होला । साथै यसमा राष्ट्रिय सुरक्षाको विषय पनि संवेदनशील ढङ्गले जोडिने गर्छ । त्यसलाई ध्यान दिनुहोला ।' उनले आगामी दिनमा कार्यसमिति बैठकमा दैनिक प्रशासनिक विषयभन्दा नीतिगत विषयलाई एजेण्डा बनाउन निर्देशन दिए ।'दैनिक प्रशासकीय कुरा प्राधिकरणले गरोस् । विपद् जोखिम न्यूनीकरण तथा व्यवस्थापन कार्यकारी समितिको बैठकमा नीतिगत कुरामा छलफल गरी निर्णयमा पुग्दा उचित हुन्छ । सहमति दिने,अनुमोदन गर्ने जस्ता विषयको अधिकार प्राधिकरणको कार्यकारीणीलाई प्रत्योजन गर्न सकिन्छ । यतिले पुग्दैन भने मन्त्रिपरिषद्बाट नियम संशोधन गर्न सकिन्छ,'उनले भने। बैठकमा उठेका विषयको कार्यान्वयनमा गम्भीरताका साथ लाग्न गृहमन्त्री लेखकको निर्देशन थियो । प्राधिकरणले बैठकमा यसवर्ष मनसुनले पारेको प्रभावबारे जानकारी गराइएको थियो । रासस"
"सभापति देउवाले तोके ३७ विभाग प्रमुख, कुन विभागमा को ?","काठमाडौं : नेपाली कांग्रेस सभापति शेरबहादुर देउवाले पार्टीका ३७ वटा विभाग प्रमुख तोकेका छन्। सोमबार सभापति देउवाले कांग्रेसको विधान,२०१७ (संशोधनसहित) को धारा ३७ (१) (ग) बमोजिम कांग्रेस केन्द्रीय कार्यसमितिका सदस्यहरूलाई केन्द्रीय विभागहरुको प्रमुखमा मनोनयन गरेका हुन्। जसमा राज्य प्रशासन विभागको प्रमुखमा गोविन्द भट्टराई,स्थानीय तह समन्वय विभाग प्रमुखमा मधु आचार्य,अभिलेख,अनुगमन तथा मूल्यांकन विभागमा मानबहादुर विश्वकर्मा, संघीय मामिला विभागमा गोविन्दबहादुर शाह, कानुन विभागमा मानबहादुर नेपाली मनोनयन भएका छन्। यसैगरी सभापति देउवाले विद्यार्थी विभागमा राजीव ढुंगाना, पेशागत तथा बुद्धिजीवी विभागमा डा डिला संग्रौला, शिक्षा विभागमा नैनसिंह महर, स्वास्थ्य विभागमा डाचन्द्रमोहन यादवलगायतलाई मनोनय गरेका हुन्।"
बंगलादेश घटनाबारे दाहालको टिप्पणी बहुमतको आडमा जे गरे पनि हुन्छ भन्ने कुरा नेपाली शासकले पनि बुझे हुन्छ,काठमाडौं : नेकपा माओवादी केन्द्रका अध्यक्ष पुष्पकमल दाहालले बहुमतको आडमा जे गरे पनि हुन्छ भन्ने कुरा बंगलादेशको घटनामा देखिएको बताएका छन्। पार्टीको कार्यक्रममा सहभागी हुन विराटनगर पुगेका पूर्व प्रधानमन्त्रीसमेत रहेका दाहालले नेपाली शासकहरूलाई बहुमतको घमन्ड नगर्न सुझाव दिए। बंगलादेशका प्रधानमन्त्री शेख हसिनाले सोमबार पदबाट राजीनामा दिएकी थिइन्। प्रदर्शनकारीहरू प्रधानमन्त्री निवासमै प्रवेश गरेपछि उनी देश छाड्न बाध्यसमेत भएकी थिइन्। प्रधानमन्त्री हसिना भारतको शरणमा पुगेको एजेन्सीहरूले उल्लेख गरेका छन्। उनी अहिले त्रिपुरा राज्यको राजधानी अगरताला पुगेकी छन्। जुलाइको पहिलो सातादेखि आरक्षणको विरोध सुरू भएको आन्दोलन सरकारविरुद्ध मोडिएको थियो। प्रधानमन्त्री हसिनाको विभिन्न अभिव्यक्ति र प्रदर्शनकारीमाथि भएको धरपकडले आन्दोलन सरकारविरोधी बनेको थियो।
"प्रतिनिधिसभा बैठक बस्दै, के छन् एजेण्डा ?","काठमाडौं : संघीय संसदअन्तरगतको प्रतिनिधिसभा बैठक बस्दैछ। बैठक दिउँसो १ बजेका लागि बोलाइएको संघीय संसद सचिवालयले जनाएको छ। बैठकमा सभामुख देवराज घिमिरेले राष्ट्रपतिको कार्यालयबाट प्राप्त राज्यमन्त्रीको नियुक्ति तथा कार्याभार सम्बन्धी पत्रको व्यहोरा पढेर सुनाउने कार्यसूची छ। कार्यसूचीअनुसार सभामुख घिमिरेले प्रतिनिधि सभा नियमावली, २०७९ को नियम १३ बमोजिम गठित कार्यव्यवस्था परामर्श समितिमा माननीय सदस्यको नाम हेरफेर गर्नेछन्। शिक्षा,विज्ञान तथा प्रविधिमन्त्री विद्या भट्टराईले राष्ट्रिय सभामा उत्पत्ति भएको 'शहीद दशरथ चन्द स्वास्थ्य विज्ञान विश्वविद्यालय विधेयक,२०८० लाई दफावार छलफलको लागि सम्बन्धित समितिमा पठाइयोस्' भनी प्रस्ताव प्रस्तुत गर्ने कार्यसूचीमा उल्लेख छ।"
बंगलादेशमा रहेका विद्यार्थीको सुरक्षाका लागि समन्वय गर्न दूतावासलाई परराष्ट्रमन्त्रीको निर्देशन,"काठमाडौं : परराष्ट्रमन्त्री डा आरजु राणा देउवाले बङ्गलादेशमा जारी आन्दोलनका कारण त्यहाँ रहेका नेपाली विद्यार्थीको सुरक्षामा सक्रिय रुपमा लाग्न ढाकास्थित नेपाली दूतावासलाई निर्देशन दिएकी छन्। मन्त्री डा राणाले ढाकास्थित नेपाली राजदूतसँग टेलिफोनमार्फत त्यहाँको पछिल्लो अवस्थाका बारेमा जानकारी लिँदै उनीहरूको आवश्यक सुरक्षा तथा सहयोगार्थ लाग्न निर्देशन दिएकी हुन्। बङ्गलादेशमा रहेका विद्यार्थीलगायत सबै नेपाली सुरक्षित रहेको बङ्गलादेशका लागि नेपाली राजदूत घनश्याम भण्डारीले जानकारी गराएको परराष्ट्र मन्त्रालयले जनाएको छ। मन्त्री डा राणाले अधिकांश विद्यार्थी स्वदेश फर्किसकेको भए पनि त्यहाँ बाँकी रहेकाहरूको सुरक्षाका लागि उनीहरुको सम्पर्कमा रहेर आवश्यक समन्वय गर्न दूतावासलाई निर्देशन दिएकी हुन्। ढाकास्थित नेपाली दूतावासले बङ्गलादेशमा अनिश्चितकालीन कर्फ्यु जारी गरिएकाले त्यहाँ रहेका सबै नेपालीलाई आफू रहेका स्थानमै सुरक्षित रहन र सतर्कता अपनाउन आज सूचना जारी गरेको छ । बङ्गलादेशबाट अधिकांश विद्यार्थी स्वदेश फर्किसकेका,हाल त्यहाँ करिब ४०० विद्यार्थी रहेका र उनीहरु सुरक्षित रहेको सूचनामार्फत जानकारी गराइएको छ। नेपाल फर्कन चाहनेहरूले दूतावाससँग समन्वय गरी सुरक्षा प्रबन्ध सुनिश्चित भइसकेपछि मात्र यात्रा गर्न आग्रह गर्दै आवश्यक समन्वयका लागि दूतावासमा सम्पर्क गर्न अनुरोध गरेको छ। आन्दोलन चर्किएपछि बंगलादेशकी प्रधानमन्त्री शेख हसिनाले पदबाट राजीनामा दिएकी छन्। आरक्षणविरुद्धको आन्दोलनले उग्र रूप लिएपछि प्रधानमन्त्री हसिनाले सोमबार राजीनामा दिएको बीबीसीले जनाएको छ। राजीनामा दिएपछि प्रधानमन्त्री हसिनाले देश छोडेकी छन्।"
"विवाद भएपछि युवकमाथि खुकुरी प्रहार, तीन जना पक्राउ","काठमाडौं : विवाद भएपछि युवकलाई खुकुरी प्रहार गरेको आरोपमा तीन जना पक्राउ परेका छन्। पक्राउ पर्नेमा सिन्धुलीको फिकल गाउँपालिका३ घर भई हाल काठमाडौंको आलोकनगर बस्ने १८ वर्षीय अनिष मगर, दैलेखको महावु गाउँपालिका४ घर भई हाल आलोकनगर बस्ने २६ वर्षीय कुमार पण्डित र दार्चुलाको बाँज घर भई हाल काठमाडौंको गोठाटार हात्ति डाँडा बस्ने १९ वर्षीय प्रेम सिंह महरा रहेका छन्। आइतबार दिउँसो काठमाडौंको आलोकनगरस्थित सौराहा होटल नजिक सडक खण्डमा कैलालीको धनगढी नगरपालिका२ का २२ वर्षीय मनत केसी र उनीहरूबीच विवाद भएको थियो। विवादका क्रममा केसीमाथि खुकुरी प्रहार भएको थियो। खुकुरी प्रहार गरी दाहिने हातको औँला पूर्ण रूपमा क्षति गराई उपचारार्थ ट्रमा सेन्टर लगिएको थियो। उक्त सूचना पाएपछि जिल्ला प्रहरी परिसर काठमाडौं र प्रहरी वृत्त बानेश्वरको संयुक्त टोली घटनास्थलमा पुगेको थियो। खुकुरी प्रहार गरे फरार भएका उनीहरूलाई हतियारसहित पक्राउ गरिएको जिल्ला प्रहरी परिसर, काठमाडौंका सूचना अधिकारी नवराज अधिकारीले बताए। प्रहरी वृत्त बानेश्वरले घटनाबारे थप अनुसन्धान गरिरहेको छ।"
डोरीको सहयोगले चुच्चे भीरको यात्रा,"रुकुम पूर्व : रुकुम पूर्वको देउखोलादेखि करिब डेढ सय मिटर अगाडिको भालुखाप्चे भीरमा पहिरो गएर अवरुद्ध भएको पदमार्ग अझै पनि सञ्चालन हुन सकेको छैन। उक्त ठाउँमा डेढ हप्ता पहिला अत्यधिक वर्षाको कारण ठूलो पहिरो खसेको थियो। त्यसको एक दिनपछि नायगाडवासी युवाहरूको सक्रियतामा विभिन्न स्थानीय स्रोत साधनहरूको प्रयोग गरि पदमार्ग सुचारु गरेका थिए। तर त्यही ठाउँमा फेरि सोही दिन राति आएको पहिरोले उक्त पदमार्ग खण्ड सानिभेरी तिरमा पुर्यायो। पटक पटक पहल गर्दा पनि सम्बन्धित निकायले ध्यान नदिएको सिस्ने गाउँपालिका२ का स्थानीयको गुनासो छ। उक्त ठाउँमा अहिले नागरिकहरू डोरीको सहयोगले ताछिएको चुच्चे भीरमा जोखिम पूर्ण यात्रा गर्नुपरेको हिमशिखर आधारभूत विद्यालयका प्रधानाध्यापक प्रेम बहादुर खत्रीले बताए। वृद्ध अवस्था, बिरामी, बालबालिका लगायत गर्भवती तथा सुत्केरी महिलाहरूलाई झनै कठिन अवस्था बनेको उनी बताउँछन्। उक्त भालुखाप्चे पद मार्ग सिस्ने गाउँपालिकाको वडा नम्बर १ र २ तथा पुथा उत्तरगंगा गाउँपालिकाको ७, ८ र १४ नम्बर वडाका नागरिकका लागि प्रमुख पदयात्राका रूपमा लिइन्छ। बाटो अवरुद्ध भएसँगै व्यापार व्यवसाय र दैनिक उपभोग्य सामान ढुवानीको अवस्था ठप्प भएको छ। यहाँ अझैसम्म सडक सञ्जालले छुन सकेको छैन। नागरिकले आशा र भरोसा गरेका सम्बन्धी निकायका प्रतिनिधिहरूले भने पहिरो गएको अवरुद्ध पदमार्गको स्थलगत अनुगमन बाहेक अरू कुनै पहलकदमी नगरेको यस क्षेत्रका नागरिकको आक्रोस छ। उक्त खण्डमा सडक सञ्जालको काम प्रभावकारी ढंगले अगाडि बढ्न नसक्दा यस क्षेत्रका नागरिकले सास्ती पाउँदै आएका छन्। तर विभिन्न राजनीतिक दल तथा सम्बन्धित निकायहरूले भने यो क्षेत्रलाई छिट्टै सडक सञ्जालमा जोड्ने आश्वासन दिँदै आएका छन्।"
बर्दिवासमा सडक मानवका लागि हाम्रो माया घर बनाउन महायज्ञ प्रारम्भ,"ढल्केवर(धनुषा) : सडक मानव, वृद्ध र असहायहरूको पुनःस्थापना गर्ने उद्देश्यले महोत्तरीको बर्दिवासमा निर्माण हुन लागेको हाम्रो माया घर का लागि सहयोगार्थ शिव पुराण महायज्ञ सुरु भएको छ। प्रख्यात भागवत मन्जरी राधिका दासीको मुखारविन्दबाट हुने शिव पुराण महायज्ञ सोमबारबाट प्रारम्भ भएको हो। दीप प्रज्वलन गर्दै महायज्ञ प्रारम्भको घोषणा गरेकी कथावाचिका दासीले महायज्ञले हाम्रो माया घर निर्माणमा टेवा पुग्ने विश्वास व्यक्त गरिन्। उद्घाटन सत्रमा महोत्तरी१ का प्रतिनिधिसभा सदस्य लक्ष्मी महतो कोइरीले हाम्रो माया घर निर्माणमा आफूले मन, वचन र कर्मबाट सहयोग गर्ने प्रतिबद्धता जनाए। उद्घाटन सत्रमा मधेश प्रदेश सरकारका शिक्षा तथा संस्कृति राज्यमन्त्री शारदा थापा, जिल्लाका विभिन्न स्थानीय तहका जनप्रतिनिधिहरू, मधेशका विभिन्न धार्मिक मठका सन्त महन्थ र सर्वसाधारणको सहभागिता रहेको थियो। महायज्ञ उद्घाटनअघि सोमवार बिहान हजारौं सर्वसाधारणको सहभागितामा एक हजार आठ कन्याले महायज्ञस्थलमा रातु नदीबाट कलश स्थापना गरिएको थियो। साउन २९ गतेसम्म सञ्चालन हुने महायज्ञमा चर्चित पुराण कथा वाचिका राधिका दासीले कथा वाचन गर्ने तालिका छ। महायज्ञ सफल बनाउन विभिन्न विधामा १८ वटा उपसमिति वनाइएको छ। करिब डेढ करोड संकलन गर्ने लक्ष्य लिइएको महायज्ञमा २५ लाख खर्च लाग्ने अनुमान रहेको आयोजकले जनाएको छ। दुई वटा ब्लकमा निर्माण हुने हाम्रो माया घरको लागत अनुमान १० करोड ६९ लाख ४५ हजार रुपैया रहेको शिव पुराण महायज्ञ मूल आयोजक समितिका संयोजक हीरा गौतमले बताए। आश्रमको भवन निर्माणका लागि बर्दिबास नगरपालिका२ वुद्धचौकमा एक दर्जन स्थानीयहरूले सवा करोड मूल्य पर्ने साढे पाँच कठ्ठा जग्गा दान गरिसकेका छन्। निर्माण स्थलको घेराबेरा भइसकेको हाम्रो माया घर बर्दिबास महोत्तरीका अध्यक्ष कृष्ण गौतमले बताए।"
मंगलबार देशका यी स्थानमा हुने छ वर्षा,"काठमाडौं : मंगलबार देशभर साधारणतया बदली रहने छ। मौसम पूर्वानुमान महाशाखाका अनुसार सबै प्रदेशका धेरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश, बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ। कोशी, बागमती, गण्डकी र लुम्बिनी प्रदेशका एकदुई स्थानमा धेरै भारी वर्षाको पनि सम्भावना रहेको छ। मंगलबार राति देशभर साधारणतया बदली रहने छ। सबै प्रदेशका धेरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। सबै प्रदेशका थोरै स्थानहरूमा भारीदेखि धेरै भारी वर्षाको सम्भावना रहेको छ। साथै बागमती प्रदेश, गण्डकी प्रदेश, लुम्बिनी प्रदेश एकदुई स्थानमा अति भारी वर्षाको पनि सम्भावना रहको छ।"
भक्तपुरको नगदेशमा ५ वर्षपछि महाकाली नाच सञ्चालन,"भक्तपुर : मध्यपुर थिमिको नगदेशमा ५ वर्षपछि महाकाली नाच सञ्चालन हुने भएको छ। पूर्व कलाकारहरूको सक्रियतामा मध्यपुर थिमिको नगदेशमा महाकाली नाच सञ्चालनमा आउन लागेको हो। नाचका लागि हिजोदेखि आयोजक नगदेश सांस्कृतिक पुच र नृत्यनाथ बाँसुरी खलले नगदेश स्वास्थ्य चौकीमा नाच अभ्यास थालेको छ। नाचका लागि आवश्यक १६ जना कलाकार छनोट गरी पुराना कलाकारहरूबाट प्रशिक्षण गराइएको छ। कलाकारहरूमा महाकालीमा प्रनिश ज्यापु, देवीमा अविरल कोजु, महालक्ष्मीमा बिक्की डंगोल, सिंहमा रोनित तको, बेतालमा क्रमशः अविन कालु , शैलेश ज्यापु, रोनप बाडे र विप्लप सा झ्या , भूत भैरवमा निरोज बाडे, दिपेश बाडे, कवामा एरिन अवाल, ख्याकमा रोजिन सलाजू, रिदेश तको र माकमा अभियान तको, माकमा अविक अवाल, कवामा क्षितिज बाडे र ख्याक मा रीदेश तको र रोजिन सलाजू र महाकाली नाचका गुरु तेस्रो गुरु राम कृष्ण वैद्यले नाचमा ४ देव गण बन्ने व्यक्तिहरू अग्रसर भएर आउँदा र मुहाली बाधकको अभावमा नाच सञ्चालन हुन नसकेको बताए। नाच नचाउन महाकाली, महालक्ष्मी, देवी र सिंह ४ जना नाच्ने भनेर अगाडि, भक्त बहादुर बाजे सँग आउन पर्छ। अनि मात्र नाच नचाइन्छ। भएको यही हो। त्यसैले नाच नभएको उनले भने। उनका अनुसार नाचमा छानिएका कलाकारहरू सबैलाई शारीरिक बनोट, अनुशासन र अनुभवका आधारमा कलाकार छनोट गरिएको बताए।"
व्यङ्ग्य र घोचपेचकैबीच सकियो विपद् सम्बन्धी नीतिगत छलफल,"सिन्धुपाल्चोक : सिन्धुपाल्चोकको मेलम्चीमा बहुप्रकोप पूर्वसूचना प्रणाली तथा विपद जोखिम न्यूनीकरण सम्बन्धी नीतिगत छलफल गरिएको छ। जिल्लामा बाढी, पहिरो, चट्याङजस्ता विपद्ले निम्त्याएका क्षति तथा आगामी योजनाको विषयमा सर्वपक्षीय छलफल आयोजना गरिएको भएपनि कार्यक्रममा राजनीतिक दलका नेताहरूले एक अर्कालाई व्यङ्ग्य र घोचपेचकै बीच कार्यक्रम सकाएका छन्। बैठकमा आफ्नो धारणा राख्दै सिन्धुपाल्चोक प्रतिनिधि सभा १ का संघीय सांसद माधव सापकोटाले जिल्लामा भएका विपद्को घटनाबारे संसदमा जोडतोडले आवाज उठाएको तर प्रतिनिधि सभा २ का सांसद भने ५ दिनपछि हेलिकोप्टरमा सयर गरेको भन्दै हेलिकोप्टरले विपद् न्यूनीकरण नहुने भन्दै व्यङ्ग्य गरे। सापकोटापछि मन्तव्य राखेका प्रतिनिधि सभा २ का सांसद मोहनबहादुर बस्नेतले हिँड्ने र गुड्ने बाटो नभएको कारण आफू हेलिकोप्टरबाट गएको जवाफ फर्काए। उनले आफ्नो खुट्टाको स्पोर्ट्स जुत्ता देखाउँदै सापकोटा, प्रदेश सांसद युवराज दुलाल र सरल सहयात्री पौडेलको खुट्टातिर हेर्दै साथीहरू जन्ती जान आएको जसरी आएका छन् भन्दै कटाक्ष गरे। जिल्लाभरी भएका सडक, बस्ती र खेतीयोग्य जमिनमा भएको क्षतिको तथ्यांकसहित जिल्लाका स्थानीय तह, प्रदेश र संघीय सरकारको जनप्रतिनिधिहरूको उपस्थितिमा जिल्लामा हालसम्म भएका क्षतिका विषयमा जिल्ला विपद् व्यवस्थापन समिति र विभिन्न एनजिओआईएनजिओले सो छलफलको कार्यक्रम गरेका थिए। सिन्धुपाल्चोकको प्रभावित क्षेत्रको संरक्षणका लागि संघीय सरकारले चासो नदिएको स्थानीय तहले गुनासो गरेको छ। स्थानीय तहका विभिन्न क्षेत्रमा भएको क्षतिको तुलनामा निकै कम रकम मात्रै प्रदेश सरकारले कनिका छरेको मेलम्ची नगरपालिकाका प्रमुख आइतमान तामाङले गुनासो गरे। विपद् व्यवस्थापनका लागि प्रदेश सरकारसँग ५ करोड रुपैयाँ माग गरेकोमा १५ लाख मात्रै विनियोजन गरेकोमा तामाङको प्रदेश सरकारलाई व्यङ्ग्यात्मक धन्यवाद दिए। इन्द्रावती गाउँपालिकाका अध्यक्ष झम्क नेपालले भने स्थानीय सरकार एक्लैले विपद् व्यवस्थापन गर्न नसक्ने र प्रदेश तथा संघीय सरकारले पर्याप्त सहयोग नगरेको गुनासो गरे। जिल्लाको अधिकांश क्षेत्र बाढी, पहिरोको उच्च जोखिममा रहेकोले त्यसको वैज्ञानिक अध्ययन गरि क्षति न्यूनीकरणका लागि पूर्वतयारी गर्नुपर्ने विज्ञहरूले सुझाव दिएका छन्। नेपालसँग विपद् सम्भाव्यता अध्ययनको पर्याप्त स्रोत साधन भएको त्यसले प्रभावकारी काम समेत गर्ने भएकोले अध्ययनमा जोड दिन सबै तहका सरकारलाई ध्यानाकर्षण गराए। बैठकमा सहभागी मेलम्ची नगरपालिका तथा हेलम्बु र पाँचपोखरी थाङ्पाल गाउँपालिकाका स्थानीयहरूले तीनै तहका सरकारले विपद् पछिको उद्धार र पुनर्निर्माणमा पर्याप्त ध्यान नदिएकोमा आक्रोश पोखे। मेलम्ची बाढीको तीन वर्ष पूरा भइसक्दा पनि बाढी प्रभावितले आवास निर्माण अनुदान प्राप्त गर्न नसकेको उनीहरूको गुनासो थियो। नीतिगत छलफलले विपद् पीडितहरूको पक्षमा कुनै ठोस निर्णय हुन नसकेको सहभागीहरूले बताएका छन्। विपद् र बाढीबाट अति प्रभावित मेलम्ची, हेलम्बु र पाँचपोखरीको लागि राम्रै प्लेटफर्म हुन सक्थ्यो, मेलम्चीका स्थानीय सागर श्रेष्ठले भने तर दुर्भाग्य कति स्थानीय सरकारको उपस्थिति नै भएन, उपस्थित हुनेको प्रस्तुति र तयारी गतिले देखिएन। विषयको ज्ञान र संवेदनशीलता नहुँदा प्रत्यक्ष नागरिकको सरोकार रहेको कार्यक्रमहरू पनि उपलब्धि शून्य हुने उनले बताए। त्यस्तै पाँचपोखरी थाङ्पालधाप गाउँपालिकाका स्थानीय निर्मल बञ्जाराले आईएनजिओले ब्यानर र हस्ताक्षर मात्रै बेच्न कार्यक्रम गरेको आरोप लगाए। बैठकमा बागमती प्रदेश सरकारका आन्तरिक मामिला तथा कानुन मन्त्री सुरजकृष्ण लामिछाने, प्रदेश सांसदहरू युवराज दुलाल, सरल सहयात्री पौडेल, कृष्णकुमार तामाङ र कुमारी तामाङ, माइली लामाले समेत विपद् व्यवस्थापनमा प्रदेश सरकारको तर्फबाट आफूहरूले सक्दो सहयोग गरिरहेको आगामी दिनमा पनि हातेमालो गर्न तयार रहेको बताए।"
बङ्गलादेश अन्दोलनको प्रभाव : नाकामै रोकिए कन्टेनर,"झापा : बङ्गलादेश निर्यात गर्न लोड गरिएका ११ वटा मोलासिसका कन्टेनर पूर्वीनाका काँकरभिट्टामा रोकिएका छन् । बङ्गलादेशमा सरकारी सेवामा कायम गरिएको आरक्षण प्रणालीको विरोधमा चर्किएको आन्दोलनको प्रत्यक्ष प्रभाव नेपाल बङ्गलादेश व्यापारमा समेत परेको हो । गत असारको अन्तिमबाट ठप्प भएको बङ्गलादेशसँगको व्यापार केही दिनदेखि सामान्य अवस्थामा फर्किन थालेको थियो । फेरी आजदेखि तीन दिनका लागि बन्द भएको छ । नेपाल पारवहन तथा गोदाम व्यवस्था कम्पनी लिमिटेड शाखा कार्यालय काकरभिट्टाका प्रमुख सुवास पाण्डेयका अनुसार नेपाल, भारत, भूटानको त्रिदेशिय नाका फुलबारीबङ्लाबन्धमा केही कन्टेनर रोकिएका छन् । त्यस्तै बङ्गलादेशबाट नेपालका लागि लोड भएका कन्टेनर पनि बङ्गलादेशतर्फ नै रोकिएका छन् । बङ्गलादेशमा फेरी आन्दोलनले उग्र रुप लिएकाले आयात निर्यातमा प्रभाव परेको छ, स्थिति कहिलेसम्म सामान्य हुने हो भन्न सकिने अवस्था छैन,'उनले राससलाई बताए। पारवहन कार्यालयको तथ्याङ्कअनुसार चालु आव २०८१र०८२ मा ११ दिनमा १ करोड ३५ लाख ८९ हजार पाँच सय ६३ मूल्य बराबरको सामग्री निर्यात र २० करोड ६५ लाख ६२ हजार ७३को आयात भएको छ । मेची भन्सार कार्यालय काकरभिट्टाको तथ्याङ्क अनुसार दाल, जडिबुटि, मोलासिस, खाद्य पदार्थ, पशु आहाराको कच्चा पदार्थ, खयर कत्था, रङ्गरोगनका पदार्थ बङ्लादेश निर्यात हुन्छ । यसैगरी जुट, भटमासको पिना, एलोपेथिक औषधि, लिड एसिड ब्याट्री, कपडा, फलफुलको जुस, ग्लास सिट, बिस्कुट तथा चकलेटलगायतका सामग्री आयात हुने गरेका छन् । आन्दोलन चर्किँदै गएपछि बङ्गलादेशको विभिन्न विश्वविद्यालयमा अध्ययन गरिरहेका अधिकांश नेपाली विद्यार्थी स्वदेश फर्किसकेका छन् । आन्दोलनले चर्कोरुप लिएपछि बङ्गलादेशको प्रधानमन्त्री शेख हसिनले राजीनामा दिएर देश छोडिकी छन्। प्रधानमन्त्री हसिनाले देश छोडेपछि त्यहाँ अन्तरिम सरकार गठन हुने सेनाले घोषणा गरेको छ।"
बहुविवाह मुद्दाका फरार प्रतिवादी पक्राउ,गुलरिया : बहुविवाह मुद्दामा बर्दिया जिल्ला अदालतबाट सजाय तोकिएका बर्दियाको गुलरिया नगरपालिका२ संगम बस्तीका फरार प्रतिवादी जितु बिकलाई प्रहरीले नियन्त्रणमा लिएको छ। आफ्नै घरमा लुकीछीपी बसिरहेको अवस्थामा जिल्ला प्रहरी कार्यालय बर्दियाको टोलीले पक्राउ गरेको छ। बर्दिया जिल्ला अदालतको २०८० मंसिर २९ गतेको फैसला आदेशले ३ वर्ष ४ महिना १४ दिन कैद सजाय र ३५ हजार रुपैयाँ जरिवाना तोकिएका फरार विकलाई विशेष सूचनाका आधारमा घरमै पक्राउ गरिएको जिल्ला प्रहरी कार्यालय बर्दियाका प्रहरी निरीक्षक कुशल सिंह ठकुरीले जानकारी दिए। बिकलाई आवश्यक कारबाहीका लागि बर्दिया जिल्ला अदालतमा दाखिला गरिएको निरीक्षक ठकुरीले बताए। पछिल्लो समय बर्दिया प्रहरीले फरार प्रतिवादीहरूलाई धमाधम पक्राउ गर्न थालेको छ।
विद्यार्थीको आँखा परीक्षण,"नुवाकोट : नुवाकोटको विदुरस्थित एक विद्यालयमा अध्ययनरत विद्यार्थीहरूको आँखा परीक्षण गरिएको छ। तिलगंगा आँखा प्रतिष्ठान काठमाडौंको प्राविधिक सहयोगमा जिल्ला सामुदायिक आँखा केन्द्र नुवाकोट, युवा रेडक्रस सर्कल विदुर, रेडक्रस नुवाकोट र सिटि युवा क्लबको सहयोग र सहजीकरणमा विदुरस्थित पृथ्वी माध्यमिक विद्यालयमा दुई दिने निःशुल्क आँखा परीक्षण गरिएको हो। तिलगंगा आँखा प्रतिष्ठानका आँखा प्राविधिकहरूले आठ सयभन्दा बढी विद्यार्थीको आँखा परीक्षण गरेका हुन्। आठ सय १४ जना विद्यार्थीको आँखा परीक्षण गरिएको आयोजकले जनाएको छ। आँखा परीक्षणका क्रममा विद्यार्थीहरूमा आँखाको स्याहारमा कमी भएको पाइएको आँखा प्राविधिक निश्चला अधिकारीको भनाइ छ।"
कागबेनी यार्तुङ महोत्सवमा सिंकी घोडा प्रथम,"जोमसोम : मुस्ताङको वारागुङ मुक्तिक्षेत्र४ कागबेनीमा शनिबार आयोजित खुला घोडा दौड प्रतियोगितामा सिंकी नामको घोडा च्याम्पियन बनेको छ। वारागुङ मुक्तिक्षेत्र४ र कागबेनी गाउँको संयुक्त आयोजनामा सञ्चालन भएको छैठौं यार्तुङ महोत्सवको घोडा दौड प्रतियोगितामा २१ वर्षीय युवा उज्जव सुनारले हाँकेको सिंकी घोडा प्रथम भएको हो। गाउँपालिकाअन्तर्गत १२ वटा घोडा दौडमा सहभागी मध्ये वारागुङ१ झारकोटका नम्डु गुरुङको निजी घोडाले सबै प्रतिस्पर्धीहरूलाई पछि पार्दै उपाधि च्याम्पियन बनेको यार्तुङ मेला आयोजक समितिका संयोजक युण्डुक गुरुङले बताए। कागबेनी खेलमैदानदेखि एक्ले भट्टीसम्मको करिब ५ किमी दूरीमा प्रतिस्पर्धा गराइएको प्रतियोगितामा नम्डु गुरुङले पालेको सिंकी घोडा प्रथम भएको हो। प्रतियोगितमा वारागुङ१ छेङ्गुरका पुनम गुरुङले हाँकेको लक्कीनामक घोडा दोस्रो र वारागुङ१ झारकोटकै नाम्ग्या वाङ्दी गुरुङले हाँकेको कालु नामक घोडाले तृतीय स्थान हासिल गरेको छ। प्रथम भएका उज्वल सुनारले नगद ३५ हजार, दोस्रोलाई १० हजार तेस्रो हुनेलाई ५ हजार नगदसहित शिल्ड, मेडल, ट्रफी र प्रमाणपत्र जितेका छन्।"
आज साउनको तेस्रो सोमबार : सुन्दरीजलमा जल संकलन गर्ने बोल बम यात्रीको घुइँचो (तस्बिर),"काठमाडौं : आज साउनको तेस्रो सोमबार। बिहानैदेखि पशुपतिनाथ मन्दिरका ढोका भक्तजनको दर्शनका लागि खुला गरिएका छन्। आज तेस्रो सोमबार सुन्दरीजलबाट शुद्ध जल ल्याई पशुपतिनाथ मन्दिरमा चढाउने बोल बम यात्रीको भीड लागेको छ। भक्तजनले सुन्दरीजलबाट पवित्र जल ल्याएर पशुपतिनाथमा चढाउने गर्छन्। प्रत्येक वर्ष साउनको प्रत्येक सोमबार भगवान शिवको पूजा आराधना गर्न पशुपतिनाथ र देवघाट, चितवनमा मन्दिरमा पूजा गरे आशिर्वाद प्राप्त हुने विश्वासका साथ उनीहरुको भीड लाग्ने गरेको छ। साउन महिना र सोमबार भगवान् शिवको महिना र बारका रुपमा लिइन्छ। साउनको सोमबार पारेर भगवान् शिवको दर्शन गरेमा मनोकामना पूरा हुने विश्वास गरिन्छ। यस अवसरमा विशेषगरी महिला भक्तजनको शिवालयमा भीड लाग्ने गर्छ। साउनको सोमबार महिला व्रत बसी भगवान् शिवको पूजाआराधना गर्ने गर्छन्। साउनको सोमबार व्रत बसी भगवान् शिवको पूजा, आराधना गरेमा विवाहित महिलाले अटल सौभाग्य प्राप्त गर्ने र अविवाहित महिलाले सुयोग्य बर पाउने धार्मिक विश्वास छ। तस्बिरमा सुन्दरीजलबाट पवित्र जल संकलन गर्दै भक्तजन तस्बिर : अभिषेक महर्जन"
"भोलिदेखि मनसुन पुनःसक्रिय हुँदै, पाँच प्रदेशमा भारी वर्षाको संभावना","काठमाडौं : जल तथा मौसम विज्ञान विभाग,मौसम पूर्वानूमान महाशाखाले भोलिदेखि मनसुन पुनः सक्रिय हुँदै जाने जनाएको छ । महाशाखाका अनुसार भोलि र पर्सि मुलुकका अधिकांश स्थानमा हल्कादेखि मध्यम वर्षा हुनुका साथै केही स्थानमा भारी वर्षाको सम्भावना रहेको जनाएको छ । मनसुन विशेष तीन दिने मौसम बुलेटिन सार्वजनिक गर्दै विभागले कोशी, बागमती, गण्डकी, लुम्बिनी र सुदुरपश्चिम प्रदेशका केही तथा कर्णाली र मधेस प्रदेशका थोरै स्थानमा भारी वर्षाको सम्भावना रहेको जनाएको हो । बागमती, गण्डकी र लुम्बिनी प्रदेशका एकदुई स्थानमा अति भारी वर्षाको पनि सम्भावना रहेको बुलेटिनमा उल्लेख छ । देशभर समान्यदेखि पूर्णतया बदली रही अधिकांश स्थानमा वर्षा हुने भएकाले सतर्कता अपनाउन विभागले अनुरोध गरेको छ । जिल्लागत मनसुनी वर्षाको उच्च जोखिममा कोशी प्रदेशको ताप्लेजुङ, पाँचथर, सङ्खुवासभा, तेह्रथुम देखिन्छ भने बागमती प्रदेशमा रसुवा, चितवन, सिन्धुपाल्चोक, धादिङ, नुवकोट र दोलखा रहेका छन् । वर्षाको उच्च जोखिममा गण्डकी प्रदेशको म्याग्दी, बाग्लुङ, कास्की, पर्वत, स्याङ्जा, तनहुँ, नवलपरासी पूर्व, लमजुङ, गोरखा छन् भने लुम्बिनी प्रदेशमा कपिलवस्तु, रुपन्देही, पाल्पा, गुल्मी, नवलपरासी पश्चिम, दाङ, बाँके, बर्दिया, प्युठान, अर्घाखाँची रहेका छन् । महाशाखाका अनुसार सुदुरपश्चिम प्रदेशको कैलाली, कञ्चनपुर, डडेलधुरा, डोटी र बैतडी वर्षाको उच्च जोखिममा रहेका छन्। रातिको समयमा मनसुन बढी सक्रिय भइ पानी पर्ने सम्भावना हुने भएकाले सर्तकता तथा पूर्वतयारी अपनाउन मौसम विभागले अनुरोध गरेको छ ।"
धर्म धान्ने नारी शक्ति,"काठमाडौं : पशुपतिक्षेत्र वनकालीको हंस मण्डपमा जारी कोटिहोममा भक्तजनको भीड दिनप्रतिदिन बढ्दो छ। यसको मुख्य कारण कोटिहोममा कथा वाचनका लागि आएका राष्ट्रिय र अन्तर्राष्ट्रिय स्तरका ख्यातिप्राप्त कथा वाचकहरू नै हुन्। त्यसमा पनि महिला कथा वाचिकाहरूको सुन्दर प्रस्तुति र प्रष्ट वाचनशैलीले धेरैलाई आकर्षित गरिरहेको छ। मानव सेवा फाउन्डेसन लगायतका संस्थाको आयोजनामा भइरहेको नेपाल महात्म्य एवं १०८ श्रीमद्भागवत विश्व कल्याण मासिक ज्ञान महायज्ञ २०८१ साउन ३२ गते सम्पन्न हुनेछ। फाउन्डेसनका व्यवस्थापक विष्णु थापाका अनुसार कोटिहोममा दैनिक ५० हजारभन्दा बढी भक्तजनको आवतजावत हुने गरेको छ। महिलालाई प्रोत्साहन दिएर अगाडि बढाउनुपर्छ भन्ने सोचका साथ अधिकांश कथा वाचकहरू महिला राखिएको उनले बताए। यही २५ गतेसम्म उहाँहरूले वाचन गर्नुहुन्छ। त्यसपछि नेपाल र भारतबाट आउने साधु सन्तहरूलाई पनि ब्यास दिनुपर्छ भन्ने हाम्रो सोच छ, उनले भने। शास्त्रले नारीलाई सधैं सम्मान दिएको कोटिहोमका संकल्पकर्ता बालयोगेश्वर श्री विजय कृष्णमूर्ति जी महाराजले बताए। मानिस पुरातनवादी र रुढीवादी सोच तथा अन्धविश्वासको जालोमा फसेका कारण नारीमाथि अन्याय अत्याचार भइरहेको छ, उनले भने, नारी भनेको सबैभन्दा माथि छन् र उनीहरूलाई सदैव उच्च स्थानमा राख्नुपर्छ भन्ने सन्देश कोटिहोममा महिला कथा वाचकहरूको सहभागिता र प्रस्तुतिले दिएको छ। फाउन्डेसनकी मिडिया संयोजक अस्मिता पौडेलले आफू पनि एक नारी भएकाले महिला कथा वाचकहरूको प्रस्तुतिप्रति आफू गौरवान्वित भएको बताइन्। उनले महिला कथा वाचकहरूको कथा वाचन शैलीलाई धेरैले मन पराएकाले भीड सधैं अत्यधिक रहने जनाइन्। कोटिहोममा महिला भक्तजन मात्र नभई विभिन्न महिला समूहको उपस्थिति पनि बाक्लो देखियो। इन्द्रेगौंडा महिला समूह, गुल्मीकी अध्यक्ष कुबिजा बस्यालले महिला बाचिकाहरूको प्रस्तुति एकदमै उत्कृष्ट लागेको प्रतिक्रिया दिइन्। स्वस्ति वाचन गर्ने साना नानीहरूदेखि भागवत् वाचन गर्ने वाचिकाहरूसम्म सबैको प्रस्तुति प्रशंसायोग्य रहेको उनको भनाइ छ। हरेक ठाउँमा महिलालाई हेप्ने प्रवृत्ति थियो। तर, अहिले यहाँ आएर यसरी मञ्चमा बस्न दिँदा र उहाँहरूको सारगर्भिक बाँणीहरू सुन्दा यसले महिला सशक्तीकरणमा ठूलो टेवा पुर्याएको छ भन्ने महसुस हुन्छ, उनले भनिन्। आइतबार कथा वाचिका चन्द्रकला सखीको प्रस्तुतिपछि भजन गायनका लागि आइपुगेकी गायिका इन्दिरा जोशीले पशुपति क्षेत्रमा महिला वाचकहरूको कथा वाचनसँगै कोटिहोमको माहोल निकै रमाइलो रहेको बताइन्। उनले अन्य भक्तजनलाई पनि आफूलाई गायनमा साथ दिन अनुरोध गर्दै कृष्णभजन प्रस्तुत गरिन्। पशुपति क्षेत्रमा कोटिहोम सुरु भएको झन्डै तीन साता बितिसक्यो । कोटिहोममा कथावाचन सुन्न आउनेको भीड बिहानदेखि बेलुकीसम्म उत्तिकै छ । यस कोटिहोमको मुख्य आकर्षण महिला कथावाचक रहे । भारत र बेलायतबाट आएका महिला कथा वाचकको कथा वाचन एवं भजन प्रस्तुतिको मीठो शैलीले त्यहाँ आउने हरकोहीको मन जित्न सफल भएको छ । भक्तजनको उनीहरूप्रतिको माया र क्रेज धेरै देखियो । कोटिहोममा कथा श्रवण गर्नुका साथै स्वस्फुर्त रूपमा दान दिनेको संख्या पनि धेरै थियो। दान रहरले गर्ने हो कहरले होइन, ऋण खोजेर पनि दान गर्ने होइन। जीवनमा हामीले कमाएकोमध्ये जम्मा १० प्रतिशत मावन सेवाका लागि खर्चिनुपर्छ भनेर शास्त्रमै लेखिएको छ, जुम्ला सिन्जाका पूर्वप्राचार्य धनलाल आचार्यले भने, म पनि आफूले कमाएको मध्येबाट केही दान गरेर मानव सेवामा लगाउने प्रतिबद्धता जनाउँछु। पहिला मन्त्री, अहिले वाचक डा कान्ता भट्टराईको भागमा श्रीमद देवी भागवत महापुराण वाचन परेको छ। फाउन्डेसनले कथा वाचनका लागि महिलालाई प्राथमिकता दिनुलाई आफूले निकै सकारात्मक रूपमा लिएको उनले बताइन्। पुराणहरूमा पुरुषको जुन बर्चश्व थियो, त्यो तोडिएर केही समय अगाडिदेखि महिलाले पनि कथा वाचन गर्दै आएको उनले बताइन्। उनले भारतको वृन्दाबन, अमेरिकाको टेक्सासलगायतका स्थानमा पनि श्रीमद् भागवत महापुराणको महात्म सुनाएकी थिइन्। उनले संस्कृत विश्वविद्यालयबाट पूर्वीय दर्शनमा विद्यावारिधी गरेकी छन्। उनले झन्डै दुई दशक अगाडिदेखि प्रवचन सुरु गरेकी हुन्। तर, आधिकारिक रूपमा भने विगत ६ वर्षदेखि उनी निरन्तर भागवत वाचनमै छिन्। डा कान्ता भट्टराई हाल राप्रपाको केन्द्रीय सदस्यसमेत रहेकी डाभट्टराई २०७४ सालमा तत्कालीन राप्रपा नेपालको तर्फबाट महिला बालबालिका तथा समाज कल्याण राज्यमन्त्रीसमेत भइसकेकी छन्। यसरी महिला पूर्वराज्यमन्त्रीले भागवत भनेको सम्भवतः यो पहिलो हो। करिब ३८ वर्ष शिक्षण पेसामा सम्लग्न उनी आफूले पूर्ण सेवाभावले भागवत वाचन गरेको बताइन्। म आफूमा भएको ज्ञान बाँड्न कोटिहोममा गएको हुँ। हामीले दिएको गहन विषय लिन जान्नुपर्यो। लगाउनेले पनि मर्म बुझेको मानिसलाई लगाउनुपर्यो, ६६ वर्षीया डा भट्टराईले भनिन्, साँच्चै भनौं भने महिलाले नै हो धर्मको रक्षा गरेको। नेपालको राजनीतिमा महिलालाई उचित स्थान नदिइए पनि धार्मिक, साँस्कृतिक, सामाजिकलगायतका हरेक क्षेत्रमा महिला अगाडि रहेका उनको धारणा छ। हाम्रो धर्म शास्त्रले त महिलालाई पुरुषभन्दा हजार गुणामाथि भनेको छ। धर्मले महिलालाई हेला गरेको छैन। तर, धर्म शास्त्रका ती कुरा हाम्रा पाठ्यपुस्तकमा भएनन्, उनले भनिन्, पाठ्यपुस्तक निर्माणमा पुरुषकै बर्चश्व छ। त्यस्ता नेतृत्वदायी भूमिकामा महिला पुग्न सकिएको छैन। भागवत महापुराणमा नारीलाई यति धेरै सम्मान दिइएको छ तर त्यो प्रसंगलाई पुराण भन्ने पुरुष पण्डितहरूले कहिले उल्लेख नगर्ने उनले बताइन्। यस्ता पुराणहरू वाचन गर्दा पुरुषको बर्चश्वको बारेमा मात्र नभई नारीको गरिमा र नारीशक्तिको गौरवशाली भूमिकाको विषयमा पनि उल्लेख गरिनुपर्ने उनको भनाइ छ। सम्बन्ध विच्छेदले पुर्यायो वृन्दावन कोटिहोममा कथा वाचक राधिका दासीले शिव महापुराण कथा वाचन गरिन्। उनको उत्कृष्ट कथा वाचन शैलीप्रति भक्तजन निकै मोहित देखिन्थे। प्रष्ट वक्ताकी रूपमा रहेकी दासी नेपाली समसामयिक परिवेशलाई उदाहरणको रूपमा जोडेर जोकोहीको ध्यान आकृष्ट गर्ने क्षमता राख्छिन्। १८ पुरानको सारमा बेदव्यासले परोपकार सबैभन्दा ठूलो पुण्य हो र परपीडा सबैभन्दा ठूलो पाप हो भनेकाले आफूले पनि नेपाल आएर सेवाको बाटो रोजेको बताइन्। २०४५ साल भदौ १ गते परिवारमा दोस्रो सन्तानको रुपमा जन्मिएकी उनी सानैदेखि तीक्ष्ण र मेहेनती थिइन्। आध्यात्मप्रतिको उनको रुचि र शिक्षा उनका हजुरबुबाबाट आयो। राधिका दासी आफ्नो पढाइ सकाएर उनी काठमाडौं आइन् र एउटा विद्यालयमा पढाउन थालिन्। उनको एक सन्तान छ। विवाहको केही समयपछि उनको सम्बन्ध विच्छेद भयो। यही कारणले आफूलाई वृन्दावनसम्म पुर्याएको र त्यहाँ पुगेपछि आफूले आफैंलाई चिन्ने मौका पाएको उनले बताइन्। यो धर्तीमा आफू वास्तबमै किन आएको रहेछु भन्ने बुझेर उनले आफ्नो अध्यात्मिक यात्रा सुरु गरिन्। त्यहाँ अध्ययन पूरा गरेर नेपाल फर्केर उनी समाज सेवामा लागिन्। १८ पुरानको सारमा बेदव्यासले परोपकार सबैभन्दा ठूलो पुण्य हो र परपीडा सबैभन्दा ठूलो पाप हो भनेकाले आफूले पनि नेपाल आएर सेवाको बाटो रोजेको बताइन्। उनी मायाघर नेपालको सुरुवात गरिन्। उनले वृन्दावनमा रहँदै धार्मिक प्रवचन दिन थालिसकेकी थिइन्। त्यहाँका केही संस्थामा अंग्रेजीमा पनि प्रवचन दिइन्। उनले नेपाल आएर पहिलोपटक आफ्नै खर्चले इटहरीमा पुराण लगाइन्। जन्म, मृत्यु, विवाह, धनसम्पत्ति, मान सम्मानलगायतका चिजहरू मानिसको हातमा नभएको शास्त्रमा लेखिएको उनले बताइन्। त्यसैले हामीले कर्म गर्ने हो , फल दिने काम भगवान्को हो, उनले भनिन्। सनातन पराम्परालाई अंगालेर अगाडि बढ्दा जीवन साँच्चै सुन्दर हुन्छ भन्ने उनको अनुभव छ। आजको दिनमा घरघरमा तनावको विरामी पैदा भइरहेकाले नैतिक शिक्षा र संस्कार शिक्षामा जोड दिन सकेमात्र समाज सकारात्मक बाटोमा जाने बताउँछिन्। हजुरबुवाको प्रेरणा,तिक्खर वाचक देवी प्रतिभाको नामले परिचित प्रतिभा पराजुली काभ्रेको मन्डनदेउपुर ज्वानेटारमा जन्मिएकी हुन्। साधुराम पराजुली र इन्दिरा पराजुलीकी माइली छोरी हुन् प्रतिभा। उनी पशुपति क्षेत्रमा लगाइएको कोटिहोमा कथा वाचनका लागि भारतको वृन्दावनबाट काठमाडौं आएकी हुन्। उनले नर्सरीदेखि कक्षा ३ सम्म गाउँको स्कुलमा पढिन्। संस्कृत पढ्ने उनको बालहटका कारण उनलाई काठमाडौं ल्याइयो। त्यसपछि वृन्दावनमा गएर उनले संस्कृत व्याकरण पढ्न थालिन्। देवी प्रतिमा एक तिक्खर कथावाचक हुन्। उनी भागवत पुराणका साथै रामचरित मानस पनि सुनाउँछिन्। उनको सबैलाई लठ्याउने खालको कथावाचन शैली छ। शान्त सुशील स्वभावकी देवी प्रतिभा आफ्नो उद्देश्य प्राप्तिमा सानैदेखि अटल भएर लागिरहिन्। पण्डित बन्ने आफ्नो उद्देश्य पूर्तिका लागि उनी जस्तोसुकै जोखिम मोल्न पनि तयार भइन्। १२ वर्षको हुँदा भारतको वृन्दावन पुगेकी उनले १७ वर्षको उमेरदेखि कथा वाचन सुरु गरेकी हुन्। देवी प्रतिभा हजुरबुबाको प्रेरणाले नै वृन्दावनसम्म पुगेर अध्ययन थालेको २३ वर्षीया देवी प्रतिभा बताउँछिन्। विभिन्न सामाजिक काममा सम्लग्न संस्था राष्ट्र सेवा परिवारमा पनि उनी आबद्ध छन्। देवी प्रतिभाले भारतका विभिन्न स्थानमा आफ्नो प्रवचन दिइसकेकी छिन्। उनी अन्तर्राष्ट्रिय रूपमै यति चर्चित छन् कि प्रवचनका लागि उनको आगामी दुई वर्षसम्मका लागि व्यस्थ तालिका छ। देवी प्रतिमा एक तिक्खर कथावाचक हुन्। उनी भागवत पुराणका साथै रामचरित मानस पनि सुनाउँछिन्। उनको सबैलाई लठ्याउने खालको कथावाचन शैली छ। उनले सुनाएका कथा कोटिहोममा उपस्थित हजारौं भक्तजनले मन्त्रमुग्ध भएर सुनिरहे। उनी जहाँजहाँ प्रवचनका लागि जान्छिन्। त्यहाँ निकै ठूलो भीड जम्मा हुने गर्छ। यही कारणले गर्दा उनलाई सम्बन्धित आयोजकले विशेष सुरक्षा प्रदान गर्ने गरेको छ। त्यसैगरि आफ्नो सुरक्षाका लागि भारत सरकारले समेत केही अंग रक्षक दिएको उनले सञ्चार माध्यममा बताएकी थिइन्। उनको कथा वाचन मात्रै होइन, सुमधुर स्वरमा गाइएको भजनलाई पनि दर्शकले अत्यधिक रुचाएका छन्। शास्त्रले नारी शक्तिको सर्वदा सम्मान हुनुपर्छ भनेको उनले वाचनको क्रममा भन्ने गरेकी छन्। नारीले पनि पुरुषको सम्मान गर्नुपर्छ र पुरुषले पनि नारीको सम्मान गर्नुपर्छ, उनले एक अन्तर्वार्तामा भनेकी थिइन्। लन्डनबाट आइन् रामकथा सुनाउन चन्द्रकला सखी केही समयदेखि बेलायतको लन्डनमा बसेर अंग्रेजी भाषामा राम कथाको प्रवचन दिँदै आएकी छन्। उनी पशुपति क्षेत्रको कोटिहोममा लन्डनबाट आएर रामकथा सुनाइरहेकी छन्। बाल्यअवस्थामा उनलाई घरमा पूजा हुँदा किन हजुरआमाले घण्टी बजाइरहनुभएको होला भन्ने लाग्यो उनलाई। एक दिन उनलाई फुपू दिदीसँग गुरु आश्रम जाने अवसर मिल्यो। त्यहाँ गुरुद्वारा धर्म संस्कृतिको महत्वको बारेमा वैज्ञानिक ढंगले प्रस्तुत भएको सुनेर आध्यात्म प्रति उनको आकर्षण बढ्दै गएको हो। चन्द्रकला सखी धेरै देशमा आफूले यात्रा गर्दा नेपालको जस्तो महान संस्कार संस्कृति कहीँ रहेछन् भन्ने आफूले अनुभव गरेको उनले सुनाइन्। हामी नेपाली सँगै खान्छौं, सँगै हिँड्छौं। तर, विदेशमा सँगैको छिमेकीसँग पनि नबोल्ने कारणले धेरैमा तनाव र एन्जाइटी भएको उनको भनाइ छ। आफूलाई पनि विदेश जानेबित्तिकै यस्ता ससाना कुरा याद आएर मातृभूमिको निकै माया लागेर आएको उनले बताइन्। कोटिहोममा कथा वाचनको सिलसिलामा कहीँ कतै गल्ती भए उनले क्षमा पनि माग्ने गरेकी छन्। आफू कुनै विधुषी नभएकाले त्रुटि हुन सक्ने भएकाले आफ्नै छोरी सम्झेर माफ गरिदिन उनले बेलाबेलामा भन्ने गरेकी छन्। दिनलाई दान, लिनलाई ज्ञान र त्याग्नलाई अभिमान सबैभन्दा श्रेष्ठ हो भन्ने विचार राख्ने सखी नेपाली भक्तजनमाझ पनि निकै लोकप्रिय कथा वाचक बन्न सफल भइन्। संविधानले ३३ प्रतिशत दिन्छ, धर्मले बराबर जहाँ नारीको पुजा हुन्छ, जहाँ नारीको सम्मान हुन्छ त्यहाँ स्वयं देवता र भगवानको बास हुन्छ भनेर शास्त्रमा भनिएको छ। हामीले जहिले पनि भगवान्को उच्चाहरण गर्दा कृष्ण राधा भन्दै नौं, राधा कृष्ण भगवान्को जय भन्छौं। सीताराम भगवान्, लक्ष्मीनारायण भगवान्, उमामहेश्वर भगवान् भनेर सम्बोधन गर्छौं। जहिले पनि पुरुषको नामको अगाडि श्री लगाइएको हुन्छ। श्री भनेको लक्ष्मी हो। लक्ष्मी नारी शक्ति हो। भगवान् शिवलाई पनि अर्ध नारेश्वर भनिन्छ। नेपालको संविधानले महिलालाई हरेक क्षेत्रमा ३३ प्रतिशत सहभागिता सुनिश्चित गरेको छ। तर, हिन्दु शास्त्रले पुरुष र नारीलाई बराबर स्थान दिएको छ। एउटै सिक्काका दुई पाटाका रुपमा परिभाषित गरेको छ। त्यसैले नारी शक्तिको जागरण र सचेतनाको रुपमा अहिले अध्यात्मिक क्षेत्रमा दाजुभाइकोभन्दा पनि सहभागिता आमाहरूको छ। यहाँ कोटिहोममा उपस्थित हुनुभएका आमा तथा दिदीबहिनीहरूको संख्याले पनि त्यसलाई प्रष्ट पार्छ। पुरुषका भाग्य विधाता भनेकै नारी हुन्। पति, छोरा र परिवारलाई कुन बाटोतर्फ लैजाने भन्ने नारीको हातमा हुन्छ। बालयोगेश्वर श्री विजय कृष्णमूर्ति जी महाराज, अध्यक्ष एवं संस्थापक, मानव सेवा फाउन्डेसन त्यसैले अहिले कोटिहोममार्फत राष्ट्र शान्ति, विश्व कल्याण, आम नेपालीको सुख शान्ति तथा समृद्धिका लागि आह्वान गरिरहेका छौं। ललितपुरस्थित मामाघर अनाथालय आश्रम र भक्तपुरस्थित छोरीको घर ज्येष्ठ नागरिक आश्रमको सर्वांगिण विकासका लागि यो यज्ञ गरिएको हो। यस कोटिहोममा विश्व प्रसिद्ध कथा वाचिकाहरूद्वारा कथावाचन गरिएको छ। नेपाल नारीप्रति हिंसा, अन्याय, अत्याचार, नारीलाई दोस्रो दर्जाको नागरिकका रूपमा गरिने व्यवहार र पितृसत्तात्मक देश भनेर चिनिएको नेपालमा नारीलाई ब्यास पीठमा राखेर उनीहरूलाई विश्वभरी नै चिनाउन यज्ञले महत्वपूर्ण भूमिका निभाएको छ। मानिसलाई सत्मार्गको बाटोमा लाग्न प्रेरित र मार्गनिर्देश गर्न र धर्म तथा संस्कृतिलाई बचाउन उहाँहरू पनि सक्षम हुनुहुन्छ भन्ने सन्देश कोटिहोमले दिएको छ। नारी आफैंमा सशक्त हुनुहुन्छ। नारी भनेको महानता हो। नारी शक्तिको प्रतिमुर्ति हुन्। नारी सबैलाई मार्गप्रशस्त गर्ने देवी स्वरूपा हुन्। नारीलाई लक्ष्मी, दुर्गा र सरस्वतीको रुप मानिन्छ। भगवान् शिवले पार्वतीलाई जसरी माया गर्नुहुन्थ्यो, सतीदेवीलाई जसरी माया गर्नुहुन्थ्यो, अर्धनारेश्वरको भूमिमा, पशुपतिनाथको भूमिमा नारीहरूलाई वक्ताका रूपमा ल्याउँदा यसले नारी सशक्तीकरण गरेको छ। नारीलाई सम्मान, इज्जत र प्रतिष्ठा दिएको छ। गाउँघरमा अहिले पनि छोरी जन्मदा नाक खुम्च्याउने र छोरा जन्मदा हर्षोल्लास, अबिर जात्रा र खानपिन गर्ने चलन छ। छोरी पनि राष्ट्रका लागि महत्वपूर्ण अंग हुन्, छोरी बिनाको घर, दिदीबहिनी बिनाको घर, आमा विनाको घर भनेको सुन्य र मसानघाट जस्तो महसुस हुन्छ। ९ वर्षमै जितिन् सबैको मन गुल्मी घर भएकी ९ वर्षीया बालिका अनुराधा पाण्डेले कोटिहोममा कथा वाचन गर्दा तालिको गडगडाहट रोकिएन। आफू उमेरमा सानै भएको र धेरै ज्ञान नभए पनि भगवान्को कृपा रहेको उनले बताइन्। त्यसैगरी गुरुजनहरूको शिक्षा र ममतामही आमा बाबाहरूको आशीर्वादबाट जे प्राप्त गरेको छु, त्यही प्रस्तुत गर्छु भन्दै उनले बीचबीचमा संस्कृतका श्लोकहरू पस्कँदै कथा वाचन गरिन्। अनुराधा पाण्डे गल्तीहरू अनेकौं भए पनि आफ्नै छोरी सम्झेर माफ गर्ने र आशीर्वाद दिनुहोला उन्दै उनी कथा वाचन अगाडि बढाउँछिन्। भक्तजनको त्यति ठूलो मासको अगाडि बसेर निकै आत्मविश्वास ढंगमा उनले वाचन गरेका कथा सुनिरहुँ झैं लाग्छन्। मानिसले जबसम्म कुनै पनि वस्तुको महत्व बुझ्दैन, तबसम्म उसलाई उक्त वस्तुप्रति श्रद्धा र विश्वास हुँदैन, उनले कथा वाचनको क्रममा भनिन्। उनका बुबा पनि वृन्दावनमा संस्कृत व्याकरणका विद्वानमा गनिन्छन्। संस्कृत, हिन्दीलगायतका विभिन्न भाषामा कथा वाचन गर्ने क्षमता भएकी उनले हजारौं भक्तजनको मन जितेकी छन्।"
ईपीएस भाषा परीक्षामा करिब ९ हजार उत्तीर्ण,काठमाडौं : उत्पादनमुलकतर्फ दोस्रो चरणको ईपीएस भाषा परीक्षामा करिब ९ हजार परीक्षार्थी उत्तीर्ण भएका छन्। दक्षिण कोरियाको उत्पादनमूलक क्षेत्रमा रोजगारीका लागि सञ्चालन भएको दोस्रो चरणको परीक्षाको नतिजा सोमबार सार्वजनिक भएको हो। दक्षिण कोरियाको मानव संसाधन विकास सेवाका अनुसार ८ हजार ९६५ उत्तीर्ण भएका हुन्। प्रकाशित नतिजा अनुसार ९५ प्रतिशतभन्दा बढी अंक ल्याउने उत्तीर्ण भएका हुन्। पहिलो चरणको परीक्षामा ६ हजार ३२१ जना उत्तीर्ण भएका थिए। दक्षिण कोरियाको रोजगार अनुमति प्रणाली (ईपीएस)मार्फत कामदार लैजान कोरियाली सरकारले नेपाल सरकारसँग सन् २००७ मा एमओयू गरेको थियो। त्यसअन्तर्गत सन् २००८ बाट कामदार लैजान सुरु गरिएको थियो।
"हजुरबुवाको प्रेरणा, तिक्खर वाचक","देवी प्रतिभाको नामले परिचित प्रतिभा पराजुली काभ्रेको मन्डनदेउपुर ज्वानेटारमा जन्मिएकी हुन्। साधुराम पराजुली र इन्दिरा पराजुलीकी माइली छोरी हुन् प्रतिभा। उनी पशुपति क्षेत्रमा लगाइएको कोटिहोमा कथा वाचनका लागि भारतको वृन्दावनबाट काठमाडौं आएकी हुन्। उनले नर्सरीदेखि कक्षा ३ सम्म गाउँको स्कुलमा पढिन्। संस्कृत पढ्ने उनको बालहटका कारण उनलाई काठमाडौं ल्याइयो। त्यसपछि वृन्दावनमा गएर उनले संस्कृत व्याकरण पढ्न थालिन्। शान्त सुशील स्वभावकी देवी प्रतिभा आफ्नो उद्देश्य प्राप्तिमा सानैदेखि अटल भएर लागिरहिन्। पण्डित बन्ने आफ्नो उद्देश्य पूर्तिका लागि उनी जस्तोसुकै जोखिम मोल्न पनि तयार भइन्। १२ वर्षको हुँदा भारतको वृन्दावन पुगेकी उनले १७ वर्षको उमेरदेखि कथा वाचन सुरु गरेकी हुन्। हजुरबुबाको प्रेरणाले नै वृन्दावनसम्म पुगेर अध्ययन थालेको २३ वर्षीया देवी प्रतिभा बताउँछिन्। विभिन्न सामाजिक काममा सम्लग्न संस्था राष्ट्र सेवा परिवारमा पनि उनी आबद्ध छन्। देवी प्रतिभाले भारतका विभिन्न स्थानमा आफ्नो प्रवचन दिइसकेकी छिन्। उनी अन्तर्राष्ट्रिय रूपमै यति चर्चित छन् कि प्रवचनका लागि उनको आगामी दुई वर्षसम्मका लागि व्यस्थ तालिका छ। देवी प्रतिमा एक तिक्खर कथावाचक हुन्। उनी भागवत पुराणका साथै रामचरित मानस पनि सुनाउँछिन्। उनको सबैलाई लठ्याउने खालको कथावाचन शैली छ। उनले सुनाएका कथा कोटिहोममा उपस्थित हजारौं भक्तजनले मन्त्रमुग्ध भएर सुनिरहे। उनी जहाँजहाँ प्रवचनका लागि जान्छिन्। त्यहाँ निकै ठूलो भीड जम्मा हुने गर्छ। यही कारणले गर्दा उनलाई सम्बन्धित आयोजकले विशेष सुरक्षा प्रदान गर्ने गरेको छ। त्यसैगरि आफ्नो सुरक्षाका लागि भारत सरकारले समेत केही अंग रक्षक दिएको उनले सञ्चार माध्यममा बताएकी थिइन्। उनको कथा वाचन मात्रै होइन, सुमधुर स्वरमा गाइएको भजनलाई पनि दर्शकले अत्यधिक रुचाएका छन्। शास्त्रले नारी शक्तिको सर्वदा सम्मान हुनुपर्छ भनेको उनले वाचनको क्रममा भन्ने गरेकी छन्। नारीले पनि पुरुषको सम्मान गर्नुपर्छ र पुरुषले पनि नारीको सम्मान गर्नुपर्छ, उनले एक अन्तर्वार्तामा भनेकी थिइन्।"
बडीमालिकाको पूजा गर्न डोटीबाट डोलीसहित सरकारी टोली प्रस्थान,"भगवतीका सात बहिनी मध्येमा कान्छी बहिनी मानिने बडीमालिका भगवतीको रथयात्रालाई जिल्ला प्रशासनमा नेपाली सेना,नेपाल प्रहरी र सशस्त्र प्रहरीको एक टुकडीले सलामीसहित टोलीलाई विदाइ गर्ने चलन रहेको छ । डोटी : डोटीबाट सरकारी पूजा सामग्रीसहितको टोली बाजुराको बडीमालिकाका लागि प्रस्थान गरेको छ। बाजुरामा अवस्थित बडीमालिका भगवतीको पूजाआजा गर्न डोटीबाट हरेक वर्षझैं यसवर्ष पनि सरकारी टोलीलाई विदाइ गरिएको हो । बाजुरामा रहेको बडीमालिकामा श्रावण शुक्ल पूर्णिमाका दिन सम्पन्न हुने विशेष मेलामा डोटीबाट पूजा सामग्रीका साथ पेटारो पठाउने गरिन्छ । सरकारी कर्मचारीहरूको एक टोलीले नै उक्त पेटारो लैजाने गर्दछन् । यो चलन वर्षौंदेखि चलिरहेको छ। नेपाल एकीकरणपूर्व डोटेली राजाले सो क्षेत्रमा सरकारी पूजा पठाउने चलन रहेको भएपनि पछिल्ला सयम नेपालमा राज्य सञ्चालन गर्ने शाह बंशीय राजा,राणाकालिन अवस्थाका बडा हाकिम तथा हालका सरकारहरूले समेत पूजा सामग्री पठाउने चलन रहेको छ । जिल्ला प्रशासन कार्यालय डोटीबाट निकालिएको मालिका रथयात्रालाई शैलेश्वरी मन्दिरमा तान्त्रीक विधिले पूजा गरी विशेष मन्त्रले बाँधी पेटारोका साथ सरकारी टोलीलाई विदाइ गरिन्छ,शैलेश्वरी मन्दिरका मुलपुजारी प्रेम शंकर भट्टले भने,ठाउँठाउँमा बास बसी १५ दिनपछि पेटारो बडीमालिका पुग्ने गर्दछ । भगवतीका सात बहिनी मध्येमा कान्छी बहिनी मानिने बडीमालिका भगवतीको रथयात्रालाई जिल्ला प्रशासनमा नेपाली सेना,नेपाल प्रहरी र सशस्त्र प्रहरीको एक टुकडीले सलामीसहित टोलीलाई विदाइ गर्ने चलन रहेको छ । सरकारी टोलीलाई गन्तव्यसम्म पुग्नका लागि अछाम,बाजुरा जिल्लाको सुरक्षा समितिसँग समन्वय भएको र विशेष सुरक्षा व्यवस्था समेत मिलाइएको प्रशासन कार्यालयले जनाएको छ । सरकारी टोली भाद्र ३ गते मालिकामा सम्पन्न हुने विशेष पूजामा सरिक हुनेछ । धार्मिक तथा प्राकृतिक महत्वको पर्यटकीय क्षेत्र बडीमालिकालाई ठूलो शक्तिपीठका रुपमा हेर्ने गरिन्छ ।"
मनसुनजन्य विपदबाट नागरिकलाई जोगाउने चुनौती,"जाजरकोट सधैं पहिरोको जोखिममा छ। गत कात्तिक १७ गते गएको भूकम्पले हल्लाउँदा यहाँको जमिन निकै कमजोर बनेको छ। त्यसैकारण जिल्लामा जतिवेला पनि पहिरो जान सक्ने सम्भावना छ। सचेत भएर बस्नुपर्ने अवस्था छ। जिल्लाका केही बस्तीहरू पहिरोको उच्च जोखिममा छन्। मनसुनजन्य विपद्बाट क्षति हुन नदिन र नागरिकलाई सचेत बनाउन जिल्ला आपतकालीन कार्यसञ्चालन केन्द्र (डीईओसी) लाई सक्रिय बनाएका छौं। डीईओसीले प्रत्येक दिन मौसमको पूर्वानुमान गर्छ। जोखिममा रहेका बस्तीमा वडाध्यक्षमार्फत सूचना पुयाउने काम भइरहेको छ। आमा समूह, विद्यालय व्यवस्थापन समूह, युवा समूहमार्फत सचेतनाका कामहरू भइरहेका छन्। स्थानीय तह र प्रहरीको समन्वयमा जोखिममा रहेका बस्ती सुरक्षित स्थानमा सार्ने काम पनि भइरहेको छ।उमाकान्त अधिकारी कतिपय बस्तीहरू जोखिममा भए पनि सुरक्षित स्थानमा सर्न नमान्नु, ग्रामीण सडकहरू पहिरोले गर्दा अबरुद्ध हुनु र तत्काल अवरुद्ध सडक खुलाउन सक्ने अवस्था नहुनु, पर्याप्त र दक्ष जनशक्तिको अभाव चुनौतीका रूपमा छन्। यद्यपि, नेपाली सेना, नेपाल प्रहरी र सशस्त्र प्रहरी गरी ३ सय ५ सुरक्षाकर्मीलाई तयारी अवस्थामा राखेका छौं। उनीहरू जतिवेला पनि खट्न सक्ने गरी अलर्ट अवस्थामा छन्। करिब दुई दर्जन परिवारलाई सुरक्षित स्थानमा सारिसकेका छौं। कतिपय भूकम्पपीडितहरू चर्किएकै घरमा जोखिमपूर्ण तरिकाले पनि बसिरहेका छन्। कतिपयका अस्थायी टहराहरू पनि पहिरोको जोखिममा छन्। झोला तयारी अवस्थामा राख्न, सुरक्षित स्थलको पहिचान गर्न र जोखिमको अवस्था देखिए तत्काल खवर गर्न स्थानीयलाई आग्रह गरेका छौं। मनसुनजन्य विपद्बाट क्षति हुन नदिन रेडक्रसलगायत सबै सरोकारवालाहरूलाई अलर्ट अवस्थामा रहन पनि आग्रह गरेका छौं। (अधिकारी, जाजरकोटका प्रमुख जिल्ला अधिकारी हुन्।)"
सम्बन्ध विच्छेदले पुर्यायो वृन्दावन,"कोटिहोममा कथा वाचक राधिका दासीले शिव महापुराण कथा वाचन गरिन्। उनको उत्कृष्ट कथा वाचन शैलीप्रति भक्तजन निकै मोहित देखिन्थे। प्रष्ट वक्ताकी रूपमा रहेकी दासी नेपाली समसामयिक परिवेशलाई उदाहरणको रूपमा जोडेर जोकोहीको ध्यान आकृष्ट गर्ने क्षमता राख्छिन्। २०४५ साल भदौ १ गते परिवारमा दोस्रो सन्तानको रुपमा जन्मिएकी उनी सानैदेखि तीक्ष्ण र मेहेनती थिइन्। आध्यात्मप्रतिको उनको रुचि र शिक्षा उनका हजुरबुबाबाट आयो। आफ्नो पढाइ सकाएर उनी काठमाडौं आइन् र एउटा विद्यालयमा पढाउन थालिन्। उनको एक सन्तान छ। विवाहको केही समयपछि उनको सम्बन्ध विच्छेद भयो। यही कारणले आफूलाई वृन्दावनसम्म पुर्याएको र त्यहाँ पुगेपछि आफूले आफैंलाई चिन्ने मौका पाएको उनले बताइन्। यो धर्तीमा आफू वास्तबमै किन आएको रहेछु भन्ने बुझेर उनले आफ्नो अध्यात्मिक यात्रा सुरु गरिन्। त्यहाँ अध्ययन पूरा गरेर नेपाल फर्केर उनी समाज सेवामा लागिन्। १८ पुरानको सारमा बेदव्यासले परोपकार सबैभन्दा ठूलो पुण्य हो र परपीडा सबैभन्दा ठूलो पाप हो भनेकाले आफूले पनि नेपाल आएर सेवाको बाटो रोजेको बताइन्। उनी मायाघर नेपालको सुरुवात गरिन्। उनले वृन्दावनमा रहँदै धार्मिक प्रवचन दिन थालिसकेकी थिइन्। त्यहाँका केही संस्थामा अंग्रेजीमा पनि प्रवचन दिइन्। उनले नेपाल आएर पहिलोपटक आफ्नै खर्चले इटहरीमा पुराण लगाइन्। जन्म, मृत्यु, विवाह, धनसम्पत्ति, मान सम्मानलगायतका चिजहरू मानिसको हातमा नभएको शास्त्रमा लेखिएको उनले बताइन्। त्यसैले हामीले कर्म गर्ने हो , फल दिने काम भगवान्को हो, उनले भनिन्। सनातन पराम्परालाई अंगालेर अगाडि बढ्दा जीवन साँच्चै सुन्दर हुन्छ भन्ने उनको अनुभव छ। आजको दिनमा घरघरमा तनावको विरामी पैदा भइरहेकाले नैतिक शिक्षा र संस्कार शिक्षामा जोड दिन सकेमात्र समाज सकारात्मक बाटोमा जाने बताउँछिन्।"
विराटनगरमा पहिलोपटक ट्राफिक लाइट जडान,"विराटनगर : अत्यधिक सवारी चापका कारण अस्तव्यस्त बन्दै गएको कोशी प्रदेशको राजधानी विराटनगरमा पहिलोपटक ट्राफिक लाइट जडान गरेर सञ्चालनमा ल्याइएको छ। विराटनगर महानगरपालिका२, ३, ४ र ५ को संगमस्थल बरगाछीमा जडान गरिएको लाइटको प्रदेशका आन्तरिक मामिला तथा कानुनमन्त्री लीलाबल्लभ अधिकारीले सोमबार उद्घाटन गरेका छन्। लाइट जडान भएसँगै सवारी आवागमन सहज हुने र सवारी दुर्घटना न्यूनीकरणमा मद्दत पुग्ने मन्त्री अधिकारीले बताए। उनका अनुसार ट्राफिक लाइटले सडक सुशासन कायम गर्न र पैदल यात्री तथा सवारीसाधनलाई सहज ढंगले सडक पार गर्न सहयोग पुग्ने छ। जनघनत्व र सवारीसाधनको चाप बढी भएका स्थानको छनोट गरेर आगामी दिनमा लाइट जडान गर्दै लैजाने योजना रहेको अधिकारीले सुनाए। उनका अनुसार केही दिनभित्र उदयपुरमा पनि ट्राफिक लाइट सञ्चालनमा ल्याइने छ। विराटनगरको बरगाछी चोकमा कोशी लोकमार्ग र सहायक सडक पार गर्न चारवटै कोणमा लाइट जडान गरिएको मन्त्रालयका निमित्त सचिव कमलबहादुर थापाले बताए। उनका अनुसार ट्राफिक लाइट उद्घाटनलगत्तै सवारी चालक र सर्वसाधारणका लागि ट्राफिक सचेतनासमेत गरिएको थियो। मन्त्रालयको २३ लाख रुपैयाँको लागतमा लाइट जडान गरेको उनले बताए। लाइट उद्घाटन कार्यक्रममा निमित्त सचिव थापासहित, कोशी प्रदेश प्रहरी कार्यालय विराटनगरका एसएसपी भीमबहादुर दाहाल, नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय इटहरीका प्रमुख एसपी सरोज पौडेल, मोरङ प्रहरी प्रमुख एसपी नवराज कार्की, मोरङ ट्राफिक प्रमुख इन्सपेक्टर सुमन न्यौपानेलगायतको उपस्थिति थियो। बरगाछीमा उत्तरदक्षिण र पूर्वपश्चिम जाने सडक सडक छ। ट्राफिक व्यवस्थापन मिलाउन नसक्दा सवारी जाम र दुर्घटना अत्यधिक हुने गरेको थियो। लाइटको प्राविधिक पक्षलगायतको परीक्षण यसअघि गरिएको थियो। परीक्षण सफल भएपछि उद्घाटन गरेर सञ्चालनमा ल्याइएको मन्त्रालयका सचिव थापाले बताए। उनका अनुसार ट्राफिक लाइटमा सबैलाई अभ्यस्त बनाउन यसअघिदेखि नै सचेतनामूलक कार्यक्रम गरिँदै आएको थियो। लाइट एक महिनाअघि जडान गरिएको भए पनि सञ्चालनका लागि जेब्राक्रस निर्माण र प्राविधिक पक्षको उचित व्यवस्थापन गर्न समय लागेको हो। कोशी प्रदेशको इटहरी र दमकमा यसअघि नै लाइट जडान गरेर सञ्चालनमा ल्याइएको छ। विराटनगरको अन्य स्थानमा पनि ट्राफिक लाइट जडान गर्ने योजना रहेको जनाइएको छ।"
"धादिङमा गुडिरहेको माइक्रो बसमाथि रुख ढल्यो, १० जना घाइते",काठमाडौं : धादिङबाट काठमाडौं जाँदै गरेको माइक्रो बसमाथि रुख ढल्दा १० जना यात्रु घाइते भएका छन्। घाइतेमध्ये ९ जनाको गजुरी अस्पतालमा उपचार भइरहेको र एकजनालाई काठमाडौं रिफर गरिएको जिल्ला प्रहरी कार्यालय धादिङका प्रवक्ता एवं डीएसपी मकेन्द्र मिश्रले अन्नपूर्णलाई जानकारी दिए। डीएसपी मिश्रका अनुसार ७२ वर्षीय वृद्ध निर्माण तामाङलाई थप उपचारका लागि काठमाडौं पठाइएको हो। उनको छातीमा चोट लागेको छ। धादिङबेसीबाट काठमाडौं आउँदै गरेको बागमती प्रदेश ०१००६ ख ६५१२ नम्बरको इभीमाथि गजुरी गाउँपालिका ५ खहरेमा पहिरोसँगै आएको रुख ढलेको थियो। माइक्रोमा १५ जना यात्रु सवार थिए। घाइतेहरुको अवस्था मध्यम रहेको धादिङ प्रहरीले जनाएको छ। रुख ढलेपछि पृथ्वी राजमार्ग केही समय अवरुद्ध भएपनि अहिले सुचारु भइसकेको डीएसपी मिश्रले जानकारी दिए।
धापाखेलबाट १ महिनाअघि हराएका युवक अझै भेटिएनन्,"काठमाडौं : सिरहा कल्याणपुर३ प्रसादीका २० वर्षीय अरुण कुमार शर्मा गत असार २५ गतेदेखि सम्पर्कविहीन छन्। ललितपुरको धापाखेलमा आफ्ना दाई रवि शर्मासँगै बस्दै आएका अरुण गत असार २५ गते साथीलाई भेट्न भनेर महालक्ष्मीस्थान गएका थिए। त्यहाँबाट फर्कँदा परिवारमा फोन गरेका उनी राती ८ बजेदेखि सम्पर्कविहीन भएका थिए। २५ गते स्विच अफ भएको उनको फोन नम्बर अहिलेसम्म खुलेको छैन। अरुण शर्मा नीलो टिसर्ट, जिन्स पेन्ट र फितावाल चप्पल लगाएर कोठाबाट निस्किएका थिए। उनका छिमेकी दाजु प्रमोद शाहले अन्नपूर्णलाई दिएको जानकारी अनुसार २५ गते रातिदेखि सम्पर्कविहीन भएका अरुण घर नआएपछि परिवारले सातदोबाटो प्रहरी वृत्तमा जाहेरी दिएका थिए। अरुण कक्षा १२ पास गरी मेडिकल परीक्षा दिनका लागी तयारी गरिरहेका थिए। उनी साथीको घरबाट ७:२५ मै हिँडेको खबर पाएको प्रमोदले बताए। प्रमोद भन्छन्, राजधानीबाट मान्छे हराउँदा पनि हामीले कुनै खबर पाएका छैनौं। भाइ बेपत्ता भएको भन्दै खोजिदिन जाहेरी दिँदा पनि प्रहरीले कुनै पत्ता लगाएको छैन। खोजिरहेका छौं भन्छन्, तर कुनै खबर पाउन सकेनौ। फोन स्विच अफ भएकाले लोकेशन ट्रयाकका लागि असहज भइरहेको प्रहरीले जानकारी दिएको छ। जिल्ला प्रहरी परिसर ललितपुरका प्रवक्ता नरेसराज सुवेदीका अनुसार अरुणको खोजी भइरहेको छ। उनको साथी सर्कल र परिवारसँग छलफल भइरहेको छ। मोबाइल अफ हुँदा लोकेशन पत्ता लगाउन असहज भइरहेको छ।"
साउनको तेस्रो सोमबार : पशुपतिनाथसहित देशभरका शिवालयमा भक्तजनको घुइँचो,"काठमाडौं : पशुपतिनाथ मन्दिरसहित देशभरका शिवालयमा बिहानैदेखि दर्शनार्थीको घुइँचो लागेको छ। काठमाडौँको पशुपतिनाथमा बिहानैदेखि दर्शनार्थीको घुइँचो लागेको छ। साउने सोमबारको पूजाआजा गर्न आएका दर्शनार्थी तथा बोलबम यात्रामा निस्केकाहरूका लागि बिहान ४ बजेदेखि नै मन्दिरका चारै ढोका खुला गरेर सहज रूपमा दर्शनको व्यवस्था मिलाएको पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए। उनले भने, पशुपतिनाथमा बिहानैदेखि भक्तजनको घुइँचो लागेको छ, आज त बोलबमवालाहरूको पनि ठूलो सङ्ख्यामा घुइँचो लागेको छ। मन्दिरका चारै ढोका खुला गरेर भक्तजनलाई सहज रूपमा दर्शन गर्ने व्यवस्था मिलाएका छौँ। पशुपतिनाथ दर्शनका लागि आज बोलबम यात्रामा निस्केकाहरू दर्शनार्थी सहभागी रहेका प्रवक्ता अधिकारीले राससलाई बताए। दर्शनार्थीका लागि सुरक्षा, स्वयंसेवक परिचालन, दर्शन व्यवस्थापन, स्वास्थ्य शिविर, खानेपानीलगायत व्यवस्थापन गरिएको विकास कोषले जनाएको छ। साउन महिना र सोमबार भगवान् शिवजीको महिना र बार भएकाले पनि यस अवसरमा पशुपतिनाथ मन्दिरमा धेरै भक्तजनको घुइँचो लाग्ने गरेको कोषका सदस्यसचिव डा मिलनकुमार थापाले बताए। साउनमा पशुपतिनाथ मन्दिरमा सुन्दरीजलबाट बोलबम यात्रा गरी जल चढाउने भक्तजनको पनि भीड लाग्ने गर्दछ, उनले भने, बोलबम यात्रा गरी सुन्दरीजलबाट शुद्ध जल ल्याएर पशुपतिनाथमा चढाउने चलन छ। भक्तपुरको सिपाडोलस्थित डोलेश्वर महादेव मन्दिरमा पूजाअर्चना गर्न आएका भक्तजनको घुइँचो । यसैगरी आज काठमाडौँ उपत्यकामा पशुपतिनाथसहित, गोकर्णेश्वर, सन्तानेश्वर, डोलेश्वर, किरातेश्वर, भालेश्वरसहित, काभ्रेपलाञ्चोकको साँगा, तनहुँको देवघाट, म्याग्दीको गलेश्वरलगायत शिवालयमा भक्तजनले बिहानैदेखि स्नान गरी महादेवको पूजा आराधन गरिरहेका छन्।"
अनि समातियो बाघ,"चितवन : नारायणी नदी किनारमा मानिसलाई आक्रमण गरेर लुकेको बाघलाई नियन्त्रणमा लिइएको छ। बाघ नियन्त्रणमा लिन चितवन राष्ट्रिय निकुञ्ज र राष्ट्रिय प्रकृति संरक्षण कोष सौराहाको प्राविधिक टोली, डिभिजन वन कार्यालय भरतपुरको टोली सक्रिय थियो। वन्यजन्तु प्राविधिक तिर्थ लामाले आइतबार बेलुका ८ बजेर ५४ मिनेटमा डार्ट गरेका थिए। उनाले गर्धनमा डार्ट हानेर बाघलाई नियन्त्रणमा लिइएको थियो। उक्त बाघको बिहान ९ बजेदेखि खोजी गरिएको थियो। अन्दाजी १२ वर्षको वयस्क भाले बाघ नियन्त्रण गरिएको हो। उक्त बाघ ३ मिटर ७७ सेन्टिमिटरको रहेको छ। त्यसलाई सौराहामा रहेको वन्यजन्तु अस्पतालमा रहेको खोरमा राखिएको छ। साँघुरो ठाउँ अनि मानिसको भिडको होहल्लाले हात्ती चम्किएर बेलैमा नियन्त्रणमा लिन सकिएन। बाघलाई डार्ट गरेका वन्यजन्तु प्राविधिक तीर्थ लामाले भने, बाघलाई बिहानैदेखि देखेका थियौं। नरकट झाडीले डाट गर्न गाह्रो भयो। सानो प्वालबाट अप्ठ्यारो अवस्थामै भए पनि बाघलाई नियन्त्रण गर्न सफल भएका हौं। नारायणघाट बसपार्क नजिक रहेको नदी किनारस्थित नरकट घारीमा बाघ लुकेको थियो। बाघ नियन्त्रणका लागि बिहानैदेखि तीनवटा हात्ती प्रयोग गरेर खोजि गरिएको थियो। बाघको गर्जनले दुईवटा हात्ती तर्सेर भागेका थिए। त्यसपछि सौराहाबाट दुईवटा हात्ती ल्याइएको थियो। स्थलगत अनुगमन गर्दा बाघको पाइला देखेपछि नियन्त्रणको योजना बनायौं। कुनै क्षति हुन नदिएर यसलाई व्यवस्थापन गर्ने उद्देश्य थियो, डिभिजन वन कार्यालय भरतपुरका प्रमुख थीरबहादुर कार्कीले भने, बासस्थानमा जाने क्रममा अल्मलिएर बस्ती क्षेत्रमा आएको अनुमान छ। यसलाई प्राकृतिक बासस्थानमा छोड्ने या खोरमा राखिरहेने यो विज्ञको सल्लाहमा निर्णय गर्छौं। बजार क्षेत्र भएका कारण मानिसको होहल्लाले नियन्त्रणमा कठिनाइ भएको थियो। बाघदेखि डराएर बिच्किएका दुईवटा हात्ती माउतेको नियन्त्रण बाहिर गएर भागेका थिए। मानिसको होहल्लाले प्राविधिकलाई नै गाह्रो बनायो। सहरी क्षेत्र भएकाले भीड बढी नै भयो। त्यसैले नियन्त्रणमा ढिलाइ भएको हो, चितवन प्रहरी प्रमुख भावेष रिमालले भने। भरतपुर महानगरपालिका१ स्थित नारायणी किनारमा मर्निङ वाक गर्दै गरेका भरतपुर २ बेलटाँडीका पशुपति श्रेष्ठलाई उक्त बाघले आक्रमण गरेको थियो। श्रेष्ठको चितवन मेडिकल कलेजमा उपचार भइरहेको छ। उनको मुख र हातमा चोट लागेको र अवस्था मध्यम रहेको प्रहरीले जनाएको छ।"
त्रिभुवन अन्तर्राष्ट्रिय विमानस्थल गेट अगाडिको होटलमा आगलागी,काठमाडौं : काठमाडौंको त्रिभुवन अन्तर्राष्ट्रिय विमानस्थल नजिकैको एक होटलमा आगलागी भएको छ। सोमबार बिहान त्रिभुवन अन्तर्राष्ट्रिय विमानस्थल नजिकै सीटी होटलमा आगलागी भएको गौशाला प्रहरीले जनाएको छ। होटलमा लागेको आगलागी दमकल र प्रहरीले नियन्त्रणमा लिने प्रयास भइरहेको छ। गौशाला प्रहरीका अनुसार आगलागी कसरी भयो र के कति क्षति भयो थप विवरण आउन बाँकी रहेको छ।
"खलङगाबाट रुकुमपूर्व आउँदै गरेको जीप दुर्घटना,चालक घाइते",रुकुमपूर्व : रुकुमपूर्व आउँदै गरेको पिकअप भ्यान दुर्घटना भएको छ । दुर्घटनामा जीपका चालक घाइते भएका छन्। जिल्ला प्रहरी कार्यालयका रुकुम पश्चिमका प्रहरी नायब उपरीक्षक नवराज पोरखेलका अनुसार दुर्घटनामा मुसिकोट नगरपालिका ८ घोरखानी निवासी जीप चालक १९ वर्षीय डम्मर खड्का घाइते भएका भएका छन्। रुकुम पश्चिमको मुसिकोट नगरपालिका वडा नम्बर ७ र ८ को सिमानामा पर्ने रिनदह नजिकै भ्यान दुर्घटना भएको हो । जीप उकाले चढ्ने क्रममा पल्टिन जाँदा उनी च्यापिएर घाइते भएको प्रहरीले जनाएको छ। सोमबार बिहान रुकुम पश्चिमको मुसिकोट खलङगाबाट रुकुम पूर्वको रुकुमकोटतर्फ आउँदै गरेको रा १ च १३१७ नम्बरको सामान बोक्ने जीप मध्यपहाडि राजमार्गको सडकखण्डमा दुर्घटना भएको हो। प्रहरीका अनुसार जीपका सहचालक त्रिवेणी गाउँपालिका १० निवासी १७ वर्षीय जयप्रकाश गौतम भने सकुशल छन्। । घटनास्थलमा नेपाल प्रहरी र मुसिकोट नगर प्रहरी पुगेको छ । घटनाबारे अनुसन्धान भइरहेको प्रहरीले जनाएको छ।
