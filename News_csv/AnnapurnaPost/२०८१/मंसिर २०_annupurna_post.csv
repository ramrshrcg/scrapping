शीर्षक,विवरण
हिमाली कालो भालुको आतंक बढ्दो,"जोमसोम : मुस्ताङको तलो क्षेत्र थासाङ गाउँपालिकामा हिमाली कालो भालुको आतंकले स्थानीय किसानलाई निकै नै सास्ती पुर्याएको छ। थासाङमा पछिल्लो समय वन्यजन्तु हिमाली कालो भालु र मानव बीचको द्वन्द्व बढ्दै जान थालेको हो। राष्ट्रिय प्रकृति संरक्षण कोष अन्नपूर्ण संरक्षण क्षेत्र आयोजना इलाका संरक्षण कार्यालय जोमसोमको कार्यक्षेत्र रहेको मुस्ताङको थासाङ गाउँपालिकाको तीनवटा हिमाली कालो भालुको आतंकले बढी प्रभावित भएका छन्। त्यसो त उक्त क्षेत्रमा संरक्षित वन्यजन्तु चितुवाले समेत स्थानीय किसानको पशुधनमा क्षति पुर्याउने गरेको पाइएको छ। थासाङको वडा १ ,२ र ३ मा बर्सेनि हिमाली कालो भालुको आतंकले किसानले लगाएको बालीनाली नष्ट गरी क्षति पुर्याउने गरेको थासाङ गाउँपालिकाका उपाध्यक्ष सोमल हिराचनले जानकारी दिए। उपाध्यक्ष हिराचनका अनुसार हिमाली कालो भालुले रातको समय पाक्दै गरेको बालीनाली सखाप पारिदिने गरेको दुःखेसो सुनाए। थासाङको सबै भन्दा बढी भालु प्रभावित क्षेत्र कुञ्जो र ताक्लुङ हो, जति गरे पनि भालुको आतंक रोक्न सकिएन, उपाध्यक्ष हिराचनले भने, मकै पाक्ने बेला र फापर पाक्ने बेलामा भालुले बढी मात्रामा दुःख दिन्छ, भालु आतंकले हाम्रो क्षेत्रमा हैरानै पारिसक्यो। थासाङका उपाध्यक्ष हिराचनले मध्यरातमा खेतबारीमा पसेर हिमाली कालो भालुले बालीनाली सखाप पारिदिने गरेको उल्लेख गरे। उनले भदौ र असोजमा जंगलमा खानेकुरा नपाउँदा भालुले किसानको बालीनाली खाइदिने गरेको बताए। भालुले मुख्यगरी किसानले लगाएको मकैमा ध्वस्त पारिदिन्छ, त्यसपछि फापर बालीमा पसेर बाली खाइदिने र मडारिदिने गर्छ,हामी भालुको आतंकबाट निकै आजित भइसक्यो, उपाध्यक्ष हिराचनले भने। थासाङस्थित कुञ्जो, ताक्लुङ, टिटी, झिप्रा देउराली, धम्पु, नाउरिकोट, सिर्कुङ र सौरु लगायतका गाउँहरूमा हिमाली कालो भालुको आतंकले किसानले लगाएको बालीनालीमा क्षति पुर्याउने गरेको छ। थासाङ गाउँपालिकामा हिमाली कालो भालुको आतंक रोक्नका लागि केही वर्षअघि ओमविकास तथा देउकुमारी फाउन्डेसनको पहलमा महावीर पुनको राष्ट्रिय आविष्कार केन्द्रबाट भालु धपाउने यन्त्र उपकरण व्यवस्थापन गरिएको भएपनि उक्त उपकरण प्रभावकारी बन्न नसकेको थासाङका उपाध्यक्ष सोमल हिराचनले उल्लेख गरे। भालुको आतंक कम गर्न यन्त्र उपकरणको व्यवस्थापन गरिएको थियो, उपाध्यक्ष हिराचनले भने, सुरुमा केही दिन त काम गरेको जस्तो देखिएको थियो, तर, भालुले वास्तविकता थाहा पाएर होला उपकरण चलाउँदा समेत भालुले दुःख दिन भने छाडेन। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना, इलाका संरक्षण कार्यालय जोमसोमले थासाङका हिमाली कालो भालु पीडित किसान घरधुरीलाई क्षति राहत वितरण गरेको छ। कार्यालय चालु वर्षको वार्षिक स्वीकृत कार्यक्रम अन्तर्गतको बजेटमा थासाङका हिमाली कालो भालु पीडित किसान घरधुरीलाई क्षति राहत वितरण गरेको एक्याप जोमसोमका कार्यालय प्रमुख प्रमोदराज रेग्मीले जानकारी दिए। उनका अनुसार थासाङका १,२ र ३ नम्बर वडाका स्थानीय ७१ किसान घरधुरीलाई वन्यजन्तु क्षति राहत वितरण गरिएको हो। यसअघि हिमाली कालो भालु आतंकले पीडित बनेका किसानले क्षति राहतका लागि एक्याप कार्यालयमा निवेदन बुझाएका थिए। सोही निवेदनका आधारमा क्षति मूल्यांकन गरी पीडित किसान घरधुरीलाई क्षति राहत वितरण गरिएको कार्यालय प्रमुख रेग्मीको भनाइ छ। उनले हिमाली कालो भालुले क्षति पुर्याउने गरेको कतिपय स्थानमा एक्यापको सहयोगमा विद्युतीय तारबार लगाउन सहयोग पुर्याएको बताए। एक्यापले सम्बन्धित स्थानका संरक्षण व्यवस्थापन समितिको रोहबरमा क्षति राहत वितरण गरेको जनाएको छ। एक्यापले दिएको जानकारी अनुसार छयोमा १६ घरधुरी, झिप्रा देउरालीमा २२ घरधुरी, कुञ्जोमा १० घरधुरी, ताक्लुङमा ४ घरधुरी र टिटिमा ८ घरधुरी गरी कुल ६० घरधुरीलाई सम्बन्धित स्थानमा पुगेर १ लाख ४३ हजार क्षति राहत वितरण गरेको हो। थासाङ३ छयोमा ४ घरधुरीलाई कुल २३ हजार १२० रुपैयाँ क्षतिपूर्ति प्रदान गरिएको छ। यस्तै थासाङ२ को सौरु, सिर्कुङ र नाउरिकोटमा गरी १३ घरधुरीलाई २४ हजार क्षतिपूर्ति वितरण गरिएको हो। एक्यापले हिमाली कालो भालुको आतंकले क्षति बनाएको मकैको खोया मूल्यांकन गरी क्षति राहत उपलब्ध गराउने गरेको कार्यालय प्रमुख रेग्मीले प्रस्ट्याए। एक्यापले मानव र वन्यजन्तुको द्वन्द्व न्यूनीकरण गर्न र सहअस्तित्व जर्गेनामा यसप्रकारको क्षति राहत वितरण कार्यक्रमले निकै ठूलो टेवा पुर्याउने अपेक्षा गरेको छ।"
ट्याक्टरबाट खसेर किशोर घाइते,दोलखा : भीमेश्वर नगरपालिकामा ट्याक्टरबाट खसेर किशोर गम्भीर घाइते भएका छन्। भीनपा ४ स्थित अपर रोडबाट चरिकोटतर्फ आउँदै गरेको लु ४ त २१२६ नम्वरको ट्याक्टरको पछाडि बसेका वैतेश्वर गाउँपालिका४ घर भई हाल भीमेश्वर नगरपालिका३ चरिघ्याङ बस्ने युवराज बस्नेत गुडिरहेको ट्याक्टरबाट खसेर घाइते भएको प्रहरी कार्यालय दोलखाले जनाएको छ। घाइते बस्नेतलाई दोलखा सदरमुकाम चरिकोटस्थित च्छोरोल्पा अस्पतालमा उपचारपछि थप उपचारका लागि हेलिकोप्टरमार्फत काठमाडौँको ग्राण्डी अस्पतालमा लगिएको तर अवस्था चिन्ताजनक रहेको जनाएको छ। दुर्घटना लगत्तै फरार भएका चालक मकवानपुर घर भएका अशोक रुम्बालाई नियन्त्रणमा लिई थप अनुसन्धान भइरहेको जनाएको छ।
गैरकानुनी रूपमा अमेरिका छिरेका ७ नेपाली निष्कासित,"काठमाडौं : गैरकानुनी ढंगले प्रवेश गरेका सातजना नेपालीलाई अमेरिकाले निष्कासन गरेको छ। उनीहरू गैरकानुनी ढंगले अमेरिका प्रवेश गरेका थिए। निष्कासित हुनेहरूमा जनार्दन रिजाल, चन्द्र अग्री, रुकसिंह बिसी, कमल बिक, सञ्जय भण्डारी, अमित बिसी र अमृत पौडेल रहेका छन्। उनीहरूलाई अमेरिकाले विमान चार्टर गरेर काठमाडौंसम्म ल्याएको हो। उनीहरू कहिले पक्राउ परे भन्ने केही खुलेको छैन। यद्यपि उनीहरू गैरकानुनी ढंगले अमेरिका छिरेको र त्यहाँको अध्यागमन कानुन उल्लंघन गरेको उनीहरूमाथि आरोप छ। अमेरिकी अध्यागमनले उनीहरूलाई बिहीबार साँझ काठमाडौं ल्याइपुर्याएको प्रहरीको उच्च स्रोतले पुष्टि गरेको छ। यस्तै अध्यागमन कानुन उल्लंघन गरेको आरोपमा विनोद नेपाली र विनायक देवकोटालाई समेत निष्कासन गरेको छ। उनीहरूमाथि समेत त्यहाँको अध्यागमन कानुन उल्लंघन गरेको आरोप छ। नपाली र देवकोटालाई भने छुट्टै पठाएको हो। पछिल्लो समय गैरकानुनी रूपमा अमेरिका छिरेका आप्रवासीहरूमाथि कडाइ गरेको छ।"
बास बस्न आएका पुरुषको हत्या गरी फरार रहेकी कमला १५ वर्षपछि पक्राउ,काठमाडौं : कर्तव्य ज्यान मुद्दाकी आरोपी कमला गोले तामाङ १५ वर्षपछि पक्राउ परेकी छन्। उनले दोलखाको गैरीमुदी गाविस ३ का वीरबहादुर तामाङलाई खुकुरी प्रहार गरी हत्या गरेकी थिइन। दोलखाको वैतेश्वर गाउँपालिका१ की कमला तामाङले आफ्नो घरमा बास बस्न आएका वीरबहादुरलाई शरीरका विभिन्न भागमा धारिलो हतियार प्रहार गरी हत्या गरेकी थिइन। २०६७ असोज २० गते राति हत्यागरेपछि उनी फरार थिइन्। उनीविरुद्ध चलेको कर्तव्य ज्यान कसुरमा सर्वोच्च अदालतले २०७२ सालमा १२ वर्ष कैद सजाय तोकेको थियो। हत्यापश्चात विभिन्न ठाउँमा लुकीछिपी भाग्दै हिँडेकी कमलालाई सीआइबी टोलीले यही मंसिर २० गते पक्राउ गरेको हो। उनलाई गोकणेश्वर ४ काठमाडौंबाट पक्राउ गरिएको प्रहरीले बताएको छ।
त्रिभुवन विमानस्थलको अध्यागमन कार्यालयमा भीभीआईपीभीआईपी डेक्स सञ्चालन,काठमाडौं : त्रिभुवन अन्तर्राष्ट्रिय विमानस्थलमा रहेको अध्यागमन कार्यालयमा आजदेखि भीभीआईपीभीआईपी डेक्स सञ्चालन भएको छ । प्रधानमन्त्री केपी शर्मा ओली चीन भ्रमण सकेर स्वदेश फर्कदा मुख्यसचिव एकनारायण अर्यालले डेक्सको अवलोकन गरेर आज सेवा सुचारु गरिएको अध्यागमन कार्यालयले जनाएको छ। यसबाट भीभीआईपीभीआईपी पदाधिकारीको डिपार्चर र एराईभल सोहि डेक्सबाट हुने प्रमुख अध्यागमन अधिकृत तीर्थराज भट्टराईले जानकारी दिए।
"भुटानका राजा भोलि काठमाडौं आउँदै, बौद्ध र स्वयम्भूनाथको दर्शन गर्ने","काठमाडौं : भुटानका राजा जिग्मे वाङचुक भोलि बिहान नेपाल आउने भएका छन्। ड्रुक एयरको उडान नम्बर केबी २०५ बाट उनी शुक्रबार बिहान काठमाडौं आउने भएका हुन्। भारत भ्रमणमा रहेका भुटानी राजा वाङचुक भोलि दिल्लीबाट काठमाडौं आउने भएका हुन्। काठमाडौं आएपछि उनी बौद्धनाथ र स्वयम्भूनाथको दर्शन गर्न जाने छन्। भुटानी राजा वाङचुक १९ सदस्यीय भ्रमण दलको नेतृत्व गर्दै काठमाडौं आउन लागेका हुन्। भ्रमण दलमा राजासहित ऊर्जामन्त्री, विदेशसचिव, नेपालका लागि भुटानी राजदूत, सुरक्षा अधिकारी लगायत सदस्य रहेका छन्। भुटानका राजा नेपाल आउने भएसँगै गृह मन्त्रालयले उनका लागि उच्च सुरक्षा व्यवस्था कायम गरेको छ। उनका सुरक्षाका लागि तीनवटै सुरक्षा निकाय खटिने छन्। भुटानी राजा दर्शनका लागि जाने बौद्धनाथ, स्वयम्भूनाथ र त्यस आसपासका क्षेत्रको सुरक्षा व्यवस्थामा कडाइ गरेको छ। भुटानी राजा वाङचुक भोलि अपराह्न नै भुटान फर्कने छन्।"
अस्पताललाई एन्टिरेबिज खोप हस्तान्तरण,नुवाकोट : नुवाकोटको विभिन्न बजार तथा आसपासका क्षेत्रमा भुस्याहा कुकुरको बिगबिगी बढेको छ। विदुर नगरपालिका तथा आसपासका क्षेत्रभित्र सार्वजनिक स्थानमा भुस्याहा कुकुरको बिगबिगी बढिरहेको स्वास्थ्यकर्मीहरू बताउँछन्। बजारका केही स्थानहरूमा मानिसहरूलाई आक्रमण गर्नुका साथै टोकिरहेको जनस्वास्थ्य निरीक्षक रामराजा भण्डारीले बताए। भुस्याहा कुकुरको बिगबिगी भई सर्वसाधारणलाई आक्रमण गर्न थालेपछि यसको नियन्त्रणमा विदुर नपाले सक्रियता देखाएको छ। नुवाकोटमा एन्टी रेबिज खोप (भ्याक्सिन)को अभावमा बिरामीलाई सेवा दिन समस्या भएको स्वास्थ्यकर्मीहरूको गुनासो रहेको छ। नुवाकोट जिल्ला अस्पताल त्रिशूलीमा एन्टी रेबिज भ्याक्सिनको अभावले उपचार गर्न समस्या भएपछि अस्पतालबाट माग भएअनुसार विदुर नपाको तर्फबाट माग बमोजिम भ्याक्सिन प्रदान गरिएको स्वास्थ्य शाखाले जनाएको छ। त्रिशूली अस्पताललाई ४० डोज एन्टी रेबिज भ्याक्सिन विदुर नपाका मेयर राजन श्रेष्ठले त्रिशूली अस्पतालका निर्देशक डा राजेन्द्र लामालाई हस्तान्तरण गरे।
"लिलाबल्लभलाई मुद्दा नचलाउने निर्णयविरुद्ध सर्वोच्चमा रिट दर्ता, आइतबार पेशी","काठमाडौं : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारीविरुद्ध मुद्दा नचलाउने निर्णयविरुद्ध सर्वोच्च अदालतमा रिट दर्ता भएको छ। यसअघि आइतबार वरिष्ठ अधिवक्ता दिनेश त्रिपाठीले अधिकारीमाथि मुद्दा नचल्ने जिल्ला सरकारी वकिलको कार्यालय काठमाडौंको निर्णय बदरको माग गर्दै पुन:अनुसन्धान गरी मुद्दा दायर गर्ने निर्देशन माग गर्दै सर्वोच्चमा रिट निवेदन दिएका थिए। तर,अदालतका रजिष्ट्रार भद्रकाली पोखरेलले उक्त रिट दरपीठ गरिदिएका थिए। रिट दरपीठ गरिदिएपछि अधिवक्ता त्रिपाठीले आज पुन: दायर गरेको रिट सर्वोच्चले दर्ता गरेको हो। निवेदनको सुनुवाइका लागि आइतबार पेशी तोकिएको छ। मानव तस्करको आरोपमा गत कार्त्तिक २५ गते अधिकारी पक्राउ परेका थिए। जिल्ला सरकारी वकिलको कार्यालय काठमाडौंले अधिकारीविरुद्ध मुद्दा नचल्ने निर्णय गरेपछि उनी ११ मंसिरमा हिरासतमुक्त भएका थिए। जापान भ्रमणमा जाने क्रममा मानव तस्करी गरेको आरोप अधिकारीमाथि छ। नक्कली परिचयपत्र बनाई संगठित गिरोहलाई रकम बुझाएर जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको थियो। नक्कली कागजात बनाएर जापान पुगेका रसुवाका कञ्चन देवकोटा, खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीनजनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए ।"
एनपीएलमा बेटिङ खेलाउने ७ जना पक्राउ,"काठमाडौं : कीर्तिपुरस्थित खेलमैदानमा चलिरहेको एनपीएलमा अनलाइन जुवा खेलाएको आरोपमा बिहीबार ३ जना पक्राउ परेका छन्। उनीहरूलाई त्रिवि क्रिकेट मैदानबाटै पक्राउ गरिएको हो। पक्राउ पर्नेमा भारत विहार झारखण्डका सन्दीप कुमार सिंह, प्रिन्सु कुमार सिंह र राकेस शर्मा रहेका छन्। नेपाल प्रहरीको केन्द्रीय अनुसन्धान ब्युरो (सीआईबी)को टोलीले सोमबार दुई र मंगलबार दुईजना भारतीय नागरिक र बिहीबार तीन जनालाई पक्राउ गरेको हो। सीआईबीका प्रवक्ता होविन्द्र वोगटीका अनुसार उनीहरूले मैदानमा नै अनलाइन जुवा बेटिङ खेलाएका थिए। सोमबार पक्राउ पर्नेमा सुमन घोस अमित यादव, मंगलबार पक्राउ पर्नेमा विहारका सुमन्त कुमार र बज्रेस कुमार रहेका छन्। उनीहरूको साथबाट प्रहरीले ६ वटा विभिन्न कम्पनीका मोबाइल र चारवटा भारतीय आधार कार्ड समेत फेला पारेको छ। उनीहरूले एनपीएल भएकै स्थानमा बसेर विभिन्न नामका अनलाइन बेटिङ एप मार्फत पैसाको हारजित हुनेगरी सट्टेबाजी खेलाएका थिए।"
जब प्रधानमन्त्री ओली चीन भ्रमण सकेर नेपाल फर्किए (तस्बिर),"काठमाडौं : प्रधानमन्त्री केपी शर्मा ओली चीन भ्रमण सकेर स्वदेश फर्किएका छन्। चीनको चार दिने भ्रमण सकेर प्रधानमन्त्री ओली बिहीबार दिउँसो त्रिभुवन अन्तर्राष्ट्रिय विमानस्थल आइपुगेका हुन्। ओली स्वदेश फर्किदा त्रिभुवन अन्तर्राष्ट्रिय विमानस्थलको अति विशिष्ट कक्षमा उपप्रधानमन्त्री प्रकाशमान सिंह, गृहमन्त्री रमेश लेखक तथा नेपाल सरकारका उच्च पदस्थ अधिकारीहरुले स्वागत गरेका थिए। यसैगरी नेपाली सेनाको एक टुकडीले सम्मान गर्दै सलामी अर्पण गरेको थियो। सोमबार चीन प्रस्थान गरेका प्रधानमन्त्री ओलीले बेइजिङमा प्रधानमन्त्री ली छ्याङ र राष्ट्रपति सी चिनफिङसँग भेटवार्ता गरेका थिए। भ्रमणमा प्रधानमन्त्री ओली र उनका चिनियाँ समकक्षी लीको उपस्थितिमा नेपाल र चीनबीच विभिन्न समझदारी भएका थिए। यसैगरी चीनको बेल्ट एन्ड रोड इनिसिएटिभ (बीआरआई) परियोजनाका लागि नेपाल र चीनबीच फ्रेमवर्क सम्झौतामा सहमति भएको छ। ओलीले विमानस्थलमा भएको पत्रकार सम्मेलनमा भने नेपाल र चीनबीच फ्रेमवर्क सम्झौताऋण सम्झौता नभएको जानकारी दिए। उनले चिनियाँ राष्ट्रपतिसँग हाम्रो मित्रता अरु कसैका विरुद्धमा नभई हाम्रै पक्षमा भएको बताए । हेर्नुहोस् तस्बिरहरू : तस्बिर : अभिषेक महर्जन"
"१० ओभरमा काठमाडौंको ७१ रन, पाँचौं विकेट पतन","काठमाडौं : नेपाल प्रिमियर लिग (एनपीएल)मा काठमाडौं गुर्खाजले १० ओभरमा ७१ रन बनााएको छ। काठमाडौंले १० ओभरमा ४ विकेट गुमाउँदै ७१ रन बनाएको हो। गुर्खाजले पावरप्लेमा ३८ रन पूरा गरेको थियो। टियु क्रिकेट मैदानमा सुदुरले दिएको १६८ रनको लक्ष्य पछ्याएको काठमाडौंले पावरप्लेमा २ विकेट गुमाउँदै ३८ रन बनाएको हो। पहिलो विकेटका रूपमा काठमाडौंले काइकल लेभिटलाई ५ रनमै गुमायो। दोस्रो विकेटका रुपमा अर्का ओपनर शंकर रानालाई सैफ जैबले ३ रनमै बोल्ड गरे। तेस्रो विकेट भिम सार्की १० रनमा रन आउट भए। चौथो विकेट गेरहार्ड इरास्मस १० रनमा नरेन साउदको बलमा एलबीडब्लु आउट भए। सुदूरपश्चिमका लागि ब्रान्डन म्याकमुलेन, सैफ जैब र नरेन साउदले समान ११ विकेट लिए। यसैबीच काठमाडौंको पाँचौं विकेट पतन भएको छ। सुमित महर्जन १० बलमा १४ रन बनाएर आउट भएका छन्। उनले २ चौका प्रहार गरेका थिए।"
"उद्योगीको विद्युतको बिल प्राधिकरणले दिनुपर्छ, बक्यौता असुल गरेरै छाड्छौं : अर्थमन्त्री पौडेल",बुटवल : उपप्रधान तथा अर्थमन्त्री विष्णुप्रसाद पौडेलले डेडिकेटेड तथा ट्रंकलाइनबाट विद्युत उपयोग गरेका उद्योगसँग बक्यौता असुल गरेरै छाड्ने बताएका छन्। बुटवलमा बिहीबार आयोजित नेपाल विद्युत प्राधिकरण कर्मचारी युनियनको ११ औं केन्द्रीय सभालाई सम्बोधन गर्दै पौडेलले विद्युत महसुल बिलको आधारमा डेडिकेटेड तथा ट्रंकलाइनबाट विद्युत उपयोग गरेका उद्योगसँग बक्यौता असुल गरेरै छाड्ने बताएका हुन्। विद्युत प्राधिकरणले पनि उद्योगीहरूले उपयोग गरेको विद्युतको बिल उपलब्ध गराउन सक्नुपर्ने उनको भनाई छ। उनले डेडिकेटेड तथा ट्रंकलाइन सम्बन्धी विवाद छिटै समाधान हुने धारणा पनि राखे। पौडेलले सरकारलाई नटेर्ने र चुनौती दिन खोज्ने प्रवृति उचित नभएको भन्दै यस्ता प्रवृति सहज ढंगले अन्त्य होस् भन्ने सरकारले चाहेको उल्लेख गरे। उनले विद्युत प्रधिकरण आफैँ सबल र सक्षम नहुँदासम्म काम गर्ने कर्मचारीहरू सबल हुन नसक्ने पनि बताए। पौडेलले कर्मचारीहरूको ५२ महिनादेखि रोकिएको बिमा र सेवा सुविधाका बारेमा सरकारले छलफलबाट समाधान निकाल्ने प्रतिबद्धता पनि जनाए।
भारत भ्रमण अब एरेन्ज गर्नुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले अब भारत भ्रमण छिट्टै मिलाउने बताएका छन्। आज चार दिने चीन भ्रमण सकेर बिहीबार स्वदेश फर्किएका प्रधानमन्त्री ओलीले त्रिभुवन अन्तर्राष्ट्रिय विमानस्थलमा पत्रकारको प्रश्नमा उनले आफ्नो भ्रमणको सुरुवात चीनबाट भएपनि छिट्टै भारत भ्रमणमा जाने बताएका हुन्। उनले चीनबाटै फर्किएकै दिन तय हुने कुरा नभएको बताए। प्रधानमन्त्री ओलीले भने, अब एरेन्ज गर्नुपर्छ। कहिले भन्ने कुरा अहिले यहाँ फर्किएकै दिन कसरी टुंग्याउन सकिन्छ ? प्रधानमन्त्री ओलीले भारतभन्दा पहिले चीन भ्रमण गर्दा नेपाल उत्तरतिर ढल्केको भनाईप्रति भने खण्डन गरेका छन्। उनले भने, मैले त्यति थाहा पाएको छैन यस्तो कुरा र, म के भन्छु भने, दक्षिणको मिडियाले अलिक मित्रहरूलाई भड्काउने, आक्षेप गर्ने खालको कुरा कुनै गरेको छ भने राम्रो होइन, लिडरहरूले त्यस्तो गरेको मैले थाहा पाएको छैन। कुनै मिडियाबाट कतै त्यस्तो भएको छ भने त्यो राम्रो तरिका होइन। म त्यति भन्न सक्छु। यो पनि पढ्नुहोस चीनको भ्रमण पूरा गरी प्रधानमन्त्री ओली स्वदेश फिर्ता बीआरआईका परियोजनाबारे छुट्टै छलफल हुन्छ, अहिलेका सम्झौता ऋणका होइनन् : ओली नारायणगढबुटवल सडकखण्ड २०८३ सालको मंसिरभित्र निर्माण सम्पन्न हुन्छ : प्रधानमन्त्री ओली जब प्रधानमन्त्री ओली चीन भ्रमण सकेर नेपाल फर्किए (तस्बिर)"
प्रधानमन्त्री ओलीको चीन भ्रमणको उपलब्धि : नेपाललाई १२ अर्ब ४ करोड अनुदान (पूर्णपाठ),"काठमाडौं : चीनले नेपाललाई १२ अर्ब ४ करोड अनुदान दिने घोषणा भएको छ। चार दिने चीन भ्रमणपछि प्रधानमन्त्री केपी शर्मा ओलीले त्रिभुवन अन्तर्राष्ट्रिय विमानस्थलमा आयोजना गरेको पत्रकार सम्मेलन बोल्दै परराष्ट्र मन्त्रालयका कार्यवाहक सचिव अमृतबहादुर राईले चीनका राष्ट्रपति सि चिनफिङले ५०० मिलियन अर्थात् नेपाली रुपैयाँ ९ अर्ब ३४ करोड थप अनुदान दिने घोषणा गरेको जानकारी दिए। प्रधानमन्त्री ओलीले जारी गरेको प्रेस विज्ञप्तिमा भनिएको छ, चीन सरकारका तर्फबाट विसं २०७२ देखि हालसम्म घोषणा गरिएको अनुदान रकम र नगद सहयोग अमेरिकी डलर २० मिलियन (करिब नेरू २ अर्ब ७० करोड) का अतिरिक्त राष्ट्रपति सि चिनफिङद्वारा थप अनुदान ५०० मिलियन (करिब नेरू ९ अर्ब ३४ करोड) घोषणा भएको छ। भ्रमणको क्रममा नेपाल र चीनबीच बेल्ट एण्ड रोड सहकार्य फ्रेमवर्कमा १० आयोजनाहरु रहेका छन्। ओलीले भ्रमणका क्रममा भएका सम्झौता र समझदारी पत्रले नेपाल र चीनबीचको आर्थिक सहयोग र विकास साझेदारीलाई थप गति प्रदान गर्ने विश्वास व्यक्त गरे। ओली भ्रमणका क्रममा द्विपक्षीय सहयोगका लागि सम्पर्क सञ्जाल पूर्वाधार निर्माण, कृषि, ऊर्जा, वाणिज्यलगायत क्षेत्रका केही महत्त्वपूर्ण विकास परियोजनाहरू अघि सारेको र यसमा आपसी सहयोग तथा सहकार्य अभिवृद्धि हुँदै जाने अपेक्षा लिएको उल्लेख गरेका छन्। भ्रमणका क्रममा भएका सम्झौतामा टोखाछहरे सुरुङमार्ग सम्बन्धी पत्र आदानप्रदान, नेपाल चीन व्यापार अभिवृद्धि सम्बन्धी पत्र आदानप्रदान,निर्यात सम्बन्धी प्रोटोकल, नौतले वसन्तपुर दरबार पुन:निर्माण सम्पन्न प्रमाणपत्रको आदानप्रदान, विकास योजना सम्बन्धी समझदारी पत्र, आर्थिक तथा प्राविधिक सहयोग सम्बन्धी समझदारी पत्र, नगद सहयोग सम्बन्धी पत्र आदानप्रदान, स्वयंसेवी चिनियाँ भाषा शिक्षक सम्बन्धी समझदारी पत्र, नेपाल टेलिभिजन र चिनियाँ सञ्चार समूहबीच सञ्चार प्रविधि सम्बन्धी समझदारी भएको उल्लेख छ। हेर्नुहोस् पूर्णपाठ"
"नरेनको घातक बलिङमा सुदूरपश्चिमको लगातार दोस्रो जित, काठमाडौं पराजित","काठमाडौं : सुदूरपश्चिम रोयल्सले दोस्रो जित हात पारेको छ। टियु क्रिकेट मैदानमा सुदूरपश्चिमले काठमाडौंलाई ७३ रनले पराजित गरेको हो। नरेन साउदको उत्कृष्ट पाँच विकेटले काठमाडौंलाई १५५ मा ९४ रनमा सीमित गरायो। टियु क्रिकेट मैदानमा टस हारेको सुदूरपश्चिमले दिएको १६८ रनको लक्ष्य पछ्याएको काठमाडौंका लागि स्टेफन इस्किनाजीले सर्वाधिक ३७ रन बनाए। उनले ३३ बलमा ५ चौका र १ छक्का प्रहार गरे। काठमाडौंले पावरप्लेमा २ विकेट गुमाउँदै ३८ रन बनाएको हो। काठमाडौंले १० ओभरमा ४ विकेट गुमाउँदै ७१ रन बनाएको थियो। पहिलो विकेटका रूपमा काठमाडौंले काइकल लेभिटलाई ५ रनमै गुमायो। दोस्रो विकेटका रूपमा अर्का ओपनर शंकर रानालाई सैफ जैबले ३ रनमै बोल्ड गरे। तेस्रो विकेट भिम सार्की १० रनमा रन आउट भए। चौथो विकेट गेरहार्ड इरास्मस १० रनमा नरेन साउदको बलमा एलबीडब्लु आउट भए। पाँचौं विकेट सुमित महर्जनको गयो। उनले १० बलमा २ चौकासहित १४ रन बनाए। छैटौं विकेटका रुपमा स्टेफन इस्किनाजीको विकेट गयो। सातौं विकेट रासिद खानको विकेट गयो। उनी २ रनमै नरेन साउदको बलमा रोहन मुस्तफाबाट क्याच भए। आठौं विकेट प्रतिक श्रेष्ठको रह्यो। नवौं विकेट कप्तान करण केसीको रह्यो। उनी १ रनमै नरेनको बलमा ब्रान्डनको हातमा क्याच भए। अन्तिम विकेट साहब आलमको पनि नरेनले नै लिँदै आफ्नो ५ विकेट पूरा गरे। सुदूरपश्चिमका लागि नरेन साउदले सर्वाधिक ५ विकेट लिए। अभिनास बोहोराले २ विकेट लिए। ब्रान्डन म्याकमुलेन, सैफ जैब र ले समान ११ विकेट लिए। यसअघि सुदूरपश्चिमले विराटनगरलाई ९० रनले पराजित गरेको थियो। त्यसअघि ब्याटिङ गरेको सुदूरपश्चिमले निर्धारित २० ओभरमा ६ विकेट गुमाउँदै १६७ रन बनाएको थियो। सुदूरपश्चिमका लागि ब्रान्डन म्याकमुलेनले अर्धशसतकीय पारी खेले। उनले ३६ बलमा ३ चौका र ४ छक्का प्रहार गरे। त्यस्तै दीपेन्द्र सिंह ऐरीले ४३, विनोद भण्डारीले ३५ र सैफ जेबले ११ रन बनाए। अन्य खेलाडीले दोहोरो अंकको रन बनाउन सकेनन्। काठमाडौंका लागि रसिद खानले २ र करण केसी, साहब आलम र गेहार्ड इरासमले एकएक विकेट लिए।"
गृहमन्त्रीको प्रमुख स्वकीय हुँ भन्दै प्रहरी र प्रशासनिक निकायमा फोन गरेपछि,काठमाडौं : गृहमन्त्री रमेश लेखकको प्रमुख स्वकीय हुँ भन्दै प्रहरी प्रशासनदेखि विभिन्न निकायमा फोन गर्ने एक जनालाई प्रहरीले पक्राउ गरेको छ। गृहमन्त्री लेखकको पिए बताउँदै विभिन्न क्षेत्रबाट लाभ लिन खोज्ने बैतडीको भुमेश्वर गाउँपालिका७ का २६ वर्षीय करनसिंह विष्टलाई काठमाडौंबाट बिहीबार पक्राउ गरिएको उनको सचिवालय जनाएको छ।। उपत्यका अपराध अनुसन्धान कार्यालयका प्रमुख वरिष्ठ प्रहरी उपरीक्षक सानुराम भट्टराईले नक्कली पिए विष्टलाई पक्राउ गरी अनुसन्धान थालिएको जानकारी दिए। उनले नक्कली पिए भन्दै ठगी गर्दै हिडेका विष्टलाई धुम्वाराहीबाट पक्राउ गरेको जानकारी दिदैं प्रहरी वरिष्ठ उपरीक्षक भट्टराईले कानुनी कारबाही अघि बढिसकेको जानकारी दिए। यता गृहमन्त्रीको सचिवालयले विभिन्न क्षेत्रमा पिएसल्लाहकार हुँ भन्दै फोन गर्ने व्यक्तिहरूबाट सर्तक रहन आग्रह गरेको छ।
देशैभरी फोरजीको सेवा विस्तार गर्न सञ्चारमन्त्री गुरुङको निर्देशन,काठमाडौं : सञ्चार तथा सूचनाप्रविधि मन्त्री पृथ्वी सुब्बा गुरुङले ग्रामीण दूरसञ्चार विकास कोष (आरटिडिएफ) कार्यान्वयन गर्न नेपाल दूरसञ्चार प्राधिकरणलाई निर्देशन दिएका छन्। आज जमलस्थित प्राधिकरणको कार्यालय अनुगमनपछि मन्त्री गुरुङले सेवाप्रदायकसँग समन्व्य गरेर जतिसक्दो छिटो आरटिडिएफ परिचालन गर्न निर्देशन दिएका हुन्। उनले यस वर्ष जसरी भएपनि देशैभरी फोरजीको सेवा विस्तार गर्न निर्देशन दिए। उनले काठमाडौँ महानगरपालिकामा फाइभजी सेवा सुरु गर्न लागिएको समेत जानकारी दिए। गुरुङले आफ्नै सुरक्षण मुद्रण सञ्चालन गर्न लागिएको उल्लेख गरे। उनले सुशासन कायम गर्नका लागि पनि डिजिटल नेपालको परिकल्पना महत्वपूर्ण भएको बताए। सबै स्थानीय तह र प्रदेशमा एकीकृत कार्यालय व्यवस्थापन प्रणाली लागू गराउन सकियो भने भ्रष्टाचार नियन्त्रणमा ठूलो सहयोग पुग्ने उनको भनाइ थियो।
"बीआरआईका परियोजनाबारे छुट्टै छलफल हुन्छ, अहिलेका सम्झौता ऋणका होइनन् : ओली","काठमाडौं : प्रधानमन्त्री केपी शर्मा ओलीले बीआरआई अन्तर्गतका परियोजनाबारे छुट्टै छलफल हुने बताएका छन्। चीनको चार दिने औपचारिक भ्रमण पूरा गरी आज स्वदेश फर्किएपछि त्रिभुवन विमानस्थलमा आयोजित पत्रकार सम्मेलनमा उनले अहिले चीन भ्रमणको क्रममा भएका सम्झौता ऋणमा हुने गरि नगरिएको जानकारी दिए। अस्ति मैले आमसभामा पनि ऋण लिन जाँदै छैनौं। ऋण सम्बन्धि कुरा पनि चलेन, छलफल पनि भएन। हामीले यस पटक बीआरआईअन्तर्गतका विभिन्न परियोजनाका कुरा गर्यौं।हरेक परियोजनामाअन्तर्गत पछि हामी छुट्टै छलफल गर्छौं, सम्झौता गर्छौं, कसरी कार्यान्वयन गर्ने भनेर।ओलीले थपे,हामीले अहिले जे प्राप्त गरेका छौं, सम्झौता ऋण होइन। ऋणको कुरा किन आउँछ। ऋणको सारंगी किन पटकपटक बजिरहेको छ। ह सञ्चारमाध्यमबाट पनि सोही अनुसार समाचार आएका छन्। ऋणसँग सरोकार राख्दैन, हरेक प्रोजेक्टको छुट्टाछुट्टै सम्झौता हुन्छन्। ओलीले हरेक परियोजना कसरी कार्यान्वयन हुने भन्नेबारे पछि छलफल हुने बताए। बेइजिङमा बुधबार दिउँसो भएको फ्रेमवर्क सम्झौतामा नेपालका तर्फबाट परराष्ट्र मन्त्रालयका कामु सचिव अमृतबहदुर राई र चीनका तर्फबाट चीनका नेशनल डेभलपमेन्ट एण्ड विकास रिफर्म कमिशनका उपाध्यक्ष लिउ सुशेले हस्ताक्षर गरेका थिए। यी हुन् फ्रेमवर्कभित्र परेका परियोजना टोखाछहरे टनेल हिल्सासिमिकोट सडक योजना किमाथांकाखाँदबारी सडक र पुल जिलोङकेरुङकाठमाडौं रेलमार्ग अमरगढी सिटी हल प्रोजेक्ट जिलुङरसुवागढीचिलिमे २२० केभी प्रसारण लाइन मदन भण्डारी प्राविधिक विश्वविद्यालय काठमाडौं साइन्टिफिक सेन्टर र साइन्स म्युजियम चीननेपाल औद्योगिक पार्क दमक झापा स्पोर्ट्स एन्ड्स एथलेटिक्स कम्पलेक्स"
औषधि खरिदमा भ्रष्टाचार : तत्कालीन प्रमुख प्रशासकीय अधिकृतसहित पाँचजनाविरुद्ध मुद्दा,"काठमाडौं : अख्तियार दुरूपयोग अनुसन्धान आयोगले नगरपालिकाका तत्कालीन प्रमुख प्रशासकीय अधिकृतसहित पाँचजनाविरुद्ध भ्रष्टाचारविरुद्ध मुद्दा दायर गरेको छ। सिरहा धनगढीमाइ नगरपालिकाका तत्कालीन प्रमुख प्रशासकीय अधिकृत गोपाल बगालसमेत पाँचजनाविरुद्ध आज विशेष अदालत काठमाडौंमा मुद्दा दायर भएको हो। नगरपालिकाले मिलेमतोमा बिक्रेतासँग औषधि खरिद नगरी बिल बनाएर दाखिला नगरी रकम निकासा गरेको भन्ने उजुरीका आधारमा अनुसन्धान हुँदा प्रशासकीय अधिकृत बगाल,लेखा अधिकृत पुरुषोत्तम कुमार प्रसाद,तत्कालीन स्वास्थ्य शाखा प्रमुख सुरैत चौधरी,तत्कालीन जिन्सी शाखा प्रमुख सम्पैत याद र हेल्पिङ मल्टिप्रपोज प्रालि मैतिदेवी तथा उक्त फर्मका प्रबन्ध निर्देशक माधव प्रसाद गौतमले ४ लाख ६० हजार ८ १० रुपैयाँ हानिनोक्सानी गरेको पुष्टि हुन आएकाले आज विशेष अदालतमा मुद्दा दायर भएको अख्तियारका प्रवक्ता नरहरी घिमिरेले जानकारी दिए। अख्तियारका अनुसार उनीहरूको मिलेमतोमा धनगढीमाइ नगरपालिकाको आर्थिक वर्ष २०७८०७९ मा आधारभूत तथा आकस्मिक स्वास्थ्य सेवाका औषधि खरिदको लागि नेपाल सरकारको स:शर्त अनुदान शीर्षकबाट विनियोजन रकममध्ये १७ प्रकारका औषधिहरू तोकिएको मूल्यभन्दा बढी मूल्य राखी खरिद गरेको अनुसन्धानबाट खुलेको छ। उनीहरूले सार्वजनिक संस्थालाई हानीनोक्सानी पुर्याउने बदनीयत राखी अंकित मूल्य भन्दा बढी मूल्यमा औषधि खरिद गरेको अख्तियारको ठहर छ। प्रत्येक व्यक्तिलाई सोही रकम बराबरको बिगो माग दावी र सजायको माग गरिएको अख्तियारले जनाएको छ।"
"हतारमा मन्त्रीले गरे सडक पूर्वाधार कार्यालय शुभारम्भ, एक महिनासम्म कर्मचारी कामविहीन","परासी : नवलपरासीको सदरमुकाम परासीमा स्थापना गरिएको सडक पूर्वाधार कार्यालयमा एक महिना पुग्न लाग्दा समेत काम सुरु हुन सकेको छैन। गत कात्तिक २६ गते लुम्बिनी प्रदेशका भौतिक पूर्वाधार विकास मन्त्री भूमिश्वर ढकालले कार्यालयको उद्घाटन गरेर काम सुरु भएको बताएका थिए। कार्यालय सञ्चालन गर्दा आवश्यक पर्ने सामग्री र संरचनाको व्यवस्थापन बिना हतारिएर उद्घाटन गर्दा अहिले कर्मचारीहरू कामविहीन बनेका छन्। जिल्ला समन्वय समितिको निर्माण हुँदै गरेको नयाँ भवनमा ५ वटा कोठा उपलब्ध गराइएपछि मन्त्रीद्वारा कार्यालयको उद्घाटन गराइएको थियो। व्यवस्थापन बिना कार्यालय उद्घाटन भएपछि बस्नै पर्ने बाध्यतामा रहेका कर्मचारीहरू अलपत्र जस्तै बनेर अन्य भवनमा कोठा खोजेर बसेका छन्। अहिले उनीहरूलाई जिल्ला समन्वय समितिले आफू भाडामा बस्दै आएको पुरानो भवनमा तीनवटा कोठा उपलब्ध गराएको छ। उद्घाटन गरिएको भवनमा रहेका कोठाहरूको मर्मत भइरहेकाले कार्यालय प्रमुखको जिम्मेवारी लिएर आएका इन्जिनियर हितेन्द्र रायमाझीसहितका दुई कर्मचारीले जिससको इन्जिनियर बस्ने कोठामा बसेर काम गर्न थालेका छन्। कार्यालय उद्घाटन भएपछि स्थानीय नेता र जनप्रतिनिधिहरूले आफ्नो पहलमा कार्यालय आएको भन्दै सामाजिक सञ्जालमा जस लिन होडबाजी गरेका थिए। प्रदेश सरकार मातहतको कार्यालय स्वतः स्थापना हुने भएपनि जस लिनका लागि सामाजिक सञ्जालमा नेताहरूले होडबाजी गरेका हुन्। उद्घाटन गरिएको नयाँ भवनको कोठामा कार्यालय सञ्चालनका लागि आवश्यक पर्ने फर्निचरलगायत अन्य कुनै पनि सामान छैनन्। व्यवस्थापन बिनाको एउटा कोठाको बाहिरपट्टि इन्जिनियर हितेन्द्र रायमाझी लेखेको नेम प्लेट मात्र राखिएको छ। सरसफाइ बिनाका अन्य कोठा खाली छन्। उद्घाटनका क्रममा राखिएको कार्यालयको बोर्डसमेत त्यहाँबाट हटाइएको छ। अहिले पुरानो भाडामा बस्दै आएको कार्यालयमा कर्मचारीलाई काम गर्नका लागि तीन वटा कोठा उपलब्ध गराइएको जिल्ला समन्वय समितिका प्रमुख भगौती यादवले बताए। नयाँ भवनमा व्यवस्थापन नभएपछि तत्काल काम सुरु गर्नका लागि पुरानै भवनमा तीन कोठा उपलब्ध गराएका छौं। मंसिरको अन्तिम साताभित्र नयाँ भवन बनेपछि सँगै जान्छौं, जिसस प्रमुख यादवले भने। कार्यालय सञ्चालनका लागि आठौं तहका एक इन्जिनियरसहित १३ जना कर्मचारीको दरबन्दी तोकिएको छ। कार्यालय व्यवस्थापन नभएपछि अहिले इन्जिनियरसहित दुई कर्मचारी आएका छन्। हामी अहिले शरणार्थी जस्तै भएर बस्नु परेको छ। कार्यालय उद्घाटन भएपनि नयाँ भवनमा कुनै व्यवस्थापन नहुँदा जिसस बस्दै आएको पुरानो भवनमा बस्ने भएका छौं, कार्यालय प्रमुख इन्जिनियर रायमाझीले भने। नवलपरासीमा हुने पूर्वाधारको कामका लागि रुपन्देही जानुपर्ने बाध्यता भएपछि प्रदेश सरकारले परासीमा उक्त कार्यालय स्थापना गरेको हो। जिल्लामा सडक र पुलको काम हेर्ने गरी कार्यालय स्थापना भएको हो।"
एनएमबि बैंकलाई एसिया प्यासिफिक डब्लुईपीएस अन्तर्गतको लैंगिक समावेशी कार्यस्थलको अवार्ड प्राप्त,"एनएमबि बैंकलाई २०२४ को युएन विमेन एशिया प्यासिफिक डब्लुईपीएस अवार्ड अन्तर्गत लैंगिक समावेशी कार्यस्थल कायम गर्ने पहललाई सम्मान गर्दै यो विशेष अवार्ड प्रदान गरेको छ। यो सम्मान लैंगिक समानता र सामाजिक समावेशीकरण प्रवर्द्धन गर्ने एनएमबि बैंकको पहलहरूको सम्मान स्वरुप प्राप्त गरेको अवार्ड हो। युएन विमेन र युएन ग्लोबल कम्प्याप्टद्वारा कार्यस्थल, बजार र समुदायहरूमा महिला सशक्तीकरण गर्दै लैंगिक समानता प्रवर्द्धनका लागि विश्वव्यापी मापदण्डहरू निर्धारण गरेको छ। एनएमबि बैंकले ती विश्वव्यापी मापदण्डहरू कार्यान्वयन गर्नकालागि बैंकको तर्फबाट सक्दो प्रयास गरेको छ। ती प्रयासहरुमा    ,     , महिलाको नेतृत्वमा सबै महिला कर्मचारीद्वारा सञ्चालीत शाखाहरू, महिला नेतृत्व विकाशका कार्यक्रमहरू र सामाजिक समावेशीकरणमा केन्द्रित सिएसआर गतिविधिहरू रहेका छन्। यस अवार्डले एनएमबि बैंकलाई विश्व बजारमा डब्लुईपीएस अन्तर्गतको युएन विमेनद्वारा मान्यता प्राप्त पहिलो नेपाली संस्थाको रूपमा उभ्याएको छ। एसिया प्यासिफिक देशका ६०० भन्दा बढी आवेदक संस्थाहरू मध्यबाट यो विशेष अवार्ड बैंकलाई प्रदान गरेको हो। यस अवार्डले एनएमबि बैंकलाई निरन्तररुपमा समावेशी र दीगो विकाश गर्ने आफ्नो उद्देश्य प्राप्त गर्दै अघी बढ्न प्रोत्साहान मिलेको छ। एनएमबि बैंकले हाल देशभर २०१ शाखा, १८७ एटिएम र ११ एक्सटेन्सन काउन्टर मार्फत उच्चस्तरीय सेवा प्रदान गर्दै आइरहेको छ।"
नेपालको सबैभन्दा महँगो लक्जरी गाडी बिएमडब्लु एक्स७ एक्सड्राइभ ४०आई एक हप्ताभित्र बिक्री,"काठमाडौं : नेपालमा बीएमडब्ल्यू अटोमोबाइल्सका एकमात्र आधिकारिक आयातकर्ता र डिलर, लक्ष्मी प्रिमियम मोटर्सले ७ करोड पर्ने देशकै सबैभन्दा महँगो लक्जरी गाडी बिएमडब्लु एक्स७ एक्सड्राइभ ४०आई ल्याएको एक हप्ताभित्र बिक्री गरेको छ। कम्पनीका अनुसार, यो मोडल गत कात्तिक २९ मा नेपाल आयात गरिएको थियो। अत्याधुनिक प्रविधि, उत्कृष्ट डिजाइन, मजबूती, सुरक्षा, शक्ति, र विलासी सुविधाले सुसज्जित यो गाडी अहिलेसम्मको सबैभन्दा महँगो लक्जरी गाडी हो। यस बिक्रीले नेपाली उपभोक्ताबीच प्रिमियम गाडीप्रतिको चासो र रुचिलाई प्रस्ट रूपमा उजागर गरेको छ। कम्पनीले जनाए अनुसार बिएमडब्लु एक्स७ एक्सड्राइभ ४०आई को छोटो समयमा भएको सफल बिक्रीले नेपालमा प्रिमियम गाडीहरूको बजारमा नयाँ मापदण्ड स्थापना गरेको छ। यो उपलब्धिले नेपाली बजारमा लक्जरी गाडीहरूको बढ्दो प्रभावलाई थप सशक्त बनाएको छ।"
नारायणगढबुटवल सडकखण्ड २०८३ सालको मंसिरभित्र निर्माण सम्पन्न हुन्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले महेन्द्र राजमार्गअन्तर्गत नारायणगढबुटवल सडक खण्ड २०८३ साल मंसिरभित्र सम्पन्न हुने बताएका छन्। चीनको चार दिने औपचारिक भ्रमण पूरा गरी आज स्वदेश फर्किएपछि त्रिभुवन विमानस्थलमा आयोजित पत्रकार सम्मेलनमा उनले नारायणगढबुटवल सडक खण्डको निर्माणको काम प्रारम्भ भएकाले ८३ साल मंसिरभित्र सम्पन्न हुने बताएका हुन्। यस अगाडि कार्तिक मसान्तमा निर्माणको काम रोकिएको विषयमा सम्बन्धित मन्त्री, मन्त्रालयका अधिकारी, रुपन्देही, नवलपरासी (बर्दघाट सुस्ता पश्चिम) र नवलपरासी (बर्दघाट सुस्ता पूर्व) सांसद र जनप्रतिनिधिसहितसँगको छलफलका लागि बालुवाटार पुगेका बेला प्रधानमन्त्री ओलीले आउँदो मंसिरभित्र काम सुरु नभएमा ठेक्का तोड्नुको विकल्प नहुने चेतावनी दिएका थिए। प्रधानमन्त्री ओलीले आफ्नो भ्रमणको सुरुवात चीनबाट सुरु भएपनि छिट्टै भारत भ्रमणमा जाने समेत बताए । ओलीलाई अब दक्षिणको भ्रमण कहिले गर्नुहुन्छ ? भनेर सोधेको प्रश्नमा उनले भने, अब एरेन्ज गर्नुपर्छ। फर्केकै दिन कसरी भन्ने। प्रधानमन्त्री ओलीले भारतभन्दा पहिले चीन भ्रमण गर्दा नेपाल उत्तरतिर ढल्केको भनाईप्रति भने खण्डन गरेका छन्। दक्षिणको मिडियाले मित्रहरुलाई भड्काउने, आक्षेप गर्ने कुरा गरेको छ भने त्यो राम्रो तरिका होइन। उनले भने,भारतका लिडरहरुले यस्तो गरेको थाहा छैन। चीन भ्रमण सफल भएको र नेपालको विकासका लागि धेरै आयोजनामा सहमति र सम्झौता भएको उनको दाबी छ। ओलीले चीन भ्रमणमा बीआरआई परियोजना ऋण नभएको र बेइजिङमा त्यसबारेको छलफलमा ऋण सम्बन्धी कुरा पनि नउठेको स्पष्ट पारे। उनले चीनसँग ऋण लिन लाग्यो भन्दै भ्रम छर्ने काम भएको जिकिर गरे। त्यस्तै उनले अबको १८ महिनासम्म आफू प्रधानमन्त्री रहने र त्यसपछि कांग्रेस सभापति शेरबहादुर देउवालाई सत्ता हस्तान्तरण गर्ने दोहोर्याए। यो पनि पढ्नुहोस चीनको भ्रमण पूरा गरी प्रधानमन्त्री ओली स्वदेश फिर्ता बीआरआईका परियोजनाबारे छुट्टै छलफल हुन्छ, अहिलेका सम्झौता ऋणका होइनन् : ओली"
चीनसँग सम्झौता भएपछि बालुवाटारमा बीआरआई फ्रेमवर्क कार्यदलको बैठक,"काठमाडौं : बेल्ट एन्ड रोड इनिसिएटिभ (बीआरआई) फ्रेमवर्क कार्यदलको बैठक बालुवाटारमा बसेको छ। चीन भ्रमणको क्रममा बुधबार बीआरआईको फ्रेमवर्कमा हस्ताक्षर भएर प्रधानमन्त्री केपी शर्मा ओली स्वदेश फर्किएपछि आज साँझ कार्यदलको बैठक बसेको हो। बैठकमा कांग्रेसबाट महामन्त्री गगन थापा, एमालेबाट प्रधानमन्त्रीका मुख्य सल्लाहकार विष्णु रिमाल र आर्थिक तथा विकास मामिला सल्लाहकार युवराज खतिवडा रहेका छन्। बैठकमा बेइजिङमा बीआरआई फ्रेमवर्कमा भएको हस्ताक्षरबारे समीक्षा हुने बताइएको छ। प्रधानमन्त्री केपी शर्मा ओलीले बीआरआई अन्तर्गतका परियोजनाबारे छुट्टै छलफल हुने बताएका थिए। आज स्वदेश फर्किएपछि त्रिभुवन विमानस्थलमा आयोजित पत्रकार सम्मेलनमा उनले अहिले चीन भ्रमणको क्रममा भएका सम्झौता ऋणमा हुने गरि नगरिएको जानकारी दिए। अस्ति मैले आमसभामा पनि ऋण लिन जाँदै छैनौं। ऋण सम्बन्धि कुरा पनि चलेन, छलफल पनि भएन। हामीले यस पटक बीआरआईअन्तर्गतका विभिन्न परियोजनाका कुरा गर्यौं।हरेक परियोजनामाअन्तर्गत पछि हामी छुट्टै छलफल गर्छौं, सम्झौता गर्छौं, कसरी कार्यान्वयन गर्ने भनेर। ओलीले थपे,हामीले अहिले जे प्राप्त गरेका छौं, सम्झौता ऋण होइन। ऋणको कुरा किन आउँछ। ऋणको सारंगी किन पटकपटक बजिरहेको छ। ह सञ्चारमाध्यमबाट पनि सोही अनुसार समाचार आएका छन्। ऋणसँग सरोकार राख्दैन, हरेक प्रोजेक्टको छुट्टाछुट्टै सम्झौता हुन्छन्। बेइजिङमा बुधबार दिउँसो भएको फ्रेमवर्क सम्झौतामा नेपालका तर्फबाट परराष्ट्र मन्त्रालयका कामु सचिव अमृतबहदुर राई र चीनका तर्फबाट चीनका नेशनल डेभलपमेन्ट एण्ड विकास रिफर्म कमिशनका उपाध्यक्ष लिउ सुशेले हस्ताक्षर गरेका थिए। यी हुन् फ्रेमवर्कभित्र परेका परियोजना टोखाछहरे टनेल हिल्सासिमिकोट सडक योजना किमाथांकाखाँदबारी सडक र पुल जिलोङकेरुङकाठमाडौं रेलमार्ग अमरगढी सिटी हल प्रोजेक्ट जिलुङरसुवागढीचिलिमे २२० केभी प्रसारण लाइन मदन भण्डारी प्राविधिक विश्वविद्यालय काठमाडौं साइन्टिफिक सेन्टर र साइन्स म्युजियम चीननेपाल औद्योगिक पार्क दमक झापा स्पोर्ट्स एन्ड्स एथलेटिक्स कम्पलेक्स"
सिटिजन्स बैंकलाई बैंक अफ द ईयर २०२४ अवार्ड,"काठमाडौं : सिटिजन्स बैंक इन्टरनेसनल लिमिटेडले विश्वस्तरीय प्रतिष्ठित बैंक अफ द ईयर २०२४ को अवार्ड प्राप्त गरेको छ। संयुक्त अधिराज्य (युके)को द फाइनान्सियल टाइम्सले डिसेम्बर ४ मा लण्डनमा आयोजना गरेको समारोहमा सिटिजन्स बैंकलाई उक्त सम्मान प्रदान गरिएको हो। बैंकका सञ्चालक समितिका अध्यक्ष प्रवल जङ्ग पाण्डे र प्रमुख कार्यकारी अधिकृत गणेश राज पोखरेलले अवार्ड ग्रहण गरेका थिए। कार्यक्रममा १०० भन्दा बढी देशका बैंकका अधिकारीसहित करिब ३०० जनाको उपस्थिति रहेको थियो। बैंकका अध्यक्ष पाण्डेले उक्त सम्मान प्राप्त गर्नु गर्वको विषय भएको बताउँदै यसले बैंकलाई आगामी दिनमा थप प्रविधिमैत्री र उत्कृष्ट सेवा प्रदान गर्न प्रेरित गर्ने धारणा व्यक्त गरे। प्रमुख कार्यकारी अधिकृत पोखरेलले अवार्ड प्राप्ति बैंकका कर्मचारीको मेहनत र सरोकारवाला निकायहरूको सहकार्यको परिणाम भएको उल्लेख गरे। उनले सुशासन, हरित बैंकिङ र प्रुडेन्ट बैंकिङमा थप ध्यान केन्द्रित गरिने प्रतिबद्धता व्यक्त गरे। द फाइनान्सियल टाइम्सले हरेक वर्ष विभिन्न देशका बैंकहरूको कार्यसम्पादन र गतिविधि मूल्यांकन गरी बैंक अफ द ईयर अवार्ड प्रदान गर्दै आएको छ। यो अवार्ड प्राप्त बैंकहरूको सूची द बैंकर म्यागजिनमा प्रकाशित गरिन्छ। सिटिजन्स बैंकले हालै फोनपे सँगको सहकार्यमा नेपालमै पहिलो पटक सिटिजन्स भर्चुअल क्रेडिट कार्ड सार्वजनिक गरेको छ। यस कार्डमार्फत भौतिक कार्डको आवश्यकता बिना नै मोबाइलबाट स्क्यान गरी क्रेडिट कार्ड सुविधा उपयोग गर्न सकिन्छ। यस बैंकले ६० जिल्लाका १९७ शाखा, १६२ एटीएम, ३ विस्तारित काउन्टर र ७४ शाखारहित बैंकिङ इकाइमार्फत १८ लाखभन्दा बढी ग्राहकलाई आधुनिक बैंकिङ सेवा प्रदान गर्दै आइरहेको छ।"
कानुन संशोधन गरेर लगानीको वातावरण बनाउँछौं : अर्थमन्त्री पौडेल,भैरहवा : उपप्रधान तथा अर्थमन्त्री विष्णुप्रसाद पौडेलले कानुन संशोधन गरेर भए पनि लगानीको वातावरण बनाउने बताएका छन्। सिद्धार्थ उद्योग वाणिज्य सङ्घको आयोजनामा बिहीबारदेखि भैरहवामा सुरु नवौँ लुम्बिनी राष्ट्रिय महोत्सव २०८१ को समुद्घाटन गर्दै मन्त्री पौडेलले व्यवसायीलाई निराश नहुन आग्रह गरेका हुन्। उनले पछिल्लो समय अर्थतन्त्र सुधारको अवस्थामा रहेको बताए। वर्तमान सरकारले अर्थतन्त्रका सम्पूर्ण समस्या समाधान गरी अर्थतन्त्र चलायमान बनाउने उनले बताए। निजी क्षेत्रको मनोबल बढ्ने गरी काम गर्न सरकार अग्रसर रहेको उनको भनाइ थियो। उनले भैरहवास्थित गौतमबुद्ध अन्तर्राष्ट्रिय विमानस्थल राष्ट्रकै गौरव भएकाले यसको सञ्चालनमा सरकारले विशेष ध्यान दिने उल्लेख गरे। सिद्धार्थनगर नगरपालिकाका प्रमुख इश्तियाक अहमद खाँले महोत्सवले आर्थिक अवस्थालाई बलियो बनाउने विश्वास व्यक्त गरे। नवौँ लुम्बिनी राष्ट्रिय महोत्सव आगामी पुस १ गतेसम्म सञ्चालन हुने बताइएको छ। करिब १० करोडको कारोबार हुने अपेक्षा गरिएको महोत्सवको २ लाख दर्शकले अवलोकन गर्ने आयोजकको अपेक्षा छ।
बैंकिङ कसुरको मुद्दामा कमल थापा पक्राउ,"काठमाडौं : बैंकिङ कसुर मुद्दामा ठगी गर्ने एक जना पक्राउ परेका छन्। काठमाडौं उपत्यका अपराध अनुसन्धान कार्यालय टेकुले बागलुङ गलकोट नगरपालिका २ का (हाल काठमाडौंको सुकेधारा बस्ने) ४० वर्षीय कमल थापालाई बैंकिङ कसुर मुद्दामा पक्राउ गरेको प्रहरी उपरीक्षक काजीकुमार आचार्यले जानकारी दिए। उनलाई कास्की जिल्ला अदालत, पोखराबाट मंसिर ११ गते पक्राउ पुर्जी जारी भएको थियो। आचार्यका अनुसार कानुन बमोजिम पक्राउ गरी आवश्यक अनुसन्धान तथा कारवाहीको जिल्ला प्रहरी कार्यालय, कास्की पठाइएको छ।"
पुतलीबजारका महिला स्वास्थ्य स्वयंसेवीकालाई सम्मान,"स्याङजा : स्याङ्जामा राष्ट्रिय महिला सामुदायिक स्वास्थ्य स्वयंसेविका दिवस मनाइँदैछ। राष्ट्रिय महिला सामुदायिक स्वास्थ्य स्वयंसेविका दिवसको अवसर पारेर पुतलीबजार नगरपालिकाले स्वास्थ्य प्रशिक्षणसहित १३ जना महिला स्वास्थ्य स्वयंसेविकालाई सम्मान गरेको हो। नगद र प्रमाणपत्रसहितले सम्मान गर्दै नगरप्रमुख तुलसीराम रेग्मीले स्वयंसेवीभावबाट सेवारत स्वयंसेविका पहिलो डाक्टर भएको बताए। स्वास्य स्वयंसेविकाको सहयोग र भूमिका समाजमा अतुलनीय रहेको जनाउँदै उनीहरु सधैंभरी सम्मानयोग्य रहने बताए। महिला स्वयंसेविकालाई लक्षित गर्दै उनीहरूलाई आत्मनिर्भर बनाउन नगरपालिकाले विशेष योजनासहित अघि बढेको जानकारी गराए। कार्यक्रममा प्रमुख प्रशासकीय अधिकृत धर्मराज ढुंगाना, नगर प्रवक्ता मनोज पौडेल, सिनियर अनमी गीता न्यौपाने, महिला स्वास्थ्य स्वयंसेविका भिमा जिटीलगायतले स्यंसेविकाको काम,कर्तव्य र समस्याका बारेमा जानकारी गराउँदै उनीहरूको योगदानलाई मुल्यांकन गर्न आग्रह गरे। यसैगरी,नगरस्तरीय सामुदायिक महिला स्वास्थ्य स्वयंसेविका समिति संयोजक तथा उपप्रमुख देवी अर्याल, स्वास्थ्य शाखा प्रमुख अनिषा सुवेदी र स्वास्थ्य अधिकृत भवानीशंकर पोखरेललगायतले नगरपालिका भित्रका महिला स्वास्थ्य स्यंसेविकाको सहयोगले नगरपालिका पूर्ण खोप सुनिश्चितता र जिल्लामै पहिलो र गण्डकी प्रदेशमा तेस्रो स्थानमा आउन सफल भएको जानकारी गराए। सम्मानित हुनेमा वडा नं २ देखि १४ सम्म सेवारत महिला स्वास्थ्य स्वयंसेविकाहरु मध्ये क्रमशः जमूना गुरुङ, भिमकुमारी गुरुङ, तारा पोखरेल, खुमकुमारी मल्ल, सुमित्रा कार्की, मैना थापा, रमानाकुमारी शाही, राममाया राना, सुशिलादेवी राना, होमकुमारी लामिछाने, शोभा गुरुङ, भीमा जिटी र तीलकुमारी मल्ल रहेका छन्। पुतलीबजार नगरपालिका अन्र्तगतका १४ वटा वडामा १०१ महिला स्वास्थ्य स्वयंसेविका सेवारत छन्।"
"क्षयरोग खोजपड्ताल अभियान: ११ जनामा पुष्टि, ३९ शंकास्पद","स्याङ्जा : भीरकोट नगरपालिका१ बयँरघारी बजारमा क्षयरोग खोजपड्ताल शिविर गरिएको छ। शिविरमा आएका मध्ये ११ जनामा क्षयरोगका संक्रमण पुष्टि भएको छ भने थप ३९ जना शंकास्पद देखिएका छन्। स्याङ्जाका ११ पालिकामध्ये भीरकोट एक हो। यसरी हेर्दा यहाँ परीक्षण गरिएका मध्ये २ दशमलव ४ प्रतिशतमा क्षयरोगको संक्रमण देखिएको छ। शिविरमा आएका मध्ये ४ सय ५० जनाले स्वास्थ्य परीक्षण गरेका थिए। ती मध्ये ३९ जनामा क्षयरोग हुनसक्ने आशंकामा खकारको नमुना परीक्षणका लागि जीन एक्सपर्ट ल्याब पठाइएको स्वास्थ्य कार्यालयका क्षयरोग अधिकृत विष्णु सुवेदीले जानकारी दिए। जापान नेपाल स्वास्थ्य तथा क्षयरोग अनुसन्धान संस्था (जन्त्र)को आयोजनामा स्वास्थ्य कार्यालय स्याङ्जाको समन्वय तथा क्षयरोग उपचार केन्द्र पोखराको सहकार्यमा भीरकोट शिविर गरिएको हो। एआई पद्धतिको डिजिटल पोर्टेबल आधुनिक मेशिनबाट विशेषज्ञ चिकित्सक सहितको टोलीले छातीको एक्सरे विधिबाट स्वास्थ्य परीक्षणमा गरिएको थियो। दिर्घरोगी, बयोवृद्धा, क्षयरोगको सम्पर्कमा आएका जोखिमपूर्ण समूहलाई लक्षित गर्दै शिविर आयोजना गरिएको भीरकोटका उपप्रमुख भगवती अर्यालले बताइन्। लाज र डरले रोग लुकाएर बस्न नहुने उनको भनाइ छ। सबै स्वास्थ्य संस्थाबाट निःशुल्क प्राप्त हुने औषधी नियमित सेवन गरेमा समयमै रोग निको हुने हुँदा नडराउन, नआत्तिनु तथा नलुकाउन उनको सुझाव छ। क्षयरोगको औषधी सबै स्वास्थ्य संस्थाबाट निःशुल्क पाइन्छ। नियमित र चिकित्सकको सल्लाह बमोजिम औषधी सेवन गरे क्षयरोग निको हुन्छ। निरन्तर ज्वरो आउने, खोकी लाग्ने, टाउको दुख्ने, वाकवाक हुने, खकारमा रगत लगायतका लक्षण देखिएमा क्षयरोग हुन सक्ने अनुमान गर्दै स्वास्थ्यकर्मीको सल्लाह लिन क्षयरोग उपचार केन्द्र पोखराका निर्देशक डा सुनिलराज गौतमको भनाई छ। आर्थिक वर्ष २०८००८१ मा क्षयरोगका संक्रमणबाट १४ जनाको मृत्यु भएको स्वास्थ्य कार्यालय स्याङ्जाका प्रमुख केशव चापागाईंले जानकारी दिए। उनका अनुसार गत आर्थिक वर्षमा २८१ जना नयाँ क्षयरोगी भेटिएको छ। नगरपालिका मध्ये वालिङ नगरपालिकामा ७९, पुतलीबजारमा ४३, गल्याङमा ५०, चापाकोटमा ३३, भीरकोटमा २३ जना छन्। यसैगरी, फेदीखोला गाउँपालिकामा ६ जना, कालीगण्डकीमा २३, हरिनासमा ५, विरुवामा १०, अर्जुनचौपारीमा ५ र आँधीखोलामा ४ जना क्षयरोगी रहेको स्वास्थ्य कार्यालयले जनाएको छ। यहाँको प्रतिलाख जनसंख्यामध्ये १३४ जना क्षयरोगी भेटिएको कार्यालयले जनाएको छ।"
सुदूरपश्चिमले काठमाडौंलाई दियो १६८ रनको लक्ष्य,"काठमाडौं : नेपाल प्रिमियर लिगमा सुदूरपश्चिम रोयल्सले १६८ रनको लक्ष्य प्रस्तुत गरेको छ। टस हारेर ब्याटिङ गरेको सुदूरपश्चिमले निर्धारित ओभरको खेलमा ६ विकेट गुमाएर १६७ रन बनाएको हो। टियु क्रिकेट मैदानमा टस हारेर ब्याटिङ गरेको सुदूरपश्चिमका लागि तेस्रो क्रमका ब्याटर ब्रान्डन म्याकमुलेनले सर्वाधिक ५३ रन बनाए। उनले ३६ बलमा ३ चौका र ४ छक्का प्रहार गरेका हुन्। उनलाई ११६ ओभरमा साहब आलमले गेरहार्ड इरास्मसको हातबाट क्याच आउट गराए। सुदूरपश्चिमले पावरप्लेमा १ विकेट गुमाउँदै ४८ रन बनाएको थियो। सुदूरपश्चिमले पहिलो ओभरको अन्तिम बलमा आफ्नो पहिलो ओपनर सैब जैबलाई गुमाएको हो। उनलाई राशिद खानले ११ रनमा बोल्ड आउट गरेका हुन्। जैबले ९ बलमा १ चौका प्रहार गरे। त्यसपछि १० ओभरसम्म सुदूरपश्चिमले कुनै पनि विकेट गुमाएको थिएन। दोस्रो विकेटका लागि विनोद भण्डारी र ब्रान्डनले ८६ रनको उत्कृष्ट साझेदारी गरे। दोस्रो विकेटको रूपमा सुदुरपश्चिमले ब्रान्डन म्याकमुलेनलाई गुमायो। उनले ३६ बलमा ३ चौका र ४ छक्का सहित ५३ रन बनाए। उनलाई गेरहार्ड इरास्मसले साहब आलमको हातमा क्याच गराए। तेस्रो विकेट विनोद भण्डारीको गयो। १३औं ओभरको पहिलो बलमा साहब आलमले विनोदलाई ३५ रनमा एलबीडब्ल्यु आउट गरे। उनले २८ बलमा २ चौका र २ छक्का प्रहार गरे। चौथो विकेट रोहन मुस्तफाको गयो । उनले जम्मा ४ रन मात्रै हान्दै रासिद खानबाट बोल्ड भए। पाँचौं विकेटका रुपमा आरिफ शेख ३ रनमा रनआउट भए। स्कट कुग्गेलाइन र इशान पाण्डे क्रमशः ७ र १ रनमा अविजित रहे। काठमाडौंका लागि रासिद खानले सर्वाधिक २ विकेट लिए। करणल केसी, साहब आलम र गेरहार्ड इरास्मसले समान ११ विकेट लिए ।"
चीनको भ्रमण पूरा गरी प्रधानमन्त्री ओली स्वदेश फिर्ता,"काठमाडौं : प्रधानमन्त्री केपी शर्मा ओली चीनको चार दिने औपचारिक भ्रमण पूरा गरी आज स्वदेश फर्किएका छन्। चीनका प्रधानमन्त्री ली छ्याङको मैत्रीपूर्ण निमन्त्रणामा सोमबार नेपाली प्रतिनिधिमण्डलको नेतृत्व गर्दै बेइजिङ गएका ओली हिमालयन एयरलाइन्सबाट आज काठमाडौं आइपुगेका हुन्। प्रधानमन्त्री ओलीलाई चीनका उप परराष्ट्रमन्त्री सुन बेइदोङले बेइजिङ क्यापिटल अन्तर्राष्ट्रिय विमानस्थलमा स्थानीय समय अनुसार बिहान ११ बजे बिदाइ गरेका थिए। बेइजिङमा रहँदा प्रधानमन्त्री ओलीले चीनका राष्ट्रपति सी जिनपिङसँग भेटवार्ता गरेको परराष्ट्र मन्त्रालयले जनाएको छ। भेटमा उनीहरूबीच नेपालचीन सम्बन्ध,द्विपक्षीय हित र चासोका विविध विषयमा छलफल भएको थियो। भ्रमणका क्रममा प्रधानमन्त्री ओली र उनका चिनियाँ समकक्षीको उपस्थितिमा नेपाल र चीनबीच विभिन्न समझदारी भएका छन्। दुवै देशका प्रधानमन्त्रीबीच द्विपक्षीय वार्तापछि पारस्परिक सहयोगसम्बन्धी सम्झौतामा हस्ताक्षर भएको परराष्ट्र मन्त्रालयले जनाएको छ। नेपाल र चीनबीच भएको टोखाछहरे सुरुङमार्ग निर्माणसम्बन्धी समझदारीपत्रमा दुवै देशका सम्बद्ध अधिकारीले हस्ताक्षर गरेर आदानप्रदान गरेका छन्। यसैगरी नेपालचीन व्यापार अभिवृद्धिसम्बन्धी समझदारीपत्रमा हस्ताक्षर भएको छ। विकास आयोजना, आर्थिक तथा प्राविधिक सहयोग तथा नगद सहयोगसम्बन्धी सम्झौता र समझदारीपत्रमा हस्ताक्षर भएको छ। यसै अवसरमा नेपाल र चीनबीच बिआरआई फ्रेमवर्कसहित विभिन्न महत्वपूर्ण सम्झौता भएका छन्। सन् २०२५ मा चीनबाट धेरै पर्यटक नेपाल भित्र्याउनेबारे पनि उहाँहरूबीच कुराकानी भएको जनाइएको छ। यसैबीच प्रधानमन्त्री ओलीले चीनका प्रधानमन्त्रीलाई नेपाल भ्रमणको निम्तो दिएका छन्। प्रधानमन्त्री ओलीले बेइजिङमा बुधबार आयोजित नेपालचीन बिजनेस समिटलाई सम्बोधन गर्दै नेपालमा लगानीको वातावरण बन्दै गएको भन्दै ढुक्क भएर लगानी गर्न आग्रह गरेका थिए।"
"काठमाडौंलाई पहिलो झट्का, माइकल आउट",काठमाडौं : काठमाडौं गुर्खाजको पहिलो विकेट पतन भएको छ। काठमाडौंका माइकल लेभिट ७ बलमा ५ रन बनाएर पेभेलियन फर्किएका हुन्। सुदूरपश्चिमका ब्रान्डन म्याकमुलेन उनको विकेट लिएका हुन्। सुदूरपश्चिमले काठमाडौंलाई १६८ रनको विजय लक्ष्य प्रस्तुत गरेको छ।
महिलामाथिको हिंसा सह्य हुँदैन : गृहमन्त्री लेखक,"काठमाडौं : गृहमन्त्री रमेश लेखकले महिलामाथि हुने जुनसुकै प्रकृतिका हिंसा सह्य नहुने बताएका छन्। बिहीबार सिंहदरबारस्थित गृहमन्त्रालयमा ३३ औं अन्तर्राष्ट्रिय लैंगिक हिंसा विरुद्धको १६ दिन अभियानका सन्दर्भमा यहाँ कार्यरत २६ वटा नागरिक संस्थाले बुझाएको ध्यानाकर्षण पत्र बुझ्दै महिलाविरुद्ध हुने सबै प्रकारका हिंसा अन्त्य गर्न प्रतिवद्ध रहेको बताए। वैदेशिक रोजगारीमा महिला सुरक्षाको विषयमा पनि आफू गम्भीर रहेको बताउँदै उनले आप्रवासी महिला कामदारलाई शोषण र दुर्व्यवहारबाट जोगाउन सरकारका संयन्त्रहरू क्रियाशिल रहेको जानकारी दिए। 'पछिल्लो समय सामाजिक सञ्जाल, डिजिटल मिडियाले महिलाहरु पनि प्रताडित छन्,'गृहमन्त्री लेखकले भने,'लोकतन्त्रमा आलोचना, विरोध र धारणा राख्न पाइन्छ तर सभ्य र सुसंस्कृत ढंगबाट गर्नुपर्छ ।' उनले डिभिटल मिडियामा आइरहेको घृणात्मक अभिव्यक्ति र हिंसा, दुर्व्यवहार नियन्त्रणका लागि पहल भइरहेको बताए। त्यसैगरी संविधानको भावना अनरुप समानुपातिक प्रतिनिधित्वलाई सुनिश्चित गर्न बन्दै गरेको एकिकृत निर्वाचन विधयेक आगामी संघीय संसदमा पेश हुने गरी गृहमन्त्रालय अघि बढेको मन्त्री लेखकको भनाइ थियो । जातीय आधारमा हुने विभेद,अपमान र सबैखाले हिंसा अन्त्य लगायतका १६ बुँदे ध्यानाकर्षण पत्र बुझाउन कोपिला नेपाल, विश्वास नेपाल, जागृती महिला महासंघ लगायतका २६ वटा संस्थाका प्रतिनिधि आएका थिए ।"
साताको अन्तिम सेयर कारोबार दिन : नेप्से र कारोबार रकम दुवै घट्यो,"काठमाडौं : साताको अन्तिम कारोबार दिन बिहीबार नेप्से परिसूचक दोहोरो अंकले घटेर बन्द भएको छ। अघिल्लो कारोबार दिन बुधबार २४९७ अंकले घटेको नेप्से आज १५९३ अंकले घटेर २७३४९३ विन्दुमा अडिएको छ। त्यसअघि मंगलबार नेप्से परिसूचक १७८० अंकले बढेको थियो। सेन्सेटिभ इण्डेक्स ५०२ अंकले घटेर ४६४०१ विन्दुमा अडिएको छ। नेप्से घटेसँगै कारोबार रकम पनि बुधबारको तुलनामा घटेको छ। यसदिन ३०७ स्क्रिप्सको १ करोड ६७ लाख ९७ हजार ७२७ कित्ता सेयर ८ अर्ब ३६ करोड ९६ लाख ८६ हजार ४०२ रुपैयाँमा कारोबार भयो। अघिल्लो दिन ९ अर्ब १३ करोड मूल्य बराबरको सेयर कारोबार भएको थियो। आज कुनै पनि कम्पनीको सेयर सकारात्मक सर्किट लभेलमा कारोबार भएन। खानीखोला हाइड्रोपावरको सेयर ९९८ प्रतिशतले बढ्दा सुपर मादी हाइड्रोपावरको ९९५,मानुषी लघुवित्त वित्तीय संस्थाको ९८१ र लाइफ इन्स्योरेन्स कर्पोरेसनको ७९९ प्रतिशतले मूल्य बढ्यो। कारोबार रकमका आधारमा नेपाल फाइनान्स समूह शीर्ष स्थानमा रह्यो। सो कम्पनीको ४२ करोड मूल्य बराबरको सेयर कारोबार भयो। यसैगरी एनआरएन इन्फ्रास्टक्चर एण्ड डेभलपमेन्टको २९ करोड,लाइफ इन्स्योरेन्स र रसुवागढी हाइड्रोपावरको २०२० करोडको सेयर कारोबार भयो। जानकी फाइनान्सले १३ करोड मूल्य बराबरको सेयर कारोबार गर्यो। दुई समूहको उपसूचकबाहेक अन्यको उपसूचक नकारात्मक देखिएका छन्। ट्रेडिङ र लाइफ इन्स्योरेन्सबाहेक अन्य समूहको उपसूचक नकारात्मक देखिएका हुन्। कारोबारमा आएका ४० स्टक्सको मूल्य बढ्दा २०१ वटाको घट्यो। बाँकी ३ समूहको उपसूचक स्थिर रह्यो।"
अहिलेको निर्माण पद्धतिहरूमा नेपालीपन ओझेल पर्दै गएको छ : सहरी विकासमन्त्री सिंह,"काठमाडौं : उपप्रधान एवं सहरी विकासमन्त्री प्रकाशमान सिंहले शहर र समुदायको दिगो भविष्य सुनिश्चित गर्ने समाधानका उपायहरुको खोजी कार्य चूनौतिपूर्ण रहेको बताएका छन्। नेपाली वास्तुविद् समाजको आयोजनामा बिहीबारबाट काठमाडौंमा सुरु आर्कबिल्ड एक्सपो उद्घाटन गर्दै सिंहले जलवायु परिवर्तनजन्य एवं अन्य विपद्का घटनाहरुमा बढोत्तरी भै विकास प्रयासलाई ओझेलमा पार्ने गरी विनाशकारी प्रभावहरू बढेर गएको बताएका हुन्। अहिलेको निर्माण पद्धतिहरूमा मौलिकताको पक्ष ओझेल पर्दै गएको अवस्थामा आधुनिक विकास निर्माणलाई नेपालीपनसहितको दिगो बनाउन सहि दिशानिर्देश गर्नुपर्ने आवश्यकता रहेको उनको भनाई छ। उनले नेपालमा शहरीकरणलाई व्यवस्थापन गर्ने क्रममा शहरमा रोजगारी, सेवा पूर्वाधारको बृद्धि गर्न अहिले भएका प्रयासहरू प्रयाप्त नरहेको उल्लेख गरे। उनले नेपाली वास्तुविद्हरूको भूमिकालाई थप प्रभावकारी बनाउन गरिनुपर्ने नीतिगत र संस्थागत सुधारका लागि शहरी विकास मन्त्रालय तत्पर रहेको धारणा राखे। काठमाडौको भृकुटीमण्डपमा सुरु आर्कबिल्ड एक्सपो तीन दिनसम्म सञ्चालन हुने आयोजकले जनाएको छ ।"
"काठमाडौंको दोस्रो विकेट पतन, शंकर आउट",काठमाडौं : काठमाडौं गुर्खाजको दोस्रो विकेट पतन भएको छ। शंकर राना ७ बलमा ३ रन बनाएर आउट भएका हुन्। सुदूरपश्चिमका सेफ जैबलाई शंकरलाई बोल्ड गरेक हुन्। यसअघि माइकल लेभिट ७ बलमा ५ रन बनाएर पेभेलियन फर्किएका थिए। सुदूरपश्चिमका ब्रान्डन म्याकमुलेन उनको विकेट लिएका हुन्। सुदूरपश्चिमले काठमाडौंलाई १६८ रनको विजय लक्ष्य प्रस्तुत गरेको छ।
सुदूरपश्चिम रोयल्सलाई पहिलो झट्का,काठमाडौं : नेपाल प्रिमियर लिगअन्तर्गतको खेलमा सुदूरपश्चिम रोयल्सको पहिलो विकेट पतन भएको छ। सेफ अलिजेब ९ बलमा ११ रन बनाएर पेभेलियन फर्किएका हुन्। काठमाडौंका रसिद खानले उनको विकेट लिएका हुन्। काठमाडौंले टस जितेर सुदूरपश्चिमविरुद्ध फिल्डि गर्ने निर्णय गरेको हो।
क्षमतावान महिलालाई घरमै बसाएर देश समृद्ध बन्दैन : मुख्यमन्त्री सिंह,"ढल्केवर(धनुषा) : मधेस प्रदेशका मुख्यमन्त्री सतिशकुमार सिंहले क्षमतावान महिलालाई घरमै बसाएर देश समृद्ध बन्न नसक्ने बताएका छन्। बिहीबार धनुषाको लालगढमा आयोजित महिला उद्यमशीलता प्रवर्द्धनका लागि व्यवस्था गरिएका नीतिगत विषयमा अन्तरक्रिया कार्यक्रममा बाल्दै उनले यस्तो बताएका हुन्। मुख्यमन्त्री सिंहले महिलालाई उद्यमशील बनाएर स्थानीय उत्पादनमा जोड दिनुपर्ने बताए। देशमा क्षमतावान महिलाहरू थुप्रै छन्। उहाँहरूलाई घरभित्रै राखेर देश समृद्धि हुन्छ भनेर कल्पना गर्न सकिँदैन, मुख्यमन्त्री सिंहले भने, महिलालाई उद्यमशील बनाएर आत्मनिर्भर बनाउन सबै पक्षको भूमिका हुनुपर्छ। मधेस आँपको पकेट क्षेत्र रहेको उल्लेख गर्दै उनले त्यसका परिकारहरू उत्पादन गरेर निर्यात गर्न सके यहाँका समुदायको आर्थिकस्तर उकासिनेमा विश्वास व्यक्त गरे। मधेस प्रदेश सरकारले प्रत्येक निर्वाचन क्षेत्रमा कम्तीमा एउटा उद्यमशील केन्द्र स्थापना गर्ने नीति लिएको र त्यसका लागि बजेट विनियोजन गरिएको मुख्यमन्त्री सिंहले बताए। महिलाहरूलाई मोटिभेसनको काम गर्दै आइरहेकोप्रति महिला उद्यमी महासंघको उनले खुलेर प्रशंसा गरे। महिला उद्यमी महासंघ नेपालकी अध्यक्ष शोभा ज्ञवालीले नारी उद्यमशीलता बढाउनुपर्नेमा जोड दिइन्। ५ हजार महिला उद्यमी महासंघमा सदस्य रहेको सुनाउँदै उनले १ लाखभन्दा बढी महिला यस महासंघसँग जोडिएर उद्यमी बन्ने र बनाउने अभियानमा लागिरहेको उल्लेख गरिन्।"
सुदूरपश्चिमले जोड्यो १० ओभरमा ८८ रन,काठमाडौं : नेपाल प्रिमियर लिग (एनपीएल)को पाँचौं दिनको दोस्रो खेलमा सुदूरपश्चिम रोयल्सले १० ओभरमा १ विकेटको क्षतिमा ८८ रन बनाएको छ। टियु क्रिकेट मैदानमा टस हारेर ब्याटिङ गरेको सुदूरपश्चिमले १ विकेट गुमाउँदै ४८ रन बनाएको थियो। सुदूरपश्चिमले पहिलो ओभरको अन्तिम बलमा आफ्नो पहिलो ओपनर सैब जैबलाई गुमाएको हो। उनलाई राशिद खानले ११ रनमा बोल्ड आउट गरेका हुन्। जैबले ९ बलमा १ चौका प्रहार गरे। त्यसपछि १० ओभरसम्म सुदूरपश्चिमले कुनै पनि विकेट गुमाएको छैन। दोस्रो विकेटका लागि विनोद भण्डारी र ब्रान्डनले ७१ रनको अविजित साझेदारी गरिरहेका छन्। हालः क्रिजमा ओपनर विनोद भण्डारी ३१ रनमा र ब्रान्डन म्याकमुलेन ४२ रनमा खेलिरहेका छन्। काठमाडौंले पहिलो खेलमा चितवन राइनोजविरुद्ध ५ विकेटको हार बेहोरेको थियो। दोस्रो खेलमा काठमाडौंले कर्णाली याक्सलाई ३ विकेटले पराजित गरेको थियो। त्यस्तै सुदूरपश्चिमको भने यो दोस्रो खेल हो। पहिलो खेलमा विराटनगर किङ्ग्सलाई ९० रनले पराजित गरेको थियो।
काठमाडौंविरुद्ध सुदूरपश्चिमको राम्रो सुरुवात,काठमाडौं : नेपाल प्रिमियर लिग (एनपीएल)को पाँचौं दिनको दोस्रो खेलमा सुदूरपश्चिम रोयल्सले पावरप्लेमा राम्रो सुरुवात गरेको छ। टियु क्रिकेट मैदानमा टस हारेर ब्याटिङ गरेको सुदूरपश्चिमले १ विकेट गुमाउँदै ४८ रन बनाएको छ। सुदूरश्चिमले पहिलो ओभरको अन्तिम बलमा आफ्नो पहिलो ओपनर सैब जैबलाई गुमाएको हो। उनलाई राशिद खानले ११ रनमा बोल्ड आउट गरेका हुन्। जैबले ९ बलमा १ चौका प्रहार गरे। हालः क्रिजमा ओपनर विनोद भण्डारी २० रनमा र ब्रान्डन म्याकमुलेन १५ रनमा खेलिरहेका छन्। काठमाडौंले पहिलो खेलमा चितवन राइनोजविरुद्ध ५ विकेटको हार व्यहोरेको थियो। दोस्रो खेलमा काठमाडौंले कर्णाली याक्सलाई ३ विकेटले पराजित गरेको थियो। त्यस्तै सुदूरपश्चिमको भने यो दोस्रो खेल हो। पहिलो खेलमा विराटनगर किङ्ग्सलाई ९० रनले पराजित गरेको थियो।
"उद्योग, वाणिज्य मन्त्री भण्डारी र भारतीय समकक्षी जोशीबीच भेटवार्ता","काठमाडौं : भारत भ्रमणमा रहेका उद्योग, वाणिज्य तथा आपूर्तिमन्त्री दामोदर भण्डारी र भारतका समकक्षी उपभोक्ता मामिला, खाद्य र सार्वजनिक वितरणमन्त्री प्रल्हाद जोशीबीच नयाँदिल्लीमा भेटवार्ता भएको छ । बुधबार साँझ नयाँदिल्लीस्थित मन्त्री जोशीकै कार्यकक्षमा भएको भेटका क्रममा दुवै मन्त्रीले नेपाली कम्पनीहरूको बीआइएस प्रमाणीकरण र नवीकरणीय तथा अत्यावश्यक खाद्यवस्तु र चिनी आयातमा सहजीकरण गर्नेलगायत द्विपक्षीय हितका विषयमा छलफल गरेको भण्डारीको सचिवालयले जनाएको छ। मन्त्री भण्डारीले भारतबाट नेपाल भित्रिने अत्यावश्यक वस्तुको आयातमा सहजता प्रदान गर्न मन्त्री जोशीको ध्यानाकर्षण गराएको उनको सचिवालयले जनाएको छ।"
"राष्ट्रपति पौडेलको प्रोस्टेटसम्बन्धी शल्यक्रिया, केही दिन अस्पतालमै रहने","काठमाडौं : राष्ट्रपति रामचन्द्र पौडेलको प्रोस्टेटसम्बन्धी शल्यक्रिया गरिएको छ। बुधबार महाराजगञ्जस्थित त्रिभुवन विश्वविद्यालय शिक्षण अस्पतालमा भर्ना भएका राष्ट्रपति पौडेलको प्रोस्टेटसम्बन्धी शल्यक्रिया गरिएको त्रिभुवन विश्वविद्यालय शिक्षण अस्पतालका नि कार्यकारी निर्देशक प्राडा घनश्याम गुरुङले जानकारी दिए। उनी केही दिन अस्पतालमा नै रहने भएका छन्। गुरुङका अनुसार शल्यक्रिया पछि पौडेलको स्वास्थ्य अवस्था सामान्य रहेको छ। जारी विज्ञप्तिमा भनिएको छ,मिति २०८१०८१९ गते सम्माननीय राष्ट्रपति श्री रामचन्द्र पौडेलज्यू यस त्रिवि शिक्षण अस्पताल, महाराजगंजमा प्रोस्टेटसम्बन्धी शल्यक्रिया भएकोमा हाल उहाँको स्वास्थ्य अवस्था सामान्य रहेको ब्यहोरा सम्बन्धित सबै जानकारी गराउँदछु । साथै अस्पतालमै रही स्वास्थ्यलाभको लागि केही दिन रहनु हुने ब्यहोरा समेत जानकारी गराउँदछु।"
सुदूरपश्चिमका ब्रान्डन म्याकमुलेनले बनाए अर्धशतक,"काठमाडौं : नेपाल प्रिमियर लिग (एनपीएल)मा आठौं अर्धशतक बनेको छ। सुदूरपश्चिमका ब्रान्डन म्याकमुलेनले काठमाडौं गुर्खाजविरुद्ध अर्धशतक बनाएका छन्। उनले ३१ बलमा ३ चौका र ४ छक्का प्रहार गरेका हुन्। यसअघि लाहिरुसँगै, मार्टिन गप्टिल, अनिल शाह, दिपेन्द्र सिंह ऐरी, शिखर धवन, रबि बोपारा र लोकेश बमले अर्धशतक बनाएका छन्।"
तीनै तहको सरकार बनेपनि व्यवस्थित शहर र बस्ती निर्माण हुन सकेन : पूर्वप्रधानमन्त्री भट्टराई,काठमाडौं : पूर्वप्रधानमन्त्री डा बाबुराम भट्टराईले नेपालको मौलिक निर्माण पद्धतिको संरक्षण गर्न नसकेको बताएका छन्। नेपाली वास्तुविद् समाजको आयोजनामा बिहीबारबाट काठमाडौंमा सुरु आर्कबिल्ड एक्सपो उद्घाटन कार्यक्रममा भट्टराईले पछिल्लो चरणमा आधुनिक आर्किटेक्चरको विकास हुँदै गएपनि त्यसले लय समात्न नसकेको महसुस भएको बताएका हुन्। उनले संघीयतापछि तीनै तहको सरकार बनेपनि व्यवस्थित ढंगले शहर र बस्ती निर्माण गर्न नसकेको धारणा राखे । काठमाडौंको भृकुटीमण्डपमा सुरु आर्कबिल्ड एक्सपो तीन दिनसम्म सञ्चालन हुने आयोजकले जनाएको छ ।
लागुऔषधसहित एक जना पक्राउ,"काठमाडौं : काठमाडौं चन्द्रागिरी नगरपालिका२ नागढुङ्गाको चेकप्वाइन्टबाट लागुऔषधबाट एक जना पक्राउ परेका छन्। काकडभिट्टाबाट काठमाडौं आउँदै गरेको बा प्र०१००६ ख ५९४५ नंको यात्रुवाहक बसलाई प्रहरी प्रभाग नागढुङ्गाबाट खटिएको प्रहरी टोली तथा लागुऔषध नियन्त्रण ब्युरो, शाखा कार्यालय नागढुङ्गासहितको संयुक्त टोलीले चेकजाँच गर्ने क्रममा ताप्लेजुङका आकाश लिम्बुलाई पक्राउ परेको हो। उनले साथमा बोकेको कालो रङको झोलाभित्र लुकाएर राखेको अवस्थामा प्रतिबन्धित लागुऔषध ट्रमाडोल ५० वटा पत्तामा जम्मा ५०० पिस ट्रमाडोल फेला पारी बरामद गरिएको छ। उनको प्रहरी वृत्त थानकोटबाट थप अनुसन्धान भइरहेको प्रहरीको भनाई छ।"
काठमाडौंले टस जितेर सुदूरपश्चिमविरुद्ध फिल्डिङ गर्ने,काठमाडौं : नेपाल प्रिमियर लिग (एनपीएल)को पाँचौं दिनको दोस्रो खेलमा काठमाडौं गुर्खाजले सुदूरपश्चिम रोयल्सविरुद्ध टस जितेर फिल्डिङ गर्ने निर्णय लिएको छ। टियु क्रिकेट मैदानमा काठमाडौंका कप्तान करण केसीले सुदूरलाई ब्याटिङको निम्तो दिएका हुन्। काठमाडौंले पहिलो खेलमा चितवन राइनोजविरुद्ध ५ विकेटको हार बेहोरेको थियो। दोस्रो खेलमा काठमाडौंले कर्णाली याक्सलाई ३ विकेटले पराजित गरेको थियो। त्यस्तै सुदूरपश्चिमको भने यो दोस्रो खेल हो। पहिलो खेलमा विराटनगर किङ्ग्सलाई ९० रनले पराजित गरेको थियो।
"पावरप्लेमा काठमाडौं पछाडि, तेस्रो विकेट पनि पतन",काठमाडौं : काठमाडौं गुर्खाजले पावरप्लेमा ३८ रन पूरा गरेको छ। टियु क्रिकेट मैदानमा सुदूरपश्चिमले दिएको १६८ रनको लक्ष्य पछ्याएको काठमाडौंले पावरप्लेमा २ विकेट गुमाउँदै ३८ रन बनाएको हो। पहिलो विकेटका रूपमा काठमाडौंले माइकल लेभिटलाई ५ रनमै गुमायो। दोस्रो विकेटका रूपमा अर्का ओपनर शंकर रानालाई सैफ जैबले ३ रनमै बोल्ड गरे। सुदूरपश्चिमका लागि ब्रान्डन म्याकमुलेन र सैफ जैबले समान ११ विकेट लिए। यसैबीच काठमाडौंको तेस्रो विकेट पतन भएको छ। ६३ ओभरमा काठमाडौंका भीम सार्की रनआउट भएका हुन्। उनी ८ बलमा १० रन बनाए। सुदूरपश्चिमले काठमाडौंलाई १६८ रनको विजय लक्ष्य प्रस्तुत गरेको छ।
पोखराले जनकपुरलाई दियो १३९ रनको लक्ष्य,काठमाडौं : नेपाल प्रिमियर लिगमा पोखरा एभेन्जर्सले जनकपुरलाई बोल्ट्सलाई १३९ रनको लक्ष्य प्रस्तुत गरेको छ। टीयु क्रिकेट मैदानमा टस हारेर ब्याटिङको निम्तो पाएको पोखराले निर्धारित ओभरको खेलमा ७ विकेट गुमाएर १३८ रन बनाएको हो। पोखराका लागि माकर्स क्रिच्लेले सर्वाधिक ३५ रन बनाए। उनले ३० बलमा ३ चौका र १ छक्का प्रहार गरेका हुन्। पोखराले पावरप्लेमा सुस्त सुरुवात गरेको थियो। ६ ओभरमा २ विकेट गुमाउँदै ३५ रन बनाएको थियो। पहिलो विकेटको रूपमा पोखराले एन्ड्रिज गोउसको विकेट गुमाएको हो। उनले १६ बलमा ३ चौका र १ छक्कासहित २० प्रहार गरेका हुन्। उनलाई ललित राजवंशीले पाचौं ओभरको अन्तिम बलमा आसिफ शेखको हातबाट क्याच आउट गराएका हुन्। दोस्रो विकेट अर्का ओपनर दिनेश खरेलको गयो। छैटौं ओभरको पाँचौं बलमा उनी १७ बलमा १० रन बनाउँदै नसिमको बलमा तुल बहादुर थापाको हातबाट क्याच आउट भए। पोखराको तेस्रो विकेटका रुपमा कप्तान कुशल भुर्तेल ६ रन बनाउँदै ललित राजवंशीको बलमा स्टम्पिङ आउट भए। पोखराले १० ओभरमा ३ विकेट गुमाउँदै ७० रन बनाएको थियो। चौथो विकेट दिलिप नाथको गयो। उनले १४ बलमा १ चौका प्रहार गरे। पाँचौं विकेटको रुपमा १६३ ओभरमा माकर्स किच्लेको विकेट गयो। छैटौं विकेटको रुपमा पोखराले र्यामन रेफरलाई १८३ ओभरमा गुमायो। उनले २० बलमा १ चौकासहित १७ रन बनाए। माइकल लिस्कले २५ रन बनाउँदै बाउन्ड्रीमा आसिफ शेखबाट क्याच आउट भए। उनले १३ बलमा ३ छक्का प्रहार गरेका थिए। यो पोखराका लागि सातौं विकेट थियो। नारायण जोशी ५ र विपिन खत्री १ रनमा अविजित रहे। जनकपुरका लागि ललित राजवंशीले सर्वाधिक ३ विकेट लिए। जेम्स निसामले २ र किशोर र मोहम्मद मोसिनले ११ विकेट लिए। बिहीबारको दोस्रो खेल सुदूरपश्चिम रोयल्स र काठमाडौं गुर्खाजबीच हुनेछ।
उद्यमशील पर्यटन,"पर्यटन मानव सभ्यता र मानव जीवन जत्तिकै पुरानो विषय हो। मानिसले प्रकृतिबाट पर्यटनको महŒव अंगीकार गर्दै आएका छन्। जसरी पृथ्वी आफ्नो अक्षमा निरन्तर घुम्छ। आकाशका नक्षत्रहरू पनि आआफ्ना दिशामा भ्रमण गरिरहन्छन्। ठीक त्यस्तै मानिसले देशदेशावरको भ्रमण पनि विभिन्न उद्देश्यले गर्ने गरेको पाइन्छ। किनकि मानिसको जीवन गतिशीलता हो भने मृत्यु स्थिरता हो। त्यसैले मानिसहरू जीवनलाई गतिशील बनाउनाका लागि पनि भ्रमण गरिरहन्छन्। खासगरी पर्यटनबाट नयाँनयाँ ठाउँहरू भेटिन्छन्। जस्तैः क्रिस्टोफर कोलम्बसभित्र पर्यटनको चाहना प्रस्फुटित नभएको भए अमेरिका पत्ता लाग्दैनथ्यो, मार्को पोलोले चीन र भास्कोडिगामाले भारत घुम्दाघुम्दै पत्ता लगाए। पर्यटनबाटै वनजंगलभित्र पसेर थुप्रै खोज अनुसन्धानकर्ताहरूले जडीबुटी, जीवजन्तु तथा पशुपक्षीहरूको जीवनचर्याको बारेमा अध्ययन अनुसन्धान गरिरहेका छन्। त्यसैले नयाँनयाँ खोज, अध्ययन, अनुसन्धान र मनोरञ्जन आदि सरोकारका लागि पर्यटक एक स्थानबाट अर्को स्थान पुग्ने गर्दछन्। यो विशुद्ध मनोरन्जनका लागि निजी खर्चमा गरिने भ्रमण हो। तर, सबै उद्देश्यले गरिने भ्रमण पर्यटन होइन। हामीले के कुरा बुझ्नुपर्छ भने पर्यटनका लागि गरिने भ्रमण मात्र पर्यटन हो। कुनै एक ठाउँका मानिसले अर्को ठाउँका रमणीय दृश्यहरूको अवलोकन, प्राकृति सौन्दर्यको दृश्य अवलोकन, सांस्कृतिक सम्पदाको अवलोकन तथा धार्मिक महŒवका तीर्थस्थलहरूको नितान्त निजी भ्रमणहरू पर्यटन हुन्। यस्तै पर्यटनको मुख्य उद्देश्य मनोरञ्जन, शिक्षा, संस्कृतिको अध्ययन वा आरामको लागि नयाँ ठाउँहरूको अन्वेषण गर्नु हो। जसको माध्यमबाट संस्कृति, रीतिरिवाज, परम्परा र धार्मिक मान्यता लुकेका रंगीचंगी पक्षहरूको ज्ञानार्जन हुने गर्दछ। नेपाल पर्यटनका लागि प्राकृतिक तथा मानवनिर्मित सम्पदा विश्व दुनियाँमै लोभलाग्दो रहेको छ। नेपालमा पर्यटनको विकास सन् १९५२ बाट भएको हो। नेपाल विश्वमै प्राकृतिक सौन्दर्य, धार्मिक तथा सांस्कृतिक सम्पदा र मनोरञ्जनका गतिविधिहरूले पर्यटकीय गन्तव्यको रूपमा चिरपरिचित रहेको छ। हाम्रो देशको हिम चुचुराहरूको सौन्दर्य पर्यटकहरूले हेरेर कहिल्यै सकिँदैनन्, नदीताल हेरेर रित्तिँदैनन्। प्राकृतिक तथा धार्मिक सौन्दर्य हेरेर कहिले रित्तिदैन। अझ पर्यटनले त प्रकृति र वातावरणको संरक्षण गर्नलाई प्रोत्साहित गर्छ। हामीले हाम्रो पर्यटन क्षेत्रलाई संसारको सबैभन्दा ठूलो उद्योगका रूपमा विकास र विस्तार गर्नुपर्छ। यहाँका हिमालहरू सगरमाथा, लाङटाङ, अन्नपूर्ण बेसक्याम्पजस्ता हिमशृंखलाहरू पर्वतारोहण ट्रेकिङका लागि विश्वप्रसिद्ध छन्। त्यस्तै पशुपतिनाथ मन्दिर, स्वयम्भूनाथ, बौद्धनाथ स्तूपा, लुम्बिनी चितवन राष्ट्रिय निकुञ्जजस्ता विश्व सम्पदास्थलहरू रहेका छन्। हामीकहाँ उल्लेख्य रूपमा जलाशय, जलप्रवाह, तलाउ, ताल, नदी, छाँगा, छहरा, खोल्सा र खोलाहरू छन्। जसले पर्यटकको मनै लोभ्याउने गर्दछ। यही रहस्यको पोको फुकाएर हेर्न संसारभरका पर्यटकहरू नेपाल आउन लालायित हुन्छन्। नेपाललाई ट्रेकिङ, पर्वतारोहण, जंगल सफारी, बन्जिजम्पिङ, पर्वतीय आरोहण र धार्मिक यात्राहरूको लागि लोकप्रिय गन्तव्य मानिन्छ। त्यसैले त हाम्रो मुलुकले सांस्कृतिक र प्राकृतिक सौन्दर्यका अंगअंगबाट पर्यटनलाई सुगन्ध मुस्कान छरेर आकर्षक गरेको देख्न सकिन्छ। विश्वको भूमण्डलमा सानो देखिए पनि पर्यटनको दृष्टिकोणबाट हेर्दा विशाल हृदयको धड्कन रहेको छ। तर, हामीकहाँ जुन गतिमा पर्यटकको आगमन हुनुपर्ने हो, त्यसो हुन नसकेको प्रस्ट देखिन्छ। हामीले पर्यटकलाई प्राकृतिक, सांस्कृतिक र धार्मिक रूपमा सम्पन्न छौं भन्दैमा पर्यटक आउँदैन। त्यसकारण हामीले पर्यटनको विकास र विस्तारको लागि पूर्वाधार क्षेत्रलाई सुधार गर्दै सडक र हवाई यातायात सुरक्षित बनाउन सक्नुपर्छ। सरकारले बनाउने पर्यटनसँग सम्बद्ध सबै नीति, कार्यक्रम स्पष्ट खाकासहित ल्याउनु जरुरी देखिन्छ। हामीकहाँ दुई छिमेकी मुलुक भारत र चीन जनसंख्यामा पनि विशाल छन्। हामीले उनीहरूलाई ल्याउन सक्नुपर्छ। उनीहरू नेपालमा आउँदा उनीहरूको बसाइ लम्बिँदा नेपालले विदेशी मुद्रा आर्जन गर्न सकिन्छ। पर्यटन विकास गर्न सहरदेखि गाउँगाउँसम्म होमस्टे, ग्रामीण पर्यटन, स्थानीय प्रविधि र साधनमा प्राथमिकता दिनुपर्छ। यसो हुँदा मुलुकभित्र धेरैभन्दा धेरै व्यक्तिले रोजगारको सुवर्ण अवसर प्राप्त गर्छन्। हामीले पर्यटकहरूलाई नेपालमा जति बढी आकर्षित गर्न सकियो, त्यति नै बढी रोजगारी सिर्जना हुनेगर्छ। विश्वभर पर्यटकको आगमनमा वृद्धि हुँदै गर्दा हाम्रोजस्तो प्रचुर पर्यटकीय सम्भावना भएको देशमा आकर्षक पर्यटकीय गन्तव्यबारे सूचना सुरक्षा र सुविधालाई अधिकतम बजारीकरण गर्न सक्नुपर्छ। त्यसका लागि विश्वभरि छरिएर रहेका ६० लाखभन्दा धेरै नेपालीहरूलाई परिचालन गरेर तथ्य र तस्बिर संसारभर प्रचारप्रसार गर्न विद्युतीय र छापा माध्यमबाट पर्यटनको विकास गर्न सक्नुपर्छ। हामीले पर्यटनलाई उद्यमशीलताका रूपमा विकास गर्नैपर्छ। अतः पर्यटनले मुलुकको आर्थिक विकासमा बहुआयामिक प्रभाव पार्छ। पर्यटन विकासले वातावरण, सामाजिक, सांस्कृतिक अवस्थिति र आर्थिक स्तरलाई बलियो बनाउँछ। पर्यटन धेरै क्षेत्रसँग जोडिएकाले प्रत्यक्षपरोक्ष रूपमा ठूलो योगदान रहेको छ। हाल पर्यटन संसारभरिकै लागि पर्यटन उद्योग सबैभन्दा ठूलो व्यवसायका रुपमा परिणत भइसकेको छ। पर्यटनबाट मुलुकको आन्तरिक तथा बाह्य पर्यटकको संख्या वृद्धिले रोजगारी सिर्जना र आयआर्जनमा सहयोग पुयाएको छ। सम्भावना भएर मात्रै कुनै पनि क्षेत्रको विकास हुन सक्तैन, त्यसका लागि व्यवस्थित, योजनाबद्ध काम र इच्छाशक्ति हुन आवश्यक छ। नेपाल पूर्वाधार निर्माण क्षेत्रमा अझै पनि पछाडि छ। स्थल यातायात र हवाई यातायात पर्यटन क्षेत्रको विकासका लागि पहिलो पूर्वाधार हो। हाम्रो ध्यान पूर्वाधारतिर पनि जानु आवश्यक छ। पर्यटकहरूको आगमन संख्या, बसाइको अवधि, प्रतिपर्यटक खर्च आदि बढाउनका लागि सरकार र निजी क्षेत्रले पूर्वाधार र सेवामा लगानी गर्नुपर्छ। सरकारले पनि पर्यटकको बसाइ अवधि र खर्च बढाउने नीति लिन सक्नुपर्छ। यस्तै उपयुक्त कानुनी व्यवस्था, सुरक्षा प्रबन्ध गरी चौबिसैघण्टा मनोरञ्जन सुविधा सञ्चालन गर्न अनुमति राज्यले दिन सक्नुपर्छ। धार्मिकस्थलको संरक्षण, संवद्र्धन गरी धार्मिक पर्यटनको गन्तव्यमा थप आकर्षण र सुविधा बनाउन सक्नुपर्छ। वैकल्पिक पदयात्रा मार्गहरूको खोज, पहिचान, ग्रामीण क्षेत्रसम्म पुग्ने यातायात सञ्चालन र विकासमा स्पष्ट नीति आउनुपर्छ। अनि मात्र पर्यटक फर्कीफर्की आउँछन्। पर्यटकहरूका लागि आकर्षणको केन्द्र भएकाले नेपाली भूमि पर्यटन उद्योगका दृष्टिले उर्वर छ भन्ने विश्वास दिलाउन सक्नुपर्छ। तबमात्र पर्यटनको माध्यमबाट भौतिक पूर्वाधारहरू जस्तै डाँडाकाँडामा बाटाघाटा, सडक, विमानस्थल, होटल, अत्याधुनिक प्रविधिहरू सञ्चार सञ्जालको विस्तार गर्न मद्दत गर्छ। तसर्थ, नेपाललाई पर्यटनका लागि उत्कृष्ट गन्तव्यस्थल बनाउन सरकार र निजी क्षेत्रको समन्वय गर्न जरुरी छ।"
"जनकपुरको पहिलो विकेट पतन, कप्तान अनिल आउट",काठमाडौं : जनपुरको पहिलो विकेट पतन भएको छ। कप्तान अनिल साह १ रन बनाएर पेभेलियन फर्किएका छन्। पोखराका विपिन खत्रीले साहलाई एलबीडब्लु आउट गरेका हुन्। यसअघि पोखराले जनकपुरलाई १३९ रनको विजय लक्ष्य प्रस्तुत गरेको छ।
राज्यमन्त्री अरुण चौधरीको योग्यतामाथि विवादमा पुस १७ मा सर्वोच्चले निर्णय सुनाउने,"काठमाडौं : सर्वोच्च अदालतले कैलाली२ बाट निर्वाचित नागरिक उन्मुक्ति पार्टीका सांसद अरुण कुमार चौधरीको योग्यता विवादमा १७ पुसमा निर्णय सुनाउने भएको छ। सांसद चौधरीको योग्यतासम्बन्धी विवादबारे दायर भएको रिटमाथि सुनुवाइ गर्दै बुधबार बसेको संवैधानिक इजलासले १७ पुसमा मुद्दाको निर्णय सुनाउने मिति तोकेको हो। चौधरी हाल संस्कृति, पर्यटन तथा नागरिक उड्डयन राज्यमन्त्री छन्। प्रधानन्यायाधीश प्रकाशमान सिंह राउत,न्यायाधीहरू सपना मल्ल प्रधान,कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले चौधरी सांसद बन्न योग्य हुन् या होइनन् भन्ने विषयको निर्क्यौल गर्नेछ। मुद्दामाथि सुनुवाइका लागि १६ पटक पेशी तोकिएको थियो। २९ चैत्र २०७९ मा बसेको संवैधानिक इजलासले मुद्दामा सुनुवाइ गर्दै अन्तरिम आदेश जारी नहुने भन्दै अग्राधिकार दिएको थियो। बीचमा पेशी तोकिए पनि सुनुवाइ हुन सकेन। मंसिर ५ गते बसेको संवैधानिक इजलासले मुद्दामा सुनुवाइ गर्दै हेर्दाहेर्दैमा राखेको थियो। हिजो बसेको सोही इजलासले १७ पुसमा फैसला सुनाउने निर्णय गरेको हो। अधिवक्ता वसन्त जोशीले चौधरीले फौजदारी मुद्दामा कैद बाँकी नै रहेको अवस्थामा ढाँटेर उम्मेदवारी दर्ता गराएकाले सांसद पद खारेजीको माग गर्दै २०७९ चैत्र १६ गते सर्वोच्चमा रिट दायर गरेका थिए। निर्वाचन आयोग,प्रधानमन्त्री तथा मन्त्रिपरिषदको कार्यालय,संघीय संसद सचिवलाय,राष्ट्रपति कार्यालय र अरुण कुमार चौधरीलाई रिट निवेदनमा प्रतिवादी बनाइएको छ। सार्वजनिक सम्पत्तिमा आगजनी गरेको मुद्दामा दोषी ठहर भएका चौधरीलाई राष्ट्रपति विद्यादेवी भण्डारीले आममाफी दिएपछि रिहा भएका थिए। रिहा भएपछि उनको सांसद पद जोगिएको थियो। सरकारले दिएको आममाफी बदर गर्दै सांसद पद खारेज गरी कैलाली२ मा उपनिर्वाचन हुनुपर्ने माग रिटमा गरिएको छ। कैलालीको गोराङगा खोलाबाट ढुंगा लिएर लम्की जाँदै गएको ट्याक्टरमा ३ भदौ २०६६ सालमा आगजनी भएको थियो। ट्याक्टर धनी मोतिपुरका महादेव बजगाईले ट्याक्टरमा आगो लगाइदिएको भनी परशुराम चौधरी,अरूण चौधरी र वीरबहादुर चौधरीविरुद्ध उजुरी दिएका थिए। सोही मुद्दामा सांसद चौधरीलाई जिल्ला अदालत कैलालीले ६ महिना कैद सजाय र ८ लाख १९ हजार रुपैयाँ भराउने फैसला गरेको थियो। सोही मुद्दा कार्यान्वयनका लागि उनी बाँकेको कोहलपुरबाट १९ माघ २०७९ पक्राउ परेका थिए। उनी २० माघ २०७९ मा जेल चलान भएका थिए।"
'नेपाली श्रमिकको हक हितको लागि काम गर्छु',साउदी : साउदी अरेबियास्थित नेपाली राजदूत डा नरेश बिक्रम ढकालले नेपाल र साउदीबीच रहेको मैत्रीपूर्ण सम्बन्धलाई थप मजबुत बनाउने बताएका छन्। पदबहाली लिंदै उनले नेपाली श्रमिकको हक हितको लागि काम गर्ने बताएका हुन्। ३ डिसेम्बर २०२४ का दिन रियाद आइपुगेका सुवेदी ४ डिसेम्बर का दिन पदबहाली गरेका हुन्। उनलाई विमानस्थलमा साउदी अरबको विदेश मन्त्रालयका शिष्टाचार विभागका अधिकारी र राजदूतावासका नियोग उप प्रमुख डा डमरूबल्लभ पौडेल लगायतले स्वागत गरेका थिए। पूर्व राजदूत नवराज सुवेदीको नेपालको राजनैतिक किचलोको कारण बिना कार्यकाल समाप्ति स्वदेश फिर्तासँगै साउदी दूतावास राजदूतविहीन अवस्थामा थियो। ढकाल यसअघि कतारका राजदूतका रुपमा कार्यरत थिए । पदबहालीसँगै राजदूत ढकालले साउदीमा कार्यरत नेपालीहरुको समस्या समाधानका निम्ति खट्ने विश्वास नेपाली कामदारले लिएका छन्। साउदीमा वैधानिक र अवैधानिक रूपमा लगभग ४ लाख नेपाली कार्यरत रहेका छन्।
"पोखरा एभेन्जर्सले भन्यो यसकारण हामीले जर्सीमा विज्ञापन होइन, जलवायुको नारा राख्यौं","काठमाडौं : नेपाल प्रिमियर लिगमा सहभागी टिम पोखरा एभेन्जर्सले जर्सीमा विज्ञापन नराखेको विषयमा प्रस्ट पारेको छ। पोखरा एभेन्जर्सका अध्यक्ष सुबोध त्रिपाठीले यस विषयमा प्रस्ट पारेका हुन्। जलवायु परिवर्तनको मुद्दा विश्वभरि उठिरहेका बेला जर्सीमा विज्ञापनभन्दा सन्देशमूलक नारा राखेको उनको भनाइ छ। उनले भने, 'गण्डकी र पोखराको मेरुदण्ड पर्यटन भएको र हामी गण्डकीलाई प्रतिनिधित्व गर्ने टिम भएको कारण त्यहाँको अर्थतन्त्रमा टेवा पुर्याउन पर्यटन प्रवर्द्धन गर्ने हेतुले पोखरालाई '  ' अर्थात् स्वर्गजस्तै पवित्र भनेर ट्यागलाइन दिएका छौं। जर्सीमा आफ्नो लागो राख्न दर्जनौं स्पोन्सरहरू सम्पर्कमा आइरहँदा पनि हामीले जलवायु परिवर्तनको चेतनालाई नै प्राथमिकतामा राख्यौं। त्यसैले जर्सीको अगाडि अरुको विज्ञापन राखेनौं, बरु लेख्यौं, 'ग्लासियर्स म्याटर अर्थात् हिमनदीहरू महत्त्वपूर्ण छन्।' यस्तो छ सुबोध त्रिपाठीको विज्ञप्ति मंगलबार हामीले हाम्रो पहिलो खेल खेल्यौं । जीत र हारको विश्लेषण त हुने नै भयो । सँगसँगै कतिपयको नजर भने हाम्रो जर्सीमा परेको छ । धेरैको जिज्ञासा छ अरु टिमको जर्सीमा स्पोन्सरहरुको लोगो देखियो, तपाईहरुकोमा देखिएन नि ? आज हामी यसबारे प्रष्ट पार्न चाहन्छौं । पोखरा एभेन्जर्सले सुरुवातदेखि नै पर्यटन प्रवद्धन र जलवायु परिवर्तनलाई आफ्नो मुल मुद्दा बनाएर अघि बढिरहेको छ । जर्मनवाच नामक अन्तर्राष्ट्रिय संस्थाले सन् २०११ मा गरेको दीर्घकालीन जलवायु जोखिम सूचकांक (२०००२०१९) को अध्ययनअनुसार नेपाल जलवायु परिवर्तनका दृष्टिकोणबाट उच्च जोखिम भएका मुलुकमध्ये १०औँ स्थानमा छ । जलवायु परिवर्तनका कारण तीव्रगतिमा हिउँ पग्लने र तत्काल नदीमा पानीको मात्रा वृद्धि हुने भए पनि दीर्घकालमा पानीको मात्रा (आयतन) घट्ने अनुमान छ। गण्डकी पोखराजस्तो सुन्दर सहर बोकेको प्रदेशमात्रै होइन, सुन्दर हिमश्रृंखलाहरुले घेरिएको भुगोल पनि हो । तर, विभिन्न अध्ययनहरुले नेपाल भूबनोट र भौगर्भिक विशिष्टताका कारण जलवायु परिवर्तनको उच्च जोखिममा रहेको विषय सार्वजनिक भइरहेका छन् । जलवायु परिवर्तनले हुने तापक्रम वृद्धिको असर हिमाली क्षेत्रमा बढी परेको छ। यसबाट हिउँ पग्लने, नयाँ हिमताल बन्ने, विद्यमान हिमालको आकार ठूलो हुने र हिमताल फुटेर बाढी आउने जोखिमसमेत बढेको छ । गण्डकी यसरी जलवायु परिवर्तनको चपेटामा पर्दै जाने हो र हिमालबाट हिउँहरु सकिँदै जाने हो भने यसले हाम्रो सौन्दर्यतालाई नै संकटमा पार्नेछ । हाम्रो सौन्दर्य संकटमा पर्नु भनेको संसारकै सुप्रसिद्ध पर्यटकिय सहरका रुपमा परिचित पोखरासँगै सिंगो गण्डकी प्रदेशकै अर्थतन्त्रमा असर पुग्नु हो । त्यसकारण यसको जगेर्ना हाम्रो दायित्त्व हो । सुरुवातदेखि नै पोखरा एभेन्जर्सले खेलमार्फत जलवायु परिवर्तनको चेतना जगाउनुलाई महत्त्वपुर्ण ठानेको छ। यही कारण ग्लोबल वार्मिङको विषयलाई लिएर हामीले आफ्नो जर्सी समुन्द्र सतहभन्दा झन्डै ४ हजार उचाइमा रहेको लोमान्थाङमा पुगेर अनावरण गर्यौं । विभिन्न हिमालहरुमा पुगेर झन्डा फहरायौं । गण्डकी र पोखराको मेरुदण्ड पर्यटन भएको र हामी गण्डकीलाई प्रतिनिधित्व गर्ने टिम भएको कारण त्यहाँको अर्थतन्त्रमा टेवा पुयाउन पर्यटन प्रवद्धन गर्ने हेतुले पोखरालाई '  ' अर्थात् स्वर्गजस्तै पवित्र भनेर ट्यागलाइन नै दिएका छौं। र, अन्त्यमा जर्सीमा आफ्नो लागो राख्न दर्जनौं स्पोन्सरहरु सम्पर्कमा आइरहँदा पनि हामीले जलवायु परिवर्तनको चेतनालाई नै प्राथमिकतामा राख्यौं। त्यसैले जर्सीको अगाडी अरुको विज्ञापन राखेनौं, बरु लेख्यौं, 'ग्लासियर्स म्याटर अर्थात् हिमनदीहरु महत्त्वपूर्ण छन्।"
"जिल्लाभरि नै छैन आईसीयू सेवा, उपचारका लागि अन्यत्रै जानुपर्ने बाध्यता","रमेश बस्ताकोटी नवलपुर : सुगम मानिने नवलपुर जिल्लामा एउटा पनि सघन उपचार कक्ष (आईसीयू) नहुँदा बिरामीलाई उपचारका लागि छिमेकी जिल्ला जानुपर्ने बाध्यता अझै हटेको छैन। यहाँ सञ्चालित सरकारी तथा निजी अस्पताल कतै पनि आईसीयू नहुँदा गम्भिर प्रकृतिका विरामीहरू अन्यत्रै उपचारका लागि जान बाध्य छन्। प्रदेश सरकार मातहत रहेको मध्यविन्दु जिल्ला अस्पतालमा आईसीयू सेवा र पर्याप्त विषेशज्ञ सेवा उपलब्ध छैन। जसका कारण आईसीयूमा राखेर उपचार गर्नुपर्ने गम्भीर प्रकृतिका बिरामीहरूलाई जिल्ला अस्पतालले छिमेकी जिल्ला चितवन वा काठमाडौं रिफर गर्ने गरेको मध्यविन्दु जिल्ला अस्पतालका मेडिकल सुपरिटेण्डेण्ट डा रमेशप्रसाद आचार्यले बताए। उनले जिल्लाभर नै एउटा पनि आईसीयू नहुँदा बिरामीहरू मर्कामा परेको बताए। जिल्लामा कहिँ पनि आईसीयू छैन, बिरामीहरूलाई अन्यत्र रिफर गर्नुपर्ने अवस्था छ, यसले गर्दा उनीहरूको आर्थिक नोक्सान त भएको छ नै मानसिक तनाव पनि त्यति नै भोग्नुपरेको छ। उनले आईसीयू सञ्चालनमा ल्याउन जिल्ला अस्पतालमा मुख्यतयाः पूर्वाधारको अभाव रहेको बताए। आईसीयू सञ्चालन गर्ने पूर्वाधार पनि छैन, अर्को कुरा जनशक्ति पनि पर्याप्त नहुँदा समस्या आएको छ। पूर्वाधार र जनशक्ति अभावले भएका सेवा पनि पूर्ण रूपमा सञ्चालन गर्न सकेका छैनौं, उनले भने। जिल्ला अस्पतालमा अहिले तिन तले भवन निर्माणाधीन अवस्थामा छ। निर्माण सम्पन्न भएर सेवा सुरु भएपछि आईसीयू सञ्चालन गर्न सकिने डा आचार्यले बताए। मध्यविन्दु जिल्ला अस्पताल सञ्चालक समितिका अध्यक्ष बालकृष्ण घिमिरेले बजेट अभावकै कारण आईसीयू सञ्चालन गर्न नसकिएको बताए। हामीले पटकपटक पहल गरेका छौं। सम्बन्धित निकायमा भनेका छौं। तर यो जिल्लामा आईसीयू सञ्चालन हुन सकेको छैन। यो दुःखद पक्ष हो, घिमिरेले भने। उनले अस्पतालको आन्तरिक खर्चबाट आईसीयू सञ्चालन गर्न नसकिने बताए। आन्तरिक आम्दानी निकै कम छ , जनशक्ति व्यवस्थापन लगायतका काम पनि गर्न सकिएको छैन। दरबन्दी निकै कम छ। आईसीयू सञ्चालन गर्दा अरू जनशक्ति थप गर्नुपर्छ। त्यो तत्काल सम्भव छैन, घिमिरेको भनाइ छ। मध्यबिन्दु जिल्ला अस्पताललाई ५० शैयाको सञ्चालन स्वीकृति दिए पनि १५ शैयाको मात्र दरबन्दी कायम भएको घिमिरेले बताए। जनशक्ति र प्राविधिक कठिनाइका कारण पूर्णरूपमा सेवा पनि सञ्चालन गर्न सक्ने अवस्था छैन। आईसीयू भेन्टिलेटर तत्काल सञ्चालन गर्न त निकै कठिनाइ छ, घिमिरेले भने। सरकारी अस्पतालमा मात्र नभएर जिल्लामा निजी तवरबाट सञ्चालनमा रहेका अस्पतालहरूले पनि आईसीयू र भेन्टिलेटरको सेवा सञ्चालन गर्न सकेका छैनन्। जिल्लामा आधा दर्जनभन्दा बढी निजी अस्पतालहरू सञ्चालनमा छन्। कावासोतीमा रहेको जिवन सिटी अस्पतालका सञ्चालक जिवन सापकोटाले दक्ष जनशक्ति अभावका कारण आफूहरूले आईसीयू सञ्चालन नगरेको बताए। उनले भने, आईसीयूको सञ्चालन खर्च बढी छ, दक्ष जनशक्ति पनि छैन। यसले गर्दा आईसीयू सञ्चालन गर्न कठिनाइ भएको हो। उनले अहिले जिल्लामा आईसीयू कक्षको आवश्यकता बढेको भन्दै अब आईसीयू सञ्चालनमा ढिला गर्न नहुने बताए। जिल्लामा परीक्षणका लागि अहिलेसम्म सिटिस्क्यान मेसिन र एमआरआईसमेत छैन। जिल्ला स्वास्थय कार्यालय नवलपुरका प्रमुख शैलेन्द्र सिंहले जिल्लामा आईसीयू सञ्चालनका लागि आफूले पहल गर्ने बताए। आईसीयू सञ्चालनका लागि पूर्वाधार र जनशक्ति प्रमुख कुरा हो, अहिले जिल्लामा त्यो दुबै छैन। आईसीयू सञ्चालन गर्न कठिनाइ छ, उनले भने। जिल्ला अस्पतालको भवन निर्माण सम्पन्न भएपछि आईसीयू सञ्चालन गर्न पहल गरिने बताउँदै उनले भने, आईसीयू सञ्चालन गर्नुपूर्व सबै पूर्वाधार आवश्यक छ, पूर्वाधार बन्दै छन्। त्यसपछि हामी पहल गर्छौं। उनले तत्काल आईसीयू सञ्चालन गर्न सम्भव नभएको बताए। २०७८ सालको जनगणना अनुसार यहाँको जनसंख्या ३ लाख ७८ हजार ७९ जना रहेको छ। सुगम मानिने यस जिल्लामा अहिलेसम्म पनि आईसीयूलगायत महत्वपूर्ण सेवाहरू सञ्चालन हुन नसक्दा नागरिकहरू मर्कामा परेका छन्। जिल्ला समन्वय समिति नवलपुरका प्रमुख बाबुराम विश्वकर्माले जिल्लामा आईसीयूलगायत महत्वपूर्ण सेवा नहुनु निकै गम्भिर विषय भएको भन्दै जनप्रतिनिधिको हैसियतले यसबारेमा आफूले तत्काल पहल थाल्ने बताए।"
वातावरण संरक्षणमा जनसहभागिता,"वातावरण संरक्षण यतिबेला विश्वव्यापी रूपमा चुनौतीको रूपमा देखा परेको छ। प्राकृतिक स्रोतको धनी मानिने नेपाल पनि यसबाट अछुतो छैन। वन विनाश, जल प्रदूषण, जैविक विविधता, अत्यधिक जनसंख्या, औद्योगीकरणलगायत वातावरणीय चुनौतीसँग लड्नु परेको छ। वायु प्रदूषण एक गम्भीर वातावरणीय र जनस्वास्थ्य जोखिम भएको छ। विश्व स्वस्थ्य संगठनद्वारा सिफारिस गरिएको भन्दा ४ दशमलव ९ गुणा बढी प्रदूषण छ। काठमाडौंको खराब वायुको गुणस्तरले विभिन्न स्वास्थ्य समस्याको जोखिममा पारेको छ। डब्लूयूएचओले पनि नेपालमा मृत्यु र अपांगताको प्रमुख जोखिम कारक वायु प्रदूषण रहेको बताउँदै आएको छ। विश्व वायु प्रदूषण गुणस्तर सूचकांक, २०२२ को प्रतिवेदनअनुसार राजधानी काठमाडौं विश्वको सबैभन्दा प्रदूषित १० सहरभित्र सूचीकृत छ। शीर्ष स्थानमा भारतको राजधानी नयाँदिल्ली छ। सबैभन्दा स्वच्छ हावा हुने देशमा फ्रेन्च पोलेनेसिया, मरिसस, आइसल्यान्ड, ग्रेनाडा, बम्र्युडा, न्युजिल्यान्ड, अस्ट्रेलिया, इस्टोनिया, फिनल्यान्ड र स्विडेनजस्ता देशहरू छन्। नेपालमा हुने कुल मृत्युको प्रमुख कारणमध्ये वायु प्रदूषण पहिलो स्थानमा आउने गरेको देखिन्छ। वायु प्रदूषणका कारण हुने मृत्यृसम्बन्धी नेपालमा गरिनुपर्ने अध्ययन गरिएको छैन र भएका केही अध्ययन नतिजाले नेपालीको स्वास्थ्यका लागि वायु प्रदूषण ठूलो चुनौती बनेको देखिएको छ। वातावरण संरक्षणमा जनसहभागिताका लागि एक उचित उदाहरण छिमेकी मुलुक भारतमा भएको चिपको आन्दोलनलाई लिन सकिन्छ। १९७० को दशकमा सुरु भएको चिपको आन्दोलनमा स्थानीय गाउँलेहरू, मुख्यतया महिलाहरू, रूखहरूलाई वन विनाशबाट जोगाउन संलग्न भएका थिए। यी यस्ता तल्लो तहको आन्दोलनले स्थानीय समुदायहरूलाई संरक्षक बन्न सशक्त बनाएको छ। पछिल्लो समय प्राकृतिक स्रोतको अत्यधिक दोहनले आज मानव सभ्यतालाई नै संकटको जालोमा फसेको छ। हाम्रो वरिपरिको वातावरणलाई आफ्ना लागि तथा अन्य जीवका लागि अनुकूल बनाउन वातावरणको उचित व्यवस्थापन र संरक्षण गर्नु आवश्यक छ। वातावरणीय प्रतिकूलतालाई सम्बोधन गर्न तल्लो तहको सहभागितालाई बढावा दिएर प्रदूषणलाई रोक्नको लागि नीतिगत उपायहरू अपनाउनु पर्ने जरुरी छ। समुदाय स्तरबाटै वातावरण संरक्षणका लागि उचित कदम अगाडि बढाउनु पर्छ। वातावरणीय चेतनाको विकास गरी सामुदायिक स्तरमा आर्थिक लाभ पुग्ने कार्यक्रमहरू निर्माण गर्नुपर्छ। यसका लागि जनसहभागिता प्रवद्र्धन गर्नुपर्ने आवश्यक देखिन्छ। नेपालमा वातावरण संरक्षणका प्रयासहरू प्रभावकारी र दिगो बनाउन सामुदायमा आधारित संरक्षण सुनिश्चित गरेको पाइन्छ। नेपालले विभिन्न समुदायमा आधारित संरक्षण कार्यक्रमहरू लागू गर्नुपर्छ। सामुदायिक वन कार्यक्रमले गर्दा स्थानीय समुदायहरूले वन स्रोतहरू व्यवस्थापन गरेका छन्। जसले वन विनाश रोक्न र स्थानीय जनताको जीविकोपार्जन सुनिश्चित गर्न वन उत्पादनको दिगो प्रयोगलाई प्रवद्र्धन गर्न मद्दत गरेको छ। स्थानीय सरकारहरूले राष्ट्रिय सरकारहरूको तुलनामा वातावरणीय मुद्दाहरूमा छिटो नतिजा दिन सक्छन्। स्थानीय अधिकारीहरूले प्राकृतिक प्रकोप वा प्रदूषणका घटनाहरू पछि सरसफाइ कार्यहरू तुरुन्तै व्यवस्थित गर्न सक्छन्। वातावरणीय हानि न्यूनीकरण कार्य सुनिश्चित गर्न सक्छन्। २०७२ मा जारी भएको नेपालको संविधानले वातावरण संरक्षणसम्बन्धी धेरै प्रावधानहरू समावेश गरेको छ। संविधानको धारा ३० ले स्वस्थ वातावरणको हकलाई सबै नागरिकको मौलिक हकका रूपमा प्रत्याभूत गरेको छ। यसले व्यक्तिहरूलाई वातावरण संरक्षण उपायहरू माग गर्न कानुनी स्थिति दिएको छ। र राज्यलाई वातावरण संरक्षणको लागि उत्तरदायी बनाएको छ। यसबाहेक, धारा ५१ (१) ले वातावरणको संरक्षण, प्रवद्र्धन र दिगो उपयोगका लागि राज्यले नीति तथा कार्यक्रम अवलम्बन गर्नुपर्ने आवश्यकतालाई जोड दिएको छ। पर्यावरण संरक्षण ऐन १९९७ र यसका नियमहरूसँगै नेपालको वातावरणीय कानुनी ढाँचाको दरिलो मेरुदण्ड बनेको छ। यसले महत्वपूर्ण वातावरणीय प्रभाव पार्ने विकास परियोजनाहरूको लागि वातावरणीय प्रभाव मूल्यांकनको तयारीलाई अनिवार्य गर्दछ। यो ऐनले सार्वजनिक सहभागितालाई पनि प्रोत्साहन गरेको छ। वन ऐनले वन व्यवस्थापनको लागि स्थानीय समुदायलाई वन स्रोतको दिगो व्यवस्थापन, संरक्षण र उपयोग गर्ने अधिकार दिएको छ। स्थानीय प्रयोगकर्ताहरू, वन प्रयोगकर्ता समूहहरूमा संगठित, वन उपयोग, संरक्षण र संरक्षणसम्बन्धी निर्णयहरू गर्न जिम्मेवार बनाएको छ। सामुदायिक वन कार्यक्रमले वन संरक्षणमा मात्र सहयोग पुर्याएको छैन यस्ले ग्रामीण समुदायको जीविकोपार्जनमा पनि वृद्धि गरेको छ। स्थानीय प्रशासन ऐनले वातावरणीय शासनमा स्थानीय सरकारहरूको भूमिकालाई थप जोड दिएको छ। यसले स्थानीय निकायहरूलाई भूमि प्रयोग, वन व्यवस्थापन र फोहोर व्यवस्थापनसम्बन्धी निर्णयहरू लिन अधिकार दिएको छ भने वातावरणीय निर्णयमा समुदायको सहभागितालाई बढावा दिएको छ। साथै यस ऐनले स्थानीय सरकारहरूलाई दिगो विकास र वातावरण संरक्षण प्रवद्र्धन गर्न, समुदायहरूलाई निर्णय प्रक्रियामा संलग्न गराउन प्रोत्साहित गरेको छ। जस्को सफल उदाहरण सामुदायिक वनलाई लिन सकिन्छ। यी परिमार्जित कानुनहरू नियाल्दा बलियो देखिएता पनि कार्यान्वयनमा फितलो भने पक्कै छ। वातावरण सुरक्षासम्बन्धी पर्याप्त कानुन छन्। कानुन मात्र बनाइराख्ने यसको कार्यान्वयनमा चाहिँ सुस्त हुने हो भने यी कानुनहरू अर्थपूर्ण रहँदैन। विश्व समाज अहिले विभिन्न आधुनिक प्रविधिसँग रमाइरहेको छ। पछिल्लो समय नेपालमा पनि विद्युतीय सवारीसाधनको आगमन ह्वात्तै बढेको छ। जस्ले वायु प्रदूषणलाई केही रूपमा न्यून गरिरहेको छ। यस्ता प्रयोगकर्तालाई सरकारले थप प्रोत्साहन गर्न करमा छुट र आवश्यक सहुलियत प्रदान गर्नुपर्छ। औद्योगिक क्षेत्रबाट निस्किने ढललाई उचित व्यवस्था गर्नुपर्छ। विशेषगरी काठमाडौंको विभिन्न औद्योगिक क्षेत्रबाट निस्किने ढललाई खोलामा मिसाइन्छ। जुन कानुन विपरीत छ यसलाई रोक्न थप कडाइ गर्नुपर्छ। अन्तर्राष्ट्रिय अभ्यासलाई नियाल्ने हो भने जर्मन जुन व्यापक रिसाइक्लिंग कार्यक्रमहरूमार्फत वातावरणीय संरक्षणमा गहिरो रूपमा संलग्न छ। जर्मन विश्वको सबैभन्दा उच्च रिसाइक्लिङ गर्ने देशहरूमध्ये एक हो। त्यस्तै स्विडेनमा वातावरणीय जागरुकताको बलियो संस्कृति रहेको छ। त्यहाँका नागरिकहरू सक्रिय रूपमा रिसाइकलमा संलग्न हुने गर्छन्। ९९ प्रतिशतभन्दा बढी फोहोर पुनःप्रयोग गरिन्छ। स्विडेन वातावरण प्रदूषणबाट मुक्त हुने होडमा छ। त्यहाँको सरकारले नयाँ परियोजनाहरूका लागि वातावरणीय प्रभाव मूल्यांकनमार्फत जनसहभागितालाई प्रोत्साहन गरिरहेको छ।"
पावरप्लेमा जनकपुरले पूरा गर्यो ६० रन,काठमाडौं : नेपाल प्रिमियर लिग (एनपीएल)को पाँचौं दिनको पहिलो खेलमा पोखराले दिएको १३९ रनको लक्ष्य पछ्याएको जनकपुरले पावरप्लेमा १ विकेट गुमाउँदै ६० रन बनाएको छ। टियु क्रिकेट मैदानमा जनकपुरले पहिलो विकेटको रुपमा २१ ओभरमा कप्तान अनिल शाह ३ बलमा १ रन बनाउँदै विपिन खत्रीको बलमा एलबीडब्ल्यु आउट भए। हालः क्रिजमा ओपनर आसिफ शेख १२ रनमा र लहिरु मिलान्था ३९ रनमा खेलिरहेका छन्। यी दुईले दोस्रो विकेटको लागि ५२ रनको साझेदारी गरेर खेलिरहेका छन्।
"१० ओभरमा पोखराको ७० रन, चौथो विकेट पतन",काठमाडौं : नेपाल प्रिमियर लिग (एनपीएल)को चौथो दिनको पहिलो खेलमा पोखरा एभेन्जर्स १० ओभरमा ३ विकेट गुमाउँदै ७० रन बनाएर खेलिरहेको छ। कीर्तिपुरस्थित टियु क्रिकेट मैदानमा टस हारेर ब्याटिङको निम्तो पाएको पोखराले पावरप्लेमा २ विकेट गुमाउँदै ३५ रन बनाएको थियो। पहिलो विकेटको रुमपा पोखराले एन्ड्रिज गोउसको विकेट गुमाएको हो। उनले १६ बलमा ३ चौका र १ छक्कासहित २० प्रहार गरेका हुन्। उनलाई ललित राजवंशीले पाचौं ओभरको अन्तिम बलमा आसिफ शेखको हातबाट क्याच आउट गराएका हुन्। दोस्रो विकेट अर्का ओपनर दिनेश खरेलको गयो। छैटौं ओभरको पाँचौं बलमा उनी १७ बलमा १० रन बनाउँदै नसिमको बलमा तुलबहादुर थापाको हातबाट क्याच आउट भए। पोखराको तेस्रो विकेटका रुपमा कप्तान कुशल भुर्तेल ६ रन बनाउँदै ललित राजवंशीको बलमा स्टम्पिङ आउट भए। यसैबीच पोखराको चौथो विकेट पनि पतन भएको छ। दिलीप नाथ १४ बलमा ११ रन बनाएर पेभेलियन फर्किएका छन्।
लोप हुने अवस्थामा प्यूठानी बाघमुखे चुलेसी,"प्यूठान : सीप पुस्तान्तरण नहुँदा जिल्लाको चिनारीका रूपमा रहेको प्यूठानी बाघमुखे चुलेसी लोप हुने अवस्थामा पुगेको छ। पछिल्लो पिढिमा चुसेली बनाउने सीप सिक्ने चासो नहुँदा लोपोन्मुख अवस्थामा पुगेको हो। मल्लरानी गाउँपालिका४ बुढाँचौरका ६० वर्षीय जोखबहादुर कसेराले चुलेसी बनाएरै जीविका चलाउँदै आएका छन्। मेहनत धेरै लाग्छ, कसेराले भने, बजारमा मागअनुसार चुलेसी पुयाउन सकेको छैन। सीप सिक्ने नयाँ पुस्ता नहुँदा कालिगढको अभावले उत्पादनमा कमि आएको उनले बताए। उनका अनुसार एक लटमा ५ वटा चुलेसी निर्माण गर्न सकिन्छ। पुख्र्र्याैली रूपमा आरन व्यवसाय गर्दै आएका उनले पहिले खुकुरी र छुराहरू वनाउने काम गर्थे। चुलेसीमा राम्रो आम्दानी हुने भएपछि उनले यो बनाउन थालेका हुन्। अहिलेको पिढिमा कम मेहनत र छोटो समयमा धेरै पैसा आम्दानी गर्ने सोच भएकाले युवाहरूले यो सीप सिक्न नचाहेको उनको बुझाइ छ। चुलेसी बनाएरै आफ्नो पहिचान बनाएका बुढाँचौरकै केदार सिंह विकको ५ वर्षअघि निधनसँगै चुलेसी लोप हुने अवस्थामा पुगेको यहाँका स्थानीयको भनाइ छ। युवा रोजगारीका लागि भारत तथा अन्य मुलुक जाने भएकाले चुलेसी बनाउन रुचि राख्न छोडेको चुलेसी व्यवसायी चन्द्रलाल श्रेष्ठले बताए। जंगलमा पाइने देवलको माटोलाई बाघको आकार दिएर त्यसमा मैनको सहायताले पित्तलको चुलेसी निर्माण गर्ने गरिन्छ। चुलेसीमा फलामको धार राखेर बाघमुखे चुलेसी तयार हुन्छ। मेहनत धेरै लाग्ने, कच्चा पदार्थ (मैन र पित्तल) स्थानीय बजारमा सहज रूपमा नपाइने हुँदा नयाँ पुस्ताको आकर्षण नदेखिएको केशराको बुझाइ छ। प्रतिचुलेसी २ हजार १ सय रुपैयाँ बजार मूल्य रहेको छ। विभिन्न शिलशिलामा जिल्ला आउने पाहुँनाहरूलाई प्यूठानको चिनोका रूपमा चुलेसी लिने चलन छ। बिना रसायन चुलेसी निर्माण हुने भएकाले यहाँको थप महत्व छ। चुलेसीको संरक्षण र सीप विकासका लागि जिल्लास्थित सरोकारवालाहरूले ध्यान नदिएका स्थानीयको गुनासो छ।"
"पावरप्लेमा पोखराको सुस्त सुरुवात, कप्तान भुर्तेल पनि आउट",काठमाडौं : नेपाल प्रिमियर लिग (एनपीएल)को चौथो दिनको पहिलो खेलमा पोखरा एभेन्जर्सले पावरप्लेमा सुस्त सुरुवात गरेको छ। कीर्तिपुरस्थित टियु क्रिकेट मैदानमा टस हारेर ब्याटिङको निम्तो पाएको पोखराले पावरप्लेमा २ विकेट गुमाउँदै ३५ रन बनाएको हो। पहिलो विकेटको रूमपा पोखराले एन्ड्रिज गोउसको विकेट गुमाएको हो। उनले १६ बलमा ३ चौका र १ छक्कासहित २० प्रहार गरेका हुन्। उनलाई ललित राजवंशीले पाचौं ओभरको अन्तिम बलमा आसिफ शेखको हातबाट क्याच आउट गराएका हुन्। दोस्रो विकेट अर्का ओपनर दिनेश खरेलको गयो। छैटौं ओभरको पाँचौं बलमा उनी १७ बलमा १० रन बनाउँदै नसिमको बलमा तुल बहादुर थापाको हातबाट क्याच आउट भए। त्यस्तै सातौं ओभरको अन्तिम बलमा पोखराका कप्तान कुशल भुर्तेल पनि आउट भएर उनी ६ बलमा ६ रन बनाएर पेभेलियन फर्किए। जनकपुरको यो तेस्रो खेल हो। पहिलो खेलमा विराटनगरलाई ८ विकेटले हराएको जनकपुरले दोस्रो खेलमा कर्णालीलाई पनि ८ विकेटले नै हराएको हो। पोखराले भने पहिलो खेलमा चितवनसँग ८७ रनको पराजय व्यहोरेको थियो। बिहीबारको दोस्रो खेल सुदूरपश्चिम रोयल्स र काठमाडौं गुर्खाजबीच हुनेछ ।
"जब कला मन्दिरमा घन्कियो, मोहनी लाग्ला है","चितवन : स्वसम्राट नारायणगोपालले सांगीतिक कार्यक्रममा बजाएको हारमोनियम स्टेजमा सजिएको थियो। छेवैमा नारायणगोपालको तस्बिर। सँगै देखिए गायक आनन्द कार्की। नारायणगोपालका गीत सुन्न लालयित थिए पुराना पुस्ताका श्रोता। नारायणगोपालका गीत सुन सुन्न सबैलाई हतारो थियो। झमक्क साँझ परेपछि स्टेजमा देखिए गायक आनन्द कार्की। भावुक मुद्रामा पुराना दिन सम्झिँदै कार्की गाउन थाले। श्रोताले नारायणी कलामन्दिरको हल भरिएको थियो। त्यत्तिकैमा गुञ्जियो एउटा मान्छेको मायाले कति। यो गीत गाउँदा कार्की स्टुडियोमा नारायणगोपालसँगै थिए। कार्कीसँग नारायणगोपालको नजिकको सम्बन्ध थियो। तर, पहिलोपटक नारायणगोपालका गीत स्टेजमा गाउँदै थिए। कार्कीले गाएका हरेक गीतमा दर्शकको वान्समोरको हुटिङ आउँथ्यो। आनन्द कार्कीसँगै लामो समयपछि लाइभ ब्याण्डको साथमा देखा परिन् गायिका शर्मिला बर्देवा। कार्की र बर्देवाको स्वरमा नारायणगोपालका गीतले कलामन्दिर संगीतमय बन्यो। गीत गाउँदा सबै मोहित भए। लगत्तै गाएको पर्खि बसेँ आउला भनी गीत दर्शकको रोजाइ बन्यो। कार्कीले आजभोलि हरेक साँझ, केही मिठो बात गर गीत गाए। गायिका शर्मिला बर्देवाले मैले पुण्य मन पराएँ, तिम्रो जस्तो मुटु मेरो पनि पोखिएर धामको झल्को गाउँदा दर्शक भावुक देखिन्थे। आनन्द र शर्मिलाले मोहनी लाग्ला है गाउन थालेपछि दर्शक नाच्न थाले। वियोगान्त गीतले शान्त बनेको हल एकाएक दर्शक थपडी बजाएर सँगै गाउन थाले। सिरिमासिरि गीतले भावुक बनेका दर्शकलाई नाचौं नाचौं बनायो। बर्देवालाई मान्छेको माया यहाँ गीतमा विश्व प्रधानले साथ दिए। स्वर सम्राट नारायणगोपालको ३४औं स्मृति दिवसको अवसर पारेर बुधबार नारायणी कला मन्दिरले नारायणगोपाल स्मृति साँझको आयोजना गरेको हो। स्मृति साँझमा नारायणगोपालका कालजयी गीत गुञ्जियो। रात पर्दै जाँदा दर्शकलाई चिसोको कुनै परवाह थिएन। अन्तिममा कार्यक्रमको माहोल बेग्लै बन्यो। आनन्द कार्की र शमिला बर्देवाले नारायणगोपालले जुन योगदान दिनुभएको योगदानको सम्मानमा नयाँ पुराना पुस्तालाई एकै थलोमा जोडेका छौं, कलामन्दिरका अध्यक्ष रोहितकुमार श्रेष्ठले भने, यसले गीतसंगीतमा रुचि भएकालाई प्रेरणा दिन्छ भन्ने लागेको छ। कला मन्दिरले २०६० सालबाट नारायणगोपाल स्मृति साँझ हरेक वर्ष गर्दै आएको छ। तत्कालीन अध्यक्ष सहन प्रधान गायक तथा संगीतकार भएकै कारण स्वरसम्राटलाई सधैं सम्झनलायकको कार्यक्रमको थालनी गरेका हुन्। कला मन्दिरका पूर्वअध्यक्ष विज्ञानलाल श्रेष्ठले भने, नयाँ पुस्ताकामाझ पनि नारायणगोपाललाई नजिक राख्न हरेक वर्ष कार्यक्रम गर्दै आएका छौं। कार्यक्रममा प्रविण श्रेष्ठ पाल्पालीले ल सुन म भन्छु, निरञ्जन प्रधानले यो मुटुलाई, गायिका अनामिका मल्लले म त लालीगुराँस भएछु, शेखर श्रेष्ठले यति धेरै माया दिइ, संजय खड्कीले तिमी जुन रहरले भन्ने गीत गाए। त्यस्तै पाल्पाली र मल्लले हिमालसरी म अग्लि रहेछु, विश्वप्रधानले गल्ती हजार हुन्छन् गीत गाए।"
पुम्से वर्ल्ड च्याम्पियनसिपमा बब्लु,"काठमाडौं : हङकङमा आयोजना भएको तेक्वान्दोको पुम्से वल्र्ड च्याम्पियनसिपमा नेपालका बब्लु सिवाकोटीले प्रतिस्पर्धा गरेका छन्। नोभेम्बर ३० देखि डिसेम्बर ४ सम्म आयोजना भएको वल्र्ड च्याम्पियनसिपमा बब्लुले ४० वर्षमुनि एकल र यही उमेर समूहमा पेयर पुम्सेमा प्रतिस्पर्धा गरेका हुन्। बब्लुले १३औं दक्षिण एसियाली खेलकुद (साग) की स्वर्ण पदक विजेता आयशा शाक्यसँग पेयर पुम्सेमा प्रतिस्पर्धा गरेका थिए। उनीहरूले क्वार्टरफाइनलसम्मको यात्रा तय गरेका थिए। उनीहरूको जोडी इरानी खेलाडीसँग झिनो अन्तरले पछि परेका थिए। यसअघि बब्लुले सन् २०१५ मा हङकङ र २०१७ थाइल्यान्डमा आयोजना भएको च्याम्पियनसिपमा पनि पुम्सेमा प्रतिस्पर्धा गरेका थिए। नेपाल तेक्वान्दो संघका केन्द्रीय सदस्य एवं टेक्निकल डेलिगेट्स (टीडी)समेत रहेका बब्लु तेक्वान्दोको पुम्से तथा ग्योरोगीका अन्तर्राष्ट्रिय निर्णायक पनि हुन्। उनले जापान, चीन, मलेसिया, श्रीलंका र बंगलादेशमा आयोजना भएका अन्तर्राष्ट्रिय प्रतियोगितामा अन्तर्राष्ट्रिय निर्णायकको भूमिका निर्वाह गरिसकेका छन्। यस्तै अजरबैजानमा आयोजना भएको ग्योरोगीको वल्र्ड च्याम्पियनसिपलगायत थुप्रै अन्तर्राष्ट्रिय प्रतियोगितामा प्रशिक्षकको भूमिका निर्वाह गरेका छन्। बब्बु तेक्वान्दोको अन्तर्राष्ट्रिय लेभल टु प्रशिक्षक पनि हुन्। च्याम्पियनसिपमा नेपालबाट बब्लुसँगै सात खेलाडीले प्रतिस्पर्धा गरेका थिए। आयशाले महिला व्यक्तिगत स्पर्धामा पनि प्रतिस्पर्धा गरेकी थिइन्। यस्तै निशा दर्नालले ३० वर्षमुनि व्यक्तिगत र पेयर, असिम राउतले ३० वर्षमुनि व्यक्तिगत र टिम पुम्सेमा नेपालको चुनौती प्रस्तुत गरेका थिए। जितबहादुर बोटले ३० वर्षमुनिको टिम तथा प्रेमबहादुर लिम्बूले ३० वर्षमुनि टिम र जोडी पुम्सेमा प्रतिस्पर्धा गरेका थिए। रोजन प्रजापतिले जुनियर व्यक्तिगत विधामा खेलेका थिए। वल्र्ड च्याम्पियनसिप पुम्सेको सबैभन्दा ठूलो प्रतियोगिता हो।"
१० ओभरमा जनकपुरले बनायो ८२ रन,काठमाडौं : नेपाल प्रिमियर लिग (एनपीएल) को पाँचौं दिनको पहिलो खेलमा पोखराले दिएको १३९ रनको लक्ष्य पछ्याएको जनकपुरले १० ओभरमा २ विकेट गुमाउँदै ८२ रन बनाए। जनकपुरले पावरप्लेमा १ विकेट गुमाउँदै ६० रन बनाएको छ। टियु क्रिकेट मैदानमा जनकपुरले पहिलो विकेटको रूपमा २१ ओभरमा कप्तान अनिल शाह ३ बलमा १ रन बनाउँदै विपिन खत्रीको बलमा एलबीडब्ल्यु आउट भए। जनकपुरको लागि दोस्रो विकेटका रुपमा लाहिरु मिलान्थाको विकेट गयो। उनले ३२ बलमा ८ चौका सहित ४५ रन बनाए। उनले ओपनर आसिफ शेखसँग ७२ रनको अर्धशतकीय साझेदारी गरे। उनलाई माइकल लिस्कले ९५ ओभरमा सागर ढकालको हातबाट क्याच आउट गराए।
विद्युत प्राधिकरणले गरिरहेको काममा सरकारले हस्तक्षेप गर्यो : माओवादी केन्द्र,मंसिर २३ गते हुने भनिएको अखिल क्रान्तिकारीको राष्ट्रिय सम्मेलन हालका लागि स्थगित गर्ने निर्णय समेत गरेको छ। काठमाडौं : नेकपा माओवादी केन्द्रले सरकारको प्रभावकारिता शून्य अवस्थामा रहेको र सुशासनको पक्षमा कमजोरी प्रस्तुति देखाएको निष्कर्ष पनि निकालेको छ। पार्टी अध्यक्ष प्रचण्ड निवास खुमलटारमा बिहीबार बसेको माओवादी केन्द्रीय कार्यालयको बैठकले विद्युत प्राधिकरणले गरिरहेको काममा समेत सरकारले हस्तक्षेप गर्न खोजेको प्रवक्ता अग्निप्रसाद सापकोटाले जानकारी दिए। उनले भ्रष्टाचारीका साथै बिचौलियालाई जोगाउने प्रयास भएको उल्लेख गरे। उनले सरकार भत्काउने खेलमा माओवादी नलाग्ने स्पष्ट पारे। उनले स्थानीय तहको उपनिर्वाचनले आगामी आमनिर्वाचन एक्लै लड्ने आधार तयार निष्कर्ष निकालेको बताए। उनले बृहत वामपन्थी एकीकरणका लागि थप आधार समेत उपनिर्वाचनले दिएको बताए। उनले स्थायी समिति र केन्द्रीय समिति बैठकमा विस्तृत रुपमा छलफल गरेर थप रणनीतिका साथ अघि बढ्ने उल्लेख गरे। माओवादी बैठकले मंसिर २३ गते हुने भनिएको अखिल क्रान्तिकारीको राष्ट्रिय सम्मेलन हालका लागि स्थगित गर्ने निर्णय समेत गरेको छ।
"जनकपुरको लगातार तेस्रो जित, पोखरा फेरि पराजित","काठमाडौं : जनकपुर बोल्ट्सले लगातार तेस्रो जित हात पारेको छ। टियु क्रिकेट मैदानमा बिहीबार पोखरा एभेन्जर्सलाई ७ विकेटले पराजित गरेको हो। यससँगै पोखरा दोस्रोपटक पराजित बन्न पुगेको छ। पहिलो खेलमा विराटनगरलाई ८ विकेटले हराएको जनकपुरले दोस्रो खेलमा कर्णालीलाई पनि ८ विकेटले नै हराएको थियो। टियु क्रिकेट मैदानमा पोखराले दिएको १३९ रनको लक्ष्य पछ्याएको जनकपुरले १७१ ओभरमा १४३ रन बनाउँदै जित निकालेको हो। जनकपुरका लागि लाहिरु मिलान्थाले सर्वाधिक ४५ रन बनाए। उनले ३२ बलमा ८ चौका सहित ४५ रन बनाए। उनले ओपनर आसिफ शेखसँग ७२ रनको अर्धशतकीय साझेदारी गरे। उनलाई माइकल लिस्कले ९५ ओभरमा सागर ढकालको हातबाट क्याच आउट गराए। पहिलो विकेटको रुपमा २१ ओभरमा कप्तान अनिल शाह ३ बलमा १ रन बनाउँदै विपिन खत्रीको बलमा एलबीडब्ल्यु आउट भए। जनकपुरको लागि दोस्रो विकेटका रूपमा लाहिरु मिलान्थाको विकेट गयो। जनकपुरको तेस्रो विकेट आसिफ शेखको रूपमा गयो। उनले ३४ बलमा ३ चौकासहित ३३ रन बनाएर कुशल भुर्तेलको बलमा काउ कर्नरको बाउन्ड्रीमा विपिन खत्रीको हातमा क्याच भए। जेम्स निशाम ४० र हर्ष थाकर १३ रनमा अविजित रहे। जेम्सले २० बलमा ५ छक्कासहित ४० रन बनाए भने हर्षरले १४ बलमा १ चौका सहित १३ रन बनाए। पोखराका लागि विपिन खत्री, कुशल भुर्तेल र माइकल लिस्कले समान ११ विकेट लिए। त्यसअघि टस हारेर ब्याटिङको निम्तो पाएको पोखराले निर्धारित २० ओभरमा ७ विकेट गुमाउँदै १३८ रन बनाएको हो। पोखराका लागि माकर्स क्रिच्लेले सर्वाधिक ३५ रन बनाए। त्यस्तै दिनेश खरेल १० रन, कुशल भुर्तेल, दिलिप नाथ ११ रन, माकर्स किच्ले ३५ रन, र्यामन रेफर १७ रन, माइकल लिस्क २५ रन बनाउँदा रनारायण जोशी ५ र विपिन खत्री १ रनमा अविजित रहे। जनकपुरका लागि ललित राजवंशीले सर्वाधिक ३ विकेट लिए। जेम्स निसामले २ र किशोर र मोहम्मद मोसिनले ११ विकेट लिए। बिहीबारको दोस्रो खेल सुदूरपश्चिम रोयल्स र काठमाडौं गुर्खाजबीच हुनेछ।"
बहुकक्षा बहुस्तर शिक्षण विधि,"शिक्षाको उद्देश्य व्यक्तिमा रहेको अन्तरनिहित प्रतिभा र व्यक्तित्व विकासका सम्भावनालाई प्रस्फुटित गराउनु हो। समाज र राष्ट्रलाई अग्रगतिमा डोर्याउनु हो। नेपालजस्तो अल्पविकसित मुलुकमा व्यक्ति र समाजको विकासका लागि आर्थिक उन्नतिलाई टेवा पुर्याउने खालको शिक्षा हुनुपर्छ। व्यक्तिको चाहनालाई मात्र होइन, समाजलाई नै अगाडि बढाउने र श्रमशक्ति तथा उत्पादन प्रक्रियामा टेवा पुर्याउने खालको शिक्षा हुनुपर्छ। शिक्षालाई व्यावहारिक बनाउन शिक्षा क्षेत्रमा विश्वमा विभिन्न प्रकारका शिक्षण सिकाइका विधि र प्रविधिहरू प्रयोगमा ल्याइएका छन्। यस्ता नवीनतम विधि र प्रविधिले विद्यार्थीको सिकाइ स्तर, क्षमता र आधुनिक सिकाइ सिद्धान्तअनुसार सहज र सरल सिकाइको वातावरण सिर्जना गरी प्रभावकारी र बालमैत्री सिकाइको वातावरण तयार पार्न मद्दत गर्दछ। बालबालिकाको सिकाइमा सुधार ल्याउनका लागि र बदलिँदो परिस्थितिअनुसार विद्यालयको शिक्षण सिकाइ बढीभन्दा बढी प्रभावकारी बनाउनको लागि तल्ला कक्षाहरूमा बहुकक्षा बहुस्तर शिक्षण विधि पनि एक उत्तम विधि मानिएको छ। बहुकक्षा बहुस्तर शिक्षण सिकाइले विभिन्न कक्षाका विभिन्न सिकाइस्तर भएका विद्यार्थीलाई एकै ठाउँमा राखेर सिकाउने तरिकालाई जनाउँछ। यस किसिमको सिकाइमा विद्यार्थीले आफ्नो क्षमताअनुसार एकै परिवेशमा बसेर सिक्ने अवसर प्राप्त गर्दछन्। नेपालको सन्दर्भमा बहुकक्षा बहुस्तर शिक्षण सिकाइको प्रयोग हुन थालेको दुई दशक हाराहारीमा पुगिसकेको छ। २०४८ सालतिर सिन्धुपाल्चोक बाह्रबिसेको विष्णु आध्यात्मिक संस्कृत आधारभूत विद्यालयमा ३ जना शिक्षक र ५ वटा कक्षा थियो। ३ जना शिक्षकले ५ वटा कक्षा सञ्चालन गर्नको लागि कठिन हुन लागेपछि विभिन्न विधिमध्ये बहुकक्षा बहुस्तर शिक्षण विधि उपयुक्त लागेर प्रधानाध्यापक ठाकुरप्रसाद पौडेलले त्यही सालबाट यो विधिलाई सामान्य तरिकाले आफ्नो विद्यालयमा सुरु गरे। यो विधिलाई पनि कसरी उत्कृष्ट बनाउने भन्ने अनेक उपायहरू अपनाउँदै शिक्षण गरिरहेको बेला शिक्षा विभागबाट बहुकक्षा बहुस्तर शिक्षण विधि सञ्चालन भएका विद्यालयको मनिटरिङ भयो। नेपालमा यो पद्धति उपयुक्त छ भनेर शिक्षा विभागले नै कार्यक्रम तयार गर्यो। अध्ययनका लागि ऋषि भ्यालीमा १० दिनको तालिममा सहभागी भएका टोलीले त्यहाँबाट फर्केर धुलिखेलमा १५ दिनको कार्यशाला गरे। आवश्यक सामग्री निर्माण गरे र अध्ययनका लागि गएका ठाकुरप्रसाद पौडेलको विद्यालय सिन्धुपाल्चोक जिल्लाको विष्णु आध्यात्मिक संस्कृत प्राथमिक विद्यालय बाह्रबिसेलाई नमुना विद्यालयका रूपमा विकास गरी कार्यान्वयनमा ल्याइएको थियो। नेपालमा यो पद्धति २०६६ सालमा लागू भएपछि सुरुमा २५ वटा स्कुलमा लागू भएको थियो त्यसपछि ६० वटा विद्यालयमा लागू भयो। क्रमशः थपिँदै गयो। पछि सरकारको पक्षबाट अलि निष्क्रिय भयो तर जर्मन नेपाल सहयोग संघले यो कार्यक्रमलाई निरन्तरता दिइरह्यो। अहिले २ सय ६९ विद्यालयमा एमजीएमएल सञ्चालन भएको छ। कक्षा ४ र ५ का लागि पनि सामग्री विकास भएको छ। जर्मन नेपाल सहयोग संघका शिक्षा अधिकृत ठाकुरप्रसाद पौडेलका अनुसार भारतको आन्ध्र प्रदेशमा कृष्णमूर्ति फाउन्डेसनले सञ्चालन गरेको ऋषि भ्याली इन्स्टिच्युट अफ एजुकेसनल रिसोर्सको सहकार्यमा यो पद्धति नेपालमा सुरु भएको हो। बहुकक्षा बहुस्तर शिक्षण पद्धतिलाई कार्यान्वयन गर्ने सिलसिलामा धेरै अनुसन्धान गरेर सामग्रीको रूपमा रुजु सूची, सिकाइ सिँढी, कोसेढुंगा, चेकलिस्ट, सिकाइ कार्डको विकास गरेको उनको भनाइ छ। बहुकक्षा बहुस्तर पद्धतिमा कक्षाकोठा व्यवस्थापनअन्तर्गत कक्षाकोठाको छनोट, र्याक, टेबुल निर्माण, बसाइ व्यवस्था, किट बक्सको प्रयोग, कालोपाटी व्यवस्थापन, प्रदर्शनी बोर्ड, ह्याङिङको व्यवस्था, सिकाइ अभिलेखको व्यवस्थापन आदि पर्दछन्। विद्यार्थी संख्या र शिक्षक संख्या कम भएका विद्यालयहरूमा यो उपयुक्त शिक्षण पद्धति हो। यस विधिमा पढ्नका लागि पाठ्यपुस्तक नभए पनि हुने, विद्यार्थीहरू सिकाइप्रति स्वइच्छाले लाग्ने, सिकाउने शिक्षक पनि उस्तै सक्रिय हुने गर्दछ। यो कक्षामा विद्यार्थीलाई चारवटा छुट्टाछुट्टै समूहको टेबुलमा बाँडिएर राखिएको हुन्छ। प्रत्येक विद्यार्थीका बेग्लाबेग्लै कालोपाटी रहेको हुन्छ। कक्षाका भित्ता र सिलिङमा शैक्षिक सामग्रीहरू झुन्ड्याइएका हुन्छन्। समूहमा बसेर पढ्दा कक्षामा अलि बढी हल्लाखल्ला जस्तो देखिन्छ तर एकअर्कामा विद्यार्थी खुसी भएर सिकिरहेका हुन्छन्। यस पद्धतिमा सिकाउन खोजेको कुरालाई उपयुक्त क्रियाकलापहरू गराएर ठोस ज्ञान निर्माण गर्ने प्रयत्न गरिन्छ। विद्यार्थीलाई स्कुलमा बिताउने हरेक मिनेट रोचक, आनन्ददायी र सिकाइको दृष्टिले पनि उपलब्धिमूलक होस् भन्ने कुरामा विशेष ध्यान पुर्याएर यो शिक्षण पद्धतिको विकास गरिएको छ। यो कक्षाकोठा साधारण स्कुलको भन्दा भिन्न हुन्छ। कक्षामा जेजति सामग्रीहरू हुन्छन्, त्यसमा विद्यार्थीको सहज पहुँच हुनुपर्छ । ती सामग्रीहरू विद्यार्थीले आफूलाई मन लागेको बेला प्रयोग गर्न सक्ने हुनुपर्छ। विद्यार्थीले हरेक समय सजिलो महसुस गर्न सक्ने कक्षाकोठा भनेकै बहुकक्षा बहुस्तर शिक्षण पद्धति हो। एउटै कक्षाका सबै विद्यार्थीको सिकाइस्तर समान नहुन सक्छ। यही मान्यतालाई आधार मानेर कक्षाका विद्यार्थीलाई चार समूहमा बाँडिएको हुन्छ। यस पद्धतिमा विद्यार्थीले अवधारणा बुझेपछि आफैं स्वतन्त्र रूपमा सिक्न र नयाँनयाँ क्रियाकलाप गर्न अग्रसर हुन्छन्। यस विधिको अर्को सबल पाटो के पनि हो भने मैले कति सिकेँ, साथीले कति सिक्यो र अब कति सिक्न बाँकी छ ? भन्ने कुराको मूल्यांकन विद्यार्थी आपैंले पनि गरिरहेको हुन्छ। नेपाल सरकारले लागू गरेको निरन्तर मूल्यांकन विधिको सही प्रयोग यस विधिले गरिरहेको छ। २०७६ सालको पाठ्यक्रमले कक्षा १ देखि कक्षा ३ को एकीकृत पाठ्यक्रम लागू गर्यो। यो बहुकक्षा बहुस्तर शिक्षण पद्धतिसँग मेल खान्छ। यस विधिमा हरेक माइलस्टोन पूरा गर्दा नै एक प्रकारको परीक्षा भइसकेको हुन्छ। मल्टिग्रेडका अर्को महŒवपूर्ण विशेषता भनेको १०० प्रतिशत नआई अर्थात् सबै कुरा नजानी कुनै पनि विद्यार्थी पास हुँदैनन्। वर्षभरिमा सबै माइलस्टोन पूरा नगरी कसैको पनि अन्तिम परीक्षा हँुदैन। त्यो माइलस्टोन पूरा हुनु भनेको सबै कुरा जान्नु हो। विद्यार्थीलाई वास्तवमै सिक्ने प्रवृत्तिको विकास गर्ने हो भने, जिज्ञासु बनाउने हो भने, सिक्ने तरिका सिकाउने हो भने, सिर्जनात्मक क्षमताको विकास गराउने हो भने र उसका अन्तरनिहित प्रतिभा र क्षमता उजागर एवं विकास गराउने हो भने यो पद्धति सबैभन्दा उत्तम हो। यस पद्धतिमा हरेक दिन विद्यार्थीले के के क्रियाकलाप गर्यो, के के सिक्यो भन्ने कुरा प्रस्टै थाहा पाइन्छ। विद्यार्थीले के जानेन, त्यो पनि प्रस्टै देखिन्छ र नजानेको कुरा तत्कालै सिकाइन्छ। त्यसैले यहाँ विद्यार्थीले नजानी वा नबुझी अघि बढ्ने सम्भावना नै रहँदैन।"
माओवादी बैठकको निष्कर्ष  उपनिर्वाचनको नतिजा ०८४ को आधार,"काठमाडौं : नेकपा माओवादी केन्द्रले स्थानीय तहको उपनिर्वाचनको परिणाम उत्साहजनक भएको र यसले आगामी निर्वाचन एक्लै लड्ने आधार तयार गरेको निष्कर्ष निकालेको छ। बिहीबारअध्यक्ष पुष्पकमल दाहाल प्रचण्डको निवासी खुमलटारमा बसेको केन्द्रीय कार्यालयको बैठकले यस्तो निष्कर्ष निकालेको हो । आजको बैठमा स्थानीय तह उपनिर्वाचनको प्रारम्भिक समीक्षा गरिएको छ । जितेका सिट संख्या र लोकप्रिय जनमत दुबै हिसाबले प्राप्त परिणामलाई उत्साहजन भएको निष्कर्ष निकालिएको छ,' बैठकपछि प्रवक्ता अग्निप्रसाद सापकोटाले भने,यसले अब आगामी निर्वाचनमा आफ्नै एजेण्डा र पहिचानसहित एक्लै निर्वाचन लड्ने आधार तयार गरेको छ भन्ने आजको कार्यालय बैठकको निष्कर्ष हो ।' यसअघि पार्टीले जितेका रुकुमपूर्वको पुथाउत्तरगंगा र हुम्लाको सर्केगाड गाउँपालिका जोगाएर बाँकी पालिका र वडामा थप गर्नुका साथै लोकप्रिय जनमतका हिसाबले दोस्रो हुनुलाई माओवादी केन्द्रले उपलब्धिको रुपमा लिएको छ । भएभरका सबै दलहरु मिलेर गठबन्धन गर्दा पनि रुकुमपूर्वको पुथाउत्तरगंगा गाउँपालिकामा भारी मन्तान्तरले विजयी हुनु, त्यहाँको वडामा निर्विरोध हुनु, जाजरकोटको नलगाड नगरपालिका, मोरङको ग्रामथान गाउँपालिका, नुवाकोट, उदयपुर, गोरखा, धनुषा, डोल्पाका वडाहरु लगायतका ठाउँमा भारी मतान्तरले विजयी हुनु, पहिले तेस्रोमा पनि निकै कमजोर स्थितिमा रहेको काठमाडौंको कीर्तिपुरमा नगरपालिका सहित १२ ठाउँमा उल्लेख्य मतसहित दोस्रो हुनु आदिलाई पार्टीले जनतामा माओवादीप्रति बढेको विश्वास र उत्साहको रुपमा लिएको प्रवक्ता सापकोटाले जानकारी दिए । कीर्तिपुरमा दोस्रो भए पनि यसलाई जनता र कार्यकर्ताले जीतकै रुपमा लिएको उनले बताए। पार्टीले केन्द्रीय कार्यालय र स्थायी समिति बैठकहुँदै देशव्यापी परामर्श बैठकमार्फत लिएको पहलकदमी र सबै नेता कार्यकर्ताहरु एकताबद्ध भएर खटिंदा नै उपनिर्वाचनबाट यो परिणाम प्राप्त भएको उल्लेख गर्दै प्रवक्ता सापकोटाले भने, यो उपनिर्वाचनले वृहत बामपंथी एकीकरण र कम्युनिष्ट पार्टीको पुनर्गठनका लागि हामीलाई थप आधार दिएको छ । अब यही २७ गते स्थायी समिति र त्यसपछि केन्द्रीय समिति बैठक बस्दैछ, त्यहाँ पनि समीक्षा हुनेछ । जिल्ला र प्रदेशहरुबाट पनि समीक्षा रिपार्ट आइरहेका छन् । हाम्रो प्रारम्भिक समीक्षाले परिणामलाई उत्साहवर्धन भनेको छ । बैठकले पार्टीका पालिका सम्मेलन र पालिकास्तरका खबरदारी सभाहरुलाई प्रभावकारी बनाउने निर्णय गरेको छ । खबरदारी सभाका लागि केन्द्रीय नेताहरुलाई पालिकास्तरमा खटाउने निर्णय गरेको प्रवक्ता सापकोटाले जानकारी दिए। समसामयिक विषयमा छलफल गर्दै बैठकले सरकारको प्रभावकारिता शून्य अवस्थामा रहेको निष्कर्ष निकाले छ । तरपनि आफ्नो पार्टी सरकार फेरबदलका लागि चासो नदिने पुरानै निर्णयमा अडिग रहेको प्रवक्ता सापकोटाले बताए। हाम्रो अध्यक्षले स्पष्टरुपमा भनिरहनुभएको छ, अहिले हामी सरकार फेरबदलमा लाग्दैनौं बरु ८४ सम्म नै यही सरकार जाओस् भन्नेमा हाम्रो जोड छ,'उनले भने, जसरी सरकारले सेवा प्रवाह र सुशासनको पक्षमा कमजोरी प्रस्तुति देखाइरहेको छ, यही बहानामा अराजकतावादीहरुले थप अस्थिरता निम्त्याउन नपाउन् भनेर पनि हाम्रो पार्टी ८४ सम्म यही सरकार जाओस् भन्ने चाहन्छ । माओवादी केन्द्रले विद्युत प्राधिकरणमा सरकारले गरिहेको हस्तक्षेपको विरोध गरेको छ । जसरी प्राधिकरणले महसुस उठाउन जोड दिइरहेको छ, यसलाई रोक्न इतिहासमा कहिल्यै नभएको अनौठो गरी विद्युत प्राधिकरणमै मन्त्रीले कार्यकक्ष खोलेर प्राधिकरणका काममा अवरोध गर्ने काम भएको छ, यसमा हाम्रो सशक्त बिरोध हुनेछ,'प्रवक्ता सापकाटोले भने, सरकारले बिचौलिया र भ्रष्टाचारीहरुलाई जोगाउने काम गरिरहेको छ, यसका विरुद्ध व्यवस्थित रुपमा खबरदारी गर्ने पार्टीले निर्णय गरेको छ । आगामी स्थायी समिति र केन्द्रीय समिति बैठकमा विहंगम छलफल गरेर कार्य क्रमिकरुपमा नै अघि बढ्ने उनले जानकारी दिए।"
बसको टिकट चाहियो ? ओके जर्नी छ त !,"काठमाडौं : सन् २०१४ तिर सर्लाहीका राजेशदास आईओई थापाथली क्याम्पसमा इलेक्ट्रोनिक्स कम्युनिकेसन इन्जिनियरिङ गर्दै थिए। गाउँमा हल्ला फैलियो इलेक्ट्रिक्ल कम्युनिकेसन इन्जिनियरिङ पढे त कामै पाइँदैन, त्यो विषय कसैले पढ्नु पनि हुँदैन। आफूले पढिरहेको विषय अनि बजारतिर फैलिएका हल्ला। राजेश एकमनले सोच्न बाध्य भए। के मैले पढेको विषयले काम पाइँदैन ?, उनले फेरि सोचे, अरूकै काम गर्नुपर्छ भन्ने छ र ! आफूले पनि त केही गर्न सकिन्छ। सर्लाहीका राजेश दासलाई बसको टिकट काट्न करिब डेढ घण्टाको बाटो हिँडेर रौतहटको गौर पुग्नुपथ्र्यो। टिकट खुलेकै दिन गयो भने बसको अगाडिको सिट पाइन्थ्यो, नभए पछाडिको। कहिलेकाहीँ त सिटै नपाउँदा रित्तै फर्कनुपथ्र्यो। यो उनको व्यक्तिगत समस्या मात्र थिएन, गाउँका सबैको साझा समस्या थियो। राजेशले त्यही समस्या सुल्झाउने उपाय सोचे। दिमागमा आइडिया फुरिहाल्यो बसमा पनि हवाईजहाजमा जस्तै क्लासअनुसार सिट बुक गर्ने। आफूले चाहेको र खोजेको जस्तै। सन् २०१८ मा अन्तिम वर्षको परीक्षा नसक्दै राजेशको दिमागमा अनलाइन बस टिकेटिङ को कन्सेप्ट आइसकेको थियो। प्लान र आइडियाहरूसमेत तयार पारिसकेका थिए। कमी थियो त मात्रै रकम र प्रोग्रामिङ डेभलपमेन्टको। इलेक्ट्रोनिक्स एन्ड कम्युनिकेसन इन्जिनियरिङ भित्र प्रोग्रामिङको अध्ययन कमै थियो। जसकारण उनले प्रोग्रामिङको लागि केही समय क्लास लिए र पैसा जुटाउन एक महिना जति जागिर पनि गरे। केही समयपछि उनीसँग पैसा र सीप दुवै भयो। एप डेभलपको काम सुरु गरिहाले। एप तयार भयो। नाम राखे ओके जर्नी। मतलब यात्राको भरपर्दो साथी। जहाँ आफ्नो आवश्यकताअनुसार बस टिकट बुक गर्न सकिन्छ, त्यो पनि क्लासअनुसार। राजेश ओके जर्नी ले अनलाइन बस टिकेटिङमात्रै नभई टुर प्याकेजिङमा समेत लागि रहेको बताउँछन्। ओके जर्नीले अनलाइन बस टिकेटिङको काम गर्छ। साथै टुर प्याकेजतिर पनि लागिरहेको छु उनले भने, तर, हाल भनेको बस टिकेटिङमात्रै रहेको छ। प्यासेन्जरको हिसाबले हेर्ने हो भने हामीले मार्केटभन्दा फरक प्रस्प्रेक्टिभ दिएका छौं। त्यसमा तीन क्लास रहेका छन्। बिजनेस क्लास, इकोनमिक क्लास र लक्जरी क्लास। जस्तै काठमाडौंबाट जनकपुर जाने गाडीभाडा सामान्यतयाः १२ सय छ भने, तपाईंले ओके जर्नी मा इकोनमिकल्ली क्लास बुक गर्नुभयो भने ११ सय या एक हजार रुपैयाँमा टिकट पाउन सक्नुहुन्छ। त्यसैगरी बिजनेस क्लासमा अलि महँगो १३ सय ५० र लक्जरी क्लासमा १४ सय ५० रुपैयाँसम्म पाउन सकिन्छ। ओके जर्नीले काम कसरी गर्छ ? बसमा सामान्यतयाः अगाडि, पछाडि र झ्यालवाला सिटहरू हुन्छन्। लामो रुटको बसमा यात्रा गर्नु प्रायः सबैलाई गाह्रो हुन्छ। त्यसैलाई ध्यानमा राख्दै ओकेले एकदमै आराम चाहिने र ज्येष्ठ नागरिकले बिजनेस सिट बुक गर्ने, नर्मल सिटमा जान खोज्ने यात्रुलाई इकोनमिक्स क्लासका टिकटको व्यवस्था गर्ने र कसैले गाडीमा नै खानाको पनि सुविधा माग्यो भने त्यो लक्जरी क्लास गरी आवश्यकताअनुसारको सिट उपलब्ध गराउँछ। राजेशका अनुसार दिनमा लगभग डेढ सयदेखि दुई सय जनाले लक्जरी क्लासको सिट बुक गरिरहेका छन्। जसको माग परिपूर्तिका लागि ओके जर्नीले पूर्वदेखि पश्चिमसम्म सेवा विस्तार गरेको छ। पूर्व जानको लागि प्राइम, गोल्डेन गो, नोटबस, मेची एयरबस आदि बस रहेका छन्। मधेस प्रदेशको लागि एस एयरबस, सावित्री डिलक्स तथा बुटवल तथा पश्चिमको लागि स्टारबस, रेन्बो, एस इयर आदिजस्ता बसहरू रहेका राजेशको भनाइ छ। सुरुमा आफू एक्लैले सुरुवात गरेकोे ओकेमा पछि गएर राजेशले केही साथीको साथ पाए। फ्रेन्ड सर्कल केही साथीहरूले उनको अनलाइन बस टिकेटिङमा इन्भेस्ट गर्न रेडी भए। ओकेको जुन पोर्टल हाल अनलाइनमा देखिन्छ, यहाँसम्म आइपुग्दासम्म ५० भन्दा बढी पटक चेन्ज (रिफाइन्ड) भइसकेका छन्। जुन राजेशले सुरुमा डेभलप गरेका थिए, टिम बनिसकेको थिएन, बिस्तारै टिम बन्न थाल्यो, त्यसपछि फेरि रिफान्ड हुने, टिम बन्ने पुनः रिफान्ड हुने टिम बन्ने भइरहेको हुँदा पचासै पटक पोर्टल रिफाइन्ड भएको राजेश बताउँछन्। मल्टिपल टाइममा मल्टिपल टिमहरू मिलेर फ्रिल्यान्सर इन्टर्नसिपदेखि लिएर डेभलपरहरू टाइम टु टाइम चेन्ज हुँदा प्रोडक्ट फिडब्याकिङ प्रोसेसहरू पनि चेन्ज हुँदै गएको हो, र यो मल्टिपल टिमले बनाएको प्रोडक्ट हो, उनले भने। कसरी सूचीकृत गर्ने ओकेमा ? गाडी लिस्ट गर्नका लागि ओकेको अपरेटर एप्लिकेसनबाट निःशुल्क दर्ता गर्न सकिन्छ। जसमा बसवालाहरू आफैंले टिकट बुकिङ गर्न र एजेन्टहरू पनि असाइन गर्न मिल्छ। यात्रीले गाडी बुक गर्न कुनै एप डाउनलोड गर्न पर्छ भन्ने छैन। ओके जर्नीका बेवसाइडमा गएर टिकट लिन सकिन्छ। यसका साथै एनसेल र नबिल बैंकको एपमा पनि ओके जर्नीको एप उपलब्ध छ। ओके जोर्नीको यो यात्रासम्म आइपुग्नका लागि कति खर्च भयो भनेर राजेशले अहिलेसम्म हिसाब गरेका छैनन्। क्यालकुलेसनसमेत गरिसकेका छैनन्। एज अ ट्राभल र सफ्टवेयर कम्पनीमा दर्ता भएको कारणले अन्य काम गरेर आएको पैसा यता लगाइरहेको उनले बताए। हामीले सुरु गर्ने बेलामा मलाई बस सेवा पनि छ भनेर थाहा थिएन। उनले भने, जुन अहिले बुकिङ एपहरू छन् तिनीहरूको कुनै अत्तोपत्तो थिएन। त्यतिबेलामा मसँग केही पनि थिएन प्रोडक्ट डेभलपमेन्ट गर्नेदेखि लिएर केही पनि आइडिया थिएन, मार्केटमा कसरी आउने आइडिया थिएन। एकदमै केही नभएको माइनसबाट सुरु गरेको हो। बजारमा बीचमा कम्पिटिसनहरू धेरै आइरहेकै हुन्छन्। मार्केटमा कठिनाइ भएको भए एउटा प्रोडक्ट खुब उचाइमा पुगिसकेको हुन्थ्यो। मार्केटमा ठूलो होल्डिङ प्वाइन्ट छ, उनले भने, त्यसले गर्दाखेरि हामीलाई छिटो अगाडि बढ्न अलि समय लागिरहेको छ। ट्राभल र सफ्टवेयर कम्पनीमा दर्ता भएको कारणले सरकारी कामका प्रोजेक्ट गर्ने र त्यो पैसा एता इन्भेस्ट गर्ने भएकाले हालसम्म कति पैसा खर्च भयो मैले हिसाब गरेको छैन। राजेश आफूहरू जस्तै नयाँ स्टार्टअप बिजनेसका लागि धेरै कुराहरूमा सामना गर्नु परेको बताउँछन्। उनले सबैभन्दा धेरै सरकारले बनाएको ट्याक्स पोलिसीले गर्दा समस्या भएको बताए। उनी भन्छन्, सबैभन्दा मुख्य पोलिसी ट्याक्समा प्रब्लम छ, सरकारले त्यो समाधान गर्नुपर्छ। अरू कुराहरू पनि छन्। जुन हामीले दैनिक भोगिरहेका हुन्छौं। राजेशसँग ससाना कुरामा ध्यान नपुग्दा भएको समस्याको तीतो अनुभव छ। त्यसकारण उनी नयाँ स्टार्टअप कम्पनीहरूलाई दुई वर्षको फन्डिङ भएपछि मात्रै कम्पनी चलाउन र सबै कुरा बुझेर मात्रै काम गर्न सुझाउँछन्। स्टार्टअप बिजनेसको लागि सबैभन्दा गाह्रो कुरो भनेको टिम बनाउनु हो । टिम बनाएपछि सस्टेन गराउनका लागि गाह्रो पर्छ। सेल्स र फाइनान्सियल्ली टिकाउन पनि उस्तै छ । त्यसमा लङ टर्म भिजन गर्नेको फाउन्डर पाउन पनि गाह्रो। टिम चलाउनका लागि पनि फाइनान्स आदि कुराहरूको आवश्यकता पर्छ। उनले भने, नयाँ स्टार्टअप गर्न चाहनेहरूलाई दुई वर्षको फन्डिङ चाहिँ सुरुमा नै जुटाउनुपर्छ। त्यसलाई मल्टिपल टाइम रिफाइन र स्टडी गरेर मात्रै पैसा र टाइम दिएर त्यसलाई स्टार्ट गर्नुपर्छ। पहिला सुरु त्यसका लागि इभेन्ट बनाउने त्यसको फिडब्याक लिएर सबै कुराहरू ठीक छ भनिसकेपछि मात्रै पैसा हाल्नुपर्छ। मार्केटमा पैसा भएन भने आफ्नो प्रोडक्ट चलाउन गाह्रो हुन्छ। कुनै बेलामा प्रोडक्ट धेरैमाथि पिकमा पुग्न सक्छ त्यतिखेरको लागि चाहिँ हाम्रो प्रोडक्ट क्यापेबल हुनुपर्छ। त्यसैलाई होल्ड गर्न सक्नुपर्छ र सस्टेसन गराउन सक्नुपर्छ।"
"बीआरआई फ्रेमवर्कमा सम्झौता, ऋण कि अनुदान भन्नेमा अन्योल","काठमाडौं : नेपाल र चीनले सम्झौता गरेको फ्रेमवर्क फर बीआरआई कोअपरेसनअन्तर्गत १० वटा परियोजनामा हस्ताक्षर भएको छ। प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच बेल्ट एन्ड रोड इनिसिएटिभ (बीआरआई) सहकार्यको फ्रेमवर्कसहित विभिन्न क्षेत्रमा सहकार्यको सम्झौता भएका छन्। नेपालले सन् २०१७ मा बीआरआईमा सहभागी हुने निर्णय गर्दै बीआरआई फ्रेमवर्क अग्रिमन्टमा हस्ताक्षर गरेको थियो। चीनले सन् २०१४ मा अगाडि बढाएको यसको सहकार्य फ्रेमवर्कमा भने १० वर्षमा आएर हस्ताक्षर भएको छ। अर्थात्, बीआरआईको गाँठो फुकेको छ। बीआरआई फ्रेमवर्कमा हस्ताक्षर भइसकेपछि प्रधानमन्त्री ओलीले चीनमै एक कार्यक्रममा बोल्दै भनेका छन्, ऐतिहासिक महत्व राख्ने खालका सम्झौता भएका छन्। चीनका प्रधानमन्त्री ली छ्याङको मैत्रीपूर्ण निमन्त्रणामा चार दिने औपचारिक भ्रमणमा रहेका प्रधानमन्त्री ओलीले चीनका लागि नेपाली राजदूतावासले बुधबार बेइजिङमा आयोजना गरेको रिसेप्सन समारोहमा आपसी सम्बन्धलाई व्यापकता, उचाइ र गहिरो एवं अझ मजबुत बनाउन भ्रमण सार्थक रहेको बताएका थिए। प्रधानमन्त्रीले नेपाल राजनीतिक स्थिरता र समृद्धिको युगमा प्रवेश गरेकाले अब चीनजस्ता विकसित मुलुकबाट लगानी र सहकार्य वृद्धि गरी समृद्धिको यात्रामा सँगै अगाडि बढेको बताएका थिए। उनले सन् २०२५ मा धेरै ठूलो संख्यामा चीनका पर्यटक नेपाल ल्याउने गरी तयारी भएको जानकारी दिए। उनले चीनका व्यवसायी उद्यमीको छलफलबाट उत्साहित भएको पनि धारणा राखेका थिए। परराष्ट्रमन्त्री डा आरजु राणा देउवाले प्रधानमन्त्री ओलीको भ्रमणले दुई देशको सम्बन्धलाई उचाइमा लैजान बल पुग्ने बताएकी थिइन्। चीनका लागि नेपाली राजदूत डा कृष्णप्रसाद ओलीले दुई देशको पारस्परिक विश्वास र समझदारी वृद्धि गर्न भ्रमण सफल रहेको बताएका थिए। यसरी भयो सम्झौता नेपाल र चीनबीच बुधबार बिहान फ्रेमवर्क फर बीआरआई कोअपरेसन मा सम्झौता भएको हो। फ्रेमवर्क सम्झौतामा नेपालका तर्फबाट परराष्ट्र सचिव अमृतबहादुर राई र चीनतर्फ नेसनल डेभलपमेन्ट एन्ड रिफर्म कमिसनका उपाध्यक्ष लिउ सुशेले हस्ताक्षर गरेका थिए। यसअघि तयार पारिएको फ्रेमवर्कको मस्यौदामा ग्रान्ट फाइनान्सिङ लेखिएको ठाउँमा एड फाइनान्सिङ राखेर हस्ताक्षर गरिएको छ। यो खासमा के हो र कसरी साइन गरियो त भन्ने कुरा दुई देशले नै खुलाएका छैनन्। अनुदान या ऋण जे पनि हुन सक्छ। मंगलबारसम्म दुई पक्षीय वार्तामा नेपालले लगेको अनुदान शब्दका विषयमा चीनले सहमति जनाएको थिएन। सरकारले बीआरआईअन्तर्गत सञ्चालन गर्ने परियोजनाहरू चीनले अनुदानमा बनाइदिनुपर्ने प्रस्ताव गरेको थियो। बीआरआईअन्तर्गत ऋण नलिने नेपालको प्रस्तावमा चीन असहमत भएपछि पटक पटक अनौपचारिक बैठकहरू बसेका थिए। परराष्ट्रका एक उच्च अधिकारीका अनुसार अनुदान भन्ने शब्दमा चीनको पूरा असहमति थियो। अन्ततः बीआरआई सहकार्य फ्रेमवर्कमा हस्ताक्षर भएको छ। अहिलेका लागि हस्ताक्षर हुनु नै ठूलो उपलब्धि हो। यो सकारात्मक हो। प्रदीप ज्ञवाली, उपमहासचिव, एमाले नेपालले प्रस्ताव गरेको फ्रेमवर्कको मस्यौदाको ग्रान्ट फाइनान्सिङ भन्ने शब्द हटाएर चीनले फाइनान्सिङ मात्रै राखेको थियो। बीआरआईअन्तर्गत ऋण नलिने नेपाली कांग्रेसको अडानकै कारण अनुदानमात्रै लिने गरी फ्रेमवर्क र परियोजनाहरूको सूची तयार पारेर चीन भ्रमणमा गएको सरकारले अन्ततः ऋणमै बीआरआईमा हस्ताक्षर गरेको छ। त्यति सजिलै हस्ताक्षर भएन प्रधानमन्त्री ओली र चिनियाँ प्रधानमन्त्री ली छ्याङबीच भएको पहिलो भेटमा उक्त समझदारीपत्रमा हस्ताक्षर हुन नसकेपछि परराष्ट्रमन्त्री डाआरजु राणा देउवाले चिनियाँ विदेश मन्त्रालयका प्रतिनिधिहरूसँग भेटेकी थिइन्। त्यसक्रममा चिनियाँ पक्षले बीआरआईअन्तर्गत अघि बढाउने भनेर प्रस्ताव गरिएकामध्ये केही परियोजनाहरू ऋणमै लिइदिन प्रस्ताव गरेका थिए। भ्रमण दलकै एक सदस्यले अन्नपूर्णसँग भने, १० वटा परियोजनामध्ये सबै परियोजना ऋणमै छैनन्। केही अनुदानमा पनि हुन्। केही सहुलियत ऋणमा हस्ताक्षर भएका छन्। नेपालबाट लगेका दुई परियोजना डडेल्धुराको अमरगढी सिटी हल र झापा स्र्पोट्स एकेडेमी यी परियोजनाभित्र पार्न चीनले चाहेको थिएन। यसमा पनि बढी कसरत गर्नुपयो। यसमा प्रधानमन्त्रीज्यूकै बढी अग्रसरता थियो। ती अधिकारीले अगाडि भने, प्रधानमन्त्रीले निकै चासो राख्नुभयो। फ्रेमवर्कमा हस्ताक्षर गरेर मात्रै नेपाल फर्किने हो भन्नुभयो। कसरी हुन्छ, सहमतिको बाटो खोज्नुहोस् भनेर निर्देशन दिनुभएको थियो। लामो संघर्षपछि फ्रेमवर्कमा हस्ताक्षर भएको हो। चीनले मंगलबारसम्मको छलफलमा सहकार्य फ्रेमवर्कबाट बीआरआईअन्तर्गत मदन भण्डारी विज्ञान तथा प्रविधि विश्वविद्यालय र अमरगढी सिटी हल बनाउने प्रस्ताव हटाएर फेरि थपेको थियो। बीआरआईका विषयमा कांग्रेससँग जे सम्झौता भएको छ त्यही फ्रेमवर्कमा हस्ताक्षर भएको बुझिएको छ। ऋण र अनुदान केही नभनिकन यीयी विषयमा सहकार्य गर्न सकिन्छ भनेर सहमति भएको भन्ने जानकारी पाएका छौं। प्रधानमन्त्री चीन भ्रमणबाट फर्किएपछि नै डिटेलमा थाहा होला। मीन विश्वकर्मा, नेता कांग्रेस दुईतर्फी विज्ञप्तिमा भनिएअनुसार नेपाल पक्षले चिनियाँ पक्षलाई मदन भण्डारी विज्ञान तथा प्रविधि विश्वविद्यालयको काम अगाडि बढाउन, झापाको दमकमा स्पोर्ट्स एकेडेमी र डडेल्धुरामा अमरगढी सिटी हल बनाउन आग्रह गरेको छ। यसअघि कांग्रेस र एमालेबीच भएको छलफलमा प्रधानमन्त्री ओलीले चीनले आफू र कांग्रेस सभापति देउवाको क्षेत्रमा एउटाएउटा आयोजना उपहार दिन लागेको ब्रिफिङ गरेका थिए। भ्रमण फरन डाइरेक्ट इन्भेस्ट्मेन्टको लगानीमा दुई देशबीच अझै सहकार्य गरेर चिनियाँ लगानी कसरी नेपालमा ल्याउन सकिन्छ भन्ने विषयमा केन्द्रित छ। बीआरआई सहायता हो कि अनुदान ? प्रधानमन्त्री ओली चीन भ्रमण जानुअघि अन्तिम समयसम्म दुई सत्ता साझेदार दलहरू कांग्रेस र एमालेबीच बीआरआई कार्यान्वयन फ्रेमवर्कबारे सहमति जुटाउन निकै प्रयास गर्नुपरेको थियो। कांग्रेसका नेताहरूले चीनसँग थप ऋण लिने कुरामा सहमत हुन नसकिने बताउँदै आएका थिए। सोही विषयमा पछि दुई दल सहमत भए। सहमति भएपश्चात् चीनलाई त्यसबारे प्रस्ताव पठाएको थियो। कूटनीतिक विज्ञहरूका अनुसार बीआरआई फ्रेमवर्क नेपालको हकमा लागु गर्दा एड अन्तर्गतको फ्रेमवर्कमा परियोजनालाई अगाडि बढाउने गरी दुई देशबीच सहमति भएको हो। एड भन्ने बित्तिकै हामीले विकासको सहायता भनेर बुझिन्छ। यसभित्र सहुलियत दरको ऋण पनि भन्ने बुझिन्छ। कुनै योजना सुरुमा अनुदानमा दिने र त्यसलाई पछि ऋणमा डाइभर्ट गर्ने पनि यसैभित्र पर्छ। अबको प्रक्रिया के हुन्छ ? बीआरआईका विषयमा हस्ताक्षर भए तापनि अब यो परियोजना कसरी अगाडि बढ्छ भन्ने अन्यौलनै छ। परराष्ट्रका एक उच्च अधिकारीका अनुसार अब बीआरआईको चरण भनेको परियोजना अगाडि बढ्ने बेला दुई देशबीच हस्ताक्षर हुन्छ। प्रधानमन्त्री ओली र उनका चिनियाँ समकक्षी ली चियाङबीच मंगलबार बेइजिङमा वार्ता भएपछि उनीहरूको उपस्थितिमा दुई देशका अधिकारीहरूले आर्थिक सहकार्य, व्यापार प्रबद्र्धन र भौतिक संरचना निर्माणलगायतका विभिन्न नौवटा सहमतिपत्रमा हस्ताक्षर गरेका थिए। यी हुन ९ सहमतिपत्र आर्थिक तथा प्राविधिक सहकार्यसम्बन्धी सम्झौता टोखाछहरे सुरुङका लागि लेटर अफ एक्सचेन्ज व्यापार प्रबद्र्धन सहकार्यसम्बन्धी समझदारीपत्र नेपालबाट चीन निर्यातका लागि भैंसीको मासुको थर्मल प्रशोधनका लागि आवश्यक तत्वसम्बन्धी प्रोटोकल सम्झौता विकास योजना समझदारीपत्र, रकम सहयोगसम्बन्धी लेटर अफ एक्सचेन्ज वसन्तपुरस्थति नौतले दरबारको पुनर्निर्माण सम्पन्न भएको प्रमाणपत्र हस्तान्तरण, स्वयंसेवी चिनियाँ भाषा शिक्षकसम्बन्धी समझदारीपत्र सार्वजनिक प्रसारक नेपाल टेलिभिजन र चाइनिज मिडिया ग्रुपबीच समझदारीपत्र दुइवटा परियोजना हटे सम्झौताको हस्ताक्षरित दस्ताबेजबाट काठमाडौंहेटौंडा रोपवे र काठमाडौं उपत्यका प्रसारण लाइन स्तरोन्नति गर्ने प्रस्ताव हटाइएका छन। दुवै प्रस्तावलाई यसअघि नेकपा एमालेले चुनावी एजेन्डामानै समावेश गर्दै आएको थियो। हेटौंडाकाठमाडौं रोपवे नेकपा एमालले हेटौंडाकाठमाडौं रोपवे पुनः सञ्चालन गर्ने घोषणा गरेको थियो। गत निर्वाचनमा घोषणापत्र सार्वजनिक गर्दै एमालेले बन्द रहेको हेटौंडाकाठमाडौं रोपवे पुनः सञ्चालन गर्ने भन्ने आश्वासन दिलाएको थियो। एमालेले यसलाई काठमाडौं केन्द्रित मालसामान ढुवानीमा प्रयोग गर्नेसमेत उल्लेख गरेको थियो। कुनै समय काठमाडौंको अनिकाल हटाउने पूर्वाधारका रूपमा स्थापति रोपवेको अहिले अस्थपञ्जिर मात्र बाँकी छ। राणा प्रधानमन्त्री चन्द्रशमशेरले १९८२ सालमा मकवानपुरको भीमफेदी नजीकै धोर्सङिबाट मातातीर्थसम्म २२ किलोमिटर लामो रोपवे लाइन निर्माण गराएका थिए। सोही रोपवेबाट काठमाडौंमा सामान ढुवानी हुने गरेको थियो। यो पटकको चीन भ्रमणमा प्रस्तावको सूचीमा भए पनि चीनले स्विकार नगरेपछि यो विषय सूचीबाट हटाइएको छ। काठमाडौं उपत्यका प्रसारण लाइन नेपाल विद्युत् प्राधिकरणले काठमाडौं उपत्यकामा २ सय २० केभी क्षमताको रिङ प्रसारण लाइन बनाउने भनेर घोषणा गरेको थियो। उपत्यकामा विद्युत् आपूर्तिलाई सहज गर्ने उद्देश्यसहित बनाउन लागेको रिङ प्रसारण लाइनको प्राधिकरणले सर्वेक्षण गरिरहेको थियो। त्रिशूली३ बी हब, मातातीर्थ, डुकुछाप, सिरुटार, नाला गुम्बा, लप्सेफेदी, कपन गुम्बा र तीनपिप्ले जोडेर रिङ प्रसारण लाइन बनाइने अध्ययन भइरहेको थियो। यो प्रसारण लाईनको काम अघि बढाउनका लागि बीआरआई फ्रेमवर्क भित्रै यो विषय समावेश गरिएको थियो। तर, यो परियोजना बीआरआई फ्रेमवर्कबाट हटाइएको भ्रमण दलका सदस्यले बताए।"
राष्ट्र बैंकद्वारा निर्देशन संशोधन : भुक्तानीसम्बन्धी सेवाका सबएजेन्ट खारेज,"काठमाडौं : सबएजेन्टमार्फत पनि भुक्तानीसम्बन्धी सेवा प्रवाह गर्दै आएकोमा नेपाल राष्ट्र बैंकले यसलाई खारेज गरेको छ। हाल विभिन्न पसललगायतलाई हजारौंको संख्यामा सबएजेन्ट बनाएकोलाई खारेज गर्दै त्यसलाई तीन महिनाभित्रमा आधिकारिक प्रतिनिधिमा परिणत गर्न नेपाल राष्ट्र बैंकले निर्देशन दिएको छ। केन्द्रीय बैंकले बुधबार भुक्तानी प्रणालीसम्बन्धी एकीकृत निर्देशन, २०८० लाई संशोधन गर्दै बैंक तथा वित्तीय संस्थाबाहेकका भुक्तानी सेवा प्रदायक संस्थाको आधिकारिक प्रतिनिधिसम्बन्धी व्यवस्था गरेको हो। यससँगै एजेन्ट शब्दलाई आधिकारिक प्रतिनिधि को रूपमा परिभाषित गरिएको छ। यसअनुरूप अब एजेन्ट र सबएजेन्ट दुवै आधिकारिक प्रतिनिधिको रूपमा परिणत हुनुपर्नेछ। केन्द्रीय बैंकले भुक्तानीसम्बन्धी सेवा प्रवाह गर्न नियुक्त गरिएका आधिकारिक प्रतिनिधिको निगरानी गर्ने जिम्मेवारी भुक्तानी सेवा प्रदायक संस्थालाई दिएको छ। हाल सञ्चालनमा २६ वटा भुक्तानी सेवा प्रदायक (पीएसपी) संस्थाहरू छन्। केन्द्रीय बैंकका अनुसार आधिकारिक प्रतिनिधिद्वारा ग्राहकलाई प्रदान गरिने सम्पूर्ण भुक्तानीसम्बन्धी सेवाको अन्तिम जिम्मेवारी भुक्तानी सेवा प्रदायक संस्थालाई नै दिइएको छ। भुक्तानी सेवा प्रदायक संस्थाले आधिकारिक प्रतिनिधिमार्फत भुक्तानीसम्बन्धी सेवा प्रवाह गर्दा आधिकारिक प्रतिनिधि छनोटका लागि सक्षमता परीक्षण गरी दुई पक्षबीच सम्झौता गरेको हुनुपर्नेछ। यसरी सम्झौता गर्दा अन्य भुक्तानी सेवा प्रदायक संस्थाको आधिकारिक प्रतिनिधि भई काम गर्न प्रतिबन्ध लगाउने गरी सर्त राखेर सम्झौता गर्न पाइने छैन, जारी निर्देशनमा उल्लेख छ। यसैक्रममा, भुक्तानी प्रणाली विभागका कामु कार्यकारी निर्देशक किरण पण्डित अब आधिकारिक प्रतिनिधिले सबएजेन्ट वा कुनै प्रतिनिधि नियुक्त गर्न नपाउने व्यवस्था गरेको बताए। अहिलेसम्म हजारौंको संख्यामा पसललगायतलाई भुक्तानीको सबएजेन्ट बनाइएको थियो। तर अब यो खारेज गरियो। सबैलाई एकरूपता ल्याउन अब एजेन्ट अर्थात् आधिकारिक प्रतिनिधिको रूपमा भुक्तानी सेवा प्रदायकसँग दर्ता हुनुपर्छ, उनले अन्नपूर्णसँग भने, यो निर्देशन जारी (२०८१०८१८) हुनुअघि भुक्तानी सेवा प्रदायकका आधिकारिक प्रतिनिधिसँग आबद्ध सबएजेन्टप्रतिनिधिलाई यो व्यवस्था लागू भएको तीन महिनाभित्र भुक्तानी सेवा प्रदायकका आधिकारिक प्रतिनिधिको रूपमा परिणत गरिसक्नु पर्ने वा सम्झौता रद्द गरी यस्तो सेवा बन्द गर्नुपर्नेछ। आधिकारिक प्रतिनिधिमा परिणत भएका वा सेवा बन्द भएका सबएजेन्टप्रतिनिधिको विवरण केन्द्रीय बैंकको भुक्तानी प्रणाली विभागमा पेस गर्नुपर्नेछ। भुक्तानी सेवा प्रदायक संस्थाले नियुक्त गरेको प्रतिनिधिले भुक्तानीसम्बन्धी सेवाअन्तर्गत ग्राहकका वालेट वा प्रिपेड कार्डजस्ता भुक्तानी उपकरणमा नगद जम्मा गर्ने वा भुक्तानी गर्न पाउनेछन्। तर, आफ्नो बैंक खातामा वा भुक्तानी सेवा प्रदायकको बैंक खातामा नगद जम्मा गराई आफ्नो वालेट खर्च गरी बैंक खातामा वा ग्राहकबाहेक अन्य व्यक्तिको वालेट खातामा रकम जम्मा गर्न पाइने छैन। यस्तै, ग्राहकको तर्फबाट खानेपानी, बिजुली, इन्टरनेट, मोबाइल रिचार्जजस्ता सेवाबापतको बिल भुक्तानी एवं सरकारी सेवाबापतको शुल्क वा कर भुक्तानीको लागि सहजीकरण गर्न सक्नेछन्। ग्राहकको वालेटको मौज्दात तथा कारोबारको विवरण प्रदान गरी प्रचलित कानुनको पालना गरी सुरक्षित तवरले विद्युतीय ग्राहक विवरण इलेक्ट्रोनिक केवाईसी लिने तथा उक्त विवरण अध्यावधिक गर्ने र रिमोट अनबोर्डिङ गरी ग्राहकको वालेट खाता खोलिदिने गर्न पाउँछन्। ती प्रतिनिधिले केन्द्रीय बैंकले समय समयमा निर्देशन दिएका अन्य सेवाहरू प्रदान गर्ने र यस्तो सेवा प्रदान गर्दा अनिवार्यरूपमा वालेट खाताको प्रयोग गर्नुपर्नेछ। आधिकारिक प्रतिनिधिले आफ्नो वालेटमा रकम जम्मा गर्दा अनिवार्य रूपमा बैंक खाताको प्रयोग गर्नुपर्ने छ। आधिकारिक प्रतिनिधि भन्नाले राष्ट्र बैंकबाट भुक्तानी सेवा प्रदायकको अनुमतिपत्र प्राप्त संस्थाले नियुक्त गरेको आधिकारिक प्रतिनिधि हो। साथै, यस निर्देशनको प्रयोजनका लागि ग्राहक भन्नाले भुक्तानी सेवा प्रदायक संस्थाले जारी गरेका वालेट तथा प्रिपेड कार्ड प्रयोग गर्ने व्यक्ति तथा संस्था हुन्। तोकिएका सेवा प्रदान गर्दा सेवाग्राहीबाट कुनै पनि अतिरिक्त शुल्क लिन पाइने छैन। आधिकारिक प्रतिनिधिको लागि भुक्तानी सेवा प्रदायक संस्थाले तालिम तथा सचेतना अभिवृद्धिका लागि अभिमुखीकरण कार्यक्रम सञ्चालन गर्नुपर्ने छ।"
"पोखराविरुद्ध बलिङ गर्दै जनकपुर, ४ ओभरमा पोखराले बनायो २५ रन",काठमाडौं : नेपाल प्रिमियर लिगमा जनकपुर बोल्ट्सले टस जितेर पोखरा एभेन्जर्सविरुद्ध फिल्डिङ गर्ने निर्णय गरेको छ। टियु क्रिकेट मैदानमा बिहीबार विहान जनकपुरका कप्तान अनिल साहले बलिङ गर्ने निर्णय गरेका हुन्। यसअघि दुवै खेलमा जनकपुर विजयी भएको थियो भने पोखरा पहिलो खेलमा पराजित भएको थियो। पोखराले ४ ओभरमा बिना विकेट क्षति २५ रन बनाएर खेलिरहेको छ।
१३ वर्षमा पनि पूरा भएन खानेपानी आयोजना,"बेनी : पर्वतको जलजला गाउँपालिकाका तीन वटा वडामा खानेपानी ल्याएर वितरण गर्न १३ वर्षअघि निर्माण सुरु भएको खानेपानी आयोजनाले अझै पूर्णता पाएको छैन। जलजला म्याग्दीको सदरमुकाम बेनीबजारसँगै रहेको पर्वतको स्थानीय तह हो। जलजला गाउँपालिका १ मलगाउँ, वडा नं २ को आरुबोट, वडा नं ५ को डाडाकटेरी, बनमडे, लोप्रे, फलामेडाँडा, गैरीगाउँ, टिमुरबोट, अन्नेचौरका पाँच सय घरधुरीमा खानेपानी सुविधा विस्तार गर्ने उद्देश्यले २०६८ सालमा जलजला कुकुरचिहान खानेपानी आयोजना निर्माण सुरु भएको थियो। जलजला गाउँपालिका५ का वडाध्यक्ष तिलकबहादुर जिसीले पर्याप्त बजेट व्यवस्थापन नहुँदा खानेपानी आयोजना निर्माणको काम डेढ ढशकसम्म पनि पुरा हुन नसकेको बताए। तीन करोड भन्दा बढी लागत अनुमान गरिएको योजनाका लागि वर्षमा दुईदेखि पाँच लाखका दरले मात्र बजेट आउँदा निर्माणले गति लिन नसकेको हो, उनले भने, हालसम्म प्राप्त भएको ५० लाख रूपैयाँ खर्चेर बनमडे र लोप्रेका ६५ घरमा मात्र खानेपानी वितरण भएको छ। संघीयता कार्यान्वयन सुरु नहँुदै थालिएको योजना नयाँ संविधान जारी भएपछि प्रदेश सरकारमा हस्तान्तरण भएको थियो। प्रदेश सरकारमा हस्तान्तरण नभएपछि योजनाले निरन्तरता पाए पनि बजेट पर्याप्त आएन। खानेपानी सुविधाको आसमा रहेका बासिन्दा निराश भएका जलजला कुकुुरच्यान खानेपानी तथा सरसफाइ उपभोक्ता संस्थाका सचिव समबहादुर तिलिजाले बताए। खानेपानीको आशैआशमा १३ वर्ष बित्यो, उनले भने, निर्माण गरेका इन्टेक, रिजर्भ टंकी र धाराहरू पनि पानी नआउँदै जीर्ण भएका छन्। म्याग्दीको अन्नपूर्ण गाउँपालिका८ मा पर्ने मोहरेडाडाको फेदीमा रहेको कुकुरचिहान र लोप्रेको जंगलको मुहानको पानी संकलन गरेर घरघरमा धारा बनाएर वितरण गर्ने योजनाको लक्ष्य छ। स्थानीयबासीले पुरानो आयोजनाको सार्वजनिक धारा, व्यक्तिगत लगानीमा स्थानीय मुहानमा पाइपलाइन जोडेर, कुवा र खोल्साको पानी उपभोग गर्दै आएका छन्। खानेपानीको असुविधाका कारण स्थानीयबासीको दैनिकी प्रभावित भएको स्थानीयबासी पुुर्ख पुुर्जा पुनले बताए। आयोजनाले समेटेको फलामेडाडा पर्यटकीय स्थल पनि हो। चालु आर्थिक वर्षमा भने तीन वटा शीर्षकमा सो आयोजनाका लागि दुई करोड १० लाख रुपैयाँ बजेट विनियोजन भएको छ। प्रदेश सरकारले जलजला कुकुरचिहान क्रमागत आयोजनालाई १० लाख विनियोजन गरेको छ। संघीय खानेपानी मन्त्रालयले जलजला बृहत् खानेपानी आयोजना १, ५ र ७ र बाँसखर्क कुकुरच्यान जलजला १५ को शीर्षकमा एकएक करोड रूपैयाँ बिनियोजन गरेको छ। जलजला गाउँपालिकाका उपाध्यक्ष दीपक आचार्यले संघीय र प्रदेश सरकारबाट प्राप्त भएको बजेटलाई समन्वय गरेर दोहोरो नपर्ने गरि कार्यान्वयन हुुने वातावरण बनाउने बताए। आयोजना कार्यालयकाका प्रमुख पदमबहादुर कुँवरले फरक फरक योजना अनुसार काम र क्षेत्र बाँडफाड गरेर निर्माण गरिने बताए।"
"पोखराको दोस्रो विकेट पतन, खरेल आउट",काठमाडौं : नेपाल प्रिमियर लिगमा जनकपुर बोल्ट्सविरुद्ध ब्याटिङमा उत्रिएको पोखराको दोस्रो विकेट पतन भएको छ। पोखराका एन्ड्रीज गस २० रन बनाएर पेभेलियन फर्किए भने दिनेश खरेल १० रन बनाएर आउट भए। एन्ड्रीज १६ बलमा उनले ३ चौका र १ छक्का प्रहार गरे भने खरेलले १७ बलमा १ छक्का प्रहार गरे। जनकपुरका ललित राजबंशी र जेम्स निसमले विकेट लिए।
प्रधानमन्त्री ओली आज नेपाल फर्कंदै,"काठमाडौं : प्रधानमन्त्री केपी शर्मा ओली चीनको चारदिने औपचारिक भ्रमण सकेर आज नेपाल फर्कँदै छन् । चीनका प्रधानमन्त्री ली छ्याङको निमन्त्रणामा गएका प्रधानमन्त्री ओली चीनको औपचारिक भ्रमण पूरा गरी आज फर्कने जनाइएको छ। उनी मङ्सिर १७ गते नेपाली प्रतिनिधिमण्डलको नेतृत्व गर्दै चीन गएका थिए। प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेटवार्ता गरेका थिए। प्रधानमन्त्री ओलीले मंगलबारै चीनका राष्ट्रपति सी चिनफिङसँग पनि द्विपक्षीय भेटवार्ता गरेका थिए। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्ता गरे। प्रधानमन्त्री ओलीले बुधबार पेकिङ विश्वविद्यालयमा सम्बोधन गरेका थिए। उनले नेपालचीन बिजनेस फोरमले आयोजना गर्ने कार्यक्रममा सम्बोधन गरेका थिए। बेइजिङस्थित नेपाली दूतावासले आयोजना गरेको कार्यक्रममा पनि उनी सहभागी भएका थिए। प्रधानमन्त्री ओलीले चीन भ्रमणका क्रममा चिनियाँ राष्ट्रपति सी चिनफिङलगायत शीर्ष नेताहरूसँग भेटघाट गरेका छन्। यो पनि पढ्नुहोस बेइजिङ पुगे प्रधानमन्त्री ओली, उपमन्त्री सुन बेइदोङले गरे स्वागत प्रधानमन्त्री ओलीले चिनिया राष्ट्रपति र प्रधानमन्त्री भेट्दै प्रधानमन्त्री ओलीलाई चिनियाँ समकक्षीले गरे स्वागत प्रधानमन्त्री ओलीद्वारा चिनियाँ जनक्रान्तिका सहिद स्मारकमा पुष्पहार अर्पण प्रधानमन्त्री ओली र चिनियाँ राष्ट्रपति सीबीच भेटवार्ता प्रधानमन्त्री ओलीले दिए चिनियाँ राष्ट्रपतिलाई नेपाल भ्रमणको निम्तो पेकिङ विश्वविद्यालयमा प्रधानमन्त्रीले भने  चीनको दरिलो साथ पाएका छौं,बीआरआईबाट लाभ लिन्छौं चीन भ्रमणमा ऐतिहासिक महत्त्व राख्ने खालका सम्झौता भएका छन् : प्रधानमन्त्री ओली प्रधानमन्त्री ओलीद्वारा नेपालमा लगानी बढाउन चिनियाँ लगानीकर्तासँग आग्रह"
दक्षिण कोरियाली राष्ट्रपतिविरुद्ध महाअभियोग प्रस्ताव पेस,"सोल (एजेन्सी): दक्षिण कोरियाली राष्ट्रपति युन सुक येओलविरुद्ध महाअभियोग प्रस्ताव पेस गरिएको छ। प्रमुख प्रतिपक्षी दल डेमोक्रेटिक पार्टीसहित ६ विपक्षी दलले महाअभियोग प्रस्ताव पेस गरेका हुन्। महाअभियोगमाथि शुक्रबार वा शनिबार मतदान हुने जनाइएको छ। राष्ट्रपति येओलले देशलाई उत्तर कोरियाको कम्युनिस्ट शक्तिहरूबाट जोगाउन र राज्य विरोधी तत्वहरूलाई हटाउन भन्दै मंगलबार राति मार्सल ल लागू गरेका थिए। तर, यो लागू भएको ६ घण्टा पनि नबित्दै त्यहाँका सांसदहरूले उक्त कानुनलाई उल्ट्याइदिएका थिए। मार्शल ल लागू गर्ने उनको कदमलाई बिफल पारेपछि सांसदहरूले महाभियोगको प्रक्रिया सुरु गरेका हुन्। योसँगै राष्ट्रपतिले बुधबार बिहान मार्सल ल लागू गराउने आदेश फिर्ता लिन बाध्य भएका थिए। मार्सल ल लगाउने राष्ट्रपतिको कदमको विरोध गर्दै बुधबार विपक्षी दलका कार्यकर्ताहरूले उनको राजीनामाको माग गर्दै देशभर प्रदर्शन गरेका थिए।"
"पोखरालाई पहिलो झट्का, राजबंशीले लिए विकेट",काठमाडौं : नेपाल प्रिमियर लिगमा जनकपुर बोल्ट्सविरुद्ध ब्याटिङमा उत्रिएको पोखराको पहिलो विकेट पतन भएको छ। पोखराका एन्ड्रीज गस २० रन बनाएर पेभेलियन फर्किएका छन्। १६ बलमा उनले ३ चौका र १ छक्का प्रहार गरे। जनकपुरका ललित राजबंशीले आसिफ सेखबाट क्याच गराएर विकेट लिएक हुन्। पोखराले ५ ओभरमा ३२ रन बनाएर खेलिरहेको छ।
चीन भ्रमणका उपलब्धि,"प्रधानमन्त्री केपी शर्मा ओली उत्तरी छिमेकी चीनको भ्रमणमा छन्। भ्रमणको प्रमुख मुद्दा बनेको बेल्ट एन्ड रोड इनिसियिटभ (बीआरआई) कार्यान्वयनको विषयमा दुईपक्षीय सम्झौता भएको छ। बीआरआई कार्यान्वयनका सन्दर्भमा मुलुकमा अनेक अड्कलबाजीमात्रै होइन, यसलाई राजनीतिक लाभ र हानिका रूपमा अथ्र्याउने गरिन्छ। विशेषगरी दक्षिणी छिमेकी भारत र अमेरिकाको चासो बीआरआईको विषयमा छ। चीन पुगेका प्रधानमन्त्रीले सत्ता साझेदार दल कांग्रेसकै सहमतिमा बीआरआई फ्रेमवर्कमा हस्ताक्षर गरेका छन्। यो भ्रमणले बीआरआई कार्यान्वयनमा जाने ढोका उघारेको छ। अब यसमा समेटिएका परियोजनाहरू कसरी अघि बढ्छन् भन्ने चासो छ। सम्झौता एउटा खुड्किलो हो, कार्यान्वयनपछि मात्रै यसको लाभ मुलुकले लिन सक्नेछ। छिमेकीसँगको सम्बन्ध लेनदेनमात्रै त होइन, तथापि विकसित छिमेकीले विकासोन्मुख छिमेकलाई सँगै लैजानुपर्छ भन्ने उपादेयता हुनु सुन्दर मानिन्छ। बीआरआईअन्तर्गतका परियोजनामाथिको सम्झौताले चीन र नेपालसँगको सम्बन्धलाई प्रगाढ पक्कै बनाउनेछ। यो सम्झौता दैत्य सम्बन्धको ७५औं वार्षिकोत्सव सन् २०२५ को पूर्वाद्धमा भएको छ। चीनले नेपालसँगको ७५औं सम्बन्धको वर्षगाँठलाई भव्य मनाउने तयारी गरिरहेको छ। बीआरआई फ्रेमवर्कमा दुई मुलुकबीच हस्ताक्षर भएसँगै सोअन्तर्गत विभिन्न परियोजनाहरू कार्यान्वयनमा जानेछन्। अहिले १० योजना चयन भएका छन्। टोखाछहरे टनेल, हिल्सासिमिकोट सडक योजना, किमाथांकाखाँदबारी सडक र पुल, जिलोङकेरुङकाठमाडौं रेलमार्ग, अमरगढी सिटी हल प्रोजेक्ट, जिलुङरसुवागढीचिलिमे २२० केभी प्रसारण लाइन, मदन भण्डारी प्राविधिक विश्वविद्यालय, काठमाडौं साइन्टिफिक सेन्टर र साइन्स म्युजियम, चीननेपाल औद्योगिक पार्क दमक र झापा स्पोर्ट्स एन्ड्स एथ्लेटिक्स कम्पलेक्स रहेका छन्। सहायता शब्द राखेर फ्रेमवर्कलाई दुवै मुलुकले हस्ताक्षर गरेका छन्। नेपालले अनुदानमा परियोजना निर्माणको प्रस्ताव गरेको थियो। दुईपक्षीय व्यापक छलफलपछि मात्रै यी परियोजनामा सम्झौता भएको छ। बीआरआई परियोजनाअन्तर्गत ऋणसमेत लिन सकिने गरी फ्रेम वर्कमा दुई पक्षले हस्ताक्षर गरेका हुन्। हस्ताक्षरसँगै नेपालले कुनै पनि चिनियाँ परियोजनामा ऋणसहायता दुवै लिन बाटो खुलेको छ। परियोजनाअन्तर्गत उत्तरतर्फ विद्युत प्रसारणलाइन र सडक तथा रेलमार्गको सम्भावना खुलेको छ। सम्झौता भएपछि सरकारले यसको कार्यान्वयनमा जोड दिनुपर्छ। समयमै परियोजना कार्यान्वयन भएमात्रै देशले बीआरआईबाट लाभ लिन सक्नेछ। प्रधानमन्त्रीको चीन भ्रमणको उपलब्धि पनि परियोजनाको कार्यान्वयनपछि मात्रै देखिनेछ। मुलुकको विकासका लागि सबै छिमेकीसँग उत्तिकै सौहार्द्रपूर्ण सहकार्यको नीति सरकारले लिनुपर्छ। विदेश नीतिका विषयमा सम्पूर्ण दलको एउटै मत रहेमा छिमेकीसँगबाट मुलुकले लाभ लिन सक्नेछ। विश्वका शक्ति राष्ट्रका रूपमा उदाइरहेका दुई छिमेकीसँगको सुमधुर सम्बन्धबाटै मुलुकको समृद्धि सम्भव छ भन्ने विषयमा सरकार सचेत हुनुपर्छ। बीआरआई फ्रेमवर्क कार्यान्वयनसहित झन्डै ९ अर्ब अनुदान र केही व्यापारिक सहजीकरणका सम्झौता हुनुले प्रधानमन्त्रीको चीन भ्रमण उपलब्धिमूलक रहेको ठान्न सकिन्छ।"
"लागल जनकपुरमे मेला, देखेला मोरा मनबा करेला","जनकपुरधाम : जनकपुरमा श्रद्धालुको थेगिनसक्नु भीड छ। स्वदेशबाट मात्र होइन, विदेशबाट पनि उत्तिकै पाहुनाले भरिएको छ। नजिकैका गाउँबस्तीबाट टाउकोमा झोला, बोरा बोक्दै हजारौं भक्तजन पैदलै जनकपुर आएका छन्। सबैको मनोकामना छ, शुक्रबार हुने भगवान् रामसीताको विवाह उत्सवमा सहभागिता जनाउने। जनकपुरमा लागेको साताव्यापी भव्य मेला हेर्न जो कोही उत्साहित छन्। दुलहीझैं सजिएको जनकपुरमा अधिकांश स्थानीयका घर पाहुनाले भरिभराउ छन्। छिमेकी देश भारतबाट मात्रै नभई तेस्रो मुलुकका पाहुनाले समेत जनकपुरका प्रत्येक होटल, लज, धर्मशाला, मठ मन्दिर भरिभराउ छन्। यतिसम्मकी विद्यालयका प्रांगण र खुला चौरहरूसमेत भरिन थालेका छन्। विवाहपञ्चमी महोत्सवले गर्दा पाहुनाहरूको चाप निकै बढी छ, जनकपुरको होटल वेलकमका सञ्चालक विजय झुनझुनवाला भन्छन्, हामी कहाँ त एक महिना पहिले देखिनै बुकिङ भइसकेको थियो। प्रायःजसो अहिले सबै होटलहरू भरिभराउ छन्। प्रत्येक वर्ष झै विवाहपञ्चमी महोत्सवमा सहभागी हुन भारतको सीतामढीकी सोनी साहु परिवारसँगै जनकपुर आइपुगेकी छिन्। बुधबार राममन्दिरमा आयोजित तिलकोत्सव महोत्सवमा सहभागी हुँदा निकै खुसी देखिएकी साहु भन्छिन्, भगवान् रामसीताको वैवाहिक वर्षगाँठको साक्षी बस्न पाउनु सौभाग्य हो। सप्ताहव्यापी विवाहपञ्चमी महोत्सवअन्तर्गत बुधबार तिलकोत्सव समारोह सम्पन्न भएको छ। बेहुला र बेहुली पक्षबीच विवाहको कुरोलाई अन्तिमरूप दिन र दुवै पक्षका अभिभावकहरूको सहमतिका लागि तिलकोत्सव समारोह गर्ने परम्परा मिथिलामा रहिआएको छ। सोहीअन्तर्गत राम र सीताको तिलकोत्सव समारोह राम मन्दिरको प्रांगणमा सम्पन्न भएको हो। तिलकोत्सवमा जानकी मन्दिरको तर्फबाट कोसेली लिएर जानकी मन्दिरका उत्तराधिकारी महन्थ रामरोशनदास दास वैष्णव माता सीताको अभिभावकको भूमिकामा राममन्दिर पुगेका थिए। राममन्दिरका महन्थ राम दास भगवान् रामको अभिभावकका रूपमा सहभागी भएका थिए। तिलकोत्सव समारोहमा जनकपुरका गन्यमान्य व्यक्तिहरू र हजारौं श्रद्धालुहरूको सहभागिता थियो। भव्य समारोहबीच दुवै मन्दिरका महन्थहरूले एक आपसमा अंकमाल गर्दै सम्धि मिलन विधि पूरा गरेका हुन्। तिलकोत्सव भइसकेपछि बिहीबार मटकोर विधि र शुक्रबार रामसीताको भव्य स्वयम्बर पछि राति विवाहको कार्यक्रम हुनेछ। यता, रामसीताको विवाहमा जन्तीका रूपमा भारतको अयोध्याबाट पाँच सय साधुसन्त जनकपुर आइपुगेका छन्। मंसिर १२ गते नै अयोध्याबाट हिँडेका जन्ती सोमबार महोत्तरीको मटिहानीमा आएर बास बसेको थिए। मटिहानी नगरपालिकाले जन्तीको भव्य स्वागत गरेको थियो। मंगलबार जनकपुर पुगेको जन्ती विवाहमा सहभागी भएर फर्किने छन्। जन्ती चार दिनसम्म जनकपुरमा बास बस्ने छन् र उहाँहरूको बास र भोजनको सम्पूर्ण व्यवस्था गरिएको छ, महन्त रामरोशन दासले भने, मिथिलाञ्चलमा छोरीको बिहेमा आउने जन्तीलाई जुन सम्मान र प्रतिष्ठाका साथ राखिन्छ हामी त्यसरी नै अयोध्याबाट आएका पाहुनाहरूको सत्कार गर्ने छौं।मधेस प्रदेश सरकारले विवाहपञ्चमी महोत्सवको अवसरमा प्रदेशभरि बिहीबार र शुक्रबार सार्वजनिक बिदा दिएको छ। साथै महोत्सवलाई भव्यता दिनका लागि सम्पूर्ण नगरवासीले घरघरमा दिपोत्सव गर्न पनि आह्वान गरिएको छ।"
बालबालिकाका किताबमा जनयुद्ध का सामग्री,"गोरखा : गोरखाको अजिरकोट गाउँपालिकाले स्थानीय विषयको पठ्यपुस्तकमा तत्कालीन माओवादीको सशस्त्र जनयुद्ध का पाठ्यवस्तु समावेश गरेको छ। कक्षा ५ को पाठ्यपुस्तकको पाठ १६ मा माओवादी जनयुद्ध सम्बन्धी विषयवस्तु समावेश गरेको हो। अजिरकोट सेरोफेरो नाम राखेर छापिएको सो पुस्तकको पेज नं ४५ मा सामाजिक चेतना विषय क्षेत्रअन्तर्गत जनयुद्ध र गणतान्त्रिक नेपाल शीर्षक राखिएको छ। सो पाठमा प्रतिक्रियावादी राज्यसत्तालाई ध्वंस गर्दै नयाँ जनवादी राज्यसत्ता स्थापना गर्न जनयुद्धको बाटोमा अघि बढौं, विद्रोह जनताको अधिकार हो, जनयुद्ध जिन्दावाद लगायतका नारा लेखिएका पोस्टरहरू राखिएका छन्। त्यस्तै सो पाठको सुरुमै जनता नै इतिहासका निर्माता हुन् माओ, भनेर माओत्से तुङको भनाइ उल्लेख गरिएको छ। यस्तै, जनमुक्ति सेना का तस्बिर राखिएका छन्। कक्षा ५ लाई पढाउन भनेर तयार पारिएको सो पुस्तकको अन्तिम पाठमा जनवादी राज्यसत्ता स्थापनाका लागि माओवादी पार्टीले ०५२ सालदेखि जनयुद्ध सुरु गरेको, जनयुद्धको प्रथम सहिद दिलबहादुर रम्तेल भएको, जनयुद्धको सिलसिलामा १७ हजारभन्दा धेरैले सहादत प्राप्त गरेको लगायतका विषयवस्तु समाविष्ट छन्। अजिरकोट गाउँपालिका प्रकाशक रहेको सो पाठ्यपुस्तकको सम्पादनको जिम्मा रुम टु रिड नामक गैरसरकारी संस्थाका अनन्त वाग्ले, राजन सापकोटा र एलबी खड्का छन्। गाउँपालिकाका अध्यक्ष दीपक देवकोटा संरक्षक र शिक्षा शाखाका प्रमुख सीताराम पन्त निर्देशक रहेको सो पाठ्यपुस्तक स्थानीय विद्यालयका शिक्षकहरू कालिकाप्रसाद अधिकारी, विष्णुप्रसाद अधिकारी, बुद्धिबहादुर विक, वीरबहादुर गुरुङ, हरिराम दवाडी, वीरेन्द्र कोइली, प्रदीप शेर्पा, दिल धामी र सन्तोष खनालले लेखेका हुन्। पाठ्यपुस्तकमा कसरी जनयुद्धका तस्बिर र विषयवस्तु छापियो भन्नेमा भने सबैले अनभिज्ञता प्रकट गरेका छन्। एकाइ बाँडफाँट गरेर लेखेका थियौं। एकाइ १६ को सामाजिक चेतनाको विषयमा लेख्ने जिम्मा वीरबहादुर सरको थियो, लेखक मण्डलका कालीका अधिकारीले भने, सामाजिक चेतना शीर्षकमा यस्ता विषयबस्तु पर्दैन भनेर हामीले असहमति जनाएका थियौं। यस्तो तस्बिर आउलान् भन्ने त कल्पना पनि गरेका थिएनौं। जेठमा लेखेर सकिएको थियो। अन्तिममा लेखक मण्डल, सम्पादक मण्डल र कार्यपालिका बसेर छलफल गर्ने भन्दा भन्दै मिटिङ नबसी एक्कासि हिजो अस्ति मात्र किताब पो छापिएर आयो। यसमा आफूहरूले असहमति जनाइरहेको उनले बताए। लेखक मण्डलकै अर्का वीरबहादुर गुरुङले पनि पुस्तकमा कसरी यस्ता तस्वीरहरू छापिए भन्ने बारे अनभिज्ञता प्रकट गरे। लेखक मण्डलले लेखेर पेश गरेको मस्यौदा सम्पादक मण्डलले अन्तिमरूप दिने हो, गुरुङले भने, मस्यौदा त्यति धेरै आपत्तिजनक थिएन तैपनि, अन्तिममा छलफल गर्नुपर्छ भन्दाभन्दै सम्पादक मण्डलले प्रेसमा पठाइदिएछन्। छलफल गर्न पाइएन। यी तस्बिरहरू कसरी छापिएर आए भन्ने बारेमा रुम टु रिड र कार्यपालिकालाई थाहा होला। एक पक्षीय नभइकन सामाजिक परिवर्तनका कालखण्डहरू लेख्ने भन्दाभन्दै यी फोटोहरूले गर्नुगयो। जनयुद्धका विषयवस्तु छापिएका पाठ्यपुस्तकका सम्पादक मण्डल रुम टु रिडका एलबी खड्काले पनि जनयुद्धका विषयवस्तुप्रति आफूहरू जिम्मेवार नभएको दाबी गरेका छन्। कन्टेन हामीले लेख्ने होइन, हामीले त लेखिएर आएका विषयवस्तु सम्पादन गर्ने मात्र हो। यसप्रति हामी जिम्मेवार छैनौं, उनले भने, मस्यौदा आउँदा पनि कुरा त उठेकै थियो। सच्याउने कुरा थियो, तर नसच्याइकन कसरी छापिएर आएछ। बालबालिकाले पढ्ने पाठ्यपुस्तकमा जनयुद्ध को चित्रसहितको विषयवस्तु आउनुलाई गाउँपालिकाका अध्यक्ष दीपक देवकोटाले पनि त्यति धेरै राम्रो मानेका छैनन्। स्थानीय पाठ्यक्रम बनाएर लागू गर्नुपर्ने भन्ने कुरा स्थानीय सरकार सञ्चालन ऐनमा कानुनी व्यवस्था छ। त्यही अनुसार स्थानीय पाठ्यक्रम प्रारूप, स्थानीय पाठ्यक्रम तथा पाठ्यसामग्री विकास तथा वितरण निर्देशिका, स्थानीय पाठ्यक्रम निर्माण निर्देशिकाप्रति पूर्ण सचेत रहेर पाठ्यपुस्तक लेख्न सिनियर शिक्षकहरूलाई जिम्मा दिएका थियौं, देवकोटाले भने, प्राविधिक सहयोगका लागि रुम टु रिडलाई आग्रह गरेका थियौं। सरहरूले लेखेर ल्याउनु भएको मस्यौदा हेर्दा त्यति धेरै बेठिक थिएन। अहिले किताबमा आएका फोटाहरू त्यतिबेला आएका थिएनन्। इतिहास जस्ताको तस्तै उल्लेख गर्नुपर्छ भन्ने हाम्रो धारणा हो। अब यसलाई फागुनभित्र सच्याएर पुनःप्रकाशन गर्ने छौं। सच्याएर पुनः प्रकाशन गर्नेबारे गाउँ शिक्षा समितिमा छलफल भएको उनको भनाइ छ।"
बीआरआईमा परेका परियोजना यस्ता छन्,"काठमाडौं : प्रधानमन्त्री केपी शर्मा ओलिको चीन भ्रमणको क्रममा बुधबार बीआरआई फ्रेमवर्कमा सम्झौता भएको छ। उक्त सम्झौतापछि नेपाल पक्षले १० आयोजनाको नाम सार्वजनिक गरेको छ। यसअघि समावेश भएका केही आयोजनाहरू बीआरआई फ्रेमवर्कबाट हटाइएका छन् भने केही नयाँ थपिएका छन्। यी आयोजनाहरू बीआरआईअन्तर्गत सहायताको फ्रेमवर्कमा त परेका छन् तर ऋण वा अनुदान के मा बनाउने भन्ने खुलाइएको छैन। १टोखाछहरे सुरुङमार्ग बीआरआई फ्रेमवर्कमा परेको यो सुरुङ मार्गले काठमाडौं रसुवा दुरीलाई कम गर्न मद्दत गर्ने छ। ०७६ सालमा चिनियाँ राष्ट्रपति सी चिनफिङको नेपाल भ्रमणको बेला टोखाछहरे सुरुङमार्ग अनुदानमा बनाइदिने सहमति भएको थियो। उक्त भ्रमणका क्रममा काठमाडौं टोखाछहरे नवाकोटको सदरमुकाम विदुर हुँदै बेत्रावती र स्याफ्रुबेंसीसम्म सुरुङसहितको सडक निर्माण गरिदिन चीन सहमत भएको थियो। उक्त भ्रमणको क्रममा चीनसँग भएका २० समझदारी मध्ये यो सुरुङमार्ग निर्माण पनि एक थियो। सुरुङमार्ग निर्माण सहयोग सम्बन्धमा अर्थ मन्त्रालय र चीन अन्तर्राष्ट्रिय विकास सहयोग एजेन्सीबीच सम्झौता पनि भएको थियो। उक्त समझदारीअनुसार पहिलो चरणमा चीनले काठमाडौंको टोखादेखि नुवाकोट सदरमुकामसम्म सुरुङ सहितको ३२ किमि सडक मार्ग अनुदानमा निर्माण गरी दिने भनिएको थियो। टोखाछहरे सुरुङमार्ग ७ किमिको बन्ने भनिएको थियो। काठमाडौं रसुवागढी जोड्ने सुरुङमार्ग दुई खण्डमा निर्माण हुने, जसमा काठमाडौंको टोखा र नुवाकोटको छहरे तथा रसुवाको बेत्रावती र स्याफ्रुबेंसीमा सडक सुरुङमार्ग निर्माण गरिने भनिएको थियो। हाल सञ्चालनमा रहेको प्रमुख मार्ग काठमाडौंगल्छीस्याफ्रुबेंसी हुँदै रसुवागढी पुग्न १२८ किलोमिटर दूरी पार गर्नुपर्छ। काठमाडौंको बाइपास, नुवाकोटको विदुर, रसुवाको धुन्चे र स्याफ्रुबेंसी हुँदै रसुवागडीको दूरी १५२ किमि छ। टोखाछहरे गँगटे ४४ किलोमिटर छ। गल्छीछहरेमा निर्माण गर्दा यो खण्ड १२ किमी घट्छ। गँगटेबेत्रावती १७ किमी, बेत्रावतीमैलुङ १० किमि, मैलुङस्याफ्रुबेंसी १९ किमी, स्याफ्रबेंसीरसुवागढी १६ किमी छ। ०७१ सालमा गरिएको अध्ययनअनुसार लगानी बोर्डले सुरुङमार्ग निर्माण गर्न २६ अर्ब ५० करोड रुपैयाँ लाग्ने अनुमान गरेको थियो। पछि चीन सरकारको सहयोगमा भएको प्रारम्भिक अध्ययनमा यो आयोजना अघि बढाउन उपयुक्त हुने भनिएको थियो। अध्ययनले सुरुङ मार्गको तीनवटा लम्बाइ प्रस्तुत गरेको छ, ३३, ३६ र ४२ किलोमिटर। बोर्डले गरेको अध्ययनले पनि सुरुङमार्गको लम्बाइ ४१७५ हुने अनुमान गरेको थियो। त्यसपछि भने आयोजना काम अघि बढ्ेन। २हिल्सासिमिकोट सडक योजना उत्तर दक्षिण कर्णाली कोरिडरअन्तर्गत हिल्सासिमिकोट सडक योजना बीआरआई फ्रेमवर्कमा परेको छ। सरकारले राष्ट्रिय गौरवको आयोजनाका रूपमा समावेश गरेको यो खण्ड चीनको नाका हिल्सादेखि सिमिकोटसम्म २ लेन सडक स्तरोन्नति गर्ने उल्लेख छ। यसको सम्भाव्यता अध्ययनका लागि गत भदौमा चीनसँग सम्झौता भइसकेको छ। ०६९०७० बाट आयोजना निर्माणको काम सुरु गरिएको थियो। यो खण्डको सुरु लागत ४ अर्ब १० करोड ५० लाख ३० हजार थियो। पछि संशोधित लागत १५ अर्ब (कालोपत्रे स्तरोन्नतिसमेत) भएको छ। १४६ किमी सडक निर्माणस्तरोन्नति गर्ने र १० वटा पुल निर्माण गरिने यो आयोजनाको अहिलेसम्म १४५२ किमी, ट्रयाक खोल्ने काम भइसकेको छ। यस्तै, १५५ किमी ग्राभेल र २ वटा पुल निर्माण भएका छन्। ३किमाथांकाखाँदबारी सडक र पुल राष्ट्रिय गौरवको आयोजना उत्तर दक्षिण (कोसी) सडक योजनाअन्तर्गत खाँदबारीकिमाथांका सडकको लम्बाइ १६२ किमी छ। दक्षिणको नाका मोरङको रानी हुँदै विराटनगर हिलेलेगुवा भएर संखुवासभाको किमाथांकासम्म जोड्ने यो राजमार्गको कुल लम्वाई ३४५ किमी छ। रानीदेखि खाँदबारीसम्मको सडक खण्ड कालोपत्रे भैसकेको छ भने हाल खाँदबारी देखि च्याम्ताङ १३४ किमी सडक खण्ड स्तरोन्नतिको कार्य भइरहेको छ। ४जिलोङकेरुङकाठमाडौं रेलमार्ग ०७२ सालमा भारतले नेपालमा अघोषित नाकाबन्दी गर्नुअघिसम्म जिलोङकेरुङकाठमाडौं रेलमार्गको चर्चा थिएन। भारतले गरेको नाकाबन्दीका कारण समस्या परिरहेको बेलामा तत्कालीन प्रधानमन्त्री केपी शर्मा ओलीले चीनको औपचारिक भ्रमण गरे। भ्रमणको अवसरमा ०७२ चैत ८ मा यातायात तथा पारवहन सन्धि भयो। सोही सन्धिका क्रममा केरुङकाठमाडौं रेलमार्ग निर्माणको विषयले पनि स्थान पायो। ०७५ मंसिरमा नेपाल भ्रमणमा आएको चीनको नेसनल रेलवे अथोरिटीका डेपुटी एडमिनिस्ट्रेटिभको नेतृत्वको टोलीले काठमाडौंकेरुङ रेलमार्गको पूर्वसम्भाव्यता अध्ययन प्रतिवेदन नेपाललाई हस्तान्तरण गरेको थियो। रसुवागढी सिमा नाकादेखि काठमाडौंसम्मको दूरी ७२२५ किलोमिटर छ। निर्माण गर्न करिब ३ अर्ब रुपैयाँ लाग्ने, रेलमार्गको ९८५ प्रतिशत खण्ड पुल तथा सुरुङमा रहने, चारवटा स्टेसन रहने र सातवटा सुरुङमार्ग निर्माण गर्नुपर्ने भनिएको छ। अहिले आयोजनाको विस्तृत परियोजना प्रतिवेदन (डीपीआर) अध्ययन भइरहेको छ। चिनियाँ टोलीलाई सन् २०२६ भित्र डीपीआर बनाइसक्ने सीमा तोकिएको छ। ५अमरगढी सिटी हल प्रोजेक्ट बीआरआई फ्रेमवर्कमा परेको यो नयाँ आयोजना हो। सरकारको १० स्मार्ट सिटीभित्र परेको अमरगढी स्मार्टसिटिसँगै यस क्षेत्रमा सिटी हल प्रोजेक्ट अघि बढाउन लागिएको हो। चीन सरकारको ऋण वा अनुदानमध्ये कुन सहायता अन्तर्गत यो आयोजना अघि बढाउने भन्ने खुलाइएको छैन। ६जिलुङरसुवागढीचिलिमे २२० केभी प्रसारण लाइन छिमेकी मुलुक चीनसँग विद्युत् आदानप्रदान गर्ने उद्देश्यले रातमाटेरसुवागढीकेरुङ ४०० केभी प्रसारण लाइन निर्माणका लागि छनोट गरिएको थियो। तत्कालीन प्रधानमन्त्री केपी शर्मा ओलीको चीन भ्रमणको क्रममा बेल्ट रोड इनिसियटिभ (बीआरआई) अन्तर्गत प्रस्ताव गरी उक्त सम्झौता भएको थियो। रातमाटेरसुवाकेरुङ प्रसारण लाइन सुरुमा ४ सय (किलोभोल्टकेभी) को बनाउने भन्ने थियो। तर, अहिले नेपाल र चीनबीच चिलिमेकेरुङ सिंगल सर्किटअन्तर्गत २२० केभी प्रसारणलाइन निर्माण गर्ने सहमति भएको छ। यो अन्तरदेशीय प्रसारणलाइन हो। ०८० सालमा तत्कालिन प्रधानमन्त्री प्रचण्डको चीन भ्रमणको क्रममा यो प्रसारणलाइन अघि बढाउने समझदारीसँगै सम्भाव्यता अध्ययनका लागि पनि सहमति भएको थियो। ७मदन भण्डारी प्राविधिक विश्वविद्यालय मदन भण्डारी विज्ञान तथा प्रविधि विश्वविद्यालय नेपाल सरकारद्वारा प्रस्तावित नयाँ विश्वविद्यालय हो। विश्वविद्यालय मकवानपुर जिल्लाको चित्लाङमा रहनेछ। मदन भण्डारी विज्ञान तथा प्रविधि विश्वविद्यालय ऐन, ०७९ (अगस्ट ३, २०२२) मा जारी गरी मदन भण्डारी विज्ञान तथा प्रविधि विश्वविद्यालय स्थापना भएको हो। विश्वस्तरीय अनुसन्धानउन्मुख विश्वविद्यालयले देशको अर्थतन्त्रको प्रतिस्पर्धात्मक क्षमता बढाउने, नयाँ ज्ञान र प्रविधिको सृजना गरी देशको आर्थिक विकासमा प्रत्यक्ष योगदान पुयाउने सरकारको भनाइ छ। सन् २०१९ मा चिनियाँ राष्ट्रपति सी जिनपिङको नेपाल भ्रमणका क्रममा यो विश्वविद्यालयलाई अघि बढाउने सहमति भएकाले नेपालचीन रणनीतिक आधार महत्व बोकेको छ। ८काठमाडौं साइन्टिफिक सेन्टर र साइन्स म्युजियम बीआरआई फ्रेमवर्कमा परेको यो नयाँ आयोजना हो। तर, यसको विस्तृत विवरण खुलाइएको छैन। ९चीननेपाल औद्योगिक पार्क दमक झापाको दमक नगरपालिका १०, कमल गाउँपालिका ७ र गौरादह नगरपालिका५ का केही भूभाग समेटेर रतुवा र मावा नदीको बीच भागमा अर्बौं लगानीमा चीननेपाल औद्योगिक पार्क बन्न लागेको हो। सो पार्क निर्माणका लागि चीनको ल्हासा इकोनोमिक एन्ड टेक्नोलोजी डेभलपमेन्ट जोन जिङ पिङ ज्वाइन्ट क्रिएसन कन्सट्रक्सन प्रोजेक्ट डेभलपमेन्ट कम्पनी लिमिटेडलाई लगानी गर्न सरकारले स्वीकृति दिएको छ। यसका लागि दुवै देशबीच सम्झौता पनि भइसकेको छ। यो पार्क १० वर्षमा निर्माण हुनेछ। ४० वर्ष चिनियाँले नै पार्क सञ्चालन गर्ने र त्यसपछि नेपाललाई हस्तान्तरण गर्ने जनाइएको छ । एक हजार ६ सय हेक्टरमा बन्ने सो औद्योगिक पार्कको निर्माण चार चरणमा सम्पन्न हुनेछ। पहिलो चरणमा ५८ करोड ६० लाख अमेरिकी डलर (६३ अर्ब २१ करोड रुपैयाँ) लगानी गरेर निर्माण कार्य हुनेछ। सो औद्योगिक पार्क काम, आराम, मनोरञ्जन र संस्कृतिका दृष्टिले समेत दक्षिण एसियामै उत्कृष्ट हुने सरकारको भनाई छ। यो परियोजना २२ सय बिगाहा क्षेत्रफलमा फैलिने र हाल १३ सय बिगाहा जमिन एकीकृत गरिसकिएको छ। सन् २०१७ मा चीनबाट आएका टोलीले उक्त जग्गा अवलोकन गरेका थिए। १० झापा स्पोर्ट्स एन्ड्स एथलेटिक्स कम्पलेक्स बीआरआई फ्रेमवर्कमा परेको यो नयाँ परियोजना हो। खेलकुद क्षेत्रको विकास र विस्तारका लागि यो आयोजना अघि बढाउन लागिएको सरकारले जनाएको छ। यद्यपि, यसको विस्तृत विवरण सार्वजनिक भएको छैन।"
चीन भ्रमणका उपलब्धि,"प्रधानमन्त्री केपी शर्मा ओली उत्तरी छिमेकी चीनको भ्रमणमा छन्। भ्रमणको प्रमुख मुद्दा बनेको बेल्ट एन्ड रोड इनिसियिटभ (बीआरआई) कार्यान्वयनको विषयमा दुईपक्षीय सम्झौता भएको छ। बीआरआई कार्यान्वयनका सन्दर्भमा मुलुकमा अनेक अड्कलबाजीमात्रै होइन, यसलाई राजनीतिक लाभ र हानिका रूपमा अथ्र्याउने गरिन्छ। विशेषगरी दक्षिणी छिमेकी भारत र अमेरिकाको चासो बीआरआईको विषयमा छ। चीन पुगेका प्रधानमन्त्रीले सत्ता साझेदार दल कांग्रेसकै सहमतिमा बीआरआई फ्रेमवर्कमा हस्ताक्षर गरेका छन्। यो भ्रमणले बीआरआई कार्यान्वयनमा जाने ढोका उघारेको छ। अब यसमा समेटिएका परियोजनाहरू कसरी अघि बढ्छन् भन्ने चासो छ। सम्झौता एउटा खुड्किलो हो, कार्यान्वयनपछि मात्रै यसको लाभ मुलुकले लिन सक्नेछ। छिमेकीसँगको सम्बन्ध लेनदेनमात्रै त होइन, तथापि विकसित छिमेकीले विकासोन्मुख छिमेकलाई सँगै लैजानुपर्छ भन्ने उपादेयता हुनु सुन्दर मानिन्छ। बीआरआईअन्तर्गतका परियोजनामाथिको सम्झौताले चीन र नेपालसँगको सम्बन्धलाई प्रगाढ पक्कै बनाउनेछ। यो सम्झौता दैत्य सम्बन्धको ७५औं वार्षिकोत्सव सन् २०२५ को पूर्वाद्धमा भएको छ। चीनले नेपालसँगको ७५औं सम्बन्धको वर्षगाँठलाई भव्य मनाउने तयारी गरिरहेको छ। बीआरआई फ्रेमवर्कमा दुई मुलुकबीच हस्ताक्षर भएसँगै सोअन्तर्गत विभिन्न परियोजनाहरू कार्यान्वयनमा जानेछन्। अहिले १० योजना चयन भएका छन्। टोखाछहरे टनेल, हिल्सासिमिकोट सडक योजना, किमाथांकाखाँदबारी सडक र पुल, जिलोङकेरुङकाठमाडौं रेलमार्ग, अमरगढी सिटी हल प्रोजेक्ट, जिलुङरसुवागढीचिलिमे २२० केभी प्रसारण लाइन, मदन भण्डारी प्राविधिक विश्वविद्यालय, काठमाडौं साइन्टिफिक सेन्टर र साइन्स म्युजियम, चीननेपाल औद्योगिक पार्क दमक र झापा स्पोर्ट्स एन्ड्स एथ्लेटिक्स कम्पलेक्स रहेका छन्। सहायता शब्द राखेर फ्रेमवर्कलाई दुवै मुलुकले हस्ताक्षर गरेका छन्। नेपालले अनुदानमा परियोजना निर्माणको प्रस्ताव गरेको थियो। दुईपक्षीय व्यापक छलफलपछि मात्रै यी परियोजनामा सम्झौता भएको छ। बीआरआई परियोजनाअन्तर्गत ऋणसमेत लिन सकिने गरी फ्रेम वर्कमा दुई पक्षले हस्ताक्षर गरेका हुन्। हस्ताक्षरसँगै नेपालले कुनै पनि चिनियाँ परियोजनामा ऋणसहायता दुवै लिन बाटो खुलेको छ। परियोजनाअन्तर्गत उत्तरतर्फ विद्युत प्रसारणलाइन र सडक तथा रेलमार्गको सम्भावना खुलेको छ। सम्झौता भएपछि सरकारले यसको कार्यान्वयनमा जोड दिनुपर्छ। समयमै परियोजना कार्यान्वयन भएमात्रै देशले बीआरआईबाट लाभ लिन सक्नेछ। प्रधानमन्त्रीको चीन भ्रमणको उपलब्धि पनि परियोजनाको कार्यान्वयनपछि मात्रै देखिनेछ। मुलुकको विकासका लागि सबै छिमेकीसँग उत्तिकै सौहार्द्रपूर्ण सहकार्यको नीति सरकारले लिनुपर्छ। विदेश नीतिका विषयमा सम्पूर्ण दलको एउटै मत रहेमा छिमेकीसँगबाट मुलुकले लाभ लिन सक्नेछ। विश्वका शक्ति राष्ट्रका रूपमा उदाइरहेका दुई छिमेकीसँगको सुमधुर सम्बन्धबाटै मुलुकको समृद्धि सम्भव छ भन्ने विषयमा सरकार सचेत हुनुपर्छ। बीआरआई फ्रेमवर्क कार्यान्वयनसहित झन्डै ९ अर्ब अनुदान र केही व्यापारिक सहजीकरणका सम्झौता हुनुले प्रधानमन्त्रीको चीन भ्रमण उपलब्धिमूलक रहेको ठान्न सकिन्छ।"
राष्ट्र बैंकद्वारा निर्देशन संशोधन : भुक्तानीसम्बन्धी सेवाका सबएजेन्ट खारेज,"काठमाडौं : सबएजेन्टमार्फत पनि भुक्तानीसम्बन्धी सेवा प्रवाह गर्दै आएकोमा नेपाल राष्ट्र बैंकले यसलाई खारेज गरेको छ। हाल विभिन्न पसललगायतलाई हजारौंको संख्यामा सबएजेन्ट बनाएकोलाई खारेज गर्दै त्यसलाई तीन महिनाभित्रमा आधिकारिक प्रतिनिधिमा परिणत गर्न नेपाल राष्ट्र बैंकले निर्देशन दिएको छ। केन्द्रीय बैंकले बुधबार भुक्तानी प्रणालीसम्बन्धी एकीकृत निर्देशन, २०८० लाई संशोधन गर्दै बैंक तथा वित्तीय संस्थाबाहेकका भुक्तानी सेवा प्रदायक संस्थाको आधिकारिक प्रतिनिधिसम्बन्धी व्यवस्था गरेको हो। यससँगै एजेन्ट शब्दलाई आधिकारिक प्रतिनिधि को रूपमा परिभाषित गरिएको छ। यसअनुरूप अब एजेन्ट र सबएजेन्ट दुवै आधिकारिक प्रतिनिधिको रूपमा परिणत हुनुपर्नेछ। केन्द्रीय बैंकले भुक्तानीसम्बन्धी सेवा प्रवाह गर्न नियुक्त गरिएका आधिकारिक प्रतिनिधिको निगरानी गर्ने जिम्मेवारी भुक्तानी सेवा प्रदायक संस्थालाई दिएको छ। हाल सञ्चालनमा २६ वटा भुक्तानी सेवा प्रदायक (पीएसपी) संस्थाहरू छन्। केन्द्रीय बैंकका अनुसार आधिकारिक प्रतिनिधिद्वारा ग्राहकलाई प्रदान गरिने सम्पूर्ण भुक्तानीसम्बन्धी सेवाको अन्तिम जिम्मेवारी भुक्तानी सेवा प्रदायक संस्थालाई नै दिइएको छ। भुक्तानी सेवा प्रदायक संस्थाले आधिकारिक प्रतिनिधिमार्फत भुक्तानीसम्बन्धी सेवा प्रवाह गर्दा आधिकारिक प्रतिनिधि छनोटका लागि सक्षमता परीक्षण गरी दुई पक्षबीच सम्झौता गरेको हुनुपर्नेछ। यसरी सम्झौता गर्दा अन्य भुक्तानी सेवा प्रदायक संस्थाको आधिकारिक प्रतिनिधि भई काम गर्न प्रतिबन्ध लगाउने गरी सर्त राखेर सम्झौता गर्न पाइने छैन, जारी निर्देशनमा उल्लेख छ। यसैक्रममा, भुक्तानी प्रणाली विभागका कामु कार्यकारी निर्देशक किरण पण्डित अब आधिकारिक प्रतिनिधिले सबएजेन्ट वा कुनै प्रतिनिधि नियुक्त गर्न नपाउने व्यवस्था गरेको बताए। अहिलेसम्म हजारौंको संख्यामा पसललगायतलाई भुक्तानीको सबएजेन्ट बनाइएको थियो। तर अब यो खारेज गरियो। सबैलाई एकरूपता ल्याउन अब एजेन्ट अर्थात् आधिकारिक प्रतिनिधिको रूपमा भुक्तानी सेवा प्रदायकसँग दर्ता हुनुपर्छ, उनले अन्नपूर्णसँग भने, यो निर्देशन जारी (२०८१०८१८) हुनुअघि भुक्तानी सेवा प्रदायकका आधिकारिक प्रतिनिधिसँग आबद्ध सबएजेन्टप्रतिनिधिलाई यो व्यवस्था लागू भएको तीन महिनाभित्र भुक्तानी सेवा प्रदायकका आधिकारिक प्रतिनिधिको रूपमा परिणत गरिसक्नु पर्ने वा सम्झौता रद्द गरी यस्तो सेवा बन्द गर्नुपर्नेछ। आधिकारिक प्रतिनिधिमा परिणत भएका वा सेवा बन्द भएका सबएजेन्टप्रतिनिधिको विवरण केन्द्रीय बैंकको भुक्तानी प्रणाली विभागमा पेस गर्नुपर्नेछ। भुक्तानी सेवा प्रदायक संस्थाले नियुक्त गरेको प्रतिनिधिले भुक्तानीसम्बन्धी सेवाअन्तर्गत ग्राहकका वालेट वा प्रिपेड कार्डजस्ता भुक्तानी उपकरणमा नगद जम्मा गर्ने वा भुक्तानी गर्न पाउनेछन्। तर, आफ्नो बैंक खातामा वा भुक्तानी सेवा प्रदायकको बैंक खातामा नगद जम्मा गराई आफ्नो वालेट खर्च गरी बैंक खातामा वा ग्राहकबाहेक अन्य व्यक्तिको वालेट खातामा रकम जम्मा गर्न पाइने छैन। यस्तै, ग्राहकको तर्फबाट खानेपानी, बिजुली, इन्टरनेट, मोबाइल रिचार्जजस्ता सेवाबापतको बिल भुक्तानी एवं सरकारी सेवाबापतको शुल्क वा कर भुक्तानीको लागि सहजीकरण गर्न सक्नेछन्। ग्राहकको वालेटको मौज्दात तथा कारोबारको विवरण प्रदान गरी प्रचलित कानुनको पालना गरी सुरक्षित तवरले विद्युतीय ग्राहक विवरण इलेक्ट्रोनिक केवाईसी लिने तथा उक्त विवरण अध्यावधिक गर्ने र रिमोट अनबोर्डिङ गरी ग्राहकको वालेट खाता खोलिदिने गर्न पाउँछन्। ती प्रतिनिधिले केन्द्रीय बैंकले समय समयमा निर्देशन दिएका अन्य सेवाहरू प्रदान गर्ने र यस्तो सेवा प्रदान गर्दा अनिवार्यरूपमा वालेट खाताको प्रयोग गर्नुपर्नेछ। आधिकारिक प्रतिनिधिले आफ्नो वालेटमा रकम जम्मा गर्दा अनिवार्य रूपमा बैंक खाताको प्रयोग गर्नुपर्ने छ। आधिकारिक प्रतिनिधि भन्नाले राष्ट्र बैंकबाट भुक्तानी सेवा प्रदायकको अनुमतिपत्र प्राप्त संस्थाले नियुक्त गरेको आधिकारिक प्रतिनिधि हो। साथै, यस निर्देशनको प्रयोजनका लागि ग्राहक भन्नाले भुक्तानी सेवा प्रदायक संस्थाले जारी गरेका वालेट तथा प्रिपेड कार्ड प्रयोग गर्ने व्यक्ति तथा संस्था हुन्। तोकिएका सेवा प्रदान गर्दा सेवाग्राहीबाट कुनै पनि अतिरिक्त शुल्क लिन पाइने छैन। आधिकारिक प्रतिनिधिको लागि भुक्तानी सेवा प्रदायक संस्थाले तालिम तथा सचेतना अभिवृद्धिका लागि अभिमुखीकरण कार्यक्रम सञ्चालन गर्नुपर्ने छ।"
"बीआरआई फ्रेमवर्कमा सम्झौता, ऋण कि अनुदान भन्नेमा अन्योल","काठमाडौं : नेपाल र चीनले सम्झौता गरेको फ्रेमवर्क फर बीआरआई कोअपरेसनअन्तर्गत १० वटा परियोजनामा हस्ताक्षर भएको छ। प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच बेल्ट एन्ड रोड इनिसिएटिभ (बीआरआई) सहकार्यको फ्रेमवर्कसहित विभिन्न क्षेत्रमा सहकार्यको सम्झौता भएका छन्। नेपालले सन् २०१७ मा बीआरआईमा सहभागी हुने निर्णय गर्दै बीआरआई फ्रेमवर्क अग्रिमन्टमा हस्ताक्षर गरेको थियो। चीनले सन् २०१४ मा अगाडि बढाएको यसको सहकार्य फ्रेमवर्कमा भने १० वर्षमा आएर हस्ताक्षर भएको छ। अर्थात्, बीआरआईको गाँठो फुकेको छ। बीआरआई फ्रेमवर्कमा हस्ताक्षर भइसकेपछि प्रधानमन्त्री ओलीले चीनमै एक कार्यक्रममा बोल्दै भनेका छन्, ऐतिहासिक महत्व राख्ने खालका सम्झौता भएका छन्। चीनका प्रधानमन्त्री ली छ्याङको मैत्रीपूर्ण निमन्त्रणामा चार दिने औपचारिक भ्रमणमा रहेका प्रधानमन्त्री ओलीले चीनका लागि नेपाली राजदूतावासले बुधबार बेइजिङमा आयोजना गरेको रिसेप्सन समारोहमा आपसी सम्बन्धलाई व्यापकता, उचाइ र गहिरो एवं अझ मजबुत बनाउन भ्रमण सार्थक रहेको बताएका थिए। प्रधानमन्त्रीले नेपाल राजनीतिक स्थिरता र समृद्धिको युगमा प्रवेश गरेकाले अब चीनजस्ता विकसित मुलुकबाट लगानी र सहकार्य वृद्धि गरी समृद्धिको यात्रामा सँगै अगाडि बढेको बताएका थिए। उनले सन् २०२५ मा धेरै ठूलो संख्यामा चीनका पर्यटक नेपाल ल्याउने गरी तयारी भएको जानकारी दिए। उनले चीनका व्यवसायी उद्यमीको छलफलबाट उत्साहित भएको पनि धारणा राखेका थिए। परराष्ट्रमन्त्री डा आरजु राणा देउवाले प्रधानमन्त्री ओलीको भ्रमणले दुई देशको सम्बन्धलाई उचाइमा लैजान बल पुग्ने बताएकी थिइन्। चीनका लागि नेपाली राजदूत डा कृष्णप्रसाद ओलीले दुई देशको पारस्परिक विश्वास र समझदारी वृद्धि गर्न भ्रमण सफल रहेको बताएका थिए। यसरी भयो सम्झौता नेपाल र चीनबीच बुधबार बिहान फ्रेमवर्क फर बीआरआई कोअपरेसन मा सम्झौता भएको हो। फ्रेमवर्क सम्झौतामा नेपालका तर्फबाट परराष्ट्र सचिव अमृतबहादुर राई र चीनतर्फ नेसनल डेभलपमेन्ट एन्ड रिफर्म कमिसनका उपाध्यक्ष लिउ सुशेले हस्ताक्षर गरेका थिए। यसअघि तयार पारिएको फ्रेमवर्कको मस्यौदामा ग्रान्ट फाइनान्सिङ लेखिएको ठाउँमा एड फाइनान्सिङ राखेर हस्ताक्षर गरिएको छ। यो खासमा के हो र कसरी साइन गरियो त भन्ने कुरा दुई देशले नै खुलाएका छैनन्। अनुदान या ऋण जे पनि हुन सक्छ। मंगलबारसम्म दुई पक्षीय वार्तामा नेपालले लगेको अनुदान शब्दका विषयमा चीनले सहमति जनाएको थिएन। सरकारले बीआरआईअन्तर्गत सञ्चालन गर्ने परियोजनाहरू चीनले अनुदानमा बनाइदिनुपर्ने प्रस्ताव गरेको थियो। बीआरआईअन्तर्गत ऋण नलिने नेपालको प्रस्तावमा चीन असहमत भएपछि पटक पटक अनौपचारिक बैठकहरू बसेका थिए। परराष्ट्रका एक उच्च अधिकारीका अनुसार अनुदान भन्ने शब्दमा चीनको पूरा असहमति थियो। अन्ततः बीआरआई सहकार्य फ्रेमवर्कमा हस्ताक्षर भएको छ। अहिलेका लागि हस्ताक्षर हुनु नै ठूलो उपलब्धि हो। यो सकारात्मक हो। प्रदीप ज्ञवाली, उपमहासचिव, एमाले नेपालले प्रस्ताव गरेको फ्रेमवर्कको मस्यौदाको ग्रान्ट फाइनान्सिङ भन्ने शब्द हटाएर चीनले फाइनान्सिङ मात्रै राखेको थियो। बीआरआईअन्तर्गत ऋण नलिने नेपाली कांग्रेसको अडानकै कारण अनुदानमात्रै लिने गरी फ्रेमवर्क र परियोजनाहरूको सूची तयार पारेर चीन भ्रमणमा गएको सरकारले अन्ततः ऋणमै बीआरआईमा हस्ताक्षर गरेको छ। त्यति सजिलै हस्ताक्षर भएन प्रधानमन्त्री ओली र चिनियाँ प्रधानमन्त्री ली छ्याङबीच भएको पहिलो भेटमा उक्त समझदारीपत्रमा हस्ताक्षर हुन नसकेपछि परराष्ट्रमन्त्री डाआरजु राणा देउवाले चिनियाँ विदेश मन्त्रालयका प्रतिनिधिहरूसँग भेटेकी थिइन्। त्यसक्रममा चिनियाँ पक्षले बीआरआईअन्तर्गत अघि बढाउने भनेर प्रस्ताव गरिएकामध्ये केही परियोजनाहरू ऋणमै लिइदिन प्रस्ताव गरेका थिए। भ्रमण दलकै एक सदस्यले अन्नपूर्णसँग भने, १० वटा परियोजनामध्ये सबै परियोजना ऋणमै छैनन्। केही अनुदानमा पनि हुन्। केही सहुलियत ऋणमा हस्ताक्षर भएका छन्। नेपालबाट लगेका दुई परियोजना डडेल्धुराको अमरगढी सिटी हल र झापा स्र्पोट्स एकेडेमी यी परियोजनाभित्र पार्न चीनले चाहेको थिएन। यसमा पनि बढी कसरत गर्नुपयो। यसमा प्रधानमन्त्रीज्यूकै बढी अग्रसरता थियो। ती अधिकारीले अगाडि भने, प्रधानमन्त्रीले निकै चासो राख्नुभयो। फ्रेमवर्कमा हस्ताक्षर गरेर मात्रै नेपाल फर्किने हो भन्नुभयो। कसरी हुन्छ, सहमतिको बाटो खोज्नुहोस् भनेर निर्देशन दिनुभएको थियो। लामो संघर्षपछि फ्रेमवर्कमा हस्ताक्षर भएको हो। चीनले मंगलबारसम्मको छलफलमा सहकार्य फ्रेमवर्कबाट बीआरआईअन्तर्गत मदन भण्डारी विज्ञान तथा प्रविधि विश्वविद्यालय र अमरगढी सिटी हल बनाउने प्रस्ताव हटाएर फेरि थपेको थियो। बीआरआईका विषयमा कांग्रेससँग जे सम्झौता भएको छ त्यही फ्रेमवर्कमा हस्ताक्षर भएको बुझिएको छ। ऋण र अनुदान केही नभनिकन यीयी विषयमा सहकार्य गर्न सकिन्छ भनेर सहमति भएको भन्ने जानकारी पाएका छौं। प्रधानमन्त्री चीन भ्रमणबाट फर्किएपछि नै डिटेलमा थाहा होला। मीन विश्वकर्मा, नेता कांग्रेस दुईतर्फी विज्ञप्तिमा भनिएअनुसार नेपाल पक्षले चिनियाँ पक्षलाई मदन भण्डारी विज्ञान तथा प्रविधि विश्वविद्यालयको काम अगाडि बढाउन, झापाको दमकमा स्पोर्ट्स एकेडेमी र डडेल्धुरामा अमरगढी सिटी हल बनाउन आग्रह गरेको छ। यसअघि कांग्रेस र एमालेबीच भएको छलफलमा प्रधानमन्त्री ओलीले चीनले आफू र कांग्रेस सभापति देउवाको क्षेत्रमा एउटाएउटा आयोजना उपहार दिन लागेको ब्रिफिङ गरेका थिए। भ्रमण फरन डाइरेक्ट इन्भेस्ट्मेन्टको लगानीमा दुई देशबीच अझै सहकार्य गरेर चिनियाँ लगानी कसरी नेपालमा ल्याउन सकिन्छ भन्ने विषयमा केन्द्रित छ। बीआरआई सहायता हो कि अनुदान ? प्रधानमन्त्री ओली चीन भ्रमण जानुअघि अन्तिम समयसम्म दुई सत्ता साझेदार दलहरू कांग्रेस र एमालेबीच बीआरआई कार्यान्वयन फ्रेमवर्कबारे सहमति जुटाउन निकै प्रयास गर्नुपरेको थियो। कांग्रेसका नेताहरूले चीनसँग थप ऋण लिने कुरामा सहमत हुन नसकिने बताउँदै आएका थिए। सोही विषयमा पछि दुई दल सहमत भए। सहमति भएपश्चात् चीनलाई त्यसबारे प्रस्ताव पठाएको थियो। कूटनीतिक विज्ञहरूका अनुसार बीआरआई फ्रेमवर्क नेपालको हकमा लागु गर्दा एड अन्तर्गतको फ्रेमवर्कमा परियोजनालाई अगाडि बढाउने गरी दुई देशबीच सहमति भएको हो। एड भन्ने बित्तिकै हामीले विकासको सहायता भनेर बुझिन्छ। यसभित्र सहुलियत दरको ऋण पनि भन्ने बुझिन्छ। कुनै योजना सुरुमा अनुदानमा दिने र त्यसलाई पछि ऋणमा डाइभर्ट गर्ने पनि यसैभित्र पर्छ। अबको प्रक्रिया के हुन्छ ? बीआरआईका विषयमा हस्ताक्षर भए तापनि अब यो परियोजना कसरी अगाडि बढ्छ भन्ने अन्यौलनै छ। परराष्ट्रका एक उच्च अधिकारीका अनुसार अब बीआरआईको चरण भनेको परियोजना अगाडि बढ्ने बेला दुई देशबीच हस्ताक्षर हुन्छ। प्रधानमन्त्री ओली र उनका चिनियाँ समकक्षी ली चियाङबीच मंगलबार बेइजिङमा वार्ता भएपछि उनीहरूको उपस्थितिमा दुई देशका अधिकारीहरूले आर्थिक सहकार्य, व्यापार प्रबद्र्धन र भौतिक संरचना निर्माणलगायतका विभिन्न नौवटा सहमतिपत्रमा हस्ताक्षर गरेका थिए। यी हुन ९ सहमतिपत्र आर्थिक तथा प्राविधिक सहकार्यसम्बन्धी सम्झौताटोखाछहरे सुरुङका लागि लेटर अफ एक्सचेन्जव्यापार प्रबद्र्धन सहकार्यसम्बन्धी समझदारीपत्र नेपालबाट चीन निर्यातका लागि भैंसीको मासुको थर्मल प्रशोधनका लागि आवश्यक तत्वसम्बन्धी प्रोटोकल सम्झौता विकास योजना समझदारीपत्र, रकम सहयोगसम्बन्धी लेटर अफ एक्सचेन्जवसन्तपुरस्थति नौतले दरबारको पुनर्निर्माण सम्पन्न भएको प्रमाणपत्र हस्तान्तरण,स्वयंसेवी चिनियाँ भाषा शिक्षकसम्बन्धी समझदारीपत्र सार्वजनिक प्रसारक नेपाल टेलिभिजन र चाइनिज मिडिया ग्रुपबीच समझदारीपत्र दुइवटा परियोजना हटे सम्झौताको हस्ताक्षरित दस्ताबेजबाट काठमाडौंहेटौंडा रोपवे र काठमाडौं उपत्यका प्रसारण लाइन स्तरोन्नति गर्ने प्रस्ताव हटाइएका छन। दुवै प्रस्तावलाई यसअघि नेकपा एमालेले चुनावी एजेन्डामानै समावेश गर्दै आएको थियो। हेटौंडाकाठमाडौं रोपवे नेकपा एमालले हेटौंडाकाठमाडौं रोपवे पुनः सञ्चालन गर्ने घोषणा गरेको थियो। गत निर्वाचनमा घोषणापत्र सार्वजनिक गर्दै एमालेले बन्द रहेको हेटौंडाकाठमाडौं रोपवे पुनः सञ्चालन गर्ने भन्ने आश्वासन दिलाएको थियो। एमालेले यसलाई काठमाडौं केन्द्रित मालसामान ढुवानीमा प्रयोग गर्नेसमेत उल्लेख गरेको थियो। कुनै समय काठमाडौंको अनिकाल हटाउने पूर्वाधारका रूपमा स्थापति रोपवेको अहिले अस्थपञ्जिर मात्र बाँकी छ। राणा प्रधानमन्त्री चन्द्रशमशेरले १९८२ सालमा मकवानपुरको भीमफेदी नजीकै धोर्सङिबाट मातातीर्थसम्म २२ किलोमिटर लामो रोपवे लाइन निर्माण गराएका थिए। सोही रोपवेबाट काठमाडौंमा सामान ढुवानी हुने गरेको थियो। यो पटकको चीन भ्रमणमा प्रस्तावको सूचीमा भए पनि चीनले स्विकार नगरेपछि यो विषय सूचीबाट हटाइएको छ। काठमाडौं उपत्यका प्रसारण लाइन नेपाल विद्युत् प्राधिकरणले काठमाडौं उपत्यकामा २ सय २० केभी क्षमताको रिङ प्रसारण लाइन बनाउने भनेर घोषणा गरेको थियो। उपत्यकामा विद्युत् आपूर्तिलाई सहज गर्ने उद्देश्यसहित बनाउन लागेको रिङ प्रसारण लाइनको प्राधिकरणले सर्वेक्षण गरिरहेको थियो। त्रिशूली३ बी हब, मातातीर्थ, डुकुछाप, सिरुटार, नाला गुम्बा, लप्सेफेदी, कपन गुम्बा र तीनपिप्ले जोडेर रिङ प्रसारण लाइन बनाइने अध्ययन भइरहेको थियो। यो प्रसारण लाईनको काम अघि बढाउनका लागि बीआरआई फ्रेमवर्क भित्रै यो विषय समावेश गरिएको थियो। तर, यो परियोजना बीआरआई फ्रेमवर्कबाट हटाइएको भ्रमण दलका सदस्यले बताए।"
बालबालिकाका किताबमा जनयुद्ध का सामग्री,"गोरखा : गोरखाको अजिरकोट गाउँपालिकाले स्थानीय विषयको पठ्यपुस्तकमा तत्कालीन माओवादीको सशस्त्र जनयुद्ध का पाठ्यवस्तु समावेश गरेको छ। कक्षा ५ को पाठ्यपुस्तकको पाठ १६ मा माओवादी जनयुद्ध सम्बन्धी विषयवस्तु समावेश गरेको हो। अजिरकोट सेरोफेरो नाम राखेर छापिएको सो पुस्तकको पेज नं ४५ मा सामाजिक चेतना विषय क्षेत्रअन्तर्गत जनयुद्ध र गणतान्त्रिक नेपाल शीर्षक राखिएको छ। सो पाठमा प्रतिक्रियावादी राज्यसत्तालाई ध्वंस गर्दै नयाँ जनवादी राज्यसत्ता स्थापना गर्न जनयुद्धको बाटोमा अघि बढौं, विद्रोह जनताको अधिकार हो, जनयुद्ध जिन्दावाद लगायतका नारा लेखिएका पोस्टरहरू राखिएका छन्। त्यस्तै सो पाठको सुरुमै जनता नै इतिहासका निर्माता हुन् माओ, भनेर माओत्से तुङको भनाइ उल्लेख गरिएको छ। यस्तै, जनमुक्ति सेना का तस्बिर राखिएका छन्। कक्षा ५ लाई पढाउन भनेर तयार पारिएको सो पुस्तकको अन्तिम पाठमा जनवादी राज्यसत्ता स्थापनाका लागि माओवादी पार्टीले ०५२ सालदेखि जनयुद्ध सुरु गरेको, जनयुद्धको प्रथम सहिद दिलबहादुर रम्तेल भएको, जनयुद्धको सिलसिलामा १७ हजारभन्दा धेरैले सहादत प्राप्त गरेको लगायतका विषयवस्तु समाविष्ट छन्। अजिरकोट गाउँपालिका प्रकाशक रहेको सो पाठ्यपुस्तकको सम्पादनको जिम्मा रुम टु रिड नामक गैरसरकारी संस्थाका अनन्त वाग्ले, राजन सापकोटा र एलबी खड्का छन्। गाउँपालिकाका अध्यक्ष दीपक देवकोटा संरक्षक र शिक्षा शाखाका प्रमुख सीताराम पन्त निर्देशक रहेको सो पाठ्यपुस्तक स्थानीय विद्यालयका शिक्षकहरू कालिकाप्रसाद अधिकारी, विष्णुप्रसाद अधिकारी, बुद्धिबहादुर विक, वीरबहादुर गुरुङ, हरिराम दवाडी, वीरेन्द्र कोइली, प्रदीप शेर्पा, दिल धामी र सन्तोष खनालले लेखेका हुन्। पाठ्यपुस्तकमा कसरी जनयुद्धका तस्बिर र विषयवस्तु छापियो भन्नेमा भने सबैले अनभिज्ञता प्रकट गरेका छन्। एकाइ बाँडफाँट गरेर लेखेका थियौं। एकाइ १६ को सामाजिक चेतनाको विषयमा लेख्ने जिम्मा वीरबहादुर सरको थियो, लेखक मण्डलका कालीका अधिकारीले भने, सामाजिक चेतना शीर्षकमा यस्ता विषयबस्तु पर्दैन भनेर हामीले असहमति जनाएका थियौं। यस्तो तस्बिर आउलान् भन्ने त कल्पना पनि गरेका थिएनौं। जेठमा लेखेर सकिएको थियो। अन्तिममा लेखक मण्डल, सम्पादक मण्डल र कार्यपालिका बसेर छलफल गर्ने भन्दा भन्दै मिटिङ नबसी एक्कासि हिजो अस्ति मात्र किताब पो छापिएर आयो। यसमा आफूहरूले असहमति जनाइरहेको उनले बताए। लेखक मण्डलकै अर्का वीरबहादुर गुरुङले पनि पुस्तकमा कसरी यस्ता तस्वीरहरू छापिए भन्ने बारे अनभिज्ञता प्रकट गरे। लेखक मण्डलले लेखेर पेश गरेको मस्यौदा सम्पादक मण्डलले अन्तिमरूप दिने हो, गुरुङले भने, मस्यौदा त्यति धेरै आपत्तिजनक थिएन तैपनि, अन्तिममा छलफल गर्नुपर्छ भन्दाभन्दै सम्पादक मण्डलले प्रेसमा पठाइदिएछन्। छलफल गर्न पाइएन। यी तस्बिरहरू कसरी छापिएर आए भन्ने बारेमा रुम टु रिड र कार्यपालिकालाई थाहा होला। एक पक्षीय नभइकन सामाजिक परिवर्तनका कालखण्डहरू लेख्ने भन्दाभन्दै यी फोटोहरूले गर्नुगयो। जनयुद्धका विषयवस्तु छापिएका पाठ्यपुस्तकका सम्पादक मण्डल रुम टु रिडका एलबी खड्काले पनि जनयुद्धका विषयवस्तुप्रति आफूहरू जिम्मेवार नभएको दाबी गरेका छन्। कन्टेन हामीले लेख्ने होइन, हामीले त लेखिएर आएका विषयवस्तु सम्पादन गर्ने मात्र हो। यसप्रति हामी जिम्मेवार छैनौं, उनले भने, मस्यौदा आउँदा पनि कुरा त उठेकै थियो। सच्याउने कुरा थियो, तर नसच्याइकन कसरी छापिएर आएछ। बालबालिकाले पढ्ने पाठ्यपुस्तकमा जनयुद्ध को चित्रसहितको विषयवस्तु आउनुलाई गाउँपालिकाका अध्यक्ष दीपक देवकोटाले पनि त्यति धेरै राम्रो मानेका छैनन्। स्थानीय पाठ्यक्रम बनाएर लागू गर्नुपर्ने भन्ने कुरा स्थानीय सरकार सञ्चालन ऐनमा कानुनी व्यवस्था छ। त्यही अनुसार स्थानीय पाठ्यक्रम प्रारूप, स्थानीय पाठ्यक्रम तथा पाठ्यसामग्री विकास तथा वितरण निर्देशिका, स्थानीय पाठ्यक्रम निर्माण निर्देशिकाप्रति पूर्ण सचेत रहेर पाठ्यपुस्तक लेख्न सिनियर शिक्षकहरूलाई जिम्मा दिएका थियौं, देवकोटाले भने, प्राविधिक सहयोगका लागि रुम टु रिडलाई आग्रह गरेका थियौं। सरहरूले लेखेर ल्याउनु भएको मस्यौदा हेर्दा त्यति धेरै बेठिक थिएन। अहिले किताबमा आएका फोटाहरू त्यतिबेला आएका थिएनन्। इतिहास जस्ताको तस्तै उल्लेख गर्नुपर्छ भन्ने हाम्रो धारणा हो। अब यसलाई फागुनभित्र सच्याएर पुनःप्रकाशन गर्ने छौं। सच्याएर पुनः प्रकाशन गर्नेबारे गाउँ शिक्षा समितिमा छलफल भएको उनको भनाइ छ।"
"जिल्लाभरि नै छैन आईसीयू सेवा, उपचारका लागि अन्यत्रै जानुपर्ने बाध्यता","रमेश बस्ताकोटी नवलपुर : सुगम मानिने नवलपुर जिल्लामा एउटा पनि सघन उपचार कक्ष (आईसीयू) नहुँदा बिरामीलाई उपचारका लागि छिमेकी जिल्ला जानुपर्ने बाध्यता अझै हटेको छैन। यहाँ सञ्चालित सरकारी तथा निजी अस्पताल कतै पनि आईसीयू नहुँदा गम्भिर प्रकृतिका विरामीहरू अन्यत्रै उपचारका लागि जान बाध्य छन्। प्रदेश सरकार मातहत रहेको मध्यविन्दु जिल्ला अस्पतालमा आईसीयू सेवा र पर्याप्त विषेशज्ञ सेवा उपलब्ध छैन। जसका कारण आईसीयूमा राखेर उपचार गर्नुपर्ने गम्भीर प्रकृतिका बिरामीहरूलाई जिल्ला अस्पतालले छिमेकी जिल्ला चितवन वा काठमाडौं रिफर गर्ने गरेको मध्यविन्दु जिल्ला अस्पतालका मेडिकल सुपरिटेण्डेण्ट डा रमेशप्रसाद आचार्यले बताए। उनले जिल्लाभर नै एउटा पनि आईसीयू नहुँदा बिरामीहरू मर्कामा परेको बताए। जिल्लामा कहिँ पनि आईसीयू छैन, बिरामीहरूलाई अन्यत्र रिफर गर्नुपर्ने अवस्था छ, यसले गर्दा उनीहरूको आर्थिक नोक्सान त भएको छ नै मानसिक तनाव पनि त्यति नै भोग्नुपरेको छ। उनले आईसीयू सञ्चालनमा ल्याउन जिल्ला अस्पतालमा मुख्यतयाः पूर्वाधारको अभाव रहेको बताए। आईसीयू सञ्चालन गर्ने पूर्वाधार पनि छैन, अर्को कुरा जनशक्ति पनि पर्याप्त नहुँदा समस्या आएको छ। पूर्वाधार र जनशक्ति अभावले भएका सेवा पनि पूर्ण रूपमा सञ्चालन गर्न सकेका छैनौं, उनले भने। जिल्ला अस्पतालमा अहिले तिन तले भवन निर्माणाधीन अवस्थामा छ। निर्माण सम्पन्न भएर सेवा सुरु भएपछि आईसीयू सञ्चालन गर्न सकिने डा आचार्यले बताए। मध्यविन्दु जिल्ला अस्पताल सञ्चालक समितिका अध्यक्ष बालकृष्ण घिमिरेले बजेट अभावकै कारण आईसीयू सञ्चालन गर्न नसकिएको बताए। हामीले पटकपटक पहल गरेका छौं। सम्बन्धित निकायमा भनेका छौं। तर यो जिल्लामा आईसीयू सञ्चालन हुन सकेको छैन। यो दुःखद पक्ष हो, घिमिरेले भने। उनले अस्पतालको आन्तरिक खर्चबाट आईसीयू सञ्चालन गर्न नसकिने बताए। आन्तरिक आम्दानी निकै कम छ , जनशक्ति व्यवस्थापन लगायतका काम पनि गर्न सकिएको छैन। दरबन्दी निकै कम छ। आईसीयू सञ्चालन गर्दा अरू जनशक्ति थप गर्नुपर्छ। त्यो तत्काल सम्भव छैन, घिमिरेको भनाइ छ। मध्यबिन्दु जिल्ला अस्पताललाई ५० शैयाको सञ्चालन स्वीकृति दिए पनि १५ शैयाको मात्र दरबन्दी कायम भएको घिमिरेले बताए। जनशक्ति र प्राविधिक कठिनाइका कारण पूर्णरूपमा सेवा पनि सञ्चालन गर्न सक्ने अवस्था छैन। आईसीयू भेन्टिलेटर तत्काल सञ्चालन गर्न त निकै कठिनाइ छ, घिमिरेले भने। सरकारी अस्पतालमा मात्र नभएर जिल्लामा निजी तवरबाट सञ्चालनमा रहेका अस्पतालहरूले पनि आईसीयू र भेन्टिलेटरको सेवा सञ्चालन गर्न सकेका छैनन्। जिल्लामा आधा दर्जनभन्दा बढी निजी अस्पतालहरू सञ्चालनमा छन्। कावासोतीमा रहेको जिवन सिटी अस्पतालका सञ्चालक जिवन सापकोटाले दक्ष जनशक्ति अभावका कारण आफूहरूले आईसीयू सञ्चालन नगरेको बताए। उनले भने, आईसीयूको सञ्चालन खर्च बढी छ, दक्ष जनशक्ति पनि छैन। यसले गर्दा आईसीयू सञ्चालन गर्न कठिनाइ भएको हो। उनले अहिले जिल्लामा आईसीयू कक्षको आवश्यकता बढेको भन्दै अब आईसीयू सञ्चालनमा ढिला गर्न नहुने बताए। जिल्लामा परीक्षणका लागि अहिलेसम्म सिटिस्क्यान मेसिन र एमआरआईसमेत छैन। जिल्ला स्वास्थय कार्यालय नवलपुरका प्रमुख शैलेन्द्र सिंहले जिल्लामा आईसीयू सञ्चालनका लागि आफूले पहल गर्ने बताए। आईसीयू सञ्चालनका लागि पूर्वाधार र जनशक्ति प्रमुख कुरा हो, अहिले जिल्लामा त्यो दुबै छैन। आईसीयू सञ्चालन गर्न कठिनाइ छ, उनले भने। जिल्ला अस्पतालको भवन निर्माण सम्पन्न भएपछि आईसीयू सञ्चालन गर्न पहल गरिने बताउँदै उनले भने, आईसीयू सञ्चालन गर्नुपूर्व सबै पूर्वाधार आवश्यक छ, पूर्वाधार बन्दै छन्। त्यसपछि हामी पहल गर्छौं। उनले तत्काल आईसीयू सञ्चालन गर्न सम्भव नभएको बताए। २०७८ सालको जनगणना अनुसार यहाँको जनसंख्या ३ लाख ७८ हजार ७९ जना रहेको छ। सुगम मानिने यस जिल्लामा अहिलेसम्म पनि आईसीयूलगायत महत्वपूर्ण सेवाहरू सञ्चालन हुन नसक्दा नागरिकहरू मर्कामा परेका छन्। जिल्ला समन्वय समिति नवलपुरका प्रमुख बाबुराम विश्वकर्माले जिल्लामा आईसीयूलगायत महत्वपूर्ण सेवा नहुनु निकै गम्भिर विषय भएको भन्दै जनप्रतिनिधिको हैसियतले यसबारेमा आफूले तत्काल पहल थाल्ने बताए।"
"जब कला मन्दिरमा घन्कियो, मोहनी लाग्ला है","चितवन : स्वसम्राट नारायणगोपालले सांगीतिक कार्यक्रममा बजाएको हारमोनियम स्टेजमा सजिएको थियो। छेवैमा नारायणगोपालको तस्बिर। सँगै देखिए गायक आनन्द कार्की। नारायणगोपालका गीत सुन्न लालयित थिए पुराना पुस्ताका श्रोता। नारायणगोपालका गीत सुन सुन्न सबैलाई हतारो थियो। झमक्क साँझ परेपछि स्टेजमा देखिए गायक आनन्द कार्की। भावुक मुद्रामा पुराना दिन सम्झिँदै कार्की गाउन थाले। श्रोताले नारायणी कलामन्दिरको हल भरिएको थियो। त्यत्तिकैमा गुञ्जियो एउटा मान्छेको मायाले कति। यो गीत गाउँदा कार्की स्टुडियोमा नारायणगोपालसँगै थिए। कार्कीसँग नारायणगोपालको नजिकको सम्बन्ध थियो। तर, पहिलोपटक नारायणगोपालका गीत स्टेजमा गाउँदै थिए। कार्कीले गाएका हरेक गीतमा दर्शकको वान्समोरको हुटिङ आउँथ्यो। आनन्द कार्कीसँगै लामो समयपछि लाइभ ब्याण्डको साथमा देखा परिन् गायिका शर्मिला बर्देवा। कार्की र बर्देवाको स्वरमा नारायणगोपालका गीतले कलामन्दिर संगीतमय बन्यो। गीत गाउँदा सबै मोहित भए। लगत्तै गाएको पर्खि बसेँ आउला भनी गीत दर्शकको रोजाइ बन्यो। कार्कीले आजभोलि हरेक साँझ, केही मिठो बात गर गीत गाए। गायिका शर्मिला बर्देवाले मैले पुण्य मन पराएँ, तिम्रो जस्तो मुटु मेरो पनि पोखिएर धामको झल्को गाउँदा दर्शक भावुक देखिन्थे। आनन्द र शर्मिलाले मोहनी लाग्ला है गाउन थालेपछि दर्शक नाच्न थाले। वियोगान्त गीतले शान्त बनेको हल एकाएक दर्शक थपडी बजाएर सँगै गाउन थाले। सिरिमासिरि गीतले भावुक बनेका दर्शकलाई नाचौं नाचौं बनायो। बर्देवालाई मान्छेको माया यहाँ गीतमा विश्व प्रधानले साथ दिए। स्वर सम्राट नारायणगोपालको ३४औं स्मृति दिवसको अवसर पारेर बुधबार नारायणी कला मन्दिरले नारायणगोपाल स्मृति साँझको आयोजना गरेको हो। स्मृति साँझमा नारायणगोपालका कालजयी गीत गुञ्जियो। रात पर्दै जाँदा दर्शकलाई चिसोको कुनै परवाह थिएन। अन्तिममा कार्यक्रमको माहोल बेग्लै बन्यो। आनन्द कार्की र शमिला बर्देवाले नारायणगोपालले जुन योगदान दिनुभएको योगदानको सम्मानमा नयाँ पुराना पुस्तालाई एकै थलोमा जोडेका छौं, कलामन्दिरका अध्यक्ष रोहितकुमार श्रेष्ठले भने, यसले गीतसंगीतमा रुचि भएकालाई प्रेरणा दिन्छ भन्ने लागेको छ। कला मन्दिरले २०६० सालबाट नारायणगोपाल स्मृति साँझ हरेक वर्ष गर्दै आएको छ। तत्कालीन अध्यक्ष सहन प्रधान गायक तथा संगीतकार भएकै कारण स्वरसम्राटलाई सधैं सम्झनलायकको कार्यक्रमको थालनी गरेका हुन्। कला मन्दिरका पूर्वअध्यक्ष विज्ञानलाल श्रेष्ठले भने, नयाँ पुस्ताकामाझ पनि नारायणगोपाललाई नजिक राख्न हरेक वर्ष कार्यक्रम गर्दै आएका छौं। कार्यक्रममा प्रविण श्रेष्ठ पाल्पालीले ल सुन म भन्छु, निरञ्जन प्रधानले यो मुटुलाई, गायिका अनामिका मल्लले म त लालीगुराँस भएछु, शेखर श्रेष्ठले यति धेरै माया दिइ, संजय खड्कीले तिमी जुन रहरले भन्ने गीत गाए। त्यस्तै पाल्पाली र मल्लले हिमालसरी म अग्लि रहेछु, विश्वप्रधानले गल्ती हजार हुन्छन् गीत गाए।"
लोप हुने अवस्थामा प्यूठानी बाघमुखे चुलेसी,"प्यूठान : सीप पुस्तान्तरण नहुँदा जिल्लाको चिनारीका रूपमा रहेको प्यूठानी बाघमुखे चुलेसी लोप हुने अवस्थामा पुगेको छ। पछिल्लो पिढिमा चुसेली बनाउने सीप सिक्ने चासो नहुँदा लोपोन्मुख अवस्थामा पुगेको हो। मल्लरानी गाउँपालिका४ बुढाँचौरका ६० वर्षीय जोखबहादुर कसेराले चुलेसी बनाएरै जीविका चलाउँदै आएका छन्। मेहनत धेरै लाग्छ, कसेराले भने, बजारमा मागअनुसार चुलेसी पुयाउन सकेको छैन। सीप सिक्ने नयाँ पुस्ता नहुँदा कालिगढको अभावले उत्पादनमा कमि आएको उनले बताए। उनका अनुसार एक लटमा ५ वटा चुलेसी निर्माण गर्न सकिन्छ। पुख्र्र्याैली रूपमा आरन व्यवसाय गर्दै आएका उनले पहिले खुकुरी र छुराहरू वनाउने काम गर्थे। चुलेसीमा राम्रो आम्दानी हुने भएपछि उनले यो बनाउन थालेका हुन्। अहिलेको पिढिमा कम मेहनत र छोटो समयमा धेरै पैसा आम्दानी गर्ने सोच भएकाले युवाहरूले यो सीप सिक्न नचाहेको उनको बुझाइ छ। चुलेसी बनाएरै आफ्नो पहिचान बनाएका बुढाँचौरकै केदार सिंह विकको ५ वर्षअघि निधनसँगै चुलेसी लोप हुने अवस्थामा पुगेको यहाँका स्थानीयको भनाइ छ। युवा रोजगारीका लागि भारत तथा अन्य मुलुक जाने भएकाले चुलेसी बनाउन रुचि राख्न छोडेको चुलेसी व्यवसायी चन्द्रलाल श्रेष्ठले बताए। जंगलमा पाइने देवलको माटोलाई बाघको आकार दिएर त्यसमा मैनको सहायताले पित्तलको चुलेसी निर्माण गर्ने गरिन्छ। चुलेसीमा फलामको धार राखेर बाघमुखे चुलेसी तयार हुन्छ। मेहनत धेरै लाग्ने, कच्चा पदार्थ (मैन र पित्तल) स्थानीय बजारमा सहज रूपमा नपाइने हुँदा नयाँ पुस्ताको आकर्षण नदेखिएको केशराको बुझाइ छ। प्रतिचुलेसी २ हजार १ सय रुपैयाँ बजार मूल्य रहेको छ। विभिन्न शिलशिलामा जिल्ला आउने पाहुँनाहरूलाई प्यूठानको चिनोका रूपमा चुलेसी लिने चलन छ। बिना रसायन चुलेसी निर्माण हुने भएकाले यहाँको थप महत्व छ। चुलेसीको संरक्षण र सीप विकासका लागि जिल्लास्थित सरोकारवालाहरूले ध्यान नदिएका स्थानीयको गुनासो छ।"
बसको टिकट चाहियो ? ओके जर्नी छ त !,"काठमाडौं : सन् २०१४ तिर सर्लाहीका राजेशदास आईओई थापाथली क्याम्पसमा इलेक्ट्रोनिक्स कम्युनिकेसन इन्जिनियरिङ गर्दै थिए। गाउँमा हल्ला फैलियो इलेक्ट्रिक्ल कम्युनिकेसन इन्जिनियरिङ पढे त कामै पाइँदैन, त्यो विषय कसैले पढ्नु पनि हुँदैन। आफूले पढिरहेको विषय अनि बजारतिर फैलिएका हल्ला। राजेश एकमनले सोच्न बाध्य भए। के मैले पढेको विषयले काम पाइँदैन ?, उनले फेरि सोचे, अरूकै काम गर्नुपर्छ भन्ने छ र ! आफूले पनि त केही गर्न सकिन्छ। सर्लाहीका राजेश दासलाई बसको टिकट काट्न करिब डेढ घण्टाको बाटो हिँडेर रौतहटको गौर पुग्नुपथ्र्यो। टिकट खुलेकै दिन गयो भने बसको अगाडिको सिट पाइन्थ्यो, नभए पछाडिको। कहिलेकाहीँ त सिटै नपाउँदा रित्तै फर्कनुपथ्र्यो। यो उनको व्यक्तिगत समस्या मात्र थिएन, गाउँका सबैको साझा समस्या थियो। राजेशले त्यही समस्या सुल्झाउने उपाय सोचे। दिमागमा आइडिया फुरिहाल्यो बसमा पनि हवाईजहाजमा जस्तै क्लासअनुसार सिट बुक गर्ने। आफूले चाहेको र खोजेको जस्तै। सन् २०१८ मा अन्तिम वर्षको परीक्षा नसक्दै राजेशको दिमागमा अनलाइन बस टिकेटिङ को कन्सेप्ट आइसकेको थियो। प्लान र आइडियाहरूसमेत तयार पारिसकेका थिए। कमी थियो त मात्रै रकम र प्रोग्रामिङ डेभलपमेन्टको। इलेक्ट्रोनिक्स एन्ड कम्युनिकेसन इन्जिनियरिङ भित्र प्रोग्रामिङको अध्ययन कमै थियो। जसकारण उनले प्रोग्रामिङको लागि केही समय क्लास लिए र पैसा जुटाउन एक महिना जति जागिर पनि गरे। केही समयपछि उनीसँग पैसा र सीप दुवै भयो। एप डेभलपको काम सुरु गरिहाले। एप तयार भयो। नाम राखे ओके जर्नी। मतलब यात्राको भरपर्दो साथी। जहाँ आफ्नो आवश्यकताअनुसार बस टिकट बुक गर्न सकिन्छ, त्यो पनि क्लासअनुसार। राजेश ओके जर्नी ले अनलाइन बस टिकेटिङमात्रै नभई टुर प्याकेजिङमा समेत लागि रहेको बताउँछन्। ओके जर्नीले अनलाइन बस टिकेटिङको काम गर्छ। साथै टुर प्याकेजतिर पनि लागिरहेको छु उनले भने, तर, हाल भनेको बस टिकेटिङमात्रै रहेको छ। प्यासेन्जरको हिसाबले हेर्ने हो भने हामीले मार्केटभन्दा फरक प्रस्प्रेक्टिभ दिएका छौं। त्यसमा तीन क्लास रहेका छन्। बिजनेस क्लास, इकोनमिक क्लास र लक्जरी क्लास। जस्तै काठमाडौंबाट जनकपुर जाने गाडीभाडा सामान्यतयाः १२ सय छ भने, तपाईंले ओके जर्नी मा इकोनमिकल्ली क्लास बुक गर्नुभयो भने ११ सय या एक हजार रुपैयाँमा टिकट पाउन सक्नुहुन्छ। त्यसैगरी बिजनेस क्लासमा अलि महँगो १३ सय ५० र लक्जरी क्लासमा १४ सय ५० रुपैयाँसम्म पाउन सकिन्छ। ओके जर्नीले काम कसरी गर्छ ? बसमा सामान्यतयाः अगाडि, पछाडि र झ्यालवाला सिटहरू हुन्छन्। लामो रुटको बसमा यात्रा गर्नु प्रायः सबैलाई गाह्रो हुन्छ। त्यसैलाई ध्यानमा राख्दै ओकेले एकदमै आराम चाहिने र ज्येष्ठ नागरिकले बिजनेस सिट बुक गर्ने, नर्मल सिटमा जान खोज्ने यात्रुलाई इकोनमिक्स क्लासका टिकटको व्यवस्था गर्ने र कसैले गाडीमा नै खानाको पनि सुविधा माग्यो भने त्यो लक्जरी क्लास गरी आवश्यकताअनुसारको सिट उपलब्ध गराउँछ। राजेशका अनुसार दिनमा लगभग डेढ सयदेखि दुई सय जनाले लक्जरी क्लासको सिट बुक गरिरहेका छन्। जसको माग परिपूर्तिका लागि ओके जर्नीले पूर्वदेखि पश्चिमसम्म सेवा विस्तार गरेको छ। पूर्व जानको लागि प्राइम, गोल्डेन गो, नोटबस, मेची एयरबस आदि बस रहेका छन्। मधेस प्रदेशको लागि एस एयरबस, सावित्री डिलक्स तथा बुटवल तथा पश्चिमको लागि स्टारबस, रेन्बो, एस इयर आदिजस्ता बसहरू रहेका राजेशको भनाइ छ। सुरुमा आफू एक्लैले सुरुवात गरेकोे ओकेमा पछि गएर राजेशले केही साथीको साथ पाए। फ्रेन्ड सर्कल केही साथीहरूले उनको अनलाइन बस टिकेटिङमा इन्भेस्ट गर्न रेडी भए। ओकेको जुन पोर्टल हाल अनलाइनमा देखिन्छ, यहाँसम्म आइपुग्दासम्म ५० भन्दा बढी पटक चेन्ज (रिफाइन्ड) भइसकेका छन्। जुन राजेशले सुरुमा डेभलप गरेका थिए, टिम बनिसकेको थिएन, बिस्तारै टिम बन्न थाल्यो, त्यसपछि फेरि रिफान्ड हुने, टिम बन्ने पुनः रिफान्ड हुने टिम बन्ने भइरहेको हुँदा पचासै पटक पोर्टल रिफाइन्ड भएको राजेश बताउँछन्। मल्टिपल टाइममा मल्टिपल टिमहरू मिलेर फ्रिल्यान्सर इन्टर्नसिपदेखि लिएर डेभलपरहरू टाइम टु टाइम चेन्ज हुँदा प्रोडक्ट फिडब्याकिङ प्रोसेसहरू पनि चेन्ज हुँदै गएको हो, र यो मल्टिपल टिमले बनाएको प्रोडक्ट हो, उनले भने। कसरी सूचीकृत गर्ने ओकेमा ? गाडी लिस्ट गर्नका लागि ओकेको अपरेटर एप्लिकेसनबाट निःशुल्क दर्ता गर्न सकिन्छ। जसमा बसवालाहरू आफैंले टिकट बुकिङ गर्न र एजेन्टहरू पनि असाइन गर्न मिल्छ। यात्रीले गाडी बुक गर्न कुनै एप डाउनलोड गर्न पर्छ भन्ने छैन। ओके जर्नीका बेवसाइडमा गएर टिकट लिन सकिन्छ। यसका साथै एनसेल र नबिल बैंकको एपमा पनि ओके जर्नीको एप उपलब्ध छ। ओके जोर्नीको यो यात्रासम्म आइपुग्नका लागि कति खर्च भयो भनेर राजेशले अहिलेसम्म हिसाब गरेका छैनन्। क्यालकुलेसनसमेत गरिसकेका छैनन्। एज अ ट्राभल र सफ्टवेयर कम्पनीमा दर्ता भएको कारणले अन्य काम गरेर आएको पैसा यता लगाइरहेको उनले बताए। हामीले सुरु गर्ने बेलामा मलाई बस सेवा पनि छ भनेर थाहा थिएन। उनले भने, जुन अहिले बुकिङ एपहरू छन् तिनीहरूको कुनै अत्तोपत्तो थिएन। त्यतिबेलामा मसँग केही पनि थिएन प्रोडक्ट डेभलपमेन्ट गर्नेदेखि लिएर केही पनि आइडिया थिएन, मार्केटमा कसरी आउने आइडिया थिएन। एकदमै केही नभएको माइनसबाट सुरु गरेको हो। बजारमा बीचमा कम्पिटिसनहरू धेरै आइरहेकै हुन्छन्। मार्केटमा कठिनाइ भएको भए एउटा प्रोडक्ट खुब उचाइमा पुगिसकेको हुन्थ्यो। मार्केटमा ठूलो होल्डिङ प्वाइन्ट छ, उनले भने, त्यसले गर्दाखेरि हामीलाई छिटो अगाडि बढ्न अलि समय लागिरहेको छ। ट्राभल र सफ्टवेयर कम्पनीमा दर्ता भएको कारणले सरकारी कामका प्रोजेक्ट गर्ने र त्यो पैसा एता इन्भेस्ट गर्ने भएकाले हालसम्म कति पैसा खर्च भयो मैले हिसाब गरेको छैन। राजेश आफूहरू जस्तै नयाँ स्टार्टअप बिजनेसका लागि धेरै कुराहरूमा सामना गर्नु परेको बताउँछन्। उनले सबैभन्दा धेरै सरकारले बनाएको ट्याक्स पोलिसीले गर्दा समस्या भएको बताए। उनी भन्छन्, सबैभन्दा मुख्य पोलिसी ट्याक्समा प्रब्लम छ, सरकारले त्यो समाधान गर्नुपर्छ। अरू कुराहरू पनि छन्। जुन हामीले दैनिक भोगिरहेका हुन्छौं। राजेशसँग ससाना कुरामा ध्यान नपुग्दा भएको समस्याको तीतो अनुभव छ। त्यसकारण उनी नयाँ स्टार्टअप कम्पनीहरूलाई दुई वर्षको फन्डिङ भएपछि मात्रै कम्पनी चलाउन र सबै कुरा बुझेर मात्रै काम गर्न सुझाउँछन्। स्टार्टअप बिजनेसको लागि सबैभन्दा गाह्रो कुरो भनेको टिम बनाउनु हो । टिम बनाएपछि सस्टेन गराउनका लागि गाह्रो पर्छ। सेल्स र फाइनान्सियल्ली टिकाउन पनि उस्तै छ । त्यसमा लङ टर्म भिजन गर्नेको फाउन्डर पाउन पनि गाह्रो। टिम चलाउनका लागि पनि फाइनान्स आदि कुराहरूको आवश्यकता पर्छ। उनले भने, नयाँ स्टार्टअप गर्न चाहनेहरूलाई दुई वर्षको फन्डिङ चाहिँ सुरुमा नै जुटाउनुपर्छ। त्यसलाई मल्टिपल टाइम रिफाइन र स्टडी गरेर मात्रै पैसा र टाइम दिएर त्यसलाई स्टार्ट गर्नुपर्छ। पहिला सुरु त्यसका लागि इभेन्ट बनाउने त्यसको फिडब्याक लिएर सबै कुराहरू ठीक छ भनिसकेपछि मात्रै पैसा हाल्नुपर्छ। मार्केटमा पैसा भएन भने आफ्नो प्रोडक्ट चलाउन गाह्रो हुन्छ। कुनै बेलामा प्रोडक्ट धेरैमाथि पिकमा पुग्न सक्छ त्यतिखेरको लागि चाहिँ हाम्रो प्रोडक्ट क्यापेबल हुनुपर्छ। त्यसैलाई होल्ड गर्न सक्नुपर्छ र सस्टेसन गराउन सक्नुपर्छ।"
"लागल जनकपुरमे मेला, देखेला मोरा मनबा करेला","जनकपुरधाम : जनकपुरमा श्रद्धालुको थेगिनसक्नु भीड छ। स्वदेशबाट मात्र होइन, विदेशबाट पनि उत्तिकै पाहुनाले भरिएको छ। नजिकैका गाउँबस्तीबाट टाउकोमा झोला, बोरा बोक्दै हजारौं भक्तजन पैदलै जनकपुर आएका छन्। सबैको मनोकामना छ, शुक्रबार हुने भगवान् रामसीताको विवाह उत्सवमा सहभागिता जनाउने। जनकपुरमा लागेको साताव्यापी भव्य मेला हेर्न जो कोही उत्साहित छन्। दुलहीझैं सजिएको जनकपुरमा अधिकांश स्थानीयका घर पाहुनाले भरिभराउ छन्। छिमेकी देश भारतबाट मात्रै नभई तेस्रो मुलुकका पाहुनाले समेत जनकपुरका प्रत्येक होटल, लज, धर्मशाला, मठ मन्दिर भरिभराउ छन्। यतिसम्मकी विद्यालयका प्रांगण र खुला चौरहरूसमेत भरिन थालेका छन्। विवाहपञ्चमी महोत्सवले गर्दा पाहुनाहरूको चाप निकै बढी छ, जनकपुरको होटल वेलकमका सञ्चालक विजय झुनझुनवाला भन्छन्, हामी कहाँ त एक महिना पहिले देखिनै बुकिङ भइसकेको थियो। प्रायःजसो अहिले सबै होटलहरू भरिभराउ छन्। प्रत्येक वर्ष झै विवाहपञ्चमी महोत्सवमा सहभागी हुन भारतको सीतामढीकी सोनी साहु परिवारसँगै जनकपुर आइपुगेकी छिन्। बुधबार राममन्दिरमा आयोजित तिलकोत्सव महोत्सवमा सहभागी हुँदा निकै खुसी देखिएकी साहु भन्छिन्, भगवान् रामसीताको वैवाहिक वर्षगाँठको साक्षी बस्न पाउनु सौभाग्य हो। सप्ताहव्यापी विवाहपञ्चमी महोत्सवअन्तर्गत बुधबार तिलकोत्सव समारोह सम्पन्न भएको छ। बेहुला र बेहुली पक्षबीच विवाहको कुरोलाई अन्तिमरूप दिन र दुवै पक्षका अभिभावकहरूको सहमतिका लागि तिलकोत्सव समारोह गर्ने परम्परा मिथिलामा रहिआएको छ। सोहीअन्तर्गत राम र सीताको तिलकोत्सव समारोह राम मन्दिरको प्रांगणमा सम्पन्न भएको हो। तिलकोत्सवमा जानकी मन्दिरको तर्फबाट कोसेली लिएर जानकी मन्दिरका उत्तराधिकारी महन्थ रामरोशनदास दास वैष्णव माता सीताको अभिभावकको भूमिकामा राममन्दिर पुगेका थिए। राममन्दिरका महन्थ राम दास भगवान् रामको अभिभावकका रूपमा सहभागी भएका थिए। तिलकोत्सव समारोहमा जनकपुरका गन्यमान्य व्यक्तिहरू र हजारौं श्रद्धालुहरूको सहभागिता थियो। भव्य समारोहबीच दुवै मन्दिरका महन्थहरूले एक आपसमा अंकमाल गर्दै सम्धि मिलन विधि पूरा गरेका हुन्। तिलकोत्सव भइसकेपछि बिहीबार मटकोर विधि र शुक्रबार रामसीताको भव्य स्वयम्बर पछि राति विवाहको कार्यक्रम हुनेछ। यता, रामसीताको विवाहमा जन्तीका रूपमा भारतको अयोध्याबाट पाँच सय साधुसन्त जनकपुर आइपुगेका छन्। मंसिर १२ गते नै अयोध्याबाट हिँडेका जन्ती सोमबार महोत्तरीको मटिहानीमा आएर बास बसेको थिए। मटिहानी नगरपालिकाले जन्तीको भव्य स्वागत गरेको थियो। मंगलबार जनकपुर पुगेको जन्ती विवाहमा सहभागी भएर फर्किने छन्। जन्ती चार दिनसम्म जनकपुरमा बास बस्ने छन् र उहाँहरूको बास र भोजनको सम्पूर्ण व्यवस्था गरिएको छ, महन्त रामरोशन दासले भने, मिथिलाञ्चलमा छोरीको बिहेमा आउने जन्तीलाई जुन सम्मान र प्रतिष्ठाका साथ राखिन्छ हामी त्यसरी नै अयोध्याबाट आएका पाहुनाहरूको सत्कार गर्ने छौं।मधेस प्रदेश सरकारले विवाहपञ्चमी महोत्सवको अवसरमा प्रदेशभरि बिहीबार र शुक्रबार सार्वजनिक बिदा दिएको छ। साथै महोत्सवलाई भव्यता दिनका लागि सम्पूर्ण नगरवासीले घरघरमा दिपोत्सव गर्न पनि आह्वान गरिएको छ।"
बीआरआईमा परेका परियोजना यस्ता छन्,"काठमाडौं : प्रधानमन्त्री केपी शर्मा ओलिको चीन भ्रमणको क्रममा बुधबार बीआरआई फ्रेमवर्कमा सम्झौता भएको छ। उक्त सम्झौतापछि नेपाल पक्षले १० आयोजनाको नाम सार्वजनिक गरेको छ। यसअघि समावेश भएका केही आयोजनाहरू बीआरआई फ्रेमवर्कबाट हटाइएका छन् भने केही नयाँ थपिएका छन्। यी आयोजनाहरू बीआरआईअन्तर्गत सहायताको फ्रेमवर्कमा त परेका छन् तर ऋण वा अनुदान के मा बनाउने भन्ने खुलाइएको छैन। १टोखाछहरे सुरुङमार्ग बीआरआई फ्रेमवर्कमा परेको यो सुरुङ मार्गले काठमाडौं रसुवा दुरीलाई कम गर्न मद्दत गर्ने छ। ०७६ सालमा चिनियाँ राष्ट्रपति सी चिनफिङको नेपाल भ्रमणको बेला टोखाछहरे सुरुङमार्ग अनुदानमा बनाइदिने सहमति भएको थियो। उक्त भ्रमणका क्रममा काठमाडौं टोखाछहरे नवाकोटको सदरमुकाम विदुर हुँदै बेत्रावती र स्याफ्रुबेंसीसम्म सुरुङसहितको सडक निर्माण गरिदिन चीन सहमत भएको थियो। उक्त भ्रमणको क्रममा चीनसँग भएका २० समझदारी मध्ये यो सुरुङमार्ग निर्माण पनि एक थियो। सुरुङमार्ग निर्माण सहयोग सम्बन्धमा अर्थ मन्त्रालय र चीन अन्तर्राष्ट्रिय विकास सहयोग एजेन्सीबीच सम्झौता पनि भएको थियो। उक्त समझदारीअनुसार पहिलो चरणमा चीनले काठमाडौंको टोखादेखि नुवाकोट सदरमुकामसम्म सुरुङ सहितको ३२ किमि सडक मार्ग अनुदानमा निर्माण गरी दिने भनिएको थियो। टोखाछहरे सुरुङमार्ग ७ किमिको बन्ने भनिएको थियो। काठमाडौं रसुवागढी जोड्ने सुरुङमार्ग दुई खण्डमा निर्माण हुने, जसमा काठमाडौंको टोखा र नुवाकोटको छहरे तथा रसुवाको बेत्रावती र स्याफ्रुबेंसीमा सडक सुरुङमार्ग निर्माण गरिने भनिएको थियो। हाल सञ्चालनमा रहेको प्रमुख मार्ग काठमाडौंगल्छीस्याफ्रुबेंसी हुँदै रसुवागढी पुग्न १२८ किलोमिटर दूरी पार गर्नुपर्छ। काठमाडौंको बाइपास, नुवाकोटको विदुर, रसुवाको धुन्चे र स्याफ्रुबेंसी हुँदै रसुवागडीको दूरी १५२ किमि छ। टोखाछहरे गँगटे ४४ किलोमिटर छ। गल्छीछहरेमा निर्माण गर्दा यो खण्ड १२ किमी घट्छ। गँगटेबेत्रावती १७ किमी, बेत्रावतीमैलुङ १० किमि, मैलुङस्याफ्रुबेंसी १९ किमी, स्याफ्रबेंसीरसुवागढी १६ किमी छ। ०७१ सालमा गरिएको अध्ययनअनुसार लगानी बोर्डले सुरुङमार्ग निर्माण गर्न २६ अर्ब ५० करोड रुपैयाँ लाग्ने अनुमान गरेको थियो। पछि चीन सरकारको सहयोगमा भएको प्रारम्भिक अध्ययनमा यो आयोजना अघि बढाउन उपयुक्त हुने भनिएको थियो। अध्ययनले सुरुङ मार्गको तीनवटा लम्बाइ प्रस्तुत गरेको छ, ३३, ३६ र ४२ किलोमिटर। बोर्डले गरेको अध्ययनले पनि सुरुङमार्गको लम्बाइ ४१७५ हुने अनुमान गरेको थियो। त्यसपछि भने आयोजना काम अघि बढ्ेन। २हिल्सासिमिकोट सडक योजना उत्तर दक्षिण कर्णाली कोरिडरअन्तर्गत हिल्सासिमिकोट सडक योजना बीआरआई फ्रेमवर्कमा परेको छ। सरकारले राष्ट्रिय गौरवको आयोजनाका रूपमा समावेश गरेको यो खण्ड चीनको नाका हिल्सादेखि सिमिकोटसम्म २ लेन सडक स्तरोन्नति गर्ने उल्लेख छ। यसको सम्भाव्यता अध्ययनका लागि गत भदौमा चीनसँग सम्झौता भइसकेको छ। ०६९०७० बाट आयोजना निर्माणको काम सुरु गरिएको थियो। यो खण्डको सुरु लागत ४ अर्ब १० करोड ५० लाख ३० हजार थियो। पछि संशोधित लागत १५ अर्ब (कालोपत्रे स्तरोन्नतिसमेत) भएको छ। १४६ किमी सडक निर्माणस्तरोन्नति गर्ने र १० वटा पुल निर्माण गरिने यो आयोजनाको अहिलेसम्म १४५२ किमी, ट्रयाक खोल्ने काम भइसकेको छ। यस्तै, १५५ किमी ग्राभेल र २ वटा पुल निर्माण भएका छन्। ३किमाथांकाखाँदबारी सडक र पुल राष्ट्रिय गौरवको आयोजना उत्तर दक्षिण (कोसी) सडक योजनाअन्तर्गत खाँदबारीकिमाथांका सडकको लम्बाइ १६२ किमी छ। दक्षिणको नाका मोरङको रानी हुँदै विराटनगर हिलेलेगुवा भएर संखुवासभाको किमाथांकासम्म जोड्ने यो राजमार्गको कुल लम्वाई ३४५ किमी छ। रानीदेखि खाँदबारीसम्मको सडक खण्ड कालोपत्रे भैसकेको छ भने हाल खाँदबारी देखि च्याम्ताङ १३४ किमी सडक खण्ड स्तरोन्नतिको कार्य भइरहेको छ। ४जिलोङकेरुङकाठमाडौं रेलमार्ग ०७२ सालमा भारतले नेपालमा अघोषित नाकाबन्दी गर्नुअघिसम्म जिलोङकेरुङकाठमाडौं रेलमार्गको चर्चा थिएन। भारतले गरेको नाकाबन्दीका कारण समस्या परिरहेको बेलामा तत्कालीन प्रधानमन्त्री केपी शर्मा ओलीले चीनको औपचारिक भ्रमण गरे। भ्रमणको अवसरमा ०७२ चैत ८ मा यातायात तथा पारवहन सन्धि भयो। सोही सन्धिका क्रममा केरुङकाठमाडौं रेलमार्ग निर्माणको विषयले पनि स्थान पायो। ०७५ मंसिरमा नेपाल भ्रमणमा आएको चीनको नेसनल रेलवे अथोरिटीका डेपुटी एडमिनिस्ट्रेटिभको नेतृत्वको टोलीले काठमाडौंकेरुङ रेलमार्गको पूर्वसम्भाव्यता अध्ययन प्रतिवेदन नेपाललाई हस्तान्तरण गरेको थियो। रसुवागढी सिमा नाकादेखि काठमाडौंसम्मको दूरी ७२२५ किलोमिटर छ। निर्माण गर्न करिब ३ अर्ब रुपैयाँ लाग्ने, रेलमार्गको ९८५ प्रतिशत खण्ड पुल तथा सुरुङमा रहने, चारवटा स्टेसन रहने र सातवटा सुरुङमार्ग निर्माण गर्नुपर्ने भनिएको छ। अहिले आयोजनाको विस्तृत परियोजना प्रतिवेदन (डीपीआर) अध्ययन भइरहेको छ। चिनियाँ टोलीलाई सन् २०२६ भित्र डीपीआर बनाइसक्ने सीमा तोकिएको छ। ५अमरगढी सिटी हल प्रोजेक्ट बीआरआई फ्रेमवर्कमा परेको यो नयाँ आयोजना हो। सरकारको १० स्मार्ट सिटीभित्र परेको अमरगढी स्मार्टसिटिसँगै यस क्षेत्रमा सिटी हल प्रोजेक्ट अघि बढाउन लागिएको हो। चीन सरकारको ऋण वा अनुदानमध्ये कुन सहायता अन्तर्गत यो आयोजना अघि बढाउने भन्ने खुलाइएको छैन। ६जिलुङरसुवागढीचिलिमे २२० केभी प्रसारण लाइन छिमेकी मुलुक चीनसँग विद्युत् आदानप्रदान गर्ने उद्देश्यले रातमाटेरसुवागढीकेरुङ ४०० केभी प्रसारण लाइन निर्माणका लागि छनोट गरिएको थियो। तत्कालीन प्रधानमन्त्री केपी शर्मा ओलीको चीन भ्रमणको क्रममा बेल्ट रोड इनिसियटिभ (बीआरआई) अन्तर्गत प्रस्ताव गरी उक्त सम्झौता भएको थियो। रातमाटेरसुवाकेरुङ प्रसारण लाइन सुरुमा ४ सय (किलोभोल्टकेभी) को बनाउने भन्ने थियो। तर, अहिले नेपाल र चीनबीच चिलिमेकेरुङ सिंगल सर्किटअन्तर्गत २२० केभी प्रसारणलाइन निर्माण गर्ने सहमति भएको छ। यो अन्तरदेशीय प्रसारणलाइन हो। ०८० सालमा तत्कालिन प्रधानमन्त्री प्रचण्डको चीन भ्रमणको क्रममा यो प्रसारणलाइन अघि बढाउने समझदारीसँगै सम्भाव्यता अध्ययनका लागि पनि सहमति भएको थियो। ७मदन भण्डारी प्राविधिक विश्वविद्यालय मदन भण्डारी विज्ञान तथा प्रविधि विश्वविद्यालय नेपाल सरकारद्वारा प्रस्तावित नयाँ विश्वविद्यालय हो। विश्वविद्यालय मकवानपुर जिल्लाको चित्लाङमा रहनेछ। मदन भण्डारी विज्ञान तथा प्रविधि विश्वविद्यालय ऐन, ०७९ (अगस्ट ३, २०२२) मा जारी गरी मदन भण्डारी विज्ञान तथा प्रविधि विश्वविद्यालय स्थापना भएको हो। विश्वस्तरीय अनुसन्धानउन्मुख विश्वविद्यालयले देशको अर्थतन्त्रको प्रतिस्पर्धात्मक क्षमता बढाउने, नयाँ ज्ञान र प्रविधिको सृजना गरी देशको आर्थिक विकासमा प्रत्यक्ष योगदान पुयाउने सरकारको भनाइ छ। सन् २०१९ मा चिनियाँ राष्ट्रपति सी जिनपिङको नेपाल भ्रमणका क्रममा यो विश्वविद्यालयलाई अघि बढाउने सहमति भएकाले नेपालचीन रणनीतिक आधार महत्व बोकेको छ। ८काठमाडौं साइन्टिफिक सेन्टर र साइन्स म्युजियम बीआरआई फ्रेमवर्कमा परेको यो नयाँ आयोजना हो। तर, यसको विस्तृत विवरण खुलाइएको छैन। ९चीननेपाल औद्योगिक पार्क दमक झापाको दमक नगरपालिका १०, कमल गाउँपालिका ७ र गौरादह नगरपालिका५ का केही भूभाग समेटेर रतुवा र मावा नदीको बीच भागमा अर्बौं लगानीमा चीननेपाल औद्योगिक पार्क बन्न लागेको हो। सो पार्क निर्माणका लागि चीनको ल्हासा इकोनोमिक एन्ड टेक्नोलोजी डेभलपमेन्ट जोन जिङ पिङ ज्वाइन्ट क्रिएसन कन्सट्रक्सन प्रोजेक्ट डेभलपमेन्ट कम्पनी लिमिटेडलाई लगानी गर्न सरकारले स्वीकृति दिएको छ। यसका लागि दुवै देशबीच सम्झौता पनि भइसकेको छ। यो पार्क १० वर्षमा निर्माण हुनेछ। ४० वर्ष चिनियाँले नै पार्क सञ्चालन गर्ने र त्यसपछि नेपाललाई हस्तान्तरण गर्ने जनाइएको छ । एक हजार ६ सय हेक्टरमा बन्ने सो औद्योगिक पार्कको निर्माण चार चरणमा सम्पन्न हुनेछ। पहिलो चरणमा ५८ करोड ६० लाख अमेरिकी डलर (६३ अर्ब २१ करोड रुपैयाँ) लगानी गरेर निर्माण कार्य हुनेछ। सो औद्योगिक पार्क काम, आराम, मनोरञ्जन र संस्कृतिका दृष्टिले समेत दक्षिण एसियामै उत्कृष्ट हुने सरकारको भनाई छ। यो परियोजना २२ सय बिगाहा क्षेत्रफलमा फैलिने र हाल १३ सय बिगाहा जमिन एकीकृत गरिसकिएको छ। सन् २०१७ मा चीनबाट आएका टोलीले उक्त जग्गा अवलोकन गरेका थिए। १० झापा स्पोर्ट्स एन्ड्स एथलेटिक्स कम्पलेक्स बीआरआई फ्रेमवर्कमा परेको यो नयाँ परियोजना हो। खेलकुद क्षेत्रको विकास र विस्तारका लागि यो आयोजना अघि बढाउन लागिएको सरकारले जनाएको छ। यद्यपि, यसको विस्तृत विवरण सार्वजनिक भएको छैन।"
१३ वर्षमा पनि पूरा भएन खानेपानी आयोजना,"बेनी : पर्वतको जलजला गाउँपालिकाका तीन वटा वडामा खानेपानी ल्याएर वितरण गर्न १३ वर्षअघि निर्माण सुरु भएको खानेपानी आयोजनाले अझै पूर्णता पाएको छैन। जलजला म्याग्दीको सदरमुकाम बेनीबजारसँगै रहेको पर्वतको स्थानीय तह हो। जलजला गाउँपालिका १ मलगाउँ, वडा नं २ को आरुबोट, वडा नं ५ को डाडाकटेरी, बनमडे, लोप्रे, फलामेडाँडा, गैरीगाउँ, टिमुरबोट, अन्नेचौरका पाँच सय घरधुरीमा खानेपानी सुविधा विस्तार गर्ने उद्देश्यले २०६८ सालमा जलजला कुकुरचिहान खानेपानी आयोजना निर्माण सुरु भएको थियो। जलजला गाउँपालिका५ का वडाध्यक्ष तिलकबहादुर जिसीले पर्याप्त बजेट व्यवस्थापन नहुँदा खानेपानी आयोजना निर्माणको काम डेढ ढशकसम्म पनि पुरा हुन नसकेको बताए। तीन करोड भन्दा बढी लागत अनुमान गरिएको योजनाका लागि वर्षमा दुईदेखि पाँच लाखका दरले मात्र बजेट आउँदा निर्माणले गति लिन नसकेको हो, उनले भने, हालसम्म प्राप्त भएको ५० लाख रूपैयाँ खर्चेर बनमडे र लोप्रेका ६५ घरमा मात्र खानेपानी वितरण भएको छ। संघीयता कार्यान्वयन सुरु नहँुदै थालिएको योजना नयाँ संविधान जारी भएपछि प्रदेश सरकारमा हस्तान्तरण भएको थियो। प्रदेश सरकारमा हस्तान्तरण नभएपछि योजनाले निरन्तरता पाए पनि बजेट पर्याप्त आएन। खानेपानी सुविधाको आसमा रहेका बासिन्दा निराश भएका जलजला कुकुुरच्यान खानेपानी तथा सरसफाइ उपभोक्ता संस्थाका सचिव समबहादुर तिलिजाले बताए। खानेपानीको आशैआशमा १३ वर्ष बित्यो, उनले भने, निर्माण गरेका इन्टेक, रिजर्भ टंकी र धाराहरू पनि पानी नआउँदै जीर्ण भएका छन्। म्याग्दीको अन्नपूर्ण गाउँपालिका८ मा पर्ने मोहरेडाडाको फेदीमा रहेको कुकुरचिहान र लोप्रेको जंगलको मुहानको पानी संकलन गरेर घरघरमा धारा बनाएर वितरण गर्ने योजनाको लक्ष्य छ। स्थानीयबासीले पुरानो आयोजनाको सार्वजनिक धारा, व्यक्तिगत लगानीमा स्थानीय मुहानमा पाइपलाइन जोडेर, कुवा र खोल्साको पानी उपभोग गर्दै आएका छन्। खानेपानीको असुविधाका कारण स्थानीयबासीको दैनिकी प्रभावित भएको स्थानीयबासी पुुर्ख पुुर्जा पुनले बताए। आयोजनाले समेटेको फलामेडाडा पर्यटकीय स्थल पनि हो। चालु आर्थिक वर्षमा भने तीन वटा शीर्षकमा सो आयोजनाका लागि दुई करोड १० लाख रुपैयाँ बजेट विनियोजन भएको छ। प्रदेश सरकारले जलजला कुकुरचिहान क्रमागत आयोजनालाई १० लाख विनियोजन गरेको छ। संघीय खानेपानी मन्त्रालयले जलजला बृहत् खानेपानी आयोजना १, ५ र ७ र बाँसखर्क कुकुरच्यान जलजला १५ को शीर्षकमा एकएक करोड रूपैयाँ बिनियोजन गरेको छ। जलजला गाउँपालिकाका उपाध्यक्ष दीपक आचार्यले संघीय र प्रदेश सरकारबाट प्राप्त भएको बजेटलाई समन्वय गरेर दोहोरो नपर्ने गरि कार्यान्वयन हुुने वातावरण बनाउने बताए। आयोजना कार्यालयकाका प्रमुख पदमबहादुर कुँवरले फरक फरक योजना अनुसार काम र क्षेत्र बाँडफाड गरेर निर्माण गरिने बताए।"
"भुटानका राजा भोलि काठमाडौं आउँदै, बौद्ध र स्वयम्भूनाथको दर्शन गर्ने","काठमाडौं : भुटानका राजा जिग्मे वाङचुक भोलि बिहान नेपाल आउने भएका छन्। ड्रुक एयरको उडान नम्बर केबी २०५ बाट उनी शुक्रबार बिहान काठमाडौं आउने भएका हुन्। भारत भ्रमणमा रहेका भुटानी राजा वाङचुक भोलि दिल्लीबाट काठमाडौं आउने भएका हुन्। काठमाडौं आएपछि उनी बौद्धनाथ र स्वयम्भूनाथको दर्शन गर्न जाने छन्। भुटानी राजा वाङचुक १९ सदस्यीय भ्रमण दलको नेतृत्व गर्दै काठमाडौं आउन लागेका हुन्। भ्रमण दलमा राजासहित ऊर्जामन्त्री, विदेशसचिव, नेपालका लागि भुटानी राजदूत, सुरक्षा अधिकारी लगायत सदस्य रहेका छन्। भुटानका राजा नेपाल आउने भएसँगै गृह मन्त्रालयले उनका लागि उच्च सुरक्षा व्यवस्था कायम गरेको छ। उनका सुरक्षाका लागि तीनवटै सुरक्षा निकाय खटिने छन्। भुटानी राजा दर्शनका लागि जाने बौद्धनाथ, स्वयम्भूनाथ र त्यस आसपासका क्षेत्रको सुरक्षा व्यवस्थामा कडाइ गरेको छ। भुटानी राजा वाङचुक भोलि अपराह्न नै भुटान फर्कने छन्।"
तीनै तहको सरकार बनेपनि व्यवस्थित शहर र बस्ती निर्माण हुन सकेन : पूर्वप्रधानमन्त्री भट्टराई,काठमाडौं : पूर्वप्रधानमन्त्री डा बाबुराम भट्टराईले नेपालको मौलिक निर्माण पद्धतिको संरक्षण गर्न नसकेको बताएका छन्। नेपाली वास्तुविद् समाजको आयोजनामा बिहीबारबाट काठमाडौंमा सुरु आर्कबिल्ड एक्सपो उद्घाटन कार्यक्रममा भट्टराईले पछिल्लो चरणमा आधुनिक आर्किटेक्चरको विकास हुँदै गएपनि त्यसले लय समात्न नसकेको महसुस भएको बताएका हुन्। उनले संघीयतापछि तीनै तहको सरकार बनेपनि व्यवस्थित ढंगले शहर र बस्ती निर्माण गर्न नसकेको धारणा राखे । काठमाडौंको भृकुटीमण्डपमा सुरु आर्कबिल्ड एक्सपो तीन दिनसम्म सञ्चालन हुने आयोजकले जनाएको छ ।
भारत भ्रमण अब एरेन्ज गर्नुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले अब भारत भ्रमण छिट्टै मिलाउने बताएका छन्। आज चार दिने चीन भ्रमण सकेर बिहीबार स्वदेश फर्किएका प्रधानमन्त्री ओलीले त्रिभुवन अन्तर्राष्ट्रिय विमानस्थलमा पत्रकारको प्रश्नमा उनले आफ्नो भ्रमणको सुरुवात चीनबाट भएपनि छिट्टै भारत भ्रमणमा जाने बताएका हुन्। उनले चीनबाटै फर्किएकै दिन तय हुने कुरा नभएको बताए। प्रधानमन्त्री ओलीले भने, अब एरेन्ज गर्नुपर्छ। कहिले भन्ने कुरा अहिले यहाँ फर्किएकै दिन कसरी टुंग्याउन सकिन्छ ? प्रधानमन्त्री ओलीले भारतभन्दा पहिले चीन भ्रमण गर्दा नेपाल उत्तरतिर ढल्केको भनाईप्रति भने खण्डन गरेका छन्। उनले भने, मैले त्यति थाहा पाएको छैन यस्तो कुरा र, म के भन्छु भने, दक्षिणको मिडियाले अलिक मित्रहरूलाई भड्काउने, आक्षेप गर्ने खालको कुरा कुनै गरेको छ भने राम्रो होइन, लिडरहरूले त्यस्तो गरेको मैले थाहा पाएको छैन। कुनै मिडियाबाट कतै त्यस्तो भएको छ भने त्यो राम्रो तरिका होइन। म त्यति भन्न सक्छु।"
प्रधानमन्त्री ओलीको चीन भ्रमणको उपलब्धि : नेपाललाई १२ अर्ब ४ करोड अनुदान (पूर्णपाठ),"काठमाडौं : चीनले नेपाललाई १२ अर्ब ४ करोड अनुदान दिने घोषणा भएको छ। चार दिने चीन भ्रमणपछि प्रधानमन्त्री केपी शर्मा ओलीले त्रिभुवन अन्तर्राष्ट्रिय विमानस्थलमा आयोजना गरेको पत्रकार सम्मेलन बोल्दै परराष्ट्र मन्त्रालयका कार्यवाहक सचिव अमृतबहादुर राईले चीनका राष्ट्रपति सि चिनफिङले ५०० मिलियन अर्थात् नेपाली रुपैयाँ ९ अर्ब ३४ करोड थप अनुदान दिने घोषणा गरेको जानकारी दिए। प्रधानमन्त्री ओलीले जारी गरेको प्रेस विज्ञप्तिमा भनिएको छ, चीन सरकारका तर्फबाट विसं २०७२ देखि हालसम्म घोषणा गरिएको अनुदान रकम र नगद सहयोग अमेरिकी डलर २० मिलियन (करिब नेरू २ अर्ब ७० करोड) का अतिरिक्त राष्ट्रपति सि चिनफिङद्वारा थप अनुदान ५०० मिलियन (करिब नेरू ९ अर्ब ३४ करोड) घोषणा भएको छ। भ्रमणको क्रममा नेपाल र चीनबीच बेल्ट एण्ड रोड सहकार्य फ्रेमवर्कमा १० आयोजनाहरु रहेका छन्। ओलीले भ्रमणका क्रममा भएका सम्झौता र समझदारी पत्रले नेपाल र चीनबीचको आर्थिक सहयोग र विकास साझेदारीलाई थप गति प्रदान गर्ने विश्वास व्यक्त गरे। ओली भ्रमणका क्रममा द्विपक्षीय सहयोगका लागि सम्पर्क सञ्जाल पूर्वाधार निर्माण, कृषि, ऊर्जा, वाणिज्यलगायत क्षेत्रका केही महत्त्वपूर्ण विकास परियोजनाहरू अघि सारेको र यसमा आपसी सहयोग तथा सहकार्य अभिवृद्धि हुँदै जाने अपेक्षा लिएको उल्लेख गरेका छन्। भ्रमणका क्रममा भएका सम्झौतामा टोखाछहरे सुरुङमार्ग सम्बन्धी पत्र आदानप्रदान, नेपाल चीन व्यापार अभिवृद्धि सम्बन्धी पत्र आदानप्रदान,निर्यात सम्बन्धी प्रोटोकल, नौतले वसन्तपुर दरबार पुन:निर्माण सम्पन्न प्रमाणपत्रको आदानप्रदान, विकास योजना सम्बन्धी समझदारी पत्र, आर्थिक तथा प्राविधिक सहयोग सम्बन्धी समझदारी पत्र, नगद सहयोग सम्बन्धी पत्र आदानप्रदान, स्वयंसेवी चिनियाँ भाषा शिक्षक सम्बन्धी समझदारी पत्र, नेपाल टेलिभिजन र चिनियाँ सञ्चार समूहबीच सञ्चार प्रविधि सम्बन्धी समझदारी भएको उल्लेख छ। हेर्नुहोस् पूर्णपाठ"
"राष्ट्रपति पौडेलको प्रोस्टेटसम्बन्धी शल्यक्रिया, केही दिन अस्पतालमै रहने","काठमाडौं : राष्ट्रपति रामचन्द्र पौडेलको प्रोस्टेटसम्बन्धी शल्यक्रिया गरिएको छ। बुधबार महाराजगञ्जस्थित त्रिभुवन विश्वविद्यालय शिक्षण अस्पतालमा भर्ना भएका राष्ट्रपति पौडेलको प्रोस्टेटसम्बन्धी शल्यक्रिया गरिएको त्रिभुवन विश्वविद्यालय शिक्षण अस्पतालका नि कार्यकारी निर्देशक प्राडा घनश्याम गुरुङले जानकारी दिए। उनी केही दिन अस्पतालमा नै रहने भएका छन्। गुरुङका अनुसार शल्यक्रिया पछि पौडेलको स्वास्थ्य अवस्था सामान्य रहेको छ। जारी विज्ञप्तिमा भनिएको छ,मिति २०८१०८१९ गते सम्माननीय राष्ट्रपति श्री रामचन्द्र पौडेलज्यू यस त्रिवि शिक्षण अस्पताल, महाराजगंजमा प्रोस्टेटसम्बन्धी शल्यक्रिया भएकोमा हाल उहाँको स्वास्थ्य अवस्था सामान्य रहेको ब्यहोरा सम्बन्धित सबै जानकारी गराउँदछु । साथै अस्पतालमै रही स्वास्थ्यलाभको लागि केही दिन रहनु हुने ब्यहोरा समेत जानकारी गराउँदछु।"
गृहमन्त्रीको प्रमुख स्वकीय हुँ भन्दै प्रहरी र प्रशासनिक निकायमा फोन गरेपछि,काठमाडौं : गृहमन्त्री रमेश लेखकको प्रमुख स्वकीय हुँ भन्दै प्रहरी प्रशासनदेखि विभिन्न निकायमा फोन गर्ने एक जनालाई प्रहरीले पक्राउ गरेको छ। गृहमन्त्री लेखकको पिए बताउँदै विभिन्न क्षेत्रबाट लाभ लिन खोज्ने बैतडीको भुमेश्वर गाउँपालिका७ का २६ वर्षीय करनसिंह विष्टलाई काठमाडौंबाट बिहीबार पक्राउ गरिएको उनको सचिवालय जनाएको छ।। उपत्यका अपराध अनुसन्धान कार्यालयका प्रमुख वरिष्ठ प्रहरी उपरीक्षक सानुराम भट्टराईले नक्कली पिए विष्टलाई पक्राउ गरी अनुसन्धान थालिएको जानकारी दिए। उनले नक्कली पिए भन्दै ठगी गर्दै हिडेका विष्टलाई धुम्वाराहीबाट पक्राउ गरेको जानकारी दिदैं प्रहरी वरिष्ठ उपरीक्षक भट्टराईले कानुनी कारबाही अघि बढिसकेको जानकारी दिए। यता गृहमन्त्रीको सचिवालयले विभिन्न क्षेत्रमा पिएसल्लाहकार हुँ भन्दै फोन गर्ने व्यक्तिहरूबाट सर्तक रहन आग्रह गरेको छ।
विद्युत प्राधिकरणले गरिरहेको काममा सरकारले हस्तक्षेप गर्यो : माओवादी केन्द्र,मंसिर २३ गते हुने भनिएको अखिल क्रान्तिकारीको राष्ट्रिय सम्मेलन हालका लागि स्थगित गर्ने निर्णय समेत गरेको छ। काठमाडौं : नेकपा माओवादी केन्द्रले सरकारको प्रभावकारिता शून्य अवस्थामा रहेको र सुशासनको पक्षमा कमजोरी प्रस्तुति देखाएको निष्कर्ष पनि निकालेको छ। पार्टी अध्यक्ष प्रचण्ड निवास खुमलटारमा बिहीबार बसेको माओवादी केन्द्रीय कार्यालयको बैठकले विद्युत प्राधिकरणले गरिरहेको काममा समेत सरकारले हस्तक्षेप गर्न खोजेको प्रवक्ता अग्निप्रसाद सापकोटाले जानकारी दिए। उनले भ्रष्टाचारीका साथै बिचौलियालाई जोगाउने प्रयास भएको उल्लेख गरे। उनले सरकार भत्काउने खेलमा माओवादी नलाग्ने स्पष्ट पारे। उनले स्थानीय तहको उपनिर्वाचनले आगामी आमनिर्वाचन एक्लै लड्ने आधार तयार निष्कर्ष निकालेको बताए। उनले बृहत वामपन्थी एकीकरणका लागि थप आधार समेत उपनिर्वाचनले दिएको बताए। उनले स्थायी समिति र केन्द्रीय समिति बैठकमा विस्तृत रुपमा छलफल गरेर थप रणनीतिका साथ अघि बढ्ने उल्लेख गरे। माओवादी बैठकले मंसिर २३ गते हुने भनिएको अखिल क्रान्तिकारीको राष्ट्रिय सम्मेलन हालका लागि स्थगित गर्ने निर्णय समेत गरेको छ।
बीआरआईमा परेका परियोजना यस्ता छन्,"काठमाडौं : प्रधानमन्त्री केपी शर्मा ओलिको चीन भ्रमणको क्रममा बुधबार बीआरआई फ्रेमवर्कमा सम्झौता भएको छ। उक्त सम्झौतापछि नेपाल पक्षले १० आयोजनाको नाम सार्वजनिक गरेको छ। यसअघि समावेश भएका केही आयोजनाहरू बीआरआई फ्रेमवर्कबाट हटाइएका छन् भने केही नयाँ थपिएका छन्। यी आयोजनाहरू बीआरआईअन्तर्गत सहायताको फ्रेमवर्कमा त परेका छन् तर ऋण वा अनुदान के मा बनाउने भन्ने खुलाइएको छैन। १टोखाछहरे सुरुङमार्ग बीआरआई फ्रेमवर्कमा परेको यो सुरुङ मार्गले काठमाडौं रसुवा दुरीलाई कम गर्न मद्दत गर्ने छ। ०७६ सालमा चिनियाँ राष्ट्रपति सी चिनफिङको नेपाल भ्रमणको बेला टोखाछहरे सुरुङमार्ग अनुदानमा बनाइदिने सहमति भएको थियो। उक्त भ्रमणका क्रममा काठमाडौं टोखाछहरे नवाकोटको सदरमुकाम विदुर हुँदै बेत्रावती र स्याफ्रुबेंसीसम्म सुरुङसहितको सडक निर्माण गरिदिन चीन सहमत भएको थियो। उक्त भ्रमणको क्रममा चीनसँग भएका २० समझदारी मध्ये यो सुरुङमार्ग निर्माण पनि एक थियो। सुरुङमार्ग निर्माण सहयोग सम्बन्धमा अर्थ मन्त्रालय र चीन अन्तर्राष्ट्रिय विकास सहयोग एजेन्सीबीच सम्झौता पनि भएको थियो। उक्त समझदारीअनुसार पहिलो चरणमा चीनले काठमाडौंको टोखादेखि नुवाकोट सदरमुकामसम्म सुरुङ सहितको ३२ किमि सडक मार्ग अनुदानमा निर्माण गरी दिने भनिएको थियो। टोखाछहरे सुरुङमार्ग ७ किमिको बन्ने भनिएको थियो। काठमाडौं रसुवागढी जोड्ने सुरुङमार्ग दुई खण्डमा निर्माण हुने, जसमा काठमाडौंको टोखा र नुवाकोटको छहरे तथा रसुवाको बेत्रावती र स्याफ्रुबेंसीमा सडक सुरुङमार्ग निर्माण गरिने भनिएको थियो। हाल सञ्चालनमा रहेको प्रमुख मार्ग काठमाडौंगल्छीस्याफ्रुबेंसी हुँदै रसुवागढी पुग्न १२८ किलोमिटर दूरी पार गर्नुपर्छ। काठमाडौंको बाइपास, नुवाकोटको विदुर, रसुवाको धुन्चे र स्याफ्रुबेंसी हुँदै रसुवागडीको दूरी १५२ किमि छ। टोखाछहरे गँगटे ४४ किलोमिटर छ। गल्छीछहरेमा निर्माण गर्दा यो खण्ड १२ किमी घट्छ। गँगटेबेत्रावती १७ किमी, बेत्रावतीमैलुङ १० किमि, मैलुङस्याफ्रुबेंसी १९ किमी, स्याफ्रबेंसीरसुवागढी १६ किमी छ। ०७१ सालमा गरिएको अध्ययनअनुसार लगानी बोर्डले सुरुङमार्ग निर्माण गर्न २६ अर्ब ५० करोड रुपैयाँ लाग्ने अनुमान गरेको थियो। पछि चीन सरकारको सहयोगमा भएको प्रारम्भिक अध्ययनमा यो आयोजना अघि बढाउन उपयुक्त हुने भनिएको थियो। अध्ययनले सुरुङ मार्गको तीनवटा लम्बाइ प्रस्तुत गरेको छ, ३३, ३६ र ४२ किलोमिटर। बोर्डले गरेको अध्ययनले पनि सुरुङमार्गको लम्बाइ ४१७५ हुने अनुमान गरेको थियो। त्यसपछि भने आयोजना काम अघि बढ्ेन। २हिल्सासिमिकोट सडक योजना उत्तर दक्षिण कर्णाली कोरिडरअन्तर्गत हिल्सासिमिकोट सडक योजना बीआरआई फ्रेमवर्कमा परेको छ। सरकारले राष्ट्रिय गौरवको आयोजनाका रूपमा समावेश गरेको यो खण्ड चीनको नाका हिल्सादेखि सिमिकोटसम्म २ लेन सडक स्तरोन्नति गर्ने उल्लेख छ। यसको सम्भाव्यता अध्ययनका लागि गत भदौमा चीनसँग सम्झौता भइसकेको छ। ०६९०७० बाट आयोजना निर्माणको काम सुरु गरिएको थियो। यो खण्डको सुरु लागत ४ अर्ब १० करोड ५० लाख ३० हजार थियो। पछि संशोधित लागत १५ अर्ब (कालोपत्रे स्तरोन्नतिसमेत) भएको छ। १४६ किमी सडक निर्माणस्तरोन्नति गर्ने र १० वटा पुल निर्माण गरिने यो आयोजनाको अहिलेसम्म १४५२ किमी, ट्रयाक खोल्ने काम भइसकेको छ। यस्तै, १५५ किमी ग्राभेल र २ वटा पुल निर्माण भएका छन्। ३किमाथांकाखाँदबारी सडक र पुल राष्ट्रिय गौरवको आयोजना उत्तर दक्षिण (कोसी) सडक योजनाअन्तर्गत खाँदबारीकिमाथांका सडकको लम्बाइ १६२ किमी छ। दक्षिणको नाका मोरङको रानी हुँदै विराटनगर हिलेलेगुवा भएर संखुवासभाको किमाथांकासम्म जोड्ने यो राजमार्गको कुल लम्वाई ३४५ किमी छ। रानीदेखि खाँदबारीसम्मको सडक खण्ड कालोपत्रे भैसकेको छ भने हाल खाँदबारी देखि च्याम्ताङ १३४ किमी सडक खण्ड स्तरोन्नतिको कार्य भइरहेको छ। ४जिलोङकेरुङकाठमाडौं रेलमार्ग ०७२ सालमा भारतले नेपालमा अघोषित नाकाबन्दी गर्नुअघिसम्म जिलोङकेरुङकाठमाडौं रेलमार्गको चर्चा थिएन। भारतले गरेको नाकाबन्दीका कारण समस्या परिरहेको बेलामा तत्कालीन प्रधानमन्त्री केपी शर्मा ओलीले चीनको औपचारिक भ्रमण गरे। भ्रमणको अवसरमा ०७२ चैत ८ मा यातायात तथा पारवहन सन्धि भयो। सोही सन्धिका क्रममा केरुङकाठमाडौं रेलमार्ग निर्माणको विषयले पनि स्थान पायो। ०७५ मंसिरमा नेपाल भ्रमणमा आएको चीनको नेसनल रेलवे अथोरिटीका डेपुटी एडमिनिस्ट्रेटिभको नेतृत्वको टोलीले काठमाडौंकेरुङ रेलमार्गको पूर्वसम्भाव्यता अध्ययन प्रतिवेदन नेपाललाई हस्तान्तरण गरेको थियो। रसुवागढी सिमा नाकादेखि काठमाडौंसम्मको दूरी ७२२५ किलोमिटर छ। निर्माण गर्न करिब ३ अर्ब रुपैयाँ लाग्ने, रेलमार्गको ९८५ प्रतिशत खण्ड पुल तथा सुरुङमा रहने, चारवटा स्टेसन रहने र सातवटा सुरुङमार्ग निर्माण गर्नुपर्ने भनिएको छ। अहिले आयोजनाको विस्तृत परियोजना प्रतिवेदन (डीपीआर) अध्ययन भइरहेको छ। चिनियाँ टोलीलाई सन् २०२६ भित्र डीपीआर बनाइसक्ने सीमा तोकिएको छ। ५अमरगढी सिटी हल प्रोजेक्ट बीआरआई फ्रेमवर्कमा परेको यो नयाँ आयोजना हो। सरकारको १० स्मार्ट सिटीभित्र परेको अमरगढी स्मार्टसिटिसँगै यस क्षेत्रमा सिटी हल प्रोजेक्ट अघि बढाउन लागिएको हो। चीन सरकारको ऋण वा अनुदानमध्ये कुन सहायता अन्तर्गत यो आयोजना अघि बढाउने भन्ने खुलाइएको छैन। ६जिलुङरसुवागढीचिलिमे २२० केभी प्रसारण लाइन छिमेकी मुलुक चीनसँग विद्युत् आदानप्रदान गर्ने उद्देश्यले रातमाटेरसुवागढीकेरुङ ४०० केभी प्रसारण लाइन निर्माणका लागि छनोट गरिएको थियो। तत्कालीन प्रधानमन्त्री केपी शर्मा ओलीको चीन भ्रमणको क्रममा बेल्ट रोड इनिसियटिभ (बीआरआई) अन्तर्गत प्रस्ताव गरी उक्त सम्झौता भएको थियो। रातमाटेरसुवाकेरुङ प्रसारण लाइन सुरुमा ४ सय (किलोभोल्टकेभी) को बनाउने भन्ने थियो। तर, अहिले नेपाल र चीनबीच चिलिमेकेरुङ सिंगल सर्किटअन्तर्गत २२० केभी प्रसारणलाइन निर्माण गर्ने सहमति भएको छ। यो अन्तरदेशीय प्रसारणलाइन हो। ०८० सालमा तत्कालिन प्रधानमन्त्री प्रचण्डको चीन भ्रमणको क्रममा यो प्रसारणलाइन अघि बढाउने समझदारीसँगै सम्भाव्यता अध्ययनका लागि पनि सहमति भएको थियो। ७मदन भण्डारी प्राविधिक विश्वविद्यालय मदन भण्डारी विज्ञान तथा प्रविधि विश्वविद्यालय नेपाल सरकारद्वारा प्रस्तावित नयाँ विश्वविद्यालय हो। विश्वविद्यालय मकवानपुर जिल्लाको चित्लाङमा रहनेछ। मदन भण्डारी विज्ञान तथा प्रविधि विश्वविद्यालय ऐन, ०७९ (अगस्ट ३, २०२२) मा जारी गरी मदन भण्डारी विज्ञान तथा प्रविधि विश्वविद्यालय स्थापना भएको हो। विश्वस्तरीय अनुसन्धानउन्मुख विश्वविद्यालयले देशको अर्थतन्त्रको प्रतिस्पर्धात्मक क्षमता बढाउने, नयाँ ज्ञान र प्रविधिको सृजना गरी देशको आर्थिक विकासमा प्रत्यक्ष योगदान पुयाउने सरकारको भनाइ छ। सन् २०१९ मा चिनियाँ राष्ट्रपति सी जिनपिङको नेपाल भ्रमणका क्रममा यो विश्वविद्यालयलाई अघि बढाउने सहमति भएकाले नेपालचीन रणनीतिक आधार महत्व बोकेको छ। ८काठमाडौं साइन्टिफिक सेन्टर र साइन्स म्युजियम बीआरआई फ्रेमवर्कमा परेको यो नयाँ आयोजना हो। तर, यसको विस्तृत विवरण खुलाइएको छैन। ९चीननेपाल औद्योगिक पार्क दमक झापाको दमक नगरपालिका १०, कमल गाउँपालिका ७ र गौरादह नगरपालिका५ का केही भूभाग समेटेर रतुवा र मावा नदीको बीच भागमा अर्बौं लगानीमा चीननेपाल औद्योगिक पार्क बन्न लागेको हो। सो पार्क निर्माणका लागि चीनको ल्हासा इकोनोमिक एन्ड टेक्नोलोजी डेभलपमेन्ट जोन जिङ पिङ ज्वाइन्ट क्रिएसन कन्सट्रक्सन प्रोजेक्ट डेभलपमेन्ट कम्पनी लिमिटेडलाई लगानी गर्न सरकारले स्वीकृति दिएको छ। यसका लागि दुवै देशबीच सम्झौता पनि भइसकेको छ। यो पार्क १० वर्षमा निर्माण हुनेछ। ४० वर्ष चिनियाँले नै पार्क सञ्चालन गर्ने र त्यसपछि नेपाललाई हस्तान्तरण गर्ने जनाइएको छ । एक हजार ६ सय हेक्टरमा बन्ने सो औद्योगिक पार्कको निर्माण चार चरणमा सम्पन्न हुनेछ। पहिलो चरणमा ५८ करोड ६० लाख अमेरिकी डलर (६३ अर्ब २१ करोड रुपैयाँ) लगानी गरेर निर्माण कार्य हुनेछ। सो औद्योगिक पार्क काम, आराम, मनोरञ्जन र संस्कृतिका दृष्टिले समेत दक्षिण एसियामै उत्कृष्ट हुने सरकारको भनाई छ। यो परियोजना २२ सय बिगाहा क्षेत्रफलमा फैलिने र हाल १३ सय बिगाहा जमिन एकीकृत गरिसकिएको छ। सन् २०१७ मा चीनबाट आएका टोलीले उक्त जग्गा अवलोकन गरेका थिए। १० झापा स्पोर्ट्स एन्ड्स एथलेटिक्स कम्पलेक्स बीआरआई फ्रेमवर्कमा परेको यो नयाँ परियोजना हो। खेलकुद क्षेत्रको विकास र विस्तारका लागि यो आयोजना अघि बढाउन लागिएको सरकारले जनाएको छ। यद्यपि, यसको विस्तृत विवरण सार्वजनिक भएको छैन।"
चीनको भ्रमण पूरा गरी प्रधानमन्त्री ओली स्वदेश फिर्ता,"काठमाडौं : प्रधानमन्त्री केपी शर्मा ओली चीनको चार दिने औपचारिक भ्रमण पूरा गरी आज स्वदेश फर्किएका छन्। चीनका प्रधानमन्त्री ली छ्याङको मैत्रीपूर्ण निमन्त्रणामा सोमबार नेपाली प्रतिनिधिमण्डलको नेतृत्व गर्दै बेइजिङ गएका ओली हिमालयन एयरलाइन्सबाट आज काठमाडौं आइपुगेका हुन्। प्रधानमन्त्री ओलीलाई चीनका उप परराष्ट्रमन्त्री सुन बेइदोङले बेइजिङ क्यापिटल अन्तर्राष्ट्रिय विमानस्थलमा स्थानीय समय अनुसार बिहान ११ बजे बिदाइ गरेका थिए। बेइजिङमा रहँदा प्रधानमन्त्री ओलीले चीनका राष्ट्रपति सी जिनपिङसँग भेटवार्ता गरेको परराष्ट्र मन्त्रालयले जनाएको छ। भेटमा उनीहरूबीच नेपालचीन सम्बन्ध,द्विपक्षीय हित र चासोका विविध विषयमा छलफल भएको थियो। भ्रमणका क्रममा प्रधानमन्त्री ओली र उनका चिनियाँ समकक्षीको उपस्थितिमा नेपाल र चीनबीच विभिन्न समझदारी भएका छन्। दुवै देशका प्रधानमन्त्रीबीच द्विपक्षीय वार्तापछि पारस्परिक सहयोगसम्बन्धी सम्झौतामा हस्ताक्षर भएको परराष्ट्र मन्त्रालयले जनाएको छ। नेपाल र चीनबीच भएको टोखाछहरे सुरुङमार्ग निर्माणसम्बन्धी समझदारीपत्रमा दुवै देशका सम्बद्ध अधिकारीले हस्ताक्षर गरेर आदानप्रदान गरेका छन्। यसैगरी नेपालचीन व्यापार अभिवृद्धिसम्बन्धी समझदारीपत्रमा हस्ताक्षर भएको छ। विकास आयोजना, आर्थिक तथा प्राविधिक सहयोग तथा नगद सहयोगसम्बन्धी सम्झौता र समझदारीपत्रमा हस्ताक्षर भएको छ। यसै अवसरमा नेपाल र चीनबीच बिआरआई फ्रेमवर्कसहित विभिन्न महत्वपूर्ण सम्झौता भएका छन्। सन् २०२५ मा चीनबाट धेरै पर्यटक नेपाल भित्र्याउनेबारे पनि उहाँहरूबीच कुराकानी भएको जनाइएको छ। यसैबीच प्रधानमन्त्री ओलीले चीनका प्रधानमन्त्रीलाई नेपाल भ्रमणको निम्तो दिएका छन्। प्रधानमन्त्री ओलीले बेइजिङमा बुधबार आयोजित नेपालचीन बिजनेस समिटलाई सम्बोधन गर्दै नेपालमा लगानीको वातावरण बन्दै गएको भन्दै ढुक्क भएर लगानी गर्न आग्रह गरेका थिए।"
"लिलाबल्लभलाई मुद्दा नचलाउने निर्णयविरुद्ध सर्वोच्चमा रिट दर्ता, आइतबार पेशी","काठमाडौं : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारीविरुद्ध मुद्दा नचलाउने निर्णयविरुद्ध सर्वोच्च अदालतमा रिट दर्ता भएको छ। यसअघि आइतबार वरिष्ठ अधिवक्ता दिनेश त्रिपाठीले अधिकारीमाथि मुद्दा नचल्ने जिल्ला सरकारी वकिलको कार्यालय काठमाडौंको निर्णय बदरको माग गर्दै पुन:अनुसन्धान गरी मुद्दा दायर गर्ने निर्देशन माग गर्दै सर्वोच्चमा रिट निवेदन दिएका थिए। तर,अदालतका रजिष्ट्रार भद्रकाली पोखरेलले उक्त रिट दरपीठ गरिदिएका थिए। रिट दरपीठ गरिदिएपछि अधिवक्ता त्रिपाठीले आज पुन: दायर गरेको रिट सर्वोच्चले दर्ता गरेको हो। निवेदनको सुनुवाइका लागि आइतबार पेशी तोकिएको छ। मानव तस्करको आरोपमा गत कार्त्तिक २५ गते अधिकारी पक्राउ परेका थिए। जिल्ला सरकारी वकिलको कार्यालय काठमाडौंले अधिकारीविरुद्ध मुद्दा नचल्ने निर्णय गरेपछि उनी ११ मंसिरमा हिरासतमुक्त भएका थिए। जापान भ्रमणमा जाने क्रममा मानव तस्करी गरेको आरोप अधिकारीमाथि छ। नक्कली परिचयपत्र बनाई संगठित गिरोहलाई रकम बुझाएर जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको थियो। नक्कली कागजात बनाएर जापान पुगेका रसुवाका कञ्चन देवकोटा, खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीनजनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए ।"
जब प्रधानमन्त्री ओली चीन भ्रमण सकेर नेपाल फर्किए (तस्बिर),"काठमाडौं : प्रधानमन्त्री केपी शर्मा ओली चीन भ्रमण सकेर स्वदेश फर्किएका छन्। चीनको चार दिने भ्रमण सकेर प्रधानमन्त्री ओली बिहीबार दिउँसो त्रिभुवन अन्तर्राष्ट्रिय विमानस्थल आइपुगेका हुन्। ओली स्वदेश फर्किदा त्रिभुवन अन्तर्राष्ट्रिय विमानस्थलको अति विशिष्ट कक्षमा उपप्रधानमन्त्री प्रकाशमान सिंह, गृहमन्त्री रमेश लेखक तथा नेपाल सरकारका उच्च पदस्थ अधिकारीहरुले स्वागत गरेका थिए। यसैगरी नेपाली सेनाको एक टुकडीले सम्मान गर्दै सलामी अर्पण गरेको थियो। सोमबार चीन प्रस्थान गरेका प्रधानमन्त्री ओलीले बेइजिङमा प्रधानमन्त्री ली छ्याङ र राष्ट्रपति सी चिनफिङसँग भेटवार्ता गरेका थिए। भ्रमणमा प्रधानमन्त्री ओली र उनका चिनियाँ समकक्षी लीको उपस्थितिमा नेपाल र चीनबीच विभिन्न समझदारी भएका थिए। यसैगरी चीनको बेल्ट एन्ड रोड इनिसिएटिभ (बीआरआई) परियोजनाका लागि नेपाल र चीनबीच फ्रेमवर्क सम्झौतामा सहमति भएको छ। ओलीले विमानस्थलमा भएको पत्रकार सम्मेलनमा भने नेपाल र चीनबीच फ्रेमवर्क सम्झौताऋण सम्झौता नभएको जानकारी दिए। उनले चिनियाँ राष्ट्रपतिसँग हाम्रो मित्रता अरु कसैका विरुद्धमा नभई हाम्रै पक्षमा भएको बताए । हेर्नुहोस् तस्बिरहरू : तस्बिर : अभिषेक महर्जन"
"बीआरआईका परियोजनाबारे छुट्टै छलफल हुन्छ, अहिलेका सम्झौता ऋणका होइनन् : ओली","काठमाडौं : प्रधानमन्त्री केपी शर्मा ओलीले बीआरआई अन्तर्गतका परियोजनाबारे छुट्टै छलफल हुने बताएका छन्। चीनको चार दिने औपचारिक भ्रमण पूरा गरी आज स्वदेश फर्किएपछि त्रिभुवन विमानस्थलमा आयोजित पत्रकार सम्मेलनमा उनले अहिले चीन भ्रमणको क्रममा भएका सम्झौता ऋणमा हुने गरि नगरिएको जानकारी दिए। अस्ति मैले आमसभामा पनि ऋण लिन जाँदै छैनौं। ऋण सम्बन्धि कुरा पनि चलेन, छलफल पनि भएन। हामीले यस पटक बीआरआईअन्तर्गतका विभिन्न परियोजनाका कुरा गर्यौं।हरेक परियोजनामाअन्तर्गत पछि हामी छुट्टै छलफल गर्छौं, सम्झौता गर्छौं, कसरी कार्यान्वयन गर्ने भनेर।ओलीले थपे,हामीले अहिले जे प्राप्त गरेका छौं, सम्झौता ऋण होइन। ऋणको कुरा किन आउँछ। ऋणको सारंगी किन पटकपटक बजिरहेको छ। ह सञ्चारमाध्यमबाट पनि सोही अनुसार समाचार आएका छन्। ऋणसँग सरोकार राख्दैन, हरेक प्रोजेक्टको छुट्टाछुट्टै सम्झौता हुन्छन्। ओलीले हरेक परियोजना कसरी कार्यान्वयन हुने भन्नेबारे पछि छलफल हुने बताए। बेइजिङमा बुधबार दिउँसो भएको फ्रेमवर्क सम्झौतामा नेपालका तर्फबाट परराष्ट्र मन्त्रालयका कामु सचिव अमृतबहदुर राई र चीनका तर्फबाट चीनका नेशनल डेभलपमेन्ट एण्ड विकास रिफर्म कमिशनका उपाध्यक्ष लिउ सुशेले हस्ताक्षर गरेका थिए। यी हुन् फ्रेमवर्कभित्र परेका परियोजना"
नारायणगढबुटवल सडकखण्ड २०८३ सालको मंसिरभित्र निर्माण सम्पन्न हुन्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले महेन्द्र राजमार्गअन्तर्गत नारायणगढबुटवल सडक खण्ड २०८३ साल मंसिरभित्र सम्पन्न हुने बताएका छन्। चीनको चार दिने औपचारिक भ्रमण पूरा गरी आज स्वदेश फर्किएपछि त्रिभुवन विमानस्थलमा आयोजित पत्रकार सम्मेलनमा उनले नारायणगढबुटवल सडक खण्डको निर्माणको काम प्रारम्भ भएकाले ८३ साल मंसिरभित्र सम्पन्न हुने बताएका हुन्। यस अगाडि कार्तिक मसान्तमा निर्माणको काम रोकिएको विषयमा सम्बन्धित मन्त्री, मन्त्रालयका अधिकारी, रुपन्देही, नवलपरासी (बर्दघाट सुस्ता पश्चिम) र नवलपरासी (बर्दघाट सुस्ता पूर्व) सांसद र जनप्रतिनिधिसहितसँगको छलफलका लागि बालुवाटार पुगेका बेला प्रधानमन्त्री ओलीले आउँदो मंसिरभित्र काम सुरु नभएमा ठेक्का तोड्नुको विकल्प नहुने चेतावनी दिएका थिए। प्रधानमन्त्री ओलीले आफ्नो भ्रमणको सुरुवात चीनबाट सुरु भएपनि छिट्टै भारत भ्रमणमा जाने समेत बताए । ओलीलाई अब दक्षिणको भ्रमण कहिले गर्नुहुन्छ ? भनेर सोधेको प्रश्नमा उनले भने, अब एरेन्ज गर्नुपर्छ। फर्केकै दिन कसरी भन्ने। प्रधानमन्त्री ओलीले भारतभन्दा पहिले चीन भ्रमण गर्दा नेपाल उत्तरतिर ढल्केको भनाईप्रति भने खण्डन गरेका छन्। दक्षिणको मिडियाले मित्रहरुलाई भड्काउने, आक्षेप गर्ने कुरा गरेको छ भने त्यो राम्रो तरिका होइन। उनले भने,भारतका लिडरहरुले यस्तो गरेको थाहा छैन। चीन भ्रमण सफल भएको र नेपालको विकासका लागि धेरै आयोजनामा सहमति र सम्झौता भएको उनको दाबी छ। ओलीले चीन भ्रमणमा बीआरआई परियोजना ऋण नभएको र बेइजिङमा त्यसबारेको छलफलमा ऋण सम्बन्धी कुरा पनि नउठेको स्पष्ट पारे। उनले चीनसँग ऋण लिन लाग्यो भन्दै भ्रम छर्ने काम भएको जिकिर गरे। त्यस्तै उनले अबको १८ महिनासम्म आफू प्रधानमन्त्री रहने र त्यसपछि कांग्रेस सभापति शेरबहादुर देउवालाई सत्ता हस्तान्तरण गर्ने दोहोर्याए।"
त्रिभुवन विमानस्थलको अध्यागमन कार्यालयमा भीभीआईपीभीआईपी डेक्स सञ्चालन,काठमाडौं : त्रिभुवन अन्तर्राष्ट्रिय विमानस्थलमा रहेको अध्यागमन कार्यालयमा आजदेखि भीभीआईपीभीआईपी डेक्स सञ्चालन भएको छ । प्रधानमन्त्री केपी शर्मा ओली चीन भ्रमण सकेर स्वदेश फर्कदा मुख्यसचिव एकनारायण अर्यालले डेक्सको अवलोकन गरेर आज सेवा सुचारु गरिएको अध्यागमन कार्यालयले जनाएको छ। यसबाट भीभीआईपीभीआईपी पदाधिकारीको डिपार्चर र एराईभल सोहि डेक्सबाट हुने प्रमुख अध्यागमन अधिकृत तीर्थराज भट्टराईले जानकारी दिए।
प्रधानमन्त्री ओली आज नेपाल फर्कंदै,काठमाडौं : प्रधानमन्त्री केपी शर्मा ओली चीनको चारदिने औपचारिक भ्रमण सकेर आज नेपाल फर्कँदै छन् । चीनका प्रधानमन्त्री ली छ्याङको निमन्त्रणामा गएका प्रधानमन्त्री ओली चीनको औपचारिक भ्रमण पूरा गरी आज फर्कने जनाइएको छ। उनी मङ्सिर १७ गते नेपाली प्रतिनिधिमण्डलको नेतृत्व गर्दै चीन गएका थिए। प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेटवार्ता गरेका थिए। प्रधानमन्त्री ओलीले मंगलबारै चीनका राष्ट्रपति सी चिनफिङसँग पनि द्विपक्षीय भेटवार्ता गरेका थिए। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्ता गरे। प्रधानमन्त्री ओलीले बुधबार पेकिङ विश्वविद्यालयमा सम्बोधन गरेका थिए। उनले नेपालचीन बिजनेस फोरमले आयोजना गर्ने कार्यक्रममा सम्बोधन गरेका थिए। बेइजिङस्थित नेपाली दूतावासले आयोजना गरेको कार्यक्रममा पनि उनी सहभागी भएका थिए। प्रधानमन्त्री ओलीले चीन भ्रमणका क्रममा चिनियाँ राष्ट्रपति सी चिनफिङलगायत शीर्ष नेताहरूसँग भेटघाट गरेका छन्।
देशैभरी फोरजीको सेवा विस्तार गर्न सञ्चारमन्त्री गुरुङको निर्देशन,काठमाडौं : सञ्चार तथा सूचनाप्रविधि मन्त्री पृथ्वी सुब्बा गुरुङले ग्रामीण दूरसञ्चार विकास कोष (आरटिडिएफ) कार्यान्वयन गर्न नेपाल दूरसञ्चार प्राधिकरणलाई निर्देशन दिएका छन्। आज जमलस्थित प्राधिकरणको कार्यालय अनुगमनपछि मन्त्री गुरुङले सेवाप्रदायकसँग समन्व्य गरेर जतिसक्दो छिटो आरटिडिएफ परिचालन गर्न निर्देशन दिएका हुन्। उनले यस वर्ष जसरी भएपनि देशैभरी फोरजीको सेवा विस्तार गर्न निर्देशन दिए। उनले काठमाडौँ महानगरपालिकामा फाइभजी सेवा सुरु गर्न लागिएको समेत जानकारी दिए। गुरुङले आफ्नै सुरक्षण मुद्रण सञ्चालन गर्न लागिएको उल्लेख गरे। उनले सुशासन कायम गर्नका लागि पनि डिजिटल नेपालको परिकल्पना महत्वपूर्ण भएको बताए। सबै स्थानीय तह र प्रदेशमा एकीकृत कार्यालय व्यवस्थापन प्रणाली लागू गराउन सकियो भने भ्रष्टाचार नियन्त्रणमा ठूलो सहयोग पुग्ने उनको भनाइ थियो।
"बीआरआई फ्रेमवर्कमा सम्झौता, ऋण कि अनुदान भन्नेमा अन्योल","काठमाडौं : नेपाल र चीनले सम्झौता गरेको फ्रेमवर्क फर बीआरआई कोअपरेसनअन्तर्गत १० वटा परियोजनामा हस्ताक्षर भएको छ। प्रधानमन्त्री केपी शर्मा ओलीको चीन भ्रमणका क्रममा नेपाल र चीनबीच बेल्ट एन्ड रोड इनिसिएटिभ (बीआरआई) सहकार्यको फ्रेमवर्कसहित विभिन्न क्षेत्रमा सहकार्यको सम्झौता भएका छन्। नेपालले सन् २०१७ मा बीआरआईमा सहभागी हुने निर्णय गर्दै बीआरआई फ्रेमवर्क अग्रिमन्टमा हस्ताक्षर गरेको थियो। चीनले सन् २०१४ मा अगाडि बढाएको यसको सहकार्य फ्रेमवर्कमा भने १० वर्षमा आएर हस्ताक्षर भएको छ। अर्थात्, बीआरआईको गाँठो फुकेको छ। बीआरआई फ्रेमवर्कमा हस्ताक्षर भइसकेपछि प्रधानमन्त्री ओलीले चीनमै एक कार्यक्रममा बोल्दै भनेका छन्, ऐतिहासिक महत्व राख्ने खालका सम्झौता भएका छन्। चीनका प्रधानमन्त्री ली छ्याङको मैत्रीपूर्ण निमन्त्रणामा चार दिने औपचारिक भ्रमणमा रहेका प्रधानमन्त्री ओलीले चीनका लागि नेपाली राजदूतावासले बुधबार बेइजिङमा आयोजना गरेको रिसेप्सन समारोहमा आपसी सम्बन्धलाई व्यापकता, उचाइ र गहिरो एवं अझ मजबुत बनाउन भ्रमण सार्थक रहेको बताएका थिए। प्रधानमन्त्रीले नेपाल राजनीतिक स्थिरता र समृद्धिको युगमा प्रवेश गरेकाले अब चीनजस्ता विकसित मुलुकबाट लगानी र सहकार्य वृद्धि गरी समृद्धिको यात्रामा सँगै अगाडि बढेको बताएका थिए। उनले सन् २०२५ मा धेरै ठूलो संख्यामा चीनका पर्यटक नेपाल ल्याउने गरी तयारी भएको जानकारी दिए। उनले चीनका व्यवसायी उद्यमीको छलफलबाट उत्साहित भएको पनि धारणा राखेका थिए। परराष्ट्रमन्त्री डा आरजु राणा देउवाले प्रधानमन्त्री ओलीको भ्रमणले दुई देशको सम्बन्धलाई उचाइमा लैजान बल पुग्ने बताएकी थिइन्। चीनका लागि नेपाली राजदूत डा कृष्णप्रसाद ओलीले दुई देशको पारस्परिक विश्वास र समझदारी वृद्धि गर्न भ्रमण सफल रहेको बताएका थिए। यसरी भयो सम्झौता नेपाल र चीनबीच बुधबार बिहान फ्रेमवर्क फर बीआरआई कोअपरेसन मा सम्झौता भएको हो। फ्रेमवर्क सम्झौतामा नेपालका तर्फबाट परराष्ट्र सचिव अमृतबहादुर राई र चीनतर्फ नेसनल डेभलपमेन्ट एन्ड रिफर्म कमिसनका उपाध्यक्ष लिउ सुशेले हस्ताक्षर गरेका थिए। यसअघि तयार पारिएको फ्रेमवर्कको मस्यौदामा ग्रान्ट फाइनान्सिङ लेखिएको ठाउँमा एड फाइनान्सिङ राखेर हस्ताक्षर गरिएको छ। यो खासमा के हो र कसरी साइन गरियो त भन्ने कुरा दुई देशले नै खुलाएका छैनन्। अनुदान या ऋण जे पनि हुन सक्छ। मंगलबारसम्म दुई पक्षीय वार्तामा नेपालले लगेको अनुदान शब्दका विषयमा चीनले सहमति जनाएको थिएन। सरकारले बीआरआईअन्तर्गत सञ्चालन गर्ने परियोजनाहरू चीनले अनुदानमा बनाइदिनुपर्ने प्रस्ताव गरेको थियो। बीआरआईअन्तर्गत ऋण नलिने नेपालको प्रस्तावमा चीन असहमत भएपछि पटक पटक अनौपचारिक बैठकहरू बसेका थिए। परराष्ट्रका एक उच्च अधिकारीका अनुसार अनुदान भन्ने शब्दमा चीनको पूरा असहमति थियो। अन्ततः बीआरआई सहकार्य फ्रेमवर्कमा हस्ताक्षर भएको छ। अहिलेका लागि हस्ताक्षर हुनु नै ठूलो उपलब्धि हो। यो सकारात्मक हो। प्रदीप ज्ञवाली, उपमहासचिव, एमाले नेपालले प्रस्ताव गरेको फ्रेमवर्कको मस्यौदाको ग्रान्ट फाइनान्सिङ भन्ने शब्द हटाएर चीनले फाइनान्सिङ मात्रै राखेको थियो। बीआरआईअन्तर्गत ऋण नलिने नेपाली कांग्रेसको अडानकै कारण अनुदानमात्रै लिने गरी फ्रेमवर्क र परियोजनाहरूको सूची तयार पारेर चीन भ्रमणमा गएको सरकारले अन्ततः ऋणमै बीआरआईमा हस्ताक्षर गरेको छ। त्यति सजिलै हस्ताक्षर भएन प्रधानमन्त्री ओली र चिनियाँ प्रधानमन्त्री ली छ्याङबीच भएको पहिलो भेटमा उक्त समझदारीपत्रमा हस्ताक्षर हुन नसकेपछि परराष्ट्रमन्त्री डाआरजु राणा देउवाले चिनियाँ विदेश मन्त्रालयका प्रतिनिधिहरूसँग भेटेकी थिइन्। त्यसक्रममा चिनियाँ पक्षले बीआरआईअन्तर्गत अघि बढाउने भनेर प्रस्ताव गरिएकामध्ये केही परियोजनाहरू ऋणमै लिइदिन प्रस्ताव गरेका थिए। भ्रमण दलकै एक सदस्यले अन्नपूर्णसँग भने, १० वटा परियोजनामध्ये सबै परियोजना ऋणमै छैनन्। केही अनुदानमा पनि हुन्। केही सहुलियत ऋणमा हस्ताक्षर भएका छन्। नेपालबाट लगेका दुई परियोजना डडेल्धुराको अमरगढी सिटी हल र झापा स्र्पोट्स एकेडेमी यी परियोजनाभित्र पार्न चीनले चाहेको थिएन। यसमा पनि बढी कसरत गर्नुपयो। यसमा प्रधानमन्त्रीज्यूकै बढी अग्रसरता थियो। ती अधिकारीले अगाडि भने, प्रधानमन्त्रीले निकै चासो राख्नुभयो। फ्रेमवर्कमा हस्ताक्षर गरेर मात्रै नेपाल फर्किने हो भन्नुभयो। कसरी हुन्छ, सहमतिको बाटो खोज्नुहोस् भनेर निर्देशन दिनुभएको थियो। लामो संघर्षपछि फ्रेमवर्कमा हस्ताक्षर भएको हो। चीनले मंगलबारसम्मको छलफलमा सहकार्य फ्रेमवर्कबाट बीआरआईअन्तर्गत मदन भण्डारी विज्ञान तथा प्रविधि विश्वविद्यालय र अमरगढी सिटी हल बनाउने प्रस्ताव हटाएर फेरि थपेको थियो। बीआरआईका विषयमा कांग्रेससँग जे सम्झौता भएको छ त्यही फ्रेमवर्कमा हस्ताक्षर भएको बुझिएको छ। ऋण र अनुदान केही नभनिकन यीयी विषयमा सहकार्य गर्न सकिन्छ भनेर सहमति भएको भन्ने जानकारी पाएका छौं। प्रधानमन्त्री चीन भ्रमणबाट फर्किएपछि नै डिटेलमा थाहा होला। मीन विश्वकर्मा, नेता कांग्रेस दुईतर्फी विज्ञप्तिमा भनिएअनुसार नेपाल पक्षले चिनियाँ पक्षलाई मदन भण्डारी विज्ञान तथा प्रविधि विश्वविद्यालयको काम अगाडि बढाउन, झापाको दमकमा स्पोर्ट्स एकेडेमी र डडेल्धुरामा अमरगढी सिटी हल बनाउन आग्रह गरेको छ। यसअघि कांग्रेस र एमालेबीच भएको छलफलमा प्रधानमन्त्री ओलीले चीनले आफू र कांग्रेस सभापति देउवाको क्षेत्रमा एउटाएउटा आयोजना उपहार दिन लागेको ब्रिफिङ गरेका थिए। भ्रमण फरन डाइरेक्ट इन्भेस्ट्मेन्टको लगानीमा दुई देशबीच अझै सहकार्य गरेर चिनियाँ लगानी कसरी नेपालमा ल्याउन सकिन्छ भन्ने विषयमा केन्द्रित छ। बीआरआई सहायता हो कि अनुदान ? प्रधानमन्त्री ओली चीन भ्रमण जानुअघि अन्तिम समयसम्म दुई सत्ता साझेदार दलहरू कांग्रेस र एमालेबीच बीआरआई कार्यान्वयन फ्रेमवर्कबारे सहमति जुटाउन निकै प्रयास गर्नुपरेको थियो। कांग्रेसका नेताहरूले चीनसँग थप ऋण लिने कुरामा सहमत हुन नसकिने बताउँदै आएका थिए। सोही विषयमा पछि दुई दल सहमत भए। सहमति भएपश्चात् चीनलाई त्यसबारे प्रस्ताव पठाएको थियो। कूटनीतिक विज्ञहरूका अनुसार बीआरआई फ्रेमवर्क नेपालको हकमा लागु गर्दा एड अन्तर्गतको फ्रेमवर्कमा परियोजनालाई अगाडि बढाउने गरी दुई देशबीच सहमति भएको हो। एड भन्ने बित्तिकै हामीले विकासको सहायता भनेर बुझिन्छ। यसभित्र सहुलियत दरको ऋण पनि भन्ने बुझिन्छ। कुनै योजना सुरुमा अनुदानमा दिने र त्यसलाई पछि ऋणमा डाइभर्ट गर्ने पनि यसैभित्र पर्छ। अबको प्रक्रिया के हुन्छ ? बीआरआईका विषयमा हस्ताक्षर भए तापनि अब यो परियोजना कसरी अगाडि बढ्छ भन्ने अन्यौलनै छ। परराष्ट्रका एक उच्च अधिकारीका अनुसार अब बीआरआईको चरण भनेको परियोजना अगाडि बढ्ने बेला दुई देशबीच हस्ताक्षर हुन्छ। प्रधानमन्त्री ओली र उनका चिनियाँ समकक्षी ली चियाङबीच मंगलबार बेइजिङमा वार्ता भएपछि उनीहरूको उपस्थितिमा दुई देशका अधिकारीहरूले आर्थिक सहकार्य, व्यापार प्रबद्र्धन र भौतिक संरचना निर्माणलगायतका विभिन्न नौवटा सहमतिपत्रमा हस्ताक्षर गरेका थिए। यी हुन ९ सहमतिपत्र आर्थिक तथा प्राविधिक सहकार्यसम्बन्धी सम्झौताटोखाछहरे सुरुङका लागि लेटर अफ एक्सचेन्जव्यापार प्रबद्र्धन सहकार्यसम्बन्धी समझदारीपत्र नेपालबाट चीन निर्यातका लागि भैंसीको मासुको थर्मल प्रशोधनका लागि आवश्यक तत्वसम्बन्धी प्रोटोकल सम्झौता विकास योजना समझदारीपत्र, रकम सहयोगसम्बन्धी लेटर अफ एक्सचेन्जवसन्तपुरस्थति नौतले दरबारको पुनर्निर्माण सम्पन्न भएको प्रमाणपत्र हस्तान्तरण,स्वयंसेवी चिनियाँ भाषा शिक्षकसम्बन्धी समझदारीपत्र सार्वजनिक प्रसारक नेपाल टेलिभिजन र चाइनिज मिडिया ग्रुपबीच समझदारीपत्र दुइवटा परियोजना हटे सम्झौताको हस्ताक्षरित दस्ताबेजबाट काठमाडौंहेटौंडा रोपवे र काठमाडौं उपत्यका प्रसारण लाइन स्तरोन्नति गर्ने प्रस्ताव हटाइएका छन। दुवै प्रस्तावलाई यसअघि नेकपा एमालेले चुनावी एजेन्डामानै समावेश गर्दै आएको थियो। हेटौंडाकाठमाडौं रोपवे नेकपा एमालले हेटौंडाकाठमाडौं रोपवे पुनः सञ्चालन गर्ने घोषणा गरेको थियो। गत निर्वाचनमा घोषणापत्र सार्वजनिक गर्दै एमालेले बन्द रहेको हेटौंडाकाठमाडौं रोपवे पुनः सञ्चालन गर्ने भन्ने आश्वासन दिलाएको थियो। एमालेले यसलाई काठमाडौं केन्द्रित मालसामान ढुवानीमा प्रयोग गर्नेसमेत उल्लेख गरेको थियो। कुनै समय काठमाडौंको अनिकाल हटाउने पूर्वाधारका रूपमा स्थापति रोपवेको अहिले अस्थपञ्जिर मात्र बाँकी छ। राणा प्रधानमन्त्री चन्द्रशमशेरले १९८२ सालमा मकवानपुरको भीमफेदी नजीकै धोर्सङिबाट मातातीर्थसम्म २२ किलोमिटर लामो रोपवे लाइन निर्माण गराएका थिए। सोही रोपवेबाट काठमाडौंमा सामान ढुवानी हुने गरेको थियो। यो पटकको चीन भ्रमणमा प्रस्तावको सूचीमा भए पनि चीनले स्विकार नगरेपछि यो विषय सूचीबाट हटाइएको छ। काठमाडौं उपत्यका प्रसारण लाइन नेपाल विद्युत् प्राधिकरणले काठमाडौं उपत्यकामा २ सय २० केभी क्षमताको रिङ प्रसारण लाइन बनाउने भनेर घोषणा गरेको थियो। उपत्यकामा विद्युत् आपूर्तिलाई सहज गर्ने उद्देश्यसहित बनाउन लागेको रिङ प्रसारण लाइनको प्राधिकरणले सर्वेक्षण गरिरहेको थियो। त्रिशूली३ बी हब, मातातीर्थ, डुकुछाप, सिरुटार, नाला गुम्बा, लप्सेफेदी, कपन गुम्बा र तीनपिप्ले जोडेर रिङ प्रसारण लाइन बनाइने अध्ययन भइरहेको थियो। यो प्रसारण लाईनको काम अघि बढाउनका लागि बीआरआई फ्रेमवर्क भित्रै यो विषय समावेश गरिएको थियो। तर, यो परियोजना बीआरआई फ्रेमवर्कबाट हटाइएको भ्रमण दलका सदस्यले बताए।"
माओवादी बैठकको निष्कर्ष  उपनिर्वाचनको नतिजा ०८४ को आधार,"काठमाडौं : नेकपा माओवादी केन्द्रले स्थानीय तहको उपनिर्वाचनको परिणाम उत्साहजनक भएको र यसले आगामी निर्वाचन एक्लै लड्ने आधार तयार गरेको निष्कर्ष निकालेको छ। बिहीबारअध्यक्ष पुष्पकमल दाहाल प्रचण्डको निवासी खुमलटारमा बसेको केन्द्रीय कार्यालयको बैठकले यस्तो निष्कर्ष निकालेको हो । आजको बैठमा स्थानीय तह उपनिर्वाचनको प्रारम्भिक समीक्षा गरिएको छ । जितेका सिट संख्या र लोकप्रिय जनमत दुबै हिसाबले प्राप्त परिणामलाई उत्साहजन भएको निष्कर्ष निकालिएको छ,' बैठकपछि प्रवक्ता अग्निप्रसाद सापकोटाले भने,यसले अब आगामी निर्वाचनमा आफ्नै एजेण्डा र पहिचानसहित एक्लै निर्वाचन लड्ने आधार तयार गरेको छ भन्ने आजको कार्यालय बैठकको निष्कर्ष हो ।' यसअघि पार्टीले जितेका रुकुमपूर्वको पुथाउत्तरगंगा र हुम्लाको सर्केगाड गाउँपालिका जोगाएर बाँकी पालिका र वडामा थप गर्नुका साथै लोकप्रिय जनमतका हिसाबले दोस्रो हुनुलाई माओवादी केन्द्रले उपलब्धिको रुपमा लिएको छ । भएभरका सबै दलहरु मिलेर गठबन्धन गर्दा पनि रुकुमपूर्वको पुथाउत्तरगंगा गाउँपालिकामा भारी मन्तान्तरले विजयी हुनु, त्यहाँको वडामा निर्विरोध हुनु, जाजरकोटको नलगाड नगरपालिका, मोरङको ग्रामथान गाउँपालिका, नुवाकोट, उदयपुर, गोरखा, धनुषा, डोल्पाका वडाहरु लगायतका ठाउँमा भारी मतान्तरले विजयी हुनु, पहिले तेस्रोमा पनि निकै कमजोर स्थितिमा रहेको काठमाडौंको कीर्तिपुरमा नगरपालिका सहित १२ ठाउँमा उल्लेख्य मतसहित दोस्रो हुनु आदिलाई पार्टीले जनतामा माओवादीप्रति बढेको विश्वास र उत्साहको रुपमा लिएको प्रवक्ता सापकोटाले जानकारी दिए । कीर्तिपुरमा दोस्रो भए पनि यसलाई जनता र कार्यकर्ताले जीतकै रुपमा लिएको उनले बताए। पार्टीले केन्द्रीय कार्यालय र स्थायी समिति बैठकहुँदै देशव्यापी परामर्श बैठकमार्फत लिएको पहलकदमी र सबै नेता कार्यकर्ताहरु एकताबद्ध भएर खटिंदा नै उपनिर्वाचनबाट यो परिणाम प्राप्त भएको उल्लेख गर्दै प्रवक्ता सापकोटाले भने, यो उपनिर्वाचनले वृहत बामपंथी एकीकरण र कम्युनिष्ट पार्टीको पुनर्गठनका लागि हामीलाई थप आधार दिएको छ । अब यही २७ गते स्थायी समिति र त्यसपछि केन्द्रीय समिति बैठक बस्दैछ, त्यहाँ पनि समीक्षा हुनेछ । जिल्ला र प्रदेशहरुबाट पनि समीक्षा रिपार्ट आइरहेका छन् । हाम्रो प्रारम्भिक समीक्षाले परिणामलाई उत्साहवर्धन भनेको छ । बैठकले पार्टीका पालिका सम्मेलन र पालिकास्तरका खबरदारी सभाहरुलाई प्रभावकारी बनाउने निर्णय गरेको छ । खबरदारी सभाका लागि केन्द्रीय नेताहरुलाई पालिकास्तरमा खटाउने निर्णय गरेको प्रवक्ता सापकोटाले जानकारी दिए। समसामयिक विषयमा छलफल गर्दै बैठकले सरकारको प्रभावकारिता शून्य अवस्थामा रहेको निष्कर्ष निकाले छ । तरपनि आफ्नो पार्टी सरकार फेरबदलका लागि चासो नदिने पुरानै निर्णयमा अडिग रहेको प्रवक्ता सापकोटाले बताए। हाम्रो अध्यक्षले स्पष्टरुपमा भनिरहनुभएको छ, अहिले हामी सरकार फेरबदलमा लाग्दैनौं बरु ८४ सम्म नै यही सरकार जाओस् भन्नेमा हाम्रो जोड छ,'उनले भने, जसरी सरकारले सेवा प्रवाह र सुशासनको पक्षमा कमजोरी प्रस्तुति देखाइरहेको छ, यही बहानामा अराजकतावादीहरुले थप अस्थिरता निम्त्याउन नपाउन् भनेर पनि हाम्रो पार्टी ८४ सम्म यही सरकार जाओस् भन्ने चाहन्छ । माओवादी केन्द्रले विद्युत प्राधिकरणमा सरकारले गरिहेको हस्तक्षेपको विरोध गरेको छ । जसरी प्राधिकरणले महसुस उठाउन जोड दिइरहेको छ, यसलाई रोक्न इतिहासमा कहिल्यै नभएको अनौठो गरी विद्युत प्राधिकरणमै मन्त्रीले कार्यकक्ष खोलेर प्राधिकरणका काममा अवरोध गर्ने काम भएको छ, यसमा हाम्रो सशक्त बिरोध हुनेछ,'प्रवक्ता सापकाटोले भने, सरकारले बिचौलिया र भ्रष्टाचारीहरुलाई जोगाउने काम गरिरहेको छ, यसका विरुद्ध व्यवस्थित रुपमा खबरदारी गर्ने पार्टीले निर्णय गरेको छ । आगामी स्थायी समिति र केन्द्रीय समिति बैठकमा विहंगम छलफल गरेर कार्य क्रमिकरुपमा नै अघि बढ्ने उनले जानकारी दिए।"
चीनसँग सम्झौता भएपछि बालुवाटारमा बीआरआई फ्रेमवर्क कार्यदलको बैठक,"काठमाडौं : बेल्ट एन्ड रोड इनिसिएटिभ (बीआरआई) फ्रेमवर्क कार्यदलको बैठक बालुवाटारमा बसेको छ। चीन भ्रमणको क्रममा बुधबार बीआरआईको फ्रेमवर्कमा हस्ताक्षर भएर प्रधानमन्त्री केपी शर्मा ओली स्वदेश फर्किएपछि आज साँझ कार्यदलको बैठक बसेको हो। बैठकमा कांग्रेसबाट महामन्त्री गगन थापा, एमालेबाट प्रधानमन्त्रीका मुख्य सल्लाहकार विष्णु रिमाल र आर्थिक तथा विकास मामिला सल्लाहकार युवराज खतिवडा रहेका छन्। बैठकमा बेइजिङमा बीआरआई फ्रेमवर्कमा भएको हस्ताक्षरबारे समीक्षा हुने बताइएको छ। प्रधानमन्त्री केपी शर्मा ओलीले बीआरआई अन्तर्गतका परियोजनाबारे छुट्टै छलफल हुने बताएका थिए। आज स्वदेश फर्किएपछि त्रिभुवन विमानस्थलमा आयोजित पत्रकार सम्मेलनमा उनले अहिले चीन भ्रमणको क्रममा भएका सम्झौता ऋणमा हुने गरि नगरिएको जानकारी दिए। अस्ति मैले आमसभामा पनि ऋण लिन जाँदै छैनौं। ऋण सम्बन्धि कुरा पनि चलेन, छलफल पनि भएन। हामीले यस पटक बीआरआईअन्तर्गतका विभिन्न परियोजनाका कुरा गर्यौं।हरेक परियोजनामाअन्तर्गत पछि हामी छुट्टै छलफल गर्छौं, सम्झौता गर्छौं, कसरी कार्यान्वयन गर्ने भनेर। ओलीले थपे,हामीले अहिले जे प्राप्त गरेका छौं, सम्झौता ऋण होइन। ऋणको कुरा किन आउँछ। ऋणको सारंगी किन पटकपटक बजिरहेको छ। ह सञ्चारमाध्यमबाट पनि सोही अनुसार समाचार आएका छन्। ऋणसँग सरोकार राख्दैन, हरेक प्रोजेक्टको छुट्टाछुट्टै सम्झौता हुन्छन्। बेइजिङमा बुधबार दिउँसो भएको फ्रेमवर्क सम्झौतामा नेपालका तर्फबाट परराष्ट्र मन्त्रालयका कामु सचिव अमृतबहदुर राई र चीनका तर्फबाट चीनका नेशनल डेभलपमेन्ट एण्ड विकास रिफर्म कमिशनका उपाध्यक्ष लिउ सुशेले हस्ताक्षर गरेका थिए। यी हुन् फ्रेमवर्कभित्र परेका परियोजना"
अहिलेको निर्माण पद्धतिहरूमा नेपालीपन ओझेल पर्दै गएको छ : सहरी विकासमन्त्री सिंह,"काठमाडौं : उपप्रधान एवं सहरी विकासमन्त्री प्रकाशमान सिंहले शहर र समुदायको दिगो भविष्य सुनिश्चित गर्ने समाधानका उपायहरुको खोजी कार्य चूनौतिपूर्ण रहेको बताएका छन्। नेपाली वास्तुविद् समाजको आयोजनामा बिहीबारबाट काठमाडौंमा सुरु आर्कबिल्ड एक्सपो उद्घाटन गर्दै सिंहले जलवायु परिवर्तनजन्य एवं अन्य विपद्का घटनाहरुमा बढोत्तरी भै विकास प्रयासलाई ओझेलमा पार्ने गरी विनाशकारी प्रभावहरू बढेर गएको बताएका हुन्। अहिलेको निर्माण पद्धतिहरूमा मौलिकताको पक्ष ओझेल पर्दै गएको अवस्थामा आधुनिक विकास निर्माणलाई नेपालीपनसहितको दिगो बनाउन सहि दिशानिर्देश गर्नुपर्ने आवश्यकता रहेको उनको भनाई छ। उनले नेपालमा शहरीकरणलाई व्यवस्थापन गर्ने क्रममा शहरमा रोजगारी, सेवा पूर्वाधारको बृद्धि गर्न अहिले भएका प्रयासहरू प्रयाप्त नरहेको उल्लेख गरे। उनले नेपाली वास्तुविद्हरूको भूमिकालाई थप प्रभावकारी बनाउन गरिनुपर्ने नीतिगत र संस्थागत सुधारका लागि शहरी विकास मन्त्रालय तत्पर रहेको धारणा राखे।काठमाडौको भृकुटीमण्डपमा सुरु आर्कबिल्ड एक्सपो तीन दिनसम्म सञ्चालन हुने आयोजकले जनाएको छ ।"
हिमाली कालो भालुको आतंक बढ्दो,"जोमसोम : मुस्ताङको तलो क्षेत्र थासाङ गाउँपालिकामा हिमाली कालो भालुको आतंकले स्थानीय किसानलाई निकै नै सास्ती पुर्याएको छ। थासाङमा पछिल्लो समय वन्यजन्तु हिमाली कालो भालु र मानव बीचको द्वन्द्व बढ्दै जान थालेको हो। राष्ट्रिय प्रकृति संरक्षण कोष अन्नपूर्ण संरक्षण क्षेत्र आयोजना इलाका संरक्षण कार्यालय जोमसोमको कार्यक्षेत्र रहेको मुस्ताङको थासाङ गाउँपालिकाको तीनवटा हिमाली कालो भालुको आतंकले बढी प्रभावित भएका छन्। त्यसो त उक्त क्षेत्रमा संरक्षित वन्यजन्तु चितुवाले समेत स्थानीय किसानको पशुधनमा क्षति पुर्याउने गरेको पाइएको छ। थासाङको वडा १ ,२ र ३ मा बर्सेनि हिमाली कालो भालुको आतंकले किसानले लगाएको बालीनाली नष्ट गरी क्षति पुर्याउने गरेको थासाङ गाउँपालिकाका उपाध्यक्ष सोमल हिराचनले जानकारी दिए। उपाध्यक्ष हिराचनका अनुसार हिमाली कालो भालुले रातको समय पाक्दै गरेको बालीनाली सखाप पारिदिने गरेको दुःखेसो सुनाए। थासाङको सबै भन्दा बढी भालु प्रभावित क्षेत्र कुञ्जो र ताक्लुङ हो, जति गरे पनि भालुको आतंक रोक्न सकिएन, उपाध्यक्ष हिराचनले भने, मकै पाक्ने बेला र फापर पाक्ने बेलामा भालुले बढी मात्रामा दुःख दिन्छ, भालु आतंकले हाम्रो क्षेत्रमा हैरानै पारिसक्यो। थासाङका उपाध्यक्ष हिराचनले मध्यरातमा खेतबारीमा पसेर हिमाली कालो भालुले बालीनाली सखाप पारिदिने गरेको उल्लेख गरे। उनले भदौ र असोजमा जंगलमा खानेकुरा नपाउँदा भालुले किसानको बालीनाली खाइदिने गरेको बताए। भालुले मुख्यगरी किसानले लगाएको मकैमा ध्वस्त पारिदिन्छ, त्यसपछि फापर बालीमा पसेर बाली खाइदिने र मडारिदिने गर्छ,हामी भालुको आतंकबाट निकै आजित भइसक्यो, उपाध्यक्ष हिराचनले भने। थासाङस्थित कुञ्जो, ताक्लुङ, टिटी, झिप्रा देउराली, धम्पु, नाउरिकोट, सिर्कुङ र सौरु लगायतका गाउँहरूमा हिमाली कालो भालुको आतंकले किसानले लगाएको बालीनालीमा क्षति पुर्याउने गरेको छ। थासाङ गाउँपालिकामा हिमाली कालो भालुको आतंक रोक्नका लागि केही वर्षअघि ओमविकास तथा देउकुमारी फाउन्डेसनको पहलमा महावीर पुनको राष्ट्रिय आविष्कार केन्द्रबाट भालु धपाउने यन्त्र उपकरण व्यवस्थापन गरिएको भएपनि उक्त उपकरण प्रभावकारी बन्न नसकेको थासाङका उपाध्यक्ष सोमल हिराचनले उल्लेख गरे। भालुको आतंक कम गर्न यन्त्र उपकरणको व्यवस्थापन गरिएको थियो, उपाध्यक्ष हिराचनले भने, सुरुमा केही दिन त काम गरेको जस्तो देखिएको थियो, तर, भालुले वास्तविकता थाहा पाएर होला उपकरण चलाउँदा समेत भालुले दुःख दिन भने छाडेन। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना, इलाका संरक्षण कार्यालय जोमसोमले थासाङका हिमाली कालो भालु पीडित किसान घरधुरीलाई क्षति राहत वितरण गरेको छ। कार्यालय चालु वर्षको वार्षिक स्वीकृत कार्यक्रम अन्तर्गतको बजेटमा थासाङका हिमाली कालो भालु पीडित किसान घरधुरीलाई क्षति राहत वितरण गरेको एक्याप जोमसोमका कार्यालय प्रमुख प्रमोदराज रेग्मीले जानकारी दिए। उनका अनुसार थासाङका १,२ र ३ नम्बर वडाका स्थानीय ७१ किसान घरधुरीलाई वन्यजन्तु क्षति राहत वितरण गरिएको हो। यसअघि हिमाली कालो भालु आतंकले पीडित बनेका किसानले क्षति राहतका लागि एक्याप कार्यालयमा निवेदन बुझाएका थिए। सोही निवेदनका आधारमा क्षति मूल्यांकन गरी पीडित किसान घरधुरीलाई क्षति राहत वितरण गरिएको कार्यालय प्रमुख रेग्मीको भनाइ छ। उनले हिमाली कालो भालुले क्षति पुर्याउने गरेको कतिपय स्थानमा एक्यापको सहयोगमा विद्युतीय तारबार लगाउन सहयोग पुर्याएको बताए। एक्यापले सम्बन्धित स्थानका संरक्षण व्यवस्थापन समितिको रोहबरमा क्षति राहत वितरण गरेको जनाएको छ। एक्यापले दिएको जानकारी अनुसार छयोमा १६ घरधुरी, झिप्रा देउरालीमा २२ घरधुरी, कुञ्जोमा १० घरधुरी, ताक्लुङमा ४ घरधुरी र टिटिमा ८ घरधुरी गरी कुल ६० घरधुरीलाई सम्बन्धित स्थानमा पुगेर १ लाख ४३ हजार क्षति राहत वितरण गरेको हो। थासाङ३ छयोमा ४ घरधुरीलाई कुल २३ हजार १२० रुपैयाँ क्षतिपूर्ति प्रदान गरिएको छ। यस्तै थासाङ२ को सौरु, सिर्कुङ र नाउरिकोटमा गरी १३ घरधुरीलाई २४ हजार क्षतिपूर्ति वितरण गरिएको हो। एक्यापले हिमाली कालो भालुको आतंकले क्षति बनाएको मकैको खोया मूल्यांकन गरी क्षति राहत उपलब्ध गराउने गरेको कार्यालय प्रमुख रेग्मीले प्रस्ट्याए। एक्यापले मानव र वन्यजन्तुको द्वन्द्व न्यूनीकरण गर्न र सहअस्तित्व जर्गेनामा यसप्रकारको क्षति राहत वितरण कार्यक्रमले निकै ठूलो टेवा पुर्याउने अपेक्षा गरेको छ।"
राज्यमन्त्री अरुण चौधरीको योग्यतामाथि विवादमा पुस १७ मा सर्वोच्चले निर्णय सुनाउने,"काठमाडौं : सर्वोच्च अदालतले कैलाली२ बाट निर्वाचित नागरिक उन्मुक्ति पार्टीका सांसद अरुण कुमार चौधरीको योग्यता विवादमा १७ पुसमा निर्णय सुनाउने भएको छ। सांसद चौधरीको योग्यतासम्बन्धी विवादबारे दायर भएको रिटमाथि सुनुवाइ गर्दै बुधबार बसेको संवैधानिक इजलासले १७ पुसमा मुद्दाको निर्णय सुनाउने मिति तोकेको हो। चौधरी हाल संस्कृति, पर्यटन तथा नागरिक उड्डयन राज्यमन्त्री छन्। प्रधानन्यायाधीश प्रकाशमान सिंह राउत,न्यायाधीहरू सपना मल्ल प्रधान,कुमार रेग्मी,हरिप्रसाद फुयाल र डामनोजकुमार शर्मा सम्मिलित संवैधानिक इजलासले चौधरी सांसद बन्न योग्य हुन् या होइनन् भन्ने विषयको निर्क्यौल गर्नेछ। मुद्दामाथि सुनुवाइका लागि १६ पटक पेशी तोकिएको थियो। २९ चैत्र २०७९ मा बसेको संवैधानिक इजलासले मुद्दामा सुनुवाइ गर्दै अन्तरिम आदेश जारी नहुने भन्दै अग्राधिकार दिएको थियो। बीचमा पेशी तोकिए पनि सुनुवाइ हुन सकेन। मंसिर ५ गते बसेको संवैधानिक इजलासले मुद्दामा सुनुवाइ गर्दै हेर्दाहेर्दैमा राखेको थियो। हिजो बसेको सोही इजलासले १७ पुसमा फैसला सुनाउने निर्णय गरेको हो। अधिवक्ता वसन्त जोशीले चौधरीले फौजदारी मुद्दामा कैद बाँकी नै रहेको अवस्थामा ढाँटेर उम्मेदवारी दर्ता गराएकाले सांसद पद खारेजीको माग गर्दै २०७९ चैत्र १६ गते सर्वोच्चमा रिट दायर गरेका थिए। निर्वाचन आयोग,प्रधानमन्त्री तथा मन्त्रिपरिषदको कार्यालय,संघीय संसद सचिवलाय,राष्ट्रपति कार्यालय र अरुण कुमार चौधरीलाई रिट निवेदनमा प्रतिवादी बनाइएको छ। सार्वजनिक सम्पत्तिमा आगजनी गरेको मुद्दामा दोषी ठहर भएका चौधरीलाई राष्ट्रपति विद्यादेवी भण्डारीले आममाफी दिएपछि रिहा भएका थिए। रिहा भएपछि उनको सांसद पद जोगिएको थियो। सरकारले दिएको आममाफी बदर गर्दै सांसद पद खारेज गरी कैलाली२ मा उपनिर्वाचन हुनुपर्ने माग रिटमा गरिएको छ। कैलालीको गोराङगा खोलाबाट ढुंगा लिएर लम्की जाँदै गएको ट्याक्टरमा ३ भदौ २०६६ सालमा आगजनी भएको थियो। ट्याक्टर धनी मोतिपुरका महादेव बजगाईले ट्याक्टरमा आगो लगाइदिएको भनी परशुराम चौधरी,अरूण चौधरी र वीरबहादुर चौधरीविरुद्ध उजुरी दिएका थिए। सोही मुद्दामा सांसद चौधरीलाई जिल्ला अदालत कैलालीले ६ महिना कैद सजाय र ८ लाख १९ हजार रुपैयाँ भराउने फैसला गरेको थियो। सोही मुद्दा कार्यान्वयनका लागि उनी बाँकेको कोहलपुरबाट १९ माघ २०७९ पक्राउ परेका थिए। उनी २० माघ २०७९ मा जेल चलान भएका थिए।"
"हतारमा मन्त्रीले गरे सडक पूर्वाधार कार्यालय शुभारम्भ, एक महिनासम्म कर्मचारी कामविहीन","परासी : नवलपरासीको सदरमुकाम परासीमा स्थापना गरिएको सडक पूर्वाधार कार्यालयमा एक महिना पुग्न लाग्दा समेत काम सुरु हुन सकेको छैन। गत कात्तिक २६ गते लुम्बिनी प्रदेशका भौतिक पूर्वाधार विकास मन्त्री भूमिश्वर ढकालले कार्यालयको उद्घाटन गरेर काम सुरु भएको बताएका थिए। कार्यालय सञ्चालन गर्दा आवश्यक पर्ने सामग्री र संरचनाको व्यवस्थापन बिना हतारिएर उद्घाटन गर्दा अहिले कर्मचारीहरू कामविहीन बनेका छन्। जिल्ला समन्वय समितिको निर्माण हुँदै गरेको नयाँ भवनमा ५ वटा कोठा उपलब्ध गराइएपछि मन्त्रीद्वारा कार्यालयको उद्घाटन गराइएको थियो। व्यवस्थापन बिना कार्यालय उद्घाटन भएपछि बस्नै पर्ने बाध्यतामा रहेका कर्मचारीहरू अलपत्र जस्तै बनेर अन्य भवनमा कोठा खोजेर बसेका छन्। अहिले उनीहरूलाई जिल्ला समन्वय समितिले आफू भाडामा बस्दै आएको पुरानो भवनमा तीनवटा कोठा उपलब्ध गराएको छ। उद्घाटन गरिएको भवनमा रहेका कोठाहरूको मर्मत भइरहेकाले कार्यालय प्रमुखको जिम्मेवारी लिएर आएका इन्जिनियर हितेन्द्र रायमाझीसहितका दुई कर्मचारीले जिससको इन्जिनियर बस्ने कोठामा बसेर काम गर्न थालेका छन्। कार्यालय उद्घाटन भएपछि स्थानीय नेता र जनप्रतिनिधिहरूले आफ्नो पहलमा कार्यालय आएको भन्दै सामाजिक सञ्जालमा जस लिन होडबाजी गरेका थिए। प्रदेश सरकार मातहतको कार्यालय स्वतः स्थापना हुने भएपनि जस लिनका लागि सामाजिक सञ्जालमा नेताहरूले होडबाजी गरेका हुन्। उद्घाटन गरिएको नयाँ भवनको कोठामा कार्यालय सञ्चालनका लागि आवश्यक पर्ने फर्निचरलगायत अन्य कुनै पनि सामान छैनन्। व्यवस्थापन बिनाको एउटा कोठाको बाहिरपट्टि इन्जिनियर हितेन्द्र रायमाझी लेखेको नेम प्लेट मात्र राखिएको छ। सरसफाइ बिनाका अन्य कोठा खाली छन्। उद्घाटनका क्रममा राखिएको कार्यालयको बोर्डसमेत त्यहाँबाट हटाइएको छ। अहिले पुरानो भाडामा बस्दै आएको कार्यालयमा कर्मचारीलाई काम गर्नका लागि तीन वटा कोठा उपलब्ध गराइएको जिल्ला समन्वय समितिका प्रमुख भगौती यादवले बताए। नयाँ भवनमा व्यवस्थापन नभएपछि तत्काल काम सुरु गर्नका लागि पुरानै भवनमा तीन कोठा उपलब्ध गराएका छौं। मंसिरको अन्तिम साताभित्र नयाँ भवन बनेपछि सँगै जान्छौं, जिसस प्रमुख यादवले भने। कार्यालय सञ्चालनका लागि आठौं तहका एक इन्जिनियरसहित १३ जना कर्मचारीको दरबन्दी तोकिएको छ। कार्यालय व्यवस्थापन नभएपछि अहिले इन्जिनियरसहित दुई कर्मचारी आएका छन्। हामी अहिले शरणार्थी जस्तै भएर बस्नु परेको छ। कार्यालय उद्घाटन भएपनि नयाँ भवनमा कुनै व्यवस्थापन नहुँदा जिसस बस्दै आएको पुरानो भवनमा बस्ने भएका छौं, कार्यालय प्रमुख इन्जिनियर रायमाझीले भने। नवलपरासीमा हुने पूर्वाधारको कामका लागि रुपन्देही जानुपर्ने बाध्यता भएपछि प्रदेश सरकारले परासीमा उक्त कार्यालय स्थापना गरेको हो। जिल्लामा सडक र पुलको काम हेर्ने गरी कार्यालय स्थापना भएको हो।"
औषधि खरिदमा भ्रष्टाचार : तत्कालीन प्रमुख प्रशासकीय अधिकृतसहित पाँचजनाविरुद्ध मुद्दा,"काठमाडौं : अख्तियार दुरूपयोग अनुसन्धान आयोगले नगरपालिकाका तत्कालीन प्रमुख प्रशासकीय अधिकृतसहित पाँचजनाविरुद्ध भ्रष्टाचारविरुद्ध मुद्दा दायर गरेको छ। सिरहा धनगढीमाइ नगरपालिकाका तत्कालीन प्रमुख प्रशासकीय अधिकृत गोपाल बगालसमेत पाँचजनाविरुद्ध आज विशेष अदालत काठमाडौंमा मुद्दा दायर भएको हो। नगरपालिकाले मिलेमतोमा बिक्रेतासँग औषधि खरिद नगरी बिल बनाएर दाखिला नगरी रकम निकासा गरेको भन्ने उजुरीका आधारमा अनुसन्धान हुँदा प्रशासकीय अधिकृत बगाल,लेखा अधिकृत पुरुषोत्तम कुमार प्रसाद,तत्कालीन स्वास्थ्य शाखा प्रमुख सुरैत चौधरी,तत्कालीन जिन्सी शाखा प्रमुख सम्पैत याद र हेल्पिङ मल्टिप्रपोज प्रालि मैतिदेवी तथा उक्त फर्मका प्रबन्ध निर्देशक माधव प्रसाद गौतमले ४ लाख ६० हजार ८ १० रुपैयाँ हानिनोक्सानी गरेको पुष्टि हुन आएकाले आज विशेष अदालतमा मुद्दा दायर भएको अख्तियारका प्रवक्ता नरहरी घिमिरेले जानकारी दिए। अख्तियारका अनुसार उनीहरूको मिलेमतोमा धनगढीमाइ नगरपालिकाको आर्थिक वर्ष २०७८०७९ मा आधारभूत तथा आकस्मिक स्वास्थ्य सेवाका औषधि खरिदको लागि नेपाल सरकारको स:शर्त अनुदान शीर्षकबाट विनियोजन रकममध्ये १७ प्रकारका औषधिहरू तोकिएको मूल्यभन्दा बढी मूल्य राखी खरिद गरेको अनुसन्धानबाट खुलेको छ। उनीहरूले सार्वजनिक संस्थालाई हानीनोक्सानी पुर्याउने बदनीयत राखी अंकित मूल्य भन्दा बढी मूल्यमा औषधि खरिद गरेको अख्तियारको ठहर छ। प्रत्येक व्यक्तिलाई सोही रकम बराबरको बिगो माग दावी र सजायको माग गरिएको अख्तियारले जनाएको छ।"
क्षमतावान महिलालाई घरमै बसाएर देश समृद्ध बन्दैन : मुख्यमन्त्री सिंह,"ढल्केवर(धनुषा) : मधेस प्रदेशका मुख्यमन्त्री सतिशकुमार सिंहले क्षमतावान महिलालाई घरमै बसाएर देश समृद्ध बन्न नसक्ने बताएका छन्। बिहीबार धनुषाको लालगढमा आयोजित महिला उद्यमशीलता प्रवर्द्धनका लागि व्यवस्था गरिएका नीतिगत विषयमा अन्तरक्रिया कार्यक्रममा बाल्दै उनले यस्तो बताएका हुन्। मुख्यमन्त्री सिंहले महिलालाई उद्यमशील बनाएर स्थानीय उत्पादनमा जोड दिनुपर्ने बताए। देशमा क्षमतावान महिलाहरू थुप्रै छन्। उहाँहरूलाई घरभित्रै राखेर देश समृद्धि हुन्छ भनेर कल्पना गर्न सकिँदैन, मुख्यमन्त्री सिंहले भने, महिलालाई उद्यमशील बनाएर आत्मनिर्भर बनाउन सबै पक्षको भूमिका हुनुपर्छ। मधेस आँपको पकेट क्षेत्र रहेको उल्लेख गर्दै उनले त्यसका परिकारहरू उत्पादन गरेर निर्यात गर्न सके यहाँका समुदायको आर्थिकस्तर उकासिनेमा विश्वास व्यक्त गरे। मधेस प्रदेश सरकारले प्रत्येक निर्वाचन क्षेत्रमा कम्तीमा एउटा उद्यमशील केन्द्र स्थापना गर्ने नीति लिएको र त्यसका लागि बजेट विनियोजन गरिएको मुख्यमन्त्री सिंहले बताए। महिलाहरूलाई मोटिभेसनको काम गर्दै आइरहेकोप्रति महिला उद्यमी महासंघको उनले खुलेर प्रशंसा गरे। महिला उद्यमी महासंघ नेपालकी अध्यक्ष शोभा ज्ञवालीले नारी उद्यमशीलता बढाउनुपर्नेमा जोड दिइन्। ५ हजार महिला उद्यमी महासंघमा सदस्य रहेको सुनाउँदै उनले १ लाखभन्दा बढी महिला यस महासंघसँग जोडिएर उद्यमी बन्ने र बनाउने अभियानमा लागिरहेको उल्लेख गरिन्।"
एनपीएलमा बेटिङ खेलाउने ७ जना पक्राउ,"काठमाडौं : कीर्तिपुरस्थित खेलमैदानमा चलिरहेको एनपीएलमा अनलाइन जुवा खेलाएको आरोपमा बिहीबार ३ जना पक्राउ परेका छन्। उनीहरूलाई त्रिवि क्रिकेट मैदानबाटै पक्राउ गरिएको हो। पक्राउ पर्नेमा भारत विहार झारखण्डका सन्दीप कुमार सिंह, प्रिन्सु कुमार सिंह र राकेस शर्मा रहेका छन्। नेपाल प्रहरीको केन्द्रीय अनुसन्धान ब्युरो (सीआईबी)को टोलीले सोमबार दुई र मंगलबार दुईजना भारतीय नागरिक र बिहीबार तीन जनालाई पक्राउ गरेको हो। सीआईबीका प्रवक्ता होविन्द्र वोगटीका अनुसार उनीहरूले मैदानमा नै अनलाइन जुवा बेटिङ खेलाएका थिए। सोमबार पक्राउ पर्नेमा सुमन घोस अमित यादव, मंगलबार पक्राउ पर्नेमा विहारका सुमन्त कुमार र बज्रेस कुमार रहेका छन्। उनीहरूको साथबाट प्रहरीले ६ वटा विभिन्न कम्पनीका मोबाइल र चारवटा भारतीय आधार कार्ड समेत फेला पारेको छ। उनीहरूले एनपीएल भएकै स्थानमा बसेर विभिन्न नामका अनलाइन बेटिङ एप मार्फत पैसाको हारजित हुनेगरी सट्टेबाजी खेलाएका थिए।"
लागुऔषधसहित एक जना पक्राउ,"काठमाडौं : काठमाडौं चन्द्रागिरी नगरपालिका२ नागढुङ्गाको चेकप्वाइन्टबाट लागुऔषधबाट एक जना पक्राउ परेका छन्। काकडभिट्टाबाट काठमाडौं आउँदै गरेको बा प्र०१००६ ख ५९४५ नंको यात्रुवाहक बसलाई प्रहरी प्रभाग नागढुङ्गाबाट खटिएको प्रहरी टोली तथा लागुऔषध नियन्त्रण ब्युरो, शाखा कार्यालय नागढुङ्गासहितको संयुक्त टोलीले चेकजाँच गर्ने क्रममा ताप्लेजुङका आकाश लिम्बुलाई पक्राउ परेको हो। उनले साथमा बोकेको कालो रङको झोलाभित्र लुकाएर राखेको अवस्थामा प्रतिबन्धित लागुऔषध ट्रमाडोल ५० वटा पत्तामा जम्मा ५०० पिस ट्रमाडोल फेला पारी बरामद गरिएको छ। उनको प्रहरी वृत्त थानकोटबाट थप अनुसन्धान भइरहेको प्रहरीको भनाई छ।"
ट्याक्टरबाट खसेर किशोर घाइते,दोलखा : भीमेश्वर नगरपालिकामा ट्याक्टरबाट खसेर किशोर गम्भीर घाइते भएका छन्। भीनपा ४ स्थित अपर रोडबाट चरिकोटतर्फ आउँदै गरेको लु ४ त २१२६ नम्वरको ट्याक्टरको पछाडि बसेका वैतेश्वर गाउँपालिका४ घर भई हाल भीमेश्वर नगरपालिका३ चरिघ्याङ बस्ने युवराज बस्नेत गुडिरहेको ट्याक्टरबाट खसेर घाइते भएको प्रहरी कार्यालय दोलखाले जनाएको छ। घाइते बस्नेतलाई दोलखा सदरमुकाम चरिकोटस्थित च्छोरोल्पा अस्पतालमा उपचारपछि थप उपचारका लागि हेलिकोप्टरमार्फत काठमाडौँको ग्राण्डी अस्पतालमा लगिएको तर अवस्था चिन्ताजनक रहेको जनाएको छ। दुर्घटना लगत्तै फरार भएका चालक मकवानपुर घर भएका अशोक रुम्बालाई नियन्त्रणमा लिई थप अनुसन्धान भइरहेको जनाएको छ।
पुतलीबजारका महिला स्वास्थ्य स्वयंसेवीकालाई सम्मान,"स्याङजा : स्याङ्जामा राष्ट्रिय महिला सामुदायिक स्वास्थ्य स्वयंसेविका दिवस मनाइँदैछ। राष्ट्रिय महिला सामुदायिक स्वास्थ्य स्वयंसेविका दिवसको अवसर पारेर पुतलीबजार नगरपालिकाले स्वास्थ्य प्रशिक्षणसहित १३ जना महिला स्वास्थ्य स्वयंसेविकालाई सम्मान गरेको हो। नगद र प्रमाणपत्रसहितले सम्मान गर्दै नगरप्रमुख तुलसीराम रेग्मीले स्वयंसेवीभावबाट सेवारत स्वयंसेविका पहिलो डाक्टर भएको बताए। स्वास्य स्वयंसेविकाको सहयोग र भूमिका समाजमा अतुलनीय रहेको जनाउँदै उनीहरु सधैंभरी सम्मानयोग्य रहने बताए। महिला स्वयंसेविकालाई लक्षित गर्दै उनीहरूलाई आत्मनिर्भर बनाउन नगरपालिकाले विशेष योजनासहित अघि बढेको जानकारी गराए। कार्यक्रममा प्रमुख प्रशासकीय अधिकृत धर्मराज ढुंगाना, नगर प्रवक्ता मनोज पौडेल, सिनियर अनमी गीता न्यौपाने, महिला स्वास्थ्य स्वयंसेविका भिमा जिटीलगायतले स्यंसेविकाको काम,कर्तव्य र समस्याका बारेमा जानकारी गराउँदै उनीहरूको योगदानलाई मुल्यांकन गर्न आग्रह गरे। यसैगरी,नगरस्तरीय सामुदायिक महिला स्वास्थ्य स्वयंसेविका समिति संयोजक तथा उपप्रमुख देवी अर्याल, स्वास्थ्य शाखा प्रमुख अनिषा सुवेदी र स्वास्थ्य अधिकृत भवानीशंकर पोखरेललगायतले नगरपालिका भित्रका महिला स्वास्थ्य स्यंसेविकाको सहयोगले नगरपालिका पूर्ण खोप सुनिश्चितता र जिल्लामै पहिलो र गण्डकी प्रदेशमा तेस्रो स्थानमा आउन सफल भएको जानकारी गराए। सम्मानित हुनेमा वडा नं २ देखि १४ सम्म सेवारत महिला स्वास्थ्य स्वयंसेविकाहरु मध्ये क्रमशः जमूना गुरुङ, भिमकुमारी गुरुङ, तारा पोखरेल, खुमकुमारी मल्ल, सुमित्रा कार्की, मैना थापा, रमानाकुमारी शाही, राममाया राना, सुशिलादेवी राना, होमकुमारी लामिछाने, शोभा गुरुङ, भीमा जिटी र तीलकुमारी मल्ल रहेका छन्। पुतलीबजार नगरपालिका अन्र्तगतका १४ वटा वडामा १०१ महिला स्वास्थ्य स्वयंसेविका सेवारत छन्।"
बास बस्न आएका पुरुषको हत्या गरी फरार रहेकी कमला १५ वर्षपछि पक्राउ,काठमाडौं : कर्तव्य ज्यान मुद्दाकी आरोपी कमला गोले तामाङ १५ वर्षपछि पक्राउ परेकी छन्। उनले दोलखाको गैरीमुदी गाविस ३ का वीरबहादुर तामाङलाई खुकुरी प्रहार गरी हत्या गरेकी थिइन। दोलखाको वैतेश्वर गाउँपालिका१ की कमला तामाङले आफ्नो घरमा बास बस्न आएका वीरबहादुरलाई शरीरका विभिन्न भागमा धारिलो हतियार प्रहार गरी हत्या गरेकी थिइन। २०६७ असोज २० गते राति हत्यागरेपछि उनी फरार थिइन्। उनीविरुद्ध चलेको कर्तव्य ज्यान कसुरमा सर्वोच्च अदालतले २०७२ सालमा १२ वर्ष कैद सजाय तोकेको थियो। हत्यापश्चात विभिन्न ठाउँमा लुकीछिपी भाग्दै हिँडेकी कमलालाई सीआइबी टोलीले यही मंसिर २० गते पक्राउ गरेको हो। उनलाई गोकणेश्वर ४ काठमाडौंबाट पक्राउ गरिएको प्रहरीले बताएको छ।
गैरकानुनी रूपमा अमेरिका छिरेका ७ नेपाली निष्कासित,"काठमाडौं : गैरकानुनी ढंगले प्रवेश गरेका सातजना नेपालीलाई अमेरिकाले निष्कासन गरेको छ। उनीहरू गैरकानुनी ढंगले अमेरिका प्रवेश गरेका थिए। निष्कासित हुनेहरूमा जनार्दन रिजाल, चन्द्र अग्री, रुकसिंह बिसी, कमल बिक, सञ्जय भण्डारी, अमित बिसी र अमृत पौडेल रहेका छन्। उनीहरूलाई अमेरिकाले विमान चार्टर गरेर काठमाडौंसम्म ल्याएको हो। उनीहरू कहिले पक्राउ परे भन्ने केही खुलेको छैन। यद्यपि उनीहरू गैरकानुनी ढंगले अमेरिका छिरेको र त्यहाँको अध्यागमन कानुन उल्लंघन गरेको उनीहरूमाथि आरोप छ। अमेरिकी अध्यागमनले उनीहरूलाई बिहीबार साँझ काठमाडौं ल्याइपुर्याएको प्रहरीको उच्च स्रोतले पुष्टि गरेको छ। यस्तै अध्यागमन कानुन उल्लंघन गरेको आरोपमा विनोद नेपाली र विनायक देवकोटालाई समेत निष्कासन गरेको छ। उनीहरूमाथि समेत त्यहाँको अध्यागमन कानुन उल्लंघन गरेको आरोप छ। नपाली र देवकोटालाई भने छुट्टै पठाएको हो। पछिल्लो समय गैरकानुनी रूपमा अमेरिका छिरेका आप्रवासीहरूमाथि कडाइ गरेको छ।"
अस्पताललाई एन्टिरेबिज खोप हस्तान्तरण,नुवाकोट : नुवाकोटको विभिन्न बजार तथा आसपासका क्षेत्रमा भुस्याहा कुकुरको बिगबिगी बढेको छ। विदुर नगरपालिका तथा आसपासका क्षेत्रभित्र सार्वजनिक स्थानमा भुस्याहा कुकुरको बिगबिगी बढिरहेको स्वास्थ्यकर्मीहरू बताउँछन्। बजारका केही स्थानहरूमा मानिसहरूलाई आक्रमण गर्नुका साथै टोकिरहेको जनस्वास्थ्य निरीक्षक रामराजा भण्डारीले बताए। भुस्याहा कुकुरको बिगबिगी भई सर्वसाधारणलाई आक्रमण गर्न थालेपछि यसको नियन्त्रणमा विदुर नपाले सक्रियता देखाएको छ। नुवाकोटमा एन्टी रेबिज खोप (भ्याक्सिन)को अभावमा बिरामीलाई सेवा दिन समस्या भएको स्वास्थ्यकर्मीहरूको गुनासो रहेको छ। नुवाकोट जिल्ला अस्पताल त्रिशूलीमा एन्टी रेबिज भ्याक्सिनको अभावले उपचार गर्न समस्या भएपछि अस्पतालबाट माग भएअनुसार विदुर नपाको तर्फबाट माग बमोजिम भ्याक्सिन प्रदान गरिएको स्वास्थ्य शाखाले जनाएको छ। त्रिशूली अस्पताललाई ४० डोज एन्टी रेबिज भ्याक्सिन विदुर नपाका मेयर राजन श्रेष्ठले त्रिशूली अस्पतालका निर्देशक डा राजेन्द्र लामालाई हस्तान्तरण गरे।
महिलामाथिको हिंसा सह्य हुँदैन : गृहमन्त्री लेखक,"काठमाडौं : गृहमन्त्री रमेश लेखकले महिलामाथि हुने जुनसुकै प्रकृतिका हिंसा सह्य नहुने बताएका छन्। बिहीबार सिंहदरबारस्थित गृहमन्त्रालयमा ३३ औं अन्तर्राष्ट्रिय लैंगिक हिंसा विरुद्धको १६ दिन अभियानका सन्दर्भमा यहाँ कार्यरत २६ वटा नागरिक संस्थाले बुझाएको ध्यानाकर्षण पत्र बुझ्दै महिलाविरुद्ध हुने सबै प्रकारका हिंसा अन्त्य गर्न प्रतिवद्ध रहेको बताए। वैदेशिक रोजगारीमा महिला सुरक्षाको विषयमा पनि आफू गम्भीर रहेको बताउँदै उनले आप्रवासी महिला कामदारलाई शोषण र दुर्व्यवहारबाट जोगाउन सरकारका संयन्त्रहरू क्रियाशिल रहेको जानकारी दिए। 'पछिल्लो समय सामाजिक सञ्जाल, डिजिटल मिडियाले महिलाहरु पनि प्रताडित छन्,'गृहमन्त्री लेखकले भने,'लोकतन्त्रमा आलोचना, विरोध र धारणा राख्न पाइन्छ तर सभ्य र सुसंस्कृत ढंगबाट गर्नुपर्छ ।' उनले डिभिटल मिडियामा आइरहेको घृणात्मक अभिव्यक्ति र हिंसा, दुर्व्यवहार नियन्त्रणका लागि पहल भइरहेको बताए। त्यसैगरी संविधानको भावना अनरुप समानुपातिक प्रतिनिधित्वलाई सुनिश्चित गर्न बन्दै गरेको एकिकृत निर्वाचन विधयेक आगामी संघीय संसदमा पेश हुने गरी गृहमन्त्रालय अघि बढेको मन्त्री लेखकको भनाइ थियो । जातीय आधारमा हुने विभेद,अपमान र सबैखाले हिंसा अन्त्य लगायतका १६ बुँदे ध्यानाकर्षण पत्र बुझाउन कोपिला नेपाल, विश्वास नेपाल, जागृती महिला महासंघ लगायतका २६ वटा संस्थाका प्रतिनिधि आएका थिए ।"
लोप हुने अवस्थामा प्यूठानी बाघमुखे चुलेसी,"प्यूठान : सीप पुस्तान्तरण नहुँदा जिल्लाको चिनारीका रूपमा रहेको प्यूठानी बाघमुखे चुलेसी लोप हुने अवस्थामा पुगेको छ। पछिल्लो पिढिमा चुसेली बनाउने सीप सिक्ने चासो नहुँदा लोपोन्मुख अवस्थामा पुगेको हो। मल्लरानी गाउँपालिका४ बुढाँचौरका ६० वर्षीय जोखबहादुर कसेराले चुलेसी बनाएरै जीविका चलाउँदै आएका छन्। मेहनत धेरै लाग्छ, कसेराले भने, बजारमा मागअनुसार चुलेसी पुयाउन सकेको छैन। सीप सिक्ने नयाँ पुस्ता नहुँदा कालिगढको अभावले उत्पादनमा कमि आएको उनले बताए। उनका अनुसार एक लटमा ५ वटा चुलेसी निर्माण गर्न सकिन्छ। पुख्र्र्याैली रूपमा आरन व्यवसाय गर्दै आएका उनले पहिले खुकुरी र छुराहरू वनाउने काम गर्थे। चुलेसीमा राम्रो आम्दानी हुने भएपछि उनले यो बनाउन थालेका हुन्। अहिलेको पिढिमा कम मेहनत र छोटो समयमा धेरै पैसा आम्दानी गर्ने सोच भएकाले युवाहरूले यो सीप सिक्न नचाहेको उनको बुझाइ छ। चुलेसी बनाएरै आफ्नो पहिचान बनाएका बुढाँचौरकै केदार सिंह विकको ५ वर्षअघि निधनसँगै चुलेसी लोप हुने अवस्थामा पुगेको यहाँका स्थानीयको भनाइ छ। युवा रोजगारीका लागि भारत तथा अन्य मुलुक जाने भएकाले चुलेसी बनाउन रुचि राख्न छोडेको चुलेसी व्यवसायी चन्द्रलाल श्रेष्ठले बताए। जंगलमा पाइने देवलको माटोलाई बाघको आकार दिएर त्यसमा मैनको सहायताले पित्तलको चुलेसी निर्माण गर्ने गरिन्छ। चुलेसीमा फलामको धार राखेर बाघमुखे चुलेसी तयार हुन्छ। मेहनत धेरै लाग्ने, कच्चा पदार्थ (मैन र पित्तल) स्थानीय बजारमा सहज रूपमा नपाइने हुँदा नयाँ पुस्ताको आकर्षण नदेखिएको केशराको बुझाइ छ। प्रतिचुलेसी २ हजार १ सय रुपैयाँ बजार मूल्य रहेको छ। विभिन्न शिलशिलामा जिल्ला आउने पाहुँनाहरूलाई प्यूठानको चिनोका रूपमा चुलेसी लिने चलन छ। बिना रसायन चुलेसी निर्माण हुने भएकाले यहाँको थप महत्व छ। चुलेसीको संरक्षण र सीप विकासका लागि जिल्लास्थित सरोकारवालाहरूले ध्यान नदिएका स्थानीयको गुनासो छ।"
बालबालिकाका किताबमा जनयुद्ध का सामग्री,"गोरखा : गोरखाको अजिरकोट गाउँपालिकाले स्थानीय विषयको पठ्यपुस्तकमा तत्कालीन माओवादीको सशस्त्र जनयुद्ध का पाठ्यवस्तु समावेश गरेको छ। कक्षा ५ को पाठ्यपुस्तकको पाठ १६ मा माओवादी जनयुद्ध सम्बन्धी विषयवस्तु समावेश गरेको हो। अजिरकोट सेरोफेरो नाम राखेर छापिएको सो पुस्तकको पेज नं ४५ मा सामाजिक चेतना विषय क्षेत्रअन्तर्गत जनयुद्ध र गणतान्त्रिक नेपाल शीर्षक राखिएको छ। सो पाठमा प्रतिक्रियावादी राज्यसत्तालाई ध्वंस गर्दै नयाँ जनवादी राज्यसत्ता स्थापना गर्न जनयुद्धको बाटोमा अघि बढौं, विद्रोह जनताको अधिकार हो, जनयुद्ध जिन्दावाद लगायतका नारा लेखिएका पोस्टरहरू राखिएका छन्। त्यस्तै सो पाठको सुरुमै जनता नै इतिहासका निर्माता हुन् माओ, भनेर माओत्से तुङको भनाइ उल्लेख गरिएको छ। यस्तै, जनमुक्ति सेना का तस्बिर राखिएका छन्। कक्षा ५ लाई पढाउन भनेर तयार पारिएको सो पुस्तकको अन्तिम पाठमा जनवादी राज्यसत्ता स्थापनाका लागि माओवादी पार्टीले ०५२ सालदेखि जनयुद्ध सुरु गरेको, जनयुद्धको प्रथम सहिद दिलबहादुर रम्तेल भएको, जनयुद्धको सिलसिलामा १७ हजारभन्दा धेरैले सहादत प्राप्त गरेको लगायतका विषयवस्तु समाविष्ट छन्। अजिरकोट गाउँपालिका प्रकाशक रहेको सो पाठ्यपुस्तकको सम्पादनको जिम्मा रुम टु रिड नामक गैरसरकारी संस्थाका अनन्त वाग्ले, राजन सापकोटा र एलबी खड्का छन्। गाउँपालिकाका अध्यक्ष दीपक देवकोटा संरक्षक र शिक्षा शाखाका प्रमुख सीताराम पन्त निर्देशक रहेको सो पाठ्यपुस्तक स्थानीय विद्यालयका शिक्षकहरू कालिकाप्रसाद अधिकारी, विष्णुप्रसाद अधिकारी, बुद्धिबहादुर विक, वीरबहादुर गुरुङ, हरिराम दवाडी, वीरेन्द्र कोइली, प्रदीप शेर्पा, दिल धामी र सन्तोष खनालले लेखेका हुन्। पाठ्यपुस्तकमा कसरी जनयुद्धका तस्बिर र विषयवस्तु छापियो भन्नेमा भने सबैले अनभिज्ञता प्रकट गरेका छन्। एकाइ बाँडफाँट गरेर लेखेका थियौं। एकाइ १६ को सामाजिक चेतनाको विषयमा लेख्ने जिम्मा वीरबहादुर सरको थियो, लेखक मण्डलका कालीका अधिकारीले भने, सामाजिक चेतना शीर्षकमा यस्ता विषयबस्तु पर्दैन भनेर हामीले असहमति जनाएका थियौं। यस्तो तस्बिर आउलान् भन्ने त कल्पना पनि गरेका थिएनौं। जेठमा लेखेर सकिएको थियो। अन्तिममा लेखक मण्डल, सम्पादक मण्डल र कार्यपालिका बसेर छलफल गर्ने भन्दा भन्दै मिटिङ नबसी एक्कासि हिजो अस्ति मात्र किताब पो छापिएर आयो। यसमा आफूहरूले असहमति जनाइरहेको उनले बताए। लेखक मण्डलकै अर्का वीरबहादुर गुरुङले पनि पुस्तकमा कसरी यस्ता तस्वीरहरू छापिए भन्ने बारे अनभिज्ञता प्रकट गरे। लेखक मण्डलले लेखेर पेश गरेको मस्यौदा सम्पादक मण्डलले अन्तिमरूप दिने हो, गुरुङले भने, मस्यौदा त्यति धेरै आपत्तिजनक थिएन तैपनि, अन्तिममा छलफल गर्नुपर्छ भन्दाभन्दै सम्पादक मण्डलले प्रेसमा पठाइदिएछन्। छलफल गर्न पाइएन। यी तस्बिरहरू कसरी छापिएर आए भन्ने बारेमा रुम टु रिड र कार्यपालिकालाई थाहा होला। एक पक्षीय नभइकन सामाजिक परिवर्तनका कालखण्डहरू लेख्ने भन्दाभन्दै यी फोटोहरूले गर्नुगयो। जनयुद्धका विषयवस्तु छापिएका पाठ्यपुस्तकका सम्पादक मण्डल रुम टु रिडका एलबी खड्काले पनि जनयुद्धका विषयवस्तुप्रति आफूहरू जिम्मेवार नभएको दाबी गरेका छन्। कन्टेन हामीले लेख्ने होइन, हामीले त लेखिएर आएका विषयवस्तु सम्पादन गर्ने मात्र हो। यसप्रति हामी जिम्मेवार छैनौं, उनले भने, मस्यौदा आउँदा पनि कुरा त उठेकै थियो। सच्याउने कुरा थियो, तर नसच्याइकन कसरी छापिएर आएछ। बालबालिकाले पढ्ने पाठ्यपुस्तकमा जनयुद्ध को चित्रसहितको विषयवस्तु आउनुलाई गाउँपालिकाका अध्यक्ष दीपक देवकोटाले पनि त्यति धेरै राम्रो मानेका छैनन्। स्थानीय पाठ्यक्रम बनाएर लागू गर्नुपर्ने भन्ने कुरा स्थानीय सरकार सञ्चालन ऐनमा कानुनी व्यवस्था छ। त्यही अनुसार स्थानीय पाठ्यक्रम प्रारूप, स्थानीय पाठ्यक्रम तथा पाठ्यसामग्री विकास तथा वितरण निर्देशिका, स्थानीय पाठ्यक्रम निर्माण निर्देशिकाप्रति पूर्ण सचेत रहेर पाठ्यपुस्तक लेख्न सिनियर शिक्षकहरूलाई जिम्मा दिएका थियौं, देवकोटाले भने, प्राविधिक सहयोगका लागि रुम टु रिडलाई आग्रह गरेका थियौं। सरहरूले लेखेर ल्याउनु भएको मस्यौदा हेर्दा त्यति धेरै बेठिक थिएन। अहिले किताबमा आएका फोटाहरू त्यतिबेला आएका थिएनन्। इतिहास जस्ताको तस्तै उल्लेख गर्नुपर्छ भन्ने हाम्रो धारणा हो। अब यसलाई फागुनभित्र सच्याएर पुनःप्रकाशन गर्ने छौं। सच्याएर पुनः प्रकाशन गर्नेबारे गाउँ शिक्षा समितिमा छलफल भएको उनको भनाइ छ।"
१३ वर्षमा पनि पूरा भएन खानेपानी आयोजना,"बेनी : पर्वतको जलजला गाउँपालिकाका तीन वटा वडामा खानेपानी ल्याएर वितरण गर्न १३ वर्षअघि निर्माण सुरु भएको खानेपानी आयोजनाले अझै पूर्णता पाएको छैन। जलजला म्याग्दीको सदरमुकाम बेनीबजारसँगै रहेको पर्वतको स्थानीय तह हो। जलजला गाउँपालिका १ मलगाउँ, वडा नं २ को आरुबोट, वडा नं ५ को डाडाकटेरी, बनमडे, लोप्रे, फलामेडाँडा, गैरीगाउँ, टिमुरबोट, अन्नेचौरका पाँच सय घरधुरीमा खानेपानी सुविधा विस्तार गर्ने उद्देश्यले २०६८ सालमा जलजला कुकुरचिहान खानेपानी आयोजना निर्माण सुरु भएको थियो। जलजला गाउँपालिका५ का वडाध्यक्ष तिलकबहादुर जिसीले पर्याप्त बजेट व्यवस्थापन नहुँदा खानेपानी आयोजना निर्माणको काम डेढ ढशकसम्म पनि पुरा हुन नसकेको बताए। तीन करोड भन्दा बढी लागत अनुमान गरिएको योजनाका लागि वर्षमा दुईदेखि पाँच लाखका दरले मात्र बजेट आउँदा निर्माणले गति लिन नसकेको हो, उनले भने, हालसम्म प्राप्त भएको ५० लाख रूपैयाँ खर्चेर बनमडे र लोप्रेका ६५ घरमा मात्र खानेपानी वितरण भएको छ। संघीयता कार्यान्वयन सुरु नहँुदै थालिएको योजना नयाँ संविधान जारी भएपछि प्रदेश सरकारमा हस्तान्तरण भएको थियो। प्रदेश सरकारमा हस्तान्तरण नभएपछि योजनाले निरन्तरता पाए पनि बजेट पर्याप्त आएन। खानेपानी सुविधाको आसमा रहेका बासिन्दा निराश भएका जलजला कुकुुरच्यान खानेपानी तथा सरसफाइ उपभोक्ता संस्थाका सचिव समबहादुर तिलिजाले बताए। खानेपानीको आशैआशमा १३ वर्ष बित्यो, उनले भने, निर्माण गरेका इन्टेक, रिजर्भ टंकी र धाराहरू पनि पानी नआउँदै जीर्ण भएका छन्। म्याग्दीको अन्नपूर्ण गाउँपालिका८ मा पर्ने मोहरेडाडाको फेदीमा रहेको कुकुरचिहान र लोप्रेको जंगलको मुहानको पानी संकलन गरेर घरघरमा धारा बनाएर वितरण गर्ने योजनाको लक्ष्य छ। स्थानीयबासीले पुरानो आयोजनाको सार्वजनिक धारा, व्यक्तिगत लगानीमा स्थानीय मुहानमा पाइपलाइन जोडेर, कुवा र खोल्साको पानी उपभोग गर्दै आएका छन्। खानेपानीको असुविधाका कारण स्थानीयबासीको दैनिकी प्रभावित भएको स्थानीयबासी पुुर्ख पुुर्जा पुनले बताए। आयोजनाले समेटेको फलामेडाडा पर्यटकीय स्थल पनि हो। चालु आर्थिक वर्षमा भने तीन वटा शीर्षकमा सो आयोजनाका लागि दुई करोड १० लाख रुपैयाँ बजेट विनियोजन भएको छ। प्रदेश सरकारले जलजला कुकुरचिहान क्रमागत आयोजनालाई १० लाख विनियोजन गरेको छ। संघीय खानेपानी मन्त्रालयले जलजला बृहत् खानेपानी आयोजना १, ५ र ७ र बाँसखर्क कुकुरच्यान जलजला १५ को शीर्षकमा एकएक करोड रूपैयाँ बिनियोजन गरेको छ। जलजला गाउँपालिकाका उपाध्यक्ष दीपक आचार्यले संघीय र प्रदेश सरकारबाट प्राप्त भएको बजेटलाई समन्वय गरेर दोहोरो नपर्ने गरि कार्यान्वयन हुुने वातावरण बनाउने बताए। आयोजना कार्यालयकाका प्रमुख पदमबहादुर कुँवरले फरक फरक योजना अनुसार काम र क्षेत्र बाँडफाड गरेर निर्माण गरिने बताए।"
"लागल जनकपुरमे मेला, देखेला मोरा मनबा करेला","जनकपुरधाम : जनकपुरमा श्रद्धालुको थेगिनसक्नु भीड छ। स्वदेशबाट मात्र होइन, विदेशबाट पनि उत्तिकै पाहुनाले भरिएको छ। नजिकैका गाउँबस्तीबाट टाउकोमा झोला, बोरा बोक्दै हजारौं भक्तजन पैदलै जनकपुर आएका छन्। सबैको मनोकामना छ, शुक्रबार हुने भगवान् रामसीताको विवाह उत्सवमा सहभागिता जनाउने। जनकपुरमा लागेको साताव्यापी भव्य मेला हेर्न जो कोही उत्साहित छन्। दुलहीझैं सजिएको जनकपुरमा अधिकांश स्थानीयका घर पाहुनाले भरिभराउ छन्। छिमेकी देश भारतबाट मात्रै नभई तेस्रो मुलुकका पाहुनाले समेत जनकपुरका प्रत्येक होटल, लज, धर्मशाला, मठ मन्दिर भरिभराउ छन्। यतिसम्मकी विद्यालयका प्रांगण र खुला चौरहरूसमेत भरिन थालेका छन्। विवाहपञ्चमी महोत्सवले गर्दा पाहुनाहरूको चाप निकै बढी छ, जनकपुरको होटल वेलकमका सञ्चालक विजय झुनझुनवाला भन्छन्, हामी कहाँ त एक महिना पहिले देखिनै बुकिङ भइसकेको थियो। प्रायःजसो अहिले सबै होटलहरू भरिभराउ छन्। प्रत्येक वर्ष झै विवाहपञ्चमी महोत्सवमा सहभागी हुन भारतको सीतामढीकी सोनी साहु परिवारसँगै जनकपुर आइपुगेकी छिन्। बुधबार राममन्दिरमा आयोजित तिलकोत्सव महोत्सवमा सहभागी हुँदा निकै खुसी देखिएकी साहु भन्छिन्, भगवान् रामसीताको वैवाहिक वर्षगाँठको साक्षी बस्न पाउनु सौभाग्य हो। सप्ताहव्यापी विवाहपञ्चमी महोत्सवअन्तर्गत बुधबार तिलकोत्सव समारोह सम्पन्न भएको छ। बेहुला र बेहुली पक्षबीच विवाहको कुरोलाई अन्तिमरूप दिन र दुवै पक्षका अभिभावकहरूको सहमतिका लागि तिलकोत्सव समारोह गर्ने परम्परा मिथिलामा रहिआएको छ। सोहीअन्तर्गत राम र सीताको तिलकोत्सव समारोह राम मन्दिरको प्रांगणमा सम्पन्न भएको हो। तिलकोत्सवमा जानकी मन्दिरको तर्फबाट कोसेली लिएर जानकी मन्दिरका उत्तराधिकारी महन्थ रामरोशनदास दास वैष्णव माता सीताको अभिभावकको भूमिकामा राममन्दिर पुगेका थिए। राममन्दिरका महन्थ राम दास भगवान् रामको अभिभावकका रूपमा सहभागी भएका थिए। तिलकोत्सव समारोहमा जनकपुरका गन्यमान्य व्यक्तिहरू र हजारौं श्रद्धालुहरूको सहभागिता थियो। भव्य समारोहबीच दुवै मन्दिरका महन्थहरूले एक आपसमा अंकमाल गर्दै सम्धि मिलन विधि पूरा गरेका हुन्। तिलकोत्सव भइसकेपछि बिहीबार मटकोर विधि र शुक्रबार रामसीताको भव्य स्वयम्बर पछि राति विवाहको कार्यक्रम हुनेछ। यता, रामसीताको विवाहमा जन्तीका रूपमा भारतको अयोध्याबाट पाँच सय साधुसन्त जनकपुर आइपुगेका छन्। मंसिर १२ गते नै अयोध्याबाट हिँडेका जन्ती सोमबार महोत्तरीको मटिहानीमा आएर बास बसेको थिए। मटिहानी नगरपालिकाले जन्तीको भव्य स्वागत गरेको थियो। मंगलबार जनकपुर पुगेको जन्ती विवाहमा सहभागी भएर फर्किने छन्। जन्ती चार दिनसम्म जनकपुरमा बास बस्ने छन् र उहाँहरूको बास र भोजनको सम्पूर्ण व्यवस्था गरिएको छ, महन्त रामरोशन दासले भने, मिथिलाञ्चलमा छोरीको बिहेमा आउने जन्तीलाई जुन सम्मान र प्रतिष्ठाका साथ राखिन्छ हामी त्यसरी नै अयोध्याबाट आएका पाहुनाहरूको सत्कार गर्ने छौं।मधेस प्रदेश सरकारले विवाहपञ्चमी महोत्सवको अवसरमा प्रदेशभरि बिहीबार र शुक्रबार सार्वजनिक बिदा दिएको छ। साथै महोत्सवलाई भव्यता दिनका लागि सम्पूर्ण नगरवासीले घरघरमा दिपोत्सव गर्न पनि आह्वान गरिएको छ।"
