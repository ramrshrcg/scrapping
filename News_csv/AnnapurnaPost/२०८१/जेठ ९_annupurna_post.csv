शीर्षक,विवरण
बुद्ध जयन्तीको पूर्वसन्ध्यामा भारतीय दूतावासद्वारा लुम्बिनीमा सांस्कृतिकलगायत कार्यक्रम आयोजना,"काठमाडौं : बुद्ध जयन्तीको पूर्वसन्ध्यामा लुम्बिनीमा विभिन्न कार्यक्रम आयोजना गरिएको छ। भारतीय दूतावासले लुम्बिनी विकास कोष तथा लुम्बिनी बौद्ध विश्वविद्यालयसँगको सहकार्यमा सांस्कृतिलगायतका कार्यक्रम आयोजना गरेको हो। बुधबार बौद्ध विश्वविद्यालयमा 'बुद्ध धर्म र वैश्विक शान्ति' विषयक अन्तर्क्रियामा नेपाल र भारतका विशिष्ट बौद्ध विद्वानहरूले आधुनिक जगतमा भगवान् बुद्धका शिक्षाको सान्दर्भिकताका बारेमा प्रकाश पारेका थिए। उनीहरूले भारत र नेपालबीचको अद्वितीय र समृद्ध बौद्ध सम्बन्धबारे बताएका थिए। त्यस्तै प्रधानमन्त्री पुष्पकमल दाहालको प्रमुख अतिथ्यमा चित्रकला प्रदर्शनी र साँस्कृतिक कार्यक्रम आयोजना गरिएको थियो। प्रधानमन्त्री दाहालले नेपालभारत सम्बन्धको सन्दर्भमा सांस्कृतिक आयामले विशेष स्थान ओगटेको बताउँदै दुई देशका जनतालाई प्राचीनकालदेखि नै सांस्कृतिक आयामले नजिक राखेको उल्लेख गरे। साँस्कृतिक कार्यक्रममा कलाकारहरूले नेपाल र भारतका साझा बौद्ध सम्पदा र परम्परा झल्काउने प्रस्तुति दिएका थिए। भारतकी कविता द्विवेदी र उनको नृत्य टोलीले श्वेत मुक्तिद फेमिनिन ग्लोरी अफ निर्वाण शीर्षकमा नृत्य, प्रसिद्ध भारतीय गायिका डा सुभद्रा देसाईद्वारा भजन र धम्म गीतहरूको मार्मिक प्रस्तुति र सुरेन्द्र श्रेष्ठको नेतृत्वमा प्रख्यात नेपाली सांगीतिक समूह सुर सुधाद्वारा बौद्ध गीतहरूको भावपूर्ण सांगीतिक संग्रहको प्रस्तुति दिइएको भारतीय दूतावासले जनाएको छ। कार्यक्रममा भारतीय राजदूत नवीन श्रीवास्तवले भारत र नेपालको साझा बौद्ध विरासत र सम्पदा एक कडीको रूपमा रहेको बताए। जसले दुवै देशका जनतालाई शताब्दीयौंदेखि जोडेको उनको भनाइ छ। नेपालको लुम्बिनी र भारतको बोधगया, सारनाथ र कुशीनगर पवित्र भूमिहरू हुन्, जहाँबाट भगवान् बुद्धको सर्वव्यापी शिक्षा विश्वका अन्य भागमा फैलिएको थियो। राजदूत श्रीवास्तवले भारत र नेपालका जनताको कल्याण हेतु वर्तमान समयमा यो साझा विरासतलाई सुदृढ गर्न भारतको प्रतिबद्धता निरन्तर रहिरहने कुरामा जोड दिएका थिए। कार्यक्रममा उपप्रधानमन्त्री तथा परराष्ट्र मन्त्री नारायणकाजी श्रेष्ठ, संस्कृति, पर्यटन तथा नागरिक उड्डयन मन्त्री हितबहादुर तामाङ, लुम्बिनी प्रदेशका माननीय मुख्यमन्त्री जोखबहादुर महरालगायत सहभागी थिए।"
स्थानीय प्रशासनलाई खरोरूपमा उत्रन गृहमन्त्रीको निर्देशन,"हेटौंडा : उपप्रधानमन्त्री तथा गृहमन्त्री रवि लामिछानेले स्थानीय प्रशासनलाई खरोरूपमा उत्रन निर्देशन दिएका छन्। हेटौंडमा सुरू भएको प्रदेश स्तरीय सुरक्षा गोष्ठी कार्यक्रममा सहभागी हुँदै उनले स्थानीय प्रशासनको उपस्थितिले पीडितका लागि भर र पीडकका लागि डर सिर्जना हुने बताए। उनले गोष्ठीमा भएको छलफलले प्रदेशभित्रको शान्ति सुरक्षा र अपराध नियन्त्रणलाई मजबुत बनाउन र सरकारका प्रयासलाई नागरिक सरोकारका विषयमा केन्द्रित गर्न मद्दत पुग्ने बताए। उनले दुर्गम क्षेत्रका नागरिकलाई दिइने सेवा प्रवाहलाई थप सहज बनाउन गोष्ठी महत्वपूर्ण कोशेढुंगा हुने बताए। प्रहरी समायोजनसम्बन्धी कार्य सम्पन्न गर्न कानुन तर्जुमा लगायत कार्यमा गृह मन्त्रालयले सक्रियतापूर्वक कार्य गरिरहेको उनको भनाइ छ। उनले राजनीतिक आवरणमा गैरसंवैधानिक र गैरकानुनी गतिविधि हुन नदिन, नागरिकले आफूमाथि शोषण दमन र उत्पीडन भएको र आर्थिक, सामाजिक, सांस्कृतिकरूपमा ठगिएको महसुश नगर्ने गरी काम गर्न निर्देशन दिएका थिए।"
सिरोहियालाई हिरासतमा राखेर अनुसन्धान गर्न ३ दिनको म्याद थप,काठमाडौं : दोहोरो नागरिकता प्रकरणमा पक्राउ परेका कैलाश सिरोहियालाई हिरासतमा राखेर अनुसन्धान गर्न तीन दिन म्याद थप गरिएको छ। बुधबार धनुषा जिल्ला अदालतले तीन दिन हिरासतमा राखेर अनुसन्धान गर्न प्रहरीलाई अनुमति दिएको हो। सरकारी वकिल कार्यालयले पाँच दिनको म्याद थप्न सिफारिस गरेको थियो। नागरिकतासम्बन्धी मुद्दामा मंगलबार काठमाडौंमा पक्राउ गरेर धनुषा पुर्याइएका सिरोहियालाई बुधबार जिल्ला अदालतमा हाजिर गराइएको थियो भने त्यसपछि सरकारी वकिल कार्यालयमा लगिएको थियो। न्यायाधीश चुडामन खड्काको इजलासबाट ३ दिनको म्याद थप अनुमतिको आदेश दिइएको धनुषा अदालतका श्रेस्तेदार कैलाशप्रसाद भट्टराईले जानकारी दिए।
विकल पौडेलविरुद्ध अख्तियारले हाल्यो अर्को मुद्दा,"काठमाडौं : अख्तियार दुरूपयोग अनुसन्धान आयोगले सुरक्षण मुद्रण केन्द्रका तत्कालीन कार्यकारी निर्देशक विकल पौडेलविरुद्ध अर्को भ्रष्टाचार मुद्दा दायर गरेको छ। आयोगले पौडेलविरुद्ध पदको दुरूपयोग गरी गैरकानुनी सम्पत्ति आर्जन गरेको आरोपमा बुधबार विशेष अदालत काठमाडौंमा आरोप पत्र दायर गरेको हो। अख्तियराले उनीविरुद्ध ६२ करोड १९ लाख १८ हजार ६८४ रुपैषाँ विगो माग गरेको छ। पौडेलको सम्पूर्ण आयव्यय हिसाब गर्दा २ करोड १ लाख ४३ हजार ८८८ रुपैयाँ देखिए पनि उनको नामम रहेको सम्पत्ति ५४ करोड २० लाख बढी देखिएको आयोगको अनुसन्धानबाट देखिएको छ। 'प्रतिवादी पौडेलले आफू राष्ट्रसेवक रहेको बखत पेस गरेको सम्पत्ति विवरणमा उल्लेखित विवरणहरू उल्लेख नगरी वास्तविक भए रहेको सम्पत्ति लुकाई छिपाई झुठ्ठा विवरण पेस गरेको पुष्टि भएकाले उक्त कार्य भ्रष्टाचार निवारण ऐन, २०५९ को दफा १६ को उपदफा (२) बमोजिमको कसुर भएको हुँदा निज प्रतिवादी विकल पौडेललाई भ्रष्टाचार निवारण ऐन, २०५९ को दफा १६ को उपदफा (२) बमोजिम कैद र जरिवाना गरी यसरी लुकाई छिपाई राखिएको सम्पत्ति जफत हुनसमेत मागदाबी लिइएको छ,' अख्तियारले विज्ञप्तिमा भनेको छ। यसैबीच मंगलबार विशेष अदालतले पौडेललाई सुरक्षण मुद्रण प्रकरणमा दुई वर्ष कैद सजाय, २५ करोड विगो र त्यति नै जरिवाना भराउने फैसला गरेको थियो।सुरक्षण प्रेसको सफ्टवेयर तथा अन्य उपकरण खरिदको लागि बोलपत्र आह्वान गर्दा सार्वजनिक खरिदसम्बन्धी प्रचलित कानुन विपरित केही सीमित व्यक्ति विशेष वा कम्पनीसँग मिलेर सरकारको सम्पत्ति गैरकानुनी तवरले हानिनोक्सानी गरी भ्रष्टाचार गरेको ठहर गर्दै अख्तियारले पौडेलसहित छजनाविरुद्ध ४० करोड ८५ लाख ७४ हजार ७४० रुपैयाँ विगोसहित मुद्दा दायर गरेको थियो।"
४१ मेगावाट जलविद्युत आयोजना निर्माणमा ३ बैंक र सुपर बागमती हाइड्रोपावरबीच सम्झौता,"काठमाडौं : लक्ष्मी सनराइज बैंकको अगुवाइमा सहवित्तीयकरणमा सहभागी बैंकहरू र सुपर बागमती हाइड्रोपावरबीच सो कम्पनीले ललितपुर र मकवानपुर जिल्ला स्थित बागमती नदीमा निमार्ण गर्ने ४१३१४ मेगावाट क्षमताको सुपर तल्लो बागमती जलविद्युत आयोजनामा लगानी गर्ने सम्झौता सम्पन्न भएको छ। सो आयोजनाको कूल लागत रू ९२८ अर्ब छ। यो सहकार्यले नेपालको नवीकरणीय ऊर्जा परिदृश्यमा महत्वपूर्ण भूमिका खेल्नेछ। सुपर बागमती हाइड्रोपावरले माघ १२, २०७८ मा विध्युत विकास विभागबाट आयोजना निर्माणको लागि विद्युत उत्पादनको अनुमति पत्र लिई असार २५, २०८० मा नेपाल विद्युत प्राधिकरणसँग विद्युत खरिद बिक्री सम्झौतासमेत गरिसकेको छ। सो कम्पनीको प्रवर्द्वकमा एसियन लाइफ इन्स्योरेन्स कम्पनी र एएनके कन्स्ट्रकशन रहेका छन्। सो परियोजना निमार्णको लागि लक्ष्मी सनराइज बैंकको नेतृत्वमा सहवित्तीयकरणमा सहभागी बैंकहरुले परियोजना लागतको ७४३३ प्रतिशत लगानी गर्ने प्रतिवद्धता जनाएका छन् भने बाँकी २५६७ प्रतिशत रकम प्रवर्द्धक संस्थापकहरूको लगानी रहने छ। सो परियोजनामा लक्ष्मी सनराइज बैंकको कर्जा प्रतिवद्धता ३४ अर्ब रहेको छ भने सहवित्तीयकरणमा सहभागी अन्य बैंकहरूमध्ये सहअगुवा एभरेष्ट बैंकको २५ अर्ब तथा सिटिजन्स बैंक इन्टरनेशनलको १ अर्ब लगानी रहेको छ। सो आयोजना निमार्ण सम्पन्न भई विद्युत उत्पादन भएपश्चात वार्षिक करिव २४३८ गिगावाट आवर विद्युत राष्ट्रिय प्रसारण लाइनमा जडान हुनुको साथै स्वतन्त्र उर्जा उत्पादकको मध्येको ठूलो परियोजनाको रूपमा रहने विश्वास लिइएको छ।"
रातो मच्छिन्द्रनाथ रथ जात्रा : लगनखेलमा नरिवल खसाइयो (फोटो फिचर),काठमाडौं : रातो मच्छिन्द्रनाथ रथ जात्राअन्तर्गत बुधबार ललितपुरको लगनखेलस्थित थतिटोलमा नरिवल खसाल्ने जात्रा सम्पन्न भएको छ। मच्छिन्द्रनाथको रथ लगनखेल पुगेको केही दिनपछि रथ निर्मातामध्ये ज्येष्ठ व्यक्तिले रथको टुप्पोमा पुगेर नरिवल खसाल्ने चलन छ। रथलाई तान्दै लगनखेल पुर्याएपछि खुसीयालीमा रथको माथिबाट नरिवल खसाल्न थालिएको मान्यता रहिआएको छ। नरिवल खसाल्ने दिनलाई पाटनबासीले उत्सवको रूपमा लिन्छन्। किंवदन्ती अनुसार रथमाथिबाट खसालिएको नरिवलसमात्ने व्यक्तिको पहिलो सन्तानको रूपमा छोरा जन्मिन्छ भन्ने मान्यता छ। थतिटोलमा नरिवल खसाल्ने जात्रा मनाएपछि भोलिपल्ट बिहान महिलाहरुले रथ तान्ने परम्परा छ। नरिवल खसाल्ने जात्रा सकिएको केही दिनपछि ज्योतिषले रातो मत्स्येन्द्रनाथलाई जावलाखेल लैजाने साइत हेर्ने परम्परा छ। मणिमण्डपस्थित सोह्रखुट्टे पाटीमा बसी मत्स्येन्द्रनाथका ज्योतिषले जावलाखेल लैजाने साइत निकाल्ने गर्छन्। रथ जावलाखेल पुगेको चार दिनपछि भोटो जात्रा मनाइन्छ। जावलाखेलमा भोटो देखाएपछि मत्स्येन्द्रनाथको जात्रा सम्पन्न हुन्छ।
सगरमाथा निषेधित क्षेत्रमा हेलिकोप्टर अवतरण गर्ने प्रभुका पाइलट ग्राउन्डेड,"काठमाडौं : प्रभु हेलिकोप्टरका एकजना पाइलटलाई ग्राउन्डेड गरिएको छ । सगरमाथा क्याम्प टु मा अनुमतिबिना यात्रु लिएर पुगेको हेलिकोप्टरका पाइलटलाई ग्राउन्डेड गरिएको नेपाल नागरिक उड्डयन प्राधिकरणले जनाएको छ । सगरमाथाको बेसक्याम्पसम्म यात्रु र कार्गो लैजान पाइन्छ,त्यहाँ भन्दामाथि डोरी तान्ने वा उद्दार कार्यका लागि मात्र हेलिकोप्टर उडान पाइने नियम छ । प्रभुको हेलिकोप्टर निशेषित क्षेत्र सगरमाथा क्याप्ट टुमा पुगेको थियो । बिरामी यात्रु लिन लुक्लाबाट उडेको हेलिकोप्टर यात्रुसहित क्याम्प टु पुगेको पाइएकाले पाइलटलाई ग्राउन्डेड गरिएको प्राधिकरणका सूचना अधिकारी ज्ञानेन्द्र भुलले जानकारी दिए । विशेष परिस्थिति बाहेक सगरमाथा बेस क्याम्प भन्दा माथि हेलिकोप्टर उडाउन पाइँदैन । तर,कारणवश जानुपरे यात्रु नलिइ पुग्नुपर्ने हुन्छ । यात्रु लिएर गएको भन्ने कम्प्लेन आएपछि छानबिन गरी कारवाही गरिएको हो,'उनले भने । प्रभु भने यात्रुसहित क्याम्प टु मा पुगेको थियो । भूलका अनुसार प्राधिकरणले थप छानबिन गरी यो विषयलाई अघि बढाउने छ । अहिलेका लागि सम्बन्धित पाइलटलाई ग्राउन्डेड र प्रभु हेलिकोप्टरलाई उद्दार उडान बाहेक चार्टर्ड उडान गर्न नपाउने गरी कारवाही गरिएको छ ।"
"सहकारी पीडितको पक्षमा उभिने कांग्रेस निर्णय, जेठ १३ गते काठमाडौंमा विशाल प्रदर्शन गर्ने","काठमाडौं : प्रमुख प्रतिपक्षी दल नेपाली कांग्रेसले सहकारी पीडितको पक्षमा उभिने निर्णय गरेको छ। पार्टी कार्यालयमा सानेमा बुधबार बसेको केन्द्रीय समिति र संसदीय दलको संयुक्त बैठकले लाखौं सहकारी पीडितहरूको पक्षमा उभिने निर्णय भएको प्रवक्ता प्रकाशशरण महतले बताएका छन्। उनले सहकारी पीडितको बचत फिर्ता नभएसम्म कांग्रेसले सडक र सदनबाट आन्दोलन जारी राख्ने निर्णय भएको बताए। त्यसका लागि कांग्रेसको काठमाडौं कमिटीले जेठ १३ गते विशाल प्रदर्शन गर्ने उनले बताए। 'देशभरि सहकारीका लाखौं बचतकर्ताहरू पीडित भएका छन्। त्यसलाई गम्भीरताका साथ लिँदै कांग्रेस पीडितको पक्षमा उभिने निर्णय गरेको छ। उहाँहरूको बचत फिर्ता नभएसम्म र अपचलन गर्नेहरूलाई कानुनी कारबाही नगरेसम्म हामीलै सडक र सदनबाट आन्दोलन गर्छौं,' बैठकको निर्णय सुनाउँदै उनले भने। त्यस्तै गृहमन्त्री रवि लामिछाने पदमा रहेकै कारण उनीविरुद्ध छानबिन हुन नसकेको कांग्रेसको ठहर छ। सहकारीको झन्डै एक अर्ब रुपैयाँ रवि लामिछानेको गोरखा मिडियामा अपलचन भएको प्रवक्ता महतले बताए। 'उपप्रधान तथा गृहमन्त्रीको गोरखा मिडियामार्फत् विभिन्न सहकारीका झन्डै एक अर्ब रुपैयाँ दुरुपयोग भएको छ। गृहमन्त्री भएकै कारण उनीविरुद्ध सुरक्षा निकायबाट छानबिन हुन सकेको छैन। वा, छानबिन अवरुद्ध गराइएको छ। प्रधानमन्त्री र आइजीपीलगायतले आलटाल जवाफ दिइरहेका छन्। त्यसैले हामीले संसदीय छानबिन समिति मागेका हौं,' उनले भने। कांग्रेसले संसदमा सभामुखले खेलेको भूमिकाप्रति पनि आपत्ति जनाएको छ। प्रधानमन्त्रीले संसदबाट जबर्जस्ती विश्वासको मत लिएको र त्यसमा सभामुखले पनि संसदीय मर्यादाको भूमिका निर्वाह नगरेको कांग्रेसको आरोप छ। 'संसदमा महत्वपूर्ण विषयलाई लिएर निरन्तर आवाज उठाइराख्दा सरकारले बेवास्ता गरेर संसदीय मर्यादा खिलाप प्रस्तुत भएको छ। सभामुखले पनि संसदीय गरिमाको पालना गरेका छैनन्। प्रधानमन्त्रीले लिएको विश्वासको मतलाई कांग्रेसले गम्भीरतका साथ लिएको छ। संसदको दृश्य संसदीय व्यवस्था र लोकतान्त्रको मर्म विपरीत छ,' प्रवक्ता महतले भने। कांग्रेसले कान्तिपुर मिडिया ग्रुपका अध्यक्ष कैलाश सिरोहियालाई प्रतिशोध साँध्न पक्राउ गरिएको बताएको छ। सहकारीको विषयमा निरन्तर समाचार प्रकाशन गर्दै आएको कान्तिपुरमाथि गृहमन्त्री लामिछानेले प्रतिशोध साँधेको प्रवक्ता महतले बताए। उनले सिरोहियाको पक्राउलाई लिएर कांग्रेसले घोर भर्त्सना गरेको बताए। 'नागरिकतासम्बन्धी प्राविधिक विषय थियो भने पूरा सुरक्षा निकाय खनिनु जरुरी थिएन। मिडियालाई विस्तारै नियन्त्रमा लिने र त्रासमा राख्ने सरकारको नियत हुनसक्छ,' उनले भने।"
"नेप्से लगातार उकालोतिर, ५ अर्ब ६८ करोडको सेयर कारोबार","काठमाडौं : साताको चौथो दिन बुधबार नेप्से परिसूचक दोहोरो अंकले बढेर बन्द भएको छ। साताको पहिलो कारोबार दिन आइतबारदेखि लगातार उकालो लागेको नेप्सेले आज पनि सोही क्रमलाई निरन्तरता दिएको हो। नेप्से परिसूचक १५५४ अंकले बढेर २१३१४९ विन्दुमा कायम भएको छ। मंगलबार नेप्से परिसूचक २३९४ अंकले बढेको थियो। दोहोरो अंकले बढेको बजारमा ३१८ स्क्रिप्सको १ करोड ४४ लाख १९ हजार ५२१ कित्ता सेयर ५ अर्ब ६८ करोड ७६ लाख८० हजार ९१२ रुपैयाँमा खरिदबिक्री भए। साताको पहिलो कारोबार दिन आइतबार ५ अर्ब २५ करोड र सोमबार ५ अर्ब ८५ करोड मूल्य बराबरको सेयर कारोबार भएको थियो। यसदिन दुईवटा कम्पनीको सेयर सकारात्मक सर्किट लेभलमा कारोबार भयो। सामुदायिक लघुवित्त वित्तीय र बुद्ध भूमि नेपाल हाइड्रोपावरको सेयर १० प्रतिशतले बढेको हो।मानुषी लघुवित्त वित्तीय संस्थाका लगानीकर्ताले भने गुमाए। यो कम्पनीको सेयर ८०५ प्रतिशतले घट्यो। कारोबारमा आएका ८१ स्टकको मूल्य बढ्दा १६१ वटाको मूल्य घट्यो। ५ स्टकको मूल्य भने आज स्थिर रह्यो। चारवटा समूहको उपसूचकबाहेक अन्यको उपसूचक भने नकारात्मक देखिएका छन्। बैंकिङ,डेभलपमेन्ट,होटल्स एण्ड टुरिजम र म्यु्चुअल फण्डको सूचक सकारात्मक देखिएका अन्य समूहको उपसूचक भने राताम्मे देखिएका छन्।"
प्रधानमन्त्री दाहाललाई सम्पादकहरूको ५ बुँदे ज्ञापन पत्र,"काठमाडौं : कान्तिपुर मिडिया ग्रुपका अध्यक्ष कैलाश सिरोहियालाई प्रहरीले कार्यकक्षबाटै पक्राउ गरिएको घटनाप्रति प्रमुख सञ्चारमाध्यमका सम्पादकहरूले प्रधानमन्त्री पुष्पकमल दाहालसँग आपत्ति जनाएका छन्। उनीहरूले प्रधानमन्त्री दाहाललाई ५ बुँदे ज्ञापन पत्र बुझाउँदै सञ्चार गृहभित्र प्रहरी प्रवेश गरी पक्राउ गरिएको घटना निन्दनीय भएको बताएका छन्। 'जुन परिस्थितिमा, जस्तो आरोप लगाएर, जसरी कैलाश सिरोहियालाई गिरफ्तार गरियो, त्यसले गम्भीर प्रश्न खडा गरेको छ। कुनै पनि सञ्चार गृहभित्र प्रहरी प्रवेश गरी पक्राउ गरिएको घटनालाई हामीले प्रेसमाथि दबाब र त्रास सिर्जना गर्ने उद्देश्यका रूपमा लिएका छौं,' विज्ञप्तिमा भनिएको छ। गृहमन्त्री रवि लामिछाने मिडियामाथि किन शत्रुभावका साथ जाइलागेको भन्दै सम्पादकहरूले प्रधानमन्त्रीलाई स्पष्ट पारेका छन्। 'गृहमन्त्री रवि लामिछाने स्वयं र उनी पहिले साझेदार रहेको गोर्खा मिडिया नेटवर्कले विभिन्न सहकारीमा आममानिसले राखेको करिब एक अर्ब रूपैयाँ अपचलन गरेका समाचार मिडियाले निरन्तर लेखिरहेका छन्। मिडियाले लेखेका यिनै समाचारलाई उनले गरिमामय संसदमा उभिएर आफूमाथि मिडिया ट्रायल भएको बताएका छन्। जबकि पालिका तहमा भएका छानबिन र स्वयं नेपाल प्रहरीको सिआइबीले गरेका छानबिनले उनी र उनी सञ्चालक रहेको मिडिया कम्पनीले सहकारीको रकम हिनामिना गरेको स्थापित गरेका छन्। सत्ता दुरूपयोग गरेर आफूमाथि अभियोजन हुने र मुद्दा लाग्ने कुरालाई गृहमन्त्रीले रोकेका छन्। हामी यसबारे पनि प्रधानमन्त्रीको ध्यानाकृष्ट गराउन चाहन्छौं,' विज्ञप्तिमा भनिएको छ। सम्माननीय प्रधानमन्त्रीज्यू, नेपालका प्रमुख सञ्चार माध्यममा कार्यरत हामी सम्पादकहरू पछिल्लोपटक सञ्चार गृहमा भएको धरपकडका सम्बन्धमा निम्न विषयहरूमा तपाईंको ध्यानाकृष्ट गर्न चाहन्छौंः १ कान्तिपुर मिडिया ग्रुपका अध्यक्ष कैलाश सिरोहियालाई प्रहरीले उनकै कार्यकक्षबाट मंगलबार गिरफ्तार गरेको छ। नेपालको कानुन सबै नागरिकले समान रूपमा पालना गर्नुपर्छ र सिरोहियाले कानुनविपरीत कुनै पनि काम गरेका भए कानुनले तोकेबमोजिम सजाय भोग्नुपर्छ। यसका लागि आफू तयार रहेको सिरोहिया स्वयंले पनि सार्वजनिक रूपमै बताइसकेका छन्। २ जुन परिस्थितिमा, जस्तो आरोप लगाएर, जसरी कैलाश सिरोहियालाई गिरफ्तार गरियो, त्यसले गम्भीर प्रश्न खडा गरेको छ। कुनै पनि सञ्चार गृहभित्र प्रहरी प्रवेश गरी पक्राउ गरिएको घटनालाई हामीले प्रेसमाथि दबाब र त्रास सिर्जना गर्ने उद्देश्यका रूपमा लिएका छौं। उनलाई लगाइएका आरोपबारे सरकारी निकायले कहिल्यै सोधपुछ गरेको छैन। हिजो एक्कासि उनलाई नागरिकतासँग जोडिएका केही प्राविधिक विषयलाई लिएर गिरफ्तार गरिएको छ। यो विषय अब अदालतले नै निरूपण गर्नेछ। ३ प्रधानमन्त्रीज्यू, हामी तपाईंलाई स्मरण गराउन चाहन्छौं तपाईंको सरकारमा पहिलोपटक गृहमन्त्री बन्दा रवि लामिछाने नेपालका नागरिक थिएनन्। अदालतको फैसलापछि उनले नेपालको नागरिकता पुनः प्राप्त गरेका भए पनि एकैपटक दुई देशको राहदानी बोकेको गम्भीर कसुरमा उनी सजायका भागीदार थिए र छन्। ४ गृहमन्त्री रवि लामिछाने अहिले मिडियामाथि किन शत्रुभावका साथ जाइलागेका छन् भन्ने पनि हामी स्पष्ट गर्न चाहन्छौं। सहकारी ठगीको समस्या विकराल बनेको छ। अहिले लाखौं नेपालीले सहकारीमा बचत गरेको अर्बौं रूपैयाँ अपचलनमा परेको छ र उनीहरूले आफ्नै पैसा फिर्ता पाएका छैनन्। गृहमन्त्री रवि लामिछाने स्वयं र उनी पहिले साझेदार रहेको गोर्खा मिडिया नेटवर्कले विभिन्न सहकारीमा आममानिसले राखेको करिब एक अर्ब रूपैयाँ अपचलन गरेका समाचार मिडियाले निरन्तर लेखिरहेका छन्। मिडियाले लेखेका यिनै समाचारलाई उनले गरिमामय संसदमा उभिएर आफूमाथि मिडिया ट्रायल भएको बताएका छन्। जबकि पालिका तहमा भएका छानबिन र स्वयं नेपाल प्रहरीको सिआइबीले गरेका छानबिनले उनी र उनी सञ्चालक रहेको मिडिया कम्पनीले सहकारीको रकम हिनामिना गरेको स्थापित गरेका छन्। सत्ता दुरूपयोग गरेर आफूमाथि अभियोजन हुने र मुद्दा लाग्ने कुरालाई गृहमन्त्रीले रोकेका छन्। हामी यसबारे पनि प्रधानमन्त्रीको ध्यानाकृष्ट गराउन चाहन्छौं र उनीमाथि प्रहरीले गरिरहेको छानबिन निष्पक्षतापूर्वक अघि बढाउने र मुद्दाको निष्पक्षतापूर्वक अभियोजन हुने वातावरण बनाउनु तपाईंको जिम्मेवारी रहेको स्मरण गराउँछौं। ५ नेपाली सञ्चार जगतमा लामो समयदेखि काम गरिरहेका हामी सम्पादकहरू प्रेस स्वतन्त्रता, कानुनको शासन र आफ्नो जिम्मेवारीप्रति सचेत छौं। र, त्यसको रक्षा गर्न र आफ्नो जिम्मेवारी पूरा गर्न कुनै सम्झौता गर्ने छैनौं भन्ने पनि स्पष्ट गर्न चाहन्छौं। प्रतीक प्रधान बाह्रखरी शिव गाउँले अनलाइनखबर अमित ढकाल सेतोपाटी किरण नेपाल खोज पत्रकारिता केन्द्र युवराज घिमिरे देशसञ्चार सुधीर शर्मा मदन लम्साल अभियान विमल गौतम लोकान्तर सागर पण्डित नेपाल समाचारपत्र राजाराम गौतम सुजित महत उकालो पूर्ण बस्नेत नेपालखबर बसन्त बस्नेत अनलाइनखबर हरिबहादुर थापा बाह्रखरी उमेश चौहान कान्तिपुर रामेश्वर बोहरा उकालो कोषराज कोइराला रिपब्लिका दैनिक गुणराज लुइँटेल नागरिक दैनिक रूपेश श्रेष्ठ कान्तिपुर टिभी अखण्ड भण्डारी अन्नपूर्ण पोस्ट विश्वास बराल द काठमाडौं पोस्ट सरोज मिश्र राजधानी दैनिक अरूण बराल खबरहब कमलदेव भट्टराई अन्नपूर्ण एक्सप्रेस प्रकाश रिमाल कसमस विश्वकर्मा सञ्जीव सतगैयां विजय पौडेल कान्तिपुर टिभी रामप्रसाद दाहाल रातोपाटी दुर्गा खनाल इकान्तिपुर पुष्प दुलाल क्लिकमाण्डु"
सगरमाथा आरोहणका क्रममा एक नेपालीसहित दुई आरोही बेपत्ता,सल्लेरी (सोलुखुम्बु) : सगरमाथा आरोहणका क्रममा दुई आरोही बेपत्ता भएका छन् । बेपत्ता हुनेमा एक नेपाली र एक बेलायती नागरिक रहेका छन् । मङ्गलबार सगरमाथा चुचुरोबाट फर्कने क्रममा सङ्खुवासभाको मकालु गाउँपालिका२ का २१ वर्षीय पास तेन्जी शेर्पा र बेलायती नागरिक ४० वर्षीय ड्यानियल पउल पिटरसन बेपत्ता भएका पर्यटन विभागका निर्देशक कालीबहादुर भुजेलले राससलाई जानकारी दिएका छन्। चुचुरोमा पुगेर फर्कने क्रममा ८ हजार सात सय ५० मिटरको उचाइमा अवस्थित साउथ समिट नजिक चिप्लिएर दुवैजना बेपत्ता भएका उनले बताए । दुवैजनाले यही जेठ ८ गते बिहान सगरमाथाको सफल आरोहण गरेका पर्यटन विभागका शाखा अधिकृत नारायणप्रसाद खनालले जारी गरेको विज्ञप्तिमा उल्लेख छ । शेर्पा र पिटरसन यस वर्षको वसन्त ऋतुमा सगरमाथा आरोहणका लागि गत चैत २२ गते एटके एक्सपिडिसन प्रालिमार्फत विभागको अनुमति लिई आरोहणमा निस्किएका थिए । वातावरण अनुकूल भएको अवस्थामा दुवैजना सगरमाथा आरोहण गर्न आधार शिविरबाट गत शुक्रबार दोस्रो आधार शिविरहुँदै शिखरतर्फ प्रस्थान गरेका पर्यटन विभागको आधारशिविरस्थित सम्पर्क कार्यालयले जनाएको छ । बेपत्ता दुवैजनाको खोजी गर्न उनीहरुको कम्पनीले ६ अनुभवी हिमाली पथप्रदर्शक परिचालन गरेको पर्यटन विभागले जानकारी गराएको छ । बेपत्ताको खोजीमा सहयोग गरिदिनसमेत विभागले विज्ञप्तिमार्फत अनुरोध गरेको छ ।
संसदीय छानबिन समिति माग गर्दै आएको कांग्रेसले शुक्रबार काठमाडौंमा बृहत् सभा गर्ने,"काठमाडौं : प्रमुख प्रतिपक्षी दल नेपाली कांग्रेसले गृहमन्त्री रवि लामिछानेविरुद्ध संसदीय छानबिन समिति बनाउनुपर्ने मागसहित काठमाडौंमा बृहत् सभा गर्ने भएको छ। बुधबार पार्टीको केन्द्रीय समिति र संसदीय दलको संयुक्त बैठकले सहकारी पीडितको न्यायका लागि बृहत् सभा गर्ने निर्णय गरेको हो। कांग्रेसकी केन्द्रीय सदस्य एवं सांसद डीला संग्रौलाका अनुसार सरकारले सहकारीको रकम हिनामिना प्रकरणमा संसदीय छानबिन समिति बनाउनुको सट्टा अधिनायकवादतर्फ उन्मुख भएको छ। सरकारको अलोकतान्त्रिक संस्कारविरुद्ध कांग्रेस नेताहरू अब सडकमा आन्दोलन गर्न लागेको उनले बताइन्। 'अब कांग्रेस नेताहरू सडकमा उत्रिन लागेका छौं। हामीले संसदमात्र होइन, सडकबाट पनि आन्दोलनको थालनी गर्न लागेका हौं। संसदीय छानबिन समिति नबनेसम्म, सहकारी पीडितले न्याय नपाएसम्म हाम्रो आन्दोलन जारी रहन्छ,' सञ्चारकर्मीसँग उनले भनिन्।"
"सन्दीप लामिछानेले विश्वकप गुमाउने, अमेरिकाले दिएन भिसा",काठमाडौं : क्रिकेटर सन्दीप लामिछानेले अमेरिका र वेस्ट इन्डिजमा हुने टी२० विश्वकप गुमाउने भएका छन्। अमेरिकाले भिसा नदिएपछि उनले विश्वकप गुमाउने भएका हुन्। क्रिकेटर लामिछानेले सामाजिक सञ्जालमार्फत् आफूले भिसा नपाएको जानकारी दिएका छन्। उनले सन् २०१९ मा जस्तै यसपटक पनि काठमाडौंस्थित अमेरिकी दूतावासले भिसा दिन अस्वीकार गरेको जानकारी दिएका छन्। विश्वकप खेल्न नपाएपछि उनले आफ्ना समर्थकहरूसँग माफी मागेका छन्। बलात्कार अभियोग लागेका लामिछानेलाई हालै उच्च अदालत पाटनले सफाइ दिएको थियो। काठमाडौं जिल्ला अदालतबाट ८ वर्ष कैद सजाय भएको मुद्दा उल्टाउँदै पाटनले आरोप पुष्टि नहुने भन्दै लामिछानेलाई सफाइ दिएको थियो।
गृहमन्त्री रवि लामिछानेमाथि छानबिन गर्न राप्रपाको माग,"काठमाडौं : राष्ट्रिय प्रजातन्त्र पार्टीले गृहमन्त्री रवि लामिछानेमाथि छानबिन गर्न माग गरेको छ। बुधबार बसेको केन्द्रीय कार्यसम्पादनको बैठकले गृहमन्त्री लामिछानेमाथि लागेको आरोपका विषयमा छानबिन गर्न माग गरेको हो। 'राप्रपा जुनसुकै ओहोदामा रहेका जोसुकै व्यक्तिले कानुन विपरीत गरेका कामको निष्पक्ष र न्यायिक छानबिन हुनुपर्छ भन्नेमा प्रष्ट छ। कानुन सर्वसाधारण र मन्त्रीलाई समान रूपमा लागू हुनुपर्छ। गृहमन्त्री रवि लामिछानेमाथि लागेका आरोपमाथि पनि छानबिन गरिनुपर्छ,' पार्टी प्रवक्ता मोहन कुमार श्रेष्ठले भने। बैठकमा केन्द्रीय कार्यसमिति बैठकमा पेस गरिने प्रतिवेदनहरूमाथि छलफल भएको प्रवक्ता श्रेष्ठको भनाइ छ। बैठकमा अध्यक्ष राजेन्द्र लिङ्देनले समसामयिक राजनीतिक परिस्थितिको समिक्षा र भावी कार्यदिशा सम्बन्धि राजनीतिक प्रतिवेदन, महामन्त्री डा धवलशमसेर राणाले सांगठनिक प्रतिवेदन, महामन्त्री राजेन्द्र गुरुङ्ले सचिवालय सम्बन्धि प्रतिवेदन र कोषाध्यक्ष निलकण्ठ काफ्लेले आर्थिक प्रतिवेदन पेस गरेका थिए।"
सद्भाव फैलाउन बुद्ध शिक्षामा विश्वास गरौं : प्रधानमन्त्री,"लुम्बिनी : प्रधानमन्त्री पुष्पकमल दाहालले गौतम बुद्धको शिक्षामा विश्वास गरे व्यक्ति, समुदाय र राष्ट्रहरूबीच रहेका विवाद समाधान गर्न र सद्भाव फैलाउन मद्दत पुग्ने बताएका छन्। २५६८औँ बुद्धजयन्तीको पूर्वसन्ध्यामा आयोजित चित्रकला प्रदर्शनी कार्यक्रममा प्रधानमन्त्री दाहालले बुद्धका शाश्वत वाणी विश्वमा झनै सान्दर्भिक हुँदै गएको बताए। 'बुद्धको शाश्वत अहिंसा, करुणा र आन्तरिक शान्तिको सन्देश आजको विश्वमा झन् सान्दर्भिक भएको छ। म विश्वस्त छु, बुद्धको शिक्षाको विश्वासपूर्ण अनुसरणले व्यक्ति, समुदाय र राष्ट्रहरूबीच विवाद समाधान गर्न र सद्भाव फैलाउन मद्दत गर्नेछ,' उनले भने। लुम्बिनी आउँदा आफूलाई सधैं खुसी अनुभूत हुने उल्लेख गर्दै प्रधानमन्त्री दाहालले लुम्बिनीले विश्वका सम्पूर्ण मानवका लागि शान्तिको केन्द्रका रूपमा ऐतिहासिक र सांस्कृतिक महत्त्व राख्ने बताए। उनले भने, 'नेपाल सरकारले लुम्बिनीलाई धार्मिक, सांस्कृतिक, ऐतिहासिकस्थलका रूपमा मात्र नभई बुद्ध धर्मको स्रोत र शिक्षा र बौद्धिक खोजको केन्द्रका रूपमा विकास गर्ने प्रतिबद्धता पटकपटक व्यक्त गरेको छ।' सांस्कृतिक सम्पदाको प्रदर्शनका लागि गरिएका अथक प्रयासहरूप्रति धन्यवाद व्यक्त गर्दै प्रधानमन्त्री दाहालले विशिष्ट कलाकारहरूको सिर्जनशीलता र जोश प्रेरणादायी भएको बताए। नेपालभारत सम्बन्धको सन्दर्भमा सांस्कृतिक आयामले विशेष स्थान ओगटेको बताउँदै प्रधानमन्त्रीले दुई देशका जनतालाई प्राचीनकालदेखि नै सांस्कृतिक आयामले नजिक राखेको उल्लेख गरे। 'हाम्रो सांस्कृतिक सम्पदा गर्वको स्रोतमात्र होइन। यो ज्ञान, मूल्य र परम्पराहरूको खजाना हो। जसले हाम्रो जीवनलाई समृद्ध बनाउँछ र हाम्रो पहिचानलाई आकार दिन्छ,' उनले भने। परस्पर समझदारी, विश्वास, सम्मान र सहयोगले नेपालभारत प्राचीनकालदेखि चलेको बहुआयामिक सम्बन्धलाई परिभाषित गर्ने बताउँदै प्रधानमन्त्री दाहालले भौगोलिक निकटता र विभिन्न तहमा बढ्दो क्रससेक्टोरल र बहुपक्षीय संलग्नताद्वारा अझ बलियो बनाइएको स्पष्ट पारे।"
राष्ट्रिय पुस्तकालयहरूका भवन कहिले ?,"माननीय शिक्षा, विज्ञान तथा प्रविधिमन्त्रीज्यू, विदेशबाट पढेलेखेका युवा शिक्षामन्त्रीज्यूले अवश्य पनि सरकारको नीति तथा कार्यक्रममा पुस्तकालयलाई पनि स्थान दिनुहोला भन्ने पुस्तकालय प्रेमीहरूमा ठूलो आशा र भरोसा थियो। तर त्यो हुन सकेन। अझै पनि सरकारको प्राथमिकतामा यो पर्नुपर्छ। शिक्षा, विज्ञान तथा प्रविधि मन्त्रालयअन्तर्गत नेपाल राष्ट्रिय पुस्तकालय, केशर पुस्तकालय र डिल्लीरमण कल्याणी रेग्मी स्मारक पुस्तकालय छन्। तीन वटा पुस्तकालयको कुरा गर्ने हो भने सबै दाताका संकलनबाट स्थापित भएका पुस्तकालय हुन्। नेपाल राष्ट्रिय पुस्तकालयः सबै देशमा राष्ट्रिय पुस्तकालयको स्थापना र व्यवस्थापन सरकारले नै गरेको हुन्छ र यो देशको गौरवको रूपमा हुन्छ। जस्तै, अमेरिकाको लाइब्रेरी अफ कांग्रेस, बेलायतको ब्रिटिस म्युजियम लाइब्रेरी, जापानको नेसनल डाइट लाइब्रेरी, चीनको राष्ट्रिय पुस्तकालय, भारतको राष्ट्रिय पुस्तकालय आदि। नेपालमा राष्ट्रिय पुस्तकालयको आवश्यकतालाई देखेर होला २०१३ सालमा राजा महेन्द्र र प्रधानमन्त्री टंकप्रसाद आचार्यको पालामा पण्डित हेमराज पाण्डेको निजी संकलन किनेर नेपाल राष्ट्रिय पुस्तकालयको स्थापना भएको हो। आज नेपाल राष्ट्रिय पुस्तकालय स्थापना भएको पनि ६८ वर्ष भइसक्यो। एक विद्वान्ले भनेका थिए राष्ट्रिय पुस्तकालय भ्रमण गरेपछि त्यो देशको विकास कति भएको छ भनेर थाहा पाउन सकिन्छ। हाम्रो राष्ट्रिय पुस्तकालय हेरेपछि शिर ठाडो गर्ने ठाउँ रहेन। यसैबाट देशको विकास थाहा हुन्छ। नेपालको ऐतिहासिक सिमानाको नक्सा खोज्न प्रख्यात सीमाविद् बुद्धिनारायण श्रेष्ठलाई अमेरिका र ब्रिटेनको राष्ट्रिय पुस्तकालयमा अध्ययन गर्न धाउन परेको तीतो सत्य छ। यदि हाम्रो राष्ट्रिय पुस्तकालयलाई गौरवशाली बनाउन सकेको भए त्यसरी विदेश धाउनुपर्ने अवस्था आउने थिएन। नेपालमा २०४६ सालमा बहुदलीय शासन व्यवस्था आएपछि नेपाल राष्ट्रिय पुस्तकालयको आफ्नो छुट्टै भवन बनाउन जग्गा खोज्ने काम भयो। तत्कालीन शिक्षामन्त्री योगप्रसाद उपाध्यायले त्रिभुवन विश्वविद्यालयले भोगचलन गर्दै आएको शिक्षा मन्त्रालयको जमलको जग्गा उपलब्ध गराउने वचन दिए पनि त्यसबखत सो काम हुन सकेन। राष्ट्रिय पुस्तकालयलाई पुनः सुदृढीकरण गर्न २०५१ सालमा युनेस्को डानिडाको पाँचवर्षे परियोजना लागू भयो। जसको भवन निर्माण गर्न सरकारले जग्गा उपलब्ध गराउने भएमा युनेस्कोडानिडा भवन निर्माण गर्न इच्छुक थियो। त्यसैले पुनः जग्गा खोज्ने काममा तीव्रता आयो। शिक्षा मन्त्रालयको आफ्नै जग्गा सानोठिमीमा भएकोले युनेस्कोडानिडाको प्रतिनिधिले उक्त जग्गा हेरेपछि सबै सरकारी कार्यालयले घेरिएको तर सर्वसाधारणलाई भने पायक नपर्ने देखेपछि सो काम पनि अगाडि बढ्न सकेन। त्यसपछि पुरातŒव विभागको अगाडि र स्वास्थ्य मन्त्रालयसँगै रहेको खाद्य संस्थानको जग्गा दिने भनेर आवास तथा भौतिक मन्त्रालयले मन्त्रिस्तरीय निर्णय गयो। खाद्य संस्थानसँग खरिद गर्नुपर्ने भएकाले सो पनि कार्यान्वयन हुन सकेन। तर विडम्बना उक्त पुस्तकालयका लागि जग्गा खरिद गर्न नसक्ने सरकारले उक्त जग्गा सरकारी वकिलको कार्यालयका लागि खरिद गरी भवन निर्माणसमेत गरिसकेको अवस्था छ। यसबाट के थाहा पाइन्छ भने देशको गौरवमय इतिहास भएको राष्ट्रिय पुस्तकालयको भवन निर्माण गर्न सरकारको प्राथमिकता नहुँदो रहेछ। सिंहदरबारको सिक्री ढोकाबाट २०१९ सालमा हरिहर भवन सरेको राष्ट्रिय पुस्तकालय २०७२ सालको भूकम्पले ध्वस्त हुन पुग्यो। तत्कालिन राष्ट्रिय पुस्तकालय प्रमुख यादवचन्द्र निरौलाको सुझबुझले पहिलो भूकम्पपछि तुरुन्तै पुस्तकहरू सार्न सकेकाले, पछिल्ला कम्पनले भवन भत्के तापनि अमूल्य पुस्तकादी सामग्री नोक्सान हुन पाएनन्। दोस्रो भूकम्प जाँदा त पुस्तकालय प्रमुखको कोठासहित भवन ढल्यो नै। पुस्तकहरू गोदाममा थन्किए। तदोपरान्त, बाध्यतावश पुनः तेस्रोपटक भवन निर्माणका लागि जग्गा खोज्ने कामले तीव्रता पायो। पुस्तकालय अभियन्ताहरू समेतको अथक प्रयासपछि २०७५ असोज २४ गतेको मन्त्रिपरिषद् बैठकको निर्णयानुसार जमलको झन्डै ८ रोपनी जग्गामा नेपाली मौलिक कला, संस्कृति र परम्परा झल्कने डिजाइनसहितको नेपाल राष्ट्रिय पुस्तकालय भवन बनाउने भनेर निर्णय भयो। उक्त निर्णय गराउनमा तत्कालीन शिक्षामन्त्री गिरिराजमणि पोखरेलको ठूलो योगदान रहेको हो। त्यसलगत्तै जमलस्थित त्रिविले ओगटिरहेको शिक्षा मन्त्रालयको जग्गा २०७५ कात्तिक २९ गते मालपोत कार्यालयबाट यस पुस्तकालयको नाममा जग्गाधनी पुर्जा प्राप्त गरी नामसारी भयो। त्यसपछि भवन निर्माणका लागि सबै प्रक्रिया पूरा गरी विस्तृत परियोजना प्रतिवेदन तयार भयो। टेन्डर आह्वान गर्ने अघिल्लो दिन २०७७ साउन ५ गते मन्त्रिपरिषद्ले अर्को व्यवस्था नहुन्जेल भवन निर्माणकार्य नगर्नू, नगराउनू भन्ने निर्णय गरिदियो। सरोकारवाला स्तब्ध भए। पुस्तकालयप्रेमी, पुस्तकालयविद्, विद्वतवर्ग र विभिन्न संघसंस्थाले मन्त्रिपरिषद्को उक्त कार्यको घोर निन्दा गरे। यसरी भएन भनेर पुनः ५९ सामाजिक अभियन्ता र देशका प्रबुद्ध वर्गहरू जसमा सत्यमोहन जोशी, केदारभक्त माथेमा, संस्कृतिविद् हरिराम जोशी, डा जयराज आचार्य, प्राडा अर्जुन कार्की, प्राडा गोविन्दराज भट्टराई, प्रा कृष्ण खनाल, डा द्वारिकानाथ ढुंगेल, संस्कृतविद् रवीन्द्र पुरी आदिको सहमति लिएर भोलानाथ शर्माबाट २०७७ कात्तिक ९ गते प्रधानमन्त्री र मन्त्रिपरिषद्मा निवेदन दिने काम भयो। फलस्वरूप मन्त्रिपरिषद्बाट भवन निर्माणको काम अगाडि बढाउन निर्णय भयो। टेन्डर आह्वान भई काम अगाडि बढेकोमा केही समयपछि अदालतमा उजुरी पयो। र काम रोकिएको अवस्था छ। अतः यहींनेर माननीय मन्त्रीज्यूको ध्यान आकर्षित गर्न चाहन्छु। केशर पुस्तकालयः केशरशमशेर १५ वर्षको उमेरमा नै बुबा प्रधानमन्त्री चन्द्रशमशेरसँग बेलायतको भ्रमणमा गएका रहेछन्। पढाइमा रुचि भएको कारण केशर शमशेरले त्यहाँको ब्रिटिस म्युजियम लाइब्रेरी घुमेपछि त्यहींबाट पुस्तकहरू ल्याएर केशर पुस्तकालयको स्थापना गरे। विदेशी प्रख्यात विद्वानहरू सिल्भाँ लेभी, सिसिल वेन्डाल, हरप्रसाद शास्त्री, जुसेप टुची आदिले यस पुस्तकालयको प्रयोग गरेका थिए। यो पुस्तकालय भ्रमण गरेका जवाहरलाल नेहरू, भारतका उपराष्ट्रपति राधाकृष्णजस्ता व्यक्तिहरू पुस्तकालयबाट अति प्रभावित भएका थिए। त्यतिखेर यो पुस्तकालय एसियामा नै नाम कहलिएको पुस्तकालय थियो। केशर शमशेरको मृत्युपश्चात् उनका परिवारले सन् १९६८ मा केशरमहल, केशर पुस्तकालय, स्वप्नबगैंचासहित ३४ रोपनी जग्गा सर्वसाधारणले अध्ययन गर्न पाऊन् भन्ने अभिप्राय राखेर नेपाल सरकारलाई केशर पुस्तकालयको नाममा हस्तान्तरण गरेका थिए। नेपाल सरकारमा आएपछि शिक्षा मन्त्रालयअन्तर्गत सर्वसाधारणले पुस्तकालय प्रयोग गर्न पाउने गरी सञ्चालन हुँदै आएको पनि हो। अब त नेपाल सरकारको मातहतमा आएको पनि ५५ वर्ष पुगी सक्यो। २०७२ सालको भूकम्पले भवनको धेरै भाग क्षति पुगेकोले रेट्रोफिटिङको कामसमेत सम्पन्न भइसकेको छ। सुन्नमा आएको छ यो भवन र जग्गाहरू समेतमा चलखेल हुन थालेको छ। त्यत्रो भवन पुस्तकालयलाई किन ? एउटा छेउमा दिए त भइहाल्यो नि ! तत्कालीन सम्माननीय राष्ट्रपति विद्या भण्डारीले समेत केशर पुस्तकालय हाता अन्य गतिविधिमा प्रयोग हुन सक्ने भएकाले लाइब्रेरियनहरू चनाखो हुनुपर्ने कुरा लाइब्रेरियनहरूसँगको भेटमा भन्नुभएको थियो। केशर पुस्तकालय केन्द्रमा भएकोले यसको पूरा भवन पुस्तकालयले नै सदुपयोग गर्न निम्नलिखित कार्यक्रम गर्न सकेमा पुस्तकालयको मात्र होइन देशकै गर्व हुने कुरामा दुइमत हुँदैन। केशर पुस्तकालयमा पुस्तकालय सेवा त छँदैछ, यसको अलावा सांस्कृतिक केन्द्रको रूपमा विकास गर्न प्राचीन र आधुनिक मिश्रण गरी तीनचार वटा हलको व्यवस्था गर्ने। जसमा विदेशबाट आएका पाहुनाहरूलाई नेपाली संस्कृति झल्कने विभिन्न जनजातिहरूको नाच गान, भेषभूषा, वाद्यवादनहरूको बाह्रैमहिना प्रस्तुति गर्ने। नेपालमा अहिलेसम्मका राष्ट्र प्रमुख वा सरकार प्रमुखहरूको विषयमा लेखिएका कागजात वा ताम्रपत्रहरू, उहाँहरूले प्राप्त गर्नुभएका उपहारहरू, सन्धिसम्झौताहरू, पत्रहरू, फोटोहरू संकलन गरी सबैको भिन्दाभिन्दै कोठाहरूमा प्रदर्शन गरिराख्ने। नेपालमा हालसम्म प्रकाशन भएका हुलाक टिकटहरूको प्रदर्शन गरी राख्ने। नेपाल सरकारले र अन्य विदेशीहरूले भ्रमण गर्दा खिचेका फोटोहरूको संकलन गरी प्रदर्शन गरिरहने। राणाकालीन तथा विभिन्न जनजातिहरूको सांस्कृतिक परम्परा, भेषभूषा आदिको संकलन गरी राख्ने। नेपालीले बनाएका चित्रहरूको समेत संकलन गरी प्रदर्शन गरी राख्ने। कम्तीमा दुई वटा हलहरूमा पुस्तक, फोटो, चित्रकला आदि समय समयमा प्रदर्शन गरी राख्ने। पुस्तकालयमा बालबालिकादेखि ज्येष्ठ नागरिकसम्मको सहज पहुँचको व्यवस्था गर्ने। नेपाल सरकारले प्रकाशन गरेका प्रकाशनहरू रहने छुट्टै शाखाको रूपमा व्यवस्था गर्ने। मदिरारहित राम्रो रेस्टुराँको व्यवस्था गर्ने। अझ सकिन्छ भने यसलाई २४ सै घण्टा खोल्नका लागि प्रबन्ध गर्ने। यसबारेमा अन्यान्य विज्ञहरूको समेत राय लिई तद्अनुरूप विकास गर्नु राम्रो हुनेछ। डिल्लीरमण कल्याणी रेग्मी स्मारक पुस्तकालयः माननीय मन्त्रीज्यू, अब म अन्तिममा वरिष्ठ राजनीतिज्ञ एवं इतिहासकार डा डिल्लीरमण रेग्मीले आफ्नै जीवनकालमा आफ्नो मृत्युपश्चात् नेपाल सरकारलाई हस्तान्तरण गरेको डिल्लीरमण कल्याणी रेग्मी स्मारक पुस्तकालयबारे केही लेख्दैछु। डा डिल्लीरमणको मृत्युपश्चात् डिल्लीरमण कल्याणी रेग्मी स्मारक पुस्तकालय विकास समिति गठन आदेश २०६० जारी गरी पुस्तकालय तथा संग्रहालय सञ्चालन र व्यवस्थापनका लागि सात सदस्यीय सञ्चालक समितिको व्यवस्था गरी २०६१ पुस ३ गतेबाट पुस्तकालय सर्वसाधारणका लागि खुल्ला गरिएको हो। २०७२ सालको भूकम्पले यस पुस्तकालयलाई पनि क्षति पुयायो। नयाँ भवन निर्माणको लागि डीपीआरसमेत तयार भई भवन निर्माणको काम अगाडि बढिरहेको अवस्थामा डाडिल्लीरमणकी नातिनीले काठमाडौं जिल्ला अदालत र सम्मानित सर्वोच्च अदालतमा विभिन्न मुद्दाहरू दायर गर्नुभएकाले भवन निर्माणको काम रोकिएको छ। डिल्लीरमण पुस्तकालयलाई नेपाल राष्ट्रिय पुस्तकालयमा गाभ्ने कुरासमेत उठ्यो। तर दाताले कुन प्रयोजनको लागि दिएको हो सो को मर्मविपरीत अन्यत्र कतै गाभ्ने कुरा त सोच्न पनि सकिन्न। यस पुस्तकालयले प्रत्येक दुुई वर्षमा डा डिल्लीरमण राष्ट्रिय र अन्तर्राष्ट्रिय शान्ति पुरस्कारहरू प्रदान गर्दै आएको छ। यो वर्षको पनि नाम घोषणा भइसकेको छ। यसरी शिक्षा मन्त्रालयअन्तर्गत छुट्टै अस्तित्व भएको तीन वटा पुस्तकालयको अवस्थाको बारेमा माननीयमन्त्रीज्यूलाई संक्षिप्तमा जानकारी गराउन चाहे। माथिका तीनवटै पुस्तकालयको आआफ्नै छुट्टै विशेषता भएकाले तिनलाई राष्ट्रिय गौरवको रूपमा स्थापित गर्न मन्त्रीज्यूबाट तुरुन्त पहल गर्नुुपर्ने देखिन्छ। सर्वप्रथम, नेपाल राष्ट्रिय पुस्तकालयको गौरवशाली भवन जतिसक्दो चाँडो जमलमै बनोस्। दोस्रो, केशर पुस्तकालय सांस्कृतिक केन्द्रको रूपमा विकास गरियोस्। तेस्रो, डिल्लीरमण पुस्तकालयको भवन पनि छिट्टै बनोस्। राजधानीभित्रका यी तीन पुस्तकालयलाई देशको शानको रूपमा विकास गरियोस्। सकिन्छ भने काठमाडौं महानगरपालिकासँग समन्वय गरेर भृकुटीमण्डपभित्र रहेको काठमाडौं उपत्यका सार्वजनिक पुस्तकालयलाई पनि महानगरको सिटी पुस्तकालयको रूपमा विकास गरियोस्। संसारको सबैभन्दा उत्कृष्ट देशबाट डिग्री हासिल गरेर फर्कनु भएका तपाईंलाई पुस्तकालयको महŒवको बारेमा हामीले भनिरहन त पर्थेन। तपाईंकै हातमा छ, पुस्तकालय विकासको मूल साँचो ! तीन दशक तीन सरकारी पुस्तकालयमा काम गरेका श्रेष्ठ पुस्तकालयविद् हुन्।"
सातै प्रदेशमा श्रमाधान रोजगार मेला गरिँदै,"काठमाडौं : श्रम, रोजगार तथा सामाजिक सुरक्षा मन्त्रालयले सात्रै प्रदेशमा श्रमाधान रोजगार मेला आयोजना गर्ने भएको छ। नेपाली नागरिकको श्रम यात्रा र रोजगारीका बहुआयामिक आवश्यकतालाई एकद्वार प्रणालीद्वारा सम्बोधन गर्ने उद्देश्यले उक्त मेला आयोजना गर्ने भएको हो। मन्त्रालयले मंगलबार पत्रकार सम्मेलनमार्फत मेला आगामी जेठ १७ गते देखि ३० गतेसम्म सातै प्रदेशमा सञ्चालन हुने जनाएको छ। मेला हरेक प्रदेशमा २ दिन चल्नेछ। नेपालको रोजगारी परिदृश्यको विशेष आवश्यकतालाई सम्बोधन गर्न रणनीतिक रूपमा डिजाइन गरिएको मेलाले रोजगार खोज्नेहरू र रोजगारदाताहरू बीच मध्यस्थताको काम गर्ने बताइएको छ। यसैक्रममा श्रममन्त्री डोलप्रसाद अर्याल प्रदेशस्तरीय मेला शुरुवात मात्रै भएका र आगामी दिनमा मेलालाई जिल्ला, स्थायिन र वडासम्म पनि पुराउन सकिने बताउँछन्। उनकाअनुसार मेलामा रोजगारीको खोजी गरी रहेका व्यक्ति, रोजगारदाता, तालिम प्रदायक संस्था तथा वैदेशिक रोजगारी सम्बन्धी सबै खालको जानकारी दिने व्यवस्था गरिएको छ। 'मेलामा रोजगारीको खोजीमा रहेका व्यक्तिले रोजगारदातासम्म कसरी पुग्ने, अवसरको कसरी पहिचान गर्ने भन्ने बिषयमा जानकारी पाउन सक्नेछन्। त्यस्तैगरी रोजगारीको लागि आवश्यक सीपको बारेमा पनि जानकारी पाउने सकिनेछन्,' उनले भने। मेलामा श्रमिकको सबै खालको समस्या समाधानका लागि सञ्चालन गरिएको श्रमाधान योजना, सामाजिक सुरक्षा कोष, वैदेशिक रोजगार बोर्ड लगायत विभिन्न खालका तालिम प्रदायक संस्थाहरुको पनि सहभागीता रहनेछ । साथै मेलामा सबै तहका श्रमिकको आवश्यकता र रोजगारदाताको आवश्यकताको बिषयमा छलफल गरिनेछ। सामी परियोजना, रेमी योजना, उद्योग वाणिज्य महासंघ, नेपाल उद्योग परिसंघ, नेपाल च्याम्बर अफ कमर्स, नेपाल तालिम तथा रोजगार व्यवसायी महासंघ, होटल व्यवसायी महासंघको पनि मेला स्टल राखिनेछ। मेला कोशी प्रदेशको विराटनगरको महेन्द्र मोरगं बहुमुखी क्याम्पसमा जेठ १७ र १८ गते सञ्चालन हुनेछ। मधेस प्रदेशको वीरगंजमा १९ र २० गते सञ्चालन हुनेछ। गण्डकी प्रदेशको पोखरामा जेठ २१ र २२ गते सञ्चालन हुनेछ। लुम्बिनी प्रदेशमा बुटवलमा २३ र २४, कर्णाली प्रदेशमा वीरेन्द्रनगरको सुर्खेतमा जेठ २५ र २६, सुदूरपश्चिम प्रदेशको धनगढीमा जेठ २७ र २८ गते हुनेछ भने बाग्मती प्रदेशमा ललितपुरमा जेठ २९ र ३० गते गरिने कार्य तालिका छ।"
कांग्रेस केन्द्रीय कार्यसमिति र संसदीय दलको संयुक्त बैठक जारी,काठमाडौं : प्रमुख प्रतिपक्ष दल नेपाली कांग्रेस केन्द्रीय कार्यसमिति र पार्टीको संसदीय दलको संयुक्त बैठक जारी रहेको छ । पार्टी केन्द्रीय कार्यालय सानेपामा बस्ने बैठकमा समसामयिक राजनीतिक विषयमा छलफल भइरहेको पार्टीका मुख्यसचिव कृष्णप्रसाद पौडेलले जानकारी दिए। कांग्रेसले सहकारीको रकम हिनामिनाको आरोप लागेका उपप्रधानमन्त्री एवं गृहमन्त्री रवि लामिछानेलगायतलाई संसदीय छानबिन समिति गठन गरेर कारबाही गर्नुपर्ने माग गर्दै निरन्तर संसद् बैठक अवरुद्ध गर्दै आएको छ। छानबिन समिति बनाउन सहमति भएर कार्यदल गठन गरेपनि टीओआरमा सत्ता पक्ष र प्रतिपक्ष दलबीच आआफ्नो अडान कायम रहँदा समिति बन्न सकेको छैन। सरकारले आगामी आर्थिक वर्षको नीति तथा कार्यक्रम र बजेट पेलेरै पारित गर्ने तयारी गरेपछि थप रणनीति तय गर्न बैठक बोलाइएको हो।
सहकारी पीडितद्वारा तेस्रो चरणको आन्दोलन घोषणा,काठमाडौं : सरकारले आफूहरूसँग भएको सहमति कार्यान्वयन नगरेको भन्दै सहकारी बचतकर्ता संरक्षण राष्ट्रिय अभियान महासंघले तेस्रो चरणको आन्दोलन घोषणा गरेको छ। बुधबार काठमाडौंमा पत्रकार सम्मेलन गर्दै उनीहरूले सरकारले कुनै पनि सम्झौता कार्यान्वयनन नगरेको कारण तेस्रो चरणको आन्दोलन घोषणा गरिएको जनाएको हो। महासंघका अध्यक्ष कुस्लभ केसीले सरकारले आफूहरूसँग विगतमा गरेका कुनै पनि सम्झौता कार्यान्वयन नगरेकाले तेस्रो चरणको आन्दोलन घोषणा गर्नुपरेको बताए। जेठ ११ गते ११ बजे माइतीघर मण्डलाबाट तेस्रो चरणको आन्दोलन सुरु हुने र रिले अनशन सुरु गर्ने उनले बताए। सहकारी पीडितहरूको माग पूरा नभएसम्म अब आन्दोलन देशैभर सशक्तरूपमा अगाडि बढ्ने उनको भनाइ छ। उनले आफूहरूले तत्कालीन भूमि व्यवस्था तथा गरिबी निवारणमन्त्री रञ्जिता श्रेष्ठ चौधरीसँग विभिन्न सम्झौता गरे पनि अहिलेसम्म ती सम्झौता तथा सहमति पालना नभएको आरोप लगाए। उनीहरूले सहकारी पीडितहरूले न्याय नपाए न्याय नपाए देशभरका सहकारी पीडितहरूले चुनाव बहिस्कार गर्ने चेतावनी दिएका छन्।
'गृहमन्त्रीले राजीनामा दिएर मार्ग प्रशस्त गरिदिनुपर्छ',"काठमाडौं : नेपाली कांग्रेसकी केन्द्रीय सदस्य एवं सांसद चन्दा चौधरीले गृहमन्त्री रवि लामिछानेले राजीनामा दिएर मार्ग प्रशस्त गर्नुपर्ने बताएकी छन्। पार्टी कार्यालयमा जारी कांग्रेसको संयुक्त बैठकपछि सञ्चारकर्मीसँग कुरा गर्दै उनले सहकारीको रकम हिनामिना प्रकरणमा संलग्न रहेको भन्दै गृहमन्त्री लामिछानेले पदबाट राजीनामा दिनुपर्ने बताइन्। 'हामीले पहिले पनि उहाँले राजीनामा गरेर निष्पक्ष छानबिनका लागि मार्ग प्रशस्त गर्नुपर्छ भनिरहेका छौं। पार्टीले पनि त्यो निर्णय गर्ला,' उनले भनिन्। उनले संसदको प्रमुख प्रतिपक्षी दलले लाखौं सहकारी पीडितको न्याय माग्दा सरकारले अधिनायकवादी चरित्र देखाएको आरोप लगाइन्। उनले संसदमा प्रमुख प्रतिपक्षी दललाई पेलेर लैजाने सत्तापक्ष र सभामुखको भूमिकाप्रति प्रश्न गरिन्। 'सत्तापक्षले पेलेर लैजाने त कुरा छँदैछ। सभामुखज्युले पनि आफ्नो पदीय भूमिका निर्वाह गरिरहनुभएको छैन। यतिबेला हामी स्वर्गीय सुवासचन्द्र नेम्वाङलाई स्मरण गरिरहेका छौं, जसले संसदमा यस्तो भूमिका कहिल्यै निभाउनुभएन,' उनले भनिन्। उनले संसदीय छानबिन समिति नबनेसम्म कांग्रेसले निरन्तर संसद अवरुद्ध पार्ने बताइन्। 'आगामी संसद बैठक पनि अवरुद्ध गर्छौं। सायद सत्तापक्षले अस्तीजसरी नै कांग्रेसलाई घेरेर संसद सञ्चालन गर्नेछ,' उनले भनिन्।"
संसद् सचिवालयले प्रस्ताव गरेको बजेट नघटाउन अर्थमन्त्रीलाई सभामुखको आग्रह,काठमाडौं : सभामुख देवराज घिमिरेले संघीय संसदको कामकारवाहीका लागि बजेटको कमि हुन नदिन आग्रह गरेका छन्। बुधबार सिंहदरबारमा संसदका लागि आवश्यक पर्ने बजेटका विषयमा विषयगत समितिका सभापतिसहित अर्थमन्त्री वर्षमान पुनसँग छलफल गर्दै सभामुख घिमिरेले आगामी आर्थिक वर्षमा सचिवालयले प्रस्ताव गरेको बजेट नघटाउन आग्रह गरेका हुन्। बजेट अभावका कारण समितिहरूको काम कारवाहीमा असर परेको भन्दै उनले आगामी आर्थिक वर्षमा यसलाई विचार गर्न समेत आग्रह गरेका थिए। छलफलका क्रममा अर्थमन्त्री पुनले आगामी बजेटमा संसदको बजेटलाई कटौती हुन नदिने गरि अघि बढ्ने आश्वासन दिएको उद्योग तथा वाणिज्य र श्रम तथा उपभोक्ता हित समितिका सभापति अव्दुल खानले जानकारी दिए। छलफलमा बजेटका अभावका कारण भइरहेको समस्याका बारेमा जानकारी गराउँदै समिति सभापतिहरूले संसदको कामकारवाहीलाई चुस्त दुरुस्त बनाउन बजेटको कमी हुन नदिन आग्रह गरेका थिए ।
सिटी एक्सप्रेस मनी ट्रान्सफरले युएईमा मनायो सांगीतिक कार्यक्रम,"दुबई : सिटी एक्सप्रेस मनी ट्रान्सफरले युएईस्थित बरदुबईको एस् के७ क्लबमा उत्सव र उमङ्ग, सिटी एक्सप्रेससँग' शीर्षकमा भव्य साँगीतिक कार्यक्रम आयोजना गरेको छ। कार्यक्रमको उद्घाटन सिटी एक्सप्रेस मनी ट्रान्सफरका प्रबन्ध निर्देशक चन्द्र टण्डनले गरेका थिए। टण्डनले वैधानिक प्रणालीबाट पैसा पठाउन आग्रह गर्दै यसरी पठाएको पैसाले राष्ट्रलाई ठूलो सहयोग पुर्याएको बताए। कार्यक्रममा टण्डनले सिटी एक्सप्रेस मनी ट्रान्सफरले विदेशमा रहेका नेपालीहरुको कमाईलाई सुरक्षित रुपमा पठाउन सहयोग गर्न पाउँदा आफूलाई खुशी लागेको बताए। कार्यक्रममा सहभागी सबैलाई धन्यवाद दिँदै नेपालीहरूको मनोरञ्जनका लागि यस्ता कार्यक्रम आयोजना गर्दा थप सन्तुष्टि मिलेको पनि उनले व्यक्त गरे। सांगीतिक कार्यक्रमले क्लबलाई उल्लासमय बनाएको थियो। नेपालका प्रसिद्ध कलाकारहरूले आफ्ना प्रस्तुति दिएर दर्शकलाई मन्त्रमुग्ध पारे। चर्चित हाँस्य कलाकार तथा सिटी एक्सप्रेस मनि ट्रान्सफरका ब्रान्ड एम्बेसडर जितु नेपालको प्रस्तुति दर्शकले निकै रुचाएका थिए। त्यस्तै आधुनिक गायिका मिलन नेवारको स्वरले कार्यक्रमलाई थप भव्य बनाएको थियो। लोकप्रिय लोक दोहोरी गायक खेम सन्चुरी र गायिका शान्ती श्री परियारले गीतमार्फत् उत्कृष्ट प्रस्तुति दिएका थिए भने कलाकार अन्जली अधिकारीले विशेष प्रस्तुति दिएकी थिइन्। सिटी एक्सप्रेस मनि ट्रान्सफरको सेवा प्रयोग गरेर युएईबाट थुप्रै नेपालीहरुले आफ्नो घर परिवारमा सुरक्षित तरिकाले आफ्नो दुःखको कमाइ पठाउन सकिरहेका छन्। आफ्नो ग्राहक वर्ग तथा युएईस्थित सम्पूर्ण नेपालीलाई मनोरञ्जन दिलाउने हेतुले यो कार्यक्रम आयोजना गरिएको सिटी एक्सप्रेस मनी ट्रान्सफरले जनाएको छ। सिटी एक्सप्रेस मनि ट्रान्सफरले रेमिटान्स क्षेत्रमा आफ्नो छुट्टै पहिचान बनाउँदै विगत १७ वर्षदेखि संसारभरबाट विप्रेषण सेवा प्रदान गर्दै आइरहेको छ। हालै सिटी एक्सप्रेस मनि ट्रान्सफरले सिटी पे वालेटमार्फत अनलाइन भुक्तानीको सेवा सुचारु गरेको छ।"
गण्डकीका मुख्यमन्त्रीविरुद्धको रिटमा आज पनि सुनुवाइ हुँदै,"काठमाडौं : गण्डकी प्रदेशका मुख्यमन्त्री खगराज अधिकारीविरुद्ध दायर भएको रिटमा आज पनि सुनुवाइ हुने भएको छ। न्यायाधीश कुमार रेग्मी र सुनिलकुमार पोखरेलको इजलासमा मंगलबारबाट सुनुवाइ सुरू भएको रिटमा आज सोही इजलासमा सुनुवाइ हुन लागेको छ। मंगलबार सो रिट हेर्दाहेर्दैमा राखिएको थियो। यसअघि सर्वोच्चले उक्त रिटमा सुनुवाइ गर्दै अन्तरिम आदेश जारी गरेको थियो। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्चमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
"के हो 'लू', यसबाट कसरी बच्न सकिन्छ?","काठमाडौं : गर्मी मौसममा असामान्य रुपमा अत्यधिक तापक्रम बढी तातो हावा चलेको अवस्थालाई तातो हावाको लहर वा लू भनिन्छ। यो खासगरी देशको तराई क्षेत्रमा धेरै गर्मीको दिन तातो हावाको लहर लू चल्न सक्छ। यसले स्वास्थ्यमा असर गर्छ। कहिलेकाहीँ मृत्युसमेत हुनसक्ने स्वास्थ्य मन्त्रालयले जनाएको छ। शरीरमा कस्तो असर देखिन सक्छ ? चिकित्सकका अनुसार थकान र कमजोरी महसुस हुने, चक्कर लाग्ने, बेस्सरी टाउको दुखे, वाकवाकी लाग्ने, हातगोडा बाउँडिने। हातगोडा वा अनुहार सुन्निने र बेहोस हुने हुन्छ। यस्तै मुटुको धड्कन बढ्ने, छाला सुक्खा र रातो हुने, पिसाबको रङ पहेँलो हुने, श्वास फेर्न गाह्रो हुने र रक्तचाप हुने हुन्छ। एक सय चार डिग्री फरेनहाइटभन्दा बढी ज्वरो आई बिरामी बेहोस हुने वा कोमाको लक्षण देखिने र पछि बिरामीको ज्यानसमेत जान सक्ने हुन्छ । लू लागेमा के गर्ने ? लू लागेको व्यक्तिलाई शीतल ठाउँमा लाने, शरीरभित्र सजिलै हावा छिर्ने गरी लुगा खुकुलो बनाइदिनुपर्ने हुन्छ। बिरामी होसमा भएमा पानी वा झोलिलो खानेकुरा दिने तर कफी, चिनीको मात्रा धेरै भएको पेय पदार्थ, जाँड रक्सी नदिने, पङ्खाले हम्कने, भिजेको चिसो कपडाले निधार, हत्केला, गोडा, पैतालामा पानीपट्टी लगाइदिने गर्नुपर्छ। यस्तै बिरामीलाई गाह्रो भएजस्तो लागेमा नजिकैको अस्पताल वा स्वास्थ्य संस्था लैजान भनिएको छ। आफू र अरुलाई कसरी जोगाउने ? चर्को घाम लागेको बेला सकभर घर बाहिर ननिस्कने, बाहिर निस्कनै परे छाता ओढ्ने वा पातलो कपडाले टाउको ढाक्ने, खेतबारी वा बाहिरको काम बिहान वा दिउँसो ४ बजेपछि मात्रै गर्ने, चर्को घाममा नहिँड्ने वा काम गर्ने परे शीतल हुनेगरी बेलाबेला आराम गर्ने, प्रशस्त मात्रामा पानी पिउने, धेरै चिनी नहालेको सर्वत, कागती पानी र फलफूल खाने, धेरै पसिना आएमा जीवनजल पिउने गर्नुपर्छ। पत्रु खाना (जङ्कफुड) नखाने, घरमै बनाएको ताजा खानेकुरा खाने, घरमा शीतल हुनेगरी पर्दा, पङ्खा, सिलिङ र झ्यालढोकाको प्रबन्ध गर्ने गर्नुपर्छ। यस्तै आफ्ना छोराछोरीलाई माथि भनिएका उपाय अपनाउन लगाउने, दिउँसोको चर्को घामम खेल्न जान नदिने, लूका कारण गाह्रो भएमा तुरुन्तै नजिकैको अस्पताल वा स्वास्थ्य संस्था लैजाने, ज्येष्ठ नागरिक र मुटु, फोक्सो, मिर्गौला रोग भएकालाई लूले छिटो असर गर्ने भएकाले उनीहरुलाई माथि भनिएका जोगिने उपाय सिकाउने गर्नुपर्छ। रासस"
मौलाउँदै मानव बेचबिखन,"सहरी क्षेत्रका दोहोरी साँझ, डान्स बार, मसाज सेन्टरलगायतबाट बेचबिखनका लागि लैजाने गरेका घटना बढी छन्। पछिल्लो समय मानव बेचबिखनको अवस्था जर्जर रूपमा देखा पर्दै गएको छ। मानव बेचबिखन, मानव अंग प्रत्यारोपणका लागि बेचबिखन, भाडामा सन्तानोत्पादन तथा जबर्जस्ती श्रमका लागि मानिसको अवैध व्यापारका रूपमा मौलाएको हो। आधुनिकीकरणसँगै मानव बेच्ने स्वरूपहरूमा पनि परिवर्तन हुँदै गएको पाइन्छ। रोजगारीको लालचमा डान्स बार, क्याबिन, रेस्टुरेन्ट, खाजा घरलगायत क्षेत्रमा आन्तरिक मानव बेचबिखन अझ बढ्दै गएको छ। बदलिँदो मानव जीवनशैली र वैदेशिक रोजगारका नाममा पनि यस्ता घटना बढ्दै गएका छन्। सिन्धुपाल्चोककी पिन्की (नाम परिवर्तन) २०७२ को भूकम्पपछि रोजगारीका लागि काठमाडौं आइन्। गलैंचा उद्योगमा काम गर्न थालिन्। अभाव सधैं उस्तै रह्यो। गाउँकै दाइ पर्नेले विदेशमा धेरै पैसा कमाइ हुने लालच देखाए। पिन्की भारत हुँदै कुबेत पुगिन्। तर काम बच्चा जन्माइदिने रहेछ। कुबेत पुगेपछि नजरबन्दमा परिन्। चार वर्ष बसिन् र नेपाल फर्किइन्। धादिङकी रसिला (नाम परिवर्तन) आफन्तसँग कामको खोजीमा काठमाडौं पुगिन्। रेस्टुरेन्टमा काम लगाइदिए। रेस्टुरेन्ट मालिकले रसिलालाई डान्स बार पुयाए। त्यहाँबाट उनी दुबई पुगिन् र नर्तकीका रूपमा काम गरिन्। नेपालको रेस्टुरेन्टदेखि दुबईको डान्स बारसम्म काम गर्दा रमिलाले भन्दा अरूले फाइदा लुटे। तीनवटै ठाउँमा बन्धक भएर काम गर्नुपयो। केही महिनाअघि बुटवलबाट दाङ जाँदै थिएँ। अघिल्लो सिटमा दुई युवा थिए। अनि मसँगै सिटमा बस्ने तिनीहरूका मालिक रहेछन्। दुवैलाई कतै पनि बसबाट ओर्लन दिएनन्। उनीहरू नेपालगन्जको धम्बोजी हिँडेका रहेछन्। पोखराको होटलमा भन्दा दुई सय रुपैयाँ बढी दिने सर्तमा बाँके लगिएको थियो। यी चार जना पात्रको आर्थिक समस्या थियो। कसैले भूकम्पमा अभिभावक गुमाएका, केहीका श्रीमान् बितेका र गरिबीका कारण सिर्जित समस्याले उनीहरू प्रलोभनमा परे र आफूसँगै श्रम बेच्न बाध्य भए। यसरी महिला, बालबालिका, पुरुष सबै अञ्जानमै यसको सिकार बन्ने गरेका छन्। प्रभावितहरूमा प्रायः बहिष्करणमा परेका समुदाय, महिला र बालिकाहरू हुने गरेका पाइन्छन्। केही दशकअगाडिसम्म बेचबिखन भन्नासाथ भारतका कोठीहरूमा गाउँका युवतीहरूलाई पुयाइने काम भन्ने आमबुझाइ थियो। यस्ता युवती गरिब, अशिक्षित, सूचनाबाट वञ्चित र दलालको फन्दामा छिट्टै पर्न सक्ने सम्भावना रहेको भन्ने धारणा पनि उत्तिकै थियो। देशमा भएका राजनीतिक, आर्थिक, सामाजिक परिवर्तनहरू र अस्थिरतासँगै आप्रवासनको दर बढ्दै गयो। बेचबिखन र आप्रवासनको अन्तरसम्बन्ध छुट्ट्याउन गाह्रो र पेचिलो बन्दै गयो। अवसरको खोजीमा होस् वा बाध्यात्मक परिस्थितिमा परेर, हरेक वर्ग र लिंगका मानिस देशभित्रै वा बाहिर ओसारपसार हुने दर बढ्यो। आप्रवासन जीवन धान्ने परिवर्तनको आधार मात्र बनेन। आधारभूत मानव अधिकारको सूचक पनि बन्दै गयो। सीमान्तकृतहरूको स्वेच्छिक रोजाइ हुनुपर्नेमा विभिन्न कारणले बाध्यात्मक बन्न पुग्यो। मानिस यसका निम्ति जस्तोसुकै मूल्य चुकाउन पछि परेनन्। बेचबिखनका परिवर्तित आयामसँगै युवती र महिलाका साथै ठूलो संख्यामा बालबालिका तथा पुरुषहरू पनि बेचबिखनको जालोमा फस्न थाले। सीमान्तकृत समाज, परिवार र व्यक्तिहरूको अभाव, गरिबी, अशिक्षा र कम चेतनास्तरबाट व्याप्त अभाव सिर्जित आवश्यकता र बाध्यताको मनोभावबाट ठूलो र सजिलै नाफा कमाउन सक्ने अवसर देखेका, बिचौलिया, दलाल र तस्करहरूले परिस्थितिको उच्चतम् फाइदा उठाउन थाले। आर्थिक मन्दी, चरम गरिबी, आर्थिक असमानता, विभेद, बेरोजगारी, द्वन्द्व, राज्यविहीनता, जलवायु परिवर्तन, श्रम बजारमा सस्तो श्रमको माग र आपूर्ति, सञ्चारमा आएको परिवर्तन जस्ता कारणले संसारभर नै आन्तरिक र बाह्य आप्रवासनको दर बढ्दो छ। र, बढ्दो आप्रवासनकै अनुपातमा मानव बेचबिखन, तस्करीलगायतका अपराधको बजार र नाफा पनि मौलाउँदो छ। श्रम गर्ने शक्ति छ तर रोजगारको अवसर छैन। खेती गरौं भूमि छैन। जीवन धान्न सकस भएकाहरू विभिन्न प्रलोभनमा परे। र, असुरक्षित मानव ओसारपसारको चक्रव्यूहमा फसे। आफ्ना नागरिकलाई श्रम गर्ने सीप र स्थान दिएर स्वदेशमा टिकाउन नसक्ने नेपाली राज्यका लागि टिक्ने र बाँच्ने ठूलो आर्थिक आधार भयो आप्रवासन। अझ लाजमर्दो कुरा त यस्तो जघन्य अपराधमा पनि शीर्ष नेताहरूको चोचोमोचो, ठूला दलहरूको मिलेमतो र राजनीतिक सम्झौताका आधारमा मानव बेचबिखन मौलाएका परिदृश्य हाम्रासामु छन्। यसको एउटा उदाहरण हो, नक्कली भुटानी शरणार्थी प्रकरण। देशभित्र श्रमजीवी युवाको असन्तोष पनि निर्यात गर्न र तिनीहरूबाटै उल्टै लाखौंलाख असुल्न पाइने धन्दा खासमा राज्यबाटै प्रवद्र्धित मानव बेचबिखन र ओसारपसारको अर्को रूप हो। हिजो क्रान्ति, मानव मुक्ति वा प्रजातन्त्रको ठूला भाषण ठोक्ने नायकहरू नै आज यस्ता गिरोहमा संलग्न छन्। नेतृत्वकर्ताले नै मानव बेचबिखन र ओसारपसारलाई प्रोत्साहित गर्छन्। र, उनका आसेपासेहरूले पनि राज्यबाटै प्रवद्र्धित मानव बेचबिखनमा ठूलो भाग पाउन तस्करी वा अवैध बाटो समातेका तथ्य भुटानी शरणार्थी काण्डले छर्लंग पारेको छ। असुरक्षित वैदेशिक रोजगार, सरकारको कमजोर नीति र अनुगमनका कारण मानव बेचबिखनको जोखिम अझै बढ्दै गयो। सस्तो श्रमको सजिलै आपूर्ति हुने देखेपछि छिमेकी भारतदेखि खाडी राष्ट्रहरू, चीन हुँदै अन्तर्राष्ट्रिय तह र बहुर्राष्ट्रिय कम्पनीसम्म दलाल र तस्करहरूको जालो फैलिँदै गयो। परिणामस्वरूप, यस अपराधमा पेसागत अपराधीहरू त छँदै थिए, राजनीतिक दलहरू र कर्मचारीतन्त्रका उच्च पदस्थहरूसमेत भागीदार रहेका वास्तविकता बिस्तारै बाहिरिँदैछ। नक्कली भुटानी शरणार्थी प्रकरणले समेत यसको पुष्टि गर्दैछ तर अपराधको जालो यस घटनामा मात्र सीमित छैन। श्रम तस्करहरूले नेपाली पुरुष, महिला र बालबालिकाको शोषण नेपाल, भारत, मध्यपूर्व र दक्षिणपूर्वी तथा पूर्वी एसियाका निर्माण क्षेत्र, कारखाना, खानी, घरेलु काम, भीख माग्ने काम र वयस्क मनोरञ्जन उद्योगमा गर्छन्। अधिकांश पुरुषहरू साउदी अरब, कतार र यूएईमा निर्माण कार्यमा छन्। नेपालीले बाध्यात्मक श्रम जस्ता अत्याचारपूर्ण अवस्थामा पनि काम गर्छन्। कति वैदेशिक रोजगारदाताहरूले कामदारको राहदानी नियन्त्रणमा लिन्छन् र महिनौं तलब भत्ता दिँदैनन्। कति नेपाली यसरी खाडी मुलुकमा बिचल्ली भई अन्त्यमा राजदूतावासको शरणमा पुग्छन्। धेरै तनाव र यातना सहेर खाली हात नेपाल फर्किएका घटना धेरै छन्। खाडी मुलुक साउदी अरेबिया, कुबेत, युनाइटेड अरब इमिरेट्स, ओमन, बहराइन, इराक, लिबिया र लेबनानसहितका नौ देशमा असुरक्षित भएको भन्दै महिला कामदार पठाउन नेपालबाट रोक लगाइएको छ। तर तस्करहरूले चोर बाटो हुँदै लैजाने मानव बेचबिखनका घटना बढिरहेका छन्। जसलाई राज्यले नियमन गर्न कठिन भइरहेको छ। मानव बेचबिखनको घटनामा बाह्यभन्दा आन्तरिक बेचबिखनको अवस्था बढेको मानव अधिकार आयोगको प्रतिवेदन २०७९ मा उल्लेख छ। आयोगको प्रतिवेदनअनुसार आर्थिक वर्ष २०७७०८८ मा मात्र १ सय ३६ वटा आन्तरिक मानव बेचबिखन तथा ओसारपसारका घटना देखिएका छन्। मुलुकका विभिन्न सहरी क्षेत्रमा दोहोरी साँझ, डान्स बार, मसाज सेन्टरलगायत क्षेत्रमा सो घटना बढी हुने गरेको प्रतिवेदनमा उल्लेख छ। आन्तरिक बेचबिखनको अलावा भारत, चीनलगायत देशमा मानव बेचबिखन हुने गरेको छ। भारतमा देह व्यापार, श्रमिकका रूपमा र चीनमा विवाह, सांस्कृतिक कार्यक्रम, घुमफिर, रोजगारीका बहानामा बेचबिखन तथा ओसारप्रसार हुने गरेको प्रतिवेदनमा छ। मानव बेचबिखन रोक्न सचेतनासहित प्रभावकारी रूपमा अभियान सञ्चालन गर्नुपर्ने आवश्यकता छ।"
लूबाट नागरिकलाई जोगाउन मधेसका जिल्ला प्रशासनलगायत सम्बद्ध निकायमा गृहको परिपत्र,"काठमाडौं : गृह मन्त्रालयले तातो हावाको लहर (लू)बाट नागरिकलाई जोगाउनका लागि आवश्यक तयारीमा जुट्न तराईमधेसका जिल्ला प्रशासन तथा अन्य सम्बद्ध निकायहरूमा परिपत्र गरेको छ। मन्त्रालयले राष्ट्रिय विपद् जोखिम न्यूनीकरण तथा व्यवस्थापन प्राधिकरणमार्फत सबै जिल्लाहरूमा परिपत्र गर्दै लूबाट जोगाउने उपायका बारेमा सर्वसाधारणमा सचेतना फैलाउन निर्देशन दिएको हो। प्राधिकरणका नीति, योजना तथा अनुगमन महाशाखा प्रमुख, सहसचिव भरतमणि पाण्डेका अनुसार गर्मी हुने जिल्लाहरूका लागि मङ्गलबार साँझ नै परिपत्र पठाइसकिएको जानकारी दिए। उनले लूसम्बन्धी सन्देश उत्पादन र प्रसारणबारे तराईमधेसका जिल्ला प्रशासन कार्यालयहरूलाई आवश्यक निर्देशन दिइएको बताए। परिपत्रमा सचेतनामूलक सामग्री उत्पादन गरी आफ्ना आधिकारिक वेबसाइट एवं सामाजिक सञ्जालमार्फत प्रकाशन र प्रसारण गर्न, उपयुक्त सन्देशको उत्पादन र प्रसारणमा स्थानीय एफएम र टेलिभिजनसँग सहकार्य गर्न, रेडियो, टेलिभिजनको सामाजिक सञ्जाल वा अनलाइनमार्फत पनि प्रचारप्रसारमा जोड दिन भनिएको छ। सन्देश बनाउँदा स्थानीय भाषा, स्थानीय कलाकार, स्थानीय लवज, स्थानीय पहिरन तथा आधिकारिक निकायका व्यक्तिलाई प्रयोग गर्न पनि भनिएको छ। एउटा सन्देश रेडियोको हकमा एक मिनेट र भिडियो हो भने दुई मिनेटभन्दा लामो नबनाउन, स्थानीय परिवेशअनुसार महत्त्वपूर्ण लागेका सन्देश धेरै जनालाई माध्यम बनाएर उत्पादन र प्रसारण गर्न, विपद् व्यवस्थापनमा काम गर्ने सरकारी र गैरसरकारी संस्थाको सहायता लिएर उनीहरु स्वयंको सामाजिक सञ्जाल र प्रसारण माध्यमबाट पनि प्रचारप्रसार गर्न लगाउन पनि निर्देशन गरिएको छ। स्थानीय सञ्चारमाध्यममा दैनिकसाप्ताहिकअर्धमासिक रूपमा बनाइरहेका कार्यक्रममा यी सन्देश प्रसारण गर्ने व्यवस्था मिलाउन पनि सबै जिल्लालाई परिपत्र पठाइएको प्राधिकरणले जनाएको छ। रासस"
बजेटबारे कर्णाली प्रदेशका मुख्यमन्त्री कँडेलले गरे निजी क्षेत्रका व्यवसायीसँग छलफल,"वीरेन्द्रनगर : कर्णाली प्रदेशका मुख्यमन्त्री यामलाल कँडेलले आगामी आर्थिक वर्षको नीति तथा कार्यक्रम र बजेटका सन्दर्भमा कर्णालीका निजी क्षेत्रका उद्योगी तथा व्यवसायीहरूसँग छलफल गरेका छन् । मुख्यमन्त्री कँडेलले कर्णालीको विकास,निर्माण,रोजगारी पर्यटनका क्षेत्रमा नीजि क्षेत्रको महत्वपूर्ण भूमिका रहेको भन्दै निजि क्षेत्रका उद्योगी तथा व्यवसायीसँग मंगलबार छलफल गरेका हुन् । कर्णालीको विकासका लागि निजी क्षेत्रको महत्वपूर्ण भूमिका रहेको त्यसका लागि यहाँका उद्योगी तथा व्यवसायीको सुझाव लिन नीजि क्षेत्रका उद्योगी तथा व्यवसायीसँग छलफल गरिएको उनले बताए । मुख्यमन्त्री कँडेलले सरकारले ल्याउने विकास निर्माणमा अपनत्वको भावना नभए त्यसले सार्थकता नपाउने बताए । उनले नीजि क्षेत्र सवल नबन्दासम्म देशको विकास पनि नहुने भएकाले प्रदेश सरकारले नीजि क्षेत्रसँग मिलेर काम गर्ने उल्लेख गरे । 'देशको विकास लागि निजि क्षेत्रको पनि महत्वपूर्ण भूमिका रहेको छ । कर्णालीको विकास हामी केन्द्र सरकारसँग चारपाँच वटा माग राखेको छौं,'उनले भने। यस्तै, सुर्खेत उद्योग वाणिज्य संघका अध्यक्ष लक्ष्मण कँडेलले सुर्खेत विमानस्थलको स्तरउन्नती गर्नुपर्ने, सुब्बाकुनादेखि बांगेसिमलसम्मको बाटो चार लेनबाट छ लेनको बनाउनुपर्ने,सुर्खेत वीरेन्द्रनगर बजारलाई स्मार्ट सिटी बनाउनु पर्ने बताए । उद्योग वाणिज्य संघ कर्णाली प्रदेशका अध्यक्ष पदमबहादुर शाहीले कर्णालीको विकासका लागि विगतदेखि नै आफूहरूले प्रदेश सरकारलाई सुझाव दिँदै आएको र अहिले पनि कर्णालीको विकासका लागि मुख्यमन्त्री समक्ष आफ्ना माग राखिएको बताए । नेपाल च्याम्बर अफ कमर्सका चिन्तामणी शर्माले कर्णालीमा अहिले पर्यटन लगायतका क्षेत्रको प्रचुर सम्भावना भएकाले त्यसका लागि भारत लगायतका देशमा कर्णालीको पर्यटन क्षेत्रको प्रसारप्रचार आवश्यक रहेको बताए ।"
जलवायु परिवर्तनबाट प्रभावित देशलाई आर्थिक र प्राविधिक सहयोग आवश्यक : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले जलवायु परिवर्तनबाट प्रभावित देशलाई आर्थिक एवं प्राविधिक सहयोग आवश्यक रहेको बताएका छन्। हिमाल, जनता तथा जलवायु परिवर्तन विषयक अन्तर्राष्ट्रिय विज्ञ संवादलाई आज यहाँ सम्बोधन गर्दै प्रधानमन्त्री 'प्रचण्ड' ले पर्वतीय देशहरूका नागरिकमा देखा परेको भयावह अवस्थाको सम्बोधन हुनुपर्ने बताएका हुन्। प्रधानमन्त्री प्रचण्डले भने,'हामीमाथि गरिएको यो भयावह अन्यायका कारण हाम्रा देशका नागरिहरू र पर्वतीय पारिस्थितिकी प्रणाली जलवायुप्रेरित प्रकोपले गम्भीर रूपमा प्रभावित भएका छन्। जोडदारसँग हामी न्यायको माग गर्दछौँ ।' स्थानीय नेतृत्वमा विज्ञानमा आधारित पर्याप्त, पूर्वानुमानयोग्य र पहुँचयोग्य कोष र प्रविधिको वितरण आवश्यकता भएको उल्लेख गर्दै प्रधानमन्त्री प्रचण्डले समान र पारदर्शी तवरले हानि र क्षतिको कोषको पूर्ण सञ्चालन गर्ने विषयले प्राथमिकता पाउनुपर्नेमा जोड दिए । उनले भने, 'हामी पर्वतमा बसोबास गर्ने सबैभन्दा कमजोर महिला, युवा, बालबालिका, अपाङ्गता भएका व्यक्तिहरू, स्वदेशी जनजाति र स्थानीय समुदायहरूलाई जलवायु कार्यको प्राथमिकतामा राख्न अनुरोध गर्दछौँ ।' नेपाल पेरिस सम्झौताप्रति पूर्ण प्रतिबद्ध रहेको उल्लेख गर्दै प्रधानमन्त्रीले विश्वव्यापी लक्ष्यभन्दा पाँच वर्षअघि सन् २०४५ सम्ममा शून्य हरितगृह ग्यास उत्सर्जन हासिल गर्ने लक्ष्य राखेका जानकारी दिए । उनले भने, 'स्वच्छ ऊर्जा सुरक्षित गर्न हामी जलविद्युत् सम्भावनाको पूर्ण उपयोग गर्नेछौँ । पहिले नै ४५ प्रतिशत वन क्षेत्रको जमिन सुरक्षित गर्दै छौँ ।' 'पर्वत, पर्वतीय सभ्यता, पर्वतीय पारिस्थितिकी प्रणाली र पर्वतीय बासिन्दाहरूको संरक्षण र प्रवर्द्धन गर्नका लागि हाम्रो सामूहिक प्रयासमा सामेल होऔँ,'प्रधानमन्त्रीले भने,'पर्वतहरूमा जलवायु परिवर्तनले ल्याउने साझा चुनौतीहरू समाधान गर्न सहकार्य र एकता जुटाउन प्रयास गरौँ ।' संयुक्त राष्ट्रसङ्घका महासचिव एन्टोनियो गुटेरेसले गत वर्ष नेपाल भ्रमण गरेर जलवायु परिवर्तनको प्रभावको सामना गरिरहेका स्थानीय समुदायबाट प्रत्यक्ष जानकारी सङ्कल गरेको उल्लेख गर्दै प्रधानमन्त्री प्रचण्डले वातावरणीय सङ्कटलाई सम्बोधन गर्न अपील महासचिवले गर्नुभएको अपिलको प्रशंसा गरे। यस संवादले पर्वतीय देशहरूका सरकारहरू र सरोकारवालाहरू र तिनीहरूका सहयोगीहरूलाई पर्वतीयजलवायु चिन्ता र समाधानहरूलाई राम्रोसँग बुझ्न, विशेषज्ञता र अनुभवहरू साझेदारी गर्न र तालमेल सक्षम बनाउने प्रधानमन्त्रीको विश्वास छ । उनले युएनएफसिसिसी को जलवायु वार्ता समूहहरूको एलडिसी समूह, जि७७, चीन र अन्य निकायबीच तालमेल र सहयोगको महत्त्व बिर्सनु नहुने बताए।"
"आज र भोलि काठमाडौंमा जलवायुसम्बन्धी अन्तर्राष्ट्रिय संवाद, २५ देशका विशेषज्ञ सहभागी","काठमाडौं :जलवायु परिवर्तनका कारण हिमालमा परेको असरबारे अन्तर्राष्ट्रिय जगत्को ध्यानाकर्षण गराउन काठमाडौंमा आजदेखि अन्तर्राष्ट्रिय संवाद हुँदैछ। भोलि सम्पन्न हुने हिमाल, मानव र जलवायु परिवर्तनः विशेषज्ञहरूको अन्तर्राष्ट्रिय संवादमा २५ देशका विशेषज्ञ सहभागी हुनेछन्। संवादमा नेपालसहित पर्वतीय र साना टापु देश, अन्तर्राष्ट्रिय समुदाय, विकास साझेदार, अन्तर्राष्ट्रिय गैरसरकारी संस्था, निजी क्षेत्र, नागरिक समाजका प्रतिनिधि गरी दुई सयभन्दा बढीको सहभागिता हुने वन तथा वातावरण मन्त्रालयले जनाएको छ। जलवायु परिवर्तनसम्बन्धी यो विज्ञ संवादको उद्देश्य पर्वतीय पारिस्थितिकीय प्रणालीमा आधारित कार्यलाई सुदृढ तुल्याउनु हो। संवादबाट जलवायु परिवर्तनको वार्ताको क्षमता अभिवृद्धि गर्ने, जलवायु अनुकूलन र न्यूनीकरण कार्यका लागि आवश्यक पर्ने स्रोत जुटाउन अन्तर्राष्ट्रिय समुदायलाई दबाब दिने उद्देश्य रहेको मन्त्रालयलका सहसचिव डा महेश्वर ढकालले जानकारी दिए। साथै पर्वतीय देशहरू र सरोकारवालालाई जलवायु परिवर्तन महासन्धिअन्तर्गतका कार्यक्रममा सहकार्य गर्न वातावरण बनाउने सम्मेलनको लक्ष्य छ। संवादको प्रधानमन्त्री पुष्पकमल दाहाल प्रचण्डले उद्घाटन गर्ने कार्यक्रम छ। उद्घाटनपछि तीनवटा प्रमुख विषयगत क्षेत्रमा केन्द्रित रहेर विभिन्न विधाका १० वटा सत्र सञ्चालन हुने सहसचिव ढकालले बताए। प्रत्येक सत्रमा मुख्य वक्ता, फरक विषयका प्रस्तुति र समूहगत छलफल हुनेछ। सबै सत्रका दौरान ५० भन्दा बढी अन्तर्राष्ट्रिय वक्ताहरूले भाग लिई आफ्नो विज्ञताका क्षेत्रमा धारणा व्यक्त गर्ने कार्यतालिका छ। पहिलो सत्रमा जलवायु विज्ञान र पर्वतीय तथ्य र तथ्याङ्कको विषयवस्तुमा जलवायु परिवर्तनको प्रभाव, सङ्कटासन्नता र जोखिम, हिमाली क्षेत्रमा भइरहेको वातावरणीय सङ्कटको विषयमा आवश्यक प्रमाणहरू समेट्ने सत्र समावेश गरिनेछ। दोस्रो सत्रमा प्रकृतिमा आधारित पर्वतीय उत्थानशीलताका उपायहरू विषयमा केन्द्रित भएर छलफल गरिनेछ। यो सत्रमा जनता, जलवायु नीति र समृद्धिका उपायहरू, स्थानीय नेतृत्वमा जलवायु अनुकूलन र जलवायु न्याय, लैङ्गिक समानता र स्थानीय समुदायका आवाज समावेश गरिने छ। तेस्रो सत्रमा पर्वतीय क्षेत्रको संरक्षणका लागि आवश्यक पर्ने सम्भावित स्रोत र अवसरहरूको खोजी गर्नेगरी मुख्यतया स्वच्छ र हरित ऊर्जामा लगानी वृद्धि गर्ने, जलवायु वित्तलाई सहज र सघन बनाउने तथा अन्तर्राष्ट्रिय सहयोग र क्षेत्रीय साझेदारीलाई अभिवृद्धि गर्ने विषय समावेश छन्। संवादको उद्देश्य संयुक्त राष्ट्रसङ्घीय जलवायु परिवर्तनसम्बन्धी वैज्ञानिक र प्राविधिक सल्लाहका लागि सहायक निकाय (साब्टा)को ६०औँ सत्रमा आयोजना हुने हिमाल र जलवायु परिवर्तनसम्बन्धी विशेषज्ञको संवादमा पर्वतीय समस्या समाधान गर्न ठोस मार्गचित्र र रणनीति तयार गर्नु रहेको छ। यसका निष्कर्षलाई आगामी जुनमा जर्मनीको बोनमा हुने साब्टाको ६०औँ सत्रमा जोड्ने र त्यसपछि आगामी कोप२९ का एजेण्डामा प्रवेश गराई संस्थागत गराउने नेपालको योजना छ।"
जलवायु परिवर्तनका अप्रत्याशित घटना र असर सामूहिकरूपमा सामना गरौँ : मन्त्री सुडी,"काठमाडौं : वन तथा वातावरणमन्त्री नवलकिशोर साह सुडीले जलवायु परिवर्तनका कारण हरेक वर्ष अप्रत्याशित घटना बढ्दै गएका बताएका छन्। बुधबारदेखि सुरू भएको हिमाल, मानव र जलवायु परिवर्तन विशेषज्ञहरुको अन्तर्राष्ट्रिय संवादको उद्घाटन कार्यक्रममा उनले हिमाली देशमा जलवायु परिवर्तनले असर गर्ने प्रतिकूलता विश्वका अन्य क्षेत्रभन्दा बढी रहेकाले त्यसबाट जोगाउन आवश्यक रहेको बताएका हुन्। 'म सबै हिमाली देश र विकसित देशलाई खुला हृदय र दिमागका साथ अनुकूलनका लागि थप वित्तीय स्रोत विनियोजन गर्न आग्रह गर्दछु ताकि हामी सामूहिकरूपमा जलवायु सङ्कटलाई सम्बोधन गर्न सकौं,'मन्त्री सुडीले भने, 'हिमाली देशमा जलवायु परिवर्तनका प्रभाव, चुनौती र अवसरलाई सम्बोधन गर्न तपाईंको विशेषज्ञताले हाम्रो संवादलाई समृद्ध बनाउनेछ र आगामी दिनमा उपयुक्त जलवायु कार्य गर्नेछ ।' जलवायु परिवर्तन एक विश्वव्यापी र अन्तरसम्बन्धित मुद्दा भएको उल्लेख गर्दै मन्त्री सुडीले हिमाली तथा टापु राष्ट्रहरू र त्यहाँका जनताले तापक्रम वृद्धि, अनियमित वर्षा, खडेरी र मरुभूमिकरण, पहिरो, बाढी, डुबान, आगलागी, हिमनदी पग्लिने र समुद्री सतहको वृद्धिजस्ता सङ्कट सामना गर्नु परिरहेका बताए । 'आगामी जुन ५ मा जर्मनीमा हुने हिमाल र जलवायु परिवर्तनसम्बन्धी विज्ञ संवाद हुँदैछ । हिमालका विषयमा थप निर्णय लिन,हिमाली समुदायको जीवन र जीविकोपार्जनका लागि आर्थिक तथा अनुकूलन लक्ष्यलाई विस्तार गर्न अन्तर्राष्ट्रिय समुदाय र पक्षलाई आग्रह गर्दछु,'मन्त्री सुडीले राससलाई भने। काठमाडौंमा जारी संवादलाई दिगो पर्वतीय विकासलाई प्रवर्द्धन गर्ने र यसअघि निर्धारण गरेका लक्ष्य सामूहिकरूपमा पूरा गर्न महत्वपूर्ण भूमिका खेल्ने विश्वास व्यक्त गरे।"
१६९ प्रहरी सहायक निरीक्षकलाई नायव निरीक्षकमा बढुवा सिफारिस (सूचीसहित),"काठमाडौं : नेपाल प्रहरीका जनपद समूहतर्फका प्रहरी सहायक निरीक्षकहरुलाई प्रहरी नायव निरीक्षक पदमा बढुवा गर्न सिफारिस गरिएको छ। बुधबार बसेको बढुवा समितिको बैठकले जनपद प्रहरी समूहतर्फ रिक्त रहेको प्रहरी नायव निरीक्षक पदमा १६९ जनालाई बढुवा सिफारिस गरेको बढुवा समितिका सदस्य सचिव एवम् प्रहरी नायव उपनिरीक्षक जयश्वर रिमालले जानकारी दिए। उनका अनुसार बढुवा सिफारिसको पहिलोमा अवरेनकुमार राय, दोस्रोमा सौगात कुँवर, तेस्रोमा मिलन जिसी र अन्तिम १६९ मा प्रेम सिंह भाट छन्। बढुवा सिफारिस सूची"
झापामा तीनवटा चोरीको मोटरसाइकलसहित पाँच जना पक्राउ,"झापा : झापामा मोटरसाइकल चोरी गरेको आरोपमा पाँच जना पक्राउ परेका छन्। उनीहरूलाई चोरी गरिएका तीन वटा मोटरसाइकलसहित मंगलबार कनकाई नगरपालिकाबाट पक्राउ गरिएको जिल्ला प्रहरी कार्यालय झापाले जनाएको छ। पक्राउ पर्नेहरूमा कनकाई नगरपालिका४ का १८ वर्षीय प्रियंक कँडेल, २१ वर्षीय कृष्ण घिमिरे, १८ वर्षीय नवीन बस्नेत, १५ वर्षीय बालक र कनकाई ३ का १८ वर्षीय सम्रिक चुँडाल रहेका छन्। कनकाई नगरपालिका ३ र ४ मा चोरीको मोटरसाइकल रहेको जानकारी पाएपछि इलाका प्रहरी कार्यालय सुरुङ्गाबाट खटिएको प्रहरी टोलीले उनीहरूलाई पक्राउ गरेको हो। प्रहरीले उनीहरूको साथबाट प्रदेश १०२०१ प ३१४६ नम्बरको केटीएम डुक, मे ९ प ६४६१ नम्बरको एनएस, प्रदेश ३०२००९ प ५२२१ नम्बरको क्रोश फायर मोटरसाइकल बरामद गरेको थियो। पक्राउ परेका पाँचै जनालाई इलाका प्रहरी कार्यालय अनारमनिमा राखेर थप अनुसन्धान भइरहेको जनाइएको छ।"
स्याङ्जाका १० हजार ९३ बालबालिकालाई आईभीपी खोप लगाइँदै,"स्याङ्जा : शिशु तथा बालमृत्युदर घटाउने उद्देश्यले यसपटक स्याङ्जामा १० हजार ९३ जनालाई आईपिभी (पोलीयो विरुद्धको) खोप लगाउने स्वास्थ्य कार्यालयको लक्ष्य छ। खोप समन्वय समितिसहितको सरोकारवालाबीच मंगलबार भएको छलफल मार्फत सो जानकारी गराइएको हो। स्वास्थ्य कार्यालय स्याङ्जाका प्रमुख केशवप्रसाद चापागाईले यही जेठ १३ देखि २६ गतेसम्म संचालित खोप अभियान अन्र्तगत जिल्लाभरका ११ वटै पालिकामा छुट्टाछुट्टै समय तालिका बनाएर खोप लगाइने भएको जानकारी दिए। विस२०७३ वैशाखदेखि २०७५ असोज महिनासम्म जन्मिएका बालबालिकालाई लक्षित गर्दै पोलियो रोग विरुद्धको आईपिभी खोप लगाइने भएको हो। ०७१ बाट सुरु गरिएको खोप ०७३ मा खोपको अभाव देखाउँदै दुई वर्ष रोकिएको थियो। सो अवधिमा खोपबाट वञ्चित ती बालबालिकालाई पोलियोको जोखिम रहिरहने जनाउँदै तिनीहरुलाई नै लक्षित गरी खोप लगाउने अभियान थालिएको कार्यालयले जनाएको छ। कार्यालयका अनुसार नगरपालिका अनुरुप वालिङमा २ हजार २३३, पुतलीबजारमा १ हजार ७८८, गल्याङमा १ हजार ३१४, चापाकोटमा ९२२ र भीरकोटमा ८७७ बालबालिका छन्। यसैगरी गाउँपालिका मध्ये कालीगण्डकीका ६ सय ३३, अर्जुनचौपारीका ५ सय ५८, फेदिखोलाका ५ सय, हरिनासका ४ सय ६७, आँधीखोलका ४ सय ४ र विरुवाका ३ सय ९७ बालबालिका छन्। कुनै पनि बालबालिका आइपिभी खोपबाटवञ्चित हुन नदिने उद्देश्यले ४ सय ५० वटा खोप केन्द्र निर्धारण गरिएका छन्। स्वास्थ्यकर्मी सहितको स्वयंसेवक खटाइने तयारी भैरहेको छ। खोपका लागि सहज पहुँच पुर्याउन नजिकको विद्यालय, स्वास्थ्यचौकीमा व्यवस्थापन मिलाइएको प्रमुख चापागाईले बताए। जिल्ला समन्वय समिति प्रमुख एवं खोप समन्वय समितिका अध्यक्ष श्रीप्रसाद घर्ती, उपप्रमुख खड्गराज सुवेदी, पुतलीबजार नगरप्रमुख तुलसीराम रेग्मी, पत्रकार महासंघका अध्यक्ष श्रीकृष्ण सिग्देलले लक्षित उमेर समूहका सबै बालबालिकालाई खोप लगाउने वातावरण बनाउन आआफ्ना स्थानबाट सबैले आवश्यक सहयोग गर्नुपर्नेमा जोड दिए। कार्यक्रमको सहजीकरण खोप कार्यक्रम संयोजक मनिष कुमार महतोले गरेका थिए।"
नेपालमा हिउँ पग्लिँदा बङ्गलादेशको अस्तित्व नै खतरामा पर्न सक्छ : मन्त्री हुसैन,"काठमाडौं : बङ्गलादेशका वातावरण, वन तथा जलवायु परिवर्तनमन्त्री सबर हुसैन चौधरीले जलवायु परिवर्तनका कारण नेपालका हिमालमा हिउँ पग्लिँदा बङ्गलादेशको अस्थित्व नै खतरामा पर्ने चिन्ता व्यक्त गरेका छन्। हिमालमा जलवायु परिवर्तनले गरेको असरबारे अन्तर्राष्ट्रिय जगतको ध्यानाकर्षण गराउन काठमाडौँमा आजदेखि सुरु भएको अन्तर्राष्ट्रिय संवाद कार्यक्रममा उनले जलवायु परिवर्तनका कारण हिमालमा बढी असर परेको र हिमालको हिउँ पग्लिँदा बङ्गालादेशमा बाढीलगायत समस्या सिर्जना हुन सक्ने भन्दै चिन्ता जनाए। उनले जलवायु परिवर्तका असर न्यूनीकरणका लागि समयमा सचेत नभए हिमालका हिउँ पग्लिएर तल्लो तटिय क्षेत्रको अस्थित्व नै गुम्ने भन्दै सहभागीको ध्यानाकर्षण गराए। जलवायु उत्थानशीलालाई सम्बोधन गर्न जलवायु परिवर्तनको असर न्यूनीकरण तथा अनुकूलनमा ध्यान जान आवश्यक रहेको उनको भनाइ छ। 'विकसित देशले ८१ प्रतिशत कार्बन उत्सर्जन गर्छन्। त्यसले गर्दा नेपाल, बङ्गलादेशजस्ता विकासोन्मुख मुलुकहरूले समस्या भोग्नुपरेको छ,' उनले भने, 'विकसित देशले विभिन्न अन्तर्राष्ट्रिय जलवायु सम्मेलनमा गरेको प्रतिबद्धता कार्यन्वयन गर्न सकिरहेका छैनन्। अब उनीहरुलाई झक्झक्याउनुपर्छ।' मन्त्री हुसैनले सरकारले मात्रै गरिबी निवारण र जलवायु परिवर्तनको असर रोक्ने नसक्ने भन्दै अनुकूलन कार्यक्रम सञ्चालन गर्न आवश्यक बजेट व्यवस्थापन गर्न लाग्नुपर्ने समेत बताए। जलवायु परिवर्तनको प्रभावले ल्याएका समस्या निराकरण गर्न राजनीतिक इच्छाशक्ति जरुरी रहेको उनको भनाइ थियो। चन्द्रगिरीमा सुरू भएको हिमाल, मानव र जलवायु परिवर्तनः विशेषज्ञहरूको अन्तर्राष्ट्रिय संवादमा विभिन्न २५ देशका विज्ञहरूको सहभागिता रहेको छ। संवादमा नेपाललगायत पर्वतीय र साना टापु देश, अन्तर्राष्ट्रिय समुदाय, विकास साझेदार, अन्तर्राष्ट्रिय गैरसरकारी संस्था, निजी क्षेत्र, नागरिक समाजका प्रतिनिधि गरी दुई सयभन्दा बढीको सहभागीता छ। पर्वतीय पारिस्थितीय प्रणालीमा आधारित जलवायु उत्थानशील कार्यलाई सुदृढ, समन्वय र प्राथमिकता दिने विषयमा विज्ञहरूबीच छलफल हुनेछ।"
फेरि आफ्नै कीर्तिमानी तोड्दै ३० औँ पटक सगरमाथा शिखरमा पुगे कामीरिता,ओखलढुंगा : हिमाल आरोही कामीरिता शेर्पाले ३० औँ पटक सगरमाथा आरोहण गरेर फेरि नयाँ कीर्तिमान कायम गरेका छन्। सगरमाथा आधारशिविरस्थित पर्यटन विभागको अस्थायी कार्यालयका अनुसार शेर्पा बुधबार बिहान ७ बजेर ४९ मिनेटमा सगरमाथाको चुचुरो चुमेका हुन्। वसन्त सिजनको आरोहणमा उनले यसअघि धेरैपटक सगरमाथाको सफल आरोहण गरेर कायम गरेको आफ्नै नामको कीर्तिमान पनि तोडेका छन्। यही सिजनमा उनी दुईपटक सगरमाथा चढे। यसअघि शेर्पाले ९ दिन पहिले मे १३ मा २९ औँ पटक सगरमाथा आरोहण गरेर विश्वकीर्तिमान कायम गरेका थिए। अहिले फेरि सोही आफ्नै कीर्तिमानी तोडेर नयाँ कीर्तिमानी कायम गरेका हुन्। बुधबारसम्म आरोही र शेर्पा सहयोगी गरी चार सय ६० भन्दा बढीले सगरमाथा आरोहण गरिसकेका छन्। सोलुखुम्बुको खुम्बु पासाङ्ल्हामु गाउँपालिकाको थामेका ५४ वर्षीय कामिरिता कुशल पर्वतारोही पथप्रदर्शक हुन्। सन् १९९४ मे १३ मा पहिलोपटक सगरमाथाको चुचुरोमा पुगेका कामीरिताको नाममा आठ हजार मिटर अग्ला शिखरमा सबैभन्दा बढी आरोहण गरेको कीर्तिमान छ। सगरमाथा आरोहणका ७१ वर्षीय इतिहासमा सर्वाधिक आरोहण गर्ने एक मात्र कीर्तिमानी आरोही कामीरिता शेर्पा हुन्। अघिल्लो वर्षको वसन्त ऋतुमा सोलुखुम्बुकै पासाङ दावा शेर्पाले २७ पटक सगरमाथा आरोहण गरेर कीर्तिमान कायम गरेका थिए। गत वैशाख २८ गतेदेखि यो वर्षको आरोहण सुरु भएको हो। आरोहणका लागि ४१ आरोही समूहका ७५ महिला र तीनसय ३९ पुरुषसहित चार सय १४ जनाले अनुमति लिएका छन्। अनुमति लिएकामध्ये ७५ प्रतिशतले सफल आरोहण गरेका जनाइएको छ।
"प्रधानमन्त्री प्रचण्डले भने : सिरोहियासँग रिसइबी छैन,मुद्दा अदालती प्रक्रियाबाट टुंगो लाग्छ","काठमाडौं : प्रधानमन्त्री पुष्पकमल दाहाल प्रचण्डले कान्तिपुर मिडिया ग्रुपका अध्यक्ष कैलाश सिरोहियाको मुद्दा अदालती प्रक्रियाबाट टुंगो लाग्ने बताएका छन्। बुधबार चन्द्रागिरीमा आयोजित हिमाल, जनता तथा जलवायु परिवर्तन विषयक अन्तर्राष्ट्रिय विज्ञ संवाद कार्यक्रमपछि पत्रकारसँग प्रचण्डले अदालतले सिरोहियालाई प्रक्रिया अगाडि बढाउ भनेपछि पक्राउ भएको बताएका हुन्। सरकारले रिसिबी साँध्यो भन्ने आरोप छ नि ? भन्ने प्रश्नको जवाफमा उनले त्यो गलत कुरा भएको बताए। उनले सरकारले कान्तिपुरविरुद्ध कुनै पनि रिसइबी नसाधिएको दाबीसमेत गरे। प्रधानमन्त्री प्रचण्डले सिरोहिया पक्राउ प्रकरणमा बढ्दा होहल्ला गर्न आवश्यक नभएको धारणा राखे। अदालतले प्रक्रिया अगाडि बढाऊ भनेपछि अदालती प्रक्रिया बुझ्या छु मैले। यो बढ्ता होहल्ला गर्न जरुरी लाग्दैन मलाई प्रधानमन्त्री प्रचण्डले भने, उहाँसँग केको रिसइबी ? उहाँ अदालती प्रक्रियाबाट निर्दोष हुनुहुन्छ सजिलै छुट्नुहुन्छ। त्यो हल भइहाल्छ।"
रास्वपाले भन्यो : कानुन भन्दामाथि कोही हुँदैन,"काठमाडौं : राष्ट्रिय स्वतन्त्र पार्टीले कानुन भन्दामाथि कोही नहुने जनाएको छ। रास्वपाका महामन्त्री तथा प्रवक्ता डा मुकुल ढकालले एक विज्ञप्ति जारी गर्दै नेपालको संविधानमा निर्दिष्ट नागरिक स्वतन्त्रता, मौलिक हक, मानव अधिकार, प्रेस स्वतन्त्रता तथा निष्पक्ष र सक्षम न्यायपालिका र कानुनी राज्यको अवधारणा लगायतका लोकतान्त्रिक मूल्य र मान्यताप्रति पार्टी कटिबद्ध रहेको बताएका छन्। राष्ट्रिय स्वतन्त्र पार्टी उदीयमान बहुलवादी लोकतान्त्रिक शक्ति हो। विज्ञप्तिमा भनिएको छ,नेपालको संविधानमा निर्दिष्ट नागरिक स्वतन्त्रता, मौलिक हक, मानव अधिकार, प्रेस स्वतन्त्रता तथा निष्पक्ष र सक्षम न्यायपालिका र कानुनी राज्यको अवधारणा लगायतका लोकतान्त्रिक मूल्य र मान्यताप्रति यो दल कटिबद्ध छ। अदालतको अनुमति लिएर किर्ते नागरिकताको अभियोगबारे अनुसन्धान गर्न प्रहरीले व्यवसायी कैलाश सिरोहियालाई पक्राउ गरिएको भन्दै रास्वपाले जो जतिसुकै शक्तिशाली भए पनि कानुनको पालना गर्नुपर्ने धारणा राखेको छ। कोहीकोहीलाई छुनै हुन्न भन्नु सामन्ती कायरता भएको भन्दै यस्ता पूर्वाग्रहकै बलमा मुलुकको राजनीतिक प्रणाली विकृत हुँदै गएको कुरामा राष्ट्रिय स्वतन्त्र पार्टीको ठहर छ। अदालतको अनुमति लिएर पर्याप्त आधारसहित अनुसन्धान गरिनु प्रेस स्वतन्त्रताको हनन होइन। यसको अपव्याख्याले प्रेसलाई स्वतन्त्र होइन अनुचित लेनदेनको दासी सञ्जाल बनाउँछ। सम्मानित धनुषा जिल्ला अदालतको अनुमति लिएर किर्ते नागरिकताको गम्भीर अभियोगबारे अनुसन्धान गर्न प्रहरीले हिजो व्यवसायी कैलाश सिरोहियालाई पक्राउ गरिएको तथ्य हाम्रो जानकारीमा आएको छ। नागरिकको आत्मसम्मान र खुला लोकतान्त्रिक समाजका सम्पूर्ण हकअधिकारको उपयोगमा आँच नपुग्ने गरी विधिको शासन अनुरूप कदम चाल्न नेपाल सरकार सक्षम छ भन्नेमा हामी विश्वस्त छौं। विज्ञप्तिमा भनिएको छविधिको शासनको अर्को सौन्दर्य हो: कानुन भन्दामाथि कोही हुँदैन। जो जतिसुकै शक्तिशाली भए पनि कानुनको पालना सबैले गर्नै पर्छ भन्ने मान्यता स्थापित हुनु लोकतन्त्रको जीत हो। ""कोहीकोहीलाई छुनै हुन्न"" भन्नु सामन्ती कायरता हो। यस्ता पूर्वाग्रहकै बलमा मुलुकको राजनीतिक प्रणाली विकृत हुँदै गएको कुरामा राष्ट्रिय स्वतन्त्र पार्टी स्पष्ट छ। रास्वपाले विगतमा लोकतन्त्र स्थापनाका लागि लडेकाहरूप्रति हाम्रो पार्टीको उच्च सम्मान रहेको जनाएको छ। रास्वपाले जारी गरेको विज्ञप्तिमा भनिएको छ, विगतमा लोकतन्त्र स्थापनाका लागि लडेकाहरूप्रति हाम्रो पार्टीको उच्च सम्मान छ। तर एक समयको योगदानको बहानामा केही व्यक्ति, दल र संस्था भ्रष्टाचार र गैर कानुनी मिलीभगतमा निरन्तर संलग्न भएको पाइएमा पनि कानुनी उन्मुक्ति हुने अनैतिक अपेक्षा हामीलाई अस्वीकार्य छ। रास्वपाले नाफामूलक निजी व्यवसाय गर्ने व्यक्ति र समाचार लेख्ने श्रमजीवी पत्रकार एकै नभएको जिकिर गरेको छ। विज्ञप्तिमा भनिएको छ, नाफामूलक निजी व्यवसाय गर्ने व्यक्ति र समाचार लेख्ने श्रमजीवी पत्रकार एकै होइनन्। अदालतको अनुमति लिएर पर्याप्त आधारसहित अनुसन्धान गरिनु प्रेस स्वतन्त्रताको हनन होइन। यसको अपव्याख्याले प्रेसलाई स्वतन्त्र होइन अनुचित लेनदेनको दासी सञ्जाल बनाउँछ। लोकतान्त्रिक कानुनी राज्यको जीत हुनुपर्ने रास्वपाको भनाई छ। महामन्त्री ढकालले भनेका छन्, न्यायको विधि पुगोस्। सञ्चारमाध्यमहरू लोभ, त्रास र सौदाबाजीका अस्त्र बने भने राज्य जाग्न पर्छ भन्ने सन्देश जनतामा जाओस्। अन्ततः लोकतान्त्रिक कानुनी राज्यको जीत होस्। मंगलबार कान्तिपुर मिडिया ग्रुपका अध्यक्ष सिरोहियाविरुद्ध नागरिकताको विषयलाई लिएर जिल्ला अदालत धनुषाबाट पक्राउ पुर्जी जारी गरेको थियो। सिरोहियालाई पक्राउ गर्न कार्यकक्षमा सादा पोसाकका प्रहरी थापाथलीस्थित कान्तिपुर मुख्यालय पुगेका थिए। काठमाडौं उपत्यका अपराध अनुसन्धान कार्यालयको टोलीले सिरोहियालाई पक्राउ गरी अनुसन्धानका लागि राति नै धनुषा लगेको छ।"
"प्यूठानको नौवहिनीमा भारी बर्षा, बाग्दुलाबाहाने सडक अवरुद्ध","प्यूठान : प्यूठानको नौवहिनी गाउँपालिका क्षेत्रमा मंगलबार भारी बर्षा भएको छ। बर्षाले ठाउँ ठाउँमा पहिरो गएर सडक अवरुद्ध भएको नौवहिनी गाउँपालिकाका प्रमुख प्रशासकीय अधिकृत शिवराज पौडेलले जानकारी दिए । यस क्षेत्रकै धेरै व्यस्त हुने बाग्दुलाबाहाने सडक पहिरोले पूर्ण रुपमा अवरुद्ध भएको छ । जिल्लाको प्रमुख बजार बाग्दुलासहित जिल्ला अस्पताल विजुवार पुग्ने यो मुख्य सडक हो । गाउँपालिका६ स्थित पिपलटारीमा केही घरहरु पहिरोले पुरेको पौडेलले जानकारी दिए । रातीसम्म परेको पानीका कारण क्षतिको यकिन तथ्यांक अझै आइनसकेको उनको भनाई छ ।अवरुद्ध सडक सूचारु गर्ने काम सुरु गरेका छौँ,पौडेलले भने,क्षतिको विवरण संकलन हुँदैछ । उनले जिल्लाका अन्य स्थानमा पानी नपरेको तर नौवहिनीमा मात्र ठूलो वर्षात भएको जानकारी दिए । पहिरोले नौवहिनी क्षेत्रको जनजीवन पूर्ण रुपमा अस्तव्यस्त बनेको बाहानेका स्थानीय महेश थापाले जानकारी गराए ।"
वैदेशिक रोजगारीमा विभिन्न देश पठाइदिन्छु भन्दै ठगी गर्ने तीनजना प्रहरीको फन्दामा,"काठमाडौं : वैदेशिक रोजगारीमा आकर्षक तलबको प्रलोभन देखाई विभिन्न देश पठाइदिन्छु भन्ने प्रलोभनमा पारी रकम ठगी गरेको अभियोगमा तीनजनालाई सोमबार प्रहरीले पक्राउ गरेको छ । पक्राउ पर्नेहरूमा कैलाली भजनी गाउँपालिका१ घर भई ललितपुर महालक्ष्मी नगरपालिका१ बस्ने ३६ वर्षीय विशाल हमाल,काठमाडौं महानगरपालिका७ चाबहिल बस्ने ३१ वर्षीय प्रशान्त पण्डित र सप्तरी कोईलाली गाउँपालिका३ घर भई काठमाडौं महानगरपालिका३२ तिनकुने बस्ने ४५ वर्षीय सैलेश कुमार झा रहेका छन् । पक्राउमध्ये विशालले अमेरिका पठाइदिन्छु भन्दै दुईजना पीडितहरूबाट १६ लाख ७० हजार रूपैयाँ,प्रशान्तले अष्ट्रेलिया पठाइदिन्छु भन्दै १ जना पीडितबाट ८ लाख रूपैयाँ र सैलेशले युके पठाइदिन्छु भन्दै १ जना पीडितबाट ५ लाख ४० हजार रूपैयाँ ठगी गरेको खुल्न आएको छ । काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले विशाललाई काठमाडौं लाजिम्पाटबाट,प्रशान्तलाई काठमाडौं बागबजारबाट र सैलेशलाई काठमाडौं तिनकुनेबाट पक्राउ गरेको हो । उनीहरूलाई थप अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको छ ।"
राप्रपा केन्द्रीय कार्यसम्पादन समितिको बैठक बस्दै,"काठमाडौं : राष्ट्रिय प्रजातन्त्र पार्टीले केन्द्रीय कार्यसम्पादन समिति बैठक बोलाएको छ। आज दिउँसो १ बजे केन्द्रीय कार्यालय धुम्बाराहीमा कार्यसम्पादन समिति बैठक बोलाइएको राप्रपाका प्रवक्ता मोहन श्रेष्ठले जानकारी दिए। बैठकमा समसामयिक राजनीतिक परिस्थिति केन्द्रीय समिति बैठमा पेस गरिने प्रतिवेदन र एजेन्डाबारे छलफल हुनेछ। उनले भने,बैठकमा देशको समसामयिक परिस्थितिको समीक्षा हुनेछ,साथै आगामी शुक्रबारदेखि सुरु हुने पार्टीको केन्द्रीय समिति बैठकमा प्रस्तुत गरिने प्रतिवेदनहरुमाथि छलफल र एजेण्डा तय गरिनेछ।"
५ स्वास्थ्य चौकीलाई ज्योति विकास बैंकको बेबी वार्मर,"काठमाडौं : ज्योति विकास बैंकले कर्णाली प्रदेशका पाँचवटा स्वास्थ्य चौकीलाई बेबी वार्मर मेसिन प्रदान गरेको छ। बैंकले नवजात शिशुको शारीरिक तापक्रम उचित राख्न र अल्पताप (हाइपोथर्मिया) हुनबाट जोगाउन प्रयोग हुने बेबी वार्मर (न्यानो नानी) मेसिन प्रदान गरेको हो। बैंकले जुम्ला, कालीकोट, मुगु र दैलेख जिल्लाका स्वास्थ्य चौकी तथा बर्थिङ सेन्टरलाई उक्त उपकरण उपलब्ध गराएको हो। बैंकले हालसम्म देशका विभिन्न ठाउँमा ४३ वटा बेबी वार्मर प्रदान गरेको जनाएको छ। विशेष गरी दुर्गम क्षेत्रमा हाइपोथर्मियाको दर उच्च रहेको र सोका कारण नवजात शिशुको जीवन जोखिममा पर्ने भएकाले उक्त उपकरण प्रदान गरिएको बैंकले जनाएको छ। मेसिन जडानपछि जुम्लाको कनकासुन्दरी गाउँपालिका३ स्थित विराट स्वास्थ्य चौकी, कालीकोटको तिलागुफा नगरपालिका९ स्थित स्वास्थ्य चौकीचिल्खाया, मुगुको छाँयानाथ रारा नगरपालिका अन्तर्गतको गुम स्वास्थ्य चौकी, दैलेखको डुङ्गेश्वर गाउँपालिका२ स्थित लाँकुरी स्वास्थ्य चौकी र डुङ्गेश्वर गाउँपालिका ४, अवलपराजुलस्थित डुङ्गेश्वर आधारभूत स्वास्थ्य तथा सरसफाई सेवा केन्द्रको बर्थिङ सेन्टरमा प्रसूति सेवा लिन आउने प्रत्यक्ष रूपमा लाभान्वित हुनेछन्।"
जोमसोमकागबेनी कालोपत्र सडकको काममा ढिलासुस्ती,"जोमसोम : उत्तर चीनको कोरला नाका जोड्ने राष्ट्रिय गौरवको जोमसोमकागबेनी १३ किमी कालोपत्रे सडक सम्झौता म्याद सकिएको ७ महिना बितिसक्दासमेत निर्माणको कामले गति लिन सकेको छैन। निर्माण कम्पनी रौटाहा आत्रेय जेभी कन्ट्रक्सनको चरम ढिलासुस्तीका कारण जोमसोम कागबेनी कालोपत्र सडकले अपेक्षा गरेअनुरुपको भौतिक प्रगती हुन नसकेको हो। जोमसोम कागबेनी कालोपत्र सडकका लागि संघीय सरकार भौतिक पूर्वाधार मन्त्रालयले २०७८ साल असोज ४ गते २८ करोड १४ लाख लागतमा रौटाहा आत्रेय जेभीसँग ठेक्का सम्झौता गरिएको थियो। यो सडकका लागि मन्त्रालयले ५७ करोड ३८ लागत अनुमान गरिएकोमा निर्माण कम्पनी रौटाहा आत्रेय जेभीले ५० प्रतिशत बिलो छोडेर ठेक्का हात पारेको थियो। गौरवको सडक अन्तर्गत यही अघि हस्तान्तरण भएको जोमसोम कोरला सडकखण्डको पहिलो हस्तान्तरण भईसकेको ग्राभेल सडकलाई थप स्तरोन्नति गर्दै कालोपत्र गर्न मन्त्रालयले ठेक्का लगाएको थियो। जोमसोमदेखि माथि कोरला राजमार्ग योनै पहिलो कालोपत्र सडकको योजना हो। जोमसोम कागबेनी १३ किमी कालोपत्रेअन्तर्गत कागबेनी खोलासम्म १२ किमी र कागबेनी श्राद्धस्थलदेखि मुख्य सडकसम्म १ किमी कालोपत्रे गर्ने योजना थियो। यसका लागि २ वर्षमा सक्ने गरी २०८० साल असोज ३ गते यो सडक सक्ने गरी सम्झौता भएको थियो। यसका लागि जेभीका दुई मध्ये आत्रेय कन्ट्रक्सनले यो काम गर्ने जिम्मा लिएको थियो। तर, आत्रेयले सुरुवाती चरणदेखिनै जोमसोम कागबेनी सडक पटकपटक अलपत्र पार्दै आइरहेको थियो। आयोजनाले यो सडकका निर्माण कम्पनीलाई काममा फर्किन पटकपटक ध्यानार्कषण गर्दै आइरहेको थियो। काममा नफर्किने ठेक्का सम्झौता तोडेर कालो सूचीमा राख्ने तयारी आयोजनाले गरेको थियो। जोमसोमकागबेनी कालोपत्र सडकमा विलम्व भइरहँदा आत्रेय जेभी काम गर्न नसकेर सम्पर्कविहीन बनेपनि अर्को प्रतिनिधि रौटाहा जेभी बाध्य भएर काममा फर्कियो। उसले गत असोजदेखि काम सम्हालेको भएपनि काम खासै तीब्रता दिन भने सकिरहेको छैन। जोमसोम कागबेनी कालोपत्र सडक निर्माणमा यो कम्पनीले पनि कहिले काम गरेको जस्तो देखिन गरेको छ भने कहिले सडकको काम ठप्पै परेको देखिन्छ। निर्माण कम्पनीलाई आयोजनाले नियन्त्रणमा ल्याउन नसक्दा यो सडकमा निर्माण कम्पनीको मनोमानी चरमउत्कर्षमा पुगेको हो। अहिले यो सडकमा आशिंक काम भइरहेको देखिन्छ। जोमसोमकोरला साविक ग्राभेल सडकको संरचना निर्माण सम्पन्न भइसकेको सडकलाई अफग्रेड गर्दै कालापत्र गर्न निर्माण कम्पनीले २०८१ असोज ३ गतेसम्मका लागि आयोजनाले म्याद थपिदिएको छ। यहाँ कालोत्र सडक विस्तारका लागि सडक चौडा गर्ने, ग्रेड मिलाउने, कटिङ गर्ने, मेसिनरी वाल लगाउने,ड्रेन निर्माण गर्ने, वाल निर्माण गरी माटो फिलिङ गर्ने र सडकलाई कालोपत्र गर्ने कामको जिम्मेवारी दिईएको थियो। आयोजनाका सूचना अधिकारी बिष्णु चापागाईले जोमसोम कागेबनी सडकको सुरुवाती सम्झौता म्याद सकिएर एक वर्षका लागि म्याद थप भएको जानकारी दिए। उनले सडकको हालसम्म ४० प्रतिशत मात्र भौतिक प्रगति भएको उल्लेख गरे। जोमसो कोरला ११० किमी ग्राभेल सडकमध्ये जोमसोमकागबेनी पहिलो खण्डको १३ किमी दुरीमा कालोपत्र सडक निर्माणको काम अघि बढाइएको थियो।"
"सबैभन्दा धनी श्रममन्त्री,गरिब परराष्ट्रमन्त्री","काठमाडौं : सरकारले प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको छ। बिहीबारको मन्त्रिपरिषद् बैठकको निर्णयअनुसार प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको थियो। प्रधानमन्त्री प्रचण्डको नाममा एभरेस्ट बैंकमा २५ लाख रुपैयाँ नगद मौज्दात रहेको छ। यस्तै भरतपुर महानगरपालिका१४ मा १४ कठ्ठा पार्किङको जग्गासहित घर, भरतपुर महानगरपालिकामा स्वर्गीय पत्नी सीता दाहालको नाममा १ कठ्ठा जमिन रहेको उल्लेख छ। विवरणअनुसार प्रधानमन्त्रीसँग ५ तोला सुन समेत छ। विवरणअनुसार प्रधानमन्त्रीको नाममा कुनै पनि पशु धन, ऋण र सवारी साधन छैन। उपप्रधान तथा गृहमन्त्री रवि लामिछानेको श्रीमतीको नाममा मोटो सम्पत्ति उपप्रधान एवं गृहमन्त्री रवि लामिछानेको नाममा नेपाल बैंकमा १ लाख ५ हजार र ग्लोबल आईएमई बैंकमा ५ हजार रुपैयाँ छ। यस्ते उनको नाममा भक्तपुरमा १ रोपनी १ आना जग्गा छ। यो जग्गा पैतृक सम्पत्तिबाट प्राप्त भएको उल्लेख छ। गृहमन्त्रीकी पत्नी निकिताको नाममा बूढानीलकण्ठ८ मा ५ आना जग्गामा बनेको ३ करोड ७५ लाख रुपैयाँको घर रहेको छ। यस्तै निकिता पौडेलको नाममा ८० तोला सुन, १५२० केजी चाँदी छ। निकितासँग गोपीकृष्ण सेन्ट्रल कम्प्लेक्सको १० रोपनी ८ आना जग्गाको २५ प्रतिशत सेयर र ४२ लाख रुपैयाँमा दुवैको निजी आय र बचतबाट खरिद गरेको टाटा नेक्सनको विद्युतीय कार रहेको विवरणमा उल्लेख छ। यस्तै उनी नारी टेलिभिजन र गोपीकृष्ण कामाक्ष मिडिया कम्पनीको सञ्चालक रहेको र नारी टेलिभिजनको हालको मूल्य ३ करोड रुपैयाँ र कामाक्ष मिडियाको हालको मूल्य १ करोड रुपैयाँ रहेको विवरणमा उल्लेख छ। श्रममन्त्री सबैभन्दा धनी १५० तोला सुन २ करोड रुपैयाँ बैंकमा सरकारले जारी गरेको सार्वजनिक सम्पत्ति विवरणअनुसार राष्ट्रिय स्वतन्त्र पार्टीका सांसद तथा वर्तमान श्रम, रोजगार तथा सामाजिक सुरक्षामन्त्री डोलप्रसाद अर्याल सबैभन्दा धनी मन्त्री देखिएका छन्। उनीसँग निजी कमाइबाट जोडेको काठमाडौं महानगरपालिका१६ मा २८७ वर्गमिटरमा फैलिएको घर रहेको छ। जसको लागत ३ करोड रुपैयाँ छ। घर भने श्रीमती अम्बिका केसीको नाममा रहेको विवरणमा उल्लेख छ। त्यस्तै श्रीमतीको नाममा धादिङ र काठमाडौंका ५ स्थानमा विभिन्न कित्ताका जग्गाहरू रहेको विवरणमा उल्लेख छ। त्यस्तै मन्त्री अर्यालको नाममा लमजुङका विभिन्न ५ स्थानमा जग्गा रहेको छ। उक्त जग्गाहरू ६ रोपनीदेखि ६ आनासम्मका रहेको विवरणमा उल्लेख छ। निजी व्यापारबाट जोडेका उक्त सम्पत्तिको मूल्य करोडौं रहेको छ। त्यस्तै मन्त्री अर्यालसँग १५० तोला सुन, १०० तोला चाँदी र १० तोला हिरा रहेको छ। उक्त सुन व्यापारबाट जोडेको उनले भनेका छन्। त्यस्तै मन्त्री अर्याल र श्रीमतीका नाममा गरेर विभिन्न ७ वटा बैंकमा २ करोड बढी नगद मौज्दात रहेको छ। त्यस्तै मन्त्री अर्यालसँग व्यापारबाट आर्जन गरेका ६ वटा कम्पनी र संस्थाका सेयर रहेको विवरणमा उल्लेख गरेका छन्। उक्त कित्ता २ हजारदेखि ३५ हजारसम्म रहेको विवरणमा उल्लेख छ। त्यस्तै मन्त्री अर्यालसँग टोयटा प्राडो र टाटाको नेक्सन ईभी कार रहेको विवरणमा उल्लेख छ। उनले निजी कमाइबाट ब्यांकेटदेखि टुर एन्ड ट्राभल्स, रेमिटलगायत जोडेका छन्। मन्त्री अर्यालले लिएको साढे २ करोड ऋणमध्ये एक करोड चुक्ता गरेका छन् भने डेढ करोड ऋण दिएको विवरणमा उल्लेख छ। सबैभन्दा गरिब मन्त्री उपप्रधानमन्त्री तथा परराष्ट्रमन्त्री नारायणकाजी श्रेष्ठ उपप्रधानमन्त्री तथा परराष्ट्रमन्त्री नारायणकाजी श्रेष्ठ समग्र मन्त्रीमण्डलमध्ये सबैभन्दा कम सम्पत्ति बुझाउने मन्त्रीमा पर्छन्। विवरणअनुसार उनको बैंक खातामा १ लाख २२ हजार ९ सय १८ रुपैयाँ देखिन्छ। गोरखाको सिरानचोक गाउँपालिका ८ मा ३ कित्ता जग्गा, एउटा कित्ता ३१ रोपनी १५ आना छ, अर्को कित्ता १ रोपनी १० आना र अर्को ५ रोपनी ७ आना पैत्रिक सम्पत्ति छ। यस्तै बा १० च ५७९८ नम्बरको महिन्द्रा गाडी पनि रहेको विवरणमा उल्लेख छ। उक्त गाडी प्रधानमन्त्री तथा माओवादी केन्द्रका अध्यक्ष प्रचण्डले प्रयोगका लागि उपलब्ध गराएको उल्लेख छ। अर्थमन्त्री वर्षमान पुन पुनसँग एनएमबी बैंकमा ३३ लाख ७० हजार ६ सय १८ रुपैयाँ मौज्दात छ। त्यसैगरी रोल्पा नगरपालिका७ माडीचौरमा ८ सय २० वर्गमिटर पैतृक सम्पत्ति, एक थान हलुका सवारीसाधन पनि छ। उपप्रधान, भौतिक पूर्वाधार तथा यातायातमन्त्री रघुवीर महासेठ उपप्रधान, भौतिक पूर्वाधार तथा यातायात मन्त्री रघुवीर महासेठको नाममा जनकपुरमा ४२०० वर्गमिटर जग्गामा घर, ललितपुरमा २ रोपनी १३ आना जग्गा र घर, धनुषामा ७ बिघा क्षेत्रफल जग्गा, ललितपुरकै अर्को ठाउँमा १ रोपनी ७ आना जग्गा रहेको छ। त्यस्तै महासेठको नाममा धनुषामा १ बिघा बढी जग्गा रहेको छ। यस्तै मन्त्री सेठको नाममा २ करोड २५ लाख रुपैयाँ बराबर नगद, ४३ तोला सुन र १५ किलो चाँदी छ। मन्त्रीकी पत्नीको नाममा विभिन्न कम्पनीको ३ करोड ५५ लाख रुपैयाँ बराबरको सेयर रहेको छ। शिक्षा, विज्ञान तथा प्रविधिमन्त्री सुमना श्रेष्ठ शिक्षा, विज्ञान तथा प्रविधिमन्त्री सुमना श्रेष्ठको बैंक खातामा १ करोड ५० लाख रुपैयाँ, श्रीमान्को नाममा २४१ करोड रुपैयाँ, एनआईसी एसिया बैंक खातामा १ करोड १५ लाख रुपैयाँ, एभरेस्ट बैंकमा ३७ लाख रुपैयाँ रहेको छ। श्रेष्ठको नाममा काभ्रेमा ८ रोपनी ६ आना ३ पैसा जग्गा, विवाहमा उपहार पाएको १० तोला र हजुरआमाको शेषपछि पाएको १ तोला गरी ११ तोला सुन, विवाहमा उपहार पाएको १ सय तोला चाँदी, विवाहमा उपहार पाएको हिराको सेट र हजुरआमाको शेषपछि पाएको हिराको टप, एक थान स्कुटर, एक थान विद्युतीय गाडी रहेको छ। संस्कृति, पर्यटन तथा नागरिक उड्डयनमन्त्री हितबहादुर तामाङ संस्कृति, पर्यटन तथा नागरिक उड्डयनमन्त्री हितबहादुर तामाङको नाममा राष्ट्रिय वाणिज्य बैंकमा ७ लाख ५० हजार रुपैयाँ नगद, चल सम्पत्तिमा १३ लाख नगद, नुवाकोट पञ्चकन्या गाउँपालिका३ मा १२ रोपनी ८ आना ३ पैसा १ दाम जग्गा पैतृक सम्पत्ति र ६ तोला सुन र ७८ तोला चाँदी रहेको छ। कृषि तथा पशुपन्छी विकासमन्त्री ज्वालाकुमारी शाह कृषि तथा पशुपन्छी विकासमन्त्री ज्वालाकुमारी साहको बाराको कलैया उपमहानगरपालिकामा पुख्र्यौली जग्गा, जितपुर सिमरा उपमहानगरपालिका१६ मा जग्गा, श्रीमान अमृत शर्मा बजगाईंको जितपुर सिमरामा ५) कठ्ठा पुख्र्यौली सम्पत्ति र सर्लाहीमा ५० लाखमा खरिद गरेको पैतृक जग्गा रहेको छ। यस्तै मन्त्री साहको १० तोला सुन, २५ तोला चाँदी, बैंक खातामा ३० हजार रुपैयाँ तलब र ४ कठ्ठामा बनेको अढाइ तल्लाको घर भएको सम्पत्ति विवरणमा उल्लेख छ। सञ्चार तथा सूचना प्रविधिमन्त्री रेखा शर्मा सञ्चार तथा सूचना प्रविधिमन्त्री रेखा शर्माको नाममा कीर्तिपुरमा ६ अना १ पैसा एक दामको साढे दुईतले घर, ६ तोला सुन र २ तोला चाँदी, राष्ट्रिय वाणिज्य बैंकमा १ लाख ५० हजार, एभरेस्ट बैंकमा २८ हजार र क्यारिना ऋण तथा बचत सहकारी संस्थामा २० लाख नगद मौज्दात, ३६ लाख बराबरको हुन्डाई कार रहेको छ। ऊर्जा जलस्रोत तथा सिँचाइमन्त्री शक्तिबहादुर बस्नेत ऊर्जा जलस्रोत तथा सिँचाइमन्त्रीको ५ तोला सुन रहेको र यसको स्रोत पैतृक नै भएको उल्लेख गरेका छन्। उनको १० लाख बैंक खाता देखिन्छ। ६ लाख बराबरको सेयर खरिद गरेका छन्। जाजरकोट र सुर्खेत गरेर २ स्थानमा घर घडेरी विवरणमा उल्लेख छ। संघीय मामिला तथा समान्य प्रशासनमन्त्री भानुभक्त जोशी जोशीको ९० तोला सुन रहेको उल्लेख गरेका छन्। काठमाडौं कीर्तिपुरमा एउटा घर बझाङ २ ठाउँमा गरेर ४ रोपनी जग्गा भएको खुलाएका छन्। ८ लाख रुपैयाँको सेयर। केही सुनचाँदी भएको विवरण राखेका छन्। कानुन, न्याय तथा संसदीय मामिलामन्त्री पदम गिरी गिरीको स्वामित्वमा २३ तोला सुन छ। कुश्मामा ७ आना जग्गामा घर। अन्य दुई ठाउँमा ७ र ४ आना जग्गा सबै पैतृक सम्पत्ति भएको खुलाएका छन्। ५० लाखको सेयर र ४० लाख ऋण लिएको देखाएका छन्। भूमि व्यवस्था, सहकारी तथा गरिबी निवारणमन्त्री बलराम अधिकारी भूमि व्यवस्था, सहकारी तथा गरिबी निवारणमन्त्री बलराम अधिकारीसँग १० तोला सुन छ। १५ लाख स्वआर्जन गरेको देखाएका छन्। कपिलवस्तुका विभिन्न ठाउँमा अढाई विघा परिवारका अरु सदस्यका नाममा पनि देखिएको छ। उद्योग, वाणिज्य तथा आपूर्तिमन्त्री दामोदर भण्डारी मन्त्री दामोदर भण्डारीको विवरणमा ६ तोला सुन रहेको उल्लेख छ। बैतडी पाटनमा ६ कोठे घर छ। बैतडी कञ्चनपुर गरेर २ रोपनि २ कठ्ठा जग्गा ११ लाख बैँक ब्यालेन्स र ८ लाखको सेयर देखिन्छ। महिला बालबालिका तथा ज्येष्ठ नागरिक मन्त्री भगवती चौधरी चौधरीसँग ७५ तोला सुन छ। उनीसँग २५ किलोग्राम चाँदी छ। सुनसरी र काठमाडौंमा गरेर २ करोड ६७ लाखको घरजग्गा रकमको विवरण छ। स्व आर्जनबाट ४६ लाखको विभिन्न ठाउँमा जग्गा किनेको विवरण देखिन्छ। उनको १७ लाख मौज्दात रकम छ। र ३ लाख बराबरको सेयर रहेको विवरण छ। खानेपानी मन्त्री राजेन्द्रकुमार राई स्वामित्वको १० तोला सुन र १०० तोला चाँदी छ। धनकुटाका विभिन्न ठाउँमा जग्गा विवरणमा छ। २ ओटा स्कुटर ४५ लाख ऋण देखिन्छ। रक्षामन्त्री हरि उप्रेती रक्षामन्त्री हरि उप्रेतीसँग २५ तोला सुन छ। सर्लाहीका विभिन्न ठाउँमा गरेर करिब ४ बिघाहा जग्गा र घडेरी विवरणमा रहेको छ। सहरी विकासमन्त्री धनबहादुर बुढा मन्त्री धनबहादुर बुढासँग १५० तोला सुन र ३०० तोला चाँदी छ। काठमाडौंको ३ ठाउँमा घर जग्गा र डोल्पामा जग्गा विवरणमा छ। ६० लाख मौज्दात रकम देखिन्छ। वनमन्त्री नवलकिशोर साह सुडी उनकी श्रीमती सावित्रीकुमारी सुडीसँग ५६ तोला सुन र ६५० ग्राम चाँदी छ। उनले विवरणमा छोरा सुमित कुमारसँग ३५ तोला सुन, बुहारीहरू माधवी भारतीसँग २२ तोला सुन, शालिनी देवीसँग १७ तोला र मञ्जु साहसँग २८ तोला सुन रहेको उल्लेख गरेका छन्। सप्तरीका विभिन्न ठाउँमा जग्गा विवरणमा छ। उनको १ करोड ३५ लाखको शेयर रहेको छ। करिब डेढ करोड मौज्दात रकम रहेको छ। हालसम्म सम्पत्ति विवरण नबुझाउने मन्त्रीमा स्वास्थ्यमन्त्री प्रदीप यादव र स्वास्थ्य राज्यमन्त्री हसिना खान छन्।"
प्रतिशोधपूर्ण पक्राउ,"काठमाडौं : गणतान्त्रिक मुलुकको गठबन्धन सरकारले नेपाली व्यावसायिक पत्रकारिताको जेठो प्रकाशन गृहका अध्यक्ष कैलाश सिरोहियालाई मंगलबार साँझ कार्यकक्षमै गएर गिरफ्तार गरेको छ। उपप्रधान तथा गृहमन्त्री रवि लामिछानेको निर्देशनमा नागरिकता विषयमा अनुसन्धान गर्न भन्दै प्रहरी पक्राउ पुर्जी लिएर कान्तिपुर पब्लिकेसन्सको मुख्यालय पुगेका थिए। कान्तिपुरले गोर्खा मिडियाका लागि विभिन्न सहकारीबाट लिएको ऋणमा तत्कालीन प्रबन्ध निर्देशक लामिछानेको संलग्नताबारे शृंखलाबद्ध समाचार लेख्दै आएको थियो। मंगलबार पनि कान्तिपुरको प्रथम पृष्ठमा ठूलो समाचार प्रकाशित भएको थियो। त्यही समाचारको प्रतिशोध स्वरूप आफूलाई नागरिकताको बहानामा पक्राउ गरिएको सिरोहियाले प्रतिक्रिया दिएका छन्। गिरफ्तार अघि प्रमुख प्रतिपक्षि नेपाली कांग्रेसका सांसदहरू, नेपाल पत्रकार महासंघका सभापति विपुल पोखरेल, वरिष्ठ अधिवक्ता शम्भु थापालगायत अन्य वरिष्ठ सञ्चारकर्मी सिरोहियाको कार्यकक्षमा पुगेका थिए। सिरोहियाले कार्यकक्षबाटै कान्तिपुर टेलिभिजनबाट धारणा सार्वजनिक गरे। उनले भने, क्रिमिनलका रूपमा घेरा हालेर कार्यालय तल पुलिस बसिरहेको छ। यो सम्पूर्ण प्रतिशोध हो। राजनीतिक ब्ल्याक मेलिङ गर्न खोजिएको छ। थुन्नोस्। कति वर्ष थुन्न सक्नुहुन्छ ? पक्राउ पुर्जी जारीलगत्तै प्रहरीले कान्तिपुरको मुख्यालय घेरेका थिए। सिरोहियालाई पक्राउ गर्न कार्यकक्षमा सादा पोसाकका प्रहरी थापाथलीस्थित कान्तिपुर मुख्यालय पुगेका थिए। उपत्यका अपराध अनुसन्धान कार्यालय काठमाडौंका एसएसपी सानुराम भट्टराई र एसपी रवीन्द्र रेग्मीको टोली कार्यकक्षमा पुुग्यो। मंगलबार साढे ६ बजे कार्यकक्षबाटै गिरफ्तार गर्यो। त्यस क्रममा सिरोहियाले उपप्रधान एवं गृह मन्त्री रवि लामिछानेको नाम उदृत गर्दै भने, मेरा दुइटा नागरिकता छैनन्। बरु माननीय गृहमन्त्रीसँग दुइटा पासपोर्ट छन्। त्यसका लागि मैले यहींबाट खुला उजुरी गरेको छु। आशा छ, भोलिसम्म उहाँको नाममा वारेन्ट जारी हुनेछ। गिरफ्तार गर्ने बेला पत्रकारहरूले प्रेस स्वतन्त्रता जिन्दावाद भन्दै नारा लगाएका थिए। सिरोहियाले आफ्नो गिरफ्तारीमा गृहमन्त्री लामिछाने मात्र नभई सत्ता गठबन्धन र प्रधानमन्त्री पुष्पकमल दाहालको पनि संलग्नता रहेको बताए। प्रधानमन्त्रीका प्रेस सल्लाहकार गोबिन्द आचार्यका अनुसार यसमा प्रधानमन्त्रीको संलग्नता छैन। स्रोतका अनुसार प्रधानमन्त्रीले सिरोहियालाई पक्राउ नगर्न गृहमन्त्री लामिछानेलाई निर्देशन दिएका थिए। जिल्ला अदालत धनुषाका न्यायाधीश चित्रबहादुर गुरुङको एकल इजलासले नागरिकताको प्रकरणमा पक्राउ पुर्जी जारी गर्न अनुमति दिएको थियो। सिरोहियाविरुद्ध गत बैसिरोहिशाख १६ गते जिल्ला प्रहरी कार्यालय धनुषामा उजुरी परेको थियो। उजुरी परे लगत्तै केही अनलाइन सञ्चारमाध्यमले समाचार प्रकाशन गरेका थिए। त्यसबारे वैशाख २१ गते सिरोहियाले सामाजिक सञ्जाल ट्वीटरबाट नागरिकताबारे प्रष्ट्याएका थिए। राज्यका विभिन्न पदाधिकारीले व्यक्तिगत रूपमा प्रतिशोध रिसईबी लिएर मेरो नागरिकताको विषयमा प्रश्न उठाएकोमा सरोकारवाला तथा सर्वसाधारणको जानकारीका लागि मेरो नागरिकताको प्रतिलिपि यहाँ राखेको छु, सिरोहियाले नागरिकताको प्रतिलिपि ट्वीटरमा राख्दै भनेका थिए, नावालिगसहित परिवारका सदस्यका बारेमा २०३३०३४ सालमा राज्यले संकलन गरेको अभिलेखका आधारमा २०३६ सालमा १८ वर्ष पुगेर पहिलो नागरिकता र २०५७ मा प्रतिलिपि लिएको हुँ। राज्यकै अभिलेखबाट यी सबै विषय स्वभाविक रूपमा पुष्टि हुन्छन्। अनलाइन सञ्चारमाध्यममा समाचार प्रकाशन भएपछि जानकारी पाएका सिरोहियाले आफूमाथि कुनै सोधपुछ नभएको बताएका छन्। त्यसपछि उनले गृह मन्त्रालय र जिल्ला प्रहरी कार्यालय धनुषाविरुद्ध सर्वोच्च अदालतमा रिट निवेदन दिएका थिए। आफूमाथि धरपकड हुन सक्ने भन्दै सो रोक्न रिटमा माग गरिएको थियो। सर्वोच्च अदालतका न्यायाधीश टेकप्रसाद ढुंगानाको इजलासले नागरिकताको छानबिन गर्नुपर्ने कारण पेस गर्न गृह प्रशासनलाई आदेश दिएको थियो। रिटमा कारण देखाउ आदेश जारी गर्ने वा नगर्ने विषयमा निर्णय गर्न दुवै पक्षलाई जेठ ७ गते सोमबार छलफलमा बोलाएको थियो। अधुरो अनुसन्धान, तीव्र गिरफ्तारी आफूविरुद्ध जिल्ला प्रहरी कार्यालयमा उजुरी परेको भोलिपल्टै वैशाख १८ गते सिरोहियाले ध्यानाकर्षण भन्दै पत्रमार्फत प्रष्टीकरण दिएका थिए। नागरिकता विषयका उजुरी परेको भन्ने चर्चाप्रति आफ्नो ध्यानाकर्षण भएको जनाएका थिए। उक्त ध्यानाकर्षण पत्रमा उनले २०३४ सालमा नागरिकता ल्याएको उल्लेख गरेका थिए। मैले २०३४ मा नागरिकता लिएकामा नेपाली कागजको प्रतिपुरानो भएकाले २०५७ मा प्रतिलिपि लिएको हुँ, सिरोहियाले उल्लेख गरेका छन्, जसमा २०३३३४ को प्रतिलिपिअनुसार भनेर स्पष्ट उल्लेख छ। नम्बर पनि उही छ। मैले अरू नागरिकता लिएको छैन। २०३४ सालमा नागरिकता लिएपछि २०३६ मा अरू कसैका नाममा त्यही नम्बर लेखिएको छ भने त्यो आफ्नो जिम्मेवारीको विषय नभएको सिरोहियाले ध्यानाकर्षण पत्रमा जनाएका थिए। त्यस्तै हिमालयन रिइन्स्युरेन्सको प्रबन्ध पत्रमा टाइप गर्दा नम्बर गलत भएको कम्पनिले नै जानकारी दिएको छ। अझ प्रबन्धपत्रसहित कम्पनी रजिस्टरको कार्यालयमा बुझाइएको फाइलमा मेरो नागरिकताको प्रतिलिपि नत्थी भएकाले सत्यतथ्य आफंै स्थापित हुन्छ, सिरोहियाले ध्यानाकर्षण पत्रमा उल्लेख गरेका छन्, राज्यलाई शंका लागेमा कुनै पनि विषयमा अनुसन्धान गर्न सक्छ। जिम्मेवार नागरिकका हैसियतमा म हार्दिक स्वागत गर्दछु। सिरोहियाको धनुषाबाट जारी भएको नागरिकताको नम्बर र २०३६ भदौ २० मा जनकपुर उपमहानगरपालिका२ ठेगानाबाट शिवजी साहु तेलीको नाममा जारी भएको नागरिकता नम्बर एकै रहेको केही अनलाइन मिडियाहरूले प्रकाशन गरेका छन्। यस सम्बन्धमा उजुरी परेको तीन सातासम्म पनि प्रहरीले सिरोहियालाई सोधपुछ गरेको थिएन। प्रतिशोधको मुद्दा चलिरहेको बेला सिरोहियालाई पक्राउ गरिएको छ। सुनुवाइको मौकासमेत नदिएर पूर्वाग्राही ढंगले सिरोहियालाई पक्राउ गरेकामा संविधानविद्हरूले बताएका छन्। मंगलबार गिरफ्तार अघि पनि सिरोहियाले टेलिभिजनबाट विषयवस्तुकाबारे थप प्रष्टीकरण दिए। यसै सन्दर्भमा म केही कुराहरू राख्न चाहन्छु, अध्यक्ष सिरोहियाले अनुसन्धान, सोधखोज केही पनि नगरिकन पक्राउ पुर्जी जारी गरिएकामा आपत्ति जनाए। सरकारले पूर्वाग्राही ढंगले आफूलाई पक्राउ पुर्जी जारी गरिएको उनले बताए। सिरोहियालाई गिरफ्तार गर्नुपर्ने खालको मुद्दा नभएको उल्लेख गर्दै गृह मन्त्रालय र प्रहरीको कार्यशैलीप्रति संवैधानिक कानुनका विज्ञहरूले चिन्ता व्यक्त गरेका छन्। दुई खालको राज्य व्यवस्था हुन्छ। पुलिस स्टेट र वेलफेयर स्टेट (कल्याणकारी राज्य)। कुनै बेला पुलिस स्टेट हुन्थ्यो। त्यो बेला राज्यले चाहेअनुसार मान्छेलाई पक्राउ गर्ने थुन्ने गथ्र्यो, सविधानविद् डा भीमार्जुन आचार्यले भने, तर अहिलेको कल्याणकारी राज्यमा नागरिकको अधिकार सबैभन्दा ठूलो मानिन्छ। एकदमै अपवादमा बाहेक आरोप प्रमाणित नभएसम्म गिरफ्तार गर्नु हुन्न भन्ने अवधारणा हो। कैलाशजीलाई मात्र होइन जुनसुकै नागरिकलाई पनि आरोप लाग्नेबित्तिकै अदालत जाने र अदालतले अनुमति दिने अनि पक्राउ गर्ने प्रवृत्ति खतरा हो। संविधानविद् डा आचार्यका अनुसार, अदालतले प्रमाणित नहुँदै गिरफ्तारिका लागि अनुमति दिने र प्रहरीले पनि तुरुन्तै गिरफ्तार गर्ने कार्य पनि गलत हो। आज जसरी सिरोहियालाई पक्राउ गरियो, त्यो लोकतान्त्रिक राज्यप्रणालीले गर्ने कार्य होइन, उनले भने, भाग्ने वा प्रमाण लोप गर्ने अवस्था पनि थिएन। सिरोहियालाई जसरी पक्राउ गरियो यो शैली त भोलि अन्य निर्दोष व्यक्तिमा पनि लागू गर्ने खतरा देखियो। चौतर्फी विरोध सिरोहियाको गिरफ्तारको शैलीप्रति नेपाल पत्रकार महासंघ, नेपाल प्रेस युनियनलगायत विभिन्न संघसंस्थाहरूले विज्ञप्ति प्रकाशित गरि विरोध गरेका छन्। त्यस्तै पूर्वप्रधानमन्त्री, राजनीतिकर्मी एवं अधिकारकर्मीहरूले सामाजिक सञ्जालमा सरकारको निन्दा गरेका छन्। पत्रकार महासंघका महासचिव रोशन पुरीले विज्ञप्ति जारी गर्दै आफूमाथि लागेको आरोपका सन्दर्भमा न्यायिक छानबिनमा सघाउने प्रतिबद्धता जनाएका सिरोहियालाई पक्राउ गरिएको घटना प्रतिशोधपूर्ण रहेको पुष्टि भएको जनाएका छन्। सरकारका उपप्रधान तथा गृहमन्त्री रवि लामिछानेमाथि लागेका विभिन्न आरोपका सन्दर्भमा निरन्तर समाचार फलोअप गर्दै आएको कान्तिपुर दैनिक, त्यसको सम्पादकीय नेतृत्व तथा समग्र सञ्चार क्षेत्रलाई लाञ्छित गर्ने गरी उपप्रधान तथा गृहमन्त्री लामिछानेले दिएका अभिव्यक्तिहरूले अध्यक्ष सिरोहियालाई पक्राउ गरिएको घटना प्रतिशोधपूर्ण रहेको पुष्टि गरेको महासंघको ठहर छ, विज्ञप्तिमा भनिएको छ। त्यस्तै सामुदायिक रेडियो प्रसारक संघ (अकोराब) नेपालले प्रेस विज्ञप्ति जारी गर्दै कार्यकक्षबाटै सिरोहियालाई पक्राउ गरिएको घटना प्रतिशोध भएको जनाएको छ। गृहमन्त्री सहकारी ठगी प्रकरणमा जोडिएको बारेमा लगातार समाचार प्रकाशित गरिरहेको कान्तिपुर पब्लिकेसन्सका प्रबन्ध निर्देशक सिरोहियाले आफूमाथि लागेको आरोपबारे न्यायिक छानबिनमा सघाउने बताइरहेका बेला कार्यकक्षबाटै पक्राउ गरिनु स्वतन्त्र प्रेसविरुद्ध राज्यले साँध्ने निशाना र प्रतिशोधपूर्ण रहेको बुझ्न कठिन छैन, विज्ञप्तिमा भनिएको छ, एउटा स्वतन्त्र पत्रकारिता संस्थाका प्रमुखलाई यसरी अनावश्यक रूपमा थुनामा राख्नु निन्दनीय कदम हो। स्वतन्त्र पत्रकारिता प्रजातन्त्रको आधारशीला हो। सञ्चार जगतले निर्भीक र स्वतन्त्र रूपमा आफ्नो काम गर्न दिनुपर्छ। समाजवादी प्रेस संगठनले प्रेस विज्ञप्ति जारी गर्दै गृहमन्त्री लामिछानेका अनगिन्ति अपराधजन्य गतिविधि दबाउन यस्तो हर्कत गरिएकोमा कुनै शंका नरहेको जनाएको छ। गृहमन्त्री रवि लामिछानेका सहकारी ठगी, दोहोरो राहदानीलगायतका विषयमा निरन्तर समाचार प्रवाह गरिरहेको र उनीउपर कानुनी सजायका निम्ति खबरदारी गरिरहेको कान्तिपुरमाथि राज्यले प्रतिशोध साँध्दै उक्त सञ्चारगृहका प्रमुख व्यक्तिलाई धरपकड गरिएको पाइएको छ। स्वतन्त्र सञ्चारगृहभित्र प्रहरीको परेड देखाएर सिंगो सञ्चार क्षेत्रलाई आतंकित पार्ने सरकारको प्रयत्न प्रेस तथा अभिव्यक्ति स्वतन्त्रताका प्रतिकूल छ, अध्यक्ष विश्वमणि सुवेदीद्वारा जारी विज्ञप्तिमा भनिएको छ, यसले सञ्चारक्षेत्रमाथि विगतमा पञ्चायत तथा शाही सत्ताले समेत हिम्मत गर्न नसकेको बर्बरतापूर्ण व्यवहार प्रदर्शन गरेको हाम्रो ठहर छ। वैशाख १६ गते जिल्ला प्रहरी कार्यालय धनुषामा उजुरी वैशाख १७ गते सिरोहियाको ध्यानाकर्षण पत्र वैशाख २१ गते सिरोहियाले सामाजिक सञ्जाल ट्वीटरबाट प्रष्टीकरण जेठ ८ गते पक्राउ पुर्जी जारी, पक्राउ पूर्वप्रधानमन्त्री डा बाबुराम भट्टराईले सिरोहियालाई पक्राउ गरेर सरकारले लज्जास्पद काम गरेको टिप्पणी गरेका छन्। भट्टराईले सामाजिक सञ्जाल एक्समा लेखेका छन्, माओवादी जनयुद्धको बेला २०५८ जेठमा दरबार हत्याकाण्डसम्बन्धी मेरो लेख छापेबापत तत्कालीन राजा ज्ञानेन्द्रको सरकारले सिरोहिया लगायतका कान्तिपुरकर्मीहरूलाई यसरी नै गिरफ्तार गर्दा हाम्रा तत्कालीन सुप्रिम कमान्डर प्रचण्ड लगायत हामीले त्यसको तीव्र विरोध गरेका थियौं १ आज उनै प्रचण्ड ज्ञानेन्द्रको ठाउँमा हुँदा उनले नै ज्ञानेन्द्रपथ अनुशरण गरेको देख्दा म अत्यन्त लज्जित छु ! मानव अधिकारकर्मी मोहना अन्सारीले सामाजिक सञ्जाल एक्समा प्रतिशोध लिने र प्रेस जगतलाई कुन्ठित पार्ने कदम लोकतान्त्रिक राज्यमा स्वीकार्य नहुने उल्लेख गरेकी छिन्। राष्ट्रिय मानव अधिकार आयोगकी पूर्वसदस्य अन्सारीले लेखेकी छिन्, कानुन सबैका लागि हुन्छ। सिरोहियामात्र होइन जो कसैले पनि गैरकानुनी ढंगले नागरिकता लिएको प्रमाणित भए सजायको भागीदार बन्नुपर्छ। तर, पूर्वाग्राही ढंगले राज्य शक्तिको दुरुपयोग गरेर विरोधीलाई तह लगाउने, आलोचकलाई तर्साउने, प्रतिशोध लिने र प्रेस जगतलाई कुन्ठित पार्ने कदम लोकतान्त्रिक राज्यमा स्वीकार्य हुँदैन। कान्तिपुर दैनिकका पूर्वसम्पादक तथा वरिष्ठ पत्रकार नारायण वाग्लेले गृहमन्त्री लामिछानेको भूमिकाप्रति थप सन्देह भएको उल्लेख गरेका छन्। प्रेसमाथि दागा धर्दै आएका गृहमन्त्रीको भूमिकाप्रति थप सन्देह, वाग्लेले सोसल मिडिया एक्समा लेखेका छन्, कान्तिपुरका प्रकाशक कैलाश सिरोहियाको नागरिकताबारे एकाएक उजुरी र गिरफ्तारीले प्रेसमाथि दागा धर्दै आएका गृहमन्त्रीको भूमिकाप्रति थप सन्देह दिएको छ। पत्रिकाको समाचार प्रवाहमा कुनै आँच नआओस्। जनताको अकुन्ठित प्रेस अधिकार जारी रहोस्। प्रेस स्वतन्त्रतामाथिको कालो दिन अध्यक्ष सिरोहियालाई पक्राउ गरिनुलाई गृहमन्त्री लामिछानेले पदको दुरुपयोग गरेको भन्दै सर्वत्र विरोध भएको छ। पूर्वन्यायाधीश, संवैधानिक कानुनका जानकारहरूले पनि निन्दा गरेका छन्। सर्वोच्च अदालतका पूर्वन्यायाधीश बलराम केसीका अनुसार, प्रेस स्वतन्त्रताका माथिको कालोदिनको संज्ञा दिए। सिरोहियाजीमाथि अभियोग लाग्नुपर्ने कारण नै थिएन। उजुरी कसको पर्यो र किन र कसरी पर्यो ? भन्नेतिर अनुसन्धान हुनुपथ्र्यो, पूर्वन्यायाधीश केसीले भने, पक्राउ पुर्जी जारी गराएर पब्लिकेसन्सको कार्यकक्षमा पुगेर खुंखार अपराधीलाई झैं गरी जुन शैलीले पक्राउ गरियो, यो सरकारको गलत कार्य हो। नेपाली नागरिकका रूपमा व्यावसायिक ढंगले लामो समयदेखि मिडिया व्यवसाय गरिरहेको व्यक्तिमाथि गरिएको पक्राउप्रति उपप्रधान एवं गृहमन्त्री रवि लामिछाने जवाफदेहि हुनुपर्ने पूर्वन्यायाधीश केसीले बताए। सिरोहियाको प्रतिष्ठामाथि आघात पुगेको छ, पूर्वन्यायाधीश केसीले भने, सहकारी काण्डमा शंका गरिएका व्यक्ति गृहमन्त्री रवि लामिछाने हुन्। गृहमन्त्रीमार्फत प्रहरी परिचालित हुने हो। पदको दुरुपयोग गरेका गृहमन्त्री रवि लामिछानेमाथि नैतिकताको प्रश्न छ। जवाफदेही हुनुपर्छ। यदि गृहमन्त्री लामिछानेले सिरोहियालाई पक्राउ गर्ने जानकारी दिएको भएमा प्रधानमन्त्री पुष्पकमल दाहालले रोक्नु पर्ने पूर्वन्यायाधीश केसीको भनाइ छ। संविधानविद् डा आचार्यले सहकारी प्रकरणमा गृहमन्त्री लामिछानेको संलग्नता सम्बन्धमा समाचार प्रकाशित भएको बेला प्रतिशोधको भावनाले सिरोहियामाथि पक्राउ गरिएको आम बुझाई रहेको बताए। सहकारी प्रकरणमा प्रकाशित समाचार असत्य भएको भए कानुनी उपचार लिएको भए हुन्थ्यो, संविधानविद् डा आचार्यले थपे, अहिले जुन ढंगले पक्राउ गरियो। यो निन्दनीय काम हो। यो घटनाले सत्ता पक्ष र प्रतिपक्षबीच धु्रवीकरण बढाएको चर्चा गर्दै डा आचार्यले विविधता र बहुलता भएको मुलुकमा राजनीतिक दल, नागरिक, आम सञ्चार बीच ध्रुवीकरण भएमा थप संकट निम्तने भएकोले सजग हुन आग्रह गरे। नेपाल पत्रकार महासंघका अध्यक्ष विपुल पोखरेलले गृहमन्त्री लामिछानेले सत्ता र शक्तिको दुरुपयोग भएको बताए। कसैप्रति नियत राखेर राज्य संरचना परिचालन गर्नु सत्ता र शक्तिको दुरुपयोग हो, महासंघका अध्यक्ष पोखरेलले भने, राज्यलाई अधिकारको दुरुपयोग नगर्नकालागि मिडियाले अझैं गम्भीर ढंगले खबरदारी गर्नुपर्ने अवस्था देखेको छु। सम्पादकीय स्वतन्त्रताको उच्चतम अभ्यास गर्न अपिल गर्छु। नेपाल मिडिया सोसाइटीका अध्यक्ष शुभशंकर कँडेलले लोकतन्त्र र प्रेस स्वतन्त्रतामाथिकै हस्तक्षेप भएको बताए। यस घटनाबाट कोही पनि खुसी वा हतोत्साही नहुनुहोस्, कँडेलले भने, कमिलाको प्वाँख पलाएको सन्दर्भ हो। मिडिलाई सबक सिकाउन खोज्ने ज्ञानेन्द्र शाह, लोकमान सिंह कार्की विगतमा असफल भए। नागरिक अधिकार र अभिव्यक्ति स्वतन्त्रताको पक्षधरहरू एकजुट हुनु पर्ने बेला हो, योे। यो लोकतान्त्रिक राज्यप्रणालीले गर्ने कार्य होइन। भाग्ने वा प्रमाण लोप गर्ने अवस्था पनि थिएन। सिरोहियालाई जसरी पक्राउ गरियो यो प्रवृत्ति त भोलि अन्य निर्दोष व्यक्तिमा पनि लागू गर्ने खतरा देखियो। डा भीमार्जुन आचार्य, संविधानविद् कार्यकक्षमा पुगेर खुंखार अपराधीलाई झै गरी जुन शैलीले पक्राउ गरियो, यो सरकारको गलत कार्य हो। पदको दुरुपयोग गरेका गृहमन्त्री रवि लामिछाने जवाफदेही हुनुपर्छ।  बलराम केसी, पूर्वन्यायाधीश, सर्वोच्च अदालत राज्यलाई शक्तिको दुरुपयोग नगर्नका लागि अझैं गम्भीर ढंगले मिडियाले खबरदारी गर्नुपर्ने अवस्था देखेको छुँ। सम्पादकीय स्वतन्त्रताको उच्चतम अभ्यास गर्न अपिल गर्छु। विपुल पोखरेल, अध्यक्ष नेपाल पत्रकार महासंघ कमिलाको प्वाँख पलाएको सन्दर्भ हो। मिडियालाई सबक सिकाउन खोज्नेहरू विगतमा असफल भएका हुन्। नागरिक अधिकार र अभिव्यक्ति स्वतन्त्रताको पक्षधरहरू एकजुट हुनु पर्ने बेला हो, योे। शुभशंकर कँडेल, अध्यक्ष नेपाल मिडिया सोसाइटी यो पनि पढ्नुहोस लामिछानेको लाञ्छनामाथि सिरोहियाको चुनौती कान्तिपुर मिडिया ग्रुपका अध्यक्ष सिरोहियाविरुद्ध पक्राउ पुर्जी कान्तिपुर मिडिया ग्रुपका अध्यक्ष सिरोहियालाई प्रहरीले कार्यकक्षबाटै नियन्त्रणमा लियो सिरोहिया पक्राउ परेपछि पत्रकार महासंघले भन्यो प्रेस स्वतन्त्रतामाथि राज्यशक्तिको दुरुपयोग सहँदैनौं सिरोहिया पक्राउ परेपछि नेकपा एसले भन्यो प्रेस र राज्यबीच द्वन्द्व सिर्जना गर्न खोजियो"
कांग्रेस केन्द्रीय समिति र ससंदीय दलको संयुक्त बैठक आज,काठमाडौं : प्रमुख प्रतिपक्षी नेपाली कांग्रेस केन्द्रीय कार्यसमिति र पार्टीको संसदीय दलको संयुक्त बैठक आज बिहान ११ बजे बस्ने भएको छ । पार्टी केन्द्रीय कार्यालय सानेपामा बस्ने बैठकमा समसामयिक राजनीतिक विषयमा छलफल हुने पार्टीका मुख्यसचिव कृष्णप्रसाद पौडेलले राससलाई जानकारी दिए कांग्रेसले सहकारीको रकम हिनामिनाको आरोप लागेका उपप्रधानमन्त्री एवं गृहमन्त्री रवि लामिछानेलगायत हिनामिनामा संलग्न अन्यलाई संसदीय छानबिन समिति गठन गरेर कारबाही गर्नुपर्ने मागका साथ संसद् बैठक अवरुद्ध गर्दै आएको छ।
मध्य नाइजेरियामा बन्दुकधारीको आक्रमणबाट ४० जनाको मृत्यु,"मध्य नाइजेरियाको प्लेटो राज्यको एउटा गाउँमा सोमबार अबेर राती बन्दुकधारीहरूको समूहले गरेको आक्रमणमा ४० जनाभन्दा बढी व्यक्तिको मृत्यु भएको स्थानीय अधिकारी र सञ्चारमाध्यमले मङ्गलबार बताएका छन् । प्लेटो राज्यका सूचना आयुक्त मुसा इब्राहिम असोम्सले राज्यको राजधानीमा पत्रकारहरूलाई भने, 'मोटरसाइकलमा सवार दर्जनौँ बन्दुकधारीले सोमबार राति स्थानीय सरकार क्षेत्रको जुराक गाउँमा विनाशकारी आक्रमण गर्दा करिब ४० जनाको ज्यान गएको छ ।' बन्दुकधारीहरूले त्यहाँका बासिन्दाहरूमाथि अन्धाधुन्ध गोली चलाउँदा अरू धेरै घाइते भएका छन् । स्थानीय सञ्चारमाध्यमका अनुसार बन्दुकधारीहरूले आक्रमणका क्रममा घरहरूमा पनि आगो लगाएका थिए । सशस्त्र आक्रमणहरू नाइजेरियाको उत्तरी र मध्य क्षेत्रहरूमा ठूलो सुरक्षा खतरा भएको छ, जसको परिणामस्वरूप मृत्यु र अपहरणहरू भएका छन् ।"
"सन्दीप लामिछानेलाई विश्वकप क्रिकेट खेल्न पठाउँदै क्यान,अघि बढ्यो अमेरिकाको भिसा प्रक्रिया","काठमाडौं : नेपाल क्रिकेट संघ (क्यान)ले लेग स्पिनर सन्दीप लामिछानेलाई आईसीसी टी२० विश्वकप क्रिकेट प्रतियोगिता खेलाउन पहल गरिरहेको जनाएको छ। क्यानका सचिव पारस खड्काले लामिछानेलाई विश्वकप क्रिकेट प्रतियोगितामा सहभागी गराउन आईसीसीलगायत सम्बन्धित निकायहरूमा पहल भइरहेको जानकारी दिए। मंगलबार विज्ञप्ति जारी गर्दै खड्काले भनेका छन्, सन्दीप लामिछानेलाई विश्वकप क्रिकेट प्रतियोगितामा सहभागी हुन पठाउने सन्दर्भमा यस संघबाट गम्भीरताका साथ आईसीसीलगायत सम्बन्धित निकायहरूमा पहल भइरहेको छ। उनले लामिछानेलाई अमेरिका पठाउने प्रक्रिया अगाडि बढाइएको बताए। संयुक्त राज्य अमेरिकाको भिसाको प्रक्रिया अगाडि बढाइएको ब्यहोरा जानकारी गराउँदै यस संघबाट निजको विश्वकप क्रिकेट प्रतियोगितामा सहभागिता सम्बन्धी सबै आवश्यक प्रक्रिया अगाडी बढाई सकिएको ब्यहोरा समेत अवगत गराउन चाहन्छु, खड्काले भनेका छन्। नेपालले रोहित पौडेलको कप्तानीमा १५ सदस्यीय टोली अमेरिका पठाइसकेको छ। त्यतिबेला सन्दीपको मुद्दा अदालतमा विचाराधीन भएकाले टोलीमा समेटिएका थिएनन्। उच्च अदालत पाटनबाट गत बुधबार सफाइ दिएसँगै लामिछानेको विश्वकप खेल्ने बाटो खुलेको हो। टी२० विश्वकपको तयारीका लागि वेस्ट इन्डिजमा नेपाली क्रिकेट टोलीले अभ्यास खेल पनि खेलेको छ। ह्युस्टनमा मे २२ र २३ मा २ अभ्यास खेलपछि टोली ड्यालसमा क्यानडा र अमेरिकासँग अभ्यास खेल खेल्नेछ। क्यानाडासँग मे २७ र अमेरिकासँग मे ३० मा वार्मअप म्याच हुनेछ। नेपालले जुन ४ मा टी२० विश्वकपको आफ्नो पहिलो खेलमा नेपालले नेदरल्याण्ड्सको सामना गर्नेछ। समूह डीमा नेपालसहित दक्षिण अफ्रिका, श्रीलंका, बंगलादेश र नेदरल्यान्ड्स छन्। नेपालले दोस्रो खेल श्रीलंकासँग जुन ११, तेस्रो खेल दक्षिण अफ्रिकासँग जुन १४ र चौथो खेल बंगलादेशसंग जुन १६ मा खेल्नेछ।"
हिमाल केन्द्रित संवाद आजदेखि,"काठमाडौं : हिमाल, जनता र जलवायु परिवर्तनसम्बन्धी विज्ञ संवाद हुने भएको छ। नेपाल सरकारले बुधबार र बिहीबार काठमाडौंको चन्द्रागिरि हिलमा अन्तर्राष्ट्रिय विज्ञ संवाद सम्मेलनको आयोजना गर्दैछ। प्रधानमन्त्री पुष्पकमल दाहाल प्रचण्डले सम्मेलनको उद्घाटन गर्ने कार्यक्रम रहेको छ। २८औँ कोप सम्मेलनमा उठाइएको कसले हामीलाई क्लाइमेट क्राइसिसबाट बचाउँछ ? भन्ने साइड इभेन्ट संवादको नेतृत्व गर्दै काठमाडौंमा संवादको आयोजना गर्न लागिएको हो। प्रधानमन्त्रीले संयुक्त राष्ट्रसंघीय फ्रेमवर्क कन्भेन्सन आन क्लाइमेट चेन्ज (यूएनएफसीसीसी) वार्ता प्रक्रियामा पर्वतीय एजेन्डालाई बढावा दिँदै जलवायु परिवर्तनको बारेमा आवाज उठाउने घोषणा गरेका थिए। नेपालले संयुक्त राष्ट्रसंघको सम्मेलनमा संरक्षण र जलवायु परिवर्तनका लागि निरन्तर वकालत गर्दै आएको छ। सम्मेलनमा यूएनएफसीसीसी अन्तर्गतको एसबीएसटीएका अध्यक्ष, बंगलादेश तथा भुटानका मन्त्रीहरू, किर्गिज गणतन्त्रका विशेष राजदूतको उपस्थिति रहनेछ। यसैगरी, पर्वत साझेदारीका प्रतिनिधि, विकास साझेदारहरू, उच्च स्तरका कर्मचारीहरू कार्यक्रममा सहभागी हुनेछन्। कार्यक्रममा जलवायु परिवर्तन, हिमाली र सामुद्रिक समस्यामा व्यापक रूपमा काम गरिरहेका २५ भन्दा बढी देशका दुई सयभन्दा बढी सहभागी सहभागी हुनेछन्। वन तथा वातावरण मन्त्री नवलकिशोर साह सुदीले हिमाली समस्यालाई विश्वव्यापी जलवायु वार्ताको रूपमा अगाडि बढाउन विभिन्न पक्षसँग सहकार्य गर्न तयार रहेको बताए। उनले थपे, यो सम्मेलन पहाड, मानिस र जलवायुसम्बन्धी अन्तर्राष्ट्रिय विज्ञ संवादको कसले हामीलाई जलवायु संकटबाट बचाउँछ ? शीर्षकको उच्चस्तरीय साइड इभेन्टको फलोअप हो।"
सुर्ती चुरोटमा कर बढाऊ,"नेपालमा सुर्तीजन्य पदार्थको खुद्रा मूल्यमा ४१ प्रतिशतमात्र कर लाग्छ । जबकि छिमेकी भारतमा भने ५८ प्रतिशत छ । दक्षिण एसियामै सुर्तीजन्य पदार्थमा सबैभन्दा कम कर लगाउने देश नै हाम्रो हो । भुटानमा त सुर्तीजन्य पदार्थ उत्पादनमा निषेध नै छ । धेरै कर लगाउनू भनेर विश्व स्वास्थ्य संगठन (डब्लूएचओ) ले पनि भनेको छ । सुर्तीजन्य पदार्थमा ७५ प्रतिशत कर लगाउनुपर्छ भन्ने उसको मान्यता छ । उसको त्यो सिफारिसलाई पालना गर्नेतर्फ नेपालले ध्यान पुयाएको छैन । धेरै कर लगाउँदै जाने, कडाइ गर्दै जाने र भुटानमा जस्तै सुर्तीजन्य पदार्थको उद्योग नै खोल्न नदिने नीतिमा जानुपर्छ भन्ने मान्यता स्वास्थ्यसम्बन्धी अगुवाहरूले राख्दै आएका छन् । नेपालले सुर्तीजन्य पदार्थबाट सन् २०२२२३ मा ३० अर्ब ६१ करोड रुपैयाँ राजस्व संकलन गरेको छ । तर सुर्तीजन्य पदार्थबाट हुने र भएका रोगको उपचारमा सरकारको खर्च ४४ अर्ब रुपैयाँ छ । राजस्व आम्दानीकै लागि चुरोट र सुर्तीका उद्योग खोल्न दिइएको हो भने आर्थिक रूपमा पनि घाटा देखिन्छ । अर्काेतिर कुनै पनि नागरिक अस्वस्थ हुनु झन् ठूलो घाटा र नोक्सानी हुँदै हो । नागरिकको स्वास्थ्यको तुलना आर्थिक आम्दानीसँग गर्न सकिन्न । राजस्व आम्दानीले नागरिकको स्वास्थ्यको क्षतिपूर्ति गर्न सक्दैन । तसर्थ आउँदो वर्षको बजेटमा सुर्तीजन्य पदार्थको कर वृद्धि गरी सरकारले सकारात्मक कदम चाल्नुपर्छ । कर वृद्धि गर्ने बेला भनेकै बजेट ल्याउँदा हो । सुर्तीजन्य पदार्थ नियन्त्रण र नियमन गर्ने ऐन२०६८ ले जहाँ पायो त्यहीं सुर्तीजन्य पदार्थ उपभोग गर्न हुँदैन भन्छ । तर नेपालमा विद्यालय र स्वास्थ्य संस्थाभित्रै र वरपर पनि निष्फिक्री उपभोग भइरहेको हुन्छ । कडाइ हुन सकेको छैन । नियमत साह्रै फितलो छ । कर वृद्धि गर्दा चोरी पैठारी र कर छली पनि हुनसक्छ भन्ने कतिपयले हल्का तर्क गर्छन् । राज्यले त्यसो भनेर उम्कन पाउँदैन । कडाइ गर्ने कर्तव्यबाट उसलाई पन्छिने छुट छैन । सबैलाई थाहा भएको हानिकारक वस्तुको उपभोग गर्न दिएर बहादुर देखाउन आवश्यक नभएको तथ्य राज्यले आत्मसात् गर्नुपर्छ । सरकारले यसैपालि कर वृद्धि गरी सुर्तीजन्य पदार्थको उपभोगमा निरुत्साहन गरोस् ।"
"सिंगापुर एयरलाइन्सको विमान दुर्घटना, एकको मृत्यु","बैंकक : सिंगापुर एयरलाइन्सको बोइङ ७७७ को लन्डनबाट आउने विमानमा गम्भीर गडबडी भएर मंगलबार १ जनाको मृत्यु र ३० जना घाइते भएका छन्। त्यसपछि विमान बैंककमा आपत्कालीन अवतरण गर्न बाध्य भएको थियो। सिंगापुर जाँदै गरेको उडान एसक्यु३२१ ले स्थानीय समयानुसार दिउँसो ३:४५ बजे अवतरण भएपछि थाई राजधानीको मुख्य विमानस्थलमा बत्ती र साइरनको आवाजका साथ आपत्कालीन सवारीहरू गुडेका थिए। जनवरीमा अलास्का एयरलाइन्स ७३७ म्याक्सको फ्युसेलेज प्यानल उडाएपछि तथा सन् २०१८ र सन् २०१९ मा दुई घातक दुर्घटनापछि यो बोइङ विमानसँग सम्बन्धित पछिल्लो दुर्घटना हो। सिंगापुर एयरलाइन्सले विमानले लन्डनको हिथ्रो विमानस्थलबाट उडान भरेको र मार्गमा गम्भीर अशान्तिको सामना गर्नुपरेको बताएको छ। हामी पुष्टि गर्न सक्छौं कि बोइङ ७७७३०० इआरमा सवार यात्रुहरूलाई चोटपटक लागेको छ र एक जनाको मृत्यु भएको छ, विमानमा कुल दुई सय ११ यात्रु र चालक दलका १८ सदस्य सवार थिए, चोटपटकको प्रकृति र गम्भीरताबारे केही उल्लेख नगरी एयरलाइन्सले विज्ञप्तिमा भनेको छ, १८ जनालाई अस्पतालमा भर्ना गरिएको छ, अन्य १२ जनाको अस्पतालमा उपचार भइरहेको छ। हाम्रा यात्रु र चालक दलका सदस्यहरूलाई यो उडानमा भोग्नुपरेको पीडादायी अनुभवका लागि हामी गहिरो माफी माग्दछौँ, हामी यस कठिन समयमा सबै आवश्यक सहायता प्रदान गरिरहेका छौँ, एयरलाइन्सले भनेको छ। विमान अन्डमान सागरमाथि मात्र पाँच मिनेटमा एक हजार आठ सय मिटर (६ हजार फिट) देखि तल झरेको उडान ट्र्याकिङ डाटाबाट पत्ता लागेको छ। थाइल्यान्डमा वार्षिक वर्षाको मौसम जारी रहेकाले केही भागमा आँधी आएको बेला यो घटना भएको छ। दिउँसो ३ः३५ बजे विमानस्थललाई सिंगापुर एयरलाइन्सको उडानबाट सङ्कटपूर्ण कल प्राप्त भयो, कलमा विमानमा यात्रु अशान्तिका कारण घाइते भएको र आपत्कालीन अवतरणका लागि अनुरोध गरिएको थियो, सुवर्णभूमि विमानस्थलले विज्ञप्तिमा भनेको छ, विमान विमानस्थलमा अवतरण भयो र सबै घाइतेको उपचारका लागि चिकित्सकीय टोली पठाइयो।"
सुर्ती चुरोटमा कर बढाऊ,"नेपालमा सुर्तीजन्य पदार्थको खुद्रा मूल्यमा ४१ प्रतिशतमात्र कर लाग्छ । जबकि छिमेकी भारतमा भने ५८ प्रतिशत छ । दक्षिण एसियामै सुर्तीजन्य पदार्थमा सबैभन्दा कम कर लगाउने देश नै हाम्रो हो । भुटानमा त सुर्तीजन्य पदार्थ उत्पादनमा निषेध नै छ । धेरै कर लगाउनू भनेर विश्व स्वास्थ्य संगठन (डब्लूएचओ) ले पनि भनेको छ । सुर्तीजन्य पदार्थमा ७५ प्रतिशत कर लगाउनुपर्छ भन्ने उसको मान्यता छ । उसको त्यो सिफारिसलाई पालना गर्नेतर्फ नेपालले ध्यान पुयाएको छैन । धेरै कर लगाउँदै जाने, कडाइ गर्दै जाने र भुटानमा जस्तै सुर्तीजन्य पदार्थको उद्योग नै खोल्न नदिने नीतिमा जानुपर्छ भन्ने मान्यता स्वास्थ्यसम्बन्धी अगुवाहरूले राख्दै आएका छन् । नेपालले सुर्तीजन्य पदार्थबाट सन् २०२२२३ मा ३० अर्ब ६१ करोड रुपैयाँ राजस्व संकलन गरेको छ । तर सुर्तीजन्य पदार्थबाट हुने र भएका रोगको उपचारमा सरकारको खर्च ४४ अर्ब रुपैयाँ छ । राजस्व आम्दानीकै लागि चुरोट र सुर्तीका उद्योग खोल्न दिइएको हो भने आर्थिक रूपमा पनि घाटा देखिन्छ । अर्काेतिर कुनै पनि नागरिक अस्वस्थ हुनु झन् ठूलो घाटा र नोक्सानी हुँदै हो । नागरिकको स्वास्थ्यको तुलना आर्थिक आम्दानीसँग गर्न सकिन्न । राजस्व आम्दानीले नागरिकको स्वास्थ्यको क्षतिपूर्ति गर्न सक्दैन । तसर्थ आउँदो वर्षको बजेटमा सुर्तीजन्य पदार्थको कर वृद्धि गरी सरकारले सकारात्मक कदम चाल्नुपर्छ । कर वृद्धि गर्ने बेला भनेकै बजेट ल्याउँदा हो । सुर्तीजन्य पदार्थ नियन्त्रण र नियमन गर्ने ऐन२०६८ ले जहाँ पायो त्यहीं सुर्तीजन्य पदार्थ उपभोग गर्न हुँदैन भन्छ । तर नेपालमा विद्यालय र स्वास्थ्य संस्थाभित्रै र वरपर पनि निष्फिक्री उपभोग भइरहेको हुन्छ । कडाइ हुन सकेको छैन । नियमत साह्रै फितलो छ । कर वृद्धि गर्दा चोरी पैठारी र कर छली पनि हुनसक्छ भन्ने कतिपयले हल्का तर्क गर्छन् । राज्यले त्यसो भनेर उम्कन पाउँदैन । कडाइ गर्ने कर्तव्यबाट उसलाई पन्छिने छुट छैन । सबैलाई थाहा भएको हानिकारक वस्तुको उपभोग गर्न दिएर बहादुर देखाउन आवश्यक नभएको तथ्य राज्यले आत्मसात् गर्नुपर्छ । सरकारले यसैपालि कर वृद्धि गरी सुर्तीजन्य पदार्थको उपभोगमा निरुत्साहन गरोस् ।"
प्रतिशोधपूर्ण पक्राउ,"काठमाडौं : गणतान्त्रिक मुलुकको गठबन्धन सरकारले नेपाली व्यावसायिक पत्रकारिताको जेठो प्रकाशन गृहका अध्यक्ष कैलाश सिरोहियालाई मंगलबार साँझ कार्यकक्षमै गएर गिरफ्तार गरेको छ। उपप्रधान तथा गृहमन्त्री रवि लामिछानेको निर्देशनमा नागरिकता विषयमा अनुसन्धान गर्न भन्दै प्रहरी पक्राउ पुर्जी लिएर कान्तिपुर पब्लिकेसन्सको मुख्यालय पुगेका थिए। कान्तिपुरले गोर्खा मिडियाका लागि विभिन्न सहकारीबाट लिएको ऋणमा तत्कालीन प्रबन्ध निर्देशक लामिछानेको संलग्नताबारे शृंखलाबद्ध समाचार लेख्दै आएको थियो। मंगलबार पनि कान्तिपुरको प्रथम पृष्ठमा ठूलो समाचार प्रकाशित भएको थियो। त्यही समाचारको प्रतिशोध स्वरूप आफूलाई नागरिकताको बहानामा पक्राउ गरिएको सिरोहियाले प्रतिक्रिया दिएका छन्। गिरफ्तार अघि प्रमुख प्रतिपक्षि नेपाली कांग्रेसका सांसदहरू, नेपाल पत्रकार महासंघका सभापति विपुल पोखरेल, वरिष्ठ अधिवक्ता शम्भु थापालगायत अन्य वरिष्ठ सञ्चारकर्मी सिरोहियाको कार्यकक्षमा पुगेका थिए। सिरोहियाले कार्यकक्षबाटै कान्तिपुर टेलिभिजनबाट धारणा सार्वजनिक गरे। उनले भने, क्रिमिनलका रूपमा घेरा हालेर कार्यालय तल पुलिस बसिरहेको छ। यो सम्पूर्ण प्रतिशोध हो। राजनीतिक ब्ल्याक मेलिङ गर्न खोजिएको छ। थुन्नोस्। कति वर्ष थुन्न सक्नुहुन्छ ? पक्राउ पुर्जी जारीलगत्तै प्रहरीले कान्तिपुरको मुख्यालय घेरेका थिए। सिरोहियालाई पक्राउ गर्न कार्यकक्षमा सादा पोसाकका प्रहरी थापाथलीस्थित कान्तिपुर मुख्यालय पुगेका थिए। उपत्यका अपराध अनुसन्धान कार्यालय काठमाडौंका एसएसपी सानुराम भट्टराई र एसपी रवीन्द्र रेग्मीको टोली कार्यकक्षमा पुुग्यो। मंगलबार साढे ६ बजे कार्यकक्षबाटै गिरफ्तार गर्यो। त्यस क्रममा सिरोहियाले उपप्रधान एवं गृह मन्त्री रवि लामिछानेको नाम उदृत गर्दै भने, मेरा दुइटा नागरिकता छैनन्। बरु माननीय गृहमन्त्रीसँग दुइटा पासपोर्ट छन्। त्यसका लागि मैले यहींबाट खुला उजुरी गरेको छु। आशा छ, भोलिसम्म उहाँको नाममा वारेन्ट जारी हुनेछ। गिरफ्तार गर्ने बेला पत्रकारहरूले प्रेस स्वतन्त्रता जिन्दावाद भन्दै नारा लगाएका थिए। सिरोहियाले आफ्नो गिरफ्तारीमा गृहमन्त्री लामिछाने मात्र नभई सत्ता गठबन्धन र प्रधानमन्त्री पुष्पकमल दाहालको पनि संलग्नता रहेको बताए। प्रधानमन्त्रीका प्रेस सल्लाहकार गोबिन्द आचार्यका अनुसार यसमा प्रधानमन्त्रीको संलग्नता छैन। स्रोतका अनुसार प्रधानमन्त्रीले सिरोहियालाई पक्राउ नगर्न गृहमन्त्री लामिछानेलाई निर्देशन दिएका थिए। जिल्ला अदालत धनुषाका न्यायाधीश चित्रबहादुर गुरुङको एकल इजलासले नागरिकताको प्रकरणमा पक्राउ पुर्जी जारी गर्न अनुमति दिएको थियो। सिरोहियाविरुद्ध गत बैसिरोहिशाख १६ गते जिल्ला प्रहरी कार्यालय धनुषामा उजुरी परेको थियो। उजुरी परे लगत्तै केही अनलाइन सञ्चारमाध्यमले समाचार प्रकाशन गरेका थिए। त्यसबारे वैशाख २१ गते सिरोहियाले सामाजिक सञ्जाल ट्वीटरबाट नागरिकताबारे प्रष्ट्याएका थिए। राज्यका विभिन्न पदाधिकारीले व्यक्तिगत रूपमा प्रतिशोध रिसईबी लिएर मेरो नागरिकताको विषयमा प्रश्न उठाएकोमा सरोकारवाला तथा सर्वसाधारणको जानकारीका लागि मेरो नागरिकताको प्रतिलिपि यहाँ राखेको छु, सिरोहियाले नागरिकताको प्रतिलिपि ट्वीटरमा राख्दै भनेका थिए, नावालिगसहित परिवारका सदस्यका बारेमा २०३३०३४ सालमा राज्यले संकलन गरेको अभिलेखका आधारमा २०३६ सालमा १८ वर्ष पुगेर पहिलो नागरिकता र २०५७ मा प्रतिलिपि लिएको हुँ। राज्यकै अभिलेखबाट यी सबै विषय स्वभाविक रूपमा पुष्टि हुन्छन्। अनलाइन सञ्चारमाध्यममा समाचार प्रकाशन भएपछि जानकारी पाएका सिरोहियाले आफूमाथि कुनै सोधपुछ नभएको बताएका छन्। त्यसपछि उनले गृह मन्त्रालय र जिल्ला प्रहरी कार्यालय धनुषाविरुद्ध सर्वोच्च अदालतमा रिट निवेदन दिएका थिए। आफूमाथि धरपकड हुन सक्ने भन्दै सो रोक्न रिटमा माग गरिएको थियो। सर्वोच्च अदालतका न्यायाधीश टेकप्रसाद ढुंगानाको इजलासले नागरिकताको छानबिन गर्नुपर्ने कारण पेस गर्न गृह प्रशासनलाई आदेश दिएको थियो। रिटमा कारण देखाउ आदेश जारी गर्ने वा नगर्ने विषयमा निर्णय गर्न दुवै पक्षलाई जेठ ७ गते सोमबार छलफलमा बोलाएको थियो। अधुरो अनुसन्धान, तीव्र गिरफ्तारी आफूविरुद्ध जिल्ला प्रहरी कार्यालयमा उजुरी परेको भोलिपल्टै वैशाख १८ गते सिरोहियाले ध्यानाकर्षण भन्दै पत्रमार्फत प्रष्टीकरण दिएका थिए। नागरिकता विषयका उजुरी परेको भन्ने चर्चाप्रति आफ्नो ध्यानाकर्षण भएको जनाएका थिए। उक्त ध्यानाकर्षण पत्रमा उनले २०३४ सालमा नागरिकता ल्याएको उल्लेख गरेका थिए। मैले २०३४ मा नागरिकता लिएकामा नेपाली कागजको प्रतिपुरानो भएकाले २०५७ मा प्रतिलिपि लिएको हुँ, सिरोहियाले उल्लेख गरेका छन्, जसमा २०३३३४ को प्रतिलिपिअनुसार भनेर स्पष्ट उल्लेख छ। नम्बर पनि उही छ। मैले अरू नागरिकता लिएको छैन। २०३४ सालमा नागरिकता लिएपछि २०३६ मा अरू कसैका नाममा त्यही नम्बर लेखिएको छ भने त्यो आफ्नो जिम्मेवारीको विषय नभएको सिरोहियाले ध्यानाकर्षण पत्रमा जनाएका थिए। त्यस्तै हिमालयन रिइन्स्युरेन्सको प्रबन्ध पत्रमा टाइप गर्दा नम्बर गलत भएको कम्पनिले नै जानकारी दिएको छ। अझ प्रबन्धपत्रसहित कम्पनी रजिस्टरको कार्यालयमा बुझाइएको फाइलमा मेरो नागरिकताको प्रतिलिपि नत्थी भएकाले सत्यतथ्य आफंै स्थापित हुन्छ, सिरोहियाले ध्यानाकर्षण पत्रमा उल्लेख गरेका छन्, राज्यलाई शंका लागेमा कुनै पनि विषयमा अनुसन्धान गर्न सक्छ। जिम्मेवार नागरिकका हैसियतमा म हार्दिक स्वागत गर्दछु। सिरोहियाको धनुषाबाट जारी भएको नागरिकताको नम्बर र २०३६ भदौ २० मा जनकपुर उपमहानगरपालिका२ ठेगानाबाट शिवजी साहु तेलीको नाममा जारी भएको नागरिकता नम्बर एकै रहेको केही अनलाइन मिडियाहरूले प्रकाशन गरेका छन्। यस सम्बन्धमा उजुरी परेको तीन सातासम्म पनि प्रहरीले सिरोहियालाई सोधपुछ गरेको थिएन। प्रतिशोधको मुद्दा चलिरहेको बेला सिरोहियालाई पक्राउ गरिएको छ। सुनुवाइको मौकासमेत नदिएर पूर्वाग्राही ढंगले सिरोहियालाई पक्राउ गरेकामा संविधानविद्हरूले बताएका छन्। मंगलबार गिरफ्तार अघि पनि सिरोहियाले टेलिभिजनबाट विषयवस्तुकाबारे थप प्रष्टीकरण दिए। यसै सन्दर्भमा म केही कुराहरू राख्न चाहन्छु, अध्यक्ष सिरोहियाले अनुसन्धान, सोधखोज केही पनि नगरिकन पक्राउ पुर्जी जारी गरिएकामा आपत्ति जनाए। सरकारले पूर्वाग्राही ढंगले आफूलाई पक्राउ पुर्जी जारी गरिएको उनले बताए। सिरोहियालाई गिरफ्तार गर्नुपर्ने खालको मुद्दा नभएको उल्लेख गर्दै गृह मन्त्रालय र प्रहरीको कार्यशैलीप्रति संवैधानिक कानुनका विज्ञहरूले चिन्ता व्यक्त गरेका छन्। दुई खालको राज्य व्यवस्था हुन्छ। पुलिस स्टेट र वेलफेयर स्टेट (कल्याणकारी राज्य)। कुनै बेला पुलिस स्टेट हुन्थ्यो। त्यो बेला राज्यले चाहेअनुसार मान्छेलाई पक्राउ गर्ने थुन्ने गथ्र्यो, सविधानविद् डा भीमार्जुन आचार्यले भने, तर अहिलेको कल्याणकारी राज्यमा नागरिकको अधिकार सबैभन्दा ठूलो मानिन्छ। एकदमै अपवादमा बाहेक आरोप प्रमाणित नभएसम्म गिरफ्तार गर्नु हुन्न भन्ने अवधारणा हो। कैलाशजीलाई मात्र होइन जुनसुकै नागरिकलाई पनि आरोप लाग्नेबित्तिकै अदालत जाने र अदालतले अनुमति दिने अनि पक्राउ गर्ने प्रवृत्ति खतरा हो। संविधानविद् डा आचार्यका अनुसार, अदालतले प्रमाणित नहुँदै गिरफ्तारिका लागि अनुमति दिने र प्रहरीले पनि तुरुन्तै गिरफ्तार गर्ने कार्य पनि गलत हो। आज जसरी सिरोहियालाई पक्राउ गरियो, त्यो लोकतान्त्रिक राज्यप्रणालीले गर्ने कार्य होइन, उनले भने, भाग्ने वा प्रमाण लोप गर्ने अवस्था पनि थिएन। सिरोहियालाई जसरी पक्राउ गरियो यो शैली त भोलि अन्य निर्दोष व्यक्तिमा पनि लागू गर्ने खतरा देखियो। चौतर्फी विरोध सिरोहियाको गिरफ्तारको शैलीप्रति नेपाल पत्रकार महासंघ, नेपाल प्रेस युनियनलगायत विभिन्न संघसंस्थाहरूले विज्ञप्ति प्रकाशित गरि विरोध गरेका छन्। त्यस्तै पूर्वप्रधानमन्त्री, राजनीतिकर्मी एवं अधिकारकर्मीहरूले सामाजिक सञ्जालमा सरकारको निन्दा गरेका छन्। पत्रकार महासंघका महासचिव रोशन पुरीले विज्ञप्ति जारी गर्दै आफूमाथि लागेको आरोपका सन्दर्भमा न्यायिक छानबिनमा सघाउने प्रतिबद्धता जनाएका सिरोहियालाई पक्राउ गरिएको घटना प्रतिशोधपूर्ण रहेको पुष्टि भएको जनाएका छन्। सरकारका उपप्रधान तथा गृहमन्त्री रवि लामिछानेमाथि लागेका विभिन्न आरोपका सन्दर्भमा निरन्तर समाचार फलोअप गर्दै आएको कान्तिपुर दैनिक, त्यसको सम्पादकीय नेतृत्व तथा समग्र सञ्चार क्षेत्रलाई लाञ्छित गर्ने गरी उपप्रधान तथा गृहमन्त्री लामिछानेले दिएका अभिव्यक्तिहरूले अध्यक्ष सिरोहियालाई पक्राउ गरिएको घटना प्रतिशोधपूर्ण रहेको पुष्टि गरेको महासंघको ठहर छ, विज्ञप्तिमा भनिएको छ। त्यस्तै सामुदायिक रेडियो प्रसारक संघ (अकोराब) नेपालले प्रेस विज्ञप्ति जारी गर्दै कार्यकक्षबाटै सिरोहियालाई पक्राउ गरिएको घटना प्रतिशोध भएको जनाएको छ। गृहमन्त्री सहकारी ठगी प्रकरणमा जोडिएको बारेमा लगातार समाचार प्रकाशित गरिरहेको कान्तिपुर पब्लिकेसन्सका प्रबन्ध निर्देशक सिरोहियाले आफूमाथि लागेको आरोपबारे न्यायिक छानबिनमा सघाउने बताइरहेका बेला कार्यकक्षबाटै पक्राउ गरिनु स्वतन्त्र प्रेसविरुद्ध राज्यले साँध्ने निशाना र प्रतिशोधपूर्ण रहेको बुझ्न कठिन छैन, विज्ञप्तिमा भनिएको छ, एउटा स्वतन्त्र पत्रकारिता संस्थाका प्रमुखलाई यसरी अनावश्यक रूपमा थुनामा राख्नु निन्दनीय कदम हो। स्वतन्त्र पत्रकारिता प्रजातन्त्रको आधारशीला हो। सञ्चार जगतले निर्भीक र स्वतन्त्र रूपमा आफ्नो काम गर्न दिनुपर्छ। समाजवादी प्रेस संगठनले प्रेस विज्ञप्ति जारी गर्दै गृहमन्त्री लामिछानेका अनगिन्ति अपराधजन्य गतिविधि दबाउन यस्तो हर्कत गरिएकोमा कुनै शंका नरहेको जनाएको छ। गृहमन्त्री रवि लामिछानेका सहकारी ठगी, दोहोरो राहदानीलगायतका विषयमा निरन्तर समाचार प्रवाह गरिरहेको र उनीउपर कानुनी सजायका निम्ति खबरदारी गरिरहेको कान्तिपुरमाथि राज्यले प्रतिशोध साँध्दै उक्त सञ्चारगृहका प्रमुख व्यक्तिलाई धरपकड गरिएको पाइएको छ। स्वतन्त्र सञ्चारगृहभित्र प्रहरीको परेड देखाएर सिंगो सञ्चार क्षेत्रलाई आतंकित पार्ने सरकारको प्रयत्न प्रेस तथा अभिव्यक्ति स्वतन्त्रताका प्रतिकूल छ, अध्यक्ष विश्वमणि सुवेदीद्वारा जारी विज्ञप्तिमा भनिएको छ, यसले सञ्चारक्षेत्रमाथि विगतमा पञ्चायत तथा शाही सत्ताले समेत हिम्मत गर्न नसकेको बर्बरतापूर्ण व्यवहार प्रदर्शन गरेको हाम्रो ठहर छ। पूर्वप्रधानमन्त्री डा बाबुराम भट्टराईले सिरोहियालाई पक्राउ गरेर सरकारले लज्जास्पद काम गरेको टिप्पणी गरेका छन्। भट्टराईले सामाजिक सञ्जाल एक्समा लेखेका छन्, माओवादी जनयुद्धको बेला २०५८ जेठमा दरबार हत्याकाण्डसम्बन्धी मेरो लेख छापेबापत तत्कालीन राजा ज्ञानेन्द्रको सरकारले सिरोहिया लगायतका कान्तिपुरकर्मीहरूलाई यसरी नै गिरफ्तार गर्दा हाम्रा तत्कालीन सुप्रिम कमान्डर प्रचण्ड लगायत हामीले त्यसको तीव्र विरोध गरेका थियौं १ आज उनै प्रचण्ड ज्ञानेन्द्रको ठाउँमा हुँदा उनले नै ज्ञानेन्द्रपथ अनुशरण गरेको देख्दा म अत्यन्त लज्जित छु ! मानव अधिकारकर्मी मोहना अन्सारीले सामाजिक सञ्जाल एक्समा प्रतिशोध लिने र प्रेस जगतलाई कुन्ठित पार्ने कदम लोकतान्त्रिक राज्यमा स्वीकार्य नहुने उल्लेख गरेकी छिन्। राष्ट्रिय मानव अधिकार आयोगकी पूर्वसदस्य अन्सारीले लेखेकी छिन्, कानुन सबैका लागि हुन्छ। सिरोहियामात्र होइन जो कसैले पनि गैरकानुनी ढंगले नागरिकता लिएको प्रमाणित भए सजायको भागीदार बन्नुपर्छ। तर, पूर्वाग्राही ढंगले राज्य शक्तिको दुरुपयोग गरेर विरोधीलाई तह लगाउने, आलोचकलाई तर्साउने, प्रतिशोध लिने र प्रेस जगतलाई कुन्ठित पार्ने कदम लोकतान्त्रिक राज्यमा स्वीकार्य हुँदैन। कान्तिपुर दैनिकका पूर्वसम्पादक तथा वरिष्ठ पत्रकार नारायण वाग्लेले गृहमन्त्री लामिछानेको भूमिकाप्रति थप सन्देह भएको उल्लेख गरेका छन्। प्रेसमाथि दागा धर्दै आएका गृहमन्त्रीको भूमिकाप्रति थप सन्देह, वाग्लेले सोसल मिडिया एक्समा लेखेका छन्, कान्तिपुरका प्रकाशक कैलाश सिरोहियाको नागरिकताबारे एकाएक उजुरी र गिरफ्तारीले प्रेसमाथि दागा धर्दै आएका गृहमन्त्रीको भूमिकाप्रति थप सन्देह दिएको छ। पत्रिकाको समाचार प्रवाहमा कुनै आँच नआओस्। जनताको अकुन्ठित प्रेस अधिकार जारी रहोस्। प्रेस स्वतन्त्रतामाथिको कालो दिन अध्यक्ष सिरोहियालाई पक्राउ गरिनुलाई गृहमन्त्री लामिछानेले पदको दुरुपयोग गरेको भन्दै सर्वत्र विरोध भएको छ। पूर्वन्यायाधीश, संवैधानिक कानुनका जानकारहरूले पनि निन्दा गरेका छन्। सर्वोच्च अदालतका पूर्वन्यायाधीश बलराम केसीका अनुसार, प्रेस स्वतन्त्रताका माथिको कालोदिनको संज्ञा दिए। सिरोहियाजीमाथि अभियोग लाग्नुपर्ने कारण नै थिएन। उजुरी कसको पर्यो र किन र कसरी पर्यो ? भन्नेतिर अनुसन्धान हुनुपथ्र्यो, पूर्वन्यायाधीश केसीले भने, पक्राउ पुर्जी जारी गराएर पब्लिकेसन्सको कार्यकक्षमा पुगेर खुंखार अपराधीलाई झैं गरी जुन शैलीले पक्राउ गरियो, यो सरकारको गलत कार्य हो। नेपाली नागरिकका रूपमा व्यावसायिक ढंगले लामो समयदेखि मिडिया व्यवसाय गरिरहेको व्यक्तिमाथि गरिएको पक्राउप्रति उपप्रधान एवं गृहमन्त्री रवि लामिछाने जवाफदेहि हुनुपर्ने पूर्वन्यायाधीश केसीले बताए। सिरोहियाको प्रतिष्ठामाथि आघात पुगेको छ, पूर्वन्यायाधीश केसीले भने, सहकारी काण्डमा शंका गरिएका व्यक्ति गृहमन्त्री रवि लामिछाने हुन्। गृहमन्त्रीमार्फत प्रहरी परिचालित हुने हो। पदको दुरुपयोग गरेका गृहमन्त्री रवि लामिछानेमाथि नैतिकताको प्रश्न छ। जवाफदेही हुनुपर्छ। यदि गृहमन्त्री लामिछानेले सिरोहियालाई पक्राउ गर्ने जानकारी दिएको भएमा प्रधानमन्त्री पुष्पकमल दाहालले रोक्नु पर्ने पूर्वन्यायाधीश केसीको भनाइ छ। संविधानविद् डा आचार्यले सहकारी प्रकरणमा गृहमन्त्री लामिछानेको संलग्नता सम्बन्धमा समाचार प्रकाशित भएको बेला प्रतिशोधको भावनाले सिरोहियामाथि पक्राउ गरिएको आम बुझाई रहेको बताए। सहकारी प्रकरणमा प्रकाशित समाचार असत्य भएको भए कानुनी उपचार लिएको भए हुन्थ्यो, संविधानविद् डा आचार्यले थपे, अहिले जुन ढंगले पक्राउ गरियो। यो निन्दनीय काम हो। यो घटनाले सत्ता पक्ष र प्रतिपक्षबीच धु्रवीकरण बढाएको चर्चा गर्दै डा आचार्यले विविधता र बहुलता भएको मुलुकमा राजनीतिक दल, नागरिक, आम सञ्चार बीच ध्रुवीकरण भएमा थप संकट निम्तने भएकोले सजग हुन आग्रह गरे। नेपाल पत्रकार महासंघका अध्यक्ष विपुल पोखरेलले गृहमन्त्री लामिछानेले सत्ता र शक्तिको दुरुपयोग भएको बताए। कसैप्रति नियत राखेर राज्य संरचना परिचालन गर्नु सत्ता र शक्तिको दुरुपयोग हो, महासंघका अध्यक्ष पोखरेलले भने, राज्यलाई अधिकारको दुरुपयोग नगर्नकालागि मिडियाले अझैं गम्भीर ढंगले खबरदारी गर्नुपर्ने अवस्था देखेको छु। सम्पादकीय स्वतन्त्रताको उच्चतम अभ्यास गर्न अपिल गर्छु। नेपाल मिडिया सोसाइटीका अध्यक्ष शुभशंकर कँडेलले लोकतन्त्र र प्रेस स्वतन्त्रतामाथिकै हस्तक्षेप भएको बताए। यस घटनाबाट कोही पनि खुसी वा हतोत्साही नहुनुहोस्, कँडेलले भने, कमिलाको प्वाँख पलाएको सन्दर्भ हो। मिडिलाई सबक सिकाउन खोज्ने ज्ञानेन्द्र शाह, लोकमान सिंह कार्की विगतमा असफल भए। नागरिक अधिकार र अभिव्यक्ति स्वतन्त्रताको पक्षधरहरू एकजुट हुनु पर्ने बेला हो, योे। यो लोकतान्त्रिक राज्यप्रणालीले गर्ने कार्य होइन। भाग्ने वा प्रमाण लोप गर्ने अवस्था पनि थिएन। सिरोहियालाई जसरी पक्राउ गरियो यो प्रवृत्ति त भोलि अन्य निर्दोष व्यक्तिमा पनि लागू गर्ने खतरा देखियो। डा भीमार्जुन आचार्य, संविधानविद् कार्यकक्षमा पुगेर खुंखार अपराधीलाई झै गरी जुन शैलीले पक्राउ गरियो, यो सरकारको गलत कार्य हो। पदको दुरुपयोग गरेका गृहमन्त्री रवि लामिछाने जवाफदेही हुनुपर्छ।  बलराम केसी, पूर्वन्यायाधीश, सर्वोच्च अदालत राज्यलाई शक्तिको दुरुपयोग नगर्नका लागि अझैं गम्भीर ढंगले मिडियाले खबरदारी गर्नुपर्ने अवस्था देखेको छुँ। सम्पादकीय स्वतन्त्रताको उच्चतम अभ्यास गर्न अपिल गर्छु। विपुल पोखरेल, अध्यक्ष नेपाल पत्रकार महासंघ कमिलाको प्वाँख पलाएको सन्दर्भ हो। मिडियालाई सबक सिकाउन खोज्नेहरू विगतमा असफल भएका हुन्। नागरिक अधिकार र अभिव्यक्ति स्वतन्त्रताको पक्षधरहरू एकजुट हुनु पर्ने बेला हो, योे।शुभशंकर कँडेल, अध्यक्ष नेपाल मिडिया सोसाइटी"
"सबैभन्दा धनी श्रममन्त्री,गरिब परराष्ट्रमन्त्री","काठमाडौं : सरकारले प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको छ। बिहीबारको मन्त्रिपरिषद् बैठकको निर्णयअनुसार प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको थियो। प्रधानमन्त्री प्रचण्डको नाममा एभरेस्ट बैंकमा २५ लाख रुपैयाँ नगद मौज्दात रहेको छ। यस्तै भरतपुर महानगरपालिका१४ मा १४ कठ्ठा पार्किङको जग्गासहित घर, भरतपुर महानगरपालिकामा स्वर्गीय पत्नी सीता दाहालको नाममा १ कठ्ठा जमिन रहेको उल्लेख छ। विवरणअनुसार प्रधानमन्त्रीसँग ५ तोला सुन समेत छ। विवरणअनुसार प्रधानमन्त्रीको नाममा कुनै पनि पशु धन, ऋण र सवारी साधन छैन। गृहमन्त्रीकी पत्नी निकिताको नाममा बूढानीलकण्ठ८ मा ५ आना जग्गामा बनेको ३ करोड ७५ लाख रुपैयाँको घर रहेको छ। यस्तै निकिता पौडेलको नाममा ८० तोला सुन, १५२० केजी चाँदी छ। निकितासँग गोपीकृष्ण सेन्ट्रल कम्प्लेक्सको १० रोपनी ८ आना जग्गाको २५ प्रतिशत सेयर र ४२ लाख रुपैयाँमा दुवैको निजी आय र बचतबाट खरिद गरेको टाटा नेक्सनको विद्युतीय कार रहेको विवरणमा उल्लेख छ। यस्तै उनी नारी टेलिभिजन र गोपीकृष्ण कामाक्ष मिडिया कम्पनीको सञ्चालक रहेको र नारी टेलिभिजनको हालको मूल्य ३ करोड रुपैयाँ र कामाक्ष मिडियाको हालको मूल्य १ करोड रुपैयाँ रहेको विवरणमा उल्लेख छ। श्रममन्त्री सबैभन्दा धनी १५० तोला सुन २ करोड रुपैयाँ बैंकमा सरकारले जारी गरेको सार्वजनिक सम्पत्ति विवरणअनुसार राष्ट्रिय स्वतन्त्र पार्टीका सांसद तथा वर्तमान श्रम, रोजगार तथा सामाजिक सुरक्षामन्त्री डोलप्रसाद अर्याल सबैभन्दा धनी मन्त्री देखिएका छन्। उनीसँग निजी कमाइबाट जोडेको काठमाडौं महानगरपालिका१६ मा २८७ वर्गमिटरमा फैलिएको घर रहेको छ। जसको लागत ३ करोड रुपैयाँ छ। घर भने श्रीमती अम्बिका केसीको नाममा रहेको विवरणमा उल्लेख छ। त्यस्तै श्रीमतीको नाममा धादिङ र काठमाडौंका ५ स्थानमा विभिन्न कित्ताका जग्गाहरू रहेको विवरणमा उल्लेख छ। त्यस्तै मन्त्री अर्यालको नाममा लमजुङका विभिन्न ५ स्थानमा जग्गा रहेको छ। उक्त जग्गाहरू ६ रोपनीदेखि ६ आनासम्मका रहेको विवरणमा उल्लेख छ। निजी व्यापारबाट जोडेका उक्त सम्पत्तिको मूल्य करोडौं रहेको छ। त्यस्तै मन्त्री अर्यालसँग १५० तोला सुन, १०० तोला चाँदी र १० तोला हिरा रहेको छ। उक्त सुन व्यापारबाट जोडेको उनले भनेका छन्। त्यस्तै मन्त्री अर्याल र श्रीमतीका नाममा गरेर विभिन्न ७ वटा बैंकमा २ करोड बढी नगद मौज्दात रहेको छ। त्यस्तै मन्त्री अर्यालसँग व्यापारबाट आर्जन गरेका ६ वटा कम्पनी र संस्थाका सेयर रहेको विवरणमा उल्लेख गरेका छन्। उक्त कित्ता २ हजारदेखि ३५ हजारसम्म रहेको विवरणमा उल्लेख छ। त्यस्तै मन्त्री अर्यालसँग टोयटा प्राडो र टाटाको नेक्सन ईभी कार रहेको विवरणमा उल्लेख छ। उनले निजी कमाइबाट ब्यांकेटदेखि टुर एन्ड ट्राभल्स, रेमिटलगायत जोडेका छन्। मन्त्री अर्यालले लिएको साढे २ करोड ऋणमध्ये एक करोड चुक्ता गरेका छन् भने डेढ करोड ऋण दिएको विवरणमा उल्लेख छ। सबैभन्दा गरिब मन्त्री उपप्रधानमन्त्री तथा परराष्ट्रमन्त्री नारायणकाजी श्रेष्ठ उपप्रधानमन्त्री तथा परराष्ट्रमन्त्री नारायणकाजी श्रेष्ठ समग्र मन्त्रीमण्डलमध्ये सबैभन्दा कम सम्पत्ति बुझाउने मन्त्रीमा पर्छन्। विवरणअनुसार उनको बैंक खातामा १ लाख २२ हजार ९ सय १८ रुपैयाँ देखिन्छ। गोरखाको सिरानचोक गाउँपालिका ८ मा ३ कित्ता जग्गा, एउटा कित्ता ३१ रोपनी १५ आना छ, अर्को कित्ता १ रोपनी १० आना र अर्को ५ रोपनी ७ आना पैत्रिक सम्पत्ति छ। यस्तै बा १० च ५७९८ नम्बरको महिन्द्रा गाडी पनि रहेको विवरणमा उल्लेख छ। उक्त गाडी प्रधानमन्त्री तथा माओवादी केन्द्रका अध्यक्ष प्रचण्डले प्रयोगका लागि उपलब्ध गराएको उल्लेख छ। अर्थमन्त्री वर्षमान पुन पुनसँग एनएमबी बैंकमा ३३ लाख ७० हजार ६ सय १८ रुपैयाँ मौज्दात छ। त्यसैगरी रोल्पा नगरपालिका७ माडीचौरमा ८ सय २० वर्गमिटर पैतृक सम्पत्ति, एक थान हलुका सवारीसाधन पनि छ। उपप्रधान, भौतिक पूर्वाधार तथा यातायातमन्त्री रघुवीर महासेठ उपप्रधान, भौतिक पूर्वाधार तथा यातायात मन्त्री रघुवीर महासेठको नाममा जनकपुरमा ४२०० वर्गमिटर जग्गामा घर, ललितपुरमा २ रोपनी १३ आना जग्गा र घर, धनुषामा ७ बिघा क्षेत्रफल जग्गा, ललितपुरकै अर्को ठाउँमा १ रोपनी ७ आना जग्गा रहेको छ। त्यस्तै महासेठको नाममा धनुषामा १ बिघा बढी जग्गा रहेको छ। यस्तै मन्त्री सेठको नाममा २ करोड २५ लाख रुपैयाँ बराबर नगद, ४३ तोला सुन र १५ किलो चाँदी छ। मन्त्रीकी पत्नीको नाममा विभिन्न कम्पनीको ३ करोड ५५ लाख रुपैयाँ बराबरको सेयर रहेको छ। शिक्षा, विज्ञान तथा प्रविधिमन्त्री सुमना श्रेष्ठ शिक्षा, विज्ञान तथा प्रविधिमन्त्री सुमना श्रेष्ठको बैंक खातामा १ करोड ५० लाख रुपैयाँ, श्रीमान्को नाममा २४१ करोड रुपैयाँ, एनआईसी एसिया बैंक खातामा १ करोड १५ लाख रुपैयाँ, एभरेस्ट बैंकमा ३७ लाख रुपैयाँ रहेको छ। श्रेष्ठको नाममा काभ्रेमा ८ रोपनी ६ आना ३ पैसा जग्गा, विवाहमा उपहार पाएको १० तोला र हजुरआमाको शेषपछि पाएको १ तोला गरी ११ तोला सुन, विवाहमा उपहार पाएको १ सय तोला चाँदी, विवाहमा उपहार पाएको हिराको सेट र हजुरआमाको शेषपछि पाएको हिराको टप, एक थान स्कुटर, एक थान विद्युतीय गाडी रहेको छ। संस्कृति, पर्यटन तथा नागरिक उड्डयनमन्त्री हितबहादुर तामाङ संस्कृति, पर्यटन तथा नागरिक उड्डयनमन्त्री हितबहादुर तामाङको नाममा राष्ट्रिय वाणिज्य बैंकमा ७ लाख ५० हजार रुपैयाँ नगद, चल सम्पत्तिमा १३ लाख नगद, नुवाकोट पञ्चकन्या गाउँपालिका३ मा १२ रोपनी ८ आना ३ पैसा १ दाम जग्गा पैतृक सम्पत्ति र ६ तोला सुन र ७८ तोला चाँदी रहेको छ। कृषि तथा पशुपन्छी विकासमन्त्री ज्वालाकुमारी शाह कृषि तथा पशुपन्छी विकासमन्त्री ज्वालाकुमारी साहको बाराको कलैया उपमहानगरपालिकामा पुख्र्यौली जग्गा, जितपुर सिमरा उपमहानगरपालिका१६ मा जग्गा, श्रीमान अमृत शर्मा बजगाईंको जितपुर सिमरामा ५) कठ्ठा पुख्र्यौली सम्पत्ति र सर्लाहीमा ५० लाखमा खरिद गरेको पैतृक जग्गा रहेको छ। यस्तै मन्त्री साहको १० तोला सुन, २५ तोला चाँदी, बैंक खातामा ३० हजार रुपैयाँ तलब र ४ कठ्ठामा बनेको अढाइ तल्लाको घर भएको सम्पत्ति विवरणमा उल्लेख छ। सञ्चार तथा सूचना प्रविधिमन्त्री रेखा शर्मा सञ्चार तथा सूचना प्रविधिमन्त्री रेखा शर्माको नाममा कीर्तिपुरमा ६ अना १ पैसा एक दामको साढे दुईतले घर, ६ तोला सुन र २ तोला चाँदी, राष्ट्रिय वाणिज्य बैंकमा १ लाख ५० हजार, एभरेस्ट बैंकमा २८ हजार र क्यारिना ऋण तथा बचत सहकारी संस्थामा २० लाख नगद मौज्दात, ३६ लाख बराबरको हुन्डाई कार रहेको छ। ऊर्जा जलस्रोत तथा सिँचाइमन्त्री शक्तिबहादुर बस्नेत ऊर्जा जलस्रोत तथा सिँचाइमन्त्रीको ५ तोला सुन रहेको र यसको स्रोत पैतृक नै भएको उल्लेख गरेका छन्। उनको १० लाख बैंक खाता देखिन्छ। ६ लाख बराबरको सेयर खरिद गरेका छन्। जाजरकोट र सुर्खेत गरेर २ स्थानमा घर घडेरी विवरणमा उल्लेख छ। संघीय मामिला तथा समान्य प्रशासनमन्त्री भानुभक्त जोशी जोशीको ९० तोला सुन रहेको उल्लेख गरेका छन्। काठमाडौं कीर्तिपुरमा एउटा घर बझाङ २ ठाउँमा गरेर ४ रोपनी जग्गा भएको खुलाएका छन्। ८ लाख रुपैयाँको सेयर। केही सुनचाँदी भएको विवरण राखेका छन्। कानुन, न्याय तथा संसदीय मामिलामन्त्री पदम गिरी गिरीको स्वामित्वमा २३ तोला सुन छ। कुश्मामा ७ आना जग्गामा घर। अन्य दुई ठाउँमा ७ र ४ आना जग्गा सबै पैतृक सम्पत्ति भएको खुलाएका छन्। ५० लाखको सेयर र ४० लाख ऋण लिएको देखाएका छन्। भूमि व्यवस्था, सहकारी तथा गरिबी निवारणमन्त्री बलराम अधिकारी भूमि व्यवस्था, सहकारी तथा गरिबी निवारणमन्त्री बलराम अधिकारीसँग १० तोला सुन छ। १५ लाख स्वआर्जन गरेको देखाएका छन्। कपिलवस्तुका विभिन्न ठाउँमा अढाई विघा परिवारका अरु सदस्यका नाममा पनि देखिएको छ। उद्योग, वाणिज्य तथा आपूर्तिमन्त्री दामोदर भण्डारी मन्त्री दामोदर भण्डारीको विवरणमा ६ तोला सुन रहेको उल्लेख छ। बैतडी पाटनमा ६ कोठे घर छ। बैतडी कञ्चनपुर गरेर २ रोपनि २ कठ्ठा जग्गा ११ लाख बैँक ब्यालेन्स र ८ लाखको सेयर देखिन्छ। महिला बालबालिका तथा ज्येष्ठ नागरिक मन्त्री भगवती चौधरी चौधरीसँग ७५ तोला सुन छ। उनीसँग २५ किलोग्राम चाँदी छ। सुनसरी र काठमाडौंमा गरेर २ करोड ६७ लाखको घरजग्गा रकमको विवरण छ। स्व आर्जनबाट ४६ लाखको विभिन्न ठाउँमा जग्गा किनेको विवरण देखिन्छ। उनको १७ लाख मौज्दात रकम छ। र ३ लाख बराबरको सेयर रहेको विवरण छ। खानेपानी मन्त्री राजेन्द्रकुमार राई स्वामित्वको १० तोला सुन र १०० तोला चाँदी छ। धनकुटाका विभिन्न ठाउँमा जग्गा विवरणमा छ। २ ओटा स्कुटर ४५ लाख ऋण देखिन्छ। रक्षामन्त्री हरि उप्रेती रक्षामन्त्री हरि उप्रेतीसँग २५ तोला सुन छ। सर्लाहीका विभिन्न ठाउँमा गरेर करिब ४ बिघाहा जग्गा र घडेरी विवरणमा रहेको छ। सहरी विकासमन्त्री धनबहादुर बुढा मन्त्री धनबहादुर बुढासँग १५० तोला सुन र ३०० तोला चाँदी छ। काठमाडौंको ३ ठाउँमा घर जग्गा र डोल्पामा जग्गा विवरणमा छ। ६० लाख मौज्दात रकम देखिन्छ। वनमन्त्री नवलकिशोर साह सुडी उनकी श्रीमती सावित्रीकुमारी सुडीसँग ५६ तोला सुन र ६५० ग्राम चाँदी छ। उनले विवरणमा छोरा सुमित कुमारसँग ३५ तोला सुन, बुहारीहरू माधवी भारतीसँग २२ तोला सुन, शालिनी देवीसँग १७ तोला र मञ्जु साहसँग २८ तोला सुन रहेको उल्लेख गरेका छन्। सप्तरीका विभिन्न ठाउँमा जग्गा विवरणमा छ। उनको १ करोड ३५ लाखको शेयर रहेको छ। करिब डेढ करोड मौज्दात रकम रहेको छ। हालसम्म सम्पत्ति विवरण नबुझाउने मन्त्रीमा स्वास्थ्यमन्त्री प्रदीप यादव र स्वास्थ्य राज्यमन्त्री हसिना खान छन्।"
विकल पौडेलविरुद्ध अख्तियारले हाल्यो अर्को मुद्दा,"काठमाडौं : अख्तियार दुरूपयोग अनुसन्धान आयोगले सुरक्षण मुद्रण केन्द्रका तत्कालीन कार्यकारी निर्देशक विकल पौडेलविरुद्ध अर्को भ्रष्टाचार मुद्दा दायर गरेको छ। आयोगले पौडेलविरुद्ध पदको दुरूपयोग गरी गैरकानुनी सम्पत्ति आर्जन गरेको आरोपमा बुधबार विशेष अदालत काठमाडौंमा आरोप पत्र दायर गरेको हो। अख्तियराले उनीविरुद्ध ६२ करोड १९ लाख १८ हजार ६८४ रुपैषाँ विगो माग गरेको छ। पौडेलको सम्पूर्ण आयव्यय हिसाब गर्दा २ करोड १ लाख ४३ हजार ८८८ रुपैयाँ देखिए पनि उनको नामम रहेको सम्पत्ति ५४ करोड २० लाख बढी देखिएको आयोगको अनुसन्धानबाट देखिएको छ। 'प्रतिवादी पौडेलले आफू राष्ट्रसेवक रहेको बखत पेस गरेको सम्पत्ति विवरणमा उल्लेखित विवरणहरू उल्लेख नगरी वास्तविक भए रहेको सम्पत्ति लुकाई छिपाई झुठ्ठा विवरण पेस गरेको पुष्टि भएकाले उक्त कार्य भ्रष्टाचार निवारण ऐन, २०५९ को दफा १६ को उपदफा (२) बमोजिमको कसुर भएको हुँदा निज प्रतिवादी विकल पौडेललाई भ्रष्टाचार निवारण ऐन, २०५९ को दफा १६ को उपदफा (२) बमोजिम कैद र जरिवाना गरी यसरी लुकाई छिपाई राखिएको सम्पत्ति जफत हुनसमेत मागदाबी लिइएको छ,' अख्तियारले विज्ञप्तिमा भनेको छ। यसैबीच मंगलबार विशेष अदालतले पौडेललाई सुरक्षण मुद्रण प्रकरणमा दुई वर्ष कैद सजाय, २५ करोड विगो र त्यति नै जरिवाना भराउने फैसला गरेको थियो।सुरक्षण प्रेसको सफ्टवेयर तथा अन्य उपकरण खरिदको लागि बोलपत्र आह्वान गर्दा सार्वजनिक खरिदसम्बन्धी प्रचलित कानुन विपरित केही सीमित व्यक्ति विशेष वा कम्पनीसँग मिलेर सरकारको सम्पत्ति गैरकानुनी तवरले हानिनोक्सानी गरी भ्रष्टाचार गरेको ठहर गर्दै अख्तियारले पौडेलसहित छजनाविरुद्ध ४० करोड ८५ लाख ७४ हजार ७४० रुपैयाँ विगोसहित मुद्दा दायर गरेको थियो।"
संसद् सचिवालयले प्रस्ताव गरेको बजेट नघटाउन अर्थमन्त्रीलाई सभामुखको आग्रह,काठमाडौं : सभामुख देवराज घिमिरेले संघीय संसदको कामकारवाहीका लागि बजेटको कमि हुन नदिन आग्रह गरेका छन्। बुधबार सिंहदरबारमा संसदका लागि आवश्यक पर्ने बजेटका विषयमा विषयगत समितिका सभापतिसहित अर्थमन्त्री वर्षमान पुनसँग छलफल गर्दै सभामुख घिमिरेले आगामी आर्थिक वर्षमा सचिवालयले प्रस्ताव गरेको बजेट नघटाउन आग्रह गरेका हुन्। बजेट अभावका कारण समितिहरूको काम कारवाहीमा असर परेको भन्दै उनले आगामी आर्थिक वर्षमा यसलाई विचार गर्न समेत आग्रह गरेका थिए। छलफलका क्रममा अर्थमन्त्री पुनले आगामी बजेटमा संसदको बजेटलाई कटौती हुन नदिने गरि अघि बढ्ने आश्वासन दिएको उद्योग तथा वाणिज्य र श्रम तथा उपभोक्ता हित समितिका सभापति अव्दुल खानले जानकारी दिए। छलफलमा बजेटका अभावका कारण भइरहेको समस्याका बारेमा जानकारी गराउँदै समिति सभापतिहरूले संसदको कामकारवाहीलाई चुस्त दुरुस्त बनाउन बजेटको कमी हुन नदिन आग्रह गरेका थिए ।
प्रधानमन्त्री दाहाललाई सम्पादकहरूको ५ बुँदे ज्ञापन पत्र,"काठमाडौं : कान्तिपुर मिडिया ग्रुपका अध्यक्ष कैलाश सिरोहियालाई प्रहरीले कार्यकक्षबाटै पक्राउ गरिएको घटनाप्रति प्रमुख सञ्चारमाध्यमका सम्पादकहरूले प्रधानमन्त्री पुष्पकमल दाहालसँग आपत्ति जनाएका छन्। उनीहरूले प्रधानमन्त्री दाहाललाई ५ बुँदे ज्ञापन पत्र बुझाउँदै सञ्चार गृहभित्र प्रहरी प्रवेश गरी पक्राउ गरिएको घटना निन्दनीय भएको बताएका छन्। 'जुन परिस्थितिमा, जस्तो आरोप लगाएर, जसरी कैलाश सिरोहियालाई गिरफ्तार गरियो, त्यसले गम्भीर प्रश्न खडा गरेको छ। कुनै पनि सञ्चार गृहभित्र प्रहरी प्रवेश गरी पक्राउ गरिएको घटनालाई हामीले प्रेसमाथि दबाब र त्रास सिर्जना गर्ने उद्देश्यका रूपमा लिएका छौं,' विज्ञप्तिमा भनिएको छ। गृहमन्त्री रवि लामिछाने मिडियामाथि किन शत्रुभावका साथ जाइलागेको भन्दै सम्पादकहरूले प्रधानमन्त्रीलाई स्पष्ट पारेका छन्। 'गृहमन्त्री रवि लामिछाने स्वयं र उनी पहिले साझेदार रहेको गोर्खा मिडिया नेटवर्कले विभिन्न सहकारीमा आममानिसले राखेको करिब एक अर्ब रूपैयाँ अपचलन गरेका समाचार मिडियाले निरन्तर लेखिरहेका छन्। मिडियाले लेखेका यिनै समाचारलाई उनले गरिमामय संसदमा उभिएर आफूमाथि मिडिया ट्रायल भएको बताएका छन्। जबकि पालिका तहमा भएका छानबिन र स्वयं नेपाल प्रहरीको सिआइबीले गरेका छानबिनले उनी र उनी सञ्चालक रहेको मिडिया कम्पनीले सहकारीको रकम हिनामिना गरेको स्थापित गरेका छन्। सत्ता दुरूपयोग गरेर आफूमाथि अभियोजन हुने र मुद्दा लाग्ने कुरालाई गृहमन्त्रीले रोकेका छन्। हामी यसबारे पनि प्रधानमन्त्रीको ध्यानाकृष्ट गराउन चाहन्छौं,' विज्ञप्तिमा भनिएको छ। सम्माननीय प्रधानमन्त्रीज्यू,नेपालका प्रमुख सञ्चार माध्यममा कार्यरत हामी सम्पादकहरू पछिल्लोपटक सञ्चार गृहमा भएको धरपकडका सम्बन्धमा निम्न विषयहरूमा तपाईंको ध्यानाकृष्ट गर्न चाहन्छौंः १ कान्तिपुर मिडिया ग्रुपका अध्यक्ष कैलाश सिरोहियालाई प्रहरीले उनकै कार्यकक्षबाट मंगलबार गिरफ्तार गरेको छ। नेपालको कानुन सबै नागरिकले समान रूपमा पालना गर्नुपर्छ र सिरोहियाले कानुनविपरीत कुनै पनि काम गरेका भए कानुनले तोकेबमोजिम सजाय भोग्नुपर्छ। यसका लागि आफू तयार रहेको सिरोहिया स्वयंले पनि सार्वजनिक रूपमै बताइसकेका छन्। २ जुन परिस्थितिमा, जस्तो आरोप लगाएर, जसरी कैलाश सिरोहियालाई गिरफ्तार गरियो, त्यसले गम्भीर प्रश्न खडा गरेको छ। कुनै पनि सञ्चार गृहभित्र प्रहरी प्रवेश गरी पक्राउ गरिएको घटनालाई हामीले प्रेसमाथि दबाब र त्रास सिर्जना गर्ने उद्देश्यका रूपमा लिएका छौं। उनलाई लगाइएका आरोपबारे सरकारी निकायले कहिल्यै सोधपुछ गरेको छैन। हिजो एक्कासि उनलाई नागरिकतासँग जोडिएका केही प्राविधिक विषयलाई लिएर गिरफ्तार गरिएको छ। यो विषय अब अदालतले नै निरूपण गर्नेछ। ३ प्रधानमन्त्रीज्यू, हामी तपाईंलाई स्मरण गराउन चाहन्छौं तपाईंको सरकारमा पहिलोपटक गृहमन्त्री बन्दा रवि लामिछाने नेपालका नागरिक थिएनन्। अदालतको फैसलापछि उनले नेपालको नागरिकता पुनः प्राप्त गरेका भए पनि एकैपटक दुई देशको राहदानी बोकेको गम्भीर कसुरमा उनी सजायका भागीदार थिए र छन्। ४ गृहमन्त्री रवि लामिछाने अहिले मिडियामाथि किन शत्रुभावका साथ जाइलागेका छन् भन्ने पनि हामी स्पष्ट गर्न चाहन्छौं। सहकारी ठगीको समस्या विकराल बनेको छ। अहिले लाखौं नेपालीले सहकारीमा बचत गरेको अर्बौं रूपैयाँ अपचलनमा परेको छ र उनीहरूले आफ्नै पैसा फिर्ता पाएका छैनन्। गृहमन्त्री रवि लामिछाने स्वयं र उनी पहिले साझेदार रहेको गोर्खा मिडिया नेटवर्कले विभिन्न सहकारीमा आममानिसले राखेको करिब एक अर्ब रूपैयाँ अपचलन गरेका समाचार मिडियाले निरन्तर लेखिरहेका छन्। मिडियाले लेखेका यिनै समाचारलाई उनले गरिमामय संसदमा उभिएर आफूमाथि मिडिया ट्रायल भएको बताएका छन्। जबकि पालिका तहमा भएका छानबिन र स्वयं नेपाल प्रहरीको सिआइबीले गरेका छानबिनले उनी र उनी सञ्चालक रहेको मिडिया कम्पनीले सहकारीको रकम हिनामिना गरेको स्थापित गरेका छन्। सत्ता दुरूपयोग गरेर आफूमाथि अभियोजन हुने र मुद्दा लाग्ने कुरालाई गृहमन्त्रीले रोकेका छन्। हामी यसबारे पनि प्रधानमन्त्रीको ध्यानाकृष्ट गराउन चाहन्छौं र उनीमाथि प्रहरीले गरिरहेको छानबिन निष्पक्षतापूर्वक अघि बढाउने र मुद्दाको निष्पक्षतापूर्वक अभियोजन हुने वातावरण बनाउनु तपाईंको जिम्मेवारी रहेको स्मरण गराउँछौं। ५ नेपाली सञ्चार जगतमा लामो समयदेखि काम गरिरहेका हामी सम्पादकहरू प्रेस स्वतन्त्रता, कानुनको शासन र आफ्नो जिम्मेवारीप्रति सचेत छौं। र, त्यसको रक्षा गर्न र आफ्नो जिम्मेवारी पूरा गर्न कुनै सम्झौता गर्ने छैनौं भन्ने पनि स्पष्ट गर्न चाहन्छौं। प्रतीक प्रधान बाह्रखरीशिव गाउँले अनलाइनखबरअमित ढकाल सेतोपाटीकिरण नेपाल खोज पत्रकारिता केन्द्रयुवराज घिमिरे देशसञ्चारसुधीर शर्मामदन लम्साल अभियानविमल गौतम लोकान्तरसागर पण्डित नेपाल समाचारपत्रराजाराम गौतम सुजित महत उकालोपूर्ण बस्नेत नेपालखबरबसन्त बस्नेत अनलाइनखबरहरिबहादुर थापा बाह्रखरीउमेश चौहान कान्तिपुररामेश्वर बोहरा उकालोकोषराज कोइराला रिपब्लिका दैनिकगुणराज लुइँटेल नागरिक दैनिकरूपेश श्रेष्ठ कान्तिपुर टिभीअखण्ड भण्डारी अन्नपूर्ण पोस्टविश्वास बराल द काठमाडौं पोस्टसरोज मिश्र राजधानी दैनिकअरूण बराल खबरहबकमलदेव भट्टराई अन्नपूर्ण एक्सप्रेसप्रकाश रिमालकसमस विश्वकर्मासञ्जीव सतगैयांविजय पौडेल कान्तिपुर टिभीरामप्रसाद दाहाल रातोपाटीदुर्गा खनाल इकान्तिपुरपुष्प दुलाल क्लिकमाण्डु"
सद्भाव फैलाउन बुद्ध शिक्षामा विश्वास गरौं : प्रधानमन्त्री,"लुम्बिनी : प्रधानमन्त्री पुष्पकमल दाहालले गौतम बुद्धको शिक्षामा विश्वास गरे व्यक्ति, समुदाय र राष्ट्रहरूबीच रहेका विवाद समाधान गर्न र सद्भाव फैलाउन मद्दत पुग्ने बताएका छन्। २५६८औँ बुद्धजयन्तीको पूर्वसन्ध्यामा आयोजित चित्रकला प्रदर्शनी कार्यक्रममा प्रधानमन्त्री दाहालले बुद्धका शाश्वत वाणी विश्वमा झनै सान्दर्भिक हुँदै गएको बताए। 'बुद्धको शाश्वत अहिंसा, करुणा र आन्तरिक शान्तिको सन्देश आजको विश्वमा झन् सान्दर्भिक भएको छ। म विश्वस्त छु, बुद्धको शिक्षाको विश्वासपूर्ण अनुसरणले व्यक्ति, समुदाय र राष्ट्रहरूबीच विवाद समाधान गर्न र सद्भाव फैलाउन मद्दत गर्नेछ,' उनले भने। लुम्बिनी आउँदा आफूलाई सधैं खुसी अनुभूत हुने उल्लेख गर्दै प्रधानमन्त्री दाहालले लुम्बिनीले विश्वका सम्पूर्ण मानवका लागि शान्तिको केन्द्रका रूपमा ऐतिहासिक र सांस्कृतिक महत्त्व राख्ने बताए। उनले भने, 'नेपाल सरकारले लुम्बिनीलाई धार्मिक, सांस्कृतिक, ऐतिहासिकस्थलका रूपमा मात्र नभई बुद्ध धर्मको स्रोत र शिक्षा र बौद्धिक खोजको केन्द्रका रूपमा विकास गर्ने प्रतिबद्धता पटकपटक व्यक्त गरेको छ।' सांस्कृतिक सम्पदाको प्रदर्शनका लागि गरिएका अथक प्रयासहरूप्रति धन्यवाद व्यक्त गर्दै प्रधानमन्त्री दाहालले विशिष्ट कलाकारहरूको सिर्जनशीलता र जोश प्रेरणादायी भएको बताए। नेपालभारत सम्बन्धको सन्दर्भमा सांस्कृतिक आयामले विशेष स्थान ओगटेको बताउँदै प्रधानमन्त्रीले दुई देशका जनतालाई प्राचीनकालदेखि नै सांस्कृतिक आयामले नजिक राखेको उल्लेख गरे। 'हाम्रो सांस्कृतिक सम्पदा गर्वको स्रोतमात्र होइन। यो ज्ञान, मूल्य र परम्पराहरूको खजाना हो। जसले हाम्रो जीवनलाई समृद्ध बनाउँछ र हाम्रो पहिचानलाई आकार दिन्छ,' उनले भने। परस्पर समझदारी, विश्वास, सम्मान र सहयोगले नेपालभारत प्राचीनकालदेखि चलेको बहुआयामिक सम्बन्धलाई परिभाषित गर्ने बताउँदै प्रधानमन्त्री दाहालले भौगोलिक निकटता र विभिन्न तहमा बढ्दो क्रससेक्टोरल र बहुपक्षीय संलग्नताद्वारा अझ बलियो बनाइएको स्पष्ट पारे।"
"सहकारी पीडितको पक्षमा उभिने कांग्रेस निर्णय, जेठ १३ गते काठमाडौंमा विशाल प्रदर्शन गर्ने","काठमाडौं : प्रमुख प्रतिपक्षी दल नेपाली कांग्रेसले सहकारी पीडितको पक्षमा उभिने निर्णय गरेको छ। पार्टी कार्यालयमा सानेमा बुधबार बसेको केन्द्रीय समिति र संसदीय दलको संयुक्त बैठकले लाखौं सहकारी पीडितहरूको पक्षमा उभिने निर्णय भएको प्रवक्ता प्रकाशशरण महतले बताएका छन्। उनले सहकारी पीडितको बचत फिर्ता नभएसम्म कांग्रेसले सडक र सदनबाट आन्दोलन जारी राख्ने निर्णय भएको बताए। त्यसका लागि कांग्रेसको काठमाडौं कमिटीले जेठ १३ गते विशाल प्रदर्शन गर्ने उनले बताए। 'देशभरि सहकारीका लाखौं बचतकर्ताहरू पीडित भएका छन्। त्यसलाई गम्भीरताका साथ लिँदै कांग्रेस पीडितको पक्षमा उभिने निर्णय गरेको छ। उहाँहरूको बचत फिर्ता नभएसम्म र अपचलन गर्नेहरूलाई कानुनी कारबाही नगरेसम्म हामीलै सडक र सदनबाट आन्दोलन गर्छौं,' बैठकको निर्णय सुनाउँदै उनले भने। त्यस्तै गृहमन्त्री रवि लामिछाने पदमा रहेकै कारण उनीविरुद्ध छानबिन हुन नसकेको कांग्रेसको ठहर छ। सहकारीको झन्डै एक अर्ब रुपैयाँ रवि लामिछानेको गोरखा मिडियामा अपलचन भएको प्रवक्ता महतले बताए। 'उपप्रधान तथा गृहमन्त्रीको गोरखा मिडियामार्फत् विभिन्न सहकारीका झन्डै एक अर्ब रुपैयाँ दुरुपयोग भएको छ। गृहमन्त्री भएकै कारण उनीविरुद्ध सुरक्षा निकायबाट छानबिन हुन सकेको छैन। वा, छानबिन अवरुद्ध गराइएको छ। प्रधानमन्त्री र आइजीपीलगायतले आलटाल जवाफ दिइरहेका छन्। त्यसैले हामीले संसदीय छानबिन समिति मागेका हौं,' उनले भने। कांग्रेसले संसदमा सभामुखले खेलेको भूमिकाप्रति पनि आपत्ति जनाएको छ। प्रधानमन्त्रीले संसदबाट जबर्जस्ती विश्वासको मत लिएको र त्यसमा सभामुखले पनि संसदीय मर्यादाको भूमिका निर्वाह नगरेको कांग्रेसको आरोप छ। 'संसदमा महत्वपूर्ण विषयलाई लिएर निरन्तर आवाज उठाइराख्दा सरकारले बेवास्ता गरेर संसदीय मर्यादा खिलाप प्रस्तुत भएको छ। सभामुखले पनि संसदीय गरिमाको पालना गरेका छैनन्। प्रधानमन्त्रीले लिएको विश्वासको मतलाई कांग्रेसले गम्भीरतका साथ लिएको छ। संसदको दृश्य संसदीय व्यवस्था र लोकतान्त्रको मर्म विपरीत छ,' प्रवक्ता महतले भने। कांग्रेसले कान्तिपुर मिडिया ग्रुपका अध्यक्ष कैलाश सिरोहियालाई प्रतिशोध साँध्न पक्राउ गरिएको बताएको छ। सहकारीको विषयमा निरन्तर समाचार प्रकाशन गर्दै आएको कान्तिपुरमाथि गृहमन्त्री लामिछानेले प्रतिशोध साँधेको प्रवक्ता महतले बताए। उनले सिरोहियाको पक्राउलाई लिएर कांग्रेसले घोर भर्त्सना गरेको बताए। 'नागरिकतासम्बन्धी प्राविधिक विषय थियो भने पूरा सुरक्षा निकाय खनिनु जरुरी थिएन। मिडियालाई विस्तारै नियन्त्रमा लिने र त्रासमा राख्ने सरकारको नियत हुनसक्छ,' उनले भने।"
कांग्रेस केन्द्रीय कार्यसमिति र संसदीय दलको संयुक्त बैठक जारी,काठमाडौं : प्रमुख प्रतिपक्ष दल नेपाली कांग्रेस केन्द्रीय कार्यसमिति र पार्टीको संसदीय दलको संयुक्त बैठक जारी रहेको छ । पार्टी केन्द्रीय कार्यालय सानेपामा बस्ने बैठकमा समसामयिक राजनीतिक विषयमा छलफल भइरहेको पार्टीका मुख्यसचिव कृष्णप्रसाद पौडेलले जानकारी दिए। कांग्रेसले सहकारीको रकम हिनामिनाको आरोप लागेका उपप्रधानमन्त्री एवं गृहमन्त्री रवि लामिछानेलगायतलाई संसदीय छानबिन समिति गठन गरेर कारबाही गर्नुपर्ने माग गर्दै निरन्तर संसद् बैठक अवरुद्ध गर्दै आएको छ। छानबिन समिति बनाउन सहमति भएर कार्यदल गठन गरेपनि टीओआरमा सत्ता पक्ष र प्रतिपक्ष दलबीच आआफ्नो अडान कायम रहँदा समिति बन्न सकेको छैन। सरकारले आगामी आर्थिक वर्षको नीति तथा कार्यक्रम र बजेट पेलेरै पारित गर्ने तयारी गरेपछि थप रणनीति तय गर्न बैठक बोलाइएको हो।
स्थानीय प्रशासनलाई खरोरूपमा उत्रन गृहमन्त्रीको निर्देशन,"हेटौंडा : उपप्रधानमन्त्री तथा गृहमन्त्री रवि लामिछानेले स्थानीय प्रशासनलाई खरोरूपमा उत्रन निर्देशन दिएका छन्। हेटौंडमा सुरू भएको प्रदेश स्तरीय सुरक्षा गोष्ठी कार्यक्रममा सहभागी हुँदै उनले स्थानीय प्रशासनको उपस्थितिले पीडितका लागि भर र पीडकका लागि डर सिर्जना हुने बताए। उनले गोष्ठीमा भएको छलफलले प्रदेशभित्रको शान्ति सुरक्षा र अपराध नियन्त्रणलाई मजबुत बनाउन र सरकारका प्रयासलाई नागरिक सरोकारका विषयमा केन्द्रित गर्न मद्दत पुग्ने बताए। उनले दुर्गम क्षेत्रका नागरिकलाई दिइने सेवा प्रवाहलाई थप सहज बनाउन गोष्ठी महत्वपूर्ण कोशेढुंगा हुने बताए। प्रहरी समायोजनसम्बन्धी कार्य सम्पन्न गर्न कानुन तर्जुमा लगायत कार्यमा गृह मन्त्रालयले सक्रियतापूर्वक कार्य गरिरहेको उनको भनाइ छ। उनले राजनीतिक आवरणमा गैरसंवैधानिक र गैरकानुनी गतिविधि हुन नदिन, नागरिकले आफूमाथि शोषण दमन र उत्पीडन भएको र आर्थिक, सामाजिक, सांस्कृतिकरूपमा ठगिएको महसुश नगर्ने गरी काम गर्न निर्देशन दिएका थिए।"
बुद्ध जयन्तीको पूर्वसन्ध्यामा भारतीय दूतावासद्वारा लुम्बिनीमा सांस्कृतिकलगायत कार्यक्रम आयोजना,"काठमाडौं : बुद्ध जयन्तीको पूर्वसन्ध्यामा लुम्बिनीमा विभिन्न कार्यक्रम आयोजना गरिएको छ। भारतीय दूतावासले लुम्बिनी विकास कोष तथा लुम्बिनी बौद्ध विश्वविद्यालयसँगको सहकार्यमा सांस्कृतिलगायतका कार्यक्रम आयोजना गरेको हो। बुधबार बौद्ध विश्वविद्यालयमा 'बुद्ध धर्म र वैश्विक शान्ति' विषयक अन्तर्क्रियामा नेपाल र भारतका विशिष्ट बौद्ध विद्वानहरूले आधुनिक जगतमा भगवान् बुद्धका शिक्षाको सान्दर्भिकताका बारेमा प्रकाश पारेका थिए। उनीहरूले भारत र नेपालबीचको अद्वितीय र समृद्ध बौद्ध सम्बन्धबारे बताएका थिए। साँस्कृतिक कार्यक्रममा कलाकारहरूले नेपाल र भारतका साझा बौद्ध सम्पदा र परम्परा झल्काउने प्रस्तुति दिएका थिए। भारतकी कविता द्विवेदी र उनको नृत्य टोलीले श्वेत मुक्तिद फेमिनिन ग्लोरी अफ निर्वाण शीर्षकमा नृत्य, प्रसिद्ध भारतीय गायिका डा सुभद्रा देसाईद्वारा भजन र धम्म गीतहरूको मार्मिक प्रस्तुति र सुरेन्द्र श्रेष्ठको नेतृत्वमा प्रख्यात नेपाली सांगीतिक समूह सुर सुधाद्वारा बौद्ध गीतहरूको भावपूर्ण सांगीतिक संग्रहको प्रस्तुति दिइएको भारतीय दूतावासले जनाएको छ। कार्यक्रममा भारतीय राजदूत नवीन श्रीवास्तवले भारत र नेपालको साझा बौद्ध विरासत र सम्पदा एक कडीको रूपमा रहेको बताए। जसले दुवै देशका जनतालाई शताब्दीयौंदेखि जोडेको उनको भनाइ छ। नेपालको लुम्बिनी र भारतको बोधगया, सारनाथ र कुशीनगर पवित्र भूमिहरू हुन्, जहाँबाट भगवान् बुद्धको सर्वव्यापी शिक्षा विश्वका अन्य भागमा फैलिएको थियो। राजदूत श्रीवास्तवले भारत र नेपालका जनताको कल्याण हेतु वर्तमान समयमा यो साझा विरासतलाई सुदृढ गर्न भारतको प्रतिबद्धता निरन्तर रहिरहने कुरामा जोड दिएका थिए। कार्यक्रममा उपप्रधानमन्त्री तथा परराष्ट्र मन्त्री नारायणकाजी श्रेष्ठ, संस्कृति, पर्यटन तथा नागरिक उड्डयन मन्त्री हितबहादुर तामाङ, लुम्बिनी प्रदेशका माननीय मुख्यमन्त्री जोखबहादुर महरालगायत सहभागी थिए।"
'गृहमन्त्रीले राजीनामा दिएर मार्ग प्रशस्त गरिदिनुपर्छ',"काठमाडौं : नेपाली कांग्रेसकी केन्द्रीय सदस्य एवं सांसद चन्दा चौधरीले गृहमन्त्री रवि लामिछानेले राजीनामा दिएर मार्ग प्रशस्त गर्नुपर्ने बताएकी छन्। पार्टी कार्यालयमा जारी कांग्रेसको संयुक्त बैठकपछि सञ्चारकर्मीसँग कुरा गर्दै उनले सहकारीको रकम हिनामिना प्रकरणमा संलग्न रहेको भन्दै गृहमन्त्री लामिछानेले पदबाट राजीनामा दिनुपर्ने बताइन्। 'हामीले पहिले पनि उहाँले राजीनामा गरेर निष्पक्ष छानबिनका लागि मार्ग प्रशस्त गर्नुपर्छ भनिरहेका छौं। पार्टीले पनि त्यो निर्णय गर्ला,' उनले भनिन्। उनले संसदको प्रमुख प्रतिपक्षी दलले लाखौं सहकारी पीडितको न्याय माग्दा सरकारले अधिनायकवादी चरित्र देखाएको आरोप लगाइन्। उनले संसदमा प्रमुख प्रतिपक्षी दललाई पेलेर लैजाने सत्तापक्ष र सभामुखको भूमिकाप्रति प्रश्न गरिन्। 'सत्तापक्षले पेलेर लैजाने त कुरा छँदैछ। सभामुखज्युले पनि आफ्नो पदीय भूमिका निर्वाह गरिरहनुभएको छैन। यतिबेला हामी स्वर्गीय सुवासचन्द्र नेम्वाङलाई स्मरण गरिरहेका छौं, जसले संसदमा यस्तो भूमिका कहिल्यै निभाउनुभएन,' उनले भनिन्। उनले संसदीय छानबिन समिति नबनेसम्म कांग्रेसले निरन्तर संसद अवरुद्ध पार्ने बताइन्। 'आगामी संसद बैठक पनि अवरुद्ध गर्छौं। सायद सत्तापक्षले अस्तीजसरी नै कांग्रेसलाई घेरेर संसद सञ्चालन गर्नेछ,' उनले भनिन्।"
जलवायु परिवर्तनका अप्रत्याशित घटना र असर सामूहिकरूपमा सामना गरौँ : मन्त्री सुडी,"काठमाडौं : वन तथा वातावरणमन्त्री नवलकिशोर साह सुडीले जलवायु परिवर्तनका कारण हरेक वर्ष अप्रत्याशित घटना बढ्दै गएका बताएका छन्। बुधबारदेखि सुरू भएको हिमाल, मानव र जलवायु परिवर्तन विशेषज्ञहरुको अन्तर्राष्ट्रिय संवादको उद्घाटन कार्यक्रममा उनले हिमाली देशमा जलवायु परिवर्तनले असर गर्ने प्रतिकूलता विश्वका अन्य क्षेत्रभन्दा बढी रहेकाले त्यसबाट जोगाउन आवश्यक रहेको बताएका हुन्। 'म सबै हिमाली देश र विकसित देशलाई खुला हृदय र दिमागका साथ अनुकूलनका लागि थप वित्तीय स्रोत विनियोजन गर्न आग्रह गर्दछु ताकि हामी सामूहिकरूपमा जलवायु सङ्कटलाई सम्बोधन गर्न सकौं,'मन्त्री सुडीले भने, 'हिमाली देशमा जलवायु परिवर्तनका प्रभाव, चुनौती र अवसरलाई सम्बोधन गर्न तपाईंको विशेषज्ञताले हाम्रो संवादलाई समृद्ध बनाउनेछ र आगामी दिनमा उपयुक्त जलवायु कार्य गर्नेछ ।' जलवायु परिवर्तन एक विश्वव्यापी र अन्तरसम्बन्धित मुद्दा भएको उल्लेख गर्दै मन्त्री सुडीले हिमाली तथा टापु राष्ट्रहरू र त्यहाँका जनताले तापक्रम वृद्धि, अनियमित वर्षा, खडेरी र मरुभूमिकरण, पहिरो, बाढी, डुबान, आगलागी, हिमनदी पग्लिने र समुद्री सतहको वृद्धिजस्ता सङ्कट सामना गर्नु परिरहेका बताए । 'आगामी जुन ५ मा जर्मनीमा हुने हिमाल र जलवायु परिवर्तनसम्बन्धी विज्ञ संवाद हुँदैछ । हिमालका विषयमा थप निर्णय लिन,हिमाली समुदायको जीवन र जीविकोपार्जनका लागि आर्थिक तथा अनुकूलन लक्ष्यलाई विस्तार गर्न अन्तर्राष्ट्रिय समुदाय र पक्षलाई आग्रह गर्दछु,'मन्त्री सुडीले राससलाई भने। काठमाडौंमा जारी संवादलाई दिगो पर्वतीय विकासलाई प्रवर्द्धन गर्ने र यसअघि निर्धारण गरेका लक्ष्य सामूहिकरूपमा पूरा गर्न महत्वपूर्ण भूमिका खेल्ने विश्वास व्यक्त गरे।"
संसदीय छानबिन समिति माग गर्दै आएको कांग्रेसले शुक्रबार काठमाडौंमा बृहत् सभा गर्ने,"काठमाडौं : प्रमुख प्रतिपक्षी दल नेपाली कांग्रेसले गृहमन्त्री रवि लामिछानेविरुद्ध संसदीय छानबिन समिति बनाउनुपर्ने मागसहित काठमाडौंमा बृहत् सभा गर्ने भएको छ। बुधबार पार्टीको केन्द्रीय समिति र संसदीय दलको संयुक्त बैठकले सहकारी पीडितको न्यायका लागि बृहत् सभा गर्ने निर्णय गरेको हो। कांग्रेसकी केन्द्रीय सदस्य एवं सांसद डीला संग्रौलाका अनुसार सरकारले सहकारीको रकम हिनामिना प्रकरणमा संसदीय छानबिन समिति बनाउनुको सट्टा अधिनायकवादतर्फ उन्मुख भएको छ। सरकारको अलोकतान्त्रिक संस्कारविरुद्ध कांग्रेस नेताहरू अब सडकमा आन्दोलन गर्न लागेको उनले बताइन्। 'अब कांग्रेस नेताहरू सडकमा उत्रिन लागेका छौं। हामीले संसदमात्र होइन, सडकबाट पनि आन्दोलनको थालनी गर्न लागेका हौं। संसदीय छानबिन समिति नबनेसम्म, सहकारी पीडितले न्याय नपाएसम्म हाम्रो आन्दोलन जारी रहन्छ,' सञ्चारकर्मीसँग उनले भनिन्।"
गृहमन्त्री रवि लामिछानेमाथि छानबिन गर्न राप्रपाको माग,"काठमाडौं : राष्ट्रिय प्रजातन्त्र पार्टीले गृहमन्त्री रवि लामिछानेमाथि छानबिन गर्न माग गरेको छ। बुधबार बसेको केन्द्रीय कार्यसम्पादनको बैठकले गृहमन्त्री लामिछानेमाथि लागेको आरोपका विषयमा छानबिन गर्न माग गरेको हो। 'राप्रपा जुनसुकै ओहोदामा रहेका जोसुकै व्यक्तिले कानुन विपरीत गरेका कामको निष्पक्ष र न्यायिक छानबिन हुनुपर्छ भन्नेमा प्रष्ट छ। कानुन सर्वसाधारण र मन्त्रीलाई समान रूपमा लागू हुनुपर्छ। गृहमन्त्री रवि लामिछानेमाथि लागेका आरोपमाथि पनि छानबिन गरिनुपर्छ,' पार्टी प्रवक्ता मोहन कुमार श्रेष्ठले भने। बैठकमा केन्द्रीय कार्यसमिति बैठकमा पेस गरिने प्रतिवेदनहरूमाथि छलफल भएको प्रवक्ता श्रेष्ठको भनाइ छ। बैठकमा अध्यक्ष राजेन्द्र लिङ्देनले समसामयिक राजनीतिक परिस्थितिको समिक्षा र भावी कार्यदिशा सम्बन्धि राजनीतिक प्रतिवेदन, महामन्त्री डा धवलशमसेर राणाले सांगठनिक प्रतिवेदन, महामन्त्री राजेन्द्र गुरुङ्ले सचिवालय सम्बन्धि प्रतिवेदन र कोषाध्यक्ष निलकण्ठ काफ्लेले आर्थिक प्रतिवेदन पेस गरेका थिए।"
सातै प्रदेशमा श्रमाधान रोजगार मेला गरिँदै,"काठमाडौं : श्रम, रोजगार तथा सामाजिक सुरक्षा मन्त्रालयले सात्रै प्रदेशमा श्रमाधान रोजगार मेला आयोजना गर्ने भएको छ। नेपाली नागरिकको श्रम यात्रा र रोजगारीका बहुआयामिक आवश्यकतालाई एकद्वार प्रणालीद्वारा सम्बोधन गर्ने उद्देश्यले उक्त मेला आयोजना गर्ने भएको हो। मन्त्रालयले मंगलबार पत्रकार सम्मेलनमार्फत मेला आगामी जेठ १७ गते देखि ३० गतेसम्म सातै प्रदेशमा सञ्चालन हुने जनाएको छ। मेला हरेक प्रदेशमा २ दिन चल्नेछ। नेपालको रोजगारी परिदृश्यको विशेष आवश्यकतालाई सम्बोधन गर्न रणनीतिक रूपमा डिजाइन गरिएको मेलाले रोजगार खोज्नेहरू र रोजगारदाताहरू बीच मध्यस्थताको काम गर्ने बताइएको छ। यसैक्रममा श्रममन्त्री डोलप्रसाद अर्याल प्रदेशस्तरीय मेला शुरुवात मात्रै भएका र आगामी दिनमा मेलालाई जिल्ला, स्थायिन र वडासम्म पनि पुराउन सकिने बताउँछन्। उनकाअनुसार मेलामा रोजगारीको खोजी गरी रहेका व्यक्ति, रोजगारदाता, तालिम प्रदायक संस्था तथा वैदेशिक रोजगारी सम्बन्धी सबै खालको जानकारी दिने व्यवस्था गरिएको छ। 'मेलामा रोजगारीको खोजीमा रहेका व्यक्तिले रोजगारदातासम्म कसरी पुग्ने, अवसरको कसरी पहिचान गर्ने भन्ने बिषयमा जानकारी पाउन सक्नेछन्। त्यस्तैगरी रोजगारीको लागि आवश्यक सीपको बारेमा पनि जानकारी पाउने सकिनेछन्,' उनले भने। मेलामा श्रमिकको सबै खालको समस्या समाधानका लागि सञ्चालन गरिएको श्रमाधान योजना, सामाजिक सुरक्षा कोष, वैदेशिक रोजगार बोर्ड लगायत विभिन्न खालका तालिम प्रदायक संस्थाहरुको पनि सहभागीता रहनेछ । साथै मेलामा सबै तहका श्रमिकको आवश्यकता र रोजगारदाताको आवश्यकताको बिषयमा छलफल गरिनेछ। सामी परियोजना, रेमी योजना, उद्योग वाणिज्य महासंघ, नेपाल उद्योग परिसंघ, नेपाल च्याम्बर अफ कमर्स, नेपाल तालिम तथा रोजगार व्यवसायी महासंघ, होटल व्यवसायी महासंघको पनि मेला स्टल राखिनेछ। मेला कोशी प्रदेशको विराटनगरको महेन्द्र मोरगं बहुमुखी क्याम्पसमा जेठ १७ र १८ गते सञ्चालन हुनेछ। मधेस प्रदेशको वीरगंजमा १९ र २० गते सञ्चालन हुनेछ। गण्डकी प्रदेशको पोखरामा जेठ २१ र २२ गते सञ्चालन हुनेछ। लुम्बिनी प्रदेशमा बुटवलमा २३ र २४, कर्णाली प्रदेशमा वीरेन्द्रनगरको सुर्खेतमा जेठ २५ र २६, सुदूरपश्चिम प्रदेशको धनगढीमा जेठ २७ र २८ गते हुनेछ भने बाग्मती प्रदेशमा ललितपुरमा जेठ २९ र ३० गते गरिने कार्य तालिका छ।"
सहकारी पीडितद्वारा तेस्रो चरणको आन्दोलन घोषणा,काठमाडौं : सरकारले आफूहरूसँग भएको सहमति कार्यान्वयन नगरेको भन्दै सहकारी बचतकर्ता संरक्षण राष्ट्रिय अभियान महासंघले तेस्रो चरणको आन्दोलन घोषणा गरेको छ। बुधबार काठमाडौंमा पत्रकार सम्मेलन गर्दै उनीहरूले सरकारले कुनै पनि सम्झौता कार्यान्वयनन नगरेको कारण तेस्रो चरणको आन्दोलन घोषणा गरिएको जनाएको हो। महासंघका अध्यक्ष कुस्लभ केसीले सरकारले आफूहरूसँग विगतमा गरेका कुनै पनि सम्झौता कार्यान्वयन नगरेकाले तेस्रो चरणको आन्दोलन घोषणा गर्नुपरेको बताए। जेठ ११ गते ११ बजे माइतीघर मण्डलाबाट तेस्रो चरणको आन्दोलन सुरु हुने र रिले अनशन सुरु गर्ने उनले बताए। सहकारी पीडितहरूको माग पूरा नभएसम्म अब आन्दोलन देशैभर सशक्तरूपमा अगाडि बढ्ने उनको भनाइ छ। उनले आफूहरूले तत्कालीन भूमि व्यवस्था तथा गरिबी निवारणमन्त्री रञ्जिता श्रेष्ठ चौधरीसँग विभिन्न सम्झौता गरे पनि अहिलेसम्म ती सम्झौता तथा सहमति पालना नभएको आरोप लगाए। उनीहरूले सहकारी पीडितहरूले न्याय नपाए न्याय नपाए देशभरका सहकारी पीडितहरूले चुनाव बहिस्कार गर्ने चेतावनी दिएका छन्।
१६९ प्रहरी सहायक निरीक्षकलाई नायव निरीक्षकमा बढुवा सिफारिस (सूचीसहित),"काठमाडौं : नेपाल प्रहरीका जनपद समूहतर्फका प्रहरी सहायक निरीक्षकहरुलाई प्रहरी नायव निरीक्षक पदमा बढुवा गर्न सिफारिस गरिएको छ। बुधबार बसेको बढुवा समितिको बैठकले जनपद प्रहरी समूहतर्फ रिक्त रहेको प्रहरी नायव निरीक्षक पदमा १६९ जनालाई बढुवा सिफारिस गरेको बढुवा समितिका सदस्य सचिव एवम् प्रहरी नायव उपनिरीक्षक जयश्वर रिमालले जानकारी दिए। उनका अनुसार बढुवा सिफारिसको पहिलोमा अवरेनकुमार राय, दोस्रोमा सौगात कुँवर, तेस्रोमा मिलन जिसी र अन्तिम १६९ मा प्रेम सिंह भाट छन्। बढुवा सिफारिस सूची"
कांग्रेस केन्द्रीय समिति र ससंदीय दलको संयुक्त बैठक आज,काठमाडौं : प्रमुख प्रतिपक्षी नेपाली कांग्रेस केन्द्रीय कार्यसमिति र पार्टीको संसदीय दलको संयुक्त बैठक आज बिहान ११ बजे बस्ने भएको छ । पार्टी केन्द्रीय कार्यालय सानेपामा बस्ने बैठकमा समसामयिक राजनीतिक विषयमा छलफल हुने पार्टीका मुख्यसचिव कृष्णप्रसाद पौडेलले राससलाई जानकारी दिए कांग्रेसले सहकारीको रकम हिनामिनाको आरोप लागेका उपप्रधानमन्त्री एवं गृहमन्त्री रवि लामिछानेलगायत हिनामिनामा संलग्न अन्यलाई संसदीय छानबिन समिति गठन गरेर कारबाही गर्नुपर्ने मागका साथ संसद् बैठक अवरुद्ध गर्दै आएको छ।
गण्डकीका मुख्यमन्त्रीविरुद्धको रिटमा आज पनि सुनुवाइ हुँदै,"काठमाडौं : गण्डकी प्रदेशका मुख्यमन्त्री खगराज अधिकारीविरुद्ध दायर भएको रिटमा आज पनि सुनुवाइ हुने भएको छ। न्यायाधीश कुमार रेग्मी र सुनिलकुमार पोखरेलको इजलासमा मंगलबारबाट सुनुवाइ सुरू भएको रिटमा आज सोही इजलासमा सुनुवाइ हुन लागेको छ। मंगलबार सो रिट हेर्दाहेर्दैमा राखिएको थियो। यसअघि सर्वोच्चले उक्त रिटमा सुनुवाइ गर्दै अन्तरिम आदेश जारी गरेको थियो। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्चमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
राप्रपा केन्द्रीय कार्यसम्पादन समितिको बैठक बस्दै,"काठमाडौं : राष्ट्रिय प्रजातन्त्र पार्टीले केन्द्रीय कार्यसम्पादन समिति बैठक बोलाएको छ। आज दिउँसो १ बजे केन्द्रीय कार्यालय धुम्बाराहीमा कार्यसम्पादन समिति बैठक बोलाइएको राप्रपाका प्रवक्ता मोहन श्रेष्ठले जानकारी दिए। बैठकमा समसामयिक राजनीतिक परिस्थिति केन्द्रीय समिति बैठमा पेस गरिने प्रतिवेदन र एजेन्डाबारे छलफल हुनेछ। उनले भने,बैठकमा देशको समसामयिक परिस्थितिको समीक्षा हुनेछ,साथै आगामी शुक्रबारदेखि सुरु हुने पार्टीको केन्द्रीय समिति बैठकमा प्रस्तुत गरिने प्रतिवेदनहरुमाथि छलफल र एजेण्डा तय गरिनेछ।"
जलवायु परिवर्तनबाट प्रभावित देशलाई आर्थिक र प्राविधिक सहयोग आवश्यक : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले जलवायु परिवर्तनबाट प्रभावित देशलाई आर्थिक एवं प्राविधिक सहयोग आवश्यक रहेको बताएका छन्। हिमाल, जनता तथा जलवायु परिवर्तन विषयक अन्तर्राष्ट्रिय विज्ञ संवादलाई आज यहाँ सम्बोधन गर्दै प्रधानमन्त्री 'प्रचण्ड' ले पर्वतीय देशहरूका नागरिकमा देखा परेको भयावह अवस्थाको सम्बोधन हुनुपर्ने बताएका हुन्। प्रधानमन्त्री प्रचण्डले भने,'हामीमाथि गरिएको यो भयावह अन्यायका कारण हाम्रा देशका नागरिहरू र पर्वतीय पारिस्थितिकी प्रणाली जलवायुप्रेरित प्रकोपले गम्भीर रूपमा प्रभावित भएका छन्। जोडदारसँग हामी न्यायको माग गर्दछौँ ।' स्थानीय नेतृत्वमा विज्ञानमा आधारित पर्याप्त, पूर्वानुमानयोग्य र पहुँचयोग्य कोष र प्रविधिको वितरण आवश्यकता भएको उल्लेख गर्दै प्रधानमन्त्री प्रचण्डले समान र पारदर्शी तवरले हानि र क्षतिको कोषको पूर्ण सञ्चालन गर्ने विषयले प्राथमिकता पाउनुपर्नेमा जोड दिए । उनले भने, 'हामी पर्वतमा बसोबास गर्ने सबैभन्दा कमजोर महिला, युवा, बालबालिका, अपाङ्गता भएका व्यक्तिहरू, स्वदेशी जनजाति र स्थानीय समुदायहरूलाई जलवायु कार्यको प्राथमिकतामा राख्न अनुरोध गर्दछौँ ।' नेपाल पेरिस सम्झौताप्रति पूर्ण प्रतिबद्ध रहेको उल्लेख गर्दै प्रधानमन्त्रीले विश्वव्यापी लक्ष्यभन्दा पाँच वर्षअघि सन् २०४५ सम्ममा शून्य हरितगृह ग्यास उत्सर्जन हासिल गर्ने लक्ष्य राखेका जानकारी दिए । उनले भने, 'स्वच्छ ऊर्जा सुरक्षित गर्न हामी जलविद्युत् सम्भावनाको पूर्ण उपयोग गर्नेछौँ । पहिले नै ४५ प्रतिशत वन क्षेत्रको जमिन सुरक्षित गर्दै छौँ ।' 'पर्वत, पर्वतीय सभ्यता, पर्वतीय पारिस्थितिकी प्रणाली र पर्वतीय बासिन्दाहरूको संरक्षण र प्रवर्द्धन गर्नका लागि हाम्रो सामूहिक प्रयासमा सामेल होऔँ,'प्रधानमन्त्रीले भने,'पर्वतहरूमा जलवायु परिवर्तनले ल्याउने साझा चुनौतीहरू समाधान गर्न सहकार्य र एकता जुटाउन प्रयास गरौँ ।' संयुक्त राष्ट्रसङ्घका महासचिव एन्टोनियो गुटेरेसले गत वर्ष नेपाल भ्रमण गरेर जलवायु परिवर्तनको प्रभावको सामना गरिरहेका स्थानीय समुदायबाट प्रत्यक्ष जानकारी सङ्कल गरेको उल्लेख गर्दै प्रधानमन्त्री प्रचण्डले वातावरणीय सङ्कटलाई सम्बोधन गर्न अपील महासचिवले गर्नुभएको अपिलको प्रशंसा गरे। यस संवादले पर्वतीय देशहरूका सरकारहरू र सरोकारवालाहरू र तिनीहरूका सहयोगीहरूलाई पर्वतीयजलवायु चिन्ता र समाधानहरूलाई राम्रोसँग बुझ्न, विशेषज्ञता र अनुभवहरू साझेदारी गर्न र तालमेल सक्षम बनाउने प्रधानमन्त्रीको विश्वास छ । उनले युएनएफसिसिसी को जलवायु वार्ता समूहहरूको एलडिसी समूह, जि७७, चीन र अन्य निकायबीच तालमेल र सहयोगको महत्त्व बिर्सनु नहुने बताए।"
रास्वपाले भन्यो : कानुन भन्दामाथि कोही हुँदैन,"काठमाडौं : राष्ट्रिय स्वतन्त्र पार्टीले कानुन भन्दामाथि कोही नहुने जनाएको छ। रास्वपाका महामन्त्री तथा प्रवक्ता डा मुकुल ढकालले एक विज्ञप्ति जारी गर्दै नेपालको संविधानमा निर्दिष्ट नागरिक स्वतन्त्रता, मौलिक हक, मानव अधिकार, प्रेस स्वतन्त्रता तथा निष्पक्ष र सक्षम न्यायपालिका र कानुनी राज्यको अवधारणा लगायतका लोकतान्त्रिक मूल्य र मान्यताप्रति पार्टी कटिबद्ध रहेको बताएका छन्। राष्ट्रिय स्वतन्त्र पार्टी उदीयमान बहुलवादी लोकतान्त्रिक शक्ति हो। विज्ञप्तिमा भनिएको छ,नेपालको संविधानमा निर्दिष्ट नागरिक स्वतन्त्रता, मौलिक हक, मानव अधिकार, प्रेस स्वतन्त्रता तथा निष्पक्ष र सक्षम न्यायपालिका र कानुनी राज्यको अवधारणा लगायतका लोकतान्त्रिक मूल्य र मान्यताप्रति यो दल कटिबद्ध छ। अदालतको अनुमति लिएर किर्ते नागरिकताको अभियोगबारे अनुसन्धान गर्न प्रहरीले व्यवसायी कैलाश सिरोहियालाई पक्राउ गरिएको भन्दै रास्वपाले जो जतिसुकै शक्तिशाली भए पनि कानुनको पालना गर्नुपर्ने धारणा राखेको छ। कोहीकोहीलाई छुनै हुन्न भन्नु सामन्ती कायरता भएको भन्दै यस्ता पूर्वाग्रहकै बलमा मुलुकको राजनीतिक प्रणाली विकृत हुँदै गएको कुरामा राष्ट्रिय स्वतन्त्र पार्टीको ठहर छ। सम्मानित धनुषा जिल्ला अदालतको अनुमति लिएर किर्ते नागरिकताको गम्भीर अभियोगबारे अनुसन्धान गर्न प्रहरीले हिजो व्यवसायी कैलाश सिरोहियालाई पक्राउ गरिएको तथ्य हाम्रो जानकारीमा आएको छ। नागरिकको आत्मसम्मान र खुला लोकतान्त्रिक समाजका सम्पूर्ण हकअधिकारको उपयोगमा आँच नपुग्ने गरी विधिको शासन अनुरूप कदम चाल्न नेपाल सरकार सक्षम छ भन्नेमा हामी विश्वस्त छौं। विज्ञप्तिमा भनिएको छविधिको शासनको अर्को सौन्दर्य हो: कानुन भन्दामाथि कोही हुँदैन। जो जतिसुकै शक्तिशाली भए पनि कानुनको पालना सबैले गर्नै पर्छ भन्ने मान्यता स्थापित हुनु लोकतन्त्रको जीत हो। ""कोहीकोहीलाई छुनै हुन्न"" भन्नु सामन्ती कायरता हो। यस्ता पूर्वाग्रहकै बलमा मुलुकको राजनीतिक प्रणाली विकृत हुँदै गएको कुरामा राष्ट्रिय स्वतन्त्र पार्टी स्पष्ट छ। रास्वपाले विगतमा लोकतन्त्र स्थापनाका लागि लडेकाहरूप्रति हाम्रो पार्टीको उच्च सम्मान रहेको जनाएको छ। रास्वपाले जारी गरेको विज्ञप्तिमा भनिएको छ, विगतमा लोकतन्त्र स्थापनाका लागि लडेकाहरूप्रति हाम्रो पार्टीको उच्च सम्मान छ। तर एक समयको योगदानको बहानामा केही व्यक्ति, दल र संस्था भ्रष्टाचार र गैर कानुनी मिलीभगतमा निरन्तर संलग्न भएको पाइएमा पनि कानुनी उन्मुक्ति हुने अनैतिक अपेक्षा हामीलाई अस्वीकार्य छ। रास्वपाले नाफामूलक निजी व्यवसाय गर्ने व्यक्ति र समाचार लेख्ने श्रमजीवी पत्रकार एकै नभएको जिकिर गरेको छ। विज्ञप्तिमा भनिएको छ, नाफामूलक निजी व्यवसाय गर्ने व्यक्ति र समाचार लेख्ने श्रमजीवी पत्रकार एकै होइनन्। अदालतको अनुमति लिएर पर्याप्त आधारसहित अनुसन्धान गरिनु प्रेस स्वतन्त्रताको हनन होइन। यसको अपव्याख्याले प्रेसलाई स्वतन्त्र होइन अनुचित लेनदेनको दासी सञ्जाल बनाउँछ। लोकतान्त्रिक कानुनी राज्यको जीत हुनुपर्ने रास्वपाको भनाई छ। महामन्त्री ढकालले भनेका छन्, न्यायको विधि पुगोस्। सञ्चारमाध्यमहरू लोभ, त्रास र सौदाबाजीका अस्त्र बने भने राज्य जाग्न पर्छ भन्ने सन्देश जनतामा जाओस्। अन्ततः लोकतान्त्रिक कानुनी राज्यको जीत होस्। मंगलबार कान्तिपुर मिडिया ग्रुपका अध्यक्ष सिरोहियाविरुद्ध नागरिकताको विषयलाई लिएर जिल्ला अदालत धनुषाबाट पक्राउ पुर्जी जारी गरेको थियो। सिरोहियालाई पक्राउ गर्न कार्यकक्षमा सादा पोसाकका प्रहरी थापाथलीस्थित कान्तिपुर मुख्यालय पुगेका थिए। काठमाडौं उपत्यका अपराध अनुसन्धान कार्यालयको टोलीले सिरोहियालाई पक्राउ गरी अनुसन्धानका लागि राति नै धनुषा लगेको छ।"
प्रतिशोधपूर्ण पक्राउ,"काठमाडौं : गणतान्त्रिक मुलुकको गठबन्धन सरकारले नेपाली व्यावसायिक पत्रकारिताको जेठो प्रकाशन गृहका अध्यक्ष कैलाश सिरोहियालाई मंगलबार साँझ कार्यकक्षमै गएर गिरफ्तार गरेको छ। उपप्रधान तथा गृहमन्त्री रवि लामिछानेको निर्देशनमा नागरिकता विषयमा अनुसन्धान गर्न भन्दै प्रहरी पक्राउ पुर्जी लिएर कान्तिपुर पब्लिकेसन्सको मुख्यालय पुगेका थिए। कान्तिपुरले गोर्खा मिडियाका लागि विभिन्न सहकारीबाट लिएको ऋणमा तत्कालीन प्रबन्ध निर्देशक लामिछानेको संलग्नताबारे शृंखलाबद्ध समाचार लेख्दै आएको थियो। मंगलबार पनि कान्तिपुरको प्रथम पृष्ठमा ठूलो समाचार प्रकाशित भएको थियो। त्यही समाचारको प्रतिशोध स्वरूप आफूलाई नागरिकताको बहानामा पक्राउ गरिएको सिरोहियाले प्रतिक्रिया दिएका छन्। गिरफ्तार अघि प्रमुख प्रतिपक्षि नेपाली कांग्रेसका सांसदहरू, नेपाल पत्रकार महासंघका सभापति विपुल पोखरेल, वरिष्ठ अधिवक्ता शम्भु थापालगायत अन्य वरिष्ठ सञ्चारकर्मी सिरोहियाको कार्यकक्षमा पुगेका थिए। सिरोहियाले कार्यकक्षबाटै कान्तिपुर टेलिभिजनबाट धारणा सार्वजनिक गरे। उनले भने, क्रिमिनलका रूपमा घेरा हालेर कार्यालय तल पुलिस बसिरहेको छ। यो सम्पूर्ण प्रतिशोध हो। राजनीतिक ब्ल्याक मेलिङ गर्न खोजिएको छ। थुन्नोस्। कति वर्ष थुन्न सक्नुहुन्छ ? पक्राउ पुर्जी जारीलगत्तै प्रहरीले कान्तिपुरको मुख्यालय घेरेका थिए। सिरोहियालाई पक्राउ गर्न कार्यकक्षमा सादा पोसाकका प्रहरी थापाथलीस्थित कान्तिपुर मुख्यालय पुगेका थिए। उपत्यका अपराध अनुसन्धान कार्यालय काठमाडौंका एसएसपी सानुराम भट्टराई र एसपी रवीन्द्र रेग्मीको टोली कार्यकक्षमा पुुग्यो। मंगलबार साढे ६ बजे कार्यकक्षबाटै गिरफ्तार गर्यो। त्यस क्रममा सिरोहियाले उपप्रधान एवं गृह मन्त्री रवि लामिछानेको नाम उदृत गर्दै भने, मेरा दुइटा नागरिकता छैनन्। बरु माननीय गृहमन्त्रीसँग दुइटा पासपोर्ट छन्। त्यसका लागि मैले यहींबाट खुला उजुरी गरेको छु। आशा छ, भोलिसम्म उहाँको नाममा वारेन्ट जारी हुनेछ। गिरफ्तार गर्ने बेला पत्रकारहरूले प्रेस स्वतन्त्रता जिन्दावाद भन्दै नारा लगाएका थिए। सिरोहियाले आफ्नो गिरफ्तारीमा गृहमन्त्री लामिछाने मात्र नभई सत्ता गठबन्धन र प्रधानमन्त्री पुष्पकमल दाहालको पनि संलग्नता रहेको बताए। प्रधानमन्त्रीका प्रेस सल्लाहकार गोबिन्द आचार्यका अनुसार यसमा प्रधानमन्त्रीको संलग्नता छैन। स्रोतका अनुसार प्रधानमन्त्रीले सिरोहियालाई पक्राउ नगर्न गृहमन्त्री लामिछानेलाई निर्देशन दिएका थिए। जिल्ला अदालत धनुषाका न्यायाधीश चित्रबहादुर गुरुङको एकल इजलासले नागरिकताको प्रकरणमा पक्राउ पुर्जी जारी गर्न अनुमति दिएको थियो। सिरोहियाविरुद्ध गत बैसिरोहिशाख १६ गते जिल्ला प्रहरी कार्यालय धनुषामा उजुरी परेको थियो। उजुरी परे लगत्तै केही अनलाइन सञ्चारमाध्यमले समाचार प्रकाशन गरेका थिए। त्यसबारे वैशाख २१ गते सिरोहियाले सामाजिक सञ्जाल ट्वीटरबाट नागरिकताबारे प्रष्ट्याएका थिए। राज्यका विभिन्न पदाधिकारीले व्यक्तिगत रूपमा प्रतिशोध रिसईबी लिएर मेरो नागरिकताको विषयमा प्रश्न उठाएकोमा सरोकारवाला तथा सर्वसाधारणको जानकारीका लागि मेरो नागरिकताको प्रतिलिपि यहाँ राखेको छु, सिरोहियाले नागरिकताको प्रतिलिपि ट्वीटरमा राख्दै भनेका थिए, नावालिगसहित परिवारका सदस्यका बारेमा २०३३०३४ सालमा राज्यले संकलन गरेको अभिलेखका आधारमा २०३६ सालमा १८ वर्ष पुगेर पहिलो नागरिकता र २०५७ मा प्रतिलिपि लिएको हुँ। राज्यकै अभिलेखबाट यी सबै विषय स्वभाविक रूपमा पुष्टि हुन्छन्। अनलाइन सञ्चारमाध्यममा समाचार प्रकाशन भएपछि जानकारी पाएका सिरोहियाले आफूमाथि कुनै सोधपुछ नभएको बताएका छन्। त्यसपछि उनले गृह मन्त्रालय र जिल्ला प्रहरी कार्यालय धनुषाविरुद्ध सर्वोच्च अदालतमा रिट निवेदन दिएका थिए। आफूमाथि धरपकड हुन सक्ने भन्दै सो रोक्न रिटमा माग गरिएको थियो। सर्वोच्च अदालतका न्यायाधीश टेकप्रसाद ढुंगानाको इजलासले नागरिकताको छानबिन गर्नुपर्ने कारण पेस गर्न गृह प्रशासनलाई आदेश दिएको थियो। रिटमा कारण देखाउ आदेश जारी गर्ने वा नगर्ने विषयमा निर्णय गर्न दुवै पक्षलाई जेठ ७ गते सोमबार छलफलमा बोलाएको थियो। अधुरो अनुसन्धान, तीव्र गिरफ्तारी आफूविरुद्ध जिल्ला प्रहरी कार्यालयमा उजुरी परेको भोलिपल्टै वैशाख १८ गते सिरोहियाले ध्यानाकर्षण भन्दै पत्रमार्फत प्रष्टीकरण दिएका थिए। नागरिकता विषयका उजुरी परेको भन्ने चर्चाप्रति आफ्नो ध्यानाकर्षण भएको जनाएका थिए। उक्त ध्यानाकर्षण पत्रमा उनले २०३४ सालमा नागरिकता ल्याएको उल्लेख गरेका थिए। मैले २०३४ मा नागरिकता लिएकामा नेपाली कागजको प्रतिपुरानो भएकाले २०५७ मा प्रतिलिपि लिएको हुँ, सिरोहियाले उल्लेख गरेका छन्, जसमा २०३३३४ को प्रतिलिपिअनुसार भनेर स्पष्ट उल्लेख छ। नम्बर पनि उही छ। मैले अरू नागरिकता लिएको छैन। २०३४ सालमा नागरिकता लिएपछि २०३६ मा अरू कसैका नाममा त्यही नम्बर लेखिएको छ भने त्यो आफ्नो जिम्मेवारीको विषय नभएको सिरोहियाले ध्यानाकर्षण पत्रमा जनाएका थिए। त्यस्तै हिमालयन रिइन्स्युरेन्सको प्रबन्ध पत्रमा टाइप गर्दा नम्बर गलत भएको कम्पनिले नै जानकारी दिएको छ। अझ प्रबन्धपत्रसहित कम्पनी रजिस्टरको कार्यालयमा बुझाइएको फाइलमा मेरो नागरिकताको प्रतिलिपि नत्थी भएकाले सत्यतथ्य आफंै स्थापित हुन्छ, सिरोहियाले ध्यानाकर्षण पत्रमा उल्लेख गरेका छन्, राज्यलाई शंका लागेमा कुनै पनि विषयमा अनुसन्धान गर्न सक्छ। जिम्मेवार नागरिकका हैसियतमा म हार्दिक स्वागत गर्दछु। सिरोहियाको धनुषाबाट जारी भएको नागरिकताको नम्बर र २०३६ भदौ २० मा जनकपुर उपमहानगरपालिका२ ठेगानाबाट शिवजी साहु तेलीको नाममा जारी भएको नागरिकता नम्बर एकै रहेको केही अनलाइन मिडियाहरूले प्रकाशन गरेका छन्। यस सम्बन्धमा उजुरी परेको तीन सातासम्म पनि प्रहरीले सिरोहियालाई सोधपुछ गरेको थिएन। प्रतिशोधको मुद्दा चलिरहेको बेला सिरोहियालाई पक्राउ गरिएको छ। सुनुवाइको मौकासमेत नदिएर पूर्वाग्राही ढंगले सिरोहियालाई पक्राउ गरेकामा संविधानविद्हरूले बताएका छन्। मंगलबार गिरफ्तार अघि पनि सिरोहियाले टेलिभिजनबाट विषयवस्तुकाबारे थप प्रष्टीकरण दिए। यसै सन्दर्भमा म केही कुराहरू राख्न चाहन्छु, अध्यक्ष सिरोहियाले अनुसन्धान, सोधखोज केही पनि नगरिकन पक्राउ पुर्जी जारी गरिएकामा आपत्ति जनाए। सरकारले पूर्वाग्राही ढंगले आफूलाई पक्राउ पुर्जी जारी गरिएको उनले बताए। सिरोहियालाई गिरफ्तार गर्नुपर्ने खालको मुद्दा नभएको उल्लेख गर्दै गृह मन्त्रालय र प्रहरीको कार्यशैलीप्रति संवैधानिक कानुनका विज्ञहरूले चिन्ता व्यक्त गरेका छन्। दुई खालको राज्य व्यवस्था हुन्छ। पुलिस स्टेट र वेलफेयर स्टेट (कल्याणकारी राज्य)। कुनै बेला पुलिस स्टेट हुन्थ्यो। त्यो बेला राज्यले चाहेअनुसार मान्छेलाई पक्राउ गर्ने थुन्ने गथ्र्यो, सविधानविद् डा भीमार्जुन आचार्यले भने, तर अहिलेको कल्याणकारी राज्यमा नागरिकको अधिकार सबैभन्दा ठूलो मानिन्छ। एकदमै अपवादमा बाहेक आरोप प्रमाणित नभएसम्म गिरफ्तार गर्नु हुन्न भन्ने अवधारणा हो। कैलाशजीलाई मात्र होइन जुनसुकै नागरिकलाई पनि आरोप लाग्नेबित्तिकै अदालत जाने र अदालतले अनुमति दिने अनि पक्राउ गर्ने प्रवृत्ति खतरा हो। संविधानविद् डा आचार्यका अनुसार, अदालतले प्रमाणित नहुँदै गिरफ्तारिका लागि अनुमति दिने र प्रहरीले पनि तुरुन्तै गिरफ्तार गर्ने कार्य पनि गलत हो। आज जसरी सिरोहियालाई पक्राउ गरियो, त्यो लोकतान्त्रिक राज्यप्रणालीले गर्ने कार्य होइन, उनले भने, भाग्ने वा प्रमाण लोप गर्ने अवस्था पनि थिएन। सिरोहियालाई जसरी पक्राउ गरियो यो शैली त भोलि अन्य निर्दोष व्यक्तिमा पनि लागू गर्ने खतरा देखियो। चौतर्फी विरोध सिरोहियाको गिरफ्तारको शैलीप्रति नेपाल पत्रकार महासंघ, नेपाल प्रेस युनियनलगायत विभिन्न संघसंस्थाहरूले विज्ञप्ति प्रकाशित गरि विरोध गरेका छन्। त्यस्तै पूर्वप्रधानमन्त्री, राजनीतिकर्मी एवं अधिकारकर्मीहरूले सामाजिक सञ्जालमा सरकारको निन्दा गरेका छन्। पत्रकार महासंघका महासचिव रोशन पुरीले विज्ञप्ति जारी गर्दै आफूमाथि लागेको आरोपका सन्दर्भमा न्यायिक छानबिनमा सघाउने प्रतिबद्धता जनाएका सिरोहियालाई पक्राउ गरिएको घटना प्रतिशोधपूर्ण रहेको पुष्टि भएको जनाएका छन्। सरकारका उपप्रधान तथा गृहमन्त्री रवि लामिछानेमाथि लागेका विभिन्न आरोपका सन्दर्भमा निरन्तर समाचार फलोअप गर्दै आएको कान्तिपुर दैनिक, त्यसको सम्पादकीय नेतृत्व तथा समग्र सञ्चार क्षेत्रलाई लाञ्छित गर्ने गरी उपप्रधान तथा गृहमन्त्री लामिछानेले दिएका अभिव्यक्तिहरूले अध्यक्ष सिरोहियालाई पक्राउ गरिएको घटना प्रतिशोधपूर्ण रहेको पुष्टि गरेको महासंघको ठहर छ, विज्ञप्तिमा भनिएको छ। त्यस्तै सामुदायिक रेडियो प्रसारक संघ (अकोराब) नेपालले प्रेस विज्ञप्ति जारी गर्दै कार्यकक्षबाटै सिरोहियालाई पक्राउ गरिएको घटना प्रतिशोध भएको जनाएको छ। गृहमन्त्री सहकारी ठगी प्रकरणमा जोडिएको बारेमा लगातार समाचार प्रकाशित गरिरहेको कान्तिपुर पब्लिकेसन्सका प्रबन्ध निर्देशक सिरोहियाले आफूमाथि लागेको आरोपबारे न्यायिक छानबिनमा सघाउने बताइरहेका बेला कार्यकक्षबाटै पक्राउ गरिनु स्वतन्त्र प्रेसविरुद्ध राज्यले साँध्ने निशाना र प्रतिशोधपूर्ण रहेको बुझ्न कठिन छैन, विज्ञप्तिमा भनिएको छ, एउटा स्वतन्त्र पत्रकारिता संस्थाका प्रमुखलाई यसरी अनावश्यक रूपमा थुनामा राख्नु निन्दनीय कदम हो। स्वतन्त्र पत्रकारिता प्रजातन्त्रको आधारशीला हो। सञ्चार जगतले निर्भीक र स्वतन्त्र रूपमा आफ्नो काम गर्न दिनुपर्छ। समाजवादी प्रेस संगठनले प्रेस विज्ञप्ति जारी गर्दै गृहमन्त्री लामिछानेका अनगिन्ति अपराधजन्य गतिविधि दबाउन यस्तो हर्कत गरिएकोमा कुनै शंका नरहेको जनाएको छ। गृहमन्त्री रवि लामिछानेका सहकारी ठगी, दोहोरो राहदानीलगायतका विषयमा निरन्तर समाचार प्रवाह गरिरहेको र उनीउपर कानुनी सजायका निम्ति खबरदारी गरिरहेको कान्तिपुरमाथि राज्यले प्रतिशोध साँध्दै उक्त सञ्चारगृहका प्रमुख व्यक्तिलाई धरपकड गरिएको पाइएको छ। स्वतन्त्र सञ्चारगृहभित्र प्रहरीको परेड देखाएर सिंगो सञ्चार क्षेत्रलाई आतंकित पार्ने सरकारको प्रयत्न प्रेस तथा अभिव्यक्ति स्वतन्त्रताका प्रतिकूल छ, अध्यक्ष विश्वमणि सुवेदीद्वारा जारी विज्ञप्तिमा भनिएको छ, यसले सञ्चारक्षेत्रमाथि विगतमा पञ्चायत तथा शाही सत्ताले समेत हिम्मत गर्न नसकेको बर्बरतापूर्ण व्यवहार प्रदर्शन गरेको हाम्रो ठहर छ। पूर्वप्रधानमन्त्री डा बाबुराम भट्टराईले सिरोहियालाई पक्राउ गरेर सरकारले लज्जास्पद काम गरेको टिप्पणी गरेका छन्। भट्टराईले सामाजिक सञ्जाल एक्समा लेखेका छन्, माओवादी जनयुद्धको बेला २०५८ जेठमा दरबार हत्याकाण्डसम्बन्धी मेरो लेख छापेबापत तत्कालीन राजा ज्ञानेन्द्रको सरकारले सिरोहिया लगायतका कान्तिपुरकर्मीहरूलाई यसरी नै गिरफ्तार गर्दा हाम्रा तत्कालीन सुप्रिम कमान्डर प्रचण्ड लगायत हामीले त्यसको तीव्र विरोध गरेका थियौं १ आज उनै प्रचण्ड ज्ञानेन्द्रको ठाउँमा हुँदा उनले नै ज्ञानेन्द्रपथ अनुशरण गरेको देख्दा म अत्यन्त लज्जित छु ! मानव अधिकारकर्मी मोहना अन्सारीले सामाजिक सञ्जाल एक्समा प्रतिशोध लिने र प्रेस जगतलाई कुन्ठित पार्ने कदम लोकतान्त्रिक राज्यमा स्वीकार्य नहुने उल्लेख गरेकी छिन्। राष्ट्रिय मानव अधिकार आयोगकी पूर्वसदस्य अन्सारीले लेखेकी छिन्, कानुन सबैका लागि हुन्छ। सिरोहियामात्र होइन जो कसैले पनि गैरकानुनी ढंगले नागरिकता लिएको प्रमाणित भए सजायको भागीदार बन्नुपर्छ। तर, पूर्वाग्राही ढंगले राज्य शक्तिको दुरुपयोग गरेर विरोधीलाई तह लगाउने, आलोचकलाई तर्साउने, प्रतिशोध लिने र प्रेस जगतलाई कुन्ठित पार्ने कदम लोकतान्त्रिक राज्यमा स्वीकार्य हुँदैन। कान्तिपुर दैनिकका पूर्वसम्पादक तथा वरिष्ठ पत्रकार नारायण वाग्लेले गृहमन्त्री लामिछानेको भूमिकाप्रति थप सन्देह भएको उल्लेख गरेका छन्। प्रेसमाथि दागा धर्दै आएका गृहमन्त्रीको भूमिकाप्रति थप सन्देह, वाग्लेले सोसल मिडिया एक्समा लेखेका छन्, कान्तिपुरका प्रकाशक कैलाश सिरोहियाको नागरिकताबारे एकाएक उजुरी र गिरफ्तारीले प्रेसमाथि दागा धर्दै आएका गृहमन्त्रीको भूमिकाप्रति थप सन्देह दिएको छ। पत्रिकाको समाचार प्रवाहमा कुनै आँच नआओस्। जनताको अकुन्ठित प्रेस अधिकार जारी रहोस्। प्रेस स्वतन्त्रतामाथिको कालो दिन अध्यक्ष सिरोहियालाई पक्राउ गरिनुलाई गृहमन्त्री लामिछानेले पदको दुरुपयोग गरेको भन्दै सर्वत्र विरोध भएको छ। पूर्वन्यायाधीश, संवैधानिक कानुनका जानकारहरूले पनि निन्दा गरेका छन्। सर्वोच्च अदालतका पूर्वन्यायाधीश बलराम केसीका अनुसार, प्रेस स्वतन्त्रताका माथिको कालोदिनको संज्ञा दिए। सिरोहियाजीमाथि अभियोग लाग्नुपर्ने कारण नै थिएन। उजुरी कसको पर्यो र किन र कसरी पर्यो ? भन्नेतिर अनुसन्धान हुनुपथ्र्यो, पूर्वन्यायाधीश केसीले भने, पक्राउ पुर्जी जारी गराएर पब्लिकेसन्सको कार्यकक्षमा पुगेर खुंखार अपराधीलाई झैं गरी जुन शैलीले पक्राउ गरियो, यो सरकारको गलत कार्य हो। नेपाली नागरिकका रूपमा व्यावसायिक ढंगले लामो समयदेखि मिडिया व्यवसाय गरिरहेको व्यक्तिमाथि गरिएको पक्राउप्रति उपप्रधान एवं गृहमन्त्री रवि लामिछाने जवाफदेहि हुनुपर्ने पूर्वन्यायाधीश केसीले बताए। सिरोहियाको प्रतिष्ठामाथि आघात पुगेको छ, पूर्वन्यायाधीश केसीले भने, सहकारी काण्डमा शंका गरिएका व्यक्ति गृहमन्त्री रवि लामिछाने हुन्। गृहमन्त्रीमार्फत प्रहरी परिचालित हुने हो। पदको दुरुपयोग गरेका गृहमन्त्री रवि लामिछानेमाथि नैतिकताको प्रश्न छ। जवाफदेही हुनुपर्छ। यदि गृहमन्त्री लामिछानेले सिरोहियालाई पक्राउ गर्ने जानकारी दिएको भएमा प्रधानमन्त्री पुष्पकमल दाहालले रोक्नु पर्ने पूर्वन्यायाधीश केसीको भनाइ छ। संविधानविद् डा आचार्यले सहकारी प्रकरणमा गृहमन्त्री लामिछानेको संलग्नता सम्बन्धमा समाचार प्रकाशित भएको बेला प्रतिशोधको भावनाले सिरोहियामाथि पक्राउ गरिएको आम बुझाई रहेको बताए। सहकारी प्रकरणमा प्रकाशित समाचार असत्य भएको भए कानुनी उपचार लिएको भए हुन्थ्यो, संविधानविद् डा आचार्यले थपे, अहिले जुन ढंगले पक्राउ गरियो। यो निन्दनीय काम हो। यो घटनाले सत्ता पक्ष र प्रतिपक्षबीच धु्रवीकरण बढाएको चर्चा गर्दै डा आचार्यले विविधता र बहुलता भएको मुलुकमा राजनीतिक दल, नागरिक, आम सञ्चार बीच ध्रुवीकरण भएमा थप संकट निम्तने भएकोले सजग हुन आग्रह गरे। नेपाल पत्रकार महासंघका अध्यक्ष विपुल पोखरेलले गृहमन्त्री लामिछानेले सत्ता र शक्तिको दुरुपयोग भएको बताए। कसैप्रति नियत राखेर राज्य संरचना परिचालन गर्नु सत्ता र शक्तिको दुरुपयोग हो, महासंघका अध्यक्ष पोखरेलले भने, राज्यलाई अधिकारको दुरुपयोग नगर्नकालागि मिडियाले अझैं गम्भीर ढंगले खबरदारी गर्नुपर्ने अवस्था देखेको छु। सम्पादकीय स्वतन्त्रताको उच्चतम अभ्यास गर्न अपिल गर्छु। नेपाल मिडिया सोसाइटीका अध्यक्ष शुभशंकर कँडेलले लोकतन्त्र र प्रेस स्वतन्त्रतामाथिकै हस्तक्षेप भएको बताए। यस घटनाबाट कोही पनि खुसी वा हतोत्साही नहुनुहोस्, कँडेलले भने, कमिलाको प्वाँख पलाएको सन्दर्भ हो। मिडिलाई सबक सिकाउन खोज्ने ज्ञानेन्द्र शाह, लोकमान सिंह कार्की विगतमा असफल भए। नागरिक अधिकार र अभिव्यक्ति स्वतन्त्रताको पक्षधरहरू एकजुट हुनु पर्ने बेला हो, योे। यो लोकतान्त्रिक राज्यप्रणालीले गर्ने कार्य होइन। भाग्ने वा प्रमाण लोप गर्ने अवस्था पनि थिएन। सिरोहियालाई जसरी पक्राउ गरियो यो प्रवृत्ति त भोलि अन्य निर्दोष व्यक्तिमा पनि लागू गर्ने खतरा देखियो। डा भीमार्जुन आचार्य, संविधानविद् कार्यकक्षमा पुगेर खुंखार अपराधीलाई झै गरी जुन शैलीले पक्राउ गरियो, यो सरकारको गलत कार्य हो। पदको दुरुपयोग गरेका गृहमन्त्री रवि लामिछाने जवाफदेही हुनुपर्छ।  बलराम केसी, पूर्वन्यायाधीश, सर्वोच्च अदालत राज्यलाई शक्तिको दुरुपयोग नगर्नका लागि अझैं गम्भीर ढंगले मिडियाले खबरदारी गर्नुपर्ने अवस्था देखेको छुँ। सम्पादकीय स्वतन्त्रताको उच्चतम अभ्यास गर्न अपिल गर्छु। विपुल पोखरेल, अध्यक्ष नेपाल पत्रकार महासंघ कमिलाको प्वाँख पलाएको सन्दर्भ हो। मिडियालाई सबक सिकाउन खोज्नेहरू विगतमा असफल भएका हुन्। नागरिक अधिकार र अभिव्यक्ति स्वतन्त्रताको पक्षधरहरू एकजुट हुनु पर्ने बेला हो, योे।शुभशंकर कँडेल, अध्यक्ष नेपाल मिडिया सोसाइटी"
"प्रधानमन्त्री प्रचण्डले भने : सिरोहियासँग रिसइबी छैन,मुद्दा अदालती प्रक्रियाबाट टुंगो लाग्छ","काठमाडौं : प्रधानमन्त्री पुष्पकमल दाहाल प्रचण्डले कान्तिपुर मिडिया ग्रुपका अध्यक्ष कैलाश सिरोहियाको मुद्दा अदालती प्रक्रियाबाट टुंगो लाग्ने बताएका छन्। बुधबार चन्द्रागिरीमा आयोजित हिमाल, जनता तथा जलवायु परिवर्तन विषयक अन्तर्राष्ट्रिय विज्ञ संवाद कार्यक्रमपछि पत्रकारसँग प्रचण्डले अदालतले सिरोहियालाई प्रक्रिया अगाडि बढाउ भनेपछि पक्राउ भएको बताएका हुन्। सरकारले रिसिबी साँध्यो भन्ने आरोप छ नि ? भन्ने प्रश्नको जवाफमा उनले त्यो गलत कुरा भएको बताए। उनले सरकारले कान्तिपुरविरुद्ध कुनै पनि रिसइबी नसाधिएको दाबीसमेत गरे। प्रधानमन्त्री प्रचण्डले सिरोहिया पक्राउ प्रकरणमा बढ्दा होहल्ला गर्न आवश्यक नभएको धारणा राखे। अदालतले प्रक्रिया अगाडि बढाऊ भनेपछि अदालती प्रक्रिया बुझ्या छु मैले। यो बढ्ता होहल्ला गर्न जरुरी लाग्दैन मलाई प्रधानमन्त्री प्रचण्डले भने, उहाँसँग केको रिसइबी ? उहाँ अदालती प्रक्रियाबाट निर्दोष हुनुहुन्छ सजिलै छुट्नुहुन्छ। त्यो हल भइहाल्छ।"
"सबैभन्दा धनी श्रममन्त्री,गरिब परराष्ट्रमन्त्री","काठमाडौं : सरकारले प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको छ। बिहीबारको मन्त्रिपरिषद् बैठकको निर्णयअनुसार प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको थियो। प्रधानमन्त्री प्रचण्डको नाममा एभरेस्ट बैंकमा २५ लाख रुपैयाँ नगद मौज्दात रहेको छ। यस्तै भरतपुर महानगरपालिका१४ मा १४ कठ्ठा पार्किङको जग्गासहित घर, भरतपुर महानगरपालिकामा स्वर्गीय पत्नी सीता दाहालको नाममा १ कठ्ठा जमिन रहेको उल्लेख छ। विवरणअनुसार प्रधानमन्त्रीसँग ५ तोला सुन समेत छ। विवरणअनुसार प्रधानमन्त्रीको नाममा कुनै पनि पशु धन, ऋण र सवारी साधन छैन। गृहमन्त्रीकी पत्नी निकिताको नाममा बूढानीलकण्ठ८ मा ५ आना जग्गामा बनेको ३ करोड ७५ लाख रुपैयाँको घर रहेको छ। यस्तै निकिता पौडेलको नाममा ८० तोला सुन, १५२० केजी चाँदी छ। निकितासँग गोपीकृष्ण सेन्ट्रल कम्प्लेक्सको १० रोपनी ८ आना जग्गाको २५ प्रतिशत सेयर र ४२ लाख रुपैयाँमा दुवैको निजी आय र बचतबाट खरिद गरेको टाटा नेक्सनको विद्युतीय कार रहेको विवरणमा उल्लेख छ। यस्तै उनी नारी टेलिभिजन र गोपीकृष्ण कामाक्ष मिडिया कम्पनीको सञ्चालक रहेको र नारी टेलिभिजनको हालको मूल्य ३ करोड रुपैयाँ र कामाक्ष मिडियाको हालको मूल्य १ करोड रुपैयाँ रहेको विवरणमा उल्लेख छ। श्रममन्त्री सबैभन्दा धनी १५० तोला सुन २ करोड रुपैयाँ बैंकमा सरकारले जारी गरेको सार्वजनिक सम्पत्ति विवरणअनुसार राष्ट्रिय स्वतन्त्र पार्टीका सांसद तथा वर्तमान श्रम, रोजगार तथा सामाजिक सुरक्षामन्त्री डोलप्रसाद अर्याल सबैभन्दा धनी मन्त्री देखिएका छन्। उनीसँग निजी कमाइबाट जोडेको काठमाडौं महानगरपालिका१६ मा २८७ वर्गमिटरमा फैलिएको घर रहेको छ। जसको लागत ३ करोड रुपैयाँ छ। घर भने श्रीमती अम्बिका केसीको नाममा रहेको विवरणमा उल्लेख छ। त्यस्तै श्रीमतीको नाममा धादिङ र काठमाडौंका ५ स्थानमा विभिन्न कित्ताका जग्गाहरू रहेको विवरणमा उल्लेख छ। त्यस्तै मन्त्री अर्यालको नाममा लमजुङका विभिन्न ५ स्थानमा जग्गा रहेको छ। उक्त जग्गाहरू ६ रोपनीदेखि ६ आनासम्मका रहेको विवरणमा उल्लेख छ। निजी व्यापारबाट जोडेका उक्त सम्पत्तिको मूल्य करोडौं रहेको छ। त्यस्तै मन्त्री अर्यालसँग १५० तोला सुन, १०० तोला चाँदी र १० तोला हिरा रहेको छ। उक्त सुन व्यापारबाट जोडेको उनले भनेका छन्। त्यस्तै मन्त्री अर्याल र श्रीमतीका नाममा गरेर विभिन्न ७ वटा बैंकमा २ करोड बढी नगद मौज्दात रहेको छ। त्यस्तै मन्त्री अर्यालसँग व्यापारबाट आर्जन गरेका ६ वटा कम्पनी र संस्थाका सेयर रहेको विवरणमा उल्लेख गरेका छन्। उक्त कित्ता २ हजारदेखि ३५ हजारसम्म रहेको विवरणमा उल्लेख छ। त्यस्तै मन्त्री अर्यालसँग टोयटा प्राडो र टाटाको नेक्सन ईभी कार रहेको विवरणमा उल्लेख छ। उनले निजी कमाइबाट ब्यांकेटदेखि टुर एन्ड ट्राभल्स, रेमिटलगायत जोडेका छन्। मन्त्री अर्यालले लिएको साढे २ करोड ऋणमध्ये एक करोड चुक्ता गरेका छन् भने डेढ करोड ऋण दिएको विवरणमा उल्लेख छ। सबैभन्दा गरिब मन्त्री उपप्रधानमन्त्री तथा परराष्ट्रमन्त्री नारायणकाजी श्रेष्ठ उपप्रधानमन्त्री तथा परराष्ट्रमन्त्री नारायणकाजी श्रेष्ठ समग्र मन्त्रीमण्डलमध्ये सबैभन्दा कम सम्पत्ति बुझाउने मन्त्रीमा पर्छन्। विवरणअनुसार उनको बैंक खातामा १ लाख २२ हजार ९ सय १८ रुपैयाँ देखिन्छ। गोरखाको सिरानचोक गाउँपालिका ८ मा ३ कित्ता जग्गा, एउटा कित्ता ३१ रोपनी १५ आना छ, अर्को कित्ता १ रोपनी १० आना र अर्को ५ रोपनी ७ आना पैत्रिक सम्पत्ति छ। यस्तै बा १० च ५७९८ नम्बरको महिन्द्रा गाडी पनि रहेको विवरणमा उल्लेख छ। उक्त गाडी प्रधानमन्त्री तथा माओवादी केन्द्रका अध्यक्ष प्रचण्डले प्रयोगका लागि उपलब्ध गराएको उल्लेख छ। अर्थमन्त्री वर्षमान पुन पुनसँग एनएमबी बैंकमा ३३ लाख ७० हजार ६ सय १८ रुपैयाँ मौज्दात छ। त्यसैगरी रोल्पा नगरपालिका७ माडीचौरमा ८ सय २० वर्गमिटर पैतृक सम्पत्ति, एक थान हलुका सवारीसाधन पनि छ। उपप्रधान, भौतिक पूर्वाधार तथा यातायातमन्त्री रघुवीर महासेठ उपप्रधान, भौतिक पूर्वाधार तथा यातायात मन्त्री रघुवीर महासेठको नाममा जनकपुरमा ४२०० वर्गमिटर जग्गामा घर, ललितपुरमा २ रोपनी १३ आना जग्गा र घर, धनुषामा ७ बिघा क्षेत्रफल जग्गा, ललितपुरकै अर्को ठाउँमा १ रोपनी ७ आना जग्गा रहेको छ। त्यस्तै महासेठको नाममा धनुषामा १ बिघा बढी जग्गा रहेको छ। यस्तै मन्त्री सेठको नाममा २ करोड २५ लाख रुपैयाँ बराबर नगद, ४३ तोला सुन र १५ किलो चाँदी छ। मन्त्रीकी पत्नीको नाममा विभिन्न कम्पनीको ३ करोड ५५ लाख रुपैयाँ बराबरको सेयर रहेको छ। शिक्षा, विज्ञान तथा प्रविधिमन्त्री सुमना श्रेष्ठ शिक्षा, विज्ञान तथा प्रविधिमन्त्री सुमना श्रेष्ठको बैंक खातामा १ करोड ५० लाख रुपैयाँ, श्रीमान्को नाममा २४१ करोड रुपैयाँ, एनआईसी एसिया बैंक खातामा १ करोड १५ लाख रुपैयाँ, एभरेस्ट बैंकमा ३७ लाख रुपैयाँ रहेको छ। श्रेष्ठको नाममा काभ्रेमा ८ रोपनी ६ आना ३ पैसा जग्गा, विवाहमा उपहार पाएको १० तोला र हजुरआमाको शेषपछि पाएको १ तोला गरी ११ तोला सुन, विवाहमा उपहार पाएको १ सय तोला चाँदी, विवाहमा उपहार पाएको हिराको सेट र हजुरआमाको शेषपछि पाएको हिराको टप, एक थान स्कुटर, एक थान विद्युतीय गाडी रहेको छ। संस्कृति, पर्यटन तथा नागरिक उड्डयनमन्त्री हितबहादुर तामाङ संस्कृति, पर्यटन तथा नागरिक उड्डयनमन्त्री हितबहादुर तामाङको नाममा राष्ट्रिय वाणिज्य बैंकमा ७ लाख ५० हजार रुपैयाँ नगद, चल सम्पत्तिमा १३ लाख नगद, नुवाकोट पञ्चकन्या गाउँपालिका३ मा १२ रोपनी ८ आना ३ पैसा १ दाम जग्गा पैतृक सम्पत्ति र ६ तोला सुन र ७८ तोला चाँदी रहेको छ। कृषि तथा पशुपन्छी विकासमन्त्री ज्वालाकुमारी शाह कृषि तथा पशुपन्छी विकासमन्त्री ज्वालाकुमारी साहको बाराको कलैया उपमहानगरपालिकामा पुख्र्यौली जग्गा, जितपुर सिमरा उपमहानगरपालिका१६ मा जग्गा, श्रीमान अमृत शर्मा बजगाईंको जितपुर सिमरामा ५) कठ्ठा पुख्र्यौली सम्पत्ति र सर्लाहीमा ५० लाखमा खरिद गरेको पैतृक जग्गा रहेको छ। यस्तै मन्त्री साहको १० तोला सुन, २५ तोला चाँदी, बैंक खातामा ३० हजार रुपैयाँ तलब र ४ कठ्ठामा बनेको अढाइ तल्लाको घर भएको सम्पत्ति विवरणमा उल्लेख छ। सञ्चार तथा सूचना प्रविधिमन्त्री रेखा शर्मा सञ्चार तथा सूचना प्रविधिमन्त्री रेखा शर्माको नाममा कीर्तिपुरमा ६ अना १ पैसा एक दामको साढे दुईतले घर, ६ तोला सुन र २ तोला चाँदी, राष्ट्रिय वाणिज्य बैंकमा १ लाख ५० हजार, एभरेस्ट बैंकमा २८ हजार र क्यारिना ऋण तथा बचत सहकारी संस्थामा २० लाख नगद मौज्दात, ३६ लाख बराबरको हुन्डाई कार रहेको छ। ऊर्जा जलस्रोत तथा सिँचाइमन्त्री शक्तिबहादुर बस्नेत ऊर्जा जलस्रोत तथा सिँचाइमन्त्रीको ५ तोला सुन रहेको र यसको स्रोत पैतृक नै भएको उल्लेख गरेका छन्। उनको १० लाख बैंक खाता देखिन्छ। ६ लाख बराबरको सेयर खरिद गरेका छन्। जाजरकोट र सुर्खेत गरेर २ स्थानमा घर घडेरी विवरणमा उल्लेख छ। संघीय मामिला तथा समान्य प्रशासनमन्त्री भानुभक्त जोशी जोशीको ९० तोला सुन रहेको उल्लेख गरेका छन्। काठमाडौं कीर्तिपुरमा एउटा घर बझाङ २ ठाउँमा गरेर ४ रोपनी जग्गा भएको खुलाएका छन्। ८ लाख रुपैयाँको सेयर। केही सुनचाँदी भएको विवरण राखेका छन्। कानुन, न्याय तथा संसदीय मामिलामन्त्री पदम गिरी गिरीको स्वामित्वमा २३ तोला सुन छ। कुश्मामा ७ आना जग्गामा घर। अन्य दुई ठाउँमा ७ र ४ आना जग्गा सबै पैतृक सम्पत्ति भएको खुलाएका छन्। ५० लाखको सेयर र ४० लाख ऋण लिएको देखाएका छन्। भूमि व्यवस्था, सहकारी तथा गरिबी निवारणमन्त्री बलराम अधिकारी भूमि व्यवस्था, सहकारी तथा गरिबी निवारणमन्त्री बलराम अधिकारीसँग १० तोला सुन छ। १५ लाख स्वआर्जन गरेको देखाएका छन्। कपिलवस्तुका विभिन्न ठाउँमा अढाई विघा परिवारका अरु सदस्यका नाममा पनि देखिएको छ। उद्योग, वाणिज्य तथा आपूर्तिमन्त्री दामोदर भण्डारी मन्त्री दामोदर भण्डारीको विवरणमा ६ तोला सुन रहेको उल्लेख छ। बैतडी पाटनमा ६ कोठे घर छ। बैतडी कञ्चनपुर गरेर २ रोपनि २ कठ्ठा जग्गा ११ लाख बैँक ब्यालेन्स र ८ लाखको सेयर देखिन्छ। महिला बालबालिका तथा ज्येष्ठ नागरिक मन्त्री भगवती चौधरी चौधरीसँग ७५ तोला सुन छ। उनीसँग २५ किलोग्राम चाँदी छ। सुनसरी र काठमाडौंमा गरेर २ करोड ६७ लाखको घरजग्गा रकमको विवरण छ। स्व आर्जनबाट ४६ लाखको विभिन्न ठाउँमा जग्गा किनेको विवरण देखिन्छ। उनको १७ लाख मौज्दात रकम छ। र ३ लाख बराबरको सेयर रहेको विवरण छ। खानेपानी मन्त्री राजेन्द्रकुमार राई स्वामित्वको १० तोला सुन र १०० तोला चाँदी छ। धनकुटाका विभिन्न ठाउँमा जग्गा विवरणमा छ। २ ओटा स्कुटर ४५ लाख ऋण देखिन्छ। रक्षामन्त्री हरि उप्रेती रक्षामन्त्री हरि उप्रेतीसँग २५ तोला सुन छ। सर्लाहीका विभिन्न ठाउँमा गरेर करिब ४ बिघाहा जग्गा र घडेरी विवरणमा रहेको छ। सहरी विकासमन्त्री धनबहादुर बुढा मन्त्री धनबहादुर बुढासँग १५० तोला सुन र ३०० तोला चाँदी छ। काठमाडौंको ३ ठाउँमा घर जग्गा र डोल्पामा जग्गा विवरणमा छ। ६० लाख मौज्दात रकम देखिन्छ। वनमन्त्री नवलकिशोर साह सुडी उनकी श्रीमती सावित्रीकुमारी सुडीसँग ५६ तोला सुन र ६५० ग्राम चाँदी छ। उनले विवरणमा छोरा सुमित कुमारसँग ३५ तोला सुन, बुहारीहरू माधवी भारतीसँग २२ तोला सुन, शालिनी देवीसँग १७ तोला र मञ्जु साहसँग २८ तोला सुन रहेको उल्लेख गरेका छन्। सप्तरीका विभिन्न ठाउँमा जग्गा विवरणमा छ। उनको १ करोड ३५ लाखको शेयर रहेको छ। करिब डेढ करोड मौज्दात रकम रहेको छ। हालसम्म सम्पत्ति विवरण नबुझाउने मन्त्रीमा स्वास्थ्यमन्त्री प्रदीप यादव र स्वास्थ्य राज्यमन्त्री हसिना खान छन्।"
सिरोहियालाई हिरासतमा राखेर अनुसन्धान गर्न ३ दिनको म्याद थप,काठमाडौं : दोहोरो नागरिकता प्रकरणमा पक्राउ परेका कैलाश सिरोहियालाई हिरासतमा राखेर अनुसन्धान गर्न तीन दिन म्याद थप गरिएको छ। बुधबार धनुषा जिल्ला अदालतले तीन दिन हिरासतमा राखेर अनुसन्धान गर्न प्रहरीलाई अनुमति दिएको हो। सरकारी वकिल कार्यालयले पाँच दिनको म्याद थप्न सिफारिस गरेको थियो। नागरिकतासम्बन्धी मुद्दामा मंगलबार काठमाडौंमा पक्राउ गरेर धनुषा पुर्याइएका सिरोहियालाई बुधबार जिल्ला अदालतमा हाजिर गराइएको थियो भने त्यसपछि सरकारी वकिल कार्यालयमा लगिएको थियो। न्यायाधीश चुडामन खड्काको इजलासबाट ३ दिनको म्याद थप अनुमतिको आदेश दिइएको धनुषा अदालतका श्रेस्तेदार कैलाशप्रसाद भट्टराईले जानकारी दिए।
सगरमाथा आरोहणका क्रममा एक नेपालीसहित दुई आरोही बेपत्ता,सल्लेरी (सोलुखुम्बु) : सगरमाथा आरोहणका क्रममा दुई आरोही बेपत्ता भएका छन् । बेपत्ता हुनेमा एक नेपाली र एक बेलायती नागरिक रहेका छन् । मङ्गलबार सगरमाथा चुचुरोबाट फर्कने क्रममा सङ्खुवासभाको मकालु गाउँपालिका२ का २१ वर्षीय पास तेन्जी शेर्पा र बेलायती नागरिक ४० वर्षीय ड्यानियल पउल पिटरसन बेपत्ता भएका पर्यटन विभागका निर्देशक कालीबहादुर भुजेलले राससलाई जानकारी दिएका छन्। चुचुरोमा पुगेर फर्कने क्रममा ८ हजार सात सय ५० मिटरको उचाइमा अवस्थित साउथ समिट नजिक चिप्लिएर दुवैजना बेपत्ता भएका उनले बताए । दुवैजनाले यही जेठ ८ गते बिहान सगरमाथाको सफल आरोहण गरेका पर्यटन विभागका शाखा अधिकृत नारायणप्रसाद खनालले जारी गरेको विज्ञप्तिमा उल्लेख छ । शेर्पा र पिटरसन यस वर्षको वसन्त ऋतुमा सगरमाथा आरोहणका लागि गत चैत २२ गते एटके एक्सपिडिसन प्रालिमार्फत विभागको अनुमति लिई आरोहणमा निस्किएका थिए । वातावरण अनुकूल भएको अवस्थामा दुवैजना सगरमाथा आरोहण गर्न आधार शिविरबाट गत शुक्रबार दोस्रो आधार शिविरहुँदै शिखरतर्फ प्रस्थान गरेका पर्यटन विभागको आधारशिविरस्थित सम्पर्क कार्यालयले जनाएको छ । बेपत्ता दुवैजनाको खोजी गर्न उनीहरुको कम्पनीले ६ अनुभवी हिमाली पथप्रदर्शक परिचालन गरेको पर्यटन विभागले जानकारी गराएको छ । बेपत्ताको खोजीमा सहयोग गरिदिनसमेत विभागले विज्ञप्तिमार्फत अनुरोध गरेको छ ।
सिटी एक्सप्रेस मनी ट्रान्सफरले युएईमा मनायो सांगीतिक कार्यक्रम,"दुबई : सिटी एक्सप्रेस मनी ट्रान्सफरले युएईस्थित बरदुबईको एस् के७ क्लबमा उत्सव र उमङ्ग, सिटी एक्सप्रेससँग' शीर्षकमा भव्य साँगीतिक कार्यक्रम आयोजना गरेको छ। कार्यक्रमको उद्घाटन सिटी एक्सप्रेस मनी ट्रान्सफरका प्रबन्ध निर्देशक चन्द्र टण्डनले गरेका थिए। टण्डनले वैधानिक प्रणालीबाट पैसा पठाउन आग्रह गर्दै यसरी पठाएको पैसाले राष्ट्रलाई ठूलो सहयोग पुर्याएको बताए। कार्यक्रममा टण्डनले सिटी एक्सप्रेस मनी ट्रान्सफरले विदेशमा रहेका नेपालीहरुको कमाईलाई सुरक्षित रुपमा पठाउन सहयोग गर्न पाउँदा आफूलाई खुशी लागेको बताए। कार्यक्रममा सहभागी सबैलाई धन्यवाद दिँदै नेपालीहरूको मनोरञ्जनका लागि यस्ता कार्यक्रम आयोजना गर्दा थप सन्तुष्टि मिलेको पनि उनले व्यक्त गरे। सांगीतिक कार्यक्रमले क्लबलाई उल्लासमय बनाएको थियो। नेपालका प्रसिद्ध कलाकारहरूले आफ्ना प्रस्तुति दिएर दर्शकलाई मन्त्रमुग्ध पारे। चर्चित हाँस्य कलाकार तथा सिटी एक्सप्रेस मनि ट्रान्सफरका ब्रान्ड एम्बेसडर जितु नेपालको प्रस्तुति दर्शकले निकै रुचाएका थिए। त्यस्तै आधुनिक गायिका मिलन नेवारको स्वरले कार्यक्रमलाई थप भव्य बनाएको थियो। लोकप्रिय लोक दोहोरी गायक खेम सन्चुरी र गायिका शान्ती श्री परियारले गीतमार्फत् उत्कृष्ट प्रस्तुति दिएका थिए भने कलाकार अन्जली अधिकारीले विशेष प्रस्तुति दिएकी थिइन्। सिटी एक्सप्रेस मनि ट्रान्सफरको सेवा प्रयोग गरेर युएईबाट थुप्रै नेपालीहरुले आफ्नो घर परिवारमा सुरक्षित तरिकाले आफ्नो दुःखको कमाइ पठाउन सकिरहेका छन्। आफ्नो ग्राहक वर्ग तथा युएईस्थित सम्पूर्ण नेपालीलाई मनोरञ्जन दिलाउने हेतुले यो कार्यक्रम आयोजना गरिएको सिटी एक्सप्रेस मनी ट्रान्सफरले जनाएको छ। सिटी एक्सप्रेस मनि ट्रान्सफरले रेमिटान्स क्षेत्रमा आफ्नो छुट्टै पहिचान बनाउँदै विगत १७ वर्षदेखि संसारभरबाट विप्रेषण सेवा प्रदान गर्दै आइरहेको छ। हालै सिटी एक्सप्रेस मनि ट्रान्सफरले सिटी पे वालेटमार्फत अनलाइन भुक्तानीको सेवा सुचारु गरेको छ।"
बजेटबारे कर्णाली प्रदेशका मुख्यमन्त्री कँडेलले गरे निजी क्षेत्रका व्यवसायीसँग छलफल,"वीरेन्द्रनगर : कर्णाली प्रदेशका मुख्यमन्त्री यामलाल कँडेलले आगामी आर्थिक वर्षको नीति तथा कार्यक्रम र बजेटका सन्दर्भमा कर्णालीका निजी क्षेत्रका उद्योगी तथा व्यवसायीहरूसँग छलफल गरेका छन् । मुख्यमन्त्री कँडेलले कर्णालीको विकास,निर्माण,रोजगारी पर्यटनका क्षेत्रमा नीजि क्षेत्रको महत्वपूर्ण भूमिका रहेको भन्दै निजि क्षेत्रका उद्योगी तथा व्यवसायीसँग मंगलबार छलफल गरेका हुन् । कर्णालीको विकासका लागि निजी क्षेत्रको महत्वपूर्ण भूमिका रहेको त्यसका लागि यहाँका उद्योगी तथा व्यवसायीको सुझाव लिन नीजि क्षेत्रका उद्योगी तथा व्यवसायीसँग छलफल गरिएको उनले बताए । मुख्यमन्त्री कँडेलले सरकारले ल्याउने विकास निर्माणमा अपनत्वको भावना नभए त्यसले सार्थकता नपाउने बताए । उनले नीजि क्षेत्र सवल नबन्दासम्म देशको विकास पनि नहुने भएकाले प्रदेश सरकारले नीजि क्षेत्रसँग मिलेर काम गर्ने उल्लेख गरे । 'देशको विकास लागि निजि क्षेत्रको पनि महत्वपूर्ण भूमिका रहेको छ । कर्णालीको विकास हामी केन्द्र सरकारसँग चारपाँच वटा माग राखेको छौं,'उनले भने। यस्तै, सुर्खेत उद्योग वाणिज्य संघका अध्यक्ष लक्ष्मण कँडेलले सुर्खेत विमानस्थलको स्तरउन्नती गर्नुपर्ने, सुब्बाकुनादेखि बांगेसिमलसम्मको बाटो चार लेनबाट छ लेनको बनाउनुपर्ने,सुर्खेत वीरेन्द्रनगर बजारलाई स्मार्ट सिटी बनाउनु पर्ने बताए । उद्योग वाणिज्य संघ कर्णाली प्रदेशका अध्यक्ष पदमबहादुर शाहीले कर्णालीको विकासका लागि विगतदेखि नै आफूहरूले प्रदेश सरकारलाई सुझाव दिँदै आएको र अहिले पनि कर्णालीको विकासका लागि मुख्यमन्त्री समक्ष आफ्ना माग राखिएको बताए । नेपाल च्याम्बर अफ कमर्सका चिन्तामणी शर्माले कर्णालीमा अहिले पर्यटन लगायतका क्षेत्रको प्रचुर सम्भावना भएकाले त्यसका लागि भारत लगायतका देशमा कर्णालीको पर्यटन क्षेत्रको प्रसारप्रचार आवश्यक रहेको बताए ।"
सगरमाथा निषेधित क्षेत्रमा हेलिकोप्टर अवतरण गर्ने प्रभुका पाइलट ग्राउन्डेड,"काठमाडौं : प्रभु हेलिकोप्टरका एकजना पाइलटलाई ग्राउन्डेड गरिएको छ । सगरमाथा क्याम्प टु मा अनुमतिबिना यात्रु लिएर पुगेको हेलिकोप्टरका पाइलटलाई ग्राउन्डेड गरिएको नेपाल नागरिक उड्डयन प्राधिकरणले जनाएको छ । सगरमाथाको बेसक्याम्पसम्म यात्रु र कार्गो लैजान पाइन्छ,त्यहाँ भन्दामाथि डोरी तान्ने वा उद्दार कार्यका लागि मात्र हेलिकोप्टर उडान पाइने नियम छ । प्रभुको हेलिकोप्टर निशेषित क्षेत्र सगरमाथा क्याप्ट टुमा पुगेको थियो । बिरामी यात्रु लिन लुक्लाबाट उडेको हेलिकोप्टर यात्रुसहित क्याम्प टु पुगेको पाइएकाले पाइलटलाई ग्राउन्डेड गरिएको प्राधिकरणका सूचना अधिकारी ज्ञानेन्द्र भुलले जानकारी दिए । विशेष परिस्थिति बाहेक सगरमाथा बेस क्याम्प भन्दा माथि हेलिकोप्टर उडाउन पाइँदैन । तर,कारणवश जानुपरे यात्रु नलिइ पुग्नुपर्ने हुन्छ । यात्रु लिएर गएको भन्ने कम्प्लेन आएपछि छानबिन गरी कारवाही गरिएको हो,'उनले भने । प्रभु भने यात्रुसहित क्याम्प टु मा पुगेको थियो । भूलका अनुसार प्राधिकरणले थप छानबिन गरी यो विषयलाई अघि बढाउने छ । अहिलेका लागि सम्बन्धित पाइलटलाई ग्राउन्डेड र प्रभु हेलिकोप्टरलाई उद्दार उडान बाहेक चार्टर्ड उडान गर्न नपाउने गरी कारवाही गरिएको छ ।"
रातो मच्छिन्द्रनाथ रथ जात्रा : लगनखेलमा नरिवल खसाइयो (फोटो फिचर),काठमाडौं : रातो मच्छिन्द्रनाथ रथ जात्राअन्तर्गत बुधबार ललितपुरको लगनखेलस्थित थतिटोलमा नरिवल खसाल्ने जात्रा सम्पन्न भएको छ। मच्छिन्द्रनाथको रथ लगनखेल पुगेको केही दिनपछि रथ निर्मातामध्ये ज्येष्ठ व्यक्तिले रथको टुप्पोमा पुगेर नरिवल खसाल्ने चलन छ। रथलाई तान्दै लगनखेल पुर्याएपछि खुसीयालीमा रथको माथिबाट नरिवल खसाल्न थालिएको मान्यता रहिआएको छ। नरिवल खसाल्ने दिनलाई पाटनबासीले उत्सवको रूपमा लिन्छन्। किंवदन्ती अनुसार रथमाथिबाट खसालिएको नरिवलसमात्ने व्यक्तिको पहिलो सन्तानको रूपमा छोरा जन्मिन्छ भन्ने मान्यता छ। थतिटोलमा नरिवल खसाल्ने जात्रा मनाएपछि भोलिपल्ट बिहान महिलाहरुले रथ तान्ने परम्परा छ। नरिवल खसाल्ने जात्रा सकिएको केही दिनपछि ज्योतिषले रातो मत्स्येन्द्रनाथलाई जावलाखेल लैजाने साइत हेर्ने परम्परा छ। मणिमण्डपस्थित सोह्रखुट्टे पाटीमा बसी मत्स्येन्द्रनाथका ज्योतिषले जावलाखेल लैजाने साइत निकाल्ने गर्छन्। रथ जावलाखेल पुगेको चार दिनपछि भोटो जात्रा मनाइन्छ। जावलाखेलमा भोटो देखाएपछि मत्स्येन्द्रनाथको जात्रा सम्पन्न हुन्छ।
"आज र भोलि काठमाडौंमा जलवायुसम्बन्धी अन्तर्राष्ट्रिय संवाद, २५ देशका विशेषज्ञ सहभागी","काठमाडौं :जलवायु परिवर्तनका कारण हिमालमा परेको असरबारे अन्तर्राष्ट्रिय जगत्को ध्यानाकर्षण गराउन काठमाडौंमा आजदेखि अन्तर्राष्ट्रिय संवाद हुँदैछ। भोलि सम्पन्न हुने हिमाल, मानव र जलवायु परिवर्तनः विशेषज्ञहरूको अन्तर्राष्ट्रिय संवादमा २५ देशका विशेषज्ञ सहभागी हुनेछन्। संवादमा नेपालसहित पर्वतीय र साना टापु देश, अन्तर्राष्ट्रिय समुदाय, विकास साझेदार, अन्तर्राष्ट्रिय गैरसरकारी संस्था, निजी क्षेत्र, नागरिक समाजका प्रतिनिधि गरी दुई सयभन्दा बढीको सहभागिता हुने वन तथा वातावरण मन्त्रालयले जनाएको छ। जलवायु परिवर्तनसम्बन्धी यो विज्ञ संवादको उद्देश्य पर्वतीय पारिस्थितिकीय प्रणालीमा आधारित कार्यलाई सुदृढ तुल्याउनु हो। संवादबाट जलवायु परिवर्तनको वार्ताको क्षमता अभिवृद्धि गर्ने, जलवायु अनुकूलन र न्यूनीकरण कार्यका लागि आवश्यक पर्ने स्रोत जुटाउन अन्तर्राष्ट्रिय समुदायलाई दबाब दिने उद्देश्य रहेको मन्त्रालयलका सहसचिव डा महेश्वर ढकालले जानकारी दिए। साथै पर्वतीय देशहरू र सरोकारवालालाई जलवायु परिवर्तन महासन्धिअन्तर्गतका कार्यक्रममा सहकार्य गर्न वातावरण बनाउने सम्मेलनको लक्ष्य छ। संवादको प्रधानमन्त्री पुष्पकमल दाहाल प्रचण्डले उद्घाटन गर्ने कार्यक्रम छ। उद्घाटनपछि तीनवटा प्रमुख विषयगत क्षेत्रमा केन्द्रित रहेर विभिन्न विधाका १० वटा सत्र सञ्चालन हुने सहसचिव ढकालले बताए। प्रत्येक सत्रमा मुख्य वक्ता, फरक विषयका प्रस्तुति र समूहगत छलफल हुनेछ। सबै सत्रका दौरान ५० भन्दा बढी अन्तर्राष्ट्रिय वक्ताहरूले भाग लिई आफ्नो विज्ञताका क्षेत्रमा धारणा व्यक्त गर्ने कार्यतालिका छ। पहिलो सत्रमा जलवायु विज्ञान र पर्वतीय तथ्य र तथ्याङ्कको विषयवस्तुमा जलवायु परिवर्तनको प्रभाव, सङ्कटासन्नता र जोखिम, हिमाली क्षेत्रमा भइरहेको वातावरणीय सङ्कटको विषयमा आवश्यक प्रमाणहरू समेट्ने सत्र समावेश गरिनेछ। दोस्रो सत्रमा प्रकृतिमा आधारित पर्वतीय उत्थानशीलताका उपायहरू विषयमा केन्द्रित भएर छलफल गरिनेछ। यो सत्रमा जनता, जलवायु नीति र समृद्धिका उपायहरू, स्थानीय नेतृत्वमा जलवायु अनुकूलन र जलवायु न्याय, लैङ्गिक समानता र स्थानीय समुदायका आवाज समावेश गरिने छ। तेस्रो सत्रमा पर्वतीय क्षेत्रको संरक्षणका लागि आवश्यक पर्ने सम्भावित स्रोत र अवसरहरूको खोजी गर्नेगरी मुख्यतया स्वच्छ र हरित ऊर्जामा लगानी वृद्धि गर्ने, जलवायु वित्तलाई सहज र सघन बनाउने तथा अन्तर्राष्ट्रिय सहयोग र क्षेत्रीय साझेदारीलाई अभिवृद्धि गर्ने विषय समावेश छन्। संवादको उद्देश्य संयुक्त राष्ट्रसङ्घीय जलवायु परिवर्तनसम्बन्धी वैज्ञानिक र प्राविधिक सल्लाहका लागि सहायक निकाय (साब्टा)को ६०औँ सत्रमा आयोजना हुने हिमाल र जलवायु परिवर्तनसम्बन्धी विशेषज्ञको संवादमा पर्वतीय समस्या समाधान गर्न ठोस मार्गचित्र र रणनीति तयार गर्नु रहेको छ। यसका निष्कर्षलाई आगामी जुनमा जर्मनीको बोनमा हुने साब्टाको ६०औँ सत्रमा जोड्ने र त्यसपछि आगामी कोप२९ का एजेण्डामा प्रवेश गराई संस्थागत गराउने नेपालको योजना छ।"
नेपालमा हिउँ पग्लिँदा बङ्गलादेशको अस्तित्व नै खतरामा पर्न सक्छ : मन्त्री हुसैन,"काठमाडौं : बङ्गलादेशका वातावरण, वन तथा जलवायु परिवर्तनमन्त्री सबर हुसैन चौधरीले जलवायु परिवर्तनका कारण नेपालका हिमालमा हिउँ पग्लिँदा बङ्गलादेशको अस्थित्व नै खतरामा पर्ने चिन्ता व्यक्त गरेका छन्। हिमालमा जलवायु परिवर्तनले गरेको असरबारे अन्तर्राष्ट्रिय जगतको ध्यानाकर्षण गराउन काठमाडौँमा आजदेखि सुरु भएको अन्तर्राष्ट्रिय संवाद कार्यक्रममा उनले जलवायु परिवर्तनका कारण हिमालमा बढी असर परेको र हिमालको हिउँ पग्लिँदा बङ्गालादेशमा बाढीलगायत समस्या सिर्जना हुन सक्ने भन्दै चिन्ता जनाए। उनले जलवायु परिवर्तका असर न्यूनीकरणका लागि समयमा सचेत नभए हिमालका हिउँ पग्लिएर तल्लो तटिय क्षेत्रको अस्थित्व नै गुम्ने भन्दै सहभागीको ध्यानाकर्षण गराए। जलवायु उत्थानशीलालाई सम्बोधन गर्न जलवायु परिवर्तनको असर न्यूनीकरण तथा अनुकूलनमा ध्यान जान आवश्यक रहेको उनको भनाइ छ। 'विकसित देशले ८१ प्रतिशत कार्बन उत्सर्जन गर्छन्। त्यसले गर्दा नेपाल, बङ्गलादेशजस्ता विकासोन्मुख मुलुकहरूले समस्या भोग्नुपरेको छ,' उनले भने, 'विकसित देशले विभिन्न अन्तर्राष्ट्रिय जलवायु सम्मेलनमा गरेको प्रतिबद्धता कार्यन्वयन गर्न सकिरहेका छैनन्। अब उनीहरुलाई झक्झक्याउनुपर्छ।' मन्त्री हुसैनले सरकारले मात्रै गरिबी निवारण र जलवायु परिवर्तनको असर रोक्ने नसक्ने भन्दै अनुकूलन कार्यक्रम सञ्चालन गर्न आवश्यक बजेट व्यवस्थापन गर्न लाग्नुपर्ने समेत बताए। जलवायु परिवर्तनको प्रभावले ल्याएका समस्या निराकरण गर्न राजनीतिक इच्छाशक्ति जरुरी रहेको उनको भनाइ थियो। चन्द्रगिरीमा सुरू भएको हिमाल, मानव र जलवायु परिवर्तनः विशेषज्ञहरूको अन्तर्राष्ट्रिय संवादमा विभिन्न २५ देशका विज्ञहरूको सहभागिता रहेको छ। संवादमा नेपाललगायत पर्वतीय र साना टापु देश, अन्तर्राष्ट्रिय समुदाय, विकास साझेदार, अन्तर्राष्ट्रिय गैरसरकारी संस्था, निजी क्षेत्र, नागरिक समाजका प्रतिनिधि गरी दुई सयभन्दा बढीको सहभागीता छ। पर्वतीय पारिस्थितीय प्रणालीमा आधारित जलवायु उत्थानशील कार्यलाई सुदृढ, समन्वय र प्राथमिकता दिने विषयमा विज्ञहरूबीच छलफल हुनेछ।"
जोमसोमकागबेनी कालोपत्र सडकको काममा ढिलासुस्ती,"जोमसोम : उत्तर चीनको कोरला नाका जोड्ने राष्ट्रिय गौरवको जोमसोमकागबेनी १३ किमी कालोपत्रे सडक सम्झौता म्याद सकिएको ७ महिना बितिसक्दासमेत निर्माणको कामले गति लिन सकेको छैन। निर्माण कम्पनी रौटाहा आत्रेय जेभी कन्ट्रक्सनको चरम ढिलासुस्तीका कारण जोमसोम कागबेनी कालोपत्र सडकले अपेक्षा गरेअनुरुपको भौतिक प्रगती हुन नसकेको हो। जोमसोम कागबेनी कालोपत्र सडकका लागि संघीय सरकार भौतिक पूर्वाधार मन्त्रालयले २०७८ साल असोज ४ गते २८ करोड १४ लाख लागतमा रौटाहा आत्रेय जेभीसँग ठेक्का सम्झौता गरिएको थियो। यो सडकका लागि मन्त्रालयले ५७ करोड ३८ लागत अनुमान गरिएकोमा निर्माण कम्पनी रौटाहा आत्रेय जेभीले ५० प्रतिशत बिलो छोडेर ठेक्का हात पारेको थियो। गौरवको सडक अन्तर्गत यही अघि हस्तान्तरण भएको जोमसोम कोरला सडकखण्डको पहिलो हस्तान्तरण भईसकेको ग्राभेल सडकलाई थप स्तरोन्नति गर्दै कालोपत्र गर्न मन्त्रालयले ठेक्का लगाएको थियो। जोमसोमदेखि माथि कोरला राजमार्ग योनै पहिलो कालोपत्र सडकको योजना हो। जोमसोम कागबेनी १३ किमी कालोपत्रेअन्तर्गत कागबेनी खोलासम्म १२ किमी र कागबेनी श्राद्धस्थलदेखि मुख्य सडकसम्म १ किमी कालोपत्रे गर्ने योजना थियो। यसका लागि २ वर्षमा सक्ने गरी २०८० साल असोज ३ गते यो सडक सक्ने गरी सम्झौता भएको थियो। यसका लागि जेभीका दुई मध्ये आत्रेय कन्ट्रक्सनले यो काम गर्ने जिम्मा लिएको थियो। तर, आत्रेयले सुरुवाती चरणदेखिनै जोमसोम कागबेनी सडक पटकपटक अलपत्र पार्दै आइरहेको थियो। आयोजनाले यो सडकका निर्माण कम्पनीलाई काममा फर्किन पटकपटक ध्यानार्कषण गर्दै आइरहेको थियो। काममा नफर्किने ठेक्का सम्झौता तोडेर कालो सूचीमा राख्ने तयारी आयोजनाले गरेको थियो। जोमसोमकागबेनी कालोपत्र सडकमा विलम्व भइरहँदा आत्रेय जेभी काम गर्न नसकेर सम्पर्कविहीन बनेपनि अर्को प्रतिनिधि रौटाहा जेभी बाध्य भएर काममा फर्कियो। उसले गत असोजदेखि काम सम्हालेको भएपनि काम खासै तीब्रता दिन भने सकिरहेको छैन। जोमसोम कागबेनी कालोपत्र सडक निर्माणमा यो कम्पनीले पनि कहिले काम गरेको जस्तो देखिन गरेको छ भने कहिले सडकको काम ठप्पै परेको देखिन्छ। निर्माण कम्पनीलाई आयोजनाले नियन्त्रणमा ल्याउन नसक्दा यो सडकमा निर्माण कम्पनीको मनोमानी चरमउत्कर्षमा पुगेको हो। अहिले यो सडकमा आशिंक काम भइरहेको देखिन्छ। जोमसोमकोरला साविक ग्राभेल सडकको संरचना निर्माण सम्पन्न भइसकेको सडकलाई अफग्रेड गर्दै कालापत्र गर्न निर्माण कम्पनीले २०८१ असोज ३ गतेसम्मका लागि आयोजनाले म्याद थपिदिएको छ। यहाँ कालोत्र सडक विस्तारका लागि सडक चौडा गर्ने, ग्रेड मिलाउने, कटिङ गर्ने, मेसिनरी वाल लगाउने,ड्रेन निर्माण गर्ने, वाल निर्माण गरी माटो फिलिङ गर्ने र सडकलाई कालोपत्र गर्ने कामको जिम्मेवारी दिईएको थियो। आयोजनाका सूचना अधिकारी बिष्णु चापागाईले जोमसोम कागेबनी सडकको सुरुवाती सम्झौता म्याद सकिएर एक वर्षका लागि म्याद थप भएको जानकारी दिए। उनले सडकको हालसम्म ४० प्रतिशत मात्र भौतिक प्रगति भएको उल्लेख गरे। जोमसो कोरला ११० किमी ग्राभेल सडकमध्ये जोमसोमकागबेनी पहिलो खण्डको १३ किमी दुरीमा कालोपत्र सडक निर्माणको काम अघि बढाइएको थियो।"
झापामा तीनवटा चोरीको मोटरसाइकलसहित पाँच जना पक्राउ,"झापा : झापामा मोटरसाइकल चोरी गरेको आरोपमा पाँच जना पक्राउ परेका छन्। उनीहरूलाई चोरी गरिएका तीन वटा मोटरसाइकलसहित मंगलबार कनकाई नगरपालिकाबाट पक्राउ गरिएको जिल्ला प्रहरी कार्यालय झापाले जनाएको छ। पक्राउ पर्नेहरूमा कनकाई नगरपालिका४ का १८ वर्षीय प्रियंक कँडेल, २१ वर्षीय कृष्ण घिमिरे, १८ वर्षीय नवीन बस्नेत, १५ वर्षीय बालक र कनकाई ३ का १८ वर्षीय सम्रिक चुँडाल रहेका छन्। कनकाई नगरपालिका ३ र ४ मा चोरीको मोटरसाइकल रहेको जानकारी पाएपछि इलाका प्रहरी कार्यालय सुरुङ्गाबाट खटिएको प्रहरी टोलीले उनीहरूलाई पक्राउ गरेको हो। प्रहरीले उनीहरूको साथबाट प्रदेश १०२०१ प ३१४६ नम्बरको केटीएम डुक, मे ९ प ६४६१ नम्बरको एनएस, प्रदेश ३०२००९ प ५२२१ नम्बरको क्रोश फायर मोटरसाइकल बरामद गरेको थियो। पक्राउ परेका पाँचै जनालाई इलाका प्रहरी कार्यालय अनारमनिमा राखेर थप अनुसन्धान भइरहेको जनाइएको छ।"
लूबाट नागरिकलाई जोगाउन मधेसका जिल्ला प्रशासनलगायत सम्बद्ध निकायमा गृहको परिपत्र,"काठमाडौं : गृह मन्त्रालयले तातो हावाको लहर (लू)बाट नागरिकलाई जोगाउनका लागि आवश्यक तयारीमा जुट्न तराईमधेसका जिल्ला प्रशासन तथा अन्य सम्बद्ध निकायहरूमा परिपत्र गरेको छ। मन्त्रालयले राष्ट्रिय विपद् जोखिम न्यूनीकरण तथा व्यवस्थापन प्राधिकरणमार्फत सबै जिल्लाहरूमा परिपत्र गर्दै लूबाट जोगाउने उपायका बारेमा सर्वसाधारणमा सचेतना फैलाउन निर्देशन दिएको हो। प्राधिकरणका नीति, योजना तथा अनुगमन महाशाखा प्रमुख, सहसचिव भरतमणि पाण्डेका अनुसार गर्मी हुने जिल्लाहरूका लागि मङ्गलबार साँझ नै परिपत्र पठाइसकिएको जानकारी दिए। उनले लूसम्बन्धी सन्देश उत्पादन र प्रसारणबारे तराईमधेसका जिल्ला प्रशासन कार्यालयहरूलाई आवश्यक निर्देशन दिइएको बताए। परिपत्रमा सचेतनामूलक सामग्री उत्पादन गरी आफ्ना आधिकारिक वेबसाइट एवं सामाजिक सञ्जालमार्फत प्रकाशन र प्रसारण गर्न, उपयुक्त सन्देशको उत्पादन र प्रसारणमा स्थानीय एफएम र टेलिभिजनसँग सहकार्य गर्न, रेडियो, टेलिभिजनको सामाजिक सञ्जाल वा अनलाइनमार्फत पनि प्रचारप्रसारमा जोड दिन भनिएको छ। सन्देश बनाउँदा स्थानीय भाषा, स्थानीय कलाकार, स्थानीय लवज, स्थानीय पहिरन तथा आधिकारिक निकायका व्यक्तिलाई प्रयोग गर्न पनि भनिएको छ। एउटा सन्देश रेडियोको हकमा एक मिनेट र भिडियो हो भने दुई मिनेटभन्दा लामो नबनाउन, स्थानीय परिवेशअनुसार महत्त्वपूर्ण लागेका सन्देश धेरै जनालाई माध्यम बनाएर उत्पादन र प्रसारण गर्न, विपद् व्यवस्थापनमा काम गर्ने सरकारी र गैरसरकारी संस्थाको सहायता लिएर उनीहरु स्वयंको सामाजिक सञ्जाल र प्रसारण माध्यमबाट पनि प्रचारप्रसार गर्न लगाउन पनि निर्देशन गरिएको छ। स्थानीय सञ्चारमाध्यममा दैनिकसाप्ताहिकअर्धमासिक रूपमा बनाइरहेका कार्यक्रममा यी सन्देश प्रसारण गर्ने व्यवस्था मिलाउन पनि सबै जिल्लालाई परिपत्र पठाइएको प्राधिकरणले जनाएको छ। रासस"
वैदेशिक रोजगारीमा विभिन्न देश पठाइदिन्छु भन्दै ठगी गर्ने तीनजना प्रहरीको फन्दामा,"काठमाडौं : वैदेशिक रोजगारीमा आकर्षक तलबको प्रलोभन देखाई विभिन्न देश पठाइदिन्छु भन्ने प्रलोभनमा पारी रकम ठगी गरेको अभियोगमा तीनजनालाई सोमबार प्रहरीले पक्राउ गरेको छ । पक्राउ पर्नेहरूमा कैलाली भजनी गाउँपालिका१ घर भई ललितपुर महालक्ष्मी नगरपालिका१ बस्ने ३६ वर्षीय विशाल हमाल,काठमाडौं महानगरपालिका७ चाबहिल बस्ने ३१ वर्षीय प्रशान्त पण्डित र सप्तरी कोईलाली गाउँपालिका३ घर भई काठमाडौं महानगरपालिका३२ तिनकुने बस्ने ४५ वर्षीय सैलेश कुमार झा रहेका छन् । पक्राउमध्ये विशालले अमेरिका पठाइदिन्छु भन्दै दुईजना पीडितहरूबाट १६ लाख ७० हजार रूपैयाँ,प्रशान्तले अष्ट्रेलिया पठाइदिन्छु भन्दै १ जना पीडितबाट ८ लाख रूपैयाँ र सैलेशले युके पठाइदिन्छु भन्दै १ जना पीडितबाट ५ लाख ४० हजार रूपैयाँ ठगी गरेको खुल्न आएको छ । काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले विशाललाई काठमाडौं लाजिम्पाटबाट,प्रशान्तलाई काठमाडौं बागबजारबाट र सैलेशलाई काठमाडौं तिनकुनेबाट पक्राउ गरेको हो । उनीहरूलाई थप अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको छ ।"
फेरि आफ्नै कीर्तिमानी तोड्दै ३० औँ पटक सगरमाथा शिखरमा पुगे कामीरिता,ओखलढुंगा : हिमाल आरोही कामीरिता शेर्पाले ३० औँ पटक सगरमाथा आरोहण गरेर फेरि नयाँ कीर्तिमान कायम गरेका छन्। सगरमाथा आधारशिविरस्थित पर्यटन विभागको अस्थायी कार्यालयका अनुसार शेर्पा बुधबार बिहान ७ बजेर ४९ मिनेटमा सगरमाथाको चुचुरो चुमेका हुन्। वसन्त सिजनको आरोहणमा उनले यसअघि धेरैपटक सगरमाथाको सफल आरोहण गरेर कायम गरेको आफ्नै नामको कीर्तिमान पनि तोडेका छन्। यही सिजनमा उनी दुईपटक सगरमाथा चढे। यसअघि शेर्पाले ९ दिन पहिले मे १३ मा २९ औँ पटक सगरमाथा आरोहण गरेर विश्वकीर्तिमान कायम गरेका थिए। अहिले फेरि सोही आफ्नै कीर्तिमानी तोडेर नयाँ कीर्तिमानी कायम गरेका हुन्। बुधबारसम्म आरोही र शेर्पा सहयोगी गरी चार सय ६० भन्दा बढीले सगरमाथा आरोहण गरिसकेका छन्। सोलुखुम्बुको खुम्बु पासाङ्ल्हामु गाउँपालिकाको थामेका ५४ वर्षीय कामिरिता कुशल पर्वतारोही पथप्रदर्शक हुन्। सन् १९९४ मे १३ मा पहिलोपटक सगरमाथाको चुचुरोमा पुगेका कामीरिताको नाममा आठ हजार मिटर अग्ला शिखरमा सबैभन्दा बढी आरोहण गरेको कीर्तिमान छ। सगरमाथा आरोहणका ७१ वर्षीय इतिहासमा सर्वाधिक आरोहण गर्ने एक मात्र कीर्तिमानी आरोही कामीरिता शेर्पा हुन्। अघिल्लो वर्षको वसन्त ऋतुमा सोलुखुम्बुकै पासाङ दावा शेर्पाले २७ पटक सगरमाथा आरोहण गरेर कीर्तिमान कायम गरेका थिए। गत वैशाख २८ गतेदेखि यो वर्षको आरोहण सुरु भएको हो। आरोहणका लागि ४१ आरोही समूहका ७५ महिला र तीनसय ३९ पुरुषसहित चार सय १४ जनाले अनुमति लिएका छन्। अनुमति लिएकामध्ये ७५ प्रतिशतले सफल आरोहण गरेका जनाइएको छ।
स्याङ्जाका १० हजार ९३ बालबालिकालाई आईभीपी खोप लगाइँदै,"स्याङ्जा : शिशु तथा बालमृत्युदर घटाउने उद्देश्यले यसपटक स्याङ्जामा १० हजार ९३ जनालाई आईपिभी (पोलीयो विरुद्धको) खोप लगाउने स्वास्थ्य कार्यालयको लक्ष्य छ। खोप समन्वय समितिसहितको सरोकारवालाबीच मंगलबार भएको छलफल मार्फत सो जानकारी गराइएको हो। स्वास्थ्य कार्यालय स्याङ्जाका प्रमुख केशवप्रसाद चापागाईले यही जेठ १३ देखि २६ गतेसम्म संचालित खोप अभियान अन्र्तगत जिल्लाभरका ११ वटै पालिकामा छुट्टाछुट्टै समय तालिका बनाएर खोप लगाइने भएको जानकारी दिए। विस२०७३ वैशाखदेखि २०७५ असोज महिनासम्म जन्मिएका बालबालिकालाई लक्षित गर्दै पोलियो रोग विरुद्धको आईपिभी खोप लगाइने भएको हो। ०७१ बाट सुरु गरिएको खोप ०७३ मा खोपको अभाव देखाउँदै दुई वर्ष रोकिएको थियो। सो अवधिमा खोपबाट वञ्चित ती बालबालिकालाई पोलियोको जोखिम रहिरहने जनाउँदै तिनीहरुलाई नै लक्षित गरी खोप लगाउने अभियान थालिएको कार्यालयले जनाएको छ। कार्यालयका अनुसार नगरपालिका अनुरुप वालिङमा २ हजार २३३, पुतलीबजारमा १ हजार ७८८, गल्याङमा १ हजार ३१४, चापाकोटमा ९२२ र भीरकोटमा ८७७ बालबालिका छन्। यसैगरी गाउँपालिका मध्ये कालीगण्डकीका ६ सय ३३, अर्जुनचौपारीका ५ सय ५८, फेदिखोलाका ५ सय, हरिनासका ४ सय ६७, आँधीखोलका ४ सय ४ र विरुवाका ३ सय ९७ बालबालिका छन्। कुनै पनि बालबालिका आइपिभी खोपबाटवञ्चित हुन नदिने उद्देश्यले ४ सय ५० वटा खोप केन्द्र निर्धारण गरिएका छन्। स्वास्थ्यकर्मी सहितको स्वयंसेवक खटाइने तयारी भैरहेको छ। खोपका लागि सहज पहुँच पुर्याउन नजिकको विद्यालय, स्वास्थ्यचौकीमा व्यवस्थापन मिलाइएको प्रमुख चापागाईले बताए। जिल्ला समन्वय समिति प्रमुख एवं खोप समन्वय समितिका अध्यक्ष श्रीप्रसाद घर्ती, उपप्रमुख खड्गराज सुवेदी, पुतलीबजार नगरप्रमुख तुलसीराम रेग्मी, पत्रकार महासंघका अध्यक्ष श्रीकृष्ण सिग्देलले लक्षित उमेर समूहका सबै बालबालिकालाई खोप लगाउने वातावरण बनाउन आआफ्ना स्थानबाट सबैले आवश्यक सहयोग गर्नुपर्नेमा जोड दिए। कार्यक्रमको सहजीकरण खोप कार्यक्रम संयोजक मनिष कुमार महतोले गरेका थिए।"
"प्यूठानको नौवहिनीमा भारी बर्षा, बाग्दुलाबाहाने सडक अवरुद्ध","प्यूठान : प्यूठानको नौवहिनी गाउँपालिका क्षेत्रमा मंगलबार भारी बर्षा भएको छ। बर्षाले ठाउँ ठाउँमा पहिरो गएर सडक अवरुद्ध भएको नौवहिनी गाउँपालिकाका प्रमुख प्रशासकीय अधिकृत शिवराज पौडेलले जानकारी दिए । यस क्षेत्रकै धेरै व्यस्त हुने बाग्दुलाबाहाने सडक पहिरोले पूर्ण रुपमा अवरुद्ध भएको छ । जिल्लाको प्रमुख बजार बाग्दुलासहित जिल्ला अस्पताल विजुवार पुग्ने यो मुख्य सडक हो । गाउँपालिका६ स्थित पिपलटारीमा केही घरहरु पहिरोले पुरेको पौडेलले जानकारी दिए । रातीसम्म परेको पानीका कारण क्षतिको यकिन तथ्यांक अझै आइनसकेको उनको भनाई छ ।अवरुद्ध सडक सूचारु गर्ने काम सुरु गरेका छौँ,पौडेलले भने,क्षतिको विवरण संकलन हुँदैछ । उनले जिल्लाका अन्य स्थानमा पानी नपरेको तर नौवहिनीमा मात्र ठूलो वर्षात भएको जानकारी दिए । पहिरोले नौवहिनी क्षेत्रको जनजीवन पूर्ण रुपमा अस्तव्यस्त बनेको बाहानेका स्थानीय महेश थापाले जानकारी गराए ।"
