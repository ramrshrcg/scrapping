शीर्षक,विवरण
सक्षम नारी अभियान सुरु,"काठमाडौं : फोनपेले सक्षम नारी नामक नयाँ अभियानको सुरु गरेको छ। राष्ट्रिय वाणिज्य बैंक, ग्लोबल आईएमई बैंक, एनआईसी एशिया बैंक, कुमारी बैंक, इसेवा र एभरेष्ट बैंकसँग साझेदारीमा अभियान सञ्चालित छ। महिलाहरूलाई डिजिटल वित्तीय समावेशन र आत्मनिर्भरता मार्फत सशक्त बनाउनु यसको उद्देश्ये रहेको कम्पनीले जनाएको छ। महिलाहरूको योगदान नेपालको आर्थिक वृद्धिमा अत्यन्त महत्वपूर्ण रहेकाले फोनपेले डिजिटल वित्तीय सेवाहरूमार्फत महिलाहरूलाई सशक्त पार्ने कार्यमा प्रतिबद्धता जनाएको छ। कम्पनीका अनुसार सक्षम नारी अभियानको मुख्य उद्देश्य महिलाहरूमा डिजिटल वित्तीय सेवाहरूको बारेमा जानकारी र सचेतना प्रदान गर्नु हो। यस अभियानले महिलाहरूलाई डिजिटल भुक्तानीका फाइदाबारे शिक्षित गर्ने र तिनीहरूलाई दैनिक जीवनमा डिजिटल भुक्तानीको प्रयोगमा प्रेरित गर्नुका साथै महिलाहरूलाई डिजिटल वित्तीय सेवाहरू प्रयोग गर्न प्रोत्साहित गर्दै उनीहरूले आफ्नो अन्य महिला साथीहरूलाई पनि यसको फाइदाबारे जानकारी दिन प्रेरित गर्ने उद्देश्य राखेको छ। यस अभियानका माध्यमबाट महिलाहरूलाई डिजिटल भुक्तानी र मोबाइल बैंकिङ बारेमा प्रशिक्षण र स्रोतहरू उपलब्ध गराइने कम्पनीले जानकारी दिएको छ। महिला प्रयोगकर्ताहरूलाई यस डिजिटल परिवर्तनमा सक्रिय बनाउने उद्देश्यका यो अभियान मार्च ३१ सम्म चल्नेछ। यो अभियानमा सहभागी हुन महिला प्रयोगकर्ताहरूले हाम्रो पार्टनर बैंकरहरको मोबाइल बैँकिङ् एप द्वारा फोनेपेका कुनै पनि सेवाहरू न्युनतम ३ पटक सम्म प्रयोग गर्नुपर्ने हुन्छ जसले नगद भुक्तानीबाट डिजिटल भुक्तानीको प्रणालीमा सहज र सुरक्षित संक्रमण सुनिश्चित गर्नेछ। सक्षम नारी अभियानको उद्देश्यमा महिला सहभागिता बढाउनका लागि, फोनपे र पार्टनर बैंकहरूले विशेष पुरस्कार योजनाको घोषणा गरेका छन्। प्रत्येक पार्टनर बैंकबाट एक महिला भाग्यशाली विजेताले (कुल छभाग्यशाली विजेता) नटराज ज्वेलर्सबाट विशेष हीरा गहना प्राप्त गर्नेछन्। साथै, प्रत्येक बैंकबाट ५० महिला विजेताहरूलाई (कुल ३०० महिला) १,००० रूपैयाँको सपिङ भाउचर प्रदान गरिनेछन्। अभियानको उद्देश्यका बारेमा बोल्दै, फोनपेकी मार्केटिंग प्रमुख, सलिना नकर्मीले भनिन्, आर्थिक वृद्धिका लागि वित्तीय समावेशन अत्यन्त महत्त्वपूर्ण छ, तर डिजिटल वित्तीय सेवाहरूको प्रयोगमा महिलाहरूको बीचमा एक ठूलो अन्तर रहेको छ, जहाँ महिलाहरू मात्र एक तिहाइ सक्रिय डिजिटल भुक्तानी प्रयोगकर्ताहरूमा सीमित छन्। हालैको बैंकिङ तथ्यांकले देखाएको यो अन्तर घटाउन, हामी सक्षम नारी अभियानलाई पुनः सुरु गर्दैछौंयो एक दचबलम दगष्मिष्लन पहल हो जसले महिलाहरूलाई डिजिटल वित्तीय साक्षरतामार्फत सशक्त बनाउने उद्देश्य राख्छ्र यो अभियान नेपालको डिजिटल परिवर्तनलाई अघि बढाउने र सबैको लागि पहुँच सुनिश्चित गर्ने लक्ष्य राख्दछ। नेपाल डिजिटल प्राथमिक भविष्यतर्फ अघि बढिरहेका बेला सक्षम नारी अभियानले महिलाहरूलाई डिजिटल कारोबारलाई आफ्नो दैनिकीमा सहज रूपमा अपनाउन आवश्यक ज्ञान र आत्मविश्वास प्रदान गर्ने लक्ष्य राखेको छ। फोनेपे वित्तीय समावेशीकरणलाई प्रवर्द्धन गर्न प्रतिबद्ध छ। जसले हरेक नेपालीलाई लिंगको कुनै भेदभाव नगरी, डिजिटल वित्तीय सेवाहरूको लाभ समान रूपमा प्राप्त गर्न सुनिश्चित गर्छ।"
किरण ठगुन्नाको शतकीय पारीमा सुदूरको पहिलो जित,"काठमाडौं : प्रधानमन्त्री कप क्रिकेट प्रतियोगिताअन्तर्गत किरण ठगुन्नाको शतकीय पारीमा सुदूरपश्चिम प्रदेशले गण्डकी प्रदेशलाई ६ विकेटले हराएको छ। २२१ रनको लक्ष्य पछ्याएको सुदूरले ४३ ओभरमा ४ विकेट गुमाउँदै लक्ष्य पूरा गरेको हो। सुदूरका किरणले १२१ रनको अविजित शतकीय पारी खेलेका हुन्। उनले १०१ बलमा ९ चौका र ६ छक्का प्रहार गरेका हुन्। सुदूरका लागि ओपनर खडक बोहोराले १९ रन बनाउँदा अर्का ओपनर टेक रावत ५ रनमै बोल्ड भएका थिए। तेस्रो क्रमका ब्याटर निश्चल क्षेत्री १८ रनमा क्याच भए। नारायण जोशी ३८ रनमा अविजित रहे। गण्डकीका लागि कप्तान विपिन खत्री, अमृत गुरुङ, कमल परियार र अर्जुन कुमालले समान ११ विकेट लिए। त्यसअघि लमही क्रिकेट रंगशालामा टस जितेर ब्याटिङ गरेको गण्डकीले निर्धारित ५० ओभरमा २२० रन बनाएको थियो। गण्डकीका लागि दीपक डुम्रेले सर्वाधिक ६० रन बनाए। उनले ७४ बलमा ३ चौका र १ छक्का प्रहार गरेका हुन्। विकेटकिपर ओपनर समिर कँडेल २ रनमै पेभेलियन फर्किँदा अर्जुन कुमालले पारी सम्हालेका हुन्। उनले ९५ बलमा ४ चौका र १ छक्कासहित ५७ रन बनाए। बंश क्षेत्रीले १८, दिनेश बुढा मगरले १५, अमृत गुरुङ र कप्तान विपिन खत्रीले समान १०१० रन जोडे। सुदीप अर्याल २३ रनमा र कमल परियार १ रनमा अविजित रहे। सुदूरपश्चिमका लागि कप्तान शेर मल्लले सर्वाधिक ३ विकेट लिए। नारायण जोशीले २ विकेट लिँदा हेमन्त धामी, मिलन बोहोरा र अर्जुन विकले समान ११ विकेट लिए। सुदूर प्रतियोगिताको पहिलो खेलमा कर्णाली प्रदेशसँग पराजित भएको थियो। गण्डकीको भने आज पहिलो खेल हो।"
"सात महिनामा आयातनिर्यात दुवै बढ्यो, ८ खर्ब ६१ अर्ब व्यापार घाटा","काठमाडौं : आर्थिक वर्ष २०८१८२ को सात महिनामा आयातनिर्यात दुवै बढेको छ। नेपाल राष्ट्र बैंकले सोमबार सार्वजनिक गरेको काठमाडौं देशको वर्तमान आर्थिक तथा वित्तीय स्थिति अनुसार वस्तु निर्यात ४६५ प्रतिशतले वृद्धि भई १ खर्ब २७ अर्ब २० करोड पुगेको छ। अघिल्लो वर्षको सोही अवधिमा यस्तो निर्यातमा ७१ प्रतिशतले कमी आएको थियो। गन्तव्यका आधारमा भारत, चीन र अन्य मुलुकतर्फको निर्यात क्रमशः ६६९ प्रतिशत, ८६ प्रतिशत र ३५ प्रतिशतले वृद्धि भएको छ। वस्तुगत आधारमा भटमासको तेल, पोलिस्टर यार्न र थ्रेड, चिया, अलैंची, पार्टिकल बोर्ड लगायतका वस्तुको निर्यात बढेको छ भने पाम तेल, जिंक शिट, अदुवा, जडिबुटी, तयारी पोशाक लगायतका वस्तुको निर्यात घटेको छ। आर्थिक वर्ष २०८१ ८२ को सात महिनामा कुल वस्तु आयात १०१ प्रतिशतले वृद्धि भई ९ खर्ब ८८ अर्ब ५९ करोड रुपैयाँ पुगेको छ। अघिल्लो वर्षको सोही अवधिमा यस्तो आयातमा २३ प्रतिशतले कमी आएको थियो। वस्तु आयात गरिने मुलुकका आधारमा भारत, चीन र अन्य मुलुकबाट भएको आयात क्रमशः ७५ प्रतिशत, ११२ प्रतिशत र १७५ प्रतिशतले वृद्धि भएको छ। वस्तुगत आधारमा भटमासको कच्चा तेल, चामलधान, यातायात उपकरण, सवारी साधन तथा अन्य सवारी साधनका स्पेयर पार्टस्, खाने तेल, स्पन्ज आइरन लगायतका वस्तुको आयात बढेको छ भने पेट्रोलियम पदार्थ, पामको कच्चा तेल, हवाइजहाजको पार्टपुर्जा, केराउ, लेख्ने तथा छाप्ने कागज लगायतका वस्तुको आयात घटेको छ। सात महिनामा कुल वस्तु व्यापार घाटा ६२ प्रतिशतले वृद्धि भई ८ खर्ब ६१ अर्ब ३८ करोड रुपैयाँ पुगेको छ। अघिल्लो वर्षको सोही अवधिमा यस्तो घाटामा १८ प्रतिशतले कमी आएको थियो। समीक्षा अवधिमा निर्यातआयात अनुपात १२९ प्रतिशत पुगेको छ। अघिल्लो वर्षको सोही अवधिमा यस्तो अनुपात ९७ प्रतिशत रहेको थियो। समीक्षा अवधिमा भारतबाट परिवर्त्य विदेशी मुद्रा भुक्तानी गरी १ खर्ब ३ अर्ब ९४ करोड बराबरको वस्तु आयात भएको छ। अघिल्लो वर्षको सोही अवधिमा यस्तो आयात ८८ अर्ब १८ करोड बराबरको भएको थियो।"
भीरमा अड्किएका पुसेको परिवारसँग बोल्दा बोल्दै प्राण गयो,"बाजुरा : बाजुरा जिल्लाको स्वामीकात्तिक खापर गाउँपालिका२, फयाल गाउँका पुसे भण्डारीको भीरबाट लडेर मृत्यु भएको छ। आइतबार साँझ कर्णाली नदीमा माछालाई पासो थाप्न जाने क्रममा लडेर अप्ठेरो भीरमा अड्किएका उनको राति मृत्यु भएको हो। उनले भीरबाट लडेर अड्किएपछि परिवारलाई फोनमार्फत खबर गरेका थिए। परिवारले गाउँलेलाई खबर गरेपछि ८ जना गाउँबाट उद्धारका लागि गएका थिए। अप्ठेरो चट्टानी भीरमा राति भएकोले भण्डारीको उद्धारका लागि गएका सबै भीरमा अड्किएका थिए। ४० वर्षीय पुसे माछा मार्न अनुभवी मानिन्थे। गाउँबाट करिब तीनचार घण्टाको बाटो पार गरेर उनी कर्णाली नदीको किनारमा पुगे। पुसे जहिल्यै जोखिम मोलेर माछा मार्न जाने गरेको स्थानीय गणेश बुढाले बताए। गाउँलेहरू पनि उनलाई भीर चढ्ने मान्छे भनेर चिन्थे। आइतबार साँझ हुन लाग्दा उनी घर फर्किने तयारी गर्दै थिए। अचानक उनी भीरबाट लडे। लड्दै तल पुगेका पुसे अर्धचेत अवस्थामा भए। उनी असक्त हुनका साथै बेसुर थिए। तर उनले हातमा रहेको मोबाइलबाट घरमा फोन गरे। परिवारले गाउँलेलाई खबर गरेपछि परिवार पुसे लडेको भीरमा पुगे। समूह बनाएर कर्णाली नदीतर्फ लागे। तर भीर उस्तै उकालो थियो, झन् अन्धकार भयो। उता पुसेको आवाज कमजोर हुँदै गयो। म अब सक्दिनँ, फोनमै बोल्दैबोल्दै उनको प्राण गयो। गाउँले पुगे। तर ढिलो भइसकेको थियो। शव उतार्न खोजे, तर जोखिम धेरै थियो। त्यसपछि प्रहरीलाई खबर गरेको स्थानीयले बताएका छन्। प्रहरी निरीक्षक देव चौधरीका अनुसार तत्कालै जुड्डी प्रहरी चौकीबाट टोली खटियो। तर शव निकाल्न सक्ने अवस्था थिएन। भीर यति अप्ठ्यारो छ कि गाउँलेहरू मात्र होइन, प्रहरी टोली पनि सहजै पुग्न सकेन। स्थानीय भन्छन्, हामी ८१० जना वारिबाट गयौँ, ८१० जना पारीबाट गयौँ, तर कोही भीरमै अड्कियौँ। उद्धार गर्नै सकिएन। रातभरि प्रहरी र गाउँलेहरू आगो बालेर बसे। कर्णाली नदीको छेउमा पुसेको लास छ। इलाका प्रहरी कार्यालय कोल्टीबाट थप टोली घटनास्थलमा छ। हिमाली गाउँपालिकाबाट बोट टोली ल्याएर सोमबार बिहान ११ बजे भीरमा अड्कीएको पुसेको लास सहित अन्य ८ जनाको उद्धार गरिएको जिल्ला प्रहरी कार्यालय बाजुराले जानकारी दिएको छ।"
जनकपुरमा टाटाको नयाँ गाडीहरू,"काठमाडौं : टाटा मोटर्सको नेपालका लागि आधिकारीक वितरक सिप्रदी ट्रेडिङले टाटाको नेपालमा हालै लन्च भएको कर्भ इभि, नेक्सन के३ इभि र टाटा सफारी जनकपुरमा लन्च गरेको छ। जनकपुरस्थित गिरिजा अटोमोवाइलमा बहुप्रतीक्षित गाडीहरू कर्भ इभि, नेक्सन के३ र टाटा सफारी लन्च गरिएको हो। सो कार्यक्रममा सिप्रदी ट्रेडिङका तर्फबाट प्यासेन्जर भेहिकलका बिजनेस युनिटका प्रमुख सावन्त जंग सिजापती, टाटा मोटर्सको लागि नेपालका कन्ट्री म्यानेजर प्रसन्न रंगनाथानको साथै मारवाडी सेवा समितिका अध्यक्ष निर्मल चौधरीको उपस्थिति थियो। सिप्रदी ट्रेडिंगका प्यासेन्जर भेहिकलका बिजनेस युनिटका प्रमुख सावन्त जंग सिजापतीले भने, आज जनकपुरमा टाटाका नयाँ गाडीहरू लन्च गर्न पाउँदा अत्यन्त उत्साहित छौं। अब ग्राहकहरूले टाटाको इभिहरू २७ लाख ४९ हजारबाट सुरु गरेर ५६ लाख ९९ हजार सम्ममा रोज्न पाउनु हुनेछ। इन्ट्री लेभल गाडी खोजिरहनु भएको ग्राहकले टियागो इभि रोज्न सक्नुहुन्छ। बजेटमा एसयुभीको आनन्द खोज्ने ग्राहकले पन्च इभि रोज्न सक्नुहुन्छ। अलि धेरै र टाढा यात्रा गर्ने ग्राहकले नेक्सन के३ इभि रोज्न सक्नुहुन्छ। र प्रिमियम एसयूभीमा लामो दुरी भारतको पटना, दरभंगा यात्रा गरेर फिर्ता आउन चाहने ग्राहकहरूले आज लन्च गरेको कर्भ इभि टप भेरिएन्ट लिन सक्नुहुन्छ। साथै भारतमा टाटा कम्पनीले राखेको चार्जिङ सुविधाहरूको फाइदा उठाउन सक्नुहुन्छ। त्यस्तै गिरिजा अटोमोवाइलस् का प्रोपाइटर यांदु जैनले जनकपुरमा टाटा इभिको बढी रेञ्ज भएको गाडीको आवश्यकता थियो र आज कर्भ इभि र नेक्सन के३ इभिले त्यो पुरा गरेको बताए। जनकपुरमा लन्च सकेर अब टाटाका नयाँ गाडीहरूको रिजनल लन्च वीरगन्जमा हुन लागेको छ।"
सात महिनामा भित्रियो ९ खर्ब रेमिट्यान्स,काठमाडौं : आर्थिक वर्ष २०८१८२ को सात महिनामा ९ खर्बभन्दा बढी रेमिट्यान्स भित्रिएको छ। नेपाल राष्ट्र बैंकले सोमबार सार्वजनिक गरेको काठमाडौं देशको वर्तमान आर्थिक तथा वित्तीय स्थिति अनुसार रेमिट्यान्स ७३ प्रतिशतले वृद्धि भई ९ खर्ब ५८ करोड पुगेको हो। अघिल्लो वर्षको सोही अवधिमा रेमिट्यान्स १८८ प्रतिशतले बढेको थियो। अमेरिकी डलरमा रेमिट्यान्स ५३ प्रतिशतले वृद्धि भई ६ अर्ब ६५ करोड पुगेको छ। अघिल्लो वर्ष यस्तो रेमिट्यान्स १६४ प्रतिशतले बढेको थियो। यस अवधिमा खुद द्वितीय आय (खुद ट्रान्सफर) ९ खर्ब ८५ अर्ब १७ करोड पुगेको छ । अघिल्लो वर्षको सोही अवधिमा यस्तो आय ९ खर्ब १० अर्ब ७७ करोड रहेको थियो। समीक्षा अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या २ लाख ७४ हजार ६२२ र पुनः श्रम स्वीकृति लिनेको संख्या १ लाख ९० हजार ८८६ रहेको छ। अघिल्लो वर्षको सोही अवधिमा यस्तो संख्या क्रमशः २ लाख ४५ हजार ४३२ र १ लाख ५७ हजार ४५ रहेको थियो।
माओवादी अध्यक्ष प्रचण्डले भोलि संसदमा सम्बोधन गर्ने,"काठमाडौं : प्रमुख प्रतिपक्षी दल नेकपा माओवादी केन्द्रका अध्यक्ष पुष्पकमल दाहाल प्रचण्ड ले मंगलबार बस्ने प्रतिनिधिसभा बैठकमा सम्बोधन गर्ने भएका छन्। सभामुख देवराज घिमिरेले बोलाएको प्रमुख सचेतकहरूको बैठकमा विपक्षी दलका नेता प्रचण्डले मंगलबारको बैठकमा बोल्ने समय तय भएको हो। एमालेका मुख्य सचेतक महेश बर्तौलाले सञ्चारकर्मीसँग कुरा गर्दै भोलिको बैठकमा प्रचण्डले बोल्नेगरी कार्यसूची तय भएको बताए। पूर्वप्रधानमन्त्री एवं प्रमुख प्रतिपक्ष दलका नेताले भोलि समय माग्नुभएको छ। उहाँले बोल्ने गरी समय निर्धारण भएको छ,' उनले भने।"
आर्मीको विजयी सुरुवात,"काठमाडौं : प्रधानमन्त्री कप क्रिकेट प्रतियोगितामा त्रिभुवन आर्मी क्लबले विजयी सुरुवात गरेको छ। बागमती प्रदेशमाथि १३४ रनको फराकिलो जित निकाल्दै आर्मीले प्रतियोगितामा सुखद सुरुवात गरेको हो। सिद्धार्थनगरस्थित सिद्धार्थ रंगशाला त्रिभुवन आर्मी क्लबले दिएको २६३ रनको बलियो लक्ष्य पछ्याएको बागमती २७ ओभरमा १२८ रन बनाउँदै अलआउट भएको हो। बागमतीका लागि विवेक राना मगरले ५१ रनको अर्धशतकीय पारी खेले पनि त्यो जितको लागि पर्याप्त भएन। ओपनर आशुतोष घिरौयाले १० रन बनाउँदा अर्का ओपनर शुभ कंसाकर ३ रनमै आकाश चन्दको बलमा एलबीडब्ल्यु आउट भए। इशान पाण्डेले १९ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। आर्मीका लागि स्पिनर साहब आलमले सर्वाधिक ४ विकेट लिए। आकाश चन्दले ३ विकेट लिँदा सोमपाल कामी, नरेन साउद र वसिर अहमदले समान ११ विकेट लिए। त्यसअघि टस जितेर ब्याटिङ गरेको आर्मीले निर्धारित ५० ओभरमा ८ विकेट गुमाउँदै २६२ रन बनाएको थियो। आर्मीका लागि ओपनर ब्याटर सन्तोष कार्कीले सर्वाधिक ७६ रन बनाए। उनले ९८ बलमा १० चौका र १ छक्का प्रहार गरेका हुन्। अर्का ओपनर तीर्थ राज दासले ३६ रन बनाए। विवेक यादवले ३० रन बनाए। कुशल मल्ल २६ रनमा क्याच आउट भए। कप्तान विनोद भण्डारी ४७ रनमा र आकाश चन्द १ रनमा अविजित रहे। अन्य कुनै ब्याटरले दोहोरो अंकमा रन बनाउन सकेनन्। बागमतीका लागि रिजन ढकाल, इशान पाण्डे र प्रतिश जिसीले समान २२ विकेट लिए। सोनु देवकोटाले १ विकेट लिए। यो बागमतीको लगातार दोस्रो हार हो। बागमतीले प्रतियोगिताको पहिलो खेलमा एपीएफसँग हार बेहोरेको थियो।"
समानुपातिक निर्वाचन प्रणालीका कारण देशमा अस्थिरता आयो : देउवा,"धनगढी : नेपाली कांग्रेसका सभापति शेरबहादुर देउवाले समानुपातिक निर्वाचन प्रणालीका कारण कुनै पनि दलको बहुमत आउन नसकेको र त्यसले देशमा राजनीतिक अस्थिरता कायम रहेको बताएका छन्। धनगढीमा आयोजित नेपाली कांग्रेसको प्रथम सुदूरपश्चिम प्रदेश सम्मेलनको उद्घाटन सत्रमा बोल्दै उनले यस्तो बताएका हुन्। संविधानमा समानुपातिक समावेशीको प्रणालीको ब्यवस्था छ। त्यसले कुनै पनि पार्टीको बहुमत आउन सकेको छैन। जस कारण हामीले बहुमत ल्याउन सकेका छैनौं। यही प्रणाली रहिरह्यो भने हामीले भविष्यमा पनि बहुमतको सरकार बनाउन सक्दैनौं, उनले भने। उनले सांकेतिकरूपमा समानुपातिक प्रणाली हटाउनुपर्ने संकेत गरे। उनले यसकै लागि दुई प्रतिस्पर्धी दलहरूले गठबन्धन गरेको पनि बताए। नेपाली कांग्रेसको मुख्य प्रतिस्पर्धी पार्टी एमाले हो। एमालेको पनि हामी मुख्य प्रतिस्पर्धी हौं। तर हामी मिलेर सरकार बनाएका छौं। त्यसका अरु धेरै कारणहरू छन्। मुख्य कारण भनेको देशमा देखिएको राजनीतिक अस्थिरता नै हो, देउवाले भने। उनले अन्तिम १८ महिनाका लागि आफू प्रधानमन्त्री हुने बताए। ओलीजीले अन्तिम १८ महिनाका लागि प्रधानमन्त्री बनाउँछु भनेर सहमति गर्नुभएको छ। तपाईँ सबैको साथ र सहयोगले म प्रधानमन्त्री हुन्छु, उनले भने। देउवाले कांग्रेसमा अन्धकार भन्ने रोग लागेको बताए। हाम्रो पार्टीभित्र अलिकता रोग लागेको छ। त्यो भनेको अन्धकार भन्ने रोग हो, मुस्कुराउँदै उनले भने। त्यस रोगलाई सदा सदाका लागि निर्मुल पार्नुपर्छ। पार्टीभित्र आन्तरिक प्रतिस्पर्धा होला, तर भोट हाल्ने बेला हामी एक हुनुपर्छ। म त्यसको सुरुवात् सुदूरपश्चिमबाटै होस भन्न चाहन्छु, उनले भने। नागरिकको असन्तुष्टिलाई लिएर केहीले खेल्न खोजे त्यस्तै महामन्त्री गगन थापाले नेपाली नागरिकले पटकपटक पार्टीहरूलाई सहयोग गरे पनि पार्टीहरूले नागरिकको चाहना पूरा गर्न नसक्दा अहिले नागरिकको असन्तुष्टिलाई लिएर केहीले खेल्न खोजेको बताए। थापाले अहिलेको व्यवस्था नचाहनेहरू आगोमा रोटी सेक्नतर्फ लागेको बताए। व्यवस्था बदल्न साथ दिएका आम नागरिकमा अवस्था परिवर्तन नहुँदा असन्तुष्टि बढेको महामन्त्री थापाको भनाइ थियो। कांग्रेसका अर्का महामन्त्री विश्वप्रकाश शर्माले पार्टी सभापति शेरबहादुर देउवा नेपाली राजनीतिमा सबैभन्दा परिपक्क व्यक्ति भएको बताए । सभापति पाँच पटक प्रधानमन्त्री बनिसकेको स्मरण गर्दै शर्माले छैटौं पटक बन्ने कुरा ठूलो नभएको बताए।"
नेपालले टस जितेर फिल्डिङ गर्ने,"काठमाडौं : वुमन्स डे कप २०२५ को तेस्रो खेलमा नेपालले हङकङविरुद्ध टस जितेर फिल्डिङ गर्ने निर्णय लिएको छ। नेपालकी कप्तान इन्दु बर्माले हङकङविरुद्ध टस जितेर फिल्डिङ गर्ने निर्णय लिएकी हुन्। नेपालको टिममा कुनै पनि परिवर्तन गरिएको छैन। पहिलो खेलमा नामिबियासँग ६ विकेटले पराजित भएको नेपालले दोस्रो खेलमा युगान्डालाई १ विकेटले हराएको थियो। नेपाली टिमः इन्दु बर्मा (कप्तान), सम्झना खड्का, साना प्रविन, पूजा महतो, रुबिना क्षेत्री बेलबासे, कविता जोशी, विन्दु रावल, रोमा थापा, ईश्वरी विष्ट, रचना कुमारी चौधरी र रिया शर्मा"
म्याक लुब्रिकेन्ट्सको महिला राइडर्स र्याली,"अन्तर्राष्ट्रिय महिला दिवसका अवसरमा म्याक लुब्रिकेन्ट्सले ""एक्सेलेरेट एक्सन : हर डे , हर वे"" नामक शीर्षकमा महिला राइडर्सको भेटघाट र र्याली कार्यक्रमको आयोजना गरेको छ। यस कार्यक्रम सिप्रदी ट्रेडिङको थापाथली कार्यालयबाट आरम्भ भई ललितपुरको सातदोबाटोमा रहेको स्वीमिङ कम्प्लेक्समा पुगी सम्पन्न भयो। सिप्रदी ट्रेडिंग भारत पेट्रोलियम द्वारा उत्पादित म्याक लुब्रिकेन्ट्सको नेपालको लागि एक मात्र अधिकारिक बिक्रेता हो। राइडर्स र्यालीको उद्घाटन सिप्रदी ट्रेडिङका सीईओ राजन बाबु श्रेष्ठ, सीओओ राजेश प्रसाद गिरी, उपाध्यक्ष सौरव राज थपलिया, ल्युब डिपार्टमेन्ट प्रमुख दिनेश केसी र भारत पेट्रोलियमका कन्ट्री हेड मिहिर ज्योति दत्ताद्वारा झण्डा फहराएर संयुक्त रूपमा गरेका थिए। यस र्यालीमा सुरक्षा केसी र वर्षा बस्नेत जस्ता लोकप्रिय इन्फ्लुन्सर तथा राइडर्स लगायत विभिन्न क्षेत्रका उर्जावान महिलाहरुको सहभागिता थियो। सहभागी राइडर्स र खेलका (र्याली कार्यक्रमको दौरान आयोजित) विजेताहरूलाई प्रमाणपत्र वितरण गरी र्यालीको समापन भएको थियो। यस कार्यक्रमको मुख्य उद्देश्य विशेषत : युवा महिला राइडर्सलाई जीवनमा अगाडि बढ्न रोचक ढंगले प्रेरणा दिई फोरटी स्कूटेक एनएक्सटी र फोरटी एनएक्सटी जस्ता म्याक ब्राण्डका उच्च गुणस्तरयुक्त उत्पादनबारे ग्राहक सचेतना बढाउनु थियो। फोरटी स्कूटेक एनएक्सटीके कम घर्षणको साथ सहज एक्सेलेरेशन, कम इन्धन खपत जस्ता सुविधाको प्रत्याभूति गर्दछ। यसले इन्जिनलाइ सफा राखी क्षयीकरणबाट पनि रक्षा गर्दछ। यसैगरी फोरटी एनएक्सटीले एयरकुल्ड इन्जिनहरूलाई उच्च तापक्रममा सुरक्षित राखी गियर परिवर्तनको कार्यलाई सजिलो र छरितो बनाउन मदत गर्छ। यति मात्र होइन यस उत्पादनले क्लचको समस्यालाई निराकरण गरी इन्जिनलाई क्षयीकरणबाट जोगाउँछ।"
रोहितको जादुयी कप्तानी,"काठमाडौं : न्युजील्यान्डलाई हराउँदै भारतले च्याम्पियन्स ट्रफीको उपाधि जित्यो। उपाधि जित्दै गर्दा प्रशंसा भने कप्तान रोहित शर्माको भइरहेको छ। उनले दुबईको पिचलाई राम्रोसँग पढे। टिमका खेलाडीलाई कहाँ कसरी खेलाउने यसको निर्णय र रणनीतिले रोहितलाई अन्य कप्तानभन्दा अलग बनायो। भारतीय क्रिकेट समर्थकको अगाडि रोहितले जादुयी कप्तानीको श्रेय लिएका छन्। समय सायद गइरहेको छ, तर रोहित शर्मा एक दिवसीय क्रिकेटमा अझै पनि समय र स्थानलाई आफूअनुसार बनाएर खेल्न सक्छन्, इएसपीएन क्रिकइन्फोमा उल्लेख गरिएको छ। च्याम्पियन्स ट्रफीको फाइनलमा खेलमा न्युजील्यान्डसँग उपाधि भिडन्तमा निस्किएको भारतीय टिम यसै पनि उपाधिका लागि प्रबल दाबेदार थियो। क्रिकेटप्रेमीहरूले पनि भारतले उपाधि जित्ने अनुमान लगाइसकेका थिए। आइतबार दुबई इन्टरनेशनल क्रिकेट रंगशालामा यसबीचमा न्युजील्यान्डको फाइटिङ स्पिरिटलाई भने दुनियाले सलाम गर्नेछ। २५१ रन बोर्डमा जोडेको न्युजील्यान्डले भारतको बलियो ब्याटिङ लाइनअपलाई समेत ४९ ओभरसम्म रोक्यो। न्युजील्यान्ड कमजोर टोली पक्कै होइन। विशेषतः सेमिफाइनलमा दक्षिण अफ्रिकासँगको खेलले उनीहरू फाइनल खेल्न लायक भएको थियो भन्ने देखाउँछ। टस जितेर ब्याटिङको निर्णय लिएको न्युजील्यान्डले निर्धारित ५० ओभरमा ७ विकेट गुमाउँदै २५१ रन बनाएको थियो। सेमिफाइनलमा चलेका दुई ब्याटर रचिन रविन्द्र र केन विलिमसन दुवैलाई कुलदीप यादवको स्पिन अट्याकले लामो समय क्रिजमा टिक्न दिएन। सायद न्युजील्यान्ड गद्दफी क्रिकेट रंगशालामा जस्तै पहिले ब्याटिङ गरेर ३०० माथिको विजयी लक्ष्य भारतलाई दिन चाहन्थ्यो। त्यसको जवाफमा भारतीय कप्तान रोहित शर्माले पिचको डिमान्ड राम्रोसँग बुझ्दै टिममा भएका स्पिनरलाई सही ठाउँमा चलाए। रोहितको विश्वासलाई हरेक स्पिनरले सही सावित गरिदिए। रोहितको स्वर्णिम कप्तानी रोहित शर्मा एक सफल कप्तान हुन्। २०२४ को विश्वकपमा दक्षिण अफ्रिकालाई ७ रनले हराउँदै भारतले टी२० विश्वकपको उपाधि जितेको थियो। टी२० विश्वकपको उपाधि जितेर रोहितले टी२० अन्तर्राष्ट्रियबाट सन्यासको घोषणा गरेका थिए। एक वर्षभित्रमा रोहितले अर्को आइसीसी उपाधि हात पारे। उनको कप्तानीमा भारतले लगातार आइसीसीको उपाधि जितेको छ। उनलाई भारतीय क्रिकेट समर्थकले स्वर्णिम कप्तानको उपनाम दिएका छन्। रोहितको कप्तानीमा हतार हुँदैन। उनले फाइनल खेलमा टिमप्रति देखाएको विश्वास र खेलाडीलाई दिएको भूमिका निकै प्रष्ट थियो। खेलाडीले पनि बीना हतार क्रिजमा देखाएको धैर्यता एक उत्कृष्ट कप्तानीको नमुना हो। नतिजागत हिसाबले पनि भारतले पछिल्लो २४ आइसीसी खेलहरूमा २३ जित निकालेको छ। जसमा २ वटा उपाधि पनि गनिएको छ। यी २४ खेलको कप्तानी रोहित शर्माले गरेका छन्। च्याम्पियन्स ट्रफीको पूरै खेल भारतले दुबईमा नै खेलेको हो। यो पछिल्लो २ ठूला प्रतियोगितामा भन्दा भारतलाई सहज वातावरण बनेको थियो। भारतले २०२३ को एकदिवसीय विश्वकप घरेलु मैदानमा नै हारेको थियो। यो खेलमा भारतले ९ वटा फरक मैदानमा खेलेको थियो। टी२० विश्वकपको खेलहरू भारतले ३ वटा न्युयोर्क स्टेटमा र अन्तिम ६ खेल फरकफरक भेन्युमा खेलेको थियो। रोहितलाई आइसीसीको २४ मध्ये २३ खेल जित्ने भारतको लयबारे प्रश्न सोधिँदा उनी भन्छन्, यो एक निकै ठूलो उपलब्धि हो। हामी एक दिवसीय विश्वकपको फाइनलमा पुग्यौं तर हार्यौं। तर, टी २० विश्वकपमा हामीले एक खेल पनि नहारी उपाधि जित्यौं। हामीले च्याम्पियन्स ट्रफी पनि जित्यौं। यो जितहरूले टिमको गुणस्तर पत्ता लागेको छ। टिममा निकै राम्रो समझदारी रहेको रोहितले बताए। टिममा निकै राम्रो समझदारी छ। टिमको गुणस्तर पनि राम्रो छ। हामी यसरी नै क्रिकेट खेल्न चाहन्छौं,' उनले भने। बाहिर टिमलाई धेरै खालको प्रेसर भए पनि टिमले खेल जित्नमा ध्यान लगाउने गरेको रोहितले बताए। केटाहरूले हरेक कुरालाई बेवास्ता गर्दै खेल कसरी जित्ने भन्नेतर्फ ध्यान लगाउँछन्। पछिल्लो २३ वर्षमा हाम्रो सफलताको सूत्र यही नै रहिआएको छ,' उनले थपे २०२३ को एक दिवसीय विश्वकपपश्चात २०२४२५ को नतिजा हेर्ने हो भने भारतले १३ मा १३ खेल जितेको छ। यो टिमको राम्रो उपलब्धि हो। टिमको हिसाबले अपराजित रहँदै २ आइसीसीको उपाधि जित्ने टिम निकै कम हुन्छन्। हामीले परिस्थितिको राम्रो सदुपयोग गर्यौं र प्रतियोगिता जित्यौं। भविष्यको कुनै योजना छैन। जे भइरहेको छ, भइरहनेछ, रोहितले पत्रकारसँग कुरा गर्दै भने।"
बेवारिसे भेटिएको झोलाबाट साढे ५८ लाखको हिरा र सुनका गहना बरामद,"वीरगन्ज : वीरगन्ज भन्सार क्षेत्रमा तैनाथ सशस्त्र प्रहरीले बेवारिसे अवस्थामा बरामद गरेको एक झोलाबाट साढे ५८ लाख रुपैयाँ बढी मूल्यको हिरा र सुनका गहना फेला परेको छ। सशस्त्र प्रहरीको प्रस्तावित सीमा सुरक्षा गुल्म वीरगन्जबाट खटिएको टोलीले गत शनिबार वीरगन्ज भन्सारको मूल गेटको सडकमा भारतबाट आउने सवारी साधनको नियमित चेकजाँचका क्रममा एक सवारी साधनबाट एउटा बेवारिसे झोला बरामद गर्यो। उक्त झोलाबाट ५८ लाख ६६ हजार ९ सय २७ रुपैयाँ मूल्यको हिरा र सुनका विभिन्न गहना भेटिएको सशस्त्र प्रहरी बल नम्बर १३ गण हेडक्वाटर पर्साका सूचना अधिकारी सशस्त्र प्रहरी नायब उपरीक्षक नरेन्द्रसिंह धामीले बताए। उनका अनुसार उक्त झोलाबाट हिरा जडित बाला १० थान, ब्रासलेट १ थान, फेन्सी ब्रासलेट ९ थान, औंठी ४ थान , सुनको मंगलसूत्र ४ थान, अन्य गहना ११ थान, लकेट ४ थान, झुम्का १३ थान र कानको टप ६ जोर बरामद भएको हो। बरामद हिरा र सुनको गहना आइतबार पर्सा सुनचाँदी व्यवसायी संघमा लगेर जाँच गराएर मूल्यांकन गराउँदा ती गहना हिरा र सुनकै भएको प्रमाणित भएको उनले बताए। उनका अनुसार बरामद हिराका गहनाका बजार मूल्य ३६ लाख १५ हजार ८७ रुपैयाँ र सुनका गहनाको बजार मूल्य २२ लाख ५१ हजार ८ सय ४० गरी कूल ५८ लाख ६६ हजार ९ सय २७ रुपैयाँ रहेको छ। बरामद हिरा र सुनका ती गहना आवश्यक कारबाहीका लागि सोमबार वीरगन्ज भन्सार कार्यालयमा बुझाइएको सशस्त्र प्रहरी नायब उपरीक्षक धामीले जानकारी दिए। उक्त गहना कसले र किन ल्याएको भन्ने बारेमा अहिलेसम्म खुल्न नसकेको र त्यसबारेमा अनुसन्धान भइरहेको धामीले बताए।"
पूर्व वडाध्यक्षसमेत रहेका बुढाथोकीको रसियायुक्रेन युद्धमा मृत्यु,"रोल्पा : रोल्पाको सुनछहरी गाउँपालिका५ जैमाकसलाका पूर्व वडाध्यक्ष तिर्खबहादुर बुढाथोकीको रसिया र युक्रेनको लडाईँमा मृत्यु भएको छ। बुढाथोकीको मृत्युको खबरले परिवार शोकमा डुबेको छ। २०७४ सालको स्थानीय तहको निर्वाचनमा बुढाथोकी नेकपा एमालेबाट वडाध्यक्षमा निर्वाचित भएका थिए। २०७९ को स्थानीय तह निर्वाचनमा पुनः वडाध्यक्षको उम्मेदवार थिए। पराजित बनेपछि उनी रसिया गएका थिए। पारिवारिक स्रोतका अनुसार २०८० असोजमा बुढाथोकी रसिया सेनामा सामेल भएका थिए। रसिया र युक्रेनको बेलाबेला भइरहने लडाइँले ज्यान जोखिम रहेको आफन्तसँग फोन र फेसबुक म्यासेन्जरबाट कुरा गर्ने गरेको बुझिएको छ। परिवारले फागुन २४ गतेमात्र उनको मृत्युको थाहा पाएका थिए। केही हप्तादेखि सम्पर्कविहीन बनेपछि परिवार आत्तिएका थिए। उनको मृत्यु भएको यकिन मितिसमेत थाहा भएको छैन। उनले रसियाको सेना छाडेर घर आउने पनि बताउँदै आएको आफन्त बताउँछन्। ज्यान जोखिममा राखेर काम नगर्न र सेना छाडेर नेपाल फर्कन आफन्तले पनि आग्रह गर्दै आएका थिए। अन्ततः उनको दुःखद घटना भयो। सोमबार बेलुका आफन्त र इष्टमित्रमार्फत उनको मृत्युको खबर सामाजिक सञ्जालमा फैलिएको हो। वडाको पूर्वअध्यक्ष समेत भइसकेका र पूर्वी रोल्पाको नेकपा एमालेको नेतासमेत रहेका बुढाथोकीको रसियामा भएको मृत्युले यहाँका राजनीतिज्ञ, जनप्रतिनिधि र नागरिक समाज स्तब्ध बनेका छन्। सुनछहरी गाउँपालिका पूर्वअध्यक्ष आशबहादुर पुनले घटना निकै दुःखद भएको बताए। म गाउँपालिकामा अध्यक्ष निर्वाचित हुँदा उहाँ वडाध्यक्ष निर्वाचित हुनुभएको थियो। पाँच वर्ष सहकार्य गरियो, गाउँपालिकाका पूर्वअध्यक्ष पुनले भने, उहाँको मृत्युको खबरले स्तब्ध भएको छु। बुढाथोकी वडाध्यक्ष हुँदा वडा सचिव रहेका नवराज रोकाले पनि मृत्युको खबरले मर्माहत भएको बताउँछन्। मिलनसार र सक्रिय स्वभावका बुढाथोकीको मृत्युको खबरले सिंगो जिल्ला र गाउँ शोकमग्न बनेको छ। बुढाथोकीको परिवारमा बुबाआमा, पत्नी, एक छोरा र एक छोरी छन्।"
नेपाल हङकङसँग २ रनले पराजित,"काठमाडौं : नेपाल हङकङसँग २ रनले पराजित भएको छ। युगान्डामा जारी चार देशीय शृङ्खलाअन्तर्गत हङकङसँको खेलमा नेपाल २ रनले पराजित भएको हो। हङकङले दिएको १०१ रनको लक्ष्य पछ्याएको नेपालले निर्धारित ओभरमा ९८ रनमात्र बनाउन सक्यो। नेपालका लागि कप्तान इन्दु बर्माले सर्वाधिक ३२ रन बनाइन्। त्यस्तै पूजा महतोले १९, बिन्दु रावलले १४ र साना प्रविनले १० रन बनाए। त्यसअघि टस हारेर ब्याटिङ गरेको हङकङले निर्धारित ओभरको खेलमा ७ विकेट गुमाएर १०० रन बनाएको थियो। हङकङका लागि नाताशाले सर्वाधिक ३५ रन बनाएकी थिइन्।"
आयुर्वेद तथा वैकल्पिक चिकित्सालय सञ्चालन,"नुवाकोट : नुवाकोटको पिपलटारमा आयुर्वेद तथा वैकल्पिक चिकित्सालय सञ्चालन गरिएको छ। विदुर नगरपालिका५ मा रहेको आयुर्वेद तथा वैकल्पिक चिकित्सालय तलो पिपलटार नुवाकोटले पहिलो पटक अन्तरंग सेवासहितको चिकित्सालय सेवा सुरु गरेको हो। चिकित्सालयमा आयोजित कार्यक्रममा बागमती प्रदेशका मुख्यमन्त्री बहादुर सिंह लामा तामाङले बिरामी भर्नासहित सो सेवाको शुभारम्भ गरे। उनले सर्वसाधारणले बजारका अप्रमाणित तथा स्वास्थ्यसम्बन्धी परीक्षण नगरिएका खाद्यवस्तु नखाने र व्यवस्थित जीवन पद्धति अवलम्बन गर्ने बानी बसाल्नुपर्ने बताए। चिकित्सालयमा २५ शय्याको बेड सेवासहितको बिरार्मी भर्ना गरेर अन्तरंग चिकित्सालय सेवा उपलब्ध भएको कार्यालय प्रमुख डा नरेन्द्र गिरीको भनाइ छ। उनका अनुसार चिकित्सालयमा दैनिक बिरामी भर्ना, मुख्यमन्त्री जनता स्वास्थ्य कार्यक्रम, प्रदूषणबाट उत्पन्न स्वास्थ्य समस्या न्यूनीकरण, महिला स्वास्थ्य स्वयंसेविकालाई आयुर्वेदसम्बन्धी सचेतना, भान्साघर औषधालय, पूर्ण स्तनपान प्रवर्द्धनका लागि स्वास्थ्यकर्मी तथा आमा समूहलाई आयुर्वेदसम्बन्धी अभिमुखीकरणलगायतका ११ वटा मुख्य कार्यक्रम सञ्चालन भएको छ।"
"सशक्त कार्यक्रम गर्ने मोर्चाको तयारी, सिंहदरवारको बैठकमा के भयो?",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकारका कारण प्रतिक्रियावादीहरूले टाउको उठाउने मौका पाएको बताएका छन्। सिंहदरबारमा सोमबार बसेको समाजवादी मोर्चाको बैठकको तयारीसम्बन्धी छलफलपछि अध्यक्ष प्रचण्डले सरकारका कारण जनतामा निराशा छाएको र त्यसैलाई प्रतिक्रियावादीले फाइदा उठाउन खोजेको बताए। उनले अहिले भइरहेका गतिविधिको जिम्मेवारी सरकारले लिनुपर्ने बताए। सरकारको समस्या समाधानमा सरकारको ध्यान केन्द्रित हुन नसकेको र सेटिङमा व्यस्त रहेको उनको आरोप छ। गणतन्त्रवादीहरू एक भएर अघि बढ्ने विषयमा सल्लाह भइरहेको उनले बताए। त्यस्तै नेकपा एकीकृत समाजवादीका अध्यक्ष माधव कुमार नेपालले संविधानदेखि परिवर्तनसम्मलाई सिध्याउन खोज्ने गतिविधि निन्दनीय रहेको भन्दै इतिहासको रथ पछाडि फर्कन नसक्ने बताए। उनले मुलुक र जनताको हित राजसंस्थाबाट सम्भव नरहेको जिकिर गरे। त्यस्तै नेपाल समाजवादीका नेता गंगा नारायण श्रेष्ठले समाजवादी मोर्चाको बैठक बोलाउनका लागि तयारीस्वरुप छलफल भएको बताए। उनले देश अप्ठ्यारो अवस्थामा धकेलिरहेको अवस्थामा समाजवादी मोर्चाका तर्फबाट सशक्त कार्यक्रम गर्ने तयारी भइरहेको बताए। उनले समाजवादी मोर्चाको बैठक मंगलबार बस्ने र आगामी कार्यक्रम तय गर्ने बताए।
प्रधानमन्त्री कप: पुलिसको सुखद् सुरुवात,काठमाडौं : प्रधानमन्त्री कपअन्तर्गत नेपाल पुलिस क्लबले सुखद् सुरुवात गरेको छ। पुलिसले लुम्बिनी प्रदेशलाई ८७ रनले हराएको हो। भैरहवाको एक्सट्राटेक ओभलमा भएको खेलमा २५० को विजयी लक्ष्य पछ्याएको लुम्बिनी प्रदेशले निर्धारित ५० ओभरमा ९ विकेट गुमाउँदै १६२ रन बनायो। लुम्बिनीका लागि प्रज्वल थापाले सर्वाधिक ७२ रन बनाए। उनले ९४ बलमा ७ चौका र १ छक्का प्रहार गरे। लुम्बिनीका ओपनर ब्याटर मिर्नाल गुरुङले ३० रन बनाए। अर्का ओपनर मनिष थापा भने ४ रन बनाउँदै पेभेलियन फर्किए। कप्तान देव खनाल ११ रन बनाउँदै ललित राजवंशीको बलमा एलबीडब्ल्यू आउट भए। सालउद्धिन खान १३ रनमा क्याच भए। पुलिसका लागि सागर ढकालले सर्वाधिक ३ विकेट लिए। कप्तान दिपेन्द्र सिंह ऐरी र ललित राजवंशीले समान २२ विकेट लिए। रासिद खान र कुशल भुर्तेलले समान ११ विकेट लिए। त्यसअघि टस जितेर ब्याटिङ गरेको पुलिसले निर्धारित ५० ओभरमा ६ विकेट गुमाउँदै २४९ रन बनाएको हो। पुलिसका लागि ओपनर कुशल भुर्तेलले सर्वाधिक ५९ रन बनाए। उनले ७५ बलमा ६ चौका र १ छक्का प्रहार गरे। अमित श्रेष्ठले २२ रन बनाउँदा आरिफ शेखले ५६ रन बनाउँदै अर्धशतकीय पारी खेलेका हुन्। दिलीप नाथले ३४ रन बनाए। गुल्सन झा ३५ रन र रासिद खान ४ रनमा अविजित रहे। अन्य ब्याटरको ब्याटबाट भने दोहोरो अंकमा रन बनेन। लुम्बिनीका लागि कृष्ण कार्की र रमेश कुर्मीले समान ३३ विकेट लिए। लुम्बिनीले पहिलो खेलमा कोशी प्रदेशलाई हराएको थियो।
राजावादीलाई प्रधानमन्त्रीले भने संविधान विपरीत कुनै पनि काम स्वीकार्य हुँदैन,"काठमाडौं : प्रधानमन्त्री केपी शर्मा ओलीले संविधान विपरीतको कुनै पनि काम स्वीकार्य नहुने बताएका छन्। सोमबार काठमाडौंमा आयोजित कार्यक्रममा प्रधानमन्त्री ओलीले मुलुकमा संविधान विपरीतका गतिविधि बढ्न थालेको भन्दै त्यस्ता कुनै पनि काम हुन नदिने र रोक्नुपर्ने बताए। प्रधानमन्त्री ओलीले राजावादीका नाममा सिंगै समाजलाई अशोभनीय बनाउने काम भइरहेको बताए। उनले राजनीति गर्न मन भए खुला मैदानमा आउन पूर्वराजालाई सुझाव दिँदै अस्थिरता र अराजकता फैलाउन नदिइने जिकिर गरे। प्रधानमन्त्री ओलीले मुलुकलाई समृद्ध बनाउनका लागि साक्षरता दर बनाउनुपर्ने बताए। सम्पत्तिको हक संविधानले नै दिएकाले ढुक्क भएर लगानी गर्न निजी विद्यालयलाई उनको आग्रह थियो। प्रधानमन्त्री ओलीले निजी विद्यालयलाई पाँच वर्षभित्र गुठीमा लानुपर्ने प्रस्ताव कसरी आयो भनेर आफू छक्क परेको पनि जिकिर गरे। प्रधानमन्त्री ओलीले सरकारले तिर्न नसक्ने बालबालिकालाई निःशुल्क शिक्षा दिने दायित्व लिने र यसमा निजी क्षेत्रको पनि साथ लिने स्पष्ट गरे। कार्यक्रममा प्रधानमन्त्री ओलीले प्याब्सन गौरव, प्याब्सन रत्न आदि सम्मानबाट पूर्व अध्यक्ष भोजबहादुर शाह, लक्ष्यबहादुर केसी, डा विजय सम्बाहाम्फेलगायतलाई सम्मान प्रदान गरे।"
महाभारतमा निःशुल्क स्वास्थ्य परीक्षण,"काभ्रे : महाभारत गाउँपालिकामा नसर्ने रोगहरूको निःशुल्क स्वास्थ्य परीक्षण सुरु गरिएको छ। सोमबार गाउँपालिकाको वडा नं १ बाट स्वास्थ्य परीक्षण सुरु गर्दै महाभारत बन्दै छ, बा आमालाई सन्चै छ ? भन्ने नारासहित स्वास्थ्य परीक्षण अभियान सबै वडाहरूमा सञ्चालन हुने महाभारत गाउँपालिकाका अध्यक्ष कान्छालाल जिम्बाले बताए। विकट पालिकाभित्र रहेका ३० वर्षभन्दा माथिका सबै नागरिकलाई लक्षित गरेर स्वास्थ्य परीक्षण कार्यक्रम सुरु गरिएको हो। समयमा ठूला अस्पताल पुग्न नसक्ने नागरिकहरू र स्वास्थ्यमा पहुँच नपुग्ने नागरिकहरूले स्वास्थ्य परीक्षणमार्फत लाभ लिन सक्ने अध्यक्ष जिम्बाले बताए। जिल्लाको महाभारत गाउँपालिकामा हेलिकोप्टरमार्फत धेरै उद्धार गर्नुपर्ने थियो। नेपाल सरकार राष्ट्रपति उद्धार कार्यक्रम गाउँपालिकामा सुरु भएसँगै धेरैले हेलिकोप्टर मार्फत उद्धार पाएर पुनर्जीवन लिन सकेका छन्। जिल्लाको खानीखोला गाउँपालिका र महाभारत गाउँपालिकाभित्र रहेका नागरिकलाई पालिकाभित्र ठूला स्वास्थ्य केन्द्र नभएका कारण छिमेकी जिल्ला सिन्धुली र मकवानपुर जानुपर्ने बाध्यता छ। अभियानमा आमाबुवाहरूलाई नसर्ने रोगहरूको निःशुल्क स्वास्थ्य परीक्षण र औषधि वितरण अभियान पाँच दिन सञ्चालन हुने पालिका स्वास्थ्य शाखाले जनाएको छ। सोमबार सुरु भएको कार्यक्रम वडा नं १, २, ३, ४ र ५ को स्वास्थ्य केन्द्रहरूमा सञ्चालन हुने जनाइएको छ। ३० वर्ष माथिकाहरूलाई स्वास्थ्य परीक्षणमा रक्तचाप, मिर्गौलामा जाँच, बीएमआई मापन, स्वास्थ्य प्रवर्द्धन तथा न्यूनीकरणको लागि परामर्श र ३० वर्ष माथिका महिलाको प्रजनन स्वास्थ्य समस्यबारे परीक्षण हुने गाउँपालिकाले जनाएको छ।"
तीनै तहका जनप्रतिनिधि र स्थानीय मिल्दा विकासका काम सहज हुन्छ : उपप्रधानमन्त्री सिंह,"काठमाडौं : उपप्रधान एवम् शहरी विकास मन्त्री प्रकाशमान सिंहले निर्वाचित हुँदैमा कोही पनि जनप्रतिनिधि विधि र नियमभन्दा माथि नहुने बताएका छन्। सोमबार आफ्नै निर्वाचन क्षेत्र काठमाडौं १ नयाँ बानेश्वरमा रहेको श्री शिद्धेश्वर महादेव मन्दिरको शिलान्यास गर्दै उनले जनप्रतिनिधि विधि र नियमअनुसार चल्नुपर्ने बताए। त्यस्तै उनले संघ, प्रदेश र स्थानीय तीनै तहका जनप्रतिनिधि र स्थानीय मिलेर काम गरे विकास निर्माणका काम सहज हुने पनि बताए । उनले तीनै तहको सरकार विधि र नियमअनुसार चल्नुपर्नेमा जोड दिए। त्यस्तै, उपप्रधानमन्त्री सिंहले तानाशाहबाट देश र समाज विकास हुन नसक्ने पनि बताए। प्राप्त अधिकार सुरक्षित र संस्थागत गर्दै नेपाली जनताको जीवन र जिविकोपार्जन सहज बनाउन दलहरु मिलेर काम गर्नुपर्ने उनको भनाई छ। त्यस्तै, सिंहले उपत्यकाको नदि प्रणाली सुधार गर्नुपर्ने भन्दै त्यसका लागि सबैको साथको आवश्यकता रहेको बताए । नदि किनारमा अतिक्रमित जग्गा फिर्ता ल्याउनुपर्ने बताउँदै उनले त्यसका लागि सरकारले काम अघि बढाउँदा नागरिकले साथ दिनुपर्नेमा जोड दिए ।"
प्रविधिको प्रयोग गरेर विकास र उद्यमशीलता अगाडि बढाऔं : प्रधानमन्त्री,"समृद्ध नेपाल सुखी नेपाली विकासको भिजन बोकेर सरकार हिँडेको भन्दै ओलीले राष्ट्रिय आकांक्षा सफल बनाउन सबैलाई एकजुट हुन आह्वान गरे। काठमाडौं : प्रधानमन्त्री केपी शर्मा ओलीले उद्यमीशीतलाको विकास तीव्रताका साथ गर्न आग्रह गरेका छन्। श्रम, रोजगार तथा सामाजिक सुरक्षा मन्त्रालयको आयोजनामा आज पाँचौं राष्ट्रिय श्रम तथा रोजगार सम्मेलनलाई सम्बोधन गर्दै ओलीले प्रविधिको प्रयोग गरेर विकास र उद्यमशीलतामा केन्द्रित हुँदै अगाडि बढ्नुपर्ने धारणा राखेका हुन्। ओलीले उद्यमशीलताको विकास बिना आन्तरिक रोजगारका लागि अवसर प्राप्त नहुने बताए। उनले भने,आन्तरिक रोजगारी उद्यमशीलताको विकास बिना सम्भव छैन। सरकारी जागिर त सीमित छ। कहिले को रिटायर्ड हुन्छ र एउटा खालि हुन्छ। त्यो पनि लोकसेवाले परीक्षा हुने गरी समानुकुल विज्ञापन आह्वान गर्छ। त्यसैले रोजगारीको सिर्जना गर्न उद्यमशीलताबाट मात्र सम्भव छ। उनले रोजगार सिर्जना गर्न सरकारभन्दा नीजि क्षेत्र बढी क्रियाशिल रहने धारणा राखे। उनले विश्व बजारमा प्रतिस्पर्धी हुन सक्ने दक्ष जनशक्ति र धेरैभन्दा धेरै रोजगारी स्वदेशभित्रै सिर्जना गर्न लाग्नुपर्नेमा जोड दिए। उनले विदेशका विभिन्न मुलुकमा गएर नेपालीहरुले श्रम गर्ने तर स्वदेशमा रोजगारीका अवसर सिर्जना नहुने हो भने अर्थतन्त्रको उत्थान नहुने बताए। समृद्ध नेपाल सुखी नेपाली विकासको भिजन बोकेर सरकार हिँडेको भन्दै ओलीले राष्ट्रिय आकांक्षा सफल बनाउन सबैलाई एकजुट हुन आह्वान गरे। कार्यक्रममा राष्ट्रिय सीप विकास प्रतिष्ठान र रोजगारदाता कम्पनीबीच समझदारीपत्रमा हस्ताक्षर भएको छ।"
"परराष्ट्रमन्त्री भारत प्रस्थान, बैद्यनाथ धामको पूजापछि राइसिना डायलगमा सहभागी हुने",काठमाडौं : परराष्ट्रमन्त्री डा आरजु राणा देउवा धार्मिक भ्रमण गर्न आज भारत प्रस्थान गरेकी छन्। भारतको झारखण्डस्थित बाबा बैद्यनाथ धाममा पूजाआजाका लागि मन्त्री डा राणा आज भारत प्रस्थान गरेकी हुन्। उनलाई परराष्ट्र मन्त्रालयका सचिव अमृतबहादुर राई र मन्त्रालयका उच्च अधिकारीहरुले त्रिभुवन अन्तर्राष्ट्रिय विमानस्थलमा बिदाई गरेका थिए। मन्त्री राणा भारतको विदेश मन्त्रालयले मार्च १७ देखि नयाँ दिल्लीमा आयोजना गरेको राइसिना डायलगमा सहभागी हुने कार्यतालिका छ। परराष्ट्र मन्त्रालयका अनुसार भारत सरकारको निमन्त्रणामा मन्त्री डा राणासहित विश्वका विभिन्न देशका प्रधानमन्त्री तथा विदेशमन्त्रीहरु उक्त डायलगमामा सहभागि हुनेछन्। उक्त कार्यक्रमलाई मन्त्री डा राणाले सम्बोधन गर्ने कार्यक्रम रहेको छ । भारत भ्रमणकै क्रममा मन्त्री डा राणाले आफ्नो स्वास्थ्य जाँचको फलोअप पनि गराउने कार्यतालिका रहेको उनको सचिवालयले जनाएको छ।
"समाजवादी मोर्चाको बैठक बस्दै, राजावादीको प्रतिरोधमा जुलुस निकाल्ने तयारी","काठमाडौं : समाजवादी मोर्चाको बैठक आज बस्ने भएको छ। आज बिहान बसेको नेकपा माओवादी केन्द्रको पदाधिकारी बैठक पश्चात समाजवादी मोर्चाको बैठक बोलाइएको हो। पछिल्लो समय हिन्दुवादी, राजावादी सक्रियता बढेकाले कसरी सामना गरेर जाने भन्ने विषयमा मोर्चाको बैठक छलफल हुने माओवादी केन्द्रका सचिव देवेन्द्र पौडेलले जानकारी दिए । उनले भने, प्रतिगामी शक्तिको प्रतिरोधमा काउन्टर जुलुस निकाल्ने निर्णय छ। समाजवादी मोर्चामा आबद्ध दलहरूसँग छलफल गरेपछि प्रतिरोध जुलुस निकाल्ने निर्णय भएको छ । बैठकपश्चात आधारभूत विचार मिल्ने गणतन्त्र पक्षधरहरूको प्रदर्शन गर्ने माओवादीले निर्णय गरेको हो। माओवादीले राजावादीहरूको आइतबारको कार्यक्रममा भारतको उत्तर प्रदेशका मुख्यमन्त्री योगी आदित्यनाथको तस्बिर पनि प्रदर्शन हुनु गम्भीर चिन्ताको विषय भएको जनाएको छ। मोर्चामा नेकपा माओवादी केन्द्र, नेकपा एकीकृत समाजवादी, नेकपा रहेका छन्। यस अगाडिको बैठकमा समाजवादी मोर्चाले चैत २४ गते सरकारविरुद्ध जनप्रदर्शनसहितको सभा गर्ने निर्णय गरेको थियो। देशमा स्वाधीनताको मुद्दामा समस्या देखिएको, जनजीविकाको विषय जटिल बन्दै गएको, राज्य सञ्चालकको चरित्र गणतन्र विरोधी देखिएको र बहुदलीय व्यवस्थालाई कमजोर बनाउने देखिएकाले जनप्रदर्शनसहितको सभा गर्ने निर्णय गरेको थियो। त्यसैगरी चैतको पहिलो साता मधेसमा जनप्रदर्शनसहितको सभा गर्ने निर्णय भएको थियो। यो पनि पढ्नुहोस समाजवादी मोर्चाले सरकारविरुद्ध प्रदर्शन गर्ने"
उत्कृष्ट कार्यसम्पादन गर्ने मार्केटिङका तीन कर्मचारी पुरस्कृत,"काठमाडौं : निरन्तर उत्कृष्ट कार्यसम्पादन गर्ने तीन कर्मचारी पुरस्कृत भएका छन्। अन्नपूर्ण मिडिया नेटवर्कको मार्केटिङ विभागमा रही तोकिएको टार्गेट पूरा गरी उत्कृष्ट कार्यसम्पादन गर्ने सिनियर मार्केटिङ म्यानेजर विनोद कोइराला, प्रमिला रजक र असिस्टेन्ड मार्केटिङ म्यानेजर माधुरी सापकोटा नगद पुरस्कारसहित पुरस्कृत भएका हुन्। सोमबार अन्नपूर्ण मिडिया नेटवर्कको कार्यालयमा एक समारोह बीच द अन्नपूर्ण एक्सप्रेसका सम्पादक कमलदेव भट्टराई, डिजिटल सम्पादक शम्भु कट्टेल र मानव संसाधन तथा प्रशासन विभाग प्रमुख शिव बस्नेतले संयुक्त रूपमा उनीहरूलाई नगदसहित सम्मानपत्रबाट पुरस्कृत गरेका थिए। समारोहमा अन्नपूर्ण मिडिया नेटवर्कका रेडियो अन्नपूर्ण ९४ मेगाहर्जका स्टेसन म्यानेजर शिरोमणि दवाडी, अप्रेसन तथा फाइनान्स विभाग प्रमुख सुनिल पौडेल, मानव संसाधन विभाग म्यानेजर इन्दु श्रेष्ठ, ब्रान्ड हेड दिबिश पुर्कोटी, सर्कुलेशन म्यानेजर कृष्णभक्त श्रेष्ठ, प्रोग्राम अफिसर रमेशकुमार बिष्ट, इन्टरनेशनल बिजनेश म्यानेजर समिता बुढाथोकी लगायतका विभागीय प्रमुखहरूसहित कर्मचारीहरूले सहभागीता जनाएका थिए। उनीहरूले निरन्तर रूपमा कम्पनीले तोकेको टार्गेट पूरा गरी निरन्तर उत्कृष्ट कार्यसम्मान गरिरहेकाले त्यसको उचित मूल्यांकन गर्दै नगद पुस्कार सहित सम्मान गरेका हौं, अन्नपूर्ण मिडिया नेटवर्कका महाप्रबन्धक मनोज बस्नेतले भने, उत्कृष्ट कार्य गर्ने कर्मचारीहरूको हौसला र ऊर्जा बढाउन हामी उचित मूल्यांकन गर्न कुनै कसर बाँकी राख्दैनौ। अन्नपूर्ण पोस्ट्का प्रधानसम्पादक अखण्ड भण्डारीले उत्कृष्ट कर्मचारीलाई सम्मान गर्नाले अरू पनि उत्कृष्ट बन्न प्रेरित हुने बताए। यसरी कामको मूल्यांकन गरी पुरस्कृत गरिने निकै प्रशंसनीय काम हो, उनले भने, आगामी दिनमा अझै सशक्त रूपमा सबै कर्मचारीहरूले कार्यसम्पादन गर्नेछन्। त्यसैगरी अन्नपूर्ण पोस्ट् राइड फर लाइफ २०२५ लाई सफलतापूर्वक सम्पन्न गराउन अमूल्य भूमिका खेल्ने पाइलट श्रीया कोइराला, स्वच्छा बिमली, समिता भण्डारी सहित ४० जना कर्मचारीलाई समेत कदरपत्रसहित सम्मान गरिएको छ।"
जुलुस निकाल्दा विदेशीको तस्बिर राख्नुपर्ने नाजुक अवस्थामा छैनौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले एउटा जुलुस निकाल्नुपर्दा विदेशीको तस्बिर राख्नुपर्ने नाजुक अवस्थामा नरहेको बताएका छन्। राजावादीको प्रदर्शनमा भारतीय मुख्यमन्त्री योगी आदित्यनाथको फोटो प्रयोग भएकोप्रति प्रधानमन्त्री ओलीले जुलुस निकाल्न विदेशीको फोटो प्रयोग गर्नुपर्ने अवस्थामा देश नरहेको बताएका हुन्। सोमबार काठमाडौंमा आयोजित कार्यक्रममा भारतीय मुख्यमन्त्री योगी आदित्यनाथको फोटो प्रयोगको आलोचना भएपछि केपी ओलीले जुलुसमा मान्छे घुसाएको भन्ने तर्क गर्ने गरेको उनको भनाइ छ। उनले राजावादीको जुलुस आफूले गराएको र फोटो पनि आफूले राखेको भन्दै कटाक्ष गरे। प्रधानमन्त्री ओलीले अलोकतान्त्रिक, प्रणालीविरोधी र असंवैधानिक कुराहरूमा लाग्ने फुर्सद नभएको र देश बनाउने अघि अभियानमा लागेको बताए। उनले बाह्य अनुदान सहायतामा भर नपरि आफ्नै ढंगले मुलुकको विकासमा लाग्नुपर्ने बताए। बाह्य सहयोग जुनसुकै अवस्थामा रोकिन सक्ने भएकाले अनुदान नआउँदा पनि मुलुक चल्ने गरी आत्मनिर्भर हुने बाटोतर्फ अघि बढ्नुपर्ने धारणा राखे। प्रधानमन्त्री ओलीले विश्वव्यापीकरणको अवस्थामा सबै काम एक्लै गर्न नसकिने स्थिति भए पनि उर्वर नेपाली भूमिलाई प्रयोग गरेर उत्पादन र उत्पादकत्व वृद्धि गर्नुपर्नेमा जोड दिए। सामाजिक संस्थाले असफलताको मात्र नभइ सफलता, आशा र उपलब्धिको चर्चा गर्न सुझाव दिँदै उनले विकासको प्रयासमा कुनै प्रकारको अवरोध सिर्जना हुन नदिने स्पष्ट गरे।"
नेप्से परिसूचकसँगै कारोबार रकम पनि घट्यो,"काठमाडौं : आज पनि नेप्से परिसूचक दोहोरो अंकले घटेको छ। गत साताको सोमबारदेखि परिसूचक निरन्तर रूपमा घटिरहेको छ। यसदिन नेप्से परिसूचक २०६८ अंकले घटेर २७५१४२ अंकमा झरेको छ। ३११ स्क्रिप्सको १ करोड ५० लाख ९४ हजार ९१५ कित्ता सेयर ८ अर्ब ३७ करोड ८० लाख ५५ हजार ५७ रुपैयाँमा खरिदबिक्री भयो। नेप्से परिसूचक घटे तापनि नेस्डो समृद्ध लघुवित्त, गार्डियन र वीन नेपाल लघुवित्तका लगानीकर्ताले कमाएका छन्। कारोबार रकमका आधारमा नेपाल रिइन्सुरेन्स कम्पनी शीर्ष स्थानमा रह्यो। सो कम्पनीको ७३ करोड ५० लाख बढीको सेयर कारोबार भयो। आज अन्य समूहका सूचकबाहेक सबैको घटेको छ।"
यसरी भित्र्याऔं वैदेशिक लगानी,"नेपालका थुप्रै प्राकृतिक सम्पदा उपयोग नभई करिब उपयोगविहीन नै रहेकाले उपयोग र लाभको प्रशस्त सम्भावना छ । वैदेशिक लगानी भनेको आफ्नो देशबाहेक अर्को देशमा गई व्यापार, व्यवसाय वा उद्यम सञ्चालन गर्न गरिने लगानी हो । विदेशमा गई लगानी गर्ने लगानीकर्तामा कुनै पनि विदेशी व्यक्ति, फर्म, कम्पनी, बहुराष्ट्रिय कम्पनीहरू संगठित संस्थाहरूसमेत हुने गर्छन् । विदेशी लगानी तथा प्रविधि हस्तान्तरण ऐन, २०४९ ले विदेशी लगानी भन्नाले विदेशी लगानीकर्ताले उद्योगमा गरेको देहायबमोजिमको लगानी सम्झनुपर्छ भनी वैदेशिक लगानीको परिभाषा गरेको छ । (१) सेयरमा गरेको लगानी (२) उपखण्ड (१) बमोजिमको लगानीबाट प्राप्त आयको पुनर्लगानी (३) ऋण वा ऋण सुविधाका रूपमा गरेको लगानी । प्रस्तुत परिभाषाले विदेशी लगानीलाई सेयर, सेयरबाट आर्जित लगानीदेखि ऋण स्वरूप गरेको लगानीलाई समेत समेटेको छ । यसमा सेयरमा गरेको लगानीले सम्बन्धित उद्योगमा लगानी गरेको सेयरको मात्रालाई जनाउँछ । सेयरमा गरेको लगानी उद्योग सञ्चालनार्थ प्रवाह गरेको पुँजीकै हिस्सा हो । उक्त ऐनले विदेशी लगानीकर्ताको परिभाषा दिने क्रममा विदेशी लगानीकर्ता भन्नाले विदेशी लगानी वा प्रविधि हस्तान्तरण गर्ने कुनै विदेशी व्यक्ति, फर्म, कम्पनी वा संगठित संस्था सम्झनुपर्छ र सो शब्दले विदेशी सरकार वा अन्तर्राष्ट्रिय संस्थालाई समेत जनाउँछ भनी परिभाषा गरेको छ । वैदेशिक लगानी प्रचुर मात्रामा देशमा भित्रिएमा करको माध्यमबाट सरकारले राजस्व पनि बढाउन सक्छ । खुल्ला र उदार अर्थव्यवस्थाको माध्यमबाट मात्र कुनै पनि देशको आर्थिक र भौतिक विकास सम्भव हुन्छ भन्ने नीतिगत मान्यताको सदर सन् १९९० तिर भएपछि विकासशील मुलुकहरूले विदेशी लगानीलाई आफ्नो देशमा भिœयाउन विभिन्न हिसाबले ऐनकानुनमा परिवर्तन र परिमार्जन गर्न थाले । जसकारण प्रशस्त सुधारहरू भए र त्यसपछि मात्र विदेशी लगानीले राष्ट्रिय मान्यता पायो । श्रम, सीप र कच्चा पदार्थको प्रचुरता भएको मुलुकमा वित्तीय स्रोत र प्राविधिक ज्ञानको उपयोग गर्न सके आय, रोजगारीमा वृद्धि र साधनको सदुपयोगिताको प्रत्याभूति हुन सक्छ । दोस्रो विश्वयुद्धपश्चात् युरोपमा अमेरिकी लगानी र जापानमा वास्तविक बचत र बाह्य लगानी, दक्षिण कोरियामा वैदेशिक लगानी उक्त देशहरूको आजको आर्थिक उन्नतिको द्योतक मानिन्छ । वैदेशिक लगानीको बनोट वा स्वरूपअन्तर्गत विशेषगरी निम्न तीन कुरा पर्छन् : (१) वैदेशिक प्रत्यक्ष लगानी (२) पोर्टफोलियो लगानी (३) प्रविधिको हस्तान्तरण । वैदेशिक लगानीका लागि देशमा विद्यमान अवसरहरूमा १ नयाँ संविधानको कार्यान्वयन सुरु भएपछि देशमा लगानीको वातावरण राम्रो हुनु । २ खनिज सम्पदाहरू जस्तो युरेनियम, प्राकृतिक ग्याँस, फलाम आदिको ठूलो सम्भावना देखिनु जसले वैदेशिक लगानीका सम्भावनालाई विस्तार गरेको छ साथै प्राकृतिक सम्पदाको प्रचुर एवं जैविक तथा सांस्कृतिक सम्पदामा विविधता छ । ३ तुलनात्मक रूपमा ज्यालादर न्यून हुनु, यसले उत्पादनलाई सस्तो बनाई विश्व बजारमा प्रतिस्पर्धी बनाउन सहयोग हुनु । ४ नेपालले विभिन्न देशसँग गरेको लगानी सुरक्षण सम्झौता बिप्पा र दोहोरो कर मुक्ति सम्झौताले वैदेशिक लगानीका लागि राम्रो अवसर प्रदान गरेको छ । ५ नेपाली समुदायको विदेशमा बढ्दो उपस्थिति र उनीहरूको सीप, क्षमता र अनुभवको अधिकतम परिचालन गर्न सक्ने सम्भावना । ६ बढ्दो मध्यम वर्गीय जनसंख्याबाट व्यापार र लगानीका क्षेत्रमा फाइदा लिन सकिनेजस्ता सम्भावना छन् । वैदेशिक लगानीको आवश्यकता तथा महत्व : जसमा बाह्य लगानीका लागि संवैधानिक तथा कानुनी प्रत्याभूति छ । नयाँ वैदेशिक लगानी नीतिका कारण उदार नीति वातावरण बनेको छ । कर तथा महसुल छुट र प्रशासनिक प्रोत्साहनको सुविधा उपलब्ध छ । नेपालमा उपलब्ध सस्तो श्रम अर्को सकारात्मक पक्ष हो । संसारका दुई उदीयमान ठूला अर्थतन्त्र भारत र चीनको बीचमा रहेको रणनीतिक अवस्थितिले उत्पादित वस्तु तथा सेवाको बजार उपलब्ध छ । दुवै ठूला छिमेकी अर्थतन्त्रसँग सहकार्य गरी पारस्परिक लाभ विस्तार गर्न सकिने स्थिति पनि विद्यमान छ । प्रचुर प्राकृतिक साधनस्रोतयुक्त मुलुक हुनाका साथै साधन स्रोतको उपयोग न्यून मात्र भएको छ । नेपालका थुप्रै प्राकृतिक सम्पदा उपयोग नभई करिब उपयोगविहीन नै रहेकाले उपयोग र लाभको प्रशस्त सम्भावना छ । बजारको खाँचो छैन भने औद्योगीकरणको सम्भावना त्यत्तिकै छ । औद्योगिक सुरक्षाका लागि छुट्टै सुरक्षा बलको व्यवस्था भएको छ । अहिले राजनीतिक एजेन्डा र विकासलाई सँगै लैजानुपर्छ भन्ने विषय राजनीतिक दलहरूको छलफलको विषय बनेको छ । श्रम सम्बन्धमा सुधार आउने क्रम बढेको छ । नेपालको पूर्वाधार विकास गरी आर्थिक गतिविधि बढाउन स्वदेशी स्रोत मात्र पर्याप्त नभएका कारण नवीन प्रविधि भित्र्याउनमा र प्रविधि हस्तान्तरणका लागि पनि वैदेशिक लगानी आवश्यक रहेको छ । स्वदेशको निजी क्षेत्रबाट हुन नसक्ने लगानीको विकल्पका रूपमा व्यापार विस्तार गरी अन्तर्राष्ट्रिय बजारको लाभ प्राप्त गर्न, नेपालको प्रतिस्पर्धात्मक क्षमता विकास गर्न, लगानीबाट आर्थिक गतिविधिमा बढोत्तरी गरी गरिबी निवारण गर्न, सरकारी र निजी क्षेत्र समेतको क्षमता विकास गर्न, विश्वबजार र अर्थ व्यवस्थामा नेपालको पहुँच र सहभागिता बृद्धि गर्न पनि वैदेशिक लगानीको आवश्यकता पर्छ । नेपालमा रहेको प्रत्यक्ष वैदेशिक लगानीमध्ये ५९७ प्रतिशत औद्योगिक क्षेत्रमा र ४०२ प्रतिशत सेवा क्षेत्रमा रहेको देखिन्छ । औद्योगिक क्षेत्रअन्तर्गत जलविद्युत् क्षेत्रमा ३० प्रतिशत र उत्पादन क्षेत्रमा २९४ प्रतिशत वैदेशिक लगानी रहेको प्रतिवेदनमा उल्लेख छ । कुल प्रत्यक्ष वैदेशिक लगानीमध्ये २६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीमा रहेको देखिन्छ । प्रदेशगत आधारमा नेपालमा रहेका प्रत्यक्ष लगानीमध्ये सबैभन्दा बढी बागमती प्रदेशमा ५९७ प्रतिशत देखिन्छ । त्यसपछि क्रमशः गण्डकी प्रदेशमा १५१ प्रतिशत, कोशी प्रदेशमा १४७ प्रतिशत, मधेस प्रदेशमा ८८ प्रतिशत छ भने लुम्बिनी, कर्णाली तथा सुदूरपश्चिममा प्रदेशमा प्रत्यक्ष वैदेशिक लगानी एक प्रतिशतभन्दा कम छ । नेपालमा स्वीकृत एफडीआई र वास्तविक शुद्ध एफडीआई प्रवाहबीच ठूलो अन्तर छ । सन् १९९५९६ देखि २०२२२३ को बीचमा कुल वास्तविक एफडीआई प्रवाह कुल एफडीआई स्वीकृतिको करिब ३५० प्रतिशत छ । वैदेशिक लगानीमा सञ्चालित उत्पादनमूलक कम्पनीहरूको क्षमता उपयोग ६०६९ प्रतिशत पाइन्छ भने इक्विटीको प्रतिफल करिब ११६१ प्रतिशत छ । आर्थिक सर्वेक्षण २०८०८१ मा उल्लेख गरिएअनुसार आर्थिक वर्ष २०८०८१ को फागुनसम्म खुद प्रत्यक्ष बैदेशिक लगानी ५ अर्ब ६३ करोड पुगेको छ । गत आर्थिक वर्षको सोही अवधिमा खुद प्रत्यक्ष वैदेशिक लगानी १ अर्ब १७ करोड थियो । २०७९ असार मसान्तमा प्रत्यक्ष वैदेशिक लगानी दायित्व दुई खर्ब ६४ अर्ब ३३ करोड रहेकोमा २०८० असार मसान्तमा दुई खर्ब ७० अर्ब २९ करोड पुगेको छ । आव २०८०८१ मा ६१ अर्ब ९० करोड रुपैयाँ वैदेशिक लगानी प्रतिबद्धता आएकोमा ८ अर्ब ४० करोड रुपैयाँमात्र भित्रिएको नेपाल राष्ट्र बैंकले जनाएको छ । आव २०७९८० मा ३८ अर्ब प्रत्यक्ष वैदेशिक लगानी प्रतिबद्धता आएकोमा ६ अर्ब १७ करोड रुपैयाँ भित्रिएको थियो । नेपालबाट लगानीको प्रतिफलस्वरूप विदेशी लगानीकर्ताले मुनाफाबापत प्राप्त लाभांश करिब २७ अर्ब रुपैयाँ लगेका छन् । विदेशी लगानीकर्ताले पछिल्लो २३ महिनामा २६ अर्ब ९५ करोड ८५ लाख रुपैयाँ लाभांश लगेका हुन् । उद्योग विभागका अनुसार गत आर्थिक वर्ष २०७९८० को साउनदेखि यस आर्थिक वर्षको जेठ मसान्तसम्म सो लाभांश विदेश लगेका हुन् । गत आर्थिक वर्ष २०७९८० मा मात्र १६ अर्ब ७६ करोड ९३ लाख रुपैयाँ र आर्थिक वर्ष २०८०८१ मा १० अर्ब १८ करोड ९२ लाख रुपैयाँ लाभांश बाहिरिएको छ । मझौला र साना किसिमको लगानी आउने र सोहीअनुरूप नै लाभांश वितरण हुने गरेको विभागले जनाएको छ । विदेशी लगानी भित्रिने क्रममा १० वटा मुलुकले करिब २५ अर्ब रुपैयाँबराबरको लगानी प्रतिबद्धता जनाएको छ । उद्योग विभागका अनुसार यस आर्थिक वर्षको आठ महिनाको अवधिमा दक्षिण कोरिया, चीन, भारतलगायतका १० वटा मुलुकमार्फत करिब २४ अर्ब ७७ करोड रुपैयाँ लगानी प्रतिबद्धता आएको हो । विभागका अनुसार मासिक रूपमा अर्ब रुपैयाँबराबरको आउने गरेको छ, तर प्रतिबद्धताअनुरूप तुरुन्त रकम लेखांकन गर्ने भन्ने गरिएको छैन । त्यसैले लगानीकर्ताले आफ्नो इच्छाअनुसार विभिन्न समयमा नेपालमा लगानी भित्र्याउने गरेका छन् । सोह्रौं योजना (आर्थिक वर्ष २०८१८२२०८५८६) मा वैदेशिक सहायताको प्रभावकारी कार्यान्वयन : यसका लागि विभिन्न विकास कार्यक्रम तथा नीतिअन्तर्गत नतिजामूलक अनुगमन तथा मूल्यांकन प्रणालीमा सार्वजनिक खर्चको प्रभावकारी लेखांकन, प्रतिवेदन र लेखापरीक्षणमार्फत नतिजामूलक अनुगमन तथा मूल्यांकन प्रणालीमा जोड दिनु, सबल आन्तरिक नियन्त्रण प्रणालीको विकास गर्नु, सार्वजनिक वित्त व्यवस्थापनमा गैरबजेटरी निकायहरूको वित्तीय अनुशासनको अनुगमन र वित्तीय प्रतिवेदन प्राप्त गर्ने उद्देश्य तथा रणनीतिहरू राखिएको छ । आयोजना व्यवस्थापन सबलीकरण र पुँजीगत खर्च क्षमता वृद्धि कार्यक्रममा आयोजना बैंक, मध्यमकालीन खर्च संरचना र मन्त्रालयगत बजेट सूचना प्रणालीको अन्तरआबद्धता अभिवृद्धि गर्ने, बाह्य करार र कार्यसम्पादन करारजस्ता विधिमार्फत आयोजना प्रमुखको खुला प्रतिस्पर्धात्मक माध्यमबाट छनोटलाई प्राथमिकता दिने, पुँजीगत खर्च क्षमता वृद्धिका लागि एकीकृत विकास कानुन तर्जुमा गर्ने कार्यक्रम राखिएको छ । निर्माण व्यवसायीको क्षमता र कार्यकुशलता अभिवृद्धि कार्यक्रममा निर्माणसम्बन्धी सार्वजनिक खरिद ऐनलाई सरकार तथा निजी क्षेत्रबीच स्वीकार्य हुने गरी संशोधन गर्ने; निर्माणका मापदण्ड र आचारसंहिताको व्यवस्थापन गर्ने, निर्माण व्यवसायीको क्षमता र कार्यकुशलता अभिवृद्धि गर्ने काम हुनेछ । वैदेशिक लगानीलाई कसरी आकर्षित गराउने ? : अन्तर्राष्ट्रिय वित्त परिचालन अर्थात् वैदेशिक अनुदान र सहायतालाई एकद्वार प्रणालीबाट लिने व्यवस्था गर्नु, अन्तर्राष्ट्रिय विकास सहायताको राष्ट्रिय बजेट प्रणाली तथा सरकारी कोषमा आबद्धता र प्रशोचन क्षमताको अभिवृद्धि गर्ने आदिजस्ता नीति तथा रणनीतिहरू राखेको पाइन्छ । स्थानीय मध्यस्थताको व्यवस्था हटाउनु पर्ने, श्रम ऐनलाई सुधार गर्नुपर्ने, औद्योगिक सम्बन्ध सुमधुर बनाउन औद्योगिक विभागका समाधानका लागि छुटै संयन्त्र निर्माण गर्नुपर्छ । निजीकरण प्रक्रियालाई गतिशील र औचित्यपूर्ण बनाउनका साथै कामदारका लागि अनिवार्य व्यवस्था पुनरावलोकन गरिनु आवश्यक छ । ठूलाठूला लगानीकर्ताहरूलाई जस्तै साना तथा मझौला लगानीकर्तालाई पनि ऐनलगायतको अवसरबाट बचाउँदै सुविधा दिनुपर्छ । प्राथमिकता क्षेत्रको रूपमा छनोट भएका क्षेत्रहरूमा स्वदेशी तथा विदेशी लगानी ल्याउने वातावरणको अवस्था सिर्जना गर्नुपर्छ । पर्यावरणीय संरक्षणलाई मध्यनजर गदै हरित सहरीकरणमा जोड दिनुको साथै युवा जागरण अभियान कार्यक्रम सञ्चालन गर्ने र सुशासन कायम गर्नुपर्छ । गैरआवासीय नेपाली लगानीकर्ताहरूका लगानी नेपालमा अत्यधिक मात्रामा भित्र्याउन हाल विद्यमान लगानीको न्यूनतम सीमा गैरआवासीय नेपालीलाई लागू नहुने व्यवस्था गर्नुपर्छ । जसले देश विकासका लागि इच्छुक गैरआवासीय नेपाली लगानीकर्ताहरू नेपालमा लगानी गर्ने अवसरबाट वञ्चित हुँदैन । विदेशी लगानी तथा प्रविधि हस्तान्तरण ऐनको अनुसूचीमा व्यवस्था गरेको विदेशी लगानी खुला नगरेको क्षेत्रहरू गैरआवासीय नेपाली लगानीकर्ताका लागि खुला गर्नुपर्छ । नेपालमा हाल विदेशी मुद्रामा लगानी आवश्यक भएको क्षेत्रहरूको पहिचान गरी सो क्षेत्रहरूमा गैरआवासीय नेपाली लगानीकर्ताहरूको लागि विशेष सहुलियत तथा सुविधा उपलब्ध गरी विदेशी मुद्रा भित्र्याउनुपर्छ । लगानी स्वीकृतिका सम्बन्धमा हाल विद्यमान कानुनी प्रावधानलाई समाधान गरी गैरआवासीय नेपालीसम्बन्धी ऐन, २०६४, गैरआवासीय नेपालीसम्बन्धी नियमावली २०६३, विदेशी लगानी तथा प्रविधि हस्तान्तरण ऐन, २०७५ तथा विदेशी लगानी तथा प्रविधि हस्तान्तरण नियमावली २०७६ साथै विदेशी लगानी तथा विदेशी ऋण व्यवस्थापन विनियमावली, २०७८ मा भएको गैरआवासीय नेपालको लगानी, लगानी लेखांकन तथा रकम फिर्ता लैजानेसम्बन्धी व्यवस्थालाई आवश्यक संशोधन तथा एकीकरण गर्नुपर्छ ।"
काठमाडौंमा चैत १ गतेदेखि फ्लोरा एक्स्पो,"काठमाडौं : फ्लोरिकल्चर एसोसिएसन नेपाल (फ्यान)ले चैत १ गतेदेखि काठमाडौंमा २६ औं फ्लोरा एक्स्पोको आयोजना गर्ने भएको छ। फ्यानले सोमबार काठमाडौंमा पत्रकार सम्मेलन गर्दै पुष्प व्यवसायको व्यावसायिक विकास र प्रवर्द्धन गर्ने उद्देश्यले चैत १ देखि ४ गतेसम्म भृकुटीमण्डप प्रदर्शनी हलमा २६ औं फ्लोरा एक्स्पोको आयोजना गरिएको जनाएको हो। स्वच्छ वातावरण तथा आर्थिक समृद्धिका लागि पुष्प व्यवसाय भन्ने मूल नाराका साथ आयोजना गरिएको एक्स्पोमा नर्सरी व्यवसायीहरूले उत्पादित गुणस्तरीय फूल तथा आलंककारिक बोट बिरुवाहरूको प्रतिस्पर्धा गराइने आयोजकले जनाएको छ। उत्कृष्ट स्टल, ल्याण्डस्केपिङ, मौसमी फूल, आलंकारिक बिरुवा, फुल्ने बिरुवा, पुष्प सजावट तथा कट फ्लावर (गुलाब, जरबेरा, कार्नेशन) विधामा पुरस्कृत गरिने बताइएको छ। त्यस्तै मेलामा आलंकारिक बोट बिरुवाहरू, कट फ्लावर, सुनाखरी, कम्पोष्ट मल, फूलको गानो, बिउबिजन, ग्रीनहाउस, कृषि औजार, उपकरण, प्याकेजिगंका सामाग्री लगायतको ८२ वटा प्रदर्शनी तथा विक्री कक्ष रहने फ्लोरिकल्चर एसोसिएसन नेपालका बरिष्ठ उपाध्यक्ष एवं मेला संयोजक राम बहादुर तामाङले बताए। हाल देशका ५२ जिल्लामा करिब २६० हेक्टर क्षेत्रफलमा पुष्प व्यवसाय भइरहेको फ्यानले जनाएको छ। गत आर्थिक वर्षमा पुष्प तथा पुष्पजन्य बस्तुको वार्षिक निर्यात कारोबार १ करोड ३ लाख १२ हजार रुपैयाँ रहेको थियो भने आयात कारोबार २७ करोड ७९ लाख रुपैयाँ रहेको तथ्यांक छ।"
प्रहरीबाट न्याय नपाएको भन्दै साहले प्रशासन कार्यालयमै गरे आत्मदाहको प्रयास,"वीरगन्ज : वीरगन्जस्थित जिल्ला प्रशासन कार्यालय पर्सामा सोमबार मिटरब्याजी पीडित एक पुरुषले आत्मदाह गर्ने प्रयास गरेका छन्। बाराको पचरौता नगरपालिका४ स्थायी घर भई हाल वीरगन्ज२४ रामगढवामा बस्दै आएका ६० वर्षीय बृजकिशोर प्रसाद साहले कार्यालय परिसरमै आत्मदाहको प्रयास गरेका हुन्। सोमबार दिउँसो साढे १२ बजे साहले किरा मार्ने विषादी सेवन गर्दै शरीरमा पेट्रोल छर्केर आगो लगाउने कोसिस गरेका थिए। तर, त्यहाँ ड्युटीमा रहेका सशस्त्र प्रहरीले साहलाई आगो लगाउनबाट रोक्न सफल भएको पर्साका प्रमुख जिल्ला अधिकारी गणेश अर्यालले बताए। हल्का विष समेत सेवन गरिसकेका साहलाई त्यहाँबाट उद्धार गरेर उपचारका लागि नारायणी अस्पतालमा पुर्याइएको र उनको अवस्था खतरामुक्त रहेको चिकित्सकले बताएको अर्यालले बताए। मिटरब्याजीबाट पीडित साहलाई प्रहरीले न्याय नदिएका कारण उनले आत्मदाहको प्रयास गरेको बताइएको छ। घटनास्थलबाट भेटिएको साह आफैंले लेखेको पत्रमा लेखिएको छ, घटनास्थलबाट सीडीओलाई प्राप्त पत्रमा लेखिएको छ, एक लाख ५० हजार रुपैयाँ ऋण लिएर ६ लाख मूल्य बराबरको जग्गा अरूका नाममा पास गरेको थिए। तर जग्गाको आफूले पैसा तिर्न खोज्दा पीडकले फिर्ता गर्न आनाकानी गरिरहेको छ। यो मुद्दामा प्रहरीले पनि साथ दिइरहेको छैन, त्यही कारण यो बाटो रोजेको हुँ। घटनास्थलबाट बरामद उक्त पत्रबारे पुष्टि गर्दै प्रमुख जिल्ला अधिकारी अर्यालले जिल्ला प्रहरी कार्यालय पर्सामा साहले निवेदन दिएको र त्यसबारे प्रहरी कार्यालयमा मिलापत्रका लागि छलफल भइरहेको अवस्था रहेको बताए। सोमबारको घटनाबारे थप अनुसन्धानका लागि आफूले प्रहरी प्रमुखलाई निर्देशन दिइसकेको अर्यालले बताए। साहले आत्मदाहको प्रयास गरिरहेका समयमा जिल्ला प्रशासन कार्यालय पर्सामा जिल्लाका सुरक्षा निकायका प्रमुखहरूको बैठक बसिरहेको थियो।"
प्रतिगामीहरू सक्रिय भएपनि राजतन्त्र फर्कने सम्भावना छैन : माओवादी केन्द्र,काठमाडौं : नेकपा माओवादी केन्द्रले मुलुकमा राजतन्त्र फर्कने कुनै सम्भावना नरहेको बताएका छन्। खुमलटारमा सोमबार बसेको माओवादी पदाधिकारी बैठकले प्रतिगामीहरू सक्रिय भएपनि नेपाली जनतालाई भने धेरै प्रभाव नपरेको बैठकको निष्कर्ष निकालेको प्रवक्ता अग्नि सापकोटाले बताएका हुन्। उनले अहिले पनि नेपाल जनता लोकतन्त्रको पक्षमा रहेकाले लोकतन्त्रको विकल्प उन्नत लोकतन्त्रमात्रै हुन सक्छ भन्ने पार्टीको निष्कर्ष रहेको बताए। संविधान जारी गरेको र मुलुकको संघीयतासहितको परिवर्तन मन नपराउनेहरुले सरकारको कुशासनका कारण फेरि टाउको उठाउन खोजेको प्रवक्ता सापकोटाले बताए। उनले अहिलेको संविधान र व्यवस्थाप्रति केहि प्रश्न उठेपनि त्यसको समाधान समेत रहेको धारणा राखे। बैठकले संघीय संसदका साथै सातै प्रदेशका संसदहरुमा माओवादीले सशक्त भूमिका निर्वाह गर्ने र जनताका समस्याहरूलाई उजागर गर्ने निर्णय गरेका प्रवक्ता सापकोटाले बताए। त्यस्तै पार्टीले बृहत जनपरिचालन गर्ने निर्णय गर्दै त्यसको मिति भए अर्को बैठकले तय गर्ने जानकारी दिए। बैठकमा जनतासँग माओवादी अभियानको प्रारम्भिक समीक्षा भएको र झापा देखि रौतहटसम्म आइपुग्दा जनतामा नयाँ जागरण पैदा भएको ठहर गरको उनले बताए। हाललाई स्थगित गरिएको अभियान अर्को महिना पुन सुरु गर्ने माओवादीले जनाएको छ।
आर्मीले बागमतीलाई दियो २६३ रनको लक्ष्य,"आर्मीका लागि ओपनर ब्याटर सन्तोष कार्कीले सर्वाधिक ७६ रन बनाए । काठमाडौं : प्रधानमन्त्री कप क्रिकेट प्रतियोगितामा त्रिभुवन आर्मी क्लबले बागमती प्रदेशलाई २६३ रनको बलियो लक्ष्य प्रदान गरेको छ । सिद्धार्थ क्रिकेट रंगशालामा टस जितेर ब्याटिङ गरेको आर्मीले निर्धारित ५० ओभरमा ८ विकेट गुमाउँदै २६२ रन बनाएको हो । आर्मीका लागि ओपनर ब्याटर सन्तोष कार्कीले सर्वाधिक ७६ रन बनाए । उनले ९८ बलमा १० चौका र १ छक्का प्रहार गरेका हुन् । अर्का ओपनर तिर्थराज दासले ३६ रन बनाए । विवेक यादवले ३० रन बनाए । कुशल मल्ल २६ रनमा क्याच आउट भए । कप्तान विनोद भण्डारी ४७ रनमा र आकाश चन्द १ रनमा अविजित रहे । अन्य कुनै ब्याटरले दोहोरो अंकमा रन बनाउन सकेनन् । बागमतीका लागि रिजन ढकाल, इशान पाण्डे र प्रतिश जिसीले समान २२ विकेट लिए । सोनु देवकोटाले १ विकेट लिए । बागमतीले प्रतियोगिताको पहिलो खेलमा एपिएफसँग हार बेहोरेको थियो । आर्मीको भने यो खेल प्रतियोगिताको पहिलो खेल हो ।"
कुशल र आरिफको अर्धशतकमा लुम्बिनीलाई पुलिसले दियो २५० रनको लक्ष्य,काठमाडौं : प्रधानमन्त्री कप अन्तर्गत नेपाल पुलिस क्लबले लुम्बिनी प्रदेशलाई २५० रनको विजयी लक्ष्य दिएको छ । भैरहवाको एक्सट्राटेक ओभलमा आज टस जितेर ब्याटिङ गरेको पुलिसले निर्धारित ५० ओभरमा ६ विकेट गुमाउँदै २४९ रन बनाएको हो । पुलिसका लागि ओपनर कुशल भुर्तेलले सर्वाधिक ५९ रन बनाए । उनले ७५ बलमा ६ चौका र १ छक्का प्रहार गरे । अमित श्रेष्ठले २२ रन बनाउँदा आरिफ शेखले ५६ रन बनाउँदै अर्धशतकीय पारी खेलेका हुन् । दिलिप नाथले ३४ रन बनाए । गुल्सन झा ३५ रन र रासिद खान ४ रनमा अविजित रहे । अन्य ब्याटरको ब्याटबाट भने दोहोरो अंकमा रन बनाउन सकेनन् । लुम्बिनीका लागि कृष्ण कार्की र रमेश कुर्मीले समान ३३ विकेट लिए । लुम्बिनीले पहिलो खेलमा कोशी प्रदेशलाई हराएको थियो । पुलिसको भने यो प्रतियोगितामा पहिलो खेल हो ।
डोल्पाको ठुलिभेरी नगरपालिकामा नगरबस सञ्चालन,"डोल्पा : डोल्पाको ठुलिभेरी नगरपालिकाले नगरबस सञ्चालन गरेको छ। आज त्रिपुरासुन्दरी मन्दिरमा नगरबस पूजाआजा गरेर नगरबस सञ्चालनमा ल्याइएको नगरपालिकाले जनाएको छ। जिल्लाका ८ वटा स्थानीय तहमै पहिलोपटक ठुलिभेरी नगरपालिकाले नगरबस सञ्चालनमा ल्याएको हो। नगरपालिका भित्र धेरैजसो गाउँ बस्तीमा सडक पुगिसकेकाले नगरबासीलाई यातायातको सुविधा दिन नगरबस सञ्चालनमा ल्याइएको नगर प्रमुख सुवर्ण कुमार बुढाले बताए। नगरक्षेत्रका कुना कन्दरमा बस्ती छन्, नगरबासी जनताहरू कार्यालयको काममा सदरमुकाम दुनै पुग्न घन्टौं लाग्ने र निजी गाडी रिजर्भ गर्दा हजारौं तिर्नुपर्ने बाध्यता छ, उक्त समस्यालाई मध्येनजर राखि घर आँगनबाटै सशुल्क यातायातको सुविधा दिन नगरबस किनिएको हो, उनले भने। उनका अनुसार नगरबस सञ्चालनमा आएसँगै ताली, माझफाल, दुर्गाउ, जुफाल, मोतिपुर, डाँगीबाडा लगायतका बस्तीमा नगरबस पुगेर सेवा दिने छ।"
तुलसीपुरको उच्च अदालतमा किन पुगे रवि लामिछाने ?,"काठमाडौं : राष्ट्रिय स्वतन्त्र पार्टीका सभापति रवि लामिछाने उच्च अदालत पुगेका छन्। लामिछानेले रुपन्देही जिल्ला अदालतको आदेशविरुद्ध उच्च अदालत तुलसीपुरको बुटवल इजलासमा निवेदन दर्ता गराएका हुन्। बुटवलको सुप्रिम सहकारीको बचत अपचलनसँग सम्बन्धित मुद्दामा माघ १३ गते रुपन्देही जिल्ला अदालतले १ करोड रुपैयाँ धरौटी लिएर उनलाई थुनामुक्त गर्ने आदेश दिएको थियो। फौजदारी कार्यविधि संहिताको दफा ६८ बमोजिम धरौटी माग गरिएकोमा चित्त नबुझी सो बेरितको आदेश बदर गरी दफा ६९ बमोजिम साधारण तारेखमा बसी मुद्दा पुर्पक्ष गरी पाऊँ भनि लामिछानेले दफा ७३ बमोजिम उच्च अदालतमा आज निवेदन दर्ता गराएको उनको सचिवालयले जनाएको छ। पत्रकारसँग संक्षिप्त कुराकानी गर्दै लामिछानेले बोल्ने समय आएपछि आफूले बोल्ने बताए। लामिछानेले अहिले आफू प्रतिक्षा गर्ने लाइनमा भएकाले विशेष सम्बोधनसहित जिज्ञासाको जवाफ दिने बताए। सुप्रिम सहकारीको रकम ठगी प्रकरणमा सहकारी ठगी, संगठित अपराध र सम्पत्ति शुद्धीकरण छुट्टाछुट्टै मुद्दामा ४२ जनालाई प्रतिवादी बनाइएको छ । यी प्रतिवादीहरूबाट कूल एक अर्ब ४३ करोड ८६ लाख २ हजार एक सय ३५ रुपैयाँ माग दाबी गरिएको थियो। लामिछाने पोखराको सूर्यदर्शन सहकारी रकम ठगीको अभियोगमा जिल्ला अदालत कास्कीमा ६५ लाख र काठमाडौंको कालिमाटीस्थित स्वर्णलक्ष्मी सहकारीको रकम ठगीको अभियोगमा जिल्ला अदालत काठमाडौंमा ६० लाख धरौटी बुझाएर थुनामुक्त भएका थिए।"
अर्जुन र दिपकको अर्धशतकमा गण्डकीले सुदूरपश्चिमलाई दियो २२१ रनको लक्ष्य,"काठमाडौं : प्रधानमन्त्री कप क्रिकेट प्रतियोगिताअन्तर्गत गण्डकी प्रदेशले सुदूरपश्चिम प्रदेशलाई २२१ रनको लक्ष्य प्रस्तुत गरेको छ। लमही क्रिकेट रंगशालामा ओपनर अर्जुन कुमाल र दिपक डुम्रेको अर्धशतकमा गण्डकीले ८ विकेटको क्षतिमा २२० रनको सम्मानजनक लक्ष्य खडा गरेको हो। टस जितेर ब्याटिङ रोजेको गण्डकीका लागि दिपक डुम्रेले सर्वाधिक ६० रन बनाए। उनले ७४ बलमा ३ चौका र १ छक्का प्रहार गरेका हुन्। विकेटकिपर ओपनर समिर कँडेल २ रनमै पेभेलियन फर्किदा अर्जुन कुमालले पारी सम्हालेका हुन्। उनले ९५ बलमा ४ चौका र १ छक्कासहित ५७ रन बनाए। बंश क्षेत्रीले १८, दिनेश बुढा मगरले १५, अमृत गुरुङ र कप्तान विपिन खत्रीले समान १०१० रन जोडे। सुदिप अर्याल २३ रनमा र कमल परियार १ रनमा अविजित रहे। सुदूरपश्चिमका लागि कप्तान शेर मल्लले सर्वाधिक ३ विकेट लिए। नारायण जोशीले २ विकेट लिँदा, हेमन्त धामी, मिलन बोहोरा र अर्जुन विकले समान ११ विकेट लिए। सुदूरले प्रतियोगिताको पहिलो खेलमा आइतबार कर्णाली प्रदेशसँग हार बेहोरेको थियो।"
प्रतिगमनकारी शक्तिविरुद्ध एकताबद्ध हुन एकीकृत समाजवादीको आह्वान,काठमाडौं : नेकपा एकीकृत समाजवादीले गणतन्त्रविरुद्ध प्रतिगमनकारी र पुनरूत्थानवादी शक्तिहरूको चलखेलविरुद्ध एकताबद्ध हुन आह्वान गरेको छ। सोमबार केन्द्रीय कार्यालय आलोकनगरमा बसेको समाजवादीको सचिवालय बैठकले राजावादीलगायत प्रतिगमनकारी र पुनरूत्थानवादीहरूले गणतन्त्रविरुद्ध चलखेल गरेको भन्दै यसका विरुद्ध एकताबद्ध हुन आह्वान गरेको हो। जनताको लामो संघर्ष र जननिर्वाचित संविधानसभाबाट स्थापित गणतन्त्रका विरूद्धको गतिविधिको विरोध गर्दै गणतन्त्रशक्तिहरूलाई एकताबद्ध हुन अपील गर्ने निर्णय गरेको प्रचार विभाग प्रमुख प्रकाश ज्वालाले जानकारी दिए। वर्तमान गणतन्त्रको विकल्प उन्नतस्तरको गणतन्त्र नै हो भन्ने तथ्यमा जोड दिँदै आफ्ना काम र अभ्यासहरूको समेत गम्भीर आत्मसमीक्षा गर्दै अघि बढ्नुपर्नेमा बैठकले जोड दिएको उनले बताए। त्यसैगरी बैठकले आगामी चैत १ गते बृहत् पत्रकार सम्मेलन गरी गणतन्त्र र संविधानको रक्षा एवं रोजगारी र सुशासनको निम्ति पार्टीले गर्न लागेको आन्दोलनको रूपरेखा एवं कार्यक्रम सार्वजनिक गर्ने निर्णय गरेको प्रचार विभाग प्रमुख ज्वालाले जानकारी दिए। ज्वालले मशानघाटमा पुगेको राजसंस्था ब्यँतिने कुनै सम्भावना नरहेको बताए। उनले परिवर्तनका विरुद्ध हुने चलखेल कुनै हालतमा स्वीकार्य नहुने स्पष्ट पारे।
वीर अस्पतालमा दुवै सिफ्टमा अप्रेसन सेवा सुरु,"काठमाडौं : देशकै पुरानो वीर अस्पतालमा दुई सिफ्टमा अप्रेसन सेवा सुरु भएको छ। बिरामीको बढिरहेको चापअनुसार सेवा दिन भन्दै अस्पतालले नाक, कान, घाँटी, दन्त, युरोलोजी तथा सामान्य अप्रेसन सेवा दुई सिफ्टमा सुरु गरेको हो। अस्पतालका निमित्त निर्देशक डा समाज गौतमले धेरै बिरामीलाई सुविधा दिने हिसाबले अहिले केही सेवाहरूमा दुवै सिफ्टमा अप्रेसन आरम्भ गरिएको बताए। यसअघि अस्पतालमा एक सिफ्टमा मात्र अप्रेसन सेवा उपलब्ध भइरहेको छ। स्वास्थ्य तथा जनसंख्या मन्त्री प्रदीप पौडेलले सबै संघीय अस्पताललाई दुवै सिफ्टमा ओपीडी सेवा आरम्भ गर्न भनेका थिए। सोहीअनुसार कार्ययोजना बनाएर अहिलेको सेवा आरम्भ गरिएको अस्पतालले जनाएको छ। वीरले ओपीडी र सार्वजनिक बिदामा सेवा दिँदै आए पनि दुवै सिफ्टमा अप्रेसन बल्ल सुरु गरेको हो। अहिले बढी बिरामीको चाप भएका केही सेवा दुवै सिफ्टमा सुरु भएका छन्, उनले भने, विस्तारै बाँकी अरू सेवालाई पनि दुई सिफ्टमा लैजाने योजना छ। आन्तरिक जनशक्ति र श्रोतबाटै व्यवस्थापन गरेर सेवा आरम्भ गरिएको निमित्त निर्देशक गौतमले बताए। दुवै सिफ्टमा हुने अप्रेसनका कारण यसअघि सेवा पाइरहेका भन्दा धेरै बिरामीले लाभ लिन सक्ने र उनले बताए। डा गौतमले निमित्त निर्देशक भएलगत्तै एक साताभित्र यस्तो सेवा आरम्भ गर्ने घोषणा गरेका थिए।"
राप्रपाले महानगरलाई तिर्यो एक लाख जरिवाना,"काठमाडौं : राष्ट्रिय प्रजातन्त्र पार्टी (राप्रपा)ले काठमाडौं महानगरपालिकालाई एक लाख जरिवाना तिरेको छ। त्रिभुवन अन्तर्राष्ट्रिय विमानस्थल र त्यस आसपासका सार्वजनिक क्षेत्रमा फोहोरमैला गरेको र भौतिक संरचनामा पनि क्षति पुर्याएको भन्दै काठमाडौं महानगरपालिकाले राप्रपालाई एक लाख जरिवाना तिराउने निर्णय गरेको थियो। राप्रपा नेता कार्यकर्ताहरूले आइतबार पूर्वराजा ज्ञानेन्द्र शाहलाई विमानस्थलमा भव्य स्वागत गरेका थिए। राप्रपा नेता ज्ञानेन्द्र शाहीले आफूहरू पनि मान्छे भएको र विधिको शासन पालना गर्ने बताएका छन्। महानगरमा जरिवाना तिरेपछि उनले भनेका छन्, 'हामी राप्रपा सुशासन मान्छौं र विधिको शासन मान्छौं। राजाको स्वागतमा आएका लाखौं आमाबुबा दाजुभाई बहिनीहरूले हिँड्दा बाटोमा केही कुल्चिए होलान्। महानगर नगरपालिकाको निर्णयलाई हामी स्वीकार्छौं। एक लाख रुपैयाँ हामीले काठमाडौं महानगरपालिकाको खातामा दाखिला गरेका छौं।'"
अन्नपूर्णले घोषणा गर्यो इनोभेटिभ डिजिटल विभाग,"काठमाडौं : डिजिटलका पाठकदर्शकहरुलाई लक्षित गरेर अन्नपूर्ण मिडिया नेटवर्कले नेपाली मिडिया उद्योगमै पहिलो पटक इनोभेटिभ डिजिटल विभाग सञ्चालन गर्ने घोषणा गरेको छ। सोमबार अन्नपूर्ण मिडिया नेटवर्कको तीनकुनेस्थित हेडक्वार्टरमा एक समारोहबीच अन्नपूर्ण पोस्ट्का प्रधानसम्पादक अखण्ड भण्डारी, महाप्रबन्धक मनोज बस्नेत, द अन्नपूर्ण एक्सप्रेसका सम्पादक कमलदेव भट्टराई, डिजिटल सम्पादक शम्भु कट्टेल, रेडियो अन्नपूर्ण ९४ मेगाहर्जका स्टेशन म्यानेजर शिरोमणि दवाडीले संयुक्त रूपमा इनोभेटिभ डिजिटल विभाग सञ्चालनमा ल्याउने घोषणा गरेका हुन्। डिजिटलका पाठकदर्शकहरूलाई इनोभेटिभ रूपमा कन्टेन्टहरू दिनका लागि नेपाली मिडिया उद्योगमै पहिलो पटक हामीले इनोभेटिभ डिजिटल विभाग सञ्चालनमा ल्याउन लागिरहेका छौं, अन्नपूर्ण मिडिया नेटवर्कका महाप्रबन्धक मनोज बस्नेतले भने, यसका लागि चाहिने इन्टरनेशनल सहकार्यसहित पूर्वाधार तयार गर्न तीव्र रूपमा अगाडि बढिरहेका छौं। इनोभेटिभ डिजिटल विभाग सञ्चालनमा आइसकेपछि इनोभेटिभ रूपमै डिजिटल कन्टेन्टहरूमा पाठकदर्शकको सहजै पहुँच हुने उनले दाबी गरे। त्यसका लागि डिजिटलका नयाँ प्रविधिहरू ल्याउँदैछौं, उनले भने। विभागले अन्नपूर्ण मिडियाका सबै सोसियल साइटहरू, अनलाइन संकरणमा इनोभेटिभ डिजिटल प्रोड्क्टहरू उत्पादन, प्रसारण गर्ने छ।"
"आन्तरिक रोजगार प्रवर्द्धन दशकको घोषणा, प्रधानमन्त्री ओलीले गरे शुभारम्भ","काठमाडौं : सरकारले सन् २०२५३५ लाई आन्तरिक रोजगार प्रवर्द्धन दशकको घोषणा गरेका छन्। श्रम, रोजगार तथा सामाजिक सुरक्षा मन्त्रालयको आयोजनामा आज पाँचौं राष्ट्रिय श्रम तथा रोजगार सम्मेलनमा प्रधानमन्त्री केपी शर्मा ओलीले आन्तरिक रोजगार प्रवर्द्धन दशकको शुभारम्भ गरेका हुन्। कार्यक्रममा राष्ट्रिय रोजगार प्रवर्द्धन कार्यक्रमको समेत शुभारम्भ भएको घोषणा गरिएको छ। श्रम मन्त्रालयले उत्पादन र उत्पादकत्व विस्तार, आन्तरिक रोजगारीको दिगो आधार नारासहित सुरु भएको सम्मेलन आज र भोलि दुई दिनसम्म चल्नेछ। देशमा उत्पादन र उत्पादकत्व वृद्धि गर्दै रोजगारी सिर्जनामा सरकार केन्द्रित हुन सम्मेलनले आवश्यक सल्लाह सुझाव दिनेछ।सम्मेलनबाट प्राप्त सुझावलाई आगामी आन्तरिक रोजगार प्रवर्द्धन दश वर्षे रणनीतिक योजनामा समावेश गर्ने मन्त्रालयको तयारी छ।"
वैदेशिक रोजगारीले धानेको सामाजिक सुरक्षा कोष,"काठमाडौं : वैदेशिक रोजगारीमा गएकालाई सरकारले योगदानमा आधारित सामाजिक सुरक्षा कोषमा समेट्न थालेको करिब दुई वर्ष भयो । यसबीच वैदेशिक रोजगारमा गएका १४ लाख ९९ हजार २ सय ५८ जना कोषमा आबद्ध भएका छन् । जुन, ७२५३ प्रतिशत हो । यसले के स्पष्ट गर्छ भने सुरक्षा कोष वैदेशिक रोजगारीले धानेको छ । हाल सूचीकृत संस्थादेखि स्वरोजगार गरी कोषमा २० लाख ६७ हजार १८ जना योगदानकर्ता सूचीकृत छन् । सामाजिक सुरक्षा कोषको तथ्यांकअनुसार योजना सुरु भएदेखि २०८१ फागुन २५ गतेसम्म वैदेशिक रोजगारमा जानेहरू टन्नै सूचीकृत भएका छन । २०७९ चैत्र ८ गतेदेखि वैदेशिक रोजगारी तथा विदेशमा स्वरोजगारमा रहेका नेपालीलाई सामाजिक सुरक्षा योजनामा अनिवार्य सहभागी गर्ने व्यवस्था कार्यान्वयनमा ल्याइएको थियो । श्रम स्वीकृति लिँदा अनिवार्य सामाजिक सुरक्षा कोषमा आबद्ध हुनुपर्ने र कम्तीमा एक महिनाको योगदान रकम बुझाउनुपर्ने अनिवार्य व्यवस्था लागू भएको थियो । कोषमा वैदेशिक रोजगारका योगदानकर्ताबाट १४ अर्ब १८ करोड १७ लाख २९ हजार ७ सय ७१ रुपैयाँ योगदान रकम संकलन भएको छ । श्रम स्वीकृति लिने र श्रम स्वीकृति नवीकरण गर्ने बेला नभएकाहरूले पनि वैदेशिक रोजगार विभाग र कोषमार्फत सहभागी हुन सक्ने व्यवस्था छ । वैदेशिक रोजगारीमा रहेकाले विभागको सफ्टवेयरमार्फत व्यक्तिगत वा म्यानपावर एजेन्टमार्फत कोषमा सूचीकृतका लागि निवेदन दिन पाउँछन् । सुरुवाती चरणमा कोषमार्फत वैदेशिक रोजगारमा जानेलाई अनिवार्य सहभागी हुनुपर्ने व्यवस्था आउँदा औषधि उपचारको सुविधा थिएन । त्यसैकारण सुरुको किस्ता बुझाउने र बीचैमा मासिक किस्ता नबुझाउनेको संख्या बढेको थियो । त्यसपछि कार्यविधि नै संशोधन गरिएको कोषका कार्यकारी निर्देशक कविराज अधिकारी बताउँछन् । उनी भन्छन्, यसका फाइदाबारे थाहा नपाएर र पैसा पठाउन सहज नभएर पनि सुरुको पहिलो महिनाको मात्रै तिर्ने, त्यसपछि नियमित नगर्नेहरू बढी देखिएका थिए । तर पछिल्लो समय कोषले वैदेशिक रोजगारमा जाने योगदानकर्ताहरूलाई गत जेठ १ गतेदेखि औषधि, उपचारको सुविधा थपेपछि भने आकर्षण बढ्न थालेको र नियमित रकम संकलन गर्नेको संख्या बढेको छ । हाल सञ्चालित योजनाहरूमा दुर्घटना र अशक्तता सुरक्षा योजना, आश्रित परिवार सुरक्षा योजना र वृद्धावस्था सुरक्षा योजना रहेका छन । यसबाट धेरै लाभान्वित भएको बताउँछन्, कोषका उपकार्यकारी निर्देशक विवेक पन्थी । उनका अनुसार दुर्घटना र अशक्तता सुरक्षा योजनाअन्तर्गत दुर्घटना उपचार खर्च वार्षिक एक लाखसम्म, अशक्तता पेन्सनः नेपाल सरकारले तोकेको न्यूनतम आधारभूत पारि श्रमिक मासिक ६० प्रतिशत, मुद्रास्फीति समायोजन हँुदै जाने र यो सुविधा लिन १२ महिनामा ९ महिनाको योगदान गरेको हुनुपर्ने । आश्रित परिवार सुरक्षा योजनामा काजकिरिया खर्च २५ हजार, आश्रित श्रीमान्श्रीमती आजीवन पेन्सनः ४० प्रतिशत, सन्ततिको लागि २१ वर्षसम्म शैक्षिक वृत्तिः ४० प्रतिशत, फरक क्षमताको हकमा उमेरको हक नलाने र यो सुविधाका लागि १२ महिनामा ९ महिनाको योगदान गरेको हुनु पर्नेछ । यस्तै, वृद्धवृद्धा सुरक्षा योजनाअन्तर्गत योगदानकर्ताको उमेर ६० वर्ष पुगेपछि पेन्सन पाउने, अतिरिक्त जम्मा गरेको रकम नेपाल फर्किने बित्तिकै निकाल्न सकिने र पोर्टफोलियो लगानीको व्यवस्था गरेको छ । ६ महिनाभन्दा बढी अवधिको रकम अग्रीम रूपमा कोषमा जम्मा गर्ने योगदानकर्तालाई १० प्रतिशतसम्म छुट पाउने व्यवस्था पनि छ । यसैगरी लगातार तीन वर्षसम्म प्रयोग नगर्ने योगदानकर्ताले निवृत्तभरण योजनामा सहभागी हुने गरी निवेदन दिएमा सञ्चालक समितिले निर्णय गरी उक्त योजनामा जम्मा भएको रकमको २० प्रतिशतसम्म वृद्धावस्था सुरक्षा योजनामा जम्मा गरिनेछ । यससँगै, सम्बन्धित देशमा बसोवासको लागि लाग्ने खर्च कटाई वार्षिक आम्दानीको कम्तीमा ७० प्रतिशत रकम बैंकिङ माध्यमबाट नेपाल पठाएको प्रमाण पेस गरेमा वृद्धावस्था सुरक्षाबाहेकका योजनाहरूमा जम्मा गर्नुपर्ने रकममा २० प्रतिशतसम्म छुट दिन सकिने व्यवस्था थपिएको छ । नेपालमा उपचार गर्दा योगदानकर्ता र उनीहरूका परिवार (श्रीमान्, श्रीमती र १८ वर्षसम्मका छोराछोरी)ले सुविधा पाउँदै आएका छन् । कार्यकारी निर्देशक अधिकारीका अनुसार यो सुविधा दिएपछि कसरी नियमित जम्मा गर्ने भनेर योगदानकर्ताका परिवारहरू कार्यालयमै सिक्न आउनेको संख्या बढेको छ । यसअघि नियमित नहुनेलाई सेवा सुविधा थपेपछि उत्प्रेरित भएर गर्ने बढेको देखिन्छ । अझै सुविधा थप्न र दिगो बनाउन गृहकार्य यसअघि कार्यविधि संशोधन गरेर औषधि उपचारलगायतका सुविधा थपिएको थियो । यसबाहेक पनि अरू सुविधा थप्ने तर्फ कोषले गृहकार्य गरिरहेको अधिकारी बताउँछन् । यसबारे कोषकै सञ्चालक समितिका सदस्यको संयोजकत्वमा ट्रेड युनियन, वैदेशिक रोजगार विभाग, वैदेशिक रोजगार व्यवसायीलगायतको प्रतिनिधिको समिति बनाइएको र यसले काम गरिरहेको छ । यसअघिको व्यवस्थालाई औपचारिकता गरेपछिको अवस्था, अझै सुविधा थप्न र दिगोपना हुने गरी गर्न खोजिएको हो । कसरी वैदेशिक रोजगारमा जानेलाई उत्प्रेरणा दिने काम भइरहेको छ, कार्यकारी निर्देशक अधिकारीले अन्नपूर्णसँग भने । ७५ अर्ब ५८ करोड योगदान रकम संकलन,साढे १३ अर्ब ३५ करोडको उपचार दाबी भुक्तानी फागुन २५ गतेसम्म कोषमा २० हजार २ सय ३० कम्पनीहरू रोजगारदाताको रूपमा सूचीकृत छन् । सूचीकृत संस्थादेखि स्वरोजगार सबै गरी २० लाख ६७ हजार १८ जना योगदानकर्ता कोषमा सूचीकृत छन् । औपचारिक क्षेत्र अर्थात् विभिन्न संस्थाका कर्मचारीहरू ५ लाख ६७ हजार १० जना कोषमा सूचीकृत छन् । अनौपचारिक क्षेत्रबाट ४ सय ४५ जना र व्यक्तिगत रूपमा स्वरोजगार योगदानकर्ता ३ सय ५ जना मात्रै रहेका छन् । ७५ अर्ब ५८ करोड योगदान रकम संकलन भएको छ । कोषले औषधि उपचार तथा स्वास्थ्य सुरक्षा योजना, मातृत्व सुरक्षा योजना, दुर्घटना सुरक्षा योजना, अशक्तता सुरक्षा योजना, वृद्ध अवस्था सुरक्षा योजना, आश्रित परिवार सुरक्षा योजना, बेरोजगार सहायता योजनालगायतका सामाजिक सुरक्षा योजना सञ्चालन गरेको छ । कोषले बिमाबापतमात्रै २० अर्ब २३ करोड ५६ लाख रुपैयाँ दाबी भुक्तानी गरिसकेको छ । हालसम्म कुल योगदानकर्तामध्ये २ लाख २ हजार ३ सय ५६ जनाले ६ लाख ३ सय ३२ पटक दाबी गरे अनुसार रकम भुक्तानी गरेको हो । २०७५ सालमा केपी ओली प्रधानमन्त्री भएका बेला सामाजिक सुरक्षा कोषको कार्यक्रम अभियानका रूपमा सुरु भएको थियो । कोषले २०७५ मंसिर ११ गते देखि संगठित निजी क्षेत्रका प्रतिष्ठान र श्रमिक, २०७९ चैत्र ८ गते देखि वैदेशिक रोजगारी तथा स्वरोजगारीमा रहेका व्यक्ति तथा २०८० साउन ३१ देखि अनौपचारिक क्षेत्र, देशभित्र स्वरोजगारीमा रहेका व्यक्तिहरूलाई सामाजिक सुरक्षा कोषमा सूचीकृत गर्न थालेको हो ।"
चीनले रक्षा बजेटमा गर्यो ७२ प्रतिशत वृद्धि,"बेइजिङ : चीनले आफ्नो रक्षा बजेटमा ७ प्रतिशतभन्दा बढीको वृद्धि गर्ने घोषणा गरेको छ। उक्त रक्षा बजेट बढानु उचित भएको पनि बताएका छन्। चिनियाँ सेनाका प्रवक्ता वु कियानले आइतबार आफ्नो पक्षमा बयान दिँदै संसार शान्तिपूर्ण ठाउँ नभएको बताए। चीनले विगत केही दशकदेखि आफ्नो रक्षा क्षमता बढाउने प्रयास गरिरहेको र अर्थतन्त्रको विस्तारबाट प्राप्त रकम यसका लागि प्रयोग गरिरहेको छ। यस हप्ता चिनियाँ राष्ट्रिय जन कांग्रेसको वार्षिक बैठकमा यस वर्षको रक्षा बजेट ७२ प्रतिशत वृद्धि हुने घोषणा गरिएको थियो। यो अमेरिकाको सैन्य खर्चको एक तिहाइ हो। हाल अमेरिका पछि धेरै रक्षा बजेट हुने देश चीन रहेको छ। समाचार एजेन्सी एसोसिएटेड प्रेसले पेन्टागन र केही अन्य विज्ञहरूले चीनको कुल रक्षा बजेट ४० प्रतिशत वा सोभन्दा बढी हुन सक्ने बताएको बताएको छ, किनभने यसमा धेरै खर्चहरू छुट्टै बजेटमा समावेश छन्। यस वर्ष चीनको रक्षा बजेट यसको अर्थतन्त्रको वृद्धिभन्दा बढी हुने बीबीसी समाचारमा उल्लेख छ। चिनियाँ प्रवक्ता वु कियानले चीनको प्राथमिकताहरू मध्ये एक ताइवानलाई आफूसँग पुनर्मिलन गर्नु रहेको बताएका छन्। चीनले ताइवानलाई आफ्नो हिस्सा मान्दछ, जुन कुनै दिन चीनको हिस्सा बन्न बाध्य हुनुपर्ने उनको भनाइ छ। उनले भने, 'ताइवानको स्वतन्त्रतालाई समर्थन गर्ने पृथकतावादीहरू जति सक्रिय हुन्छन्, उनीहरूको घाँटीमा फाँसी त्यति नै कसिलो हुँदै जान्छ र उनीहरूको टाउकोमा झुन्डिएको तरबार त्यति नै धारिलो हुँदै जान्छ।' बीबीसी"
जागिर खानुस् !,"ओभर स्टाफिङ भए होस्, केही फरक पर्दैन, बस् जागिर खानुस् ! र, तलब पकाउनुस् ! ! जागिर खानुस् ! कुनै तरिकाले, कुनै उपायले; जसरी पनि जागिर खानुस् ! कहाँ ? कुन अफिसमा ? सोध्दै नसोध्नुस् ! अधिराज्यभर यति बिघ्न कार्यालय छन्, एउटामा रोजेर खानुस् जागिर ! जागिर खाएपछि कुर्सीमा बस्न पाउनुहुन्छ, सोफामा बस्न पाउनुहुन्छ । सेवाग्राही तपाईंको सामुन्ने उभिनेछ र दुवै हात जोडेर उसले तपाईंलाई नमस्कार गर्नेछ । तपाईं आफ्नो हातमा रहेको मोबाइलबाट यस्सो उतिर पिलिक्क हेर्नुस् र आँखाको इशाराले सोध्नुस् के काम हो तपाईंको ? सेवाग्राहीले आफू आउनुको प्रयोजन बताउने छ । तर, तपाईं उनको कुरा सुनेर पनि सुन्नुहुने छैन । ऊ चुपचाप त्यत्तिकै उभिरहनेछ । एकछिनपछि उसले फेरि तपाईंलाई सम्बोधन गर्नेछ । तर, तपाईं आफ्ना आँखा मोबाइलको स्क्रीनबाट हटाउनु हुने छैन । तपाईंको कुनै प्रतिक्रिया नपाएपछि सेवाग्राहीले बाध्य भएर अलिक ठूलो आवाजमा तपाईंलाई सम्बोधन गर्नेछ । बल्ल तपाईं झस्किए जस्तो हुनु हुनेछ । लगत्तै उसले आफ्नो काम बताउँदै आफ्नो झोलाबाट एउटा कागज निकाल्ने छ । तर, फेरि तपाईंको ध्यान आफ्नो मोबाइलतर्फ आकृष्ट भइसकेको हुनेछ । उसले तपाईंलाई सम्बोधन गर्दै त्यो कागज तपाईंतर्फ बढाउनेछ । फेरि पनि तपाईं मौन । त्यसैले, तपाईंकोे ध्यान मोबाइलबाट हटाउन सेवाग्राही अलिक ठूलो स्वरमा तपाईंलाई सम्बोधन गर्छ सर ! बल्ल आफ्नो मौनता तोड्दै अल्छीलाग्दो पाराले तपाईंले त्यो कागजलाई परैबाट नियाल्नुुहुन्छ । र, कोठाको अर्को छेउमा रहेको कर्मचारीतर्फ आँखाले इंगित गर्नुहुन्छ । सेवाग्राहीले, इशारा गरिएको तर्फ हेर्छ, त्यहाँ कुर्सीमा रहेका तपाईंजस्तै ती कर्मचारीको हातमा पनि मोबाइल रहेको हुन्छ र उनी पनि मोबाइलसँग खेलिरहेका हुन्छन् । सेवाग्राही उनको छेउमा पुगेर सम्बोधन गर्छ सर ! उनको पनि तपाईंकै जस्तो पारा, त्यहाँ पनि उही चरित्र पुनरावृत्ति हुन्छ । उनले अर्को कर्मचारीतर्फ इशारा गर्छन् । सेवाग्राही त्यहाँ पनि पुग्छन् । तर, हातलाग्यो शून्य ! अन्त्यमा सेवाग्राहीलाई अर्को कोठामा पठाइन्छ । तर, त्यो कोठाका कर्मचारीहरू पनि उही हालतमा, जस्तो तपाईं । सेवाग्राही बिचरा के गरोस् ! बोल्न सक्दैन, बोलोस् पनि के ? उसको बोलीको कुनै सुनवाइ हुँदैन । जसरी प्रवेश गरेको हो कोठामा ढोकाबाट, त्यसरी नै लुरुलुरु फर्कन्छ ऊ । उसको काम बन्यो कि बनेन ? आफ्नो काम सकेर सेवाग्राही गयो कि गएन ? वास्तवमा सेवाग्राहीहरू तपाईंका कार्यालयमा कति आउँछन् र जान्छन्, त्यसमा तपाईंको कुनै सरोकार नै हुन्न । तपाईं त त्यो कार्यालयको जागिरे पो त ! बस्, जागिर खान आएको हो, कसैको काम गरिदिन आएको हो र ! तपाईंलाई आफ्नो जागिरसँग मात्रै मतलब छ, आफ्नो तलब जो पकाउनु छ । आज, कार्यालयको एउटा कोठामा र अन्य कोठामा मात्रै तपाईं र तपाईंजस्ता छैनन्, प्रत्येक कार्यालयहरूमा छन् । र, ती कार्यालयका प्रत्येक तलातलाका कोठाहरूमा छन् । कोठाभित्रका सबै जागिरेका हातहातमा मोबाइल छ । मोबाइल चालु हालतमा छ । मानौं जागिरको दरबन्दी नै मोबाइल चलाउनकै लागि हो । यसको सीमा छैन, पूर्वपश्चिम, उत्तरदक्षिण, देशभरका कार्यालयसम्म फैलिएको छ । आगोजसरी सल्किएको छ । लाग्छ, यसको प्रवाह कसै गरे रोकिन्न । कसैले चाहेर रोक्न पनि सक्दैन । वास्तवमा कसैले रोक्न पनि चाहँदैन । किनकि, माथिल्लो लेबलका अफिसरदेखि लिएर तल्लो तहका कर्मचारी सबैलाई यसमा लत लागिसकेको छ । जागिरे हुनुको फाइदा ! खास गरेर सरकारी तलब खाएर नमकको सिधा गर्नेहरूका लागि मजाको फाइदा । कति सजिलो ! बस्, जागिरे हुन सक्नुपर्यो, अर्थात् जागिर खान सक्नुपर्यो, सहजै सुविधा प्राप्त भइहाल्छ । केही गर्नै पर्दैन, बस् कार्यालयमा हाजिर बजाए पुगिहाल्यो । अनि, दिनचर्या सुरु कुर्सी या सोफामा बस्यो अनि मोबाइल खोल्यो । विभिन्न साइटहरू हेरे भयो, म्यासेजमा लेखापढी गरे भयो, अनलाइन वार्तालाप गरे भयो, जुनसुकै खेल खेले भयो, मनमा गुम्सिएका भाव पोस्ट गरे भयो, गीत गाए भयो, नाचे पनि भयो, खल्तीबाट झिकेर मोबाइल हातमा लिएपछि जे गर्न पनि छुट ! हो, जागिर खानुस्, जसरी पनि खानुस् ! सक्नुहुन्छ भने, तपाईंको पावरले, सोर्सफोर्सले वा पैसाको शक्तिले सरकारी जागिर खानुस् । ओभर स्टाफिङ भए होस्, केही फरक पर्दैन, बस् जागिर खानुस् ! र, तलब पकाउनुस् ! !"
ट्र्याक्टर दुर्घटना हुँदा चालकको मृत्यु,"बाजुरा : खप्तड छेडेदह गाउँपालिकामा ट्र्याक्टर दुर्घटना हुँदा एक जनाको मृत्यु भएको छ । खप्तड छेडेदह गाउँपालिकाबाट बूढीगङ्गा नगरपालिका आउँदै गरेको भे २ त १५८८ नम्बरको ट्र्याक्टर गएराति ओरालो सडकमा अनियन्त्रित भई दुर्घटना हुँदा बूढीगङ्गा नगरपालिका४ खोडालबाडाका ट्र्याक्टर चालक पदमबहादुर रावतको मृत्यु भएको जिल्ला प्रहरी कार्यालयका निमित्त प्रहरी नायब उपरीक्षक जनक बोहराले जानकारी दिए । उनले ट्र्याक्टरमा सवार रहेका चार जनामध्ये चालक रावतका छोरा सञ्जय रावतलाई सामान्य चोट लागेको बताए । घाइते बालकको स्थानीय स्वास्थ्यचौकीमा उपचार भइरहेको उनले बताए । अन्य तीन जना सकुशल रहेको , ट्र्याक्टरको अगाडिको भाग करिब २५० मिटर तल सडकमा खसेको र ट्राली ५० मिटर तल खसेको छ । घटनाको थप अनुसन्धान भइरहेको छ ।"
कांग्रेसद्वारा मिसन रोजगारी अभियान घोषणा,"काठमाडौं : नेपाली कांग्रेसले मिसन रोजगार अभियान सुरु गरेको छ। विभिन्न नीतिगत तहमा छलफल गर्दै आएको कांग्रेसले आइतबार औपचारिक रूपमा हामी सक्छौं भन्ने मूलनारासहित मिसन रोजगारी अभियान सुरु गरेको हो। केन्द्रीय कार्यालय सानेपामा महामन्त्रीद्वय गगनकुमार थापा र विश्वप्रकाश शर्माले अभियानको संयुक्त रूपमा घोषणा गरे। मुलुकमा बढ्दो बेरोजगारी समस्या न्यूनीकरण गर्नका लागि रोजगारी अभियान सुरु गरेको महामन्त्री थापाले बताए। थापाले भने, मुलुकभित्र रोजगारी सिर्जना गर्न नीतिगत तहदेखि व्यावहारिक रूपमा पहल गर्छौं। श्रम बजारमा जाने ठूलो जनसंख्याले रोजगारी नपाएकाले यो राजनीतिक मुद्दा बन्नुपर्ने उनको तर्क छ। विज्ञहरूलाई समेत बोलाएर छलफल गर्दै अरू दललाई पनि यो मुद्दामा सामेल गराउने थापाले बताए। युवाहरू विदेश गए भनेर चिन्ता व्यक्त गरे पनि स्वदेशमा रोजगारी सिर्जना गरेर रोक्ने पहल हुन नसकेको भन्दै चिन्ता व्यक्त गरे। श्रमको उचित मूल्य नपाउँदा पनि समस्या भइरहेको छ। कानुन बनाउनेदेखि रोजगारदाताको अपेक्षाअनुसार जनशक्ति उत्पादन गर्न पहल गर्छौं। नेपाली बजारमा भएका जनशक्तिमध्ये ८१ प्रतिशतबिना सीपको न्यूनस्तरको श्रमशक्ति रहेको बताए। नेपालमा हाइड्रोपावर निर्माण भइरहेको छ जसबाट रोजगारी सिर्जना भएको छ तर नेपालीले काम पाइरहेका छैनन्। नेपालीले काम पाएन भनिरहेका छौं तर किन काम पाएन भन्ने कुरा यस्तो छ, थापाले भने, चिनियाँको तुलनामा ४५ प्रतिशत, भारतको हिसाबमा ८१ प्रतिशत उत्पादनको अवस्था देखिन्छ। किन यस्तो भयो होला त ? श्रम बजारमा भएको हाम्रो जनशक्तिमध्ये अधिकांश तह एकको छ। तह एकको भनेको सबैभन्दा तल्लो किसिमको सीप भनेको हो। थापाले श्रम बजारमा मान्छे भए पनि चाहिएको सीपअनुसारको मान्छे नभएको बताए। कांग्रेसद्वारा आइतबार औपचारिक रूपमा हामी सक्छौं भन्ने मूलनारासहित मिसन रोजगारी अभियान सुरु नेपाली बजारमा भएका जनशक्तिमध्ये ८१ प्रतिशत बिनासीपका न्यूनस्तरका श्रमशक्ति श्रम बजारमा मान्छे छ। कसैले उद्योग खोल्यो। उसलाई श्रमिक चाहिएको छ। सीप दिने अर्कैतिर छ। जुन सीप चाहिएको हो त्यो आइरहेको छैन। फेरि बाहिर (विदेश) को बजारले सीप (स्किल) नभएको मान्छे चाहिएको छ। थापाले भने, हामी हाम्रो मान्छे बाहिर गयो मात्र भन्छौं किन गयो भनेर खोजी गर्दैनौं। उसँग उमेर छ, श्रमशक्ति छ तर सीप छैन। हाम्रोमा स्किल भएको कामको मात्र रोजगारीको सिर्जना भएको देखिन्छ कतिपय सन्दर्भमा। कृषि क्षेत्रमा भएको श्रमशक्ति ८५ प्रतिशत तह एकको छ। कांग्रेस पुस्तकालय तथा स्रोत केन्द्र विभागका संयोजक तथा केन्द्रीय सदस्य अजयबाबु शिवाकोटीको संयोजनमा आयोजना गरिएको कार्यक्रममा विज्ञहरूको पनि सहभागिता रहेको थियो। कांग्रेस महामन्त्री विश्वप्रकाश शर्माले रोजगारी अब राजनीतिक दलको एजेन्डा बनेको बताए। विगतमा पनि काम भइरहेको थियो। अब रोजगारीको मुद्दालाई प्राथमिकताका साथ अघि बढाउछौं। रोजगारी सिर्जना र उद्यमशीलतालाई सँगसँगै अघि बढाउने शर्माले बताए। कांग्रेसले यो अभियान करिब एक वर्ष सञ्चालन गर्ने जनाएको छ। अभियानअन्तर्गत रोजगारी सिर्जनाका लागि नीतिगत तहमा छलफल, बजारको माग अध्ययन अनुसन्धान, रोजगारीका क्षेत्र, राज्य तथा निजी क्षेत्रले खेल्नुपर्ने भूमिका, राजनीतिक दलहरूसँग समन्वय गरेर सामूहिक एजेन्डा बनाउनेलगायतका काम गर्ने कांग्रेसले जनाएको छ।"
१०औं राष्ट्रिय खेलकुद तोकिएकै मितिमा,"वीरेन्द्रनगर : युवा तथा खेलकुदमन्त्री तेजुलाल चौधरीले १०औं राष्ट्रिय खेलकुद प्रतियोगिता तोकिएकै मितिमा हुने बताएका छन्। आइतबार कर्णाली प्रदेशको सुर्खेतमा १०औं राष्ट्रिय खेलकुद प्रतियोगिताको सचिवालय उद्घाटन गर्दै मन्त्री चौधरीले सो कुरा बताएका हुन्। कर्णाली प्रदेशका मुख्यमन्त्री यमलाल कँडेल र वीरेन्द्रनगर नगरपालिका प्रमुख मोहनमाया ढकाललाई साथमै राखेर सचिवालय उद्घाटन गरेका मन्त्री चौधरीले भने, म सबैलाई बिश्वस्त पार्न चाहन्छु अब कुनै पनि बहानामा १०औं राष्ट्रिय खेलकुद प्रतियोगिता तलमाथि हुँदैन। ढुक्क भएर तयारीमा लाग्नुस्। आगामी जेष्ठ ३ गतेबाट १० गतेसम्म कर्णाली प्रदेशको राजधानी सुर्खेतमा प्रतियोगिता भव्यताका साथ सञ्चालन हुनेछ। मन्त्री चौधरीले कतिपयले गर्मीको समयमा प्रतियोगिता नहुन सक्छ भन्ने हिसाबले आशंका गरिरहेको भन्दै कुनै पनि हालतमा १०औं राष्ट्रिय खेलकुद नसारिने प्रतिबद्धता जनाए। जेठमा धेरै गर्मी हुने भएकाले प्रतियोगिता हुन्छ कि हुँदैन् भन्ने हल्ला चलाइएको छ। हामीले मौसमविद्सँग पनि सल्लाह गरिसकेका छौं। दिउँसो ११ देखि २ बजेसम्म खेलाडीलाई आराम दिएर बिहान बेलुकाको समय उपयोग गरेर पनि जेठमै प्रतियोगिता गछौंै। उनले १०औं राष्ट्रिय खेलकुद प्रतियोगिताका लागि विभिन्न उपसमिति गठन भइसकेको, खरीद प्रक्रिया अगाडि बढिसकेकोलगायतका तयारी भइसकेको बताए। मूल आयोजक समितिका हिसाबले हामीले सबै तयारी अगाडि बढाइसकेका छौं। कर्णालीमा खेलकुद परिषद्को सदस्यसचिव नियुक्त भएको छैन। मुख्यमन्त्रीज्यू र सामाजिक विकासमन्त्रीज्यूलाई आग्रह गर्न चाहन्छु। तपाईहरूले पनि सदस्यसचिव चाँडो नियुक्त गरेर प्रदेशले गर्नुपर्ने तयारीहरू तत्काल अगाडि बढाइदिनुस्। कार्यक्रममा मुख्यमन्त्री यमलाल कँडेलले १०औं राष्ट्रिय खेलकुद प्रतियोगिता कर्णालीको प्रतिष्ठा भएको बताए। यो कर्णालीका लागि इतिहास रच्ने विषय हो। सबै मिलेर कर्णालीमा १०औं राष्ट्रिय खेलकुद प्रतियोगिता भव्यताका साथ सम्पन्न गरौं, उनले भने। यसैगरी सामाजिक विकासमन्त्री घनश्याम भण्डारीले १०औं राष्ट्रिय खेलकुद प्रतियोगिताको मिति पटक पटक सारिएको बताउँदै अब नसर्ने स्पष्ट पारे। यसैगरी वीरेन्द्रनगर नगरपालिकाकी प्रमुख मोहनमाया ढकालले सचिवालय उद्घाटसँगै कर्णालीमा तोकिएकै मितिमा प्रतियोगिता हुने सुनिश्चिता भएको बताइन्। हाम्रो पालिकामा १०औं राष्ट्रिय खेलकुद प्रतियोगिता हुँदैछ। यो हाम्रा लागि अवसरको कुरा हो। हामी यसलाई सबै व्यवस्थापनका हिसाबले सहयोग गर्न तयार छौं, उनले भनिन्, हाम्रो नगरसभामा नीतिगत निर्णयमा समेत यो विषयलाई समावेश गरेर आवश्यक सहयोग गर्न तयारी अवस्थामा रहेका छौं।"
ह्वाइट हाउसबाहिर आत्मघाती हमला गर्न गएका व्यक्तिलाई गोली हानी मारियो,"वासिङटन डिसी : आइतबार बिहान ह्वाइट हाउस बाहिर एक व्यक्तिलाई गोली हानी मारिएको अमेरिकी गोप्य सेवाले एक विज्ञप्तिमा जनाएको छ। विज्ञप्तिमा स्थानीय प्रहरीले एक जना व्यक्ति 'आत्मघाती हमला गर्ने सोचमा रहेका र इन्डियानाबाट वाशिंगटन डीसी आएका व्यक्ति हुनसक्ने' सूचना दिएको जनाइएको छ। सूचनामा दिएकै विवरणसँग मेल खाने मानिस र ऊसँग हतियार देखिएकोले उक्त व्यक्तिलाई गोली हानी मारिएको जनाइएको छ। गोप्य सेवाले उक्त व्यक्ति अहिले ""अज्ञात"" अवस्थामा अस्पतालमा रहेको बताएको छ। यो घटना हुँदा अमेरिकी राष्ट्रपति डोनाल्ड ट्रम्प ह्वाइट हाउसमा उपस्थित थिएनन्। बीबीसी"
क्यानडाको नयाँ प्रधानमन्त्री बन्दै मार्क कार्नी,"मार्क कार्नी क्यानडाको नयाँ प्रधानमन्त्री बन्ने भएका छन्। उनले जस्टिन ट्रुडोको स्थान लिनेछन्। लिबरल पार्टीले सोमबार उनलाई आफ्नो नेतामा चयन गरेको हो। कार्नीले ८५९ मत प्राप्त गरेका छन्। प्रधानमन्त्री पदको दौडमा कार्नीले पूर्व अर्थमन्त्री क्रिस्टिया फ्रिल्याण्ड, पूर्व सरकारी सदन नेता करिना गोल्ड र पूर्व संसद सदस्य फ्रयाङ्क बेलिसलाई हराएका छन्। उनी कुनै पनि विधायिकी वा मन्त्रिपरिषद्को अनुभव बिना पहिलो क्यानाडाली प्रधानमन्त्री हुनेछन्। जस्टिन ट्रुडोलाई आफ्नै पार्टी भित्रबाट राजीनामा दिन बढ्दो दबाबको सामना गर्नुपरेको थियो। त्यसपछि उनले नौ वर्ष प्रधानमन्त्रीको रूपमा सेवा गरेपछि जनवरीमा राजीनामाको घोषणा गरेका हुन्। प्रधानमन्त्रीको पद स्वीकार गर्दै कार्नीले भने, 'हाम्रो देशले कालो दिनको सामना गरिरहेको छ जुन त्यस्तो देशबाट आएको छ जसलाई हामी अब विश्वास गर्न सक्दैनौं।' अमेरिकी राष्ट्रपति डोनाल्ड ट्रम्पलाई पठाएको सन्देशमा कार्नीले 'अमेरिकीहरूले हामीलाई सम्मान नगरेसम्म' अमेरिकी सामानहरूमा पारस्परिक कर लगाउन जारी राख्ने वाचा गरेका छन्। निवर्तमान प्रधानमन्त्री जस्टिन ट्रुडोले पनि पार्टी र आफ्ना समर्थकहरूलाई सम्बोधन गरेका थिए। उनले भनेका थिए, 'मलाई गलत नसम्झनु, विगत १० वर्षमा हामीले गरेको काममा मलाई धेरै गर्व छ। तर आज देशको भविष्यको बारेमा सोच्नु पर्छ।' उनले आफ्ना समर्थकहरूलाई सक्रिय रहन आग्रह गरेका छन्। 'तपाईंको देशलाई पहिलेभन्दा बढी आवश्यकता छ। उदारवादीहरू यस क्षणमा उठ्नेछन्। यो राष्ट्रलाई परिभाषित गर्ने क्षण हो। लोकतन्त्र र स्वतन्त्रताका लागि निरन्तर प्रयास आवश्यक पर्दछ। यसको लागि साहस, त्याग, आशा र कडा परिश्रम चाहिन्छ', ट्रुडोले भने। मार्क कार्नी एक बैंकर र अर्थशास्त्री हुन् मार्क कार्नी एक अर्थशास्त्री र पूर्व केन्द्रीय बैंकर हुन्। कार्नी २००८ मा बैंक अफ क्यानडाको गभर्नर भएका थिए। क्यानडालाई मन्दीबाट बाहिर निकाल्न उनले चालेका कदमहरूका कारण, बैंक अफ इङ्गल्याण्डले उनलाई २०१३ मा गभर्नर पदको प्रस्ताव गरेको थियो। बैंक अफ इङ्गल्याण्डको ३०० वर्षे इतिहासमा यो जिम्मेवारी पाउने उनी पहिलो गैरब्रिटिश नागरिक थिए। उनी २०२० सम्म त्यहाँ रहे। ब्रेक्जिटको समयमा उनका निर्णयहरूले उनलाई बेलायतमा प्रसिद्ध बनाएको थियो। लामो समयसम्म प्रधानमन्त्री रहने सम्भावना कम गत वर्ष जुलाईमा एक मतदान फर्मले जस्टिन ट्रुडोको स्थान लिने सम्भावित उम्मेदवारहरूको बारेमा सर्वेक्षण गरेको थियो। त्यसमा २००० मध्ये १४० जना मात्र अर्थात् ७ मानिसहरूले मार्क कार्नीलाई चिन्न सकेका थिए। जनवरीमा जस्टिन ट्रुडोले राजीनामा दिएपछि उनले आफूलाई लिबरल पार्टीको उम्मेदवारको रूपमा प्रस्ताव गरेका छन्। उनले लिबरल पार्टीका धेरै क्याबिनेट मन्त्री र सांसदहरूको समर्थन पाएका छन्। जसले उनको दाबीलाई बलियो बनाएको छ। हालै गरिएको मेनस्ट्रिट सर्वेक्षण अनुसार कार्नीलाई ४३ समर्थन छ भने पूर्व अर्थमन्त्री क्रिस्टिया फ्रिल्याण्डलाई ३१ मतदाताहरूको समर्थन छ। यद्यपि कार्नी कति समयसम्म प्रधानमन्त्री रहनेछन् भन्न सक्ने अवस्था छैन। संसदमा लिबरल पार्टीको बहुमत छैन। प्रधानमन्त्री बनेपछि कार्नीले अक्टोबर अघि देशमा चुनाव गराउनुपर्नेछ। हाल उनी संसदको सदस्य पनि छैनन्। त्यसैले उनले चाँडै चुनाव गराउन सक्छन्।"
पूर्वराजाका गतिविधिले गणतन्त्रमाथि खतरा : चित्रबहादुर केसी,"उनले भनेका छन्, प्रचण्डको अवसरवादी वा पदलोलुप क्रियाकलापका कारणले प्रतिगमनका विरुद्ध बनेको गठबन्धन टुट्न गयो र त्यसबाट पनि राजावादीलाई बल पुग्यो। काठमाडौं : राष्ट्रिय जनमोर्चाले पूर्वराजा ज्ञानेन्द्रका गतिविधिबाट गणतन्त्र र धर्मनिरपेक्षताका साथै जनताको आन्दोलन र संघर्षबाट प्राप्त उपलब्धिमाथि खतरा बढेर गएको बताएको छ। उसले देशमा प्रतिगमनको खतरा धेरै बढेर गएको कुरा बराम्बर गर्दै आएको पनि बताएको छ। जनमोर्चाका अध्यक्ष चित्रबहादुर केसीले विज्ञप्ति जारी गर्दै प्रतिगमनका खतराका विरुद्ध लोकतन्त्र, गणतन्त्र र धर्मनिरपेक्षताका पक्षधरहरूलाई कार्यगत एकता हुन पर्नेमा जोड दिएका छन्। उनले राजावादीको गतिविधि बनाइरहेका बेला राष्ट्रिय सबै परिवर्तनकारी शक्तिलाई कार्यगत एकता हुने विज्ञप्तिमार्फत आह्वान गरेका छन्। लोकतन्त्रवादी र गणतान्त्रिक शक्ति बिचको ऐक्यबद्धता र कार्यगत एकताबाट नै देशलाई पश्चगमन वा निरंकुश राजतन्त्रतर्फ धकेल्ने प्रतिगामीहरूको प्रयत्नलाई असफल पार्न वा पराजित गर्न सम्भव हुने जनमार्चाको भनाइ छ । विज्ञप्तिमा भनिएका छन्, देशमा प्रतिगमनको खतरा बढेको बेलामा गणतन्त्र र धर्मनिरपेक्षता पक्षधर शक्तिको कार्यगत एकता वा गठबन्धनको आवश्यकताप्रति हामीले अहिले पनि जोड दिन्छौं। गठबन्धन वा कार्यगत एकताहरू २०४६ वा २०६२६३ सालका जनआन्दोलनहरूमा गरिएको केसीले विज्ञप्तिमा जनाएका छन्। राजावादीका साथै केपी शर्मा ओलीले अपनाएका प्रतिगामी नीतिका कारणले देश प्रतिगमन र अधिनायकवादतिर जाने खतरा बढेको बेलामा पनि पाँच दलीय गठबन्धन बनेको थियो, उनले भनेका छन्, त्यो गठबन्धनका कारणले ओलीको प्रतिगमनलाई पराजित गर्नु सम्भव भएको थियो। तर प्रचण्डको अवसरवादी वा पदलोलुप क्रियाकलापका कारणले प्रतिगमनका विरुद्ध बनेको गठबन्धन टुट्न गयो र त्यसबाट पनि राजावादीलाई बल पुग्यो।"
चीनले आजदेखि अमेरिकी सामानमा १५ कर लगाउने,"बेइजिङ : अमेरिकी उत्पादनहरूमा चीनले लगाएको कर आज अर्थात् सोमबारदेखि लागू हुनेछ। अमेरिकाले लगाएको २० अतिरिक्त करको जवाफमा चीनले यो कर लगाउन थालेको हो। अमेरिकी राष्ट्रपति डोनाल्ड ट्रम्पले फेब्रुअरी १ मा चीनमाथि १० अतिरिक्त कर लगाउने निर्णय गरेका थिए। एक महिना पछि, ट्रम्पले चीनमाथि लगाइएको १० कर बढाएर २० पुर्याएका छन्। यसपछि चीनले अमेरिकाबाट आउने कोइला र एलएनजीमा १५ र कच्चा तेल, कृषि मेसिनरी र ठूला इन्जिन भएका कारहरूमा १० कर लगाउने घोषणा गरेको थियो। चीनलाई अमेरिकाभन्दा साढे दुई गुणा बढी क्षति ट्रम्पको अघिल्लो कार्यकालमा जस्तै दुई देशबीच फेरि एकपटक ट्यारिफ युद्ध सुरु भएको छ। यस युद्धमा चीनले अमेरिकाको तुलनामा साढे दुई गुणा बढी क्षति बेहोर्ने विज्ञहरूको अनुमान छ। अमेरिकी भन्सार शुल्कले लगभग ३९ लाख करोड रुपैयाँ मूल्यका चिनियाँ सामानहरूलाई समेट्छ भने चिनियाँ भन्सार शुल्कले १७३ लाख करोड रुपैयाँ मूल्यका अमेरिकी सामानहरूलाई समेट्छ। व्यापार युद्धले चीनको अर्थतन्त्र वृद्धिदर २०२५ को चौथो त्रैमासिकमा ४१ मा झर्न सक्छ। २०२४ मा यो ५४ रहेको थियो। आगामी ४ वर्षमा अमेरिकी जीडीपी ४७७ लाख करोड रुपैयाँले घट्न सक्छ र चिनियाँ अर्थतन्त्र ११ लाख करोड रुपैयाँले घट्न सक्ने अनुमान गरिएको छ। आजदेखि, चीन आइपुगेका अमेरिकी सामानहरू कुखुरा, गहुँ, मकै र कपासमा उच्च शुल्क लाग्नेछ। भटमास, कोदो, सुँगुरको मासु, गाईको मासु, जलीय उत्पादन, फलफूल, तरकारी र दुग्धजन्य उत्पादनहरूमा थोरै कम शुल्क लाग्नेछ। यसबाहेक, चीनले अमेरिकी कर विरुद्ध विश्व व्यापार संगठन () मा अपील दायर गरेको छ। चीनले अमेरिकी करले विश्व व्यापार संगठनको नियम उल्लङ्घन गरेको बताएको छ। चिनियाँ अर्थतन्त्रको कठिनाइ बढ्न सक्छ जनवरीमा पदभार ग्रहण गरेपछि ट्रम्पले चीन, क्यानडा र मेक्सिको लगायत धेरै अमेरिकी व्यापारिक साझेदारहरूमा कर लगाउने घोषणा गरेका थिए। चीन, मेक्सिको र क्यानडाको सन्दर्भमा ह्वाइट हाउसले यी देशहरू अवैध आप्रवासन र फेन्टानिल औषधिहरू अमेरिका पुग्नुको कारण बनेको आरोप लगाएका छन्। विज्ञहरूका अनुसार पहिले नै आर्थिक संकटको सामना गरिरहेको चिनियाँ अर्थतन्त्रले अमेरिकी भन्सार शुल्कका कारण थप कठिनाइहरूको सामना गर्न सक्छ।"
"पुनरुत्थानवादी हौसिँदै, कहाँबाट भइरहेको छ उक्साहट ?","काठमाडौं : जननिर्वाचित संविधानसभाले २०६५ जेठ १५ गते राजतन्त्रको समूल अन्त्य गर्दै गणतन्त्रको घोषणा गर्यो। पूर्वराजा र उनको परिवारलाई नागरिकको दर्जा दियो। अर्थात् अरू नागरिक सरह जीवनयापन गर्ने सुविधा दियो। तर, पनि पूर्वराजा ज्ञानेन्द्र कहिल्यै चुप बसेनन्। जननिर्वाचित संविधानसभाको निर्णयको चुनौती दिँदै मुलुकमा राजतन्त्र फर्काउने अभियान चलाइरहेका छन्। राजावादीहरूलाई हौसला दिइरहेका छन्। त्यसैको परिणामस्वरूप आइतबार राजावादीहरूले राजधानीमा प्रदर्शन गरे। संघीय लोकतान्त्रिक गणतान्त्रिक व्यवस्थालाई चुनौती दिए। त्यसो त संविधानसभाबाट संविधान बनेको एक दशक पनि पुगेको छैन। संघीय लोकतान्त्रिक गणतन्त्र राम्रोसँग संस्थागत पनि हुन सकेको छैन। तर, संविधान र व्यवस्थाकै विरुद्ध प्रतिक्रियावादीहरू जुर्मुराउन थालेका छन्। अर्थात्, पुनरुत्थानवादीहरूले टाउको उठाउन थालेका छन्। संविधानविरुद्ध गतिविधि मौलाउन थालेका छन्। फेरि जनतालाई रैती बनाउने खेलको प्रयास हुन थालेको छ। पछिल्लो समय पूर्वराजा ज्ञानेन्द्रले गतिविधि बढाएका छन्। १५ वर्षअघि नै मासिएको राजतन्त्र बौराउने कथित प्रयास हुन थालेको छ। जनताको त्याग, बलिदान, लामो संघर्षबाट प्राप्त लोकतान्त्रिक गणतन्त्रविरुद्ध उनको सक्रियता बढेको छ। किन हौसिए राजावादी ? फागुन ७ गते प्रजातन्त्र दिवसको पूर्वसन्ध्यामा पूर्वराजा ज्ञानेन्द्रले बोलेको झन्डै साढे १० मिनेट लामो भिडिओ सार्वजनिक भयो। उक्त भिडियो सन्देशमा आफूलाई साथ दिन पूर्वराजाले आह्वान गरे। देशका निम्ति, राष्ट्रका खातिर हाम्रो समर्पण, निष्ठा सदैव हुनेछ, पूर्वराजाले सन्देशमा भनेका थिए, राष्ट्र रक्षाको निम्ति सबैको अनुशासन र इमान्दार प्रयत्न हुनु पर्दछ। हामीले पहिले पनि राष्ट्रिय समस्या सुल्झियोस् भनेर त्याग गरेका हौं। अब नेपालको उन्नतिका लागि हामीबाट अरू के के त्याग गर्नुपर्ने हो हामी तयार छौं। अब समय आयो, राष्ट्र जोगाउने हो भने, राष्ट्रिय एकता कायम राख्ने हो भने, देशको समृद्धि र उन्नतिका निमित्त हामीलाई साथ दिन सबै देशवासीहरूलाई आह्वान गर्दछौं। पूर्वराजा ज्ञानेन्द्र शाहको स्वागतमा राजावादीले गरेको प्रदर्शन । तस्बिर : अभिषेक महर्जन उनको त्यो सन्देशपछि राजावादीहरू हौसिए। गतिविधि बढाउन थाले। पूर्व राजाको त्यो आह्वानपछि राजावादी पार्टी राष्ट्रिय प्रजातन्त्र पार्टी (राप्रपा) र राप्रपा नेपालले विभिन्न स्थानमा प्रदर्शन गर्न थाले। राप्रपाका अध्यक्ष राजेन्द्र लिङ्देन, राप्रपा नेपालका अध्यक्ष कमल थापालगायतका राजावादी गोलबन्द हुन थाले। यो गतिविधिपछि लोकतन्त्र पक्षधरलाई झस्काएको छ। गणतन्त्रमाथि चुनौती नेपाली कांग्रेस, नेकपा एमाले, माओवादी केन्द्रलगायतका लोकतान्त्रिक पार्टीहरूले राजावादीका गतिविधिको चर्को आलोचना गरेका छन्। पूर्वराजाका गतिविधिलाई नियन्त्रणका लागि कडा कदम चाल्नुपर्ने आवाज पनि उठाएका छन्। जनताको ठूलो बलिदान र संघर्षबाट प्राप्त उपलब्धि माथि प्रहार गर्न पूर्वराजाको सक्रियता बढेको टीकाटिप्पणी भइरहेको छ। मानवअधिकारकर्मी कृष्ण पहाडीले जनआन्दोलन२ र संविधानसभाको माध्यमबाट राजतन्त्रको दाहसंस्कार भइसकेको टिप्पणी गरे। २०६२६३ को जनआन्दोलनका योद्धा पहाडीले दाहसंस्कार गरिसकेको राजतन्त्र फर्केर नआउने बताए। यो स्वागत गर्नेले गर्छन्। यसमा कमेन्ट गर्नुको अर्थ छैन, पहाडीले भने, दाहसंस्कार गरेर आएपछि शरीर फर्केर आएको कसले देखेको छ ? जनआन्दोलन र संविधानसभाको माध्यमबाट राजतन्त्रको दाहसंस्कार भइसकेको छ। तर दाहसंस्कार भइसकेको राजतन्त्रको पक्षमा थोरै भए पनि समर्थन देखिनुले सत्तामा बस्ने र मूलधारका पार्टीले आफ्नो आङको जुम्राहरू हेर्ने बेला आयो। उनले मरिसकेको र अलोकप्रियताको शिखरमा पुगेको राजतन्त्रको पक्षमा नारा लाग्नुको कारण खोज्नुपर्ने बताए। किन राजावादीहरू निस्किएभन्दा पनि मरिसकेको र अलोकप्रियताको शिखरमा पुगेको राजतन्त्रको पक्षमा नारा किन लाग्न थाल्यो यसको अर्थ खोज्नुपर्छ, उनले भने, राजतन्त्रवादी हौसिनुको कारण दलहरूप्रतिको वितृष्णा मुख्य कुरा हो। अर्को कुशासन हो। अर्को छिमेकी चिढिनु पनि हो। उनले आफू बाँचुञ्जेल राजतन्त्र नफर्किने पनि दाबी गरे। आन्दोलन गर्नेलाई गर्न दिनुपर्छ, तर लेखेर राख्नुहोला म बाँचुञ्जेलसम्म राजतन्त्र फर्किंदैन। यो ज्योतिषीहरूको हुइँयाको कुरा हैन, उनले भने, तर, नागरिकहरू निराशा व्याप्त छ। त्यसको फाइदा अरू कसैले उठाउन सक्छन्। त्यो खतरा छ। त्योबाट हामीले पन्छिन मिल्दैन। राजावादी सल्बलाउनुमा छिमेकीसँगको सम्बन्धमा पनि कारक रहेको उनको भनाइ छ। भारत क्रुद्ध भएको बुझिन्छ। केही कारणले नेपालको परराष्ट्र नीतिको मौलिकतामा असर पर्ने गरी सरकारले के काम गर्यो ? यो पुनरावलोकन जरुरी छ, पहाडीले भने, लोकतन्त्र भन्नेबित्तिकै खराबलाई पनि च्यापेर राख्ने भन्ने हुँदैन। संविधानविद् नीलाम्बर आचार्य सीमित राजावादीमा राजतन्त्र पुनस्र्थापना हुन्छ भन्ने भ्रममात्रै रहेको बताउँछन्। उनले राजतन्त्र पुनस्र्थापना भन्दै छलफल चलाउनुपर्ने कुनै अर्थ र आवश्यकता नरहेको बताए। यो सीमित राजावादीहरूबाट राजतन्त्र पुनस्र्थापना हुने भन्ने सबै भ्रम हो। राजा मान्ने सीमित मान्छेहरूको एजेन्डा हो। राजालाई मान्ने सीमित मान्छेहरू छन् , उनले भने। ज्ञानेन्द्रलाई पूर्वराजाको हिसाबले सबैले सम्मान नै गरेको बताए। उनले भने, भूतपूर्व राष्ट्राध्यक्ष हुन्। त्यसमाथि उनिमाथि कुनै आरोप राज्यले लगाएको छैन। पूर्वराजाको हिसाबले सबैले सम्मान त गरेकै छन् नि, उनले भने, त्यो सम्मानलाई आधार बनाएर राजतन्त्रको पक्षमा माहोल छ भन्न सकिँदैन। राजतन्त्र पुनस्र्थापना भन्दै छलफल चलाउनुपर्ने कुनै अर्थ र आवश्यकता छैन। उनले राजावादी पार्टीको अवस्था पटकपटकका चुनावले उजागर गरेको बताए। राजावादी पार्टीको स्थान पटकपटकका चुनावबाट देखिएको छ। तर, प्रजातान्त्रिक पार्टीहरूले जसले परिवर्तन ल्याए तिनीहरूले राम्रो काम गर्दै जाऊन्। २०६२६२ को जनआन्दोलनका एक योद्धा एवं वरिष्ठ अधिवक्ता शम्भु थापा संविधानको बर्खिलापमा जानेलाई प्रतिबन्ध लगाउनुपर्ने बताउँछन्। नेपाल बार एसोसिएसनका तत्कालीन अध्यक्षसमेत रहेका थापा पूर्वराजा आउने जाने कार्य स्वाभाविक भएको बताए। राजा कहीँ गएर आउनेजाने त चलिहाल्छ नि। मान्छेको इच्छा त हो राजा अहिले पोखराबाट आउँदैछन् भने भोलि विराटनगरबाट आउँलान् , उनले भने। उनले पूर्वराजालाई एयरपोर्टमा लिन राजावादी पुग्नुको कुनै अर्थ नरहेको बताए। पूर्वराजालाई स्वागत गर्न कोही जान्छ, आउँछ यो कुनै महत्वपूर्ण विषय हैन, उनले भने, कि संविधान कसरी पल्टाउने भन्ने तिर लागेको हुनुपर्र्यो। पत्रकार महासंघका तत्कालीन अध्यक्ष विष्णु निष्ठुरीले गणतन्त्रको विकल्प नरहेको दाबी गरे। गणतन्त्रको विकल्प नेपाललाई चाहिएको छैन, निष्ठुरीले भने, असन्तुष्ट मान्छेहरूलाई असन्तुष्ट व्यक्त गर्ने माध्यम मात्र खडा भएको हो। सरकारले दिएको सर्भिसबाट सबै मान्छे सन्तुष्ट हुन्छन् भन्ने ग्यारेन्टी पनि छैन। कतिलाई यो सिस्टमप्रति पनि गुनासोअसन्तुिष्ट छ होला, कतिलाई सक्रिय राजतन्त्र नै भए हुन्थ्यो भन्ने लागेको होला। पूर्वराजाको भ्रमणमा मान्छेहरू झुम्मिएको, भेटघाट गरेको देखेपछि कतै राजसंस्थानै पुनस्र्थापना गर्न सकिन्छ कि भन्ने आशा जागेको हुन सक्छ। लोकतन्त्रमा सबै किसिमका विचार अभिव्यक्त गर्न पाइने बताउँदै निष्ठुरीले प्रणालीको विकल्प खोज्नुपर्ने आवश्यकता नरहेको बताए। सबैलाई सम्बोधन गरेर कसरी सन्तुष्ट पार्न सकिन्छ भन्ने कुरा राजनैतिक दल र सरकारले विश्लेषण गर्नुपर्छ, उनले भने, आफ्ना कमी, कमजोरीलाई सुधार्नु पर्छ। सबै जे भइराछ अहिलेको शासन प्रणालीको विकल्प चाहियो भन्ने चाहिँ हैन। संविधानविपरीत हुने कार्य असह्य : दलहरू प्रमुख राजनीतिक दलहरूले संविधानविपरीत हुने कार्य सह्य नहुने बताए। पूर्वराजा र उनका समर्थकका पछिल्ला गतिविधि संविधानविरुद्ध हुन थालेको उनीहरूको टिप्पणी छ। नेपाली कांग्रेस, नेकपा एमाले, माओवादी केन्द्रलगायतका प्रमुख राजनीतिक दलहरूले मुलुकमा विकल्पका रूपमा राजतन्त्र हुन सक्छ भन्ने भ्रममा नबस्न पूर्वराजालाई चेतावनी दिएका छन्। गृहमन्त्री तथा कांग्रेस नेता रमेश लेखकले आन्दोलन गरेर फालिसकेको राजसंस्था र राजालाई जनताले फेरि फर्काएर ल्याउँछु भन्नु मूर्खता भएको बताएका छन्। मुलुकमा विकल्पका रूपमा राजतन्त्र हुन सक्छ भन्ने भ्रममा नबस्न पूर्वराजालाई सुझाव छ। केही मानिसले गणतन्त्रको विकल्प राजतन्त्र हुन्छ भन्ने फैलाएको भ्रममा पूर्वराजालाई हौसिन आवश्यक छैन , उनले भने, मुलुकको लोकतन्त्र संयमित, परिष्कृत, उदार र सहिष्णुता छ। जनताले फालिसकेको राजसंस्थाका राजाले सबै स्वतन्त्रतापूर्वक अधिकारको उपभोग गरेर बसेका छन्। तर यसको अर्थ यो होइन कि लोकतन्त्रलाई कमजोरीका रूपमा लिन मिल्दैन। माओवादी केन्द्रका महासचिव देव गुरुङले प्रतिगामी दिशातर्फ समाजलाई लैजान खोज्ने अधिकार कसैलाई नभएको बताए। उनले संविधान मिचेर गरिने प्रतिगामी गतिविधि गर्ने छुट दिन नसकिने बताए। सबैलाई आफ्नो अभिव्यक्ति दिने अधिकारको संविधानले प्रत्याभूति गरेको छ। तर संविधानको बर्खिलाप गएर गर्ने गतिविधि त संविधानले मान्दैन, उनले भने, संविधानको दायराभित्र बसेर गर्ने क्रियाकलापको अधिकार सबैलाई छ। त्यसलाई मिचेर विविध प्रतिगामी गतिविधि गर्ने छुट कसैलाई छैन। त्रिभुवन विश्वविद्यालयका उपप्राध्यापक डा घमराज लुइँटेल राजा आएरै देश बच्ने भए सन् १८१६ मा नेपाल सुरक्षित नै हुने थियो भन्दै टिप्पणी गरे। सुगौलीको सन्धिबाट नेपालको त्यत्रो ठूलो भूभाग गुम्ने थिएन। जबकि त्यसबेला राजाले नै शासन गरिरहेका थिए, उनले भने। उनले लोकतान्त्रिक व्यवस्थाको विकल्पका नाममा जनताको आवाज दबाउने, अधिकार कटौती गर्ने बहुलट्ठी तानाशाह देशलाई आवश्यक नरहेको बताए। जनताका छोराछोरी सर्वोच्च सत्तामा निर्वाचनबाट पुग्ने र आवधिक चुनावबाट जनताले हटाउने, अनुमोदन गर्ने वा नयाँलाई पठाउने उदार लोकतान्त्रिक व्यवस्थाको विकल्पका नाममा जनताको आवाज दबाउने, अधिकार कटौती गर्ने बहुलट्ठी तानाशाह देशलाई आवश्यक छैन, उनले भने, बादशाह तासमै राम्रो हो। एउटा असन्तुष्टिको मतलब अर्को खराब स्वीकार्नु हैन। राजालाई मान्ने सीमित मान्छे छन्। उनीहरूलाई राजतन्त्र पुनर्स्थापना हुन्छ भन्ने भ्रम छ। त्यसकारण राजतन्त्र पुनर्स्थापना हुन्छ भनेर छलफल चलाउनुपर्ने कुनै अर्थ र आवश्यकता छैन। तर, प्रजातान्त्रिक पार्टीहरू, जसले परिवर्तन ल्याए तिनीहरूले राम्रो काम गर्दै जानुपर्यो। नीलाम्बर आचार्य, संविधानविद् संविधानको बर्खिलाप गएर गर्ने गतिविधि संविधानले मान्दैन। संविधानको दायराभित्र बसेर गर्ने क्रियाकलापको अधिकार सबैलाई छ। त्यसलाई मिचेर विविध प्रतिगामी गतिविधि गर्ने छुट कसैलाई छैन। प्रतिगामी दिशातर्प समाजलाई लैजान खोज्ने अधिकार कसैलाई छैन। देव गुरुङ  महासचिव, माओवादी केन्द्र केही मानिसले गणतन्त्रको विकल्प राजतन्त्र हुन्छ भन्ने फैलाएको भ्रममा पूर्वराजालाई हौसिन आवश्यक छैन। जनताले फालिसकेको राजसंस्थाका राजाले सबै स्वतन्त्रतापूर्वक अधिकारको उपभोग गरेर बसेका छन्। तर यसको अर्थ यो होइन कि लोकतन्त्रलाई कमजोरीका रूपमा लिन मिल्दैन। रमेश लेखक, गृहमन्त्री तथा कांग्रेस नेता जनआन्दोलन र संविधानसभाको माध्यमबाट राजतन्त्रको दाहसंस्कार भइसकेको छ। तर दाहसंस्कार भइसकेको राजतन्त्रको पक्षमा थोरै भए पनि समर्थन देखिनु भनेको सत्तामा बस्ने र मूलधारका पार्टीले आफ्नो आङको जुम्राहरू हेर्ने बेला आयो। कृष्ण पहाडी, मानवअधिकारकर्मी पूर्वराजा कहीँ जाने र आउने त चलिहाल्छ नि। कांग्रेस, एमाले, माओवादीजस्तै गरी निरन्तर कार्यक्रम गर्दै हिँडे भने त्यो अर्थपूर्ण हुन्छ। नत्र यो राजा लिन गएको विषयको कुनै अर्थ छैन। पूर्वराजालाई स्वागत गर्न कोही जान्छआउँछ यो कुनै महत्वपूर्ण विषय हैन। शम्भु थापा, वरिष्ठ अधिवक्ता गणतन्त्रको विकल्प नेपाललाई चाहिएको छैन। पूर्वराजाको भ्रमणका क्रममा मान्छेहरू झुम्मिएको, भेटघाट गरेको देखेपछि कतै राजसंस्था नै पुनस्र्थापना गर्न सकिन्छ कि भन्ने आशा जागेको हुन सक्छ। तर यो स्वाभाविक हो,लोकतन्त्रमा सबै किसिमका विचार अभिव्यक्त गर्न पाइन्छ। विष्णु निष्ठुरी, वरिष्ठ पत्रकार राजावादी आन्दोलनमा यूपीका मुख्यमन्त्री आदित्य नाथको तस्बिर राजावादीको आइतबारको प्रदर्शनमा पूर्वराजा ज्ञानेन्द्रसँगै भारतको उत्तरप्रदेशका मुख्यमन्त्री योगी आदित्यनाथको तस्बिर पनि प्रदर्शन गरिएको थियो। पूर्वराजा ज्ञानेन्द्र पटकपटक योगी आदित्यनाथसँग भेट्दै आएका छन्।आदित्यनाथको तस्बिर मुन्तिर राजसंस्था पुनःस्थापना गरौं लेखिएको थियो। राजाका गतिविधिप्रति संसद्मा प्रश्न संसद्को माथिल्लो सदन राष्ट्रियसभामा पूर्वराजाका गतिविधिलाई नियन्त्रण गर्नुपर्ने आवाज उठेको छ। एकीकृत समाजवादीकी सांसद जयन्तीदेवी राईले प्राप्त उपलब्धिको रक्षार्थ सबै परिवर्तनकारी शक्ति एक हुनुपर्ने बताइन्। हामीले परास्त गरेको, नेपाली जनताको निम्ति अफापसिद्ध छ भनेर मसानघाटमा पुर्याएको राजतन्त्र फेरि कुर्लिरहेको छ, उनले भनिन्, प्राप्त अधिकार नगुमाउन सबै सजग बनौं। माओवादी केन्द्रका सांसद जगप्रसाद शर्माले राजावादीको नाममा भइरहेको गतिविधि नियन्त्रणमा लिनुपर्ने बताए। देशमा बढिराखेको अराजकता, संविधान विरोधी हर्कत सरकारले तुरुन्त नियन्त्रण गरोस्, उनले भने कथित राजा फर्काउने नाममा जसले वंशविनाश गरे तिनैले जुन ढंगको नाटक मञ्चन गरिरहेका छन् त्यसको नियन्त्रण सरकारले गरोस्। कांग्रेस सांसद युवराज शर्माले राजावादीको गतिविधि नियन्त्रण गर्न सुशासन कायम गर्नुका साथै गणतन्त्रवादी दलहरूका बीचमा सहमति र सहकार्य आवश्यक रहेको बताए। उनले भने संविधानवादी राजनीतिक दलहरूबीच सहमतिको अधिकतम पहलको अपेक्षा राख्दछु। एकीकृत समाजवादीकै सांसद उदयबहादुर बोहराले लोकतन्त्रमाथिको प्रहार सैह्य नहुने चेतावनी दिए। उनले भने केही समययता काठमाडौंलगायत मुलुकका केही सहरहरूमा नाराजुलुस भइरहेका छन्। उक्त जुलुसमा सरकारमात्रै होइन, लोकतन्त्रमाथि नै प्रहार भइराखेको छ। उनले लोकतन्त्र माथि प्रहार हुँदा पनि सरकार गम्भीर नभएको आरोप पनि लागए। उनले सरकारले कार्यशैली सच्याएर गलत प्रवृत्तिलाई निरुत्साहित गर्न आग्रह गरे। माओवादी केन्द्रका सांसद सुरेश आलेमगरले राजतन्त्रको नाममा रहेका गतिविधि नियन्त्रण गर्न माग गरे। उनले भने, प्रतिगामी तत्वहरू सल्बलाइरहेका छन्। २ सय ४० वर्ष पुरानो राजतन्त्रलाई आर्यघाटमा सेलाइसकेका थियौं। तर, त्यसका भूतहरू फेरि बौरिएर आएर राजतन्त्रको कुरा गर्दैछन्। उनले २ सय ५० वर्ष पुरानो राजतन्त्र आर्यघाटमा सेलाइसकेको टिप्पणी गरे। यो पनि पढ्नुहोस पूर्वराजा लक्षित प्रचण्डको टिप्पणी सामन्ती प्रेतहरूले टाउको उठाउन खोजे जनताले समाप्त पार्नेछन् पूर्वराजालाई गृहमन्त्रीले भने : जनताले फालिसकेको राजसंस्था फर्किदैन, भ्रममा परेर नहौसिनुस् राजावादीको काठमाडौंमा शक्ति प्रदर्शन, राप्रपा अध्यक्ष लिङ्देनले स्वागत गर्ने राजावादीको प्रदर्शनलाई नियन्त्रण गर्न राष्ट्रियसभामा सांसदहरूको माग राजावादीको प्रदर्शनले यात्रुलाई सास्ती पूर्वराजालाई काठमाडौंमा भव्य स्वागत विमानस्थलमा पूर्वराजालाई यसरी गरियो स्वागत (फोटो फिचर) राजा सलबलाउँदै गर्दा के भन्थे जननेता मदन भण्डारी? (अडियोसहित) पूर्वराजा ज्ञानेन्द्रलाई प्रधानमन्त्री ओलीले भने राजनीतिमा हो भने 'यु आर वेलकम'"
"पाइलापाइलामा पुण्य, मिथिला परिक्रमा","जनकपुरधाम : एउटा हातमा पाल बनाउने बाँसका खम्बा, अर्को हातमा लुगाफाटोको झोला । शिरमा खानेकुराको पोको । ओठमा मुस्कानसहित जय सियारामको स्तुति गर्देै नेपाल र भारतका लाखौं भक्तजन मिथिला परिक्रमामा सहभागी छन् । मिथिलाको सांस्कृतिक धरोहरको रूपमा रहेको १५ दिने माध्यमिकी परिक्रमाले यस क्षेत्रको माहोल नै उत्सवमय छ । सन्त महन्थको सहर जनकपुर र यस वरिपरिको क्षेत्रमा अर्कै रौनक छ । नेपालभारतको सांस्कृतिक सेतु हो, माध्यमिकी मिथिला परिक्रमा । धनुषा, महोत्तरी तथा भारतको उत्तरी बिहारका धार्मिक, ऐतिहासिक स्थानहरू समेट्ने मिथिला परिक्रमा एउटा महत्त्वपूर्ण धार्मिक तीर्थस्थलको रूपमा स्थापित छ । मिथिला परिक्रमामा नेपालको १ सय ८ र भारतको २७ गरी करिब १ सय ३५ किलोमिटरको पैदलयात्रा गर्नुपर्छ । साधु सन्त, गृहिणी तथा हजारौं श्रद्धालु भक्तजनहरूको सहभागिता रहन्छ । तर ठाउँमा कच्ची बाटो, भत्केका पुलपुलेसा र खाल्डाखुल्डीका कारण परिक्रमामा सहभागी हुनेहरूले दुःख कष्ट व्यहोर्ने गरेका छन् । यसैकारण परिक्रमामा लाखौं श्रद्धालु सहभागी हुने गरे पनि पर्यटकीय क्षेत्रको रूपमा विकास हुन सकेको छैन । सन् १८१६ मा भएको सुगौली सन्धिले प्राचीन मिथिलालाई नेपाल र भारतमा छुट्ट्यायो । तर, पनि मिथिला परिक्रमाको आस्थामा भने दुवै देशका नागरिकको उत्तिकै श्रद्धा, सम्मान र सहभागिता रहने गरेको छ । २०४९ सालमा तत्कालीन प्रधानमन्त्री गिरिजाप्रसाद कोइराला भारत भ्रमणमा जाँदा परिक्रमा सडक निर्माण गर्ने दुई देशबीच सहमति भएको थियो । तर, अझै पक्की सडक निर्माण हुन सकेको छैन । परिक्रमा सडकको निर्माण नहुँदा आन्तरिक पर्यटन व्यवसायसमेत फस्टाउन सकेको छैन । परिक्रमामा सडक निर्माण भए धनुषा र महोत्तरीका साथै भारतीय मधुवनी जिल्ला पनि जोडिनेछ । यसले दुवै देशको सांस्कृतिक र आर्थिक विकासमा टेवा पुग्नेछ । आध्यात्मिक पक्षसुखको क्षणिकता प्रदर्शन मिथिला परिक्रमाको आध्यात्मिक पक्ष हो सुखको क्षणिकता प्रदर्शन । परिक्रमा आफैंमा एउटा गन्तव्य हो भन्ने स्वीकार गर्नु पनि हो ।मिथिलापरिक्रमा तीन प्रकारका छन् । बृहद्, मध्य र अन्तरगृह । बृहद् परिक्रमा तत्कालीन मिथिला राज्य अर्थात् उत्तरमा हिमालय पर्वतको फेदीबाट सुरु भएर पूर्व कोशी, दक्षिण गंगा, पश्चिम गण्डकी हुँदै सुरु भएकै ठाउँमा आएर टुंगिन्छ । यसरी मिथिला महात्ममा हरिहर क्षेत्रबाट प्रारम्भ भई गण्डकी नदीको किनारा हुँदै हिमालय क्षेत्र, कोशी नदी भएर पुनः हरिहर क्षेत्रमा समापन हुने बृहद् परिक्रमाको चर्चा भएको पाइन्छ । हिजोआज साधुसन्तबाहेक सर्वसाधारणले बृहद् परिक्रमामा सहभागी हुन छोडेका छन् । माध्यमिकी परिक्रमा धनुषाको मिथिला बिहारी नगरपालिकाको ठेरा कचुरीबाट मिथिला बिहारीको डोला तथा जनकपुरधामको अग्निकुण्डस्थित सुन्दर सदनबाट किशोरीजीको डोला नै परिक्रमाको मुख्य आकर्षण हो । डोलामा सीतारामको प्रतिमा राखिएको हुन्छ । जनकपुरस्थित रत्नसागर स्थानका स्वर्गीय महन्थ बाबा नारायण दासले करिब डेढ सय वर्ष पूर्वदेखि साधुसन्तलाई लिएर वनजंगलको बाटो भएर माध्यमिकी परिक्रमालाई मिथिला महात्मको निर्देशानुसार फेरि सुरुवात गरेको बताइन्छ । त्यसलाई करिब ५० वर्षपछि सीताकुण्डका महन्थ परमहंश सियालाल शरणले साधुसन्तसहित बाजागाजाका साथ परिक्रमा गरेका थिए । परिक्रमाको महत्त्व बढाउने तथा वैष्णव सम्प्रदायको प्रवद्र्धनमा महन्थ परमहंसको उल्लेखनीय योगदान मानिन्छ । माध्यमिकी परिक्रमा करिब ६० वर्ष अघिदेखि मिथिला महात्मको कथावाचन मुख्य पण्डित रामदुलारी शरणले गरे । उनको निधनपछि मिथिला महात्मको कथावाचन उनका शिष्य शिया राघव शरणले गरिरहे । आम मानिस मध्यपरिक्रमाप्रति बढी आकर्षित छन् । सर्वप्रथम मिथिला महात्म्य मा वर्णन गरिएको मध्यपरिक्रमाको सुरुआत १८औँ शताब्दीभन्दा केहीपहिले भएको हुनुपर्दछ भन्ने इतिहासविद्हरूको कथन छ । आधुनिक जनकपुरलाई पुनः चिनाउने महात्मा सुरकिशोरले परिक्रमा मार्ग पत्ता लगाएपछि सीतामढी मठका सीताप्रसाद र बराही मठका सुरदास साधुले मध्यपरिक्रमा आरम्भ गरेको बताइन्छ । २०औं शताब्दीको प्रारम्भतिर जनकपुरधामका रामानन्दी वैष्णव साधुहरूले पाँच दिनमा पूरा हुने परिक्रमालाई पन्ध्रदिने बनाए । यस कार्यमा साधु प्रेमलता, सीतामढीका साधु सिद्धबाबा र जनकपुरधामका सन्त वैदेही शरणको भूमिका उल्लेखनीय मानिन्छ । पहिलापहिला साधुसन्तहरूको मात्र सहभागिता रहने परिक्रमाले विस्तारै जनसाधारणको ध्यान पनि आकृष्ट गर्यो । जसकारण यसमा गृहस्थहरू समेत सहभागी हुन थालेका छन् । यो महोत्सवमा धनुषा, कचुरी गाउँको मिथिलाबिहारी मठबाट रामजानकीको डोली जनकपुरधामको रत्नसागर हुँदै जानकी मन्दिर पुर्याइन्छ । त्यहाँबाट जानकीको डोला र जनकपुरका अरू मन्दिरहरूबाट ल्याइएका डोलाहरू समेत समावेश गरेर परिक्रमायात्रा आरम्भ हुन्छ । डोलीका पछिपछि ढोल, पिपही आदिको वादन, नरनारीहरूको सहभागिता, भजनकीर्तन आदिले मिथिलाका मौलिक सांस्कृतिक भक्तिमय छँटाले जो कोही पनि सहजै मोहित हुन् सक्छन् । यस्तै झाँकीका साथ भक्तजनहरूको विशाल समूहले १५ दिनसम्म मिथिलाको तत्कालीन राजधानी क्षेत्रको चारैतिर रहेका धार्मिक स्थलहरूको परिक्रमा गर्छन् । नेपाल र भारत दुवै मुलुकका धार्मिक, सांस्कृतिक एवं आपसी सद्भावको प्रतीक बनेको परिक्रमा यात्राको नेपालमा ११ तथा भारतमा ४ गरी जम्मा १५ वटा प्रमुख स्थान छन् । परिक्रमा प्रारम्भको दुई स्थान कल्याणनेश्वर र गिरिजास्थान भारतमा र नेपालमा महोत्तरीको मठिहानी, जलेश्वर, धुव्रकुण्ड, कञ्चनवन, क्षीरेश्वरनाथ तथा धनुषाको पर्वता, धनुषाधाम, औरहीमा वि श्राम गर्दै अन्त्यमा भारतीय क्षेत्रको करुणा र विशौल हुँदै जनकपुरधाममा अन्तगृह घुम्ने गरिन्छ । यो धर्मयात्राबाट सत्कर्म, पाप तथा अन्य कष्टबाट मुक्ति पाउनुको साथै मनोवाञ्छित फल प्राप्त हुने जनविश्वास रहँदै आएको छ । परिक्रमा गर्नाले हरेक पाइलापाइलामा पुण्य कमाइने विश्वास छ । मिथिला परिक्रममा र फागुको सम्बन्ध मिथिलापरिक्रमाको फागु पर्वसँग पनि गहिरो सम्बन्ध छ । प्रेम र भाइचारा अभिवृद्धि गर्ने सांस्कृतिक पर्व फागु यहाँ मज्जाले मनाइन्छ । हो हो किनकाके हाथ अबिर झोरी किनकाके हाथ कनक पिचकारी रामजीकेँ हाथ कनक पिचकारी सियाजीकेँ हाथ अबिर झोरी यस्तै कर्णप्रिय फागु गीत र जोगिराले परिक्रमा यात्रा मनोरम हुन्छ । तर कञ्चनवनमा फागुको बेग्लै आनन्द हुन्छ । यहाँ फागुको रौनक उत्कर्षमा हुन्छ । लामा लामा दाह्री जुँगा भएका बाबाजी, साधुसन्त, नरनारी, गृहिणी, परिक्रमावासी तथा स्थानीय रंगबिरंगी रंग अबिरमा रंगिएका हुन्छन् । यसरी हर्षोल्लासमय वातावरणमा फागुको रंग चढ्दै जान्छ । पर्वता, कञ्चनवनबाट नवौं दिनको यात्रा सुरु गर्ने भक्तजनहरू बीचमा पर्ने क्षीरेश्वरनाथ महादेवको दर्शन एवं जलाइद नदीमा स्नान गरेर बास बस्न पर्वता आइपुग्छन् । ढल्केबरबाट जनकपुर जाने कच्ची बाटोमा पर्ने पर्वतामा हनुमानको मन्दिर छ । दसौं दिन यात्री धनुषाधाम पुग्छन् । सीताजीसँग स्वयम्बर हुनुअघि भगवान् रामले भाँचेको धनुको एउटा टुक्रो खसेको विश्वास गरिएको यो ठाउँ धनुष दर्शनको लागि प्रख्यात छ । विवाहपञ्चमी र रामनवमीका बेला पनि ठूलो मेला लाग्ने धनुषाधाममा बाणगंगा नदी र उत्तरपट्टि करिब पाँच सय बिघामा फैलिएको नयाँ वन क्षेत्रले यो ठाउँलाई रमणीय बनाएको छ । एघारौं दिन यात्रीहरू सतोखर पुग्छन् । राममन्दिर र पोखरी भएको ठाउँमा असारसाउनतिर हुने बोलबम र झुला पर्व पनि राम्रोसँग मनाइन्छ । बाह्रौं दिन यात्रुहरू औरही पुग्छन् । जनकपुरजयनगर रेल्वेको तेस्रो बिसौनी वैदेही नजिकै रहेको औरहीमा भक्तजनहरू विमला खोलामा स्नान गरी रामजानकी मन्दिरमा दर्शन गर्छन् । तेह्रौं दिन परिक्रमा यात्रा फेरि भारत भूमि प्रवेश गर्दछ र यात्रीहरू करुणामा पुगेर वि श्राम गर्दछन् । रामजानकीको मन्दिर रहेको यस ठाउँमा करुणा नामकै पोखरी छ । भारतकै विशाल परिक्रमा यात्रीहरूको चौधौं दिनको गन्तव्य हो । यहाँ विश्वामित्रको मन्दिर छ र कमला नदी यहीँबाट बग्दछ । परिक्रमा यात्राको अन्तिम पन्ध्रौं दिनमा (फागुन पूर्णिमा) सहभागी भक्तजनहरू जनकपुरधाम आइपुग्छन् र यहाँका विभिन्न तीर्थस्थलहरूको दर्शन गर्दै अन्तरगृही परिक्रमामा सामेल हुन्छन् । यहीँबाट मिथिलामध्य परिक्रमाको विसर्जन हुन्छ । जसमा राजा जनकले आफ्नो राजधानीको चार कुनामा स्थापना गरेका चारवटा महादेवपीठ पूर्वको कल्यानेश्वर (हाल भारतमा), दक्षिणको जलेश्वरनाथ (जलेश्वर, महोत्तरी), पश्चिमको क्षीरेश्वरनाथ (महेन्द्रनगर, धनुषा) र उत्तरको सतोखर (धनुषा) पर्छन् । अन्तिम अर्थात् पन्ध्रौं दिन फेरि जनकपुर आइपुगेर जनकपुरको पाँच कोश दूरीको परिक्रमा गरेपछि यात्रा सम्पन्न हुन्छ, जसलाई अन्तरगृही अथवा पञ्चकोशी परिक्रमा भनिन्छ । अन्तरगृह परिक्रमाको सीमाक्षेत्र जनकपुर नगरपालिकाभित्र पर्दछ । यहाँ चोकचोकमा समेत जलाएको हुन्छ । त्यही धुलोलाई स्पर्श र प्रणाम गर्दै परिक्रमा प्रारम्भ गरिन्छ । यसैक्रममा रंगअबिर खेलिसकेपछि मिथिलामा धुरखेल अर्थात् जे जीए से खेले फागु जे मरए से लेखा लए भन्दै धुलो छ्यापेर रमाइलो गर्ने चलन छ । जनकपुरमा परिक्रमा सकिएपछि फागु खेलिने प्रचलन छ । सर्वाधिक मानिसले १५ दिनमा, त्यसभन्दा कम ५ दिनमा र २४ घण्टामा समेत परिक्रमा घुम्ने गर्छन् । परिक्रमाका सहभागीहरूका लागि गाउँगाउँमा श्रद्धालुहरूले खानपिनका साथै सेवासत्कारको व्यवस्था गरेका हुन्छन् । यसमा सहभागी भक्तजनहरूले निर्वाह गर्ने धार्मिक मूल्यमान्यता पनि हुन्छ । मिथिलावासीका साथै नेपालका र भारतका विभिन्न प्रान्तबाट पनि भक्तजनहरू आउँछन् । यो उत्सवलाई मिथिलावासीहरू खेतीपाती धान भित्र्याउने काम सकेर रमाइलो, धर्मकर्म तथा भ्रमण गर्ने मौकाको रूपमा पनि लिन्छन् । मिथिला परिक्रमाको बेग्लै आर्थिक महत्त्व पनि छ, जसले कृषि, पेसा र बजारलाई पनि एकीकृत गर्दछ । तर, त्योभन्दा माथि छ, जनकले जोतेको दृष्टान्तको महात्म्य । मिथिला परिक्रमाको क्रममा डोला उठ्दा वा बस्दा हरेक पटक गुञ्जिने गर्छ, जय जय हो किशोरीजी ! मोटा पर मोटरी जय सियाराम । किशोरीजी भन्नले मिथिलाकी छोरी सीता जनाउँछ ।"
सरकारलाई कुलमानको जवाफ : शून्य अंक कुन आधारमा दिइयो ?,"उनले मन्त्रालय र आफूबीच भएको सम्झौताले हरेक आर्थिक वर्ष सकिएको भदौ ७ मा कार्यसम्पादन मूल्यांकन प्रतिवेदन बुझाउनुपर्ने भनिएको, तर नबुझाए के हुने ? भन्ने कुरा सम्झौतामा उल्लेख नभएको तर्क गरेका छन्। काठमाडौं : नेपाल विद्युत् प्राधिकरणका कार्यकारी निर्देशक कुलमान घिसिङले ऊर्जा मन्त्रालयमार्फत सरकारलाई १८ पृष्ठ लामो स्पष्टीकरण बुझाएका छन्। मन्त्रिपरिषद्को फागुन २१ गतेको बैठकले घिसिङलाई चारबुँदे स्पष्टीकरण सोध्ने निर्णय गरेको थियो। कार्यसम्पादन सम्झौताबमोजिम प्रतिवेदन नबुझाएकोले किन पदबाट नहटाउने ? भनी घिसिङलाई प्रश्न गरिएको थियो। घिसिङले भने कार्यसम्पादन मूल्यांकन प्रतिवेदनमा शून्य अंक दिने कानुनी आधार नभएको स्पष्टीकरण दिएका छन्। उनले मन्त्रालय र आफूबीच भएको सम्झौताले हरेक आर्थिक वर्ष सकिएको भदौ ७ मा कार्यसम्पादन मूल्यांकन प्रतिवेदन बुझाउनुपर्ने भनिएको, तर नबुझाए के हुने ? भन्ने कुरा सम्झौतामा उल्लेख नभएको तर्क गरेका छन्। आर्थिक वर्ष (आव) २०७८७९ र २०७९८० को मूल्यांकित कार्य सम्पादनमा क्रमशः ९४२३ र ९८९४ अंक प्राप्त भएको थियो। मैले गरेको आव २०८०८१ को कार्यसम्पादन प्रतिवेदन पनि साविकमा सरह निष्पक्ष र तटस्थतापूर्वक मूल्यांकन भएमा तोकिएको लक्ष्य र कार्य प्रगतिको आधारमा ९८९९ अंक प्राप्त हुने वस्तुगत अवस्थासहित मूल्यांकन प्रयोजनार्थ पेस भएको छ, उनले स्पष्टीकरणमा भनेका छन्। यसअघि पनि माघ महिनासम्ममा पेस भएको कार्य सम्पादनको विवरणमा वस्तुगत मूल्यांकन भई मूल्यांकनको आधार र उपलब्धिबमोजिम अंक प्रदान गरिँदै आएको उनले उल्लेख गरेका छन्। मन्त्रिपरिषद्को फागुन २१ गतेको बैठकले घिसिङलाई चारबुँदे स्पष्टीकरण सोध्ने निर्णय गरेको थियो। विद्यमान सम्झौतापत्रमा कार्यसम्पादन प्रतिवेदन पेस गर्नुपर्ने म्याद नतोकिएको र विगतको अभ्यासको पृष्ठभूमिमा २०८०।८१ को पेस भएको कार्यसम्पादनको वस्तुगत मूल्यांकन भई अंक पाउनुपर्ने कानुनी आधार रहेको उनले जनाएका छन्। यस्तै, कुलमानले कार्य सम्पादन सम्झौतापत्रको प्रकरण नं ९१ मा कार्य सम्पादन मूल्यांकन गर्न एक समिति गठन हुने प्रावधान भएको तर, अहिलेसम्म उक्त समिति गठन भएको आफूलाई जानकारी नभएको पनि बताएका छन्। मूल्यांकन गर्दा सम्झौतापत्रमा व्यवस्था भएको विषयमा सन्तुष्ट नभएमा बैठकमा उपस्थित हुन सूचना दिई आफ्नो भनाइ राख्न र प्रस्ट गर्न अवसर दिनुपर्ने प्रकरण नं १०४ र १०५ मा सर्त रहेको छ। तर, २०८०।८१ को कार्यसम्पादन मूल्यांकन सम्बन्धमा बैठकमा उपस्थित भई आफ्नो भनाइ राख्ने अवसर दिइएको छैन, कुलमानले थपे। सम्झौतापत्रमा मूल्यांकन गरिँदा ५० प्रतिशत अंक प्राप्त हुन नसकेमा सम्झौतापत्र वा नियुक्तिपत्र रद्द गर्न सिफारिस गर्न सक्ने तर, त्यसअघि सुनुवाइ मौका दिनुपर्ने उल्लेख छ। कुलमानले यही पुस २८ गते ऊर्जा मन्त्रालयलाई कार्यसम्पादन प्रतिवेदन बुझाएकोमा समयमा नबुझाएको भन्दै शून्य अंक दिएको थियो। यस्तै, सरकारले भारतसँगको विद्युत्को दर बढाएको सम्बन्धमा पनि कुलमानलाई सरकारले स्पष्टीकरण सोधेको थियो। जवाफमा कुलमानले भारतसँग विद्युत् विनिमय गर्न सन् १९९२ देखि प्राधिकरणको प्रमुख (कार्यकारी निर्देशक, निमित्त कार्यकारी निर्देशक) तथा सम्बन्धित निकायका अन्य पदाधिकारीहरूसमेत सम्मिलित कमिटीको वार्तामा सहभागी भई सम्झौता गर्दै आएको अभिलेखबाट देखिने बताएका छन्। यस अभ्यासको आधारमा संलग्न भएको प्रक्रियालाई मान्य र वैध लिने गरिएको भन्दै ऊर्जा मन्त्रालयले पूर्वाग्रह राखेर भारतसँग गत माघमा भएको विद्युत् विनिमय दरलाई गलत परिभाषित गरेको उनले भनेका छन्। मन्त्रालयले २०७७ असार १ गते गरेको प्रस्तावले पनि प्राधिकरण ऐन, २०४१ को दफा २० को उपदफा (२) बमोजिम विदेशी मुलुकलाई विद्युत् बिक्री गर्ने वा विदेशी मुलुकबाट विद्युत् खरिद गर्नको लागि प्राधिकरणलाई पूर्वस्वीकृति प्रदान गरेको उनले तथ्य पेस गरेका छन्। यस्तै, सरकारले सोधेको डेडिकेटेड तथा ट्रंक लाइन बक्यौता विवादमा मन्त्रालयमार्फत दिइएको निर्देशनको उल्लंघन गरेको सम्बन्धमा कुलमानले तालुक मन्त्रालय र विद्युत् नियमन आयोगबाट बक्यौता नतिर्ने उद्योगीहरूको विच्छेद गरेको विद्युत् लाइन जोड्न र जोडिएको विद्युत् लाइन विच्छेद नगर्न पटकपटक निर्देशन दिने तर बक्यौता नउठाएको भनेर स्पष्टीकरण सोध्नु आफैंमा विरोधाभाषपूर्ण भएको जनाएका छन्। सरकारबाट गठित आयोगले उठाउनु भनेको बक्यौता उठाउन प्राधिकरणले काटेका लाइन जोड्न सरकारले र नियमन आयोगले निर्देशन दिएको थियो। उक्त विवादित बक्यौता उठाउन सरकारले नै साथ नदिएको स्पष्टीकरणमा उल्लेख छ। डेडिकेटेड र ट्रंक लाइनबाट विद्युत् उपभोग गर्ने ग्राहकको २०७४ साउन १ देखि २०७७ असार मसान्तसम्म प्रिमियम महसुल दरबमोजिम छुट बिल जारी भएको थियो। सो सम्बन्धमा केही औद्योगिक ग्राहकहरूले विभिन्न अड्डा अदालतमा मुद्दा (रिट निवेदनसमेत) दायर गरेका थिए। कार्यकारी निर्देशकले पालना गर्नुपर्ने आफ्नो काम र कर्तव्य पालना नगरेको सम्बन्धमा प्राधिकरण ऐन, २०४१ को कुन प्रावधानअनुसार के के कार्य गर्नुपर्ने थियो ? र कुन कार्य भएन वा के कार्य नगर्नु पथ्र्यो ? र कुनै पनि कार्य वा अकार्य उल्लेख नभएको भनिएको छ। कार्यकारी निर्देशकको मेरो पहिलो कार्यकाल २०७३ साल भदौ ३० गतेबाट र दोस्रो कार्यकाल २०७८ साल साउन २५ गतेबाट सुरु भएको थियो। यस अवधिमा दैनिक करिब १८ घण्टासम्म हुने गरेको लोडसेडिङको अन्त्य गरिएको थियो, उनले भनेका छन्। यस्तै हाल ९९ प्रतिशत जनतामा विद्युत्को पहुँच, सञ्चिति घाटामा रहेको प्राधिकरणलाई नाफामा पुयाएको, एक खर्ब रुपैयाँ उत्पादन, प्रसारण र वितरण संरचनामा लगानी गरेको, इक्रा रेटिङबाट पाएको एप्लसप्सललाई लगायतलाई आफ्नो कार्यकालको उपलब्धिको रूपमा कुलमानले प्रस्तुत गरेका छन्। विद्यमान सम्झौतापत्रमा कार्यसम्पादन प्रतिवेदन पेस गर्नुपर्ने म्याद नतोकिएको र विगतको अभ्यासको पृष्ठभूमिमा २०८०८१ को पेस भएको कार्यसम्पादनको वस्तुगत मूल्यांकन भई अंक पाउनुपर्ने कानुनी आधार रहेको उनले जनाएका छन्।"
१५ राष्ट्रका महिला नेतृ माझ जिपीके फाउन्डेशन अमेरिकाले मनायो नारी दिवस,"न्युयोर्क (अमेरिका) : गिरिजाप्रसाद कोइराला फाउन्डेशन (जिपीके फाउन्डेशन) अमेरिकाले पाँचौं वार्षिकोत्सव एवम्स ११५ औं अन्तर्राष्ट्रिय नारी दिवस मनाएको छ। न्युयोर्कको क्विन्सस्थित एल्हमस्ट हस्पिटलको अडिटोरीयममा न्युयोर्क राज्यस्थित क्विन्स् काउन्टीकी डिस्ट्रिक्ट एटोर्नीका न्यायाधीश मेलीन्दा काजको प्रमुख आतिथ्यतामा १५ देशका महिना नेतृ एवम् सामाजिक अभियन्तालाई सम्मान गर्दै मनाइएको हो। न्यूयोर्क राज्यका एसेम्बली मेम्बर स्टेभेन रागा, संयुक्त राष्ट्रसंघ धार्मिक एवं आध्यात्मिक संघका महासचिव एवं फाउंडेशनका सल्लाहकार गुरू दिलीप थांकापन, एनआरएन न्युयोर्क च्याप्टरकी महिला उपाध्यक्ष लक्ष्मी थापा, महिला नेतृ शारदा क्षेत्रीलगायतले जिपीके फाउन्डेशन अमेरिकाले समाजसेवा सहित सामाजिक सचेतना जगाउन खेलेको भूमिकाको प्रशंसा गरेका थिए। फाउन्डेशनको वार्षिकोत्सवसँग नारी दिवसलाई लक्षित गरेर कार्यक्रम गरेका हौं जिपीके फाउन्डेशन अमेरिकाका अध्यक्ष सोमनाथ घिमिरेले भने १५ राष्ट्रको प्रतिनिधित्व गर्दै आएका उदाहरणीय एंव अनुकरणीय महिला नेतृहरुलाई सम्मान समेत गरेका छौं। कार्यक्रममा नेपाली लोक एवं सांस्कृतिक नृत्यका साथै, चिनियाँ सांस्कृतिक नृत्य, भारतीय नृत्य लगायतका प्रस्तुति गरिएको थियो। फाउन्डेशनले गरेको कार्यहरूमा सहयोग पुर्याउँदै आएका सिन्धु अमेरिका वेलफेयर सोसाइटीका अध्यक्ष पासांग नोर्वु शेर्पासहित स्वयंसेवी टीमलाई, सामाजिक कार्यमा खट्ने उपाध्यक्ष सुवर्ण लामा, कोषाध्यक्ष रेखा श्रेष्ठ, प्रवक्ता एवं कार्यसमिति सदस्य रामचन्द्र अधिकारी, सुर्य सिंखडा, ध्रुव कुँवर क्षेत्री, प्रेम अधिकारी क्षेत्री, हिरा तामांग र फुडोमा शेर्पाको अथक खटाईको प्रशंसा गरिएको थियो।"
भारतमा पानी ट्याङ्की सफा गर्दा निसास्सिएर चार कामदारको मृत्यु,"नयाँ दिल्ली : भारतको मुम्बईस्थित नागपाडा क्षेत्रमा आइतबार निसास्सिएर चार मजदुरको मृत्यु भएको छ। निर्माणाधीन भवनमा पानी ट्याङ्की सफा गर्ने क्रममा कामदारहरूको मृत्यु भएको बीबीसी समाचारमा उल्लेख छ। निसास्सिएर घाइते भएका ५ जनामध्ये ४ जनालाई अस्पतालमा मृत अवस्थामा ल्याइएको थियो भने एक जना मजदुरको उपचार भइरहेको जनाइएको छ। मृत्यु हुनेमा १९ वर्षीय हसिपाल शेख, २० वर्षीय राजा शेख, ३६ वर्षीय जियाउल्लाह शेख र ३१ वर्षीय फुरहान शेख रहेका छन्। बृहन्मुम्बई महानगरपालिका (बीएमसी) का अधिकारीहरूका अनुसार घटना दिउँसो १२:३० बजेतिर गुड लक मोटर ट्रेनिङ स्कूल नजिकै भएको हो।"
इजरायलले गर्यो गाजामा बिजुली आपूर्ति बन्द,"इजरायलले गाजामा तत्काल बिजुली आपूर्ति बन्द गर्ने बताएको छ। बाँकी ५९ बन्धकहरूको रिहाइको लागि हमासमाथि दबाब दिने उद्देश्यले यो कदम चालिएको इजरायलले जनाएको छ। इजरायलका ऊर्जामन्त्री एली कोहेनले इजरायल विद्युत निगमलाई उक्त क्षेत्रमा बिजुली आपूर्ति बन्द गर्न आदेश दिएको बताए। एली कोहेनले भने, 'मैले गाजा पट्टीमा तुरुन्तै बिजुली आपूर्ति काट्ने आदेशमा हस्ताक्षर गरेको छु। हामी बन्धकहरूको रिहाइ र गाजाबाट हमासको उन्मूलन सुनिश्चित गर्न उपलब्ध सबै उपायहरू प्रयोग गर्नेछौं।' गत हप्ता इजरायलले गाजामा राहत सामग्री, तेल र अन्य सामग्री बोकेका सवारी साधनहरूको बाटो अवरुद्ध गरेको थियो। उनले पानी आपूर्ति बन्द गर्ने बारेमा पनि सोचिरहेको बताए। इजरायलले हमासले आफ्नो युद्धविरामको पहिलो चरणको अवधि बढाउन स्वीकार गरोस् भन्ने चाहन्छ। तर हमास भने युद्धविरामको दोस्रो चरणको वार्ता सुरु होस् भन्ने चाहने बीबीसी समाचारमा उल्लेख छ।"
"प्रधानमन्त्री ओलीले किन गरे सिन्धुली र रामेछापमा जुनार, सुन्तलाको खेती गर्नेको प्रशंसा ?","काठमाडौं : प्रधानमन्त्री केपी शर्मा ओलीले सिन्धुली र रामेछापका जुनार, सुन्तला खेती गर्ने किसानको प्रशंसा गरेका छन्। श्रम, रोजगार तथा सामाजिक सुरक्षा मन्त्रालयको आयोजनामा आज पाँचौं राष्ट्रिय श्रम तथा रोजगार सम्मेलनलाई सम्बोधन गर्दै ओलीले कृषिको आधुनिकीकरण गर्दा त्यहीँबाट थप उद्यमशीलताको सिर्जना हुने र आम्दानी बढ्ने बताएका हुन्। ओलीले सिन्धुली र रामेछापमा किसानले जुनार उत्पादन गरेपछि आम्दानी बढेको जानकारी प्राप्त भएको जानकारी गराएका हुन्। सिन्धुली र रामेछापको सुन्तला, जुनार किसानहरुको अभिव्यक्ति मैले सुनेको थिएँ। उहाँहरु भनिरहनुभएको थियो, हाम्रो थोरै बारी थियो, त्यसमा हामी मकै लगाउथ्यौं, कोदो लगाउथ्यौं, यस्तै लगाउथ्यौं। जब जुनार सुन्तला लगाउन थाल्यौ हामीले अन्न बाली लगाएकोभन्दा १० गुणा फाइदा यसमा छ। उनले भने,उनीहरु त्यसमा आकर्षित छन्। त्यस आम्दानीले उनीहरुलाई पुगेको छ, गरिबी हटेको छ। पहिले पनि त्यहि बारी थियो त्यहि बारीमा कृषि पनि गर्थे तर गरिबी थिएँ। अहिले उनीहरुको गरिबी हटेको छ। ओलीले सामान्यबाट बचतको अवस्थामा पुगेकाले उनीहरु प्रसन्न भएको उनको भनाई छ। समृद्ध नेपाल सुखी नेपाली त्यहि बाटोबाट जाने उनले बताए।"
भुकम्पको पुनर्निर्माणमा ढिलाइ नहुने गृहमन्त्रीको प्रतिबद्धता,"जाजरकोट : गृहमन्त्री रमेश लेखकले जाजरकोट र रुकुमपश्चिममा गएको भूकम्पको पुनर्निर्माण र पुनस्र्थापनामा ढिलाइ नहुने बताएका छन् । अहिलेसम्म जति ढिलाइ भए पनि अब ढिला नहुने उनले प्रतिबद्धता जाहेर गरे । भूकम्पीय पुनर्निर्माण तथा पुनस्र्थापना आयोजना कार्यान्वयन इकाइ कार्यालय उद्घाटन गर्न जाजरकोट पुगेका मन्त्री लेखकले वर्तमान सरकारले पुनर्निर्माण कार्यविधि, मापदण्ड, केही ऐन संशोधन गरेर विस्तृत क्षतिको आकलन (डीडीए)को काम अघि बढिसकेकोले पुनर्निर्माणले गति लिने विश्वास व्यक्त गरे । नीतिगत र कानुनी समस्या हल भएको छ । बजेटको पनि आवश्यक व्यवस्था गरिएको छ । कामको गति बढाउने जिम्मा स्थानीय तहको छ । वडा र पालिकाले जति छिटो डीडीए गरेर पुनर्निर्माणका लागि रकम माग गर्छन्, त्यति छिटो स्थायी पुनर्निर्माणको काम अघि बढ्छ, उनले भने, डीडीए गर्नका लागि जनशक्ति र बजेटको अभाव हुँदैन । थप इन्जिनियरहरू पठाउँछौ । राष्ट्रिय विपद जोखिम न्यूनीकरण तथा व्यवस्थापन प्राधिकरण, तीनै तहका सरकार र जिल्ला विपद् व्यवस्थापन समितिबीच समन्वयका लागि कार्यालय स्थापना गरिएको मन्त्री लेखकको भनाइ छ । पुनर्निर्माणलाई गति दिनकै लागि जाजरकोट, रुकुमपश्चिम र सल्यानसमेत हेर्ने गरी कार्यालय स्थापना गरिएको बताए । गृहमन्त्री लेखकले भूकम्पबाट क्षति भएपछि नेपाल सरकार, राष्ट्रिय विपद् जोखिम न्यूनीकरण पुनस्र्थापना प्राधिकरण, प्रदेश सरकार स्थानीय तह, एकै साथ काम गर्नुपर्ने बताए । उनले डीडीएको काम समयमा सम्पन्न गरी पुनर्निर्माणको कामलाई अघि बढाउन सरकार लागिपरेको बताए । भूकम्पले घर भत्किएपछि पुनर्निर्माणपूर्व गरिने डीडीएका लागि जाजरकोटमा ५० जना, रुकुमपश्चिममा ४८ जना प्राविधिकले काम गरिरहेको बताए । फिल्डमा खटिएका प्राविधिकको कमी भएपछि सरकारले थप गर्ने उनले प्रतिबद्धता जनाए । विस्तृत क्षति आकलन (डीडीए) को प्रतिवेदन जुन वडाले सकेर पठाउँछ त्यही वडाबाट काम सुरु गर्ने प्राधिकरणको योजना छ । पुनर्निर्माणको काम छिटोछरितो गरी भूकम्प प्रभावित जनतालाई सुरक्षित आवासमा राख्ने संघीय सरकारको लक्ष्यमा साथ दिन स्थानीय सरकारलाई आग्रह गरे । भूकम्पपछि जति जनताले दुःख पाउनु भयो अवका दिन पाउन नदिने गरी सरकार लागिपरेको छ । भूकम्प जति बेला पनि आउन सक्ने भएकाले बलिया संरचना बनाउन आग्रह गरे । गत वर्ष कात्तिक १७ गते जाजरकोटको बारेकोट गाउँपालिका १ रामीडाँडा केन्द्र बिन्दु भई गएको भूकम्पले धनजनको क्षति गरेपछि भूकम्पपछि तीन महिना त्रिपालमुनि, बाँकी समय अस्थायी टहरामा जीवन निर्वाह गरेका भूकम्पपीडित जनताका घर निर्माण गर्ने गरी जाजरकोट र रुकुमपश्चिममा काम गर्न कार्यालय स्थापना भएको हो । सानीभेरी गाउँपालिकाका अध्यक्ष बिर्खबहादुर विष्टले निजी आवासका साथै विद्यालय भवनहरू, खानेपानी, सिँचाइलगायतका पुनर्निर्माणका कामअघि बढाउन आग्रह गरे । जनताका धेरै गुनासा छन् । धेरै दुःख छ । समयमा पुनर्निर्माण हुन पयो जाडोका कति हिउँद कति कटाउने कति बर्खा कटाउने अब पनि आलटाल गर्ने र जनता झुक्याउने कार्य नगर्न अनुरोध गर्छु । उनले भने भूकम्प गएको लामो समयपछि पुनर्निर्माण तथा पुनस्र्थापनाअन्तर्गत विस्तृत क्षति आकलन (डीडीए) काम सुरु भएको छ । यसले गर्दा आवासविहीन जनताका आवास बन्ने आशा पलाएको छ । यो खुसीको कुरा हो । भेरी नगरपालिका जाजरकोटका नगरप्रमुख चन्द्रप्रकाश घर्तीले पुनर्निर्माणको काम अघि बढेको खुसी व्यक्त गर्दै डीडीए गर्दा विपद् पोर्टलमा इन्ट्री भएकालाई मात्र गरिएकोमा गुनासो गरे । उनले पोर्टलमा समावेश नभएका घरको पनि डीडीए गर्नुपर्ने बताए । सरकारीबाहेक गैरसरकारी संस्थाले निर्माण गरेका अस्थायी आवास बनाउँदा विपद् पोर्टलमा समावेश नहुँदा छुट्न पुगेको डीडीए गर्दा सवै घरधुरीको गर्नुपर्ने सुझाव दिए । कार्यक्रममा राष्ट्रियसभा सदस्य कृष्णबहादुर रोकाय, प्रतिनिधिसभा सदस्य मैना कार्की, कर्णाली प्रदेशका आर्थिक मामिला तथा योजनामन्त्री राजीवविक्रम शाह, कर्णाली प्रदेशका पूर्वमुख्यमन्त्री राजकुमार शर्मा, प्रदेशसभा सदस्य वेदराज सिंह, पूर्वराष्ट्रियसभा सदस्य भैरवसुन्दर श्रेष्ठलगायतले जाजरकोट भूकम्पको पुनर्निर्माणमा सरकारले दिने अनुदानका साथै निब्र्याजी ऋण उपलब्ध गराउन माग गरे । डीडीएका लागि जनशक्ति थप गर्न आग्रह गरे । राष्ट्रिय विपद जोखिम न्यूनीकरण तथा व्यवस्थापन प्राधिकरणका कार्यकारी निर्देशक डा भीष्मकुमार भुसालले पुनर्निर्माणलाई गति दिन र समन्वयका लागि जाजरकोटको भेरी नगरपालिका १ रिम्नामा आयोजना कार्यान्वयन इकाइ स्थापना गरिएको बताए । विस्तृत क्षति आकलन (डीडीए) भूकम्पले पुनर्निर्माण तथा पुनस्र्थापनाका लागि खटिएका प्राविधिकलाई तालिम दिई लाभग्राहीको घरमा पठाएको बताए । जाजरकोट र रुकुमपश्चिमका भूकम्प प्रभावित गाउँबस्तीमा खानेपानी, स्वास्थ्य, विद्यालय नहुँदा समस्यामा परेकाले पुनर्निर्माणका लागि पहल गर्न जाजरकोटवासीले आग्रह गरेका छन् ।"
आफू भलो त जगत् भलो,"त्यत्रो उँचो स्थानमा बसेर पनि मेरा मित्र कहिलेकाहीँ मकहाँ टुप्लुक्किहाल्छन् । हुन त मलाई त्यसको कारण थाहा नभएको हैन । यो कलम पढ्ने जो कोहीलाई पनि त्यो कुरो थाहा भैहाल्छ । मैले भनिरहन पर्दैन । आउनेबित्तिकै आसनमा बसेर उनले भने, हेरन मित्र सुपर्णखा, हाम्रो संस्कार भाँडियो । कसले कोसँग कसरी बोल्नुपर्छ ? के बोल्नुहुन्छ ? के बोल्नुहुन्न ? आफ्नो पदीय मर्यादा कायम राख्न कति बोल्नुपर्छ ? कति बोल्नुहुन्न ? भन्ने सबै कुरा हराएर गयो । जसलाई जे मन लाग्यो त्यही बोल्ने, मर्यादा भन्ने कुरा हराएर गयो । मर्यादित कुरा मान्छेको मुखबाट प्रस्फुटन हुन छोड्यो । यसरी त हाम्रो समाजको सभ्यता नैं भाँडिने भो । अचेल मलाई यही चिन्ताले बिथोलिरहेछ । के गर्ने होला मित्र ? एकछिन मुस्कुराएर उनलाई हेरिरहें । अनि मेरो ओठ खुल्यो, मित्र, यो समाजले तिमीलाई सबै किसिमबाट समाज सम्हाल्ने, सुधार्ने जिम्मा सुम्पेकै छ । अब जिम्मेवारीअनुसार काम गरन सबै क्षेत्र ठीक भैहाल्छ निं । व्यर्थमा चिन्ता गर्नुपर्ने कारण नै छैन । जिम्मेवारी पाएपछि चिन्ता लाग्दैन त ?, उनले झटपट मुख खोले । जवाफ फर्काएँ, हेर जिम्मेवारी पाउनेले सबभन्दा बढी सचेत हुनुपर्छ । सबभन्दा बढी संवेदनशील हुनुपर्छ, सहनशील हुनुपर्छ, मर्यादित किसिमले बोल्न सक्नुपर्छ । प्रथम जिम्मेवारी तिम्रै हो । सुरु तिमीबाटै हुनुपर्छ । म कहिले आफ्नो सभ्यता र संस्कारबाट च्युत भएको छु र ? कहिले दुर्वाच्य ओकलेको छु र ? उनी अलि ठुस्किए । सम्झाएँ, हेर, एकपल्ट आफूले बोलेका उखान, लवज, भाषा, उद्गारहरूको रेकर्ड सुनेर हेर त । एक त जति माथि पुग्यो, त्यति कम बोल्ने गर्नुपर्छ, बोल्न अत्यावश्यक हुँदा मात्र बोल्नु पर्छ त्यो पनि थोरै । कतिपय कुरामा आफूले नबोली आसेपासेलाई बोल्न लगाउनु पर्छ । जे कुरामा पनि बोल्नै पर्ने जवाफ दिनै पर्ने भन्या त गल्लीमा भौतारेर हिँड्ने काम केही नभएकाहरूले मात्र हो जस्तो कि विदेशी हण्डी खाएर उठेकाहरूले आफ्ना कर्मठ नागरिकले गरेका प्रशंसनीय कामका लागि आफ्नाको प्रशंसा गर्नु साटो विदेशी मालिकलाई चाकडी पुर्याउन तिनले नै गर्दा उज्यालो भएको हो भन्ने छुद्र वचनले आफ्नालाई हतोत्साहित गर्छन् भने त्यस्ता वचनमा संस्कार भेटिन्छ ? अनि त्यस्ताका अनुचरहरूले कस्तो संस्कार सिक्छन् ? उनले मेरो कुरा न सक्किँदै प्रतिवाद गरे, जथाभावी बोल्नेहरूलाई जवाफ दिनु परेन त । त्यै हो मैले तिमीलाई भन्न खोजेको । कतिपय कुरामा चुपो लागेर बसे हुन्छ । जवाफ दिनैपरे आसेपासेको प्रयोग गरे हुन्छ । जिम्मेवारहरू तिमी र तिनमा पनि संयमताको, संवेदनाको, मर्यादाप्रति सचेतनताको अति नै खाँचो भएको देख्छु म । हेर, भकुण्डोलाई जुन शक्ति लगाएर भित्तामा ठोक्छौ, त्यै शक्तिले त्यो फर्किन्छ, त्यसलाई उचित किसिमले खेल्यौ भने शरीरमा स्फूर्ति बढ्छ । यो कुरालाई ख्याल गयौं भने तिमीले संस्कार र सभ्यताको चिन्तै गर्नु पर्दैन । अहिले त समाज यस्तो भैसक्यो कि जसले जति गाली गर्न सक्यो त्यै हिट हुने भो । सामाजिक सञ्जालमा धेरै हेरिने पनि त्यै गालीगलौज हुन थाल्यो । यस्तो संस्कारले कसरी बढावा पायो ? पहिले त यस्तो थिएन । यसको दोष कसलाई दिने ? एकपल्ट आत्मसमीक्षा गरेर हेर त । मैले सम्झाउने प्रयत्न गरें । उनी एकछिन चुपचाप रहे । आँखा चिम्लिए । लाग्यो मनन् गरे । निकैबेरपछि मुख खोले, हेर न, जे कुरामा पनि विपक्षीहरू विरोधगर्छन् । हुँदाहुँदा युवाहरूलाई देश विकासमा संलग्न गराउनुपर्छ भन्नु गलत कुरा हो त ? मैले त्यसोभन्दा पनि विरोध गर्छन् । मैले पनि उनको कुरा काट्दै भनें, युवा नै कति बाँकी छन् र देशमा ? उनी कडकए, तिमीले पनि मलाई गलत नै देख्छौ । जिम्मेवारी लिएर हेर अनि थाहा पाउलाउ । अर्काको दोष देख्न सजिलो छ, जिम्मेवारी निभाउन परे थाहा हुन्थ्यो । मैले मुस्कुराएर बोलें, सुन, एउटा कथा भन्छु । एउटा छट्टु स्याल एकपल्ट नीलो रङले भरिएको एउटा ठूलो कराहीमा खसेछ । कराहीबाट बाहिर निस्कँदा आफूलाई फरक पाएर आफू स्वघोषित राजा भएछ । उसका सम्बन्धीहरूले राति अन्धकारमा कराउन थालेपछि आफ्नो बानीले जकडिएको उसले पनि त्यही सुरमा हुइँया गर्न थालेपछि सबैले बुझेछन् त्यो त छद्म भेषको राजा पो रहेछ । उनले बीचैमा मलाई सोधे, तिमीले मलाई स्यालसँग दाँजेको ? मैले मुस्कुराएर भनें, कस्तो कुरा गर्या मित्र ? त्यो चुत्थो श्यालसँग म तिमीलाई दाँज्छु त, केही नपाएर । मैले त स्यालको बुद्धिमत्ता पो तिमीसँग दाँजेको त । उनले के बुझे कुन्नि । मक्ख परे । म पनि मक्ख परें । फुर्सद लिएर चिया खाएर गए ।"
"बेलामै पहिचान, बेलामै उपचार","नानीबाबुहरूलाई पनि रक्त क्यान्सर (ब्लड क्यान्सर) जस्तो रोग लाग्छ भन्ने धेरैलाई थाहै छैन । त्यसैले न बेलामा पहिचान हुन्छ न, उपचार । तर बेलामा पहिचान गर्न सके उपचार सम्भव छ । त्यो पनि नेपालमै सम्भव छ । यो कुरा पनि धेरैले थाहा पाएका छैनन् । बेलामा रोग पहिचान नभएकै कारण थुप्रैले धेरै खर्च गर्नुपरेको छ, कतिपयको त ज्यान जोगिन सकेको छैन । रोग बेलामा थाहा हुन सके अधिकांश बालबालिकाको ज्यान जोगाउन सकिन्छ । अर्काे कुरा नेपालमा सरकारले १८ वर्षमुनिका बालबालिकाको क्यान्सर रोगको उपचारलाई निःशुल्क बनाएको पनि छ । तर भौगोलिक विकटता अनि स्वास्थ्य संस्थामा पहुँच अभावका कारण कैयौं बालबालिकाको बेलैमा रोग पहिचान हुन सकिरहेको छैन । अभिभावक पनि बच्चाहरूलाई क्यान्सर र त्यो पनि ब्लड क्यान्सर हुँदैन होला भन्ने भ्रममा बाँचिरहेका हुन्छन् । तर ब्लड क्यान्सर बालबालिकाहरूमा देखिँदै आएको छ । ब्लड क्यान्सर पहिचान र निदानका आवश्यक बोन म्यारो परीक्षणको व्यवस्था नेपालमै छैन । सरकारी र निजी दुवैथरी अस्पतालले भारतको भर पर्छन् परीक्षणका लागि । कान्ति बाल अस्पताल, भक्तपुर वा बीपी क्यान्सर अस्पताल सबैतिर विभिन्न उपकरणको अभाव जो छ, जसका कारण रोग पहिचानलाई खर्चिलो बनाएको छ । कान्तिमा त नर्बेले दिएको उपकरण बिग्रिएपछि नयाँ आएको छैन । समयमै पहिचान र प्रभावकारी उपचार गरिएमा ब्लड क्यान्सरका अधिकांश प्रकारका बिरामी निको हुन सक्छन् भन्ने त विश्व स्वास्थ्य संगठनले नै भनेको छ । सरकारले देशभरका अस्पतालहरूमा ब्लड क्यान्सरको उपचारका लागि सबैभन्दा पहिला पहिचानका लागि आवश्यक प्रविधि र उपकरण व्यवस्था गरिहाल्नुपर्छ । रोगको उपचार हुने तर पहिचान गर्ने प्रविधि नहुने भनेको विडम्बना नै हो । नेपालमै बोन म्यारो परीक्षण तथा प्रत्यारोपण सेवा सञ्चालन गर्न आवश्यक लगानी सरकारले गर्नुपर्छ । अनि अभिभावककहाँ बालबालिकामा पनि क्यान्सर वा ब्लड क्यान्सर हुन्छ र त्यसको बेलैमा पहिचान गरी उपचार गर्नुपर्छ भन्ने सन्देश फिजाउन पनि अत्यावश्यक छ । यसका लागि सरकारले निजी क्षेत्र, तथा अन्तर्राष्ट्रिय संस्थाहरूबीच सहकार्य गर्न सक्छ ।"
