शीर्षक,विवरण
अर्थमन्त्रीका कार्यभार,"अर्थमन्त्रीले सम्बोधन गर्नुपर्ने मुद्दा र विषय एउटा होइन अनेक छन्। वितरणकारी र सस्तो लोकप्रियतावादी अर्थनीतिले मुलुकलाई कमजोर बनाएको छ। अर्थतन्त्रका बाह्य सूचक सकारात्मक छ। तर, त्यतिले अर्थतन्त्र सबल हुन्न। अर्थतन्त्र चलायमान नभएको मात्रै होइन, शिथिलै छ। यस्तोबेला विष्णुप्रसाद पौडेलले अर्थ मन्त्रालयको बागडोर सम्हालेका छन्। अनुभवी अर्थमन्त्रीसँग पुँजीबजारका लगानीकर्ताको अप्रितम आशा छ। बजारले उनको स्वागत गरिसक्यो र मंगलबार २३ सय अंकमाथि पनि पुग्यो नेप्से। त्यो कत्तिको टिकाउ हुन्छ भन्ने चाहिँ पौडेलले आउँदा दिनमा लिने नीति र गर्ने व्यवहारमा निर्भर हुन्छ। विगत उज्यालो रह्यो नेप्सेका लागि उनको, भविष्य भन्न सकिन्न, मात्रै आशा गर्न सकिन्छ। आठ पटक मन्त्री हुँदा पौडेल पाँच पटक त अर्थ मन्त्रालयको सारथि भएका छन्। तसर्थ अब अरू मन्त्री जसरी अध्ययन गर्दैछु, बुझ्दैछु भन्नु परोइन। अर्थमन्त्रीको आफ्नै मात्रै नभई प्रधानमन्त्री केपी शर्मा ओली नेतृत्व सरकारको मूल कार्यभार नै अर्थतन्त्रलाई उकास्ने र व्याप्त निराशालाई चिर्ने हुनुपर्छ। यसर्थ अर्थमन्त्रीमाथि ठूलो कार्यभार छ। बितेको आर्थिक वर्ष सरकारलाई कर राजस्व र गैरकर राजस्वबाट १० खर्ब ५८ अर्ब रुपैयाँ आम्दानी भएको छ। यो आवको बजेट भने १७ खर्बमाथिको छ र राजस्व लक्ष्य गत आवमा उठेभन्दा ज्यादा। ऋणमा आश्रित छ बजेट। यसै पनि मुलुकको पुँजीगत खर्चको स्थिति कमजोर होइन टिठलाग्दो छ। तर सरकार निर्माण व्यवसायीलाई भने गरेकै कामको पनि भुक्तानी गर्न असमर्थ छ। ५० अर्ब रुपैयाँ नपाएर व्यवसायी आन्दोलित छन्। बैंक तथा वित्तीय संस्थाहरूमा पुँजीको थुप्रो लागेको छ। ऋण प्रवाह भएको छैन। बैंकहरूको प्रतिफल कमजोर भएको छ। खराब कर्जा चाहिँ उकासिएको छ। अर्थमन्त्रीले सम्बोधन गर्नुपर्ने मुद्दा र विषय एउटा होइन अनेक छन्। वितरणकारी र सस्तो लोकप्रियतावादी अर्थनीतिले मुलुकलाई कमजोर बनाएको छ। समाजवादी भन्दै वितरणमात्रै गर्ने तर आम्दानी गर्न नजान्ने प्रवृत्ति ज्यादा देखिएको छ। अर्थमन्त्री पौडेल कति मुठी फुकाउँछन् र कति कसिलो बनाउँछन् भन्नेमात्रै नभई कति राजस्व वृद्धि गर्न सक्छन् भन्ने प्रतीक्षा छ। निजी क्षेत्रलाई कति विश्वासमा लिन सक्छन् भन्ने अहम् प्रश्न छ। व्यावसायिक र उद्यमको वातावरण कमजोर छ, त्यसैले पनि अर्थतन्त्र चलायमान नभएको हो, शिथिल भएको हो। अर्थतन्त्रलाई उकास्ने सबैभन्दा पहिलो कार्यभार हो उनको। त्यसपछि नै मुलुकमा आश गरिएको राजनीति स्थिरतालाई त्यसले पुट दिन सक्छ र सरकार सफल पनि हुन्छ उनकै कारण।"
डोल्पाका सबै स्थानीय तहमा मनलागी खर्च,"हिमाली जिल्ला डोल्पाका आठवटै स्थानीय तहले वित्तीय अनुशासनको ख्यालै नगरी सरकारी बजेट खर्च गरेको पाइएको छ। महालेखा परीक्षकको आर्थिक वर्ष ०७९०८० को प्रतिवेदनअनुसार सरकारी बजेट खर्च गर्दा स्थानीय तहले अपनाउनुपर्ने वित्तीय अनुशासन बेवास्ता गरी सरकारी रकम जथाभावि दुरुपयोग गरेको पाइएको हो। डोल्पा : जम्मा दुई नगरपालिका र ६ वटा गाउँपालिका रहेको डोल्पामा करार कर्मचारी नियुक्तिमा पेस भएको बिल भर्पाइभन्दा धेरै भुक्तानी भएको पाइएको छ। खरिद नियमावलीविपरीत सामग्री खरिद गरिएको देखिन्छ। त्यस्तै इन्धन, खाना खर्च तथा जनप्रतिनिधिको सेवा सुविधामा मनपरि ढंगले विकास बजेट खर्च गरेको महालेखाको प्रतिवेदनमा उल्लेख छ। विकास बजेट भागबन्डा गर्ने, अनावश्यक भ्रमण गर्ने, परामर्शदाताका नाममा मिलोमतोमा करोडौं भुक्तानी गर्ने र आवश्यक कागजात बिना नै करोडौं भुक्तानी गरेको पाइएको छ। त्यतिमात्र नभई पालिकाका कर्मचारीका नाममा लाखौं पेस्की रकम दिने र उक्त रकम व्यक्तिगत खातामा हालेर सरकारी कार्यक्रम चलाउने गरेको समेत महालेखाले जनाएको छ। जिल्लाका स्थानीय तहले जनतालाई ग्यास चुलो, सोलार र विभिन्न सुविधा प्रदान गर्ने नाममा कमिसनको खेलमा खरिद नियमावलीविपरीत प्रतिस्पर्धा नगराएरै निश्चित समिति वा आफू निकटको फर्मलाई पोस्ने गरी करोडौंको खरिद गर्ने गरेको समेत खुलेको छ। यहाँका स्थानीय तहको आन्तरिक स्रोत नगन्य मात्रामा छ। आफ्नै आन्तरिक स्रोत नभएपछि प्रत्येक वर्ष संघ प्रदेशबाट आउने अनुदान बजेट ढुकेर बस्नुपर्ने बाध्यता छ। जनताका नजिकका सिंहदरबारका रूपमा रहेका डोल्पाका स्थानीय तहमा राज्यले अनुदानका रूपमा पठाएको विकास बजेट खर्चमा आर्थिक अनुशासन कायम नगरी मनलाग्दी खर्च गर्ने गरेको पाइएको छ। महालेखाको प्रतिवेदनअनुसार डोल्पाका स्थानीय तहले गरेको खर्च विवरण हेर्दा आर्थिक अनुशासन फिटिक्कै पालना नगरेर सरकारी रकमको दुरुपयोग भएको पाइएको नागरिक समाज डोल्पाका अध्यक्ष शेरबहादुर बुढाले बताए। उनले भने, आर्थिक सुशासन कायम नहुनुमा जाथाभावी अनुगमन पनि एक हो। हुलका हुल अनुगमन जानु र त्यसको प्रतिफल शून्य आउँछ। उनले प्रश्न गर्दै भने, प्रत्येक वर्ष आलेप मलेप आउँछ, बिल भर्पाइ हेर्छ तर सामानहरू हेर्दैन ? डोल्पामा सामग्री नकिनेरै लाखौंको बिल बनाइने बताउँदै उनले थपे, यो सरासर भ्रष्टाचार हो। अब मलेपले बिल अनुसारको सामानहरू हेर्नुपर्ने हुन्छ। अबका दिनमा आलेप मलेपहरू दुनैमा मात्र सीमित नभई सम्बन्धित पालिकामै गएर काम गर्नुपर्ने उनको भनाइ छ। जनताको रगत पसिनाबाट जम्मा भएको विकास बजेट मनपरि खर्च गर्नबाट रोक्न अब जनता सचेत हुनुपर्ने र आवश्यक परे कानुनी उपचारको खोजी गर्नुपर्ने बुढाले बताए। डोल्पाका प्रमुख जिल्ला अधिकारी तुलसीप्रसाद दाहालले स्थानीय तहमा बर्सेनि बेरुजु बढ्दै गएकाले यसलाई पालिकाहरूले नै आन्तरिक समिति बनाएर समीक्षा गर्नुका साथै घटाउनतर्फ लाग्नुपर्ने बताए। बेरुजु बर्सेनि बढ्नुले पालिकामा फिटिक्कै आर्थिक अनुशासन पालना नभएको देखाउने उनको भनाइ छ। सबै प्रकारका बेरुजु भ्रष्टाचार नभए पनि यसले संकेत भने गर्छ। मैले कार्यालय प्रमुखहरूको छलफलमा पनि आर्थिक अनुशासन कायम गरेर काम गर्न भनेको छु, अब आउने नियमित छलफलमा पनि भन्छु, प्रजिअ दाहालले भने। यता महालेखा परीक्षकको कार्यालय काठमाडौंका प्रवक्ता श्रीकुमार राइले गाउँका सिंहदरबारका रूपमा रहेका स्थानीय तहमा आर्थिक अनुशासन फिटिक्कै पालना नभएको पाइएको बताए। प्रत्येक वर्ष मलेपको टोली पुग्छ। उनीहरूको वर्षभरिको आर्थिक श्रेस्ता हेर्दा आर्थिक अनुशासन पालना नगरेरै सरकारी रकम खर्च गरेको पाइन्छ। बेरुजु प्रत्येक वर्ष बढिरहेको छ। यो पनि भ्रष्टाचारको एक लक्षण हो, उनले भने। आर्थिक श्रेस्ताको सबै खोतल्ने अधिकार महालेखालाई रहेको जनाउँदै उनले भने, हामीले त्यहीअनुसार काम गरिरहेका छौं। बेरुजु टिपेका छौं, असुल गर्नुपर्ने सबै लेखेका छौं तर प्रदेश र संघका लेखा समितिहरूले पनि यसलाई गम्भीर ढंगले लिनुका साथै सचेत गराउनुपर्ने हुन्छ। उनका अनुसार महालेखाले आफ्नो प्रतिवेदनमा टिपेका विषयहरू अख्तियारले पनि गम्भीर ढंगले लिएको छ। कतिपय मागेका सुचना हामी पनि दिन्छौं। पछिल्लो समय स्थानीय तहबाट अख्तियार पर्ने उजुरीहरूको धेरै थोरै वेश हाम्रो प्रतिवेदन पनि हो। कुन पालिकामा कस्ता खर्च शीर्षक ? त्रिपुरासुन्दरी नगरपालिका त्रिपुरासुन्दरी नगरपालिकामा आव ०७९०८० मा संघ प्रदेशबाट अनुदान प्राप्त रकमको चरम दुरुपयोग भएको पाइएको छ। नगरपालिकाको हालसम्मको कुल बेरुजु २६ करोड १० लाख ४० हजार छ। जसमा असुल गर्नुपर्ने मात्रै ८२ लाख ७६ हजार छ। प्रमाण पेस गर्नुपर्ने १ करोड ५० लाख ४२ हजार, नियमित गर्नुपर्ने ५ करोड ३ लाख ८४ हजार र पेस्की बाँकी ६४ लाख ९३ हजार बेरुजु छ। यो आँकडा हेर्दा प्रत्येक वर्ष नगरपालिकाको बेरुजु थपिँदै गएको देखिन्छ। आव ०७८०८९ मा नगरपालिकाको कुल बेरुजु १८ करोड ४७ लाख ५७ हजार थियो। परीक्षणबाट हालसम्म ४२ लाख ७० हजार ९ सय ३८ मात्र घटेको देखिन्छ। नगरपालिकाले विभिन्न भुक्तानीबाट कर कट्टी गरिएको रकम पनि राजस्व खातामा दाखिला गर्ने नगरेको र सामाजिक सुरक्षा, दिगो सरसफाइ आयोजना तथा गरिबसँग विशेश्वर कार्यक्रमको ४ करोड ९९ लाख ६२ हजार ७ सय २४ रुपैयाँ रकमको वित्तीय विवरण अर्थात् सुत्रमा समावेश नगरेको महालेखाको प्रतिवेदनमा उल्लेख छ। आव ०७९०८० मा मात्रै नगरपालिकाले पदाधिकारी खर्चमा ८८ लाख ७ हजार, खाना खाजा खर्चमा ३१ लाख ७१ हजार ५ सय ७६ र सवारी भाडा खर्चमा मात्रै २७ लाख १७ हजार ५ सय ९० खर्च गरेको पाइएको छ। महालेखाको प्रतिवेदनअनुसार नगरपालिकाबाट गरिने विभिन्न भुक्तानी र जनप्रतिनिधि र कर्मचारीको भ्रमण खर्चमा वास्ताविक रकमभन्दा धेरै भुक्तानी भएको उल्लेख गरिएको छ। त्यतिमात्र नभई नगरपालिकाका प्राविधिक कर्मचारीले पालिकाले मासिक रूपमा फिल्ड भत्ता उपलब्ध गराउँदा गराउँदै पनि दैनिक भ्रमण भत्ता २ लाख ४३ हजार नियमविपरीत बुझेको पाइएको छ। उक्त रकम मलेपले असुल गर्नुपर्ने बताएको छ। महालेखाका अनुसार त्रिपुरासुन्दरी नगरपालिकाले छोरी बचत रकम जम्मा नगरेको तथा विपद् व्यवस्थापन कोष, मर्मत सम्भार कोषलगायतका कुनै पनि कल्याण कोष खडा नगरेको उल्लेख छ। नेपाल सरकारको एक स्थानीय तह एक अस्पताल निर्माण कार्यक्रमअन्तर्गत त्रिपुरासुन्दरी नगरपालिका १ रल्लीमा शिलान्यास गरिएको अस्पताल अलपत्र परेको पनि महालेखाको प्रतिवेदनमा उल्लेख छ। पाँच शय्याको अस्पताल निर्माणका लागि तीन वर्षअघि रेलिगेर बुद्ध हिमाली जेभीलाई ६० लाख रुपैयाँ पेस्की दिएको रकमको अझै हरहिसाब नराखेको महालेखाले जनाएको छ। लाखौं रकम पेस्की गए पनि हालसम्म कुनै काम नभएपछि महालेखाले उक्त रकमको सय कडा ब्याजसहित असुल गर्नुपर्ने भन्दै प्रतिवेदनमा उल्लेख गरेको छ। नजिकको सिंहदरबारका रूपमा रहेको त्रिपुरासुन्दरी नगरपालिकामा आर्थिक सुशासनको बेवास्ता गर्दै सरकारी रकम खर्च गरिएकोमा वडाध्यक्षहरू नै रुष्ट छन्। नगरपालिकाले आवश्यकभन्दा धेरै करार कर्मचारी भर्ना गरेपछि पालिकाको करोडौं विकास बजेट तलब भत्ता खुवाउँदै सकिने गरेको छ। ठूलीभेरी नगरपालिका जिल्लाको ठूलीभेरी नगरपालिकामा पनि आर्थिक अनुशासन कायम नगरेरै सरकारी रकम दुरुपयोग भएको पाइएको छ। नगरपालिकाको हालसम्म ४३ करोड ३७ लाख ३७ हजार बेरुजु कायम रहेको छ। यो बेरुजु जिल्लाका सबै स्थानीय तहभन्दा धेरै हो।जसमा असुल गर्नुपर्ने ६४ लाख ४३ हजार, कागजात पेस गर्नुपर्ने ३ करोड ५७ लाख ३५ हजार र नियमित गर्नुपर्ने ३ करोड ५५ लाख ३ हजार रहेको छ। त्यसैगरी पेस्की बाँकी ६२ लाख ५६ हजार छ। नगरपालिकाको आव ०७८०७९ सम्म ३४ करोड ९८ लाख बेरुजु रहेको थियो। त्रिपुरासुन्दरी जस्तै ठूलीभेरी नगरपालिकामा पनि नियमविपरीत करार कर्मचारी भर्ना गरेर विकास बजेटबाट तलब भत्ता खुवाएको विषय नियमविपरीत भएको भन्दै यस्तो नगर्न महालेखाले सचेत गराएको छ। त्यति मात्र नभई ठूलीभेरी नगरपालिका भित्रकै कर्मचारीले करोडौं रकम पेस्की लिएर फछ्र्यौट नगरेको पाइएको छ भने १० प्रतिशत ब्याज जोडेर उक्त रकम राजस्व खातामा जम्मा गर्नुपर्ने महालेखाको प्रतिवेदनमा उल्लेख छ। पालिकाभित्रका विद्यालय, निर्माण कम्पनीले लिएको ५० लाख ११ हजार पेस्की रकम म्याद नाघिसक्दा पनि फछ्र्योट नभएको भन्दै ब्याजसहित असुल गरी दाखिला गर्नुपर्ने प्रतिवेदनमा भनिएको छ। ठूलीभेरी नगरपालिकाले नगरभित्रका कर्मचारीलाई विकास बजेटबाट स्थानीय तथा महँगी भत्ता खुवाएको समेत पाइएको छ। नगरभित्रका तीन जना करार कर्मचारीलाई खुवाइएको ४ लाख १३ हजार २ सय ८० रुपैयाँ महँगी भत्ता असुल गर्नुपर्ने महालेखाले आफ्नो प्रतिवेदनमा जनाएको छ। त्यति मात्र नभई नगरपालिकाले जनप्रतिनिधिका लागि होटल खर्च र यातायात खर्चका नाममा लाखौं रकम भुक्तानी गरेको छ। यसरी कर्णाली प्रदेश सरकारले जारी गरेको स्थानीय तहका पदाधिकारीहरूले पाउने सेवा सुविधासम्बन्धी कानुनविपरीत खर्च गरिएको भन्दै ३ लाख रकम असुल गर्नुपर्ने विषय पनि महालेखाले प्रतिवेदनमा उल्लेख गरेको छ। नगरपालिकाले यस वर्ष खाना खर्चमा मात्रै ६४ लाख ८९ हजार ९ सय ८९ रुपैयाँ खर्च गरेको छ। ठूलीभेरी नगरपालिकाले वास्तविक रकमभन्दा धेरै रकम भुक्तानी गरेको, नगरपालिकाभित्र खरिद गरिने वस्तुहरू खरिद नियमावलीविपरीत रहेको पाइएको छ। यसैगरी ठूलीभेरी नगरपालिकाले पनि गत आवमा छोरी बचत रकम जम्मा नगरेको पाइएको छ। जगदुल्ला गाउँपालिका वित्तीय अनुशासन कायममा जगदुल्ला गाउँपालिका अन्य स्थानीय तहको तुलनामा पहिलो नम्बरमै रहेको छ। तर, पनि कतिपय कुराहरूमा यस गाउँपालिकाले मनपरि ढंगबाट खर्च गरेको महालेखाको प्रतिवेदनमा उल्लेख छ। हालसम्म गाउँपालिकाको कुल बेरुजु ४ करोड ४ लाख २५ हजार छ। जसमा असुल गर्नुपर्ने ४ लाख ६६ हजार, कागजात पेस गर्नुपर्ने ६२ लाख ४३ हजार, नियमित गर्नुपर्ने १ करोड ६४ लाख ९७ हजार छ। पेस्की बाँकी ६१ लाख ९० हजार रहेको छ। पालिकाले कानुन नै नबनाएर कर्मचारी कल्याण कोष खडा गरी ५ लाख ७० हजार जम्मा गरेको भन्दै उक्त रकममा अनियमितता भएको महालेखाले आफ्नो प्रतिवेदनमा जनाएको छ। यस गाउँपालिकामा पनि नियमविपरीत करार कर्मचारी नियुक्त गरेको पाइएको छ। पालिकाले खाना तथा विविध खर्चमा १८ लाख खर्च गरेको छ। दररेटभन्दा बढी तटबन्धनको रकम भुक्तानी भएको भन्दै महालेखाले २ लाख ४३ हजार रकम असुल गर्नुपर्ने प्रतिवेदनमा उल्लेख छ। यस गाउँपालिकाले अन्य गाउँपालिकाले जस्तै छोरी बचतको रकम जम्मा गरेको पाइँदैन। मुड्केचुला गाउँपालिका मुड्केचुला गाउँपालिकाको कुल बेरुजु २१ करोड ५२ लाख ९५ हजार छ। जसमा असुल गर्नुपर्नेमा ५३ लाख ३५ हजार, कागजात पेस गर्नुपर्नेमा ५ करोड २७ लाख ३० हजार, नियमित गर्नुपर्ने २ करोड ५१ लाख ६५ हजार र पेस्की बाँकी २ लाख ५० हजार छ। उक्त पालिकामा पनि नियम बिपरित करार कर्मचारी भर्ना गरेको र फोटोकपी बिल भर्पाइका आधारमा विकास योजनाको रकम भुक्तानी गरेको पाइएको छ। खाना तथा विविध खर्चमा ३५ लाख खर्च गरेको पाइएको छ। गाउँपालिका भित्रका मुख्य ओहोदामा बसेका कर्मचारीले नै दोहोरो भ्रमण खर्च सुविधा लिएको पाइएको छ। भ्रमण खर्च नियमावलीविपरीत ४८ हजार भुक्तानी गरिएकोमा सबै रकम असुल गर्नुपर्ने महालेखाले जनाएको छ। गाउँपालिकाले औषधि लगायतका विभिन्न खरिदका कामहरू खरिद नियमावलीविपरीत गरेको पाइएको महालेखाको प्रतिवेदनमा उल्लेख छ। काइके गाउँपालिका काइके गाउँपालिकाको हालसम्मको कुल बेरुजु ७ करोड ८३ लाख १५ हजार छ। जसमध्ये असुल गर्नुपर्ने १९ लाख ९९ हजार, प्रमाण पेस गर्नुपर्ने २६ लाख १९ हजार र नियमित गर्नुपर्ने १ करोड १३ लाख ४० हजार छ। पेस्की बाँकी ३ हजारमात्र छ। पालिकामा चौमासिक खर्च विवरणमध्ये वर्षान्तरमा करोडौं रकम खर्च भएको देखिन्छ। यसरी खर्च गर्दा बजेट खर्च सन्तुलित नभएको महालेखाले जनाएको छ। काइके गाउँपालिकाले नियम बिपरित करार कर्मचारी राखी विकास बजेट कटौती गरेर अनियमित रूपमा तलब भत्ता खुवाएको पाइएको छ। गाउँपालिकाले नाफामुलक वित्तयी सरकारी संस्था नेपाल बैंकको भवन मर्मतका लागि १ लाख ५० हजार दिएको छ। उक्त रकमका विषयमा महालेखाले बजेट अनियमितता भएको जनाएको छ। पालिकाले विभिन्न फाँटका तीन जना कर्मचारीलाई ७२ लाख २६ हजार ९ सय रकम नियमविपरीत पेस्की दिएको पनि प्रतिवेदनमा उल्लेख छ। उक्त रकम तीनै जना कर्मचारीले व्यक्तिगत खातामा जम्मा गरी पटके कार्यक्रममा खर्च गरको भन्दै महालेखाले यस्तो नगर्न र गरेमा कारबाही हुनसक्ने भन्दै लिखित रूपमै प्रष्ट पारेको छ। त्यति मात्र नभई पालिकाले नियमविपरीत स्थानीय तथा महँगी भत्तास्वरूप कर्मचारीलाई २ लाख १ हजार १ सय २० रुपैयाँ उपलब्ध गराएकोमा मलेपले असुल गर्नुपर्ने जनाएको छ। पालिकाले अघिल्लो आवमा बिना प्रयोजन विभिन्न जिल्लामा गरिएको भ्रमणमा ८ लाख खर्च भएकोमा यस्तो खर्च नर्गन सचेत गराएको छ। काइकेमा स्वास्र्थ मिल्ने गरि एउटै व्यक्ति वा फर्मबाट लाखौं मूल्य बराबरका विद्युतीय सामान खरिद गरेको महालेखाले जनाएको छ। पालिकाले बिना प्रतिस्पर्धा सिधै एउटै फर्मबाट अघिल्लो आवमा १७ लाख १८ हजार ५ सय १३ रुपैयाँ बराबरको ल्यापटप लगायतका सामानहरू खरिद गरेको हो। पालिकाबाट सम्पादित योजनामा जिल्ला दररेटभन्दा धेरै रकम राखेर भुक्तानी गरेको समेत पाइएको छ। त्यसमा ८ लाख ९४ हजार ३ सय ८० रुपैयाँ खर्च गरेको पाइएको छ। गाउँपालिकाका जनप्रतिनिधि र कर्मचारीले व्यक्तिगत काममा जिल्ला बाहिर जाँदा पनि भ्रमण आदेश भरेर सरकारी रकम लिने गरेको भन्दै महालेखाले सचेत गराएको छ। डोल्पोबुद्ध गाउँपालिका उपल्लो डोल्पामा पर्ने डोल्पोबुद्ध गाउँपालिकाको कुल बेरुजु ११ करोड ६२ लाख ९१ हजार रुपैयाँ छ। जसमा असुल गर्नुपर्ने ५३ लाख ६१ हजार, प्रमाण पेस गर्नुपर्ने १ करोड १९ लाख ६३ हजार, नियमित गर्नुपर्ने ९ लाख ५७ हजार र पेस्की बाँकी १ करोड ८४ लाख १५ हजार रुपैयाँ छ। पालिकाले खाना तथा विविध खर्चमा ४ लाख रुपैयाँ खर्च गरेको छ। त्यसैगरी बिभिन्न निर्माण कम्पनीका नाममा दिएको ९८ लाख ५० हजार रुपैयाँ पेश्की अझै फट्र्योट हुन सकेको छैन। पालिकाले एउटा आयोजना रकम छुट्ट्याएर अर्को कार्य क्षेत्र बाहिरको आयोजना दिएको पाइएको छ।धो ताक्सी सिँचाइ कुलो निर्माणमा ४२ लाख रुपैयाँ छुट्ट्याएर १२ लाख ५० हजार रुपैयाँ क्रिस्टल माउन्टेन विद्यालयलाई सोही काम गर्नका लागि दिइएको पाइएको छ। यसलाई महालेखाले जोडदार रुपमा आफ्नो प्रतिवेदनमा उठाएको छ। त्यति मात्र नभई विभिन्न व्यक्ति, विद्यालय, उपभोक्ता समितिका नाममा ८४ लाख ४० हजार रुपैयाँ पेस्की दिएर हालसम्म पनि फछ्र्योट नभएको भन्दै महालेखाले तुरुन्त फछ्र्योट गर्न भनेको छ। गत आबमा स्थानीय तहका पदाधिकारीहरूको सेवा सुविधाका लागि ५१ लाख ९६ हजार रुपैयाँ भुक्तानी गरेको छ। अन्य पालिका जस्तै डोल्पोबुद्ध गाउँपालिकाले पनि आफ्ना कर्मचारीलाई स्थानीय तथा महँगी भत्ताको नाममा ९ लाख १ हजार ४ सय ७० रुपैयाँ भुक्तानी गरेको पाइएको छ। पालिकाले पनि विकास खर्च कटौती गरेर मनपरी रुपमा करार कर्मचारी राखेको पाइएको हो। पालिकाले खरिद नियमावलीविपरीत बिभिन्न खरिदहरू गरेको महालेखाले जनाएको छ। छार्काताङसोङ गाउँपालिका उपल्लो डोल्पामै पर्ने यस गाउँपालिकाको कुल बेरुजु ६ करोड ५३ लाख ७१ हजार रुपैयाँ छ। जसमा असुल गर्नुपर्ने २ लाख ८३ हजार, प्रमाण पेस गर्नुपर्ने ६६ लाख ७५ हजार, नियमित गर्नुपर्ने ९० लाख ८६ हजार र पेस्की बाँकी ४१ लाख ६३ हजार रुपैयाँ छ। यस गाउँपालिकाले खाना तथा विविध खर्चमा २१ लाख ११ हजार ३ सय ३० रुपैयाँ खर्च गरेको छ। आर्थिक सहायतामा मात्रै ३२ लाख ७५ हजार खर्च गरेको महालेखाको प्रतिवेदनमा उल्लेख छ। पालिकाले आफ्नै बजेट सुत्रमा हाले बापत कर्मचारीलाई ९८ हजार भत्ता दिएको पाइए पछि यस्ता खर्च कटौत गर्न महालेखाले सचेत गराएको छ। जनप्रतिनिधिको सेवा सुविधा सम्बन्धी ऐनविपरीत प्रमुखको स्वकीय सचिव राखी ४ लाख ५६ हजार भुक्तानी गरेको पाइएको छ। यसलाई मलेपले अनियमित खर्चका रूपमा व्याख्या गरेको छ। डोजरको इन्धन खरिद र ढुवानीमा मात्रै ६९ लाख २५ हजार र मर्मतमा १६ लाख ९९ हजार खर्च गरेको पाइएको छ। त्यसैगरी गाउँपालिकाका प्रमुख, उपप्रमुखले जिल्लाभित्र भ्रमण गरेबापत लिएको ६१ हजार पाँच सय रुपैयाँ महालेखाले असुल गर्नुपर्ने जनाएको छ। यस पालिकाले पदाधिकारीहरूलाई मात्रै ३८ लाख ७६ हजार ६ सय रुपैयाँ अघिल्लो आवमा भुक्तानी गरेको पाइएको छ। त्यति मात्र नभई कर्णाली प्रदेशको पदाधिकारीको सेवा सुविधासम्बन्धी ऐनविपरीत जनप्रतिनिधिहरूलाई यातायात खर्चबापत २ लाख १६ हजार रुपैयाँ भुक्तानी गरेकोमा महालेखाले असुल गर्नुपर्ने प्रतिवेदनमा उल्लेख गरेको छ। गाउँपालिकाले सोलार, ग्याँस चुलो, औषधिलगायतका करोडौं रकम बराबरका खरिदहरू प्रक्रियानै नपुयाइ खरिद गरेको विषय महालेखाको प्रतिवेदनमा उठाइएको छ। शेफोक्सुन्डो गाउँपालिका उपल्लो डोल्पामै पर्ने यस पालिकाको कुल बेरुजु २ करोड ३५ लाख ८६ हजार रुपैयाँ छ। जसमा असुल गर्नुपर्ने १३ लाख ८ हजार, प्रमाण पेस गर्नुपर्ने ५५ लाख ४३ हजार र नियमित गर्नुपर्ने ५६ लाख ५७ हजार रुपैयाँ छ। अन्य पालिका जस्तै यस पालिकामा पनि विकास बजेट खर्चको अवस्था सन्तुलित नभएको महालेखाको प्रतिवेदनमा उल्लेख छ। आर्थिक बर्षको मसान्तमा मात्रै सबैभन्दा धेरै बजेट खर्च गर्ने गरिएको महालेखाले जनाएको छ। यस स्थानीय तहले पदाधिकारी खर्चमा ४० लाख ७५ हजार ५ सय रुपैयाँ खर्च गरेको पाइएको छ। त्यसैगरी खाना तथा विविध खर्चमा ७ लाख ५४ हजार ७ सय १३ रुपैयाँ खर्च गरेको पाइएको छ। पालिकाले पनि खरिद नियमावली बेवास्ता गरेर प्रक्रिया नपुर्याइ औषधिलगायतका विभिन्न सामग्री खरिद गरेको महालेखाको प्रतिवेदनमा उल्लेख छ। अन्य पालिका जस्तै यो पालिकाले पनि नियम विपरित करार कर्मचारी भर्ना गरेर विकास बजेटबाट तलब भत्ता खुवाएको महालेखाले जनाएको छ। पालिकाले गत आवको ७१ लाख ९० हजार रुपैयाँ भुक्तानी दिएको पाइएकाले यस्तो कार्य निरुत्साहित गर्न महालेखाले भनेको छ।"
वीरगन्जको खानेपानी समस्या समाधान गर्न मन्त्रीसँग मेयरको आग्रह,"वीरगन्ज : वीरगन्ज महानगरपालिकाका मेयर राजेशमान सिंहले नवनियुक्त खानेपानी मन्त्री प्रदीप यादवलाई भेटेर वीरगन्जमा भइरहेको खानेपानीको संकटबारे ध्यानाकर्षण गराएका छन्। मन्त्री यादवलाई बधाई दिन बुधबार मन्त्रालयमा पुगेका मेयर सिंहले मन्त्री यादवको सफल कार्यकालको शुभकामना पनि दिए। त्यसै अवसरमा भएको छलफलमा मेयर सिंहले वीरगन्ज महानगरका विभिन्न वडामा पोहोर सालदेखि चापाकलहरु सुकेर खानेपानीको संकटसंग वीरगन्जबासी जुधिरहेको बताए। खासगरी महानगरका शहरी वडामा खानेपानीको संकट अहिले पनि विद्यमान नै रहेकाले पानीको आपूर्ति सम्बन्धी समस्या र पानी वितरण प्रणालीमा सुधार आवश्यकताको बारेमा मन्त्री यादवलाई विस्तृतरुपमा जानकारी गराए। मेयर सिंहले वीरगन्जमा पानीको समस्या समाधानका लागि आवश्यक पर्ने संरचनात्मक सुधार, नयाँ परियोजनाहरूको थालनी र दीर्घकालीन योजनाहरूको कार्यान्वयनका लागि मन्त्री यादवबाट सहकार्यको अपेक्षा व्यक्त पनि गरे । जवाफमा मन्त्री यादवले वीरगन्जमा विद्यमान पानी संकटको समस्यालाई प्राथमिकतामा राख्दै समाधानका लागि आफूले कुनै कसर बाँकी नराख्ने बताए। उनले मन्त्रालयको तर्फबाट यथासम्भव चाँडो र प्रभावकारी कदम चाल्ने प्रतिबद्धता व्यक्त गर्दै पानीको आपूर्ति व्यवस्थापनमा सुधार गर्नका लागि मेयर सिंहले दिएका सुझावहरूको सराहना पनि गरे।"
प्रधानमन्त्री ओलीले आइतबार विश्वासको मत लिने,"काठमाडौं : प्रधानमन्त्री केपी शर्मा ओलीले आइतबार विश्वासको मत लिने भएका छन्। प्रधानमन्त्री ओलीले साउन ६ गते आइतबार विश्वासको मत लिने एमालेका प्रमुख सचेतक महेश बर्तौलाले बताए। उनका अनुसार प्रधानमन्त्री ओलीले संसद सचिवालयलाई पनि विश्वासको मत लिने कुरा जानकारी गराएका छन्। संसदको ठूलो दल नेपाली कांग्रेसको समर्थनमा एमाले अध्यक्ष ओलीले असार ३० गते प्रधानमन्त्रीमा नियुक्त भएका थिए। उनले असार ३१ गते सपथग्रहण गर्दै २२ सदस्यीय मन्त्रिपरिषद् गठन गरेका थिए। उनले कांग्रेससँगै जनता समाजवादी पार्टी र लोकतान्त्रिक समाजवादी पार्टीलाई पनि सरकारमा सहभागी गराएका छन्। सरकारमा कांग्रेसका १०, एमालेका ८, जनता समाजवादी पार्टीका २ र लोकतान्त्रिक समाजवादी पार्टीका एक मन्त्री सहभागी छन्।"
बंगलादेशमा आन्दोलन चर्किएपछि दूतावासले विद्यार्थीलाई भन्यो  अत्यावश्यक कामबाहेक बाहिर ननिस्कनू,"काठमाडौं : बंगलादेशमा विद्यार्थी आन्दोलन चर्किदै गएपछि त्यहाँस्थित नेपाली दूतावासले अत्यावश्यक कामबाहेक आफू बसेको स्थानबाट बाहिर ननिस्कन नेपाली विद्यार्थीहरूलाई आग्रह गरेको छ। कलेज प्रशासनले होस्टेलबाट सुरक्षित स्थानमा जान वा आफू बसेको स्थान प्रतिकूल भएमा दूतावासमा समन्वयन गर्न समेत अनुरोध गरेको छ। दूतावासले विद्यार्थीहरूको शान्ति,सुरक्षा सुनिश्चित गर्न बंगलादेश सरकारका निकायहरू र नेपाली विद्यार्थी अध्ययनरत कलेजसँग निरन्तर सम्पर्कमा रहेको जानकारी समेत गराएको छ। बंगलादेशमा रोजगारीमा आरक्षणको विरोधमा विद्यार्थीहरू आन्दोलित बनेका छन्। आन्दोलनका क्रममा हालसम्म ६ जना विद्यार्थीको मृत्यु भइसकेको छ। त्यहाँ अर्को सूचना जारी नभएसम्मका लागि शिक्षण संस्थान अनिश्चितकालका लागि बन्द गरिएका छन्।"
त्रिशूलीमा बेपत्ता बस चालकका छोराछोरीको शिक्षाको जिम्मा वीरगन्ज महानगरले लिने,"वीरगन्ज : चितवनको सिमलतालमा भएको बस दुर्घटनामा परी त्रिशूली नदीमा बेपत्ता भएको एन्जल डिलक्स बसका चालकको छोराछोरीको शिक्षाको जिम्मा वीरगन्ज महानगरपालिकाले लिने भएको छ। गत शुक्रबार नारायणगढमुग्लिन सडकखण्डको सिमलतालमा पहिरोले बगाएर त्रिशूली नदीमा बेपत्ता बनाएको बागमती प्रदेश ०३००६ ख १५१६ नम्बरको एन्जेल डिलक्स बसका चालक जवाहीर महतोको नाबालक दुई छोरा र १ छोरीको शिक्षादीक्षाको जिम्मा वीरगन्ज महानगरपालिकाले लिने भएको हो। बससगै त्रिशूली नदीमा बगेका वीरगन्ज महानगरपालिका वडा नम्बर १६ नगवाका ३६ वर्षीय जवाहीरको अवस्था अझै अज्ञात छ। दुर्घटना भएको ६ दिन भइसक्दा पनि उनीसँगै अरु ४८ जना फेला पर्न सकेका छैनन्। बुधबार बिहान नगवास्थित जवाहीरको घरमा पुगेका वीरगन्ज महानगरपालिकाका मेयर राजेशमान सिंहले पीडित परिवारसँग भेटे। पीडित परिवारको पीडामा आफूहरूसँगै रहेको बताउँदै मेयर सिंहले जवाहीरका दुई छोरा र एक छोरीको शिक्षादीक्षाको जिम्मा महानगरपालिकाले लिने बताए। उनले चालक जवाहीरको परिवारको जीविकोपार्जनका लागि आवश्यक व्यवस्था मिलाउन महानगर तयार रहेको पनि बताए। जवाहीरका बृद्ध बुबा भगवान महतोलाई सान्तवना दिँदै मेयर सिंहले भने, तपाईँहरूको पीडासँगै हामी छौं। जवाहीरजीका छोरा छोरीका पढाइलिखाईको जिम्मा महानगरले लिन्छ। अरु केही सहयोग चाहिन्छ भने भन्नुहोला। हामी सहयोग गर्छौ।'बुबा भगवान्का अनुसार, २ छोरा, १ छोरी र श्रीमती रहेका जवाहीरले रात्रि बस चलाएर जीविकोपार्जन गर्दै आएका थिए। घरको मूली (जवाहिर) नै नरहेपछि परिवार विचल्लीमा परेको दुखेसो उनले मेयर सिंहसामु सुनाए। जवाहीरका शोकमग्न परिवारलाई भेटेपछि मेयर सिंहले उक्त दुर्घटनामा परेर बेपत्ता भएका वीरगन्ज महानगरका अरु दुई जनाको परिवारला ईपनि उनीहरूकै घरमै पुगेर बुधबार नै भेटेका छन्। शिक्षण अस्पताल काठमाडौंबाट बीएससी नर्सिङ पूरा गरि सेवा अवधिका लागि पत्र बुझ्न हिँडेका वीरगन्ज१६ नगवामै बस्दै आएका अरबिन्द पणितका परिवारसँगपनि भेट गर्दै मेयर सिंहले पीडित परिवारको साथमा आफू सधैं रहेको बताए। नगवाकै नयाँ टोलका ४५ वर्षीय हरेन्द्र पणितको परिवारलाई पनि मेयर सिंहले भेट गरे। काठमाडौंमा फर्निचरको काम गर्दै आएका उनी पनि एन्जल बसमै काठमाडौं गइरहेका थिए।"
गृहमन्त्री लेखकसँग भारती राजदूत श्रीवास्तवको शिष्टाचार भेट,काठमाडौं : गृहमन्त्री रमेश लेखकसँग नेपालका लागि भारतीय राजदूत नवीन श्रीवास्वले शिष्टाचार भेट गरेका छन्। सिंहदरबारस्थित मन्त्रालयमा भएको भेटमा उनीहरूबीच नेपाल भारत सम्बन्धका विविध आयाम तथा द्विपक्षीय हितका बारेमा छलफल भएको थियो। त्यसैगरी कोरोना महामारीपछि भारतीय सीमानाकाबाट नेपाल प्रवेश गर्ने तेस्रो मुलुकका नागरिकलाई अध्यागमन सेवामा गरिएको अवरोध हटाएर पूर्ववत् अवस्थामा फर्काउन र सीमा व्यवस्थापन तथा सीमा क्षेत्रमा हुने अपराधमा देखिएका चुनौती समाधान गर्न निकायगत समन्वय गर्दै जाने विषयमा उनीहरूबीच सकारात्मक छलफल भएको मन्त्री लेखकको निजी सचिवालयले जनाएको छ। त्यस्तै भारतीय लगानीमा नेपालमा सञ्चालन भइरहेका आयोजनालाई निर्धारित समयमा सम्पन्न गर्न दुवै पक्ष आपसी समन्वय र समझदारीका साथ अगाडि बढ्नेबारेमा पनि उनीहरूबीच छलफल भएको थियो। त्यस अवसरमा राजदूत श्रीवास्तवले नवनियुक्त मन्त्री लेखकलाई बधाई दिएका थिए। नेपालमा देखिएका प्राकृतिक प्रकोपलगायत समस्या समाधान गर्न भारत सरकार आवश्यक सहयोग र सहकार्य गर्न तयार रहेको उनले बताएका थिए। गत शुक्रबार चितवनको सिमलताल पहिरोमा परी बससहित बेपत्ता भएका यात्रुको खोजीकार्यमा सहयोगका लागि अत्याधुनिक प्रविधिसहित आवश्यक सहायता उपलब्ध गराउन भारत सरकार सकारात्मक रहेको राजदूत श्रीवास्तवले जानकारी गराएको गृहमन्त्री लेखको सचिवालयले जनाएको छ।
मन्त्रिपरिषद्को पहिलो बैठकमा प्रधानमन्त्रीले मन्त्रीहरूलाई के भनेका थिए?,"काठमाडौं : नेकपा एमाले अध्यक्ष केपी शर्मा ओलीले सोमबार प्रधानमन्त्री पदको सपथ ग्रहण गरे। राष्ट्रपति रामचन्द्र पौडेलले आइतबार संविधानको धारा ७६(२) बमोजिम प्रधानमन्त्रीमा नियुक्त गरेपछि ओलीले सोमबार सपथ लिँदै २२ सदस्यीय मन्त्रिपरिषद् गठन गरे। संसदको ठूलो दल नेपाली कांग्रेसको समर्थनमा प्रधानमन्त्री बनेका ओलीले जनता समाजवादी पार्टी र लोकतान्त्रिक समाजवादी पार्टीलाई पनि सरकारमा सहभागी गराए। २२ सदस्यीय मन्त्रिपरिषद्मा कांग्रेसका १०, एमालेका ८, जनता समाजवादीका २ र लोकतान्त्रिक समाजवादीका १ मन्त्री सहभागी छन्। प्रधानमन्त्री ओलीले सपथ लिएकै दिन मन्त्रिपरिषद् बैठक आह्वान गरे। सिंहदरबारस्थित प्रधानमन्त्री कार्यालयमा बसेको बैठकबाट ओलीले केही महत्वपूर्ण निर्णयसमेत गरे। ओलीले मन्त्रिपरिषद्को पहिलो बैठकबाट कीर्तिपुरस्थित टियु क्रिकेट मैदानलाई ३०० दिनभित्र फ्लडलाइटमा र प्यारा फिटसहित स्तरीय रंगशाला निर्माण गर्ने, विपद्मा ज्यान गुमाएका परिवारलाई राहत उपलब्ध गराउने, जाजरकोट भूकम्पबाट क्षति भएका परिवारलाई दोस्रो र तेस्रो किस्ता बापतको रकम उपलब्ध गराउने, १ वर्षभित्र नेपाललाई सडक बालबालिकामुक्त बनाउनेलगायत निर्णय गरेका छन्। महत्त्वपूर्ण निर्णयमात्र होइन, पहिलो बैठकमा प्रधानमन्त्री ओलीले मन्त्रीहरूलाई कडा निर्देशन पनि दिए। संसदको दुई ठूला दल मिलेर बनेको सरकारबाट जनताले ठूलो अपेक्षा गरेको उनको भनाइ थियो। त्यही भएर उनले मन्त्रीहरूलाई काम गरेर देखाउन 'डेडलाइन' दिए। 'प्रधानमन्त्रीज्यूले क्याबिनेटका प्रत्येक मन्त्रीलाई एक महिनाभित्र केही न केही गरेर देखाउन निर्देशन दिनुभएको छ। उहाँले परिणाममुखी काम गरेर देखाउन मन्त्रीहरूलाई भन्नुभएको छ,' बैठकको निर्णय सुनाउँदै सञ्चार तथा सूचना प्रविधिमन्त्री पृथ्बीसुब्बा गुरुङले भनेका थिए। ओलीले सुरुमै सुशासनप्रति आफू प्रतिबद्ध रहेको र कसैले पनि त्यो सीमा पार गरेको देख्न नसक्ने बताएका थिए। 'न मैले भ्रष्टाचार गर्नु छ, न अरुलाई गर्न दिन्छु। भ्रष्टाचार गर्ने जो कोहीलाई म छोड्दिनँ, यसमा म प्रष्ट छु, तपाईँहरू पनि हुनुहोस्,' प्रधानमन्त्री ओलीको भनाइ उद्धृत गर्दै एक मन्त्रीले भने। उनले मन्त्रीहरूले काम गरिरहेको आभास आफूले पाउनुपर्ने बताए। जनतामा निराशा छाइरहेका बेला यो सरकारका मन्त्रीहरूले केही गर्छ भन्ने सन्देश दिनुपर्ने ओलीको भनाइ थियो। प्रधानमन्त्री ओलीले एक वर्षभित्र पाउने सफलताको योजना पनि सुनाएका थिए। '३ महिनाभित्र यो महसुस हुनुपर्यो कि मन्त्रीहरूले काम गर्न सक्छन्। ६ महिनाभित्र केके काम गर्दैछ भन्ने कुराको खाका देखाउनुपर्यो। वर्ष दिनमा हामी त्यहाँ पुग्नपर्यो, जुन दिन जनताले आशाबाहेक अरु कुराको कल्पना नगरोस्,' प्रधानमन्त्री ओलीले भने। काम गर्न नसक्ने मन्त्रीहरूलाई फिर्ता गर्न आफूले कुनै संकोच नमान्ने ओलीले दृढता देखाए। ती मन्त्रीका अनुसार प्रधानमन्त्री ओलीले बिना हिचकिचाहट काम गर्न नसक्ने मन्त्रीलाई फिर्ता गर्ने बताएका थिए। 'उहाँको स्पष्ट भनाइ के थियो भने काम देख्ने गरी निर्णय गरिएन भने वा जनतालाई आशा जगाउने काम गरिएन भने त्यो मन्त्री फिर्ता हुन्छ,' ती मन्त्रीको भनाइ छ। प्रधानमन्त्री ओलीले जनतामा निराशा छाएको पटकपटक दोहोर्याएका थिए। संसदको दुई ठूला दल नेपाली कांग्रेस र नेकपा एमालेले पनि जनतामा आशा जगाउन नसकिए मुलुक दुर्घटनामा जाने उनको दाबी थियो। 'जनतामा उत्साहजनक स्थिति छैन। एकदमै निराशामा बाँचिरहेका जनतामा उत्साह कसरी ल्याउने? हाम्रो ध्यान त्यसमै जानुपर्छ। दुई ठूला दल मिलेर सरकार बनाएको छ। जनताले विश्वास गरेको दल असफल भयो भने मुलुक दुर्घटनातिर जान्छ,' उनले भने। उनले मन्त्रीलाई असफल गर्न खोज्ने कर्मचारीलाई पनि नछोड्ने बताए। राम्रो सम्बन्ध राख्दाराख्दै पनि कर्मचारीले अटेरी गरे त्यो सैह्य नहुने प्रधानमन्त्रीको भनाइ थियो। 'तपाईँ हामी सबै जना मिलेर काम गरौं। कर्मचारीको साथ र सहयोग पनि लिएर अघि बढौं। कर्मचारीले बदमासी गर्यो भने एकदुईपटक सम्झाउँला, त्यस्ता कर्मचारीलाई तेस्रो पटकमा फायर गर्ने हो। जानाजान मन्त्रीलाई 'फेलियर' गराउने कर्मचारीलाई छोडिन्नँ,' उनले भने। यसअघि माओवादी केन्द्रका अध्यक्ष पुष्पकमल दाहाल नेतृत्वको गठबन्धनमा सहभागी भएका एमाले अध्यक्ष ओलीले गत असार १७ गते राष्ट्रिय सहमतिको सरकार बनाउने भन्दै कांग्रेससँग ७ बुँदे सहमति गरेका थिए। सहमति सार्वजनिक नगरिए पनि संविधान संशोधनको एजेन्डासहित ओली नेतृत्वको सरकार बनाउन कांग्रेस तयार भएको हो। पहिलो चरणमा ओली प्रधानमन्त्री बनेपछि चुनावी सरकारको नेतृत्व कांग्रेस सभापति शेरबहादुर देउवाले गर्ने सहमति भएको छ।"
एक महिनाभित्र शैक्षिक सुधारका लागि खाका तयार हुन्छ : मन्त्री भट्टराई,"काठमाडौं : शिक्षा, विज्ञान तथा प्रविधि मन्त्री विद्या भट्टराईले शिक्षा क्षेत्रलाई सुधार गर्न कार्ययोजना बनाएर नै अघि बढ्ने बताएका छन्। सिंहदरबारमा बुधबार बसेको प्रतिनिधिसभाअन्तर्गतको शिक्षा स्वास्थ्य तथा सूचना प्रविधि समितिको बैठकमा मन्त्री भट्टराईले निःशुल्क शिक्षा ऐनलाई कार्यान्वयन गर्न आवश्यक खाका बनाउने समेत बताइन्। विद्यालय शिक्षा ऐन बनाउँदा निःशुल्क शिक्षा ऐनको भावलाई पनि समेट्न जरुरी रहेको उनको भनाइ छ। एक महिनाभित्र शिक्षा क्षेत्रको सुधारका लागि खाका तयार पार्ने मन्त्री भट्टराईले बताइन्। उनले शिक्षण सिकाइको नजिता एसईई परीक्षाको नतिजा भएकाले समग्र शिक्षण प्रणालीलाई पुनरावलोकन गर्न जरुरी रहेको धारणा राखिन्। बैठकमा विद्यालय शिक्षा विधेयकमाथि संशोधनकर्ता सांसदहरूसँग छलफल समेत गरिएको थियो । बैठकले समितिअन्तर्गत गठित उपसमितिको कार्यलाई शीघ्र र गतिशिल बनाउने निर्णय गरेको छ ।"
जनताका समस्या सम्बोधन हुनेगरी स्वास्थ्य मन्त्रीले मागे समाधानको खाका,"काठमाडौं : स्वास्थ्य तथा जनसंख्या मन्त्री प्रदिप पौडेलले मन्त्रालयको कामका सबालमा देखिएका समस्याको सामाधानका लागि आवश्यक खाका बनाउन आग्रह गरेका छन्। मन्त्री नियुक्त भएपछि पहिलोपटक मन्त्रालयका सचिवसहित विभिन्न महाशाखाका प्रमुखहरुसँगको ब्रिफिङसहितको भेटघाटमा मन्त्री पौडेलले समस्या देखाउने भन्दा पनि समाधानको काम गर्ने आफ्नो योजना भएकाले जुनसुकै समस्याको समाधानका लागि पाँच दिन भित्र स्पष्ट योजना सहितको खाका तयार गर्न भनेका हुन्। सबै महाशाखाबाट समस्याका कुराहरू आए, समाधान आएन, स्पष्ट ढंगबाट कार्य क्षेत्रमा देखिएको समस्याको समाधान कसरी गर्ने त्यतातर्फ लागौं, त्यसका लागि पाँच दिन भित्र मलाइ लिखित रुपमा समाधानका विकल्प लिएर आउनुहोला, टिमवर्क गरेर समस्याको समाधान गरौं, मन्त्री पौडेलले भने। उनले स्वास्थ्य मन्त्रालय स्वास्थ्य नीतिको स्पष्ट कार्यान्वयन गर्ने निकाय भएकाले प्रभावकारिता देखिन नसकिनुको कारण खोज्नैपर्ने बताए। स्वास्थ्य नीतिको स्पष्ट कार्यान्वयन गने निकाय हामी नै हो, मन्त्रालयको मेकानिजम भित्र सबै कुरा परेको देखिन्छ, बजेट अभाव, प्राथमिकताका कारणले समस्या परेको रहेछ,प्रभावकारिता देखिन नसकेको नीतिगत कमजोरी के हो भनेर पनि खोज्नु पर्छ, मन्त्री पौडेलले भने।"
आइतबार विश्वासको मत लिने प्रधानमन्त्रीको तयारी,"काठमाडौं : प्रधानमन्त्री केपी शर्मा ओलीले विश्वासको मत लिने तयारी गरेका छन्। गत आइतबार प्रधानमन्त्रीमा नियुक्त भएका ओलीले साउन ६ गते आइतबार विश्वासको मत लिने तयारी गरेका हुन्। एमालेका एक नेताका अनुसार प्रधानमन्त्री ओलीले आगामी आइतबार विश्वासको मत लिनका लागि सभामुख देवराज घिमिरेलाई मौखिक जानकारी गराएका छन्। छिट्टै संसद सचिवालयलाई पनि पत्रमार्फत जानकारी दिने ती नेताको भनाइ छ। स्रोतका अनुसार आगामी आइतबार विश्वासको मत लिनेगरी तयारी गर्न प्रधानमन्त्रीले सभामुख घिमिरेलाई भनेका छन्। प्रधानमन्त्री निकट एमालेका एक नेताले अन्नपूर्णसँग भने, 'प्रधानमन्त्रीज्युले आइतबार विश्वासको मत लिने तयारी गर्नुभएको छ। निर्णयमा तलमाथि नभए सोही दिन विश्वासको मत लिनुहुन्छ।' संसदको ठूलो दल नेपाली कांग्रेसको समर्थनमा एमाले अध्यक्ष ओलीले असार ३० गते प्रधानमन्त्रीमा नियुक्त भएका थिए। उनले असार ३१ गते सपथग्रहण गर्दै २२ सदस्यीय मन्त्रिपरिषद् गठन गरेका थिए। उनले कांग्रेससँगै जनता समाजवादी पार्टी र लोकतान्त्रिक समाजवादी पार्टीलाई पनि सरकारमा सहभागी गराएका छन्। सरकारमा कांग्रेसका १०, एमालेका ८, जनता समाजवादी पार्टीका २ र लोकतान्त्रिक समाजवादी पार्टीका एक मन्त्री सहभागी छन्।"
महान्यायाधिवक्तामा रमेश बडाल नियुक्त,काठमाडौं : राष्ट्रपति रामचन्द्र पौडेलले महान्यायाधिवक्तामा वरिष्ठ अधिवक्ता रमेश बडाललाई नियुक्त गरेका छन्। प्रधानमन्त्री केपी शर्मा ओलीको सिफारिसमा राष्ट्रपति पौडेलले संविधानको धारा १५७ को उपधारा २ बमोजिम बडाललाई महान्यायाधिवक्तामा नियुक्त गरेका हुन्।
विज्ञापन बजारको चुहावट रोक्न सञ्चारमन्त्री गुरुङको निर्देशन,काठमाडौं : सञ्चार तथा सूचना प्रविधिमन्त्री पृथ्वी सुब्बा गुरुङले विज्ञापन बजारको विस्तार गरी राजस्व वृद्धि गर्नुपर्ने बताएका छन्। उनले विज्ञापन बजारमा रहेको चुहावट नियन्त्रण गर्न निर्देशनसमेत दिए। विज्ञापन बोर्डका गतिविधिबारे बुधबार जानकारी लिँदै उनले ३० अर्बको विज्ञापन बजारमा १३ अर्बमात्र कारोबार हुनु र बाह्य विज्ञापनबाट स्थानीय तहमा उठ्नुपर्ने २० अर्बमा दुई अर्बमात्र राजस्व सङ्कलन हुने परम्पराको अन्त्य हुनुपर्ने बताए। त्यसका लागि तीनै तहको सरकारले साझा प्रयास थाल्नुपर्ने उनको भनाइ छ। त्यस्तै विज्ञापन बजारको विकास र विस्तारका लागि कार्ययोजना तयार गर्न मन्त्री गुरुङले बोर्डलाई निर्देशन दिएका थिए। विज्ञापन बोर्डका अध्यक्ष लक्ष्मण हुमागाईँले विज्ञापन (नियमन गर्ने) नियमावलीको पहिलो संशोधनबाट विज्ञापन बजारमा रहेको चुहावट नियन्त्रण हुने बताए। उनले सञ्चार माध्यमको विलको प्रतिलिपि राखेरमात्र विज्ञापनको रकम भुक्तानी गर्न पाउने व्यवस्था कानुनमा गरिएको बताए। उनले विज्ञापन एजेन्सीको सेवा शुल्क पारदर्शी बनाउन यस्तो व्यवस्था गरिएको बताए।
महेश बर्तौला सत्तापक्षको मुख्य सचेतक नियुक्त,काठमाडौं : नेकपा एमाले संसदीय दलका प्रमुख सचेतक महेशकुमार बर्तौला सत्तापक्षको मुख्य सचेतकमा नियुक्त भएका छन्। प्रधानमन्त्री केपी शर्मा ओलीले बर्तौलालाई आज प्रतिनिधिसभामा सत्तापक्षको मुख्य सचेतकमा नियुक्त गरेका हुन्। ओलीले नेकपा एमाले संसदीय दलको विधान २०७७ र संघीय संसद्का पदाधिकारी तथा सदस्यहरूको पारिश्रमिक र सुविधा पाउने गरी बर्तौलालाई प्रतिनिधि सभामा मुख्य सचेतक पदमा असार २ गतेबाट लागू हुनेगरी मनोनयन गरेका हुन् । बर्तौला यसअघि नेकपा एमालेको सचेतक र प्रमुख सचेतक बनेका थिए। मुख्य सचेतकलाई सत्तारुढ दलबाट नियुक्त गर्ने गरिन्छ ।
सर्वोच्च अदालतको आदेश : वास्तविक सुकुम्बासीको स्थानान्तरण गर्नू,"काठमाडौं : सर्वोच्च अदालतले विकल्प नभई बाध्यतावश नदी किनारमा बसेका वास्तविक सुकुम्बासीहरूको पहिचान गरी स्थानान्तरण गर्न आदेश दिएको छ। न्यायाधीशद्वय डाआनन्दमोहन भट्टराई र विनोद शर्माको संयुक्त इजलासले प्रदूषण नियन्त्रणकै सन्दर्भमा नदी किनारमा बसेका बसोबास गरिरहेका व्यक्तिहरूको सरकारी जग्गा अतिक्रमण गरी बस्ने कुनै हक नहुने भए तापनि बाध्यतामा परी विकल्प नभएका वास्तविक सुकुम्बासीलाई पहिचान गरी स्थानान्तरण गर्न आदेश दिएको हो। वास्तविक सुकुम्बासीहरूको पहिचान गरी इचुंगुनारायणमा बनाइएको आवासमा स्थानान्तरण गर्ने, सो सुविधाले नपुग्ने भई त्यहाँ व्यवस्थापन गर्न नसकिने भएमा आवश्यक संख्यामा अन्यत्र आवासको व्यवस्थापन गर्ने, फैसलाको पूर्णपाठमा भनिएको छ, ती स्थानमा जान नचाहने तत्काल वैकल्पिक व्यवस्था नभएका वास्तविक सुकुम्बासी परिवारको हकमा स्थानान्तरणको सहजीकरणका लागि तत्काल राहत व्यवस्थाका रूपमा नगद प्रदान गरी अतिक्रमण हटाउने। वास्तविक सुकुम्बासी परिवारको हकमा नेपालको संविधानको धारा ३७ (१) ले प्रत्याभूत गरेको बसोबासको हकलाई समेत मध्यनजर गर्न इजलासले आदेश दिएको हो। जनहित संरक्षण मञ्चका तर्फबाट प्रकाशमणि शर्मा समेतले बागमतीलगायत उपत्यकाका नदीहरू ढलमा परिणत हुँदै गएको र नदीको प्रदूषण र अतिक्रमणले बागमती सभ्यताको अन्त्य हुन पुगेको उल्लेख गर्दै रिट निवेदन दायर गरेका थिए। उक्त रिट निवेदनमा २०८० पुस ३० गते भएको फैसलाको पूर्णपाठ हालै सार्वजनिक भएको हो। सर्वोच्चले बागमती र सहायक नदीहरूको वातावरणीय व्यवस्थापनका लागि नदीहरूको बहाव बढाउन उपत्यकाभित्र रहेका पोखरीहरूको संरक्षण आवश्यक रहेको निष्कर्ष निकालेको छ। सोको लागि प्रत्येक नगरपालिका मार्फत संरक्षण कार्य गर्नगराउनसमेत आदेश भएको छ। त्यस्तै मेलम्ची आयोजना पूर्णरूपमा निर्माण हुँदा उपत्यकामा भित्रने पानीको केही प्रतिशत सोझै वा पोखरीमा सञ्चय गरी तत्पश्चात सहरभित्रबाट बग्ने बागमती, विष्णुमती र अन्य नदी खोलाहरूमा पठाउन प्रबन्ध गर्नगराउन पनि सर्वोच्चले आदेश दिएको छ।"
सडक आश्रित मानवमुक्त राष्ट्र निर्माण गर्छौं : ओली,"काठमाडौं : प्रधानमन्त्री केपी शर्मा ओलीले २०८२ सालसम्ममा नेपाललाई सडक मानवमुक्त बनाउने अभियानलाई सफल गराउन सरकार प्रतिबद्ध रहेको बताएका छन्। प्रधानमन्त्री निवास बालुवाटारमा मानवसेवा आश्रमका प्रतिनिधिमण्डलसँगको भेटमा प्रधानमन्त्री ओलीले वर्तमान सरकार गठन भएलगत्तै बसेको मन्त्रिपरिषद्को पहिलो बैठकले २०८२ असार मसान्तसम्म सडक बालबालिकामुक्त गराउने निर्णय गरेको जानकारी दिएका हुन्। ओलीले विभिन्न कारण सडक आश्रित हुन पुगेका सहयोगापेक्षी सडक आश्रित मानवमुक्त गराउने अभियानमा सरकार साथमा रहेको र यसका लागि आवश्यक सहयोग रहने बताए। भेटमा घरपरिवार र आफन्तविहीन भई खुला आकाशमुनि कष्टपूर्ण जीवनयापन गर्न बाध्य, आफ्नो लागि आफैँ केही गर्न नसक्ने अवस्थामा रहेका, हेरचाह र पालनपोषण गरिदिने समेत कोही नभई सडक आश्रित हुन पुगेका सहयोगापेक्षी सडक आश्रित मानवहरुको उचित संरक्षण र पालनपोषण गर्दै आइरहेको मानवसेवा आश्रमका तर्फबाट प्रधानमन्त्री ओलीलाई बधाई ज्ञापनपत्र समेत दिइएको थियो। भेटमा आश्रमका प्रमुख संस्थापक एवं केन्द्रीय अध्यक्ष रामजी अधिकारीले नेपाल सरकारको आर्थिक वर्ष २०८१८२ को स्वीकृत नीति तथा कार्यक्रममा २०८२ सालसम्ममा नेपाललाई सडक मानवमुक्त बनाइनेछ भन्ने सङ्कल्पलाई साकार पार्न मानवसेवा आश्रम सरकारको सहयोगी भई यस अभियानलाई सफल बनाउन प्रतिबद्ध रहेको बताए। यसैबीच, मानवसेवा आश्रमकी संरक्षक राधिका शाक्यले श्रावण सङ्क्रान्तिका अवसरमा मानवसेवा आश्रममा आश्रित आमाबुबाहरुका लागि हिजो साँझ विशेष भोजन सेवा प्रदान गरेकी थिइन्। मानवसेवा आश्रमले २०८२ सालभित्र सहयोगापेक्षी सडक आश्रित मानवमुक्त राष्ट्र नेपाल निर्माणको लक्ष्यसहित २०६९ सालदेखि देशव्यापीरुपमा सडकपेटी र सार्वजनिक स्थलहरुमा कष्टपूर्ण जीवन बिताउन विवश अनाथ, अपाङ्ग, अशक्त, असहाय, शारीरिक तथा मानसिकरुपमा अति कमजोर मानवहरुको उद्धार, उपचार, पालनपोषण एवं पारिवारिक पुनर्मिलनको सेवा दिँदै आएको छ। हाल देशभर सात प्रदेशको १९ जिल्लामा २४ वटा सेवा केन्द्र सञ्चालनमा रहेको आश्रमले ७७ जिल्लाबाट सहयोगापेक्षी सडक आश्रित मानवको उद्धार गर्दै आइरहेको छ। आजसम्म एक हजार सात सय बेसहारा सडक मानवको प्रत्यक्ष संरक्षण गर्दै आइरहेको यस आश्रमले १० हजारभन्दा बढीको उद्धार गर्नाका साथै चार हजारभन्दा बढीको सफल पारिवारिक पुनर्मिलन गराइसकेको जनाएको छ।रासस"
मुख्यमन्त्री जम्कट्टेलले साउन ६ गते विश्वासको मत लिने,"बागमती : बागमती प्रदेशका मुख्यमन्त्री शालिकराम जम्कट्टेलले यही साउन ६ गते प्रदेशसभामा विश्वासको मत लिने तयारी गरेका छन्। विश्वासको मत लिन प्रदेशसभा सचिवालयमा मुख्यमन्त्री जम्कट्टेलले पत्राचार गरेका छन्। सत्तासाझेदार दलका नेताहरूसँगको छलफलपश्चात मुख्यमन्त्री जम्कट्टेल साउन ६ गते विश्वासको मत लिने निर्णयमा पुगेका बागमती प्रदेशसभामा नेपाल कम्युनिष्ट पार्टी (माओवादी केन्द्र)का प्रमुख सचेतक रत्नप्रसाद ढकालले जानकारी दिए। सङ्घीय सरकार परिवर्तनसँगै प्रदेश सरकारमा नेपाल कम्युनिष्ट पार्टी (एमाले)बाट सहभागी पाँचजना मन्त्रीले गत असार २४ गते राजीनामा दिएपछि प्रदेश सरकार अल्पमतमा परेको छ। मुख्यमन्त्री जम्कट्टेलले विश्वासको मत लिने भएपछि त्यसको प्रक्रियाका लागि यही साउन ६ गते दिउँसो १ बजे बस्नेगरी प्रदेशसभाको बैठक आह्वान गर्ने तयारी गरिएको सभामुख भुवनकुमार पाठकले जानकारी दिए। गत २०७९ पुसमा नेकपा (एमाले), राष्ट्रिय प्रजातन्त्र पार्टी र नेपाल कम्युनिष्ट पार्टी (एकीकृत समाजवादी) को समर्थनमा माओवादी केन्द्रका नेता जम्कट्टेल मुख्यमन्त्री बनेका थिए। रासस"
"वीरमा चिकित्सक आन्दोलित, शल्यक्रिया प्रभावित","काठमाडौं : वीर अस्पतालमा कार्यरत बेहोस गराउने चिकित्सक (एनेस्थेसिस्ट) हरूले जोखिम भत्ताको माग गर्दै आन्दोलनमा उत्रिँदा दुई दिन शल्यक्रिया सेवा प्रभावित भएको छ। वीर अस्पतालका निर्देशक डा सन्तोष पौडेलले बिना कुनै पूर्वजानकारी एनेस्थेसिया विभागका चिकित्सकहरू आकस्मिक रूपमा आन्दोलनमा उत्रँदा सेवा अवरुद्ध भएको जानकारी दिए। चिकित्सकहरूको आन्दोलनका कारण आइतबार र सोमबार शल्यक्रिया हुन पाएन। दुई दिनमा झन्डै ७० शल्यक्रिया सेवा अवरुद्ध भएको छ। अस्पतालमा १९ जना एनेस्थेसिस्टहरू कार्यरत छन्। विगतमा एनेस्थेसिया चिकित्सकको सेवा सुविधा कम भएको भन्दै प्रोत्साहन स्वरूप शतप्रतिशत जोखिम भत्ता उपलब्ध गराउँदै आएको थियो। उक्त भत्ता कटौती भएपछि चिकित्सकहरू आन्दोलनमा उत्रेका हुन्। एनेस्थेसियाका चिकित्सकहरूले सेवा रोक्दा शल्यक्रिया गर्न तयार बिरामीहरू प्रभावित भएका छन्। चिकित्सकको आन्दोलनका कारण बिरामी मर्कामा परेको जनाउँदै अस्पताल प्रशासनले एनेस्थेसिया विभागका विभागीय प्रमुख डा रविराम श्रेष्ठसँग लिखित रूपमा स्पष्टीकरण मागेको छ। नेपाल स्वास्थ्य सेवा ऐन,२०५३ मा हड्ताल गर्न प्रतिबन्ध छ। सो ऐनको दफा ६२ मा चिकित्सकले निर्धारित कर्तव्य पूरा गर्नमा बाधा विरोध हुने गरी हड्ताल गर्न र दबाब दिन उल्लेख छ। वीर अस्पतालका निर्देशक डा पौडेलले आन्दोलनरत चिकित्सकहरूसँग छलफल भएको जानकारी दिँदै मंगलबारदेखि सेवा सुचारु हुने बताए।"
"प्रधानमन्त्री ओलीको आग्रह : डिजिटल माध्यमबाट शुभकामना दिनुहोस्, भेटमा खादामाला प्रयोग नगर्नू","काठमाडौं : प्रधानमन्त्री केपी शर्मा ओलीले बधाई तथा शुभकामना दिन चाहनेलाई डिजिटल माध्यमबाट दिन अनुरोध गरेका छन्। एमाले अध्यक्ष ओलीले आज बिहान सामाजिक सञ्जालमार्फत समयको पनि बचत हुने भएकाले प्रत्यक्ष भेटेरभन्दा डिजिटल माध्यमबाट शुभकामना दिन आग्रह गरेका हुन्। उनले आफ्ना शुभेच्छुकलाई सकेसम्म म्यासेञ्जरबाट सन्देश पठाउन अनुरोध गरे। प्रधानमन्त्री ओलीले भेटमा पनि खादामाला प्रयोग नगर्न अनुरोध गरेका छन्। विभिन्न माध्यमबाट शुभकामना र बधाईका सन्देश आइरहेका छन्, प्रत्यक्ष भेटेरभन्दा डिजिटल माध्यमबाट शुभकामना, बधाई दिँदा साथीहरूको समयको पनि बचत हुन्छ। प्रधानमन्त्री ओलीले भनेका छन्, शुभेच्छुक सबैलाई सकेसम्म म्यासेञ्जरबाट सन्देश पठाउन र भेटमा पनि खादा माला प्रयोग नगर्न अनुरोध गर्छु। एमाले र कांग्रेसको गठबन्धनबाट नयाँ सरकार बनेको हो। ओलीले गत शुक्रबार दाबी पेश गरेपछि आइतबार प्रधानमन्त्रीमा नियुक्त भएका हुन्। सोमबार शितलनिवासमा सपथ ग्रहण र सिंहदरबारमा पदभार ग्रहण गरेसँगै सिंहदरबार र बालुवाटारमा प्रधानमन्त्री र मन्त्रीलाई बधाई तथा शुभकामना दिनेको भीड बढेको छ।"
मुस्लिमहिन्दू समुदायले मनाए मोहर्ररम पर्व,"कपिलवस्तु : लुम्बि नी प्रदेशका कपिलवस्तु, रुपन्देही, नवलपरासी लगायत तराई मधेसका मुस्लिम समुदाय समुदाय र हिन्दू समुदायले समेत आज मोहर्ररम पर्वलाई शोक पर्वको रुपमा मनाएका छन्। बुधबार साँझ मोहर्रम १० तारिखमा ताजिया बिजर्सन गरी पर्वको विधिवत समापन भएको छ। ईस्लाम धर्मका प्रवर्तक हजरत मोहम्मद पैगम्बरका नाति हजरत हुसैनको शहादत (शोक)मा यो पर्व मनाइने गरिन्छ। धर्मावलम्बीहरूले शोकको पर्वको रुपमा मनाउने मोहर्रम पर्वले पछिल्लो समय हिन्दु र मुस्लिम समुदायबीच एकता अझै प्रगाढ बनाएको छ। सद्भावको प्रतिकको रुपमा रहेको यो पर्वमा वर्षेनी श्रद्धालु बढ्दै गएका छन्। हिन्दु र मुस्लिम दुवै समुदाय उत्तिकै आस्था राखी हिन्दु धर्मालम्बीहरू पनि मुस्लिम जस्तै तजिया बनाई विधिवत रुपमा पूजाअर्चना गर्न थालेका छन्। सन् ६८० अक्टोबर १० तारिखका दिन इराकको राजधानी बगदादभन्दा सय किलोमिटर टाढा उत्तर पूर्वको करबलामा यजिदी फौजसँगको धर्मयुद्धमा सहादत प्राप्त गरेका हुसैनको सम्झनामा ताजिया बनाई मोहर्रम पर्व मनाउने परम्परा शुरु भएको हो। हसन तथा हुसेनको प्रतिक स्वरुप बासको ढाँचामा बिभिन्न रङगिचङगी कागज बेरी तजिया बनाईने गरिन्छ। ईस्लामिक धर्मको नयाँ वर्षका दिन सुरु हुने मोहर्रमका १० दिनसम्म फरकफरक तरीकाले मनाइन्छ। मोहर्रमको १० तारिखलाई महान दिन असुरा पनि भनिन्छ। सन् ६८० अक्टोबर १० तारिखका दिन इराकको राजधानी बगदाद भन्दा सय किलोमिटर टाढा उत्तर पूर्वको करबलामा यजिदी फौजसँगको धर्मयुद्धमा सहादत प्राप्त गरेका हुसैनको सम्झनामा ताजिया बनाई मोहर्रम पर्व मनाउने परम्परा सुरु भएको कपिलवस्तु नगरपालिका वडा नं १ का मुस्लिम अगुवा रउफ अहमद खांले बताए। हसन तथा हुसेनको प्रतिक स्वरुप बासको ढाँचामा बिभिन्न रङगिचङगी कागज बेरी तजिया बनाइलदञ१२त्र ५ने गरिन्छ। यसैले यो शोक दिनको सम्झनामा मस्जिदमा कुरान पाठ गरिनुका साथै बेलुकी खिचडा (खाने पकवान) बनाएर बाँडिन्छ। घरमा बनाइएका ताजियाहरू नजिकको कर्बला(रण)मा पुगेर विभिन्न परम्परागत खेल तमासा तथा ताजियालाई विभिन्न सामग्री अर्पण गरि यो पर्व मनाइएको कपिलवस्तु नगरपालिका शिवमन्दीर टोलका खुर्सेद अहमद खांले बताए। भाकल गर्नेहरुले आफ्नै लागतमा ठूलो ताजिया बनाउने पनि गर्छन्। विशेषगरी मोहर्रम पर्व मुस्लिम समुदायले मनाउने भए पनि भाकल पूरा भएको भन्दै अधिकांश हिन्दु धर्मावलम्बीले पनि ताजिया राख्ने गरेको यशोधरा गाउँपालिका वडा नं ३ हर्दिहवाका गिरधारी लाल यादवले बताए।"
महाकाली सिँचाइ र तटबन्ध कार्यालयमा तालाबन्दी,"महेन्द्रनगर : कञ्चनपुरका निमार्ण व्यवसायीहरू काम गरेको भुक्तानी नपाएपछि आन्दोलित बनेका छन्। सरकारले काम गरेको भुक्तानी नगरेपछि कञ्चनपुर निर्माण व्यवसायी संघको नेतृत्वमा महेन्द्रनगरस्थित महाकाली सिँचाइ तेस्रो चरण र जनताको तटबन्ध कार्यालय महेन्द्रनगरमा तालाबन्दी गरिएको छ। सरकारले काम गरेको भुक्तानी नगरेपछि बाध्य भएर तालाबन्दी गर्नुपरेको निमार्ण व्यवसायि संघ कञ्चनपुरका अध्यक्ष निरञ्जन प्रसाद भट्टले जानकारी दिए। 'सरकारले काम गरेको रकम भुक्तानी नगर्दा निमार्ण व्यवसायीहरू समस्यामा परेका छन,' अध्यक्ष भट्टले भने, 'निमार्ण व्यवसायीको काम गरेको रकम नदिने कञ्चनपुर जिल्लाका सबै कार्यालयमा तालाबन्दी गर्छौ।' उनले पटक पटक आग्रह गर्दा समेत सरकारले भुक्तानी नगरेको बताए। सरकारले गत आर्थिक वर्षकै काम गरेको रकम भुक्तानी नगरेपछि बाध्य भएर तालाबन्दी गर्नुपरेको निमार्ण व्यवसायि बताउँछन्। काम गराएर भुक्तानी नदिने जिल्लाका अन्य कार्यालयमा पनि तालाबन्दी गरिने व्यवसायिहरु चेतावनी दिएका छन्। जनताको तटबन्ध कार्यालय महेन्द्रनगरले शंकरजोशी जेभीको तीन करोड र रतला उग्रतारा जेभीको एक करोड भुक्तानी गर्न बाँकी छ। त्यसैगरि महाकाली सिचाँइ तेस्रो चरणबाट पनि निर्माण व्यवसाीहरुले चालिस करोड बढी भुक्तानी पाउन बाँकी रहेको महाकाली सिचाँइ तेस्रो चरण आयोजनाले जनाएको छ।"
"विराटनगरमा प्रहरीको गाडी दुर्घटना, २४ जना घाइते, २ जनाको अवस्था गम्भीर",विराटनगर : विराटनगरमा प्रहरीको गाडी दुर्घटना हुँदा २४ जना घाइते भएका छन्। घाइतेमध्ये २ जनाको अवस्था गम्भीर छ। मुस्लिम समुदायको मोहरम पर्वको कार्यक्रमको सुरक्षामा थप मद्धतका लागि प्रहरी लिएर विराटनगरको रानीतर्फ जाँदै गरेको गाडी साँझ ५:४० बजेतिर दुर्घटनामा परेको हो। दुर्घटनामा परेको बा१ग २५५९ नम्बरको गाडी विराटनगरस्थित कोशी प्रदेश प्रहरी तालिम केन्द्रको हो। कोशी प्रदेश प्रहरी कार्यालय विराटनगरका प्रवक्ता एसएसपी भीमबहादुर दाहालका अनुसार थप मद्धतका लागि तालिम केन्द्रबाटै प्रहरी लगिएको थियो। विराटनगर महानगरपालिका१५ भट्टी मोडमा घुमाउने क्रममा आफैं अनियन्त्रित भएर गाडी पल्टिएको जानकारी उनले दिए। दुर्घटनामा परेर घाइते भएकामध्ये प्रहरी सहायक निरीक्षक योगेन्द्र मगर र प्रहरी जवान सञ्जय ओझाको अवस्था गम्भीर छ। गम्भीर अवस्थाका घाइतेको न्युरो अस्पतालमा उपचार भइरहेको एसएसपी दाहालले बताए। उनका अनुसार सामान्य अवस्थाका घाइतेको कोशी र नोबेल शिक्षण अस्पतालमा उपचार भइरहेको छ। केही घाइतेहरु सामान्य उपचारपश्चात डिस्चार्ज भइसकेको जानकारी दाहालले दिए। उनले घटनाको अनुसन्धान भइरहेको बताए।
"बिरिङ खोलाले पोल ढाल्यो, सात दिनपछि पिन्डलबारी गाउँमा बिजुली बल्यो","झापा : भौगोलिक दृष्टिकोणले झापा जिल्लाकै विकट र दुगर्म मानिने कचनकवल गाउँपालिका१ स्थित पिन्डलबारी गाउँमा एक सातापछि विद्युत् सेवा सुचारु भएको छ। बिरिङ खोलामा आएको बाढीले तीन वटा विद्युतीय पोल र तारमा क्षति पुर्याएपछि पिन्डलबारीका बासिन्दा एक साता अन्धकारमा बस्न बाध्य भएका थिए। नेपाल विद्युत् प्राधिकरण भद्रपुर वितरण केन्द्रले अस्थायी रुपमा १०० केभी भोल्टेजको एउटा ट्रान्सफर्मर राखेर बुधबार दिउँसोदेखि गाउँमा विद्युत् सेवा सुचारु गरेको केन्द्र प्रमुख राजमणि बजगाईँले जानकारी दिए। बिरिङ खोलाको बीचमा रहेको तीन वटा पोल बाढीले ढालेकोले केही दिन सेवा अवरुद्ध भएको बताउँदै केन्द्र प्रमुख बजगाईँले भने, बाढीले ११ हजार केभी भोल्टेजको हाईटेन्सन बिजुलीको पोल ढालेको हो, खोला बढेको र मानवीय क्षतिलाई मध्यनजर गरी सेवा अवरुद्ध बनाइदिएको थियो। क्षति पुगेका पोलहरू अहिले नै बनाइ सेवा सुचारु गराउने अवस्था थिएन । त्यही भएर खोला वारी अस्थायीरूपमा टान्सर्फमर राखेर तत्काललाई गाउँमा बिजुली पुर्याएको उनले बताए। बर्खायाम सकिएपछि मात्र ढलेका पोलहरू पुनः मर्मत सम्भार गरिने उनको भनाइ छ। १४७ घरधुरी रहेको पिन्डलबारी गाउँमा विद्युत् सेवा अवरुद्ध भएको थाहा पाए लगतै झापा ३ बाट निर्वाचित सांसद तथा राष्ट्रिय प्रजातन्त्र पार्टीका अध्यक्ष राजेन्द्रप्रसाद लिङ्देन मंगलबार विद्युत् प्राधिकरणका प्रमुख तथा कर्मचारी लिएर स्थलगत अवलोकन गरेका थिए। अवलोकन पश्चात् वैकल्पिक रूपमा विद्युत् सेवा सुचारुका लागि सांसद लिङ्देनले पहल गरेका थिए।"
सिन्धुलीमा ३ वर्षमा दैविकप्रकोपमा परेर ३४ जनाको मृत्यु,"सिन्धुली : सिन्धुली जिल्लामा २ सय ८१ वटा दैविप्रकोपका घटनाहरू घटेका छन्। ती घटनामा जिल्लाका ३४ नागरिकको ज्यान गएको छ भने २ सय ८२ घरगोठमा क्षति पुगेको छ। जिल्ला प्रहरी कार्यालय सिन्धुलीले सार्वजनिक गरेको त्रिवर्षिय दैवि प्रकोपको तथ्यांकअनुसार प्रकोपमा परी २ जना बेपत्ता भएका छन् भने १५ जना घाइेत भएका छन्। जिल्ला प्रहरी कार्यालय सिन्धुलीका प्रमुख प्रहरी उपरीक्षक गोविन्दराज काफ्लेले जिल्लामा गत आर्थिक वर्ष २०७८०७९, ०७९०८० र ०८००८१ मा विभिन्न प्रकारका २ सय ८१ वटा दैविप्रकोपका घटनाहरू घटेका उल्लेख गरे। आगलागी, बाढी र पहिरो, ढुवान तथा बाढीले बगाएको, चट्याङ, जनावरको आक्रमण र हुरीबतासका गरी तिन वर्षको अवधिमा २ सय ८१ वटा दैविप्रकोपका घटनाहरू घटेका छन्। ती घटनामा परी ३२ जनाको ज्यान गएको छ भने दुई जना बेपत्ता छन्, उनले भने। काफ्लेका अनुसार जिल्लामा आगलागीका १ सय ६७ वटा घटना घटेका छन्। जसमा २ जनाको मृत्यु भएको छ भने ८ जना मानिस घाइते भएका छन्। आगलागीमा १ सय ३२ घर र ६० गोठ जलेर नष्ट भएको छ। आगलागीमा १३ वटा चौपायाको जलेर मृत्यु भएको छ भने ३ सय २७ चौपाया घाइते भएका छन्। यस्तै बाढीपहिरोका ३१ घटना घटेका छन्। ती घटनामा ३ जना मानिसको मृत्यु भएको छ भने १ जना बेपता भएका छन्। ३ वटा घर र २ वटा गोठमा क्षति पुगेको छ, उनले थपे। बाढीको डुवान तथा नदीले बगाएका २३ वटा घटनामा २२ जना मानिसको मृत्यु भएको छ भने १ जना बेपत्ता भएका छन्। जिल्लामा तीन वर्षको अवधिमा चट्याङबाट ४ वटा घटना भएको छ। जसमा ४ जना मानिसको मृत्यु भएको छ भने ३ जना मानिस घाइते भएका छन्। चट्याङबाट एउटा घर र २ वटा गोठमा क्षति पुगेको छ।यस्तै जंगली जनावरको आक्रमणबाट ४३ घटना भएकोमा एक जनाको मृत्यु भएको छ भने १ जना मानिस घाइते भएका छन्। जंगली जनावर हात्ती लगायतले ४६ घर र ३ वटा गोठमा क्षति पुर्याएका छन्। हुरीवतासवाट ३१ वटा घट्ना भएकामा ३२ घर र १ गोठमा क्षति पुगेको प्रहरी प्रमुख काफ्लेले जानकारी दिए। प्रहरी प्रमुख काफ्लेका अनुसार जिल्लामा आगलागीका घटना धेरै भएका छन् भने बाढी र पहिरोबाट सबैभन्दा धेरै मानिसको मृत्यु भएको छ। यस वर्षको मनसुनमा जिल्लामा हालसम्म कुनै पनि मानविय क्षति नभएको प्रहरीले जनाएको छ।"
अन्नपूर्ण मिडियाको महाप्रबन्धकमा बस्नेत,"काठमाडौं : अन्नपूर्ण मिडिया नेटवर्कको महाप्रबन्धक पदमा मनोज बस्नेत नियुक्त भएका छन् । अन्नपूर्ण मिडिया नेटवर्कको व्यवस्थापनको निर्णयअनुरुप साउन २ गतेदेखि लागू हुनेगरी बस्नेतलाई महाप्रबन्धक पदमा नियुक्त गरिएको हो । अन्नपूर्ण पोस्टमा बुधबार आयोजित एक समारोहमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, ग्रुप सीईओ सनत न्यौपाने र प्रधान सम्पादक अखण्ड भण्डारीले नवनियुक्त महाप्रबन्धक बस्नेतलाई स्वागत गरेका थिए। १७ वर्षअघि जिल्ला संवाददाता भएर रिर्पोटिङबाट मिडिया उद्योगमा प्रवेश गरेका बस्नेतसँग कान्तिपुर मिडिया ग्रुप , अन्नपूर्णमा रिपोटिङ, प्रेस, रिजनल, मार्केटिङ, सेल्स र कर्पोरेटमा विभागीय प्रमुख भई काम गरेको अनुभव छ। अन्नपूर्ण मिडिया नेटवर्कअन्तर्गत अन्नपूर्ण पोस्ट् राष्ट्रिय दैनिक, अन्नपूर्ण एक्सप्रेस, अन्नपूर्णपोस्ट् डटकम, एपी वान टेलिभिजन र रेडियो अन्नपूर्ण रहेका छन्। बस्नेतसँग न्यूज रिपोटिङ,सेल्स, डिस्टीब्यूर्सन, मार्केटिङ, कर्पोरेट रणनीति, कार्यसम्पादन व्यवस्थापन, ब्रान्ड व्यवस्थापन लगायतमा दख्खल छ । युथ युनेस्को क्लब यूएसए, पाइपा ग्लोबल फिलिपिन्सको इन्टरनेसन मिडिया कोअर्डिनेटर रहेका बस्नेत अमेरिकन मार्केटिङ एसोसियसनको प्रोफेसनल सदस्य हुन् । उनी इन्टरनेसनल न्यूज मिडिया एसोसिएसन (आईएनएमए) सँग पनि आवद्ध छन् । यसैगरी बस्नेतसँग हिमालय इसेन्स प्रालिमा सेल्स कन्सल्टेन्ट भई काम गरेको अनुभव समेत छ । बस्नेतले भारत र अमेरिकाका केही ठूला मिडिया हाउसको स्थलगत अवलोकन गरेका छन्। उनले युनेस्को युथ पिस एम्बेसडर अवार्ड र कोरोना योद्धा सेवा अवार्ड प्राप्त गरेका छन्। राष्ट्रिय खानेपानी पत्रकारिता पुरस्कार,कान्तिपुर मिडिया ग्रुपबाट चियरम्यान एक्सिलेन्स अवार्ड,अन्नपूर्णबाट बेस्ट इम्प्लोइ अफ द एयरबाट समेत बस्नेत सम्मानित भएका थिए। पद बहाली गर्दै बस्नेतले समय सापेक्ष परिर्वतनलाई आत्मासाथ गर्दै मिडिया उद्योगलाई अगाडि लैजाने प्रयास गर्ने बताए। कार्यक्रममा अन्नपूर्ण एक्सप्रेसका सम्पादक कमल देव भट्टराई, रेडियो अन्नपूर्णका समाचार प्रमुख भूपाल लुइँटेल,लेखा प्रमुख सुनिल पौडेल,मानव संशाधन प्रमुख इन्दु श्रेष्ठलगायत विभागीय प्रमुखहरू उपस्थित थिए।"
पुराना मुद्दाको संख्या घटाउदै म्याग्दी अदालत,"बेनी : म्याग्दी जिल्ला अदालतले पुराना मुद्दाको संख्या घटाउँदै लगेको छ। दर्ता भएको १ वर्षभित्रनै मुद्दाको फैसला गर्ने कार्ययोजना बनाएको अदालतले महिला, जेष्ठ नागरिक, अपाङ्गता भएका व्यक्तिसँग सम्बन्धित मुद्दाको निरन्तर सुनुवाई गरेको छ। अदालतका श्रेष्तेदार भोलाराज रेग्मीले आर्थिक वर्ष २०८००८१ मा १ वर्ष नाघेका मुद्दाको संख्या १२ वटामा झारिएको बताए। आर्थिक वर्ष २०८००८१ म अघिल्लो वर्षको जिम्मेवारी सरेर आएका १३२ र ४६१ वटा नयाँ दर्ता भएकासहित ५९२ वटा मुद्दा दर्ता भएका थिए, उनले भने, गत वर्ष लक्ष्य भन्दा १२५७९ प्रतिशत बढी मुद्दा फर्स्यौट गर्दा पनि ११० वटा मुद्दा यो आवका लागि जिम्मेवारी सरेका छन्। अघिल्लो आर्थिक वर्षमा २ वर्ष पुराना मुद्दा पनि रहेकामा यसपाली फैसला हुन बाँकी मुद्दा १२ देखि १८ महिना अवधिका रहेका श्रेष्तेदार रेग्मीले बताए। बादी र प्रतिवादी पक्ष तोकिएको समयमा सुनुवाईमा उपस्थिति नहुनु, प्रक्रीया र अंग नपुग्नु आदी कारण १ वर्ष पुराना मुद्दा शून्यमा झार्ने लक्ष्यमा चुनौति बनेको उनले बताए। गत वर्ष म्याग्दी अदालतमा ५८९ वटा मुद्दा दर्ता हुने अनुमान गरिएकोमा ५९४ वटा दर्ता भएका छन्। ३८४ वटा मुद्दा फस्यौट गर्ने लक्ष्य रहेकोमा ४८३ वटाको फैसला भएको छ। ३६ वटा मुद्दाको निरन्तर सुनुवाई गरिएकोमा २३ वटा फर्स्यौट र १३ वटा बाँकी रहेका छन्। अदालतले मुद्दालाई सरल, सामान्य र विशेष समूहमा विभाजन गरेर सुनुवाई गर्ने अभ्यास गरेको छ। विचाराधीन १६ वटा मुद्दासँग सम्बन्धित २४ जना पुरुष र ६ जना बालबालिका गरि ३० जना थुनामा रहेका छन्। त्यसैगरी गत आर्थिक वर्षमा म्याग्दी अदालतको फैसलाबाट ३ जना महिला र ५९ जना पुरुष सहित ६२ जना कैदका लागि कारागार चलान भएका छन् । जरिवाना नतिरेवापत जेल चलान हुने ४ जना छन्। गत वर्ष जिम्मेवारी सरेर आएका ८ र २६ नयाँ मुद्दामा दोषी ठहर भएकाहरुबाट ११६ वर्ष ५ महिला २७ दिन कैद र ९९ लाख ४७ हजार ५१८ रुपैयाँ जरिवाना असुल उपर भएको छ। कार्यान्वयनका लागि निवेदन परेका ३९ वटा मुद्दाको ६१३ वर्ष ७ महिना २४ दिन कैद र ३ करोड ९८ लाख ७१ हजार ६११ रुपैयाँ जरिवाना असुल उपर गर्न बाँकी छ।"
सिमलताल पहिरो : मृतकका परिवारलाई मधेस सरकारले एक लाख दिने,"धनुषा : मधेस प्रदेश सरकारले गत असार २८ गते त्रिशूली नदीमा बस दुर्घटनामा परेका मधेस प्रदेशका मृतकका परिवारलाई एक लाखका दरले राहत दिने भएको छ । मधेस प्रदेशका मुख्यमन्त्री शतिशकुमार सिंहले मधेसका जिल्लाका मृतकका पीडित परिवारलाई प्रतिव्यक्ति एक लाखका दरले राहत उपलब्ध गराउने बताए। 'दुर्घटनामा परी ज्यान गुमाउनेका पीडितपरिवारलाई राहत दिने घोषणा गरेका छौँ', मुख्यमन्त्री सिंहले भने, 'मुख्यमन्त्री कार्यालयले घोषणा गरिसकेको छ ।' मुख्यमन्त्री सिंहले प्रमुख जिल्ला अधिकारीको सिफारिसका आधारमा सो राहत रकम प्रदान गर्ने बताए। रासस"
"शिक्षा प्रणाली : बहस धेरै, प्रतिफल न्यून","शिक्षाको गुणस्तरमा अघि बढ्दै गर्दा सहरी र ग्रामीण क्षेत्रबीचको शैक्षिक अवसरहरूमा रहेको असमानता एउटा महत्त्वपूर्ण चुनौती हो। नेपालको वर्तमान परिवेशलाई नियाल्दा जताततै चर्चाको विषय बन्न पुगेको छ नेपालको शिक्षा प्रणाली। सामाजिक सञ्जालदेखि युट्युबका विभिन्न पोड्कास्टमा हाम्रो शिक्षा प्रणालीको धेरै असन्तुष्टिका पोकाहरू झल्काइएको सुनिन्छ। यति धेरै र चर्चा हुँदा पनि किन हाम्रो शिक्षा प्रणालीले आफ्नो रूप परिवर्तन गर्न सकेको छैन त ? के हाम्रो शिक्षा प्रणाली त्यति नै नाजुक छ जति हामी विभिन्न माध्यमबाट सुनिने गर्छौं। नेपालको शिक्षा प्रणालीको इतिहासले वर्तमान चुनौतीहरूलाई बुझ्न महत्त्वपूर्ण भूमिका खेल्छ। नेपालको शिक्षा प्रणाली ऐतिहासिक सन्दर्भबाट प्रभावित भएर समयसँगै विकसित भएको छ। विभिन्न अवधिमा नेपालमा शिक्षा निश्चित विशेषाधिकार प्राप्त वर्गहरूमा सीमित थियो, जसले शिक्षाको व्यापक पहुँचमा बाधा पुर्याएको थियो। यस ऐतिहासिक बहिष्कारले आज नेपालमा शिक्षाको पहुँच र गुणस्तरमा दिगो प्रभाव पारेको छ। १९औं र २०औं शताब्दीको प्रारम्भमा राणा शासनकालमा शिक्षालाई जनसंख्यामाथि शक्ति र नियन्त्रण कायम राख्ने औजारको रूपमा नियन्त्रण र प्रयोग गरिएको थियो। शिक्षा प्रणाली सामान्य जनताको शैक्षिक आवश्यकतालाई बेवास्ता गर्दै शासक वर्गको हित पूरा गर्न पदनाम गरिएको थियो। राजनीतिक उद्देश्यका लागि प्रयोग भइरहेको शिक्षाको त्यो ऐतिहासिक विरासतले नेपालको शिक्षा प्रणालीको विकासमा अहिलेको परिपाटीमा दिगो प्रभाव पारेको छ। वर्तमान परिवेशमा उक्लिँदा गत असार १३ गते सार्वजनिक भएको एसईई परीक्षाको नतिजाले त शिक्षा प्रणाली र नेपालका विभिन्न विद्यालयले दिने शिक्षण सिकाइ माथि ठूलो प्रश्न खडा गरेको छ। एसईईमा सहभागी ४ लाख ६४ हजार ७ सय ६५ विद्यार्थीमध्ये २ लाख २२ हजार ४ सय ७२ जना मात्र कक्षा ११ मा भर्नाका लागि योग्य भए। अरू करिब ५२ प्रतिशत अर्थात् २ लाख ४२ हजार ३ सय १३ विद्यार्थी नन्ग्रेडेड भए। उनीहरूले अहिलेको नतिजाका आधारमा माथिल्लो कक्षा अर्थात् ११ कक्षा भर्ना हुन पाउँदैनन्। एसईईको यो नतिजाले देशमा रहेको विद्यालयको शिक्षण अवस्था र यसले प्रदान गर्ने शिक्षा माथि गुणस्तरको प्रश्न त उठेको नै छ। भावी दिनमा यसले कस्तो असर पार्नेछ र कुन बाटो अपनाउने भन्ने कुरालाई मध्यनजर गर्दै अघि बढ्न आवश्यक देखिन्छ। विद्यार्थी फेल हुनुलाई विद्यालय, शिक्षकलाई मात्र दोष दिनु एक मूर्खता हो। पास हुने विद्यार्थी सन्दर्भमा कुनै एक विद्यालयको ३ जना विद्यार्थीले ४ जीपीएसम्म ल्याए। यी यस्ता अवस्थालाई हेर्दा विद्यालय र शिक्षकको शिक्षणलाई मात्र हैन, विद्यार्थीको मेहनत र लगभगले पनि नतिजामा भर पर्छ भन्ने पुष्टि गर्छ। अहिले एसईईको नतिजा र शिक्षा प्रणालीबारेमा मोबाइलको स्टाटसदेखि पोड्कास्टको हरेक क्लिपमा सुनिए पनि केही दिनपछि यी कुरा सेलाउने छन्। जसपछि शिक्षा प्रणाली माथी उब्जिएका प्रश्नहरू पनि सेलाउँछन्। जुन आजको लाजमर्दो याथर्थ हो। यी सवाल त विद्यालय तहको शिक्षण सिकाइ, विद्यालयको अवस्थासँगै विद्यार्थीको क्षमताको भए यता विश्वविद्यालयको अवस्था नियाल्ने हो भने योभन्दा बढी नाजुक अवस्थामा छ। एक त विद्यार्थी छैनन् भनेर विश्वविद्यालयहरू गुनासो गर्छन् अर्को आफ्नो गुणस्तर भने बढाउन सक्दैनन्। लगभग ७० प्रतिशत विद्यार्थी प्लस टु सकेर बिदेसिने तर्खरमा रहन्छन्। हाम्रो शिक्षा प्रणाली अस्थिर, गुणस्तरहीन, राजनीतिग्रसित छ भन्ने थाहा पाएर पनि यहीँ बसेर पढ्छु भन्ने विद्यार्थी अहिले कमै पाइन्छ। धेरै विद्यार्थी बिदेसिने बाटोमा छन्। विदेशको विश्वविद्यालय, त्यहाँको पढ्दै कमाउने वातावरण र स्थिर शिक्षा प्रणालीबाट नेपाली विद्यार्थी लोभिएका छन्। नलोभिऊन् पनि कसरी यहाँ बसेर पढाइ नै सकेर बस्दा पनि जागिर मिल्ने हो कि हैन भनेर टुंगो हँुदैन। मिलिहाले पनि आफूले पढाइमा लगानी गरेको आर्थिक नै उठाउन धौ धौ पर्छ। अहिलेको परिवेशमा शिक्षामा गुणस्तरको प्रमुख समस्या बन्न पुगेको छ। भर्नादर वृद्धि गर्न र शैक्षिक सुविधाहरू सुधार गर्ने प्रयासको बाबजुद विशेषगरी सहरी र ग्रामीण क्षेत्रबीच शिक्षाको गुणस्तरमा असमानता कायम छ। परीक्षा उन्मुख शिक्षामा विद्यार्थीका बीचमा आलोचनात्मक सोच र व्यावहारिक सीप विकासमा सीमितता ल्याएको छ। अहिलेको परिवेशमा शिक्षाको गुणस्तरको प्रमुख समस्या हो। शिक्षाको गुणस्तरमा अघि बढ्दै गर्दा सहरी र ग्रामीण क्षेत्रबीचको शैक्षिक अवसरहरूमा रहेको असमानता एउटा महत्त्वपूर्ण चुनौती हो। सबै विद्यार्थीले उच्च गुणस्तरको शिक्षा प्राप्त गर्छन् भन्ने सुनिश्चित गर्नु, तिनीहरूको स्थान जुनसुकै भए तापनि अझ समतामूलक समाज निर्माण गर्न र राष्ट्रिय विकासलाई अगाडि बढाउन महत्त्वपूर्ण छ। पाठ्यक्रम शिक्षा प्रणालीको अर्को महत्त्वपूर्ण पक्ष हो। जसलाई ध्यान दिन आवश्यक छ। द्रुत रूपमा परिवर्तन भएको संसारमा शैक्षिक सामग्रीका लागि वातावरण संरक्षण र लैंगिक समानताजस्ता वर्तमान मुद्दाहरू प्रतिविम्बित गर्न आवश्यक छ। यी अत्यावश्यक सरोकारहरूलाई सम्बोधन गर्न पाठ्यक्रम अध्यावधिक गरेर हाम्रा विद्यार्थीलाई २१औं शताब्दीका चुनौतीहरूको सामना गर्न सक्षम विश्वका सचेत नागरिक बन्न सशक्त बनाउन सक्छौं। शिक्षाको राजनीतीकरण वर्तमान परिप्रेक्ष्यमा महत्त्वपूर्ण चुनौती बनेको छ। शैक्षिक संस्थामा राजनीतिक हस्तक्षेप, योग्यताभन्दा पनि राजनीतिक आबद्धताका आधारमा पदाधिकारी नियुक्ति र शिक्षालाई राजनीतिक प्रचारको औजारका रूपमा प्रयोग गर्ने कार्यले शिक्षा प्रणालीको स्वायत्तता र प्रभावकारितामा आँच पुर्याएको छ। यस हस्तक्षेपले वातावरणीय संरक्षण र लैंगिक समानताजस्ता महत्त्वपूर्ण मुद्दाहरूलाई प्रभावकारी रूपमा सम्बोधन गर्ने प्रणालीको क्षमतामा बाधा पुर्याएको छ। हाम्रो शिक्षा प्रणालीमा धेरै समस्या छन्। सरकारले शिक्षामा गर्नुपर्ने पहल गरेको छैन। सरकार राजनीतिक भागबन्डामा रुमलिएको छ। नयाँ शिक्षामन्त्री नियुक्त भएर सुमना श्रेष्ठ आउँदा देशभर हल्ला थियो अब केही हुन्छ अनि देशको शिक्षा प्रणालीले स्थिरता पाउँछ भनेर। विगतभन्दा सुधार हुने क्रमलाई जारी राखिँदै गर्दा मन्त्री बनेको ६ महिना पनि नपुगी राजीनामा दिनु पर्यो। यो अवस्थालाई हेर्दा राजनीतिक उथलपुथलले निम्त्याएको खटपटले पनि हाम्रो शिक्षा प्रणालीमा गहिरो असर परेको छ। वर्तमान परिप्रेक्ष्यमा नेपालको शिक्षा प्रणाली आन्तरिक र बाह्य दुवै पक्षबाट प्रभावित भई महत्त्वपूर्ण परिवर्तन हुँदैछ। शिक्षामा पहुँच विस्तार गर्ने, पूर्वाधार सुधार गर्ने र पाठ्यक्रमको मापदण्ड वृद्धि गर्ने काममा प्रगति भएको भए। तर पनि बहिष्कार र राजनीतिक हस्तक्षेपको ऐतिहासिक विरासतबाट उत्पन्न चुनौतीहरू भने कायमै छन्।"
कालीगण्डकीमा स्नान गर्नेको घुइँचो,"पर्वत : हिन्दुहरुको पबित्र पर्व हरिशयनी एकादशीको दिन आज घर घरमा तुलसीको बिरुवा रोपेर चतुर्मास व्रत थालनी गरिँदैछ। आजैदेखि चर्तुमास पर्व पनि सुरु हुँदैछ। महत्वपूर्ण पर्व हरिशयनी एकादशीका अबसरमा पवित्र कालीगण्डकी नदिमा स्नान गर्नेको आज बिहानैदेखि घुइँचो लागेको छ। पर्वतको प्रसिद्ध धार्मिक तीर्थस्थल मोदीवेणी, सेतीबेणीधाम, पुर्तिघाट, गोपाङ, नयाँपुल, खनियाघाट, मिलनचोक, वारीबेनी लगायतका नदि तटमा बिहानैदेखि स्नान गर्नेको घुइँचो लागेको छ। मोदी र कालीगण्डकी नदीको संगमको रुपमा रहेको मोदीबेणीधाममा भजन कृतनसहित विशेष कार्यक्रम समेत राखिएको छ। त्यस्तै पर्वत, स्याङ्जा र गुल्मी तथा गण्डकी र लुम्बिनी प्रदेशको सिमानामा रहेको विश्वकै ठूलो शालिग्राम शिला रहेको सेतीबेणीमा पनि स्नान गर्न टाढा टाढाबाट श्रद्धालुहरु आइपुगेका छन्। मोदीवेणीमा स्नान गर्नका लागि पर्वत, बागलुङ्ग, स्याङ्गजा र कास्कीबाट हजारौको संख्यामा श्रद्धालुहरु आउने गर्दछन भने सेतीबेणीमा पनि बागलुङ्ग, पर्वत, पाल्पा, अर्घाखाँची, स्याङ्गजा र गुल्मीबाट श्रद्धालुहरु आएका छन्। मुक्तिनाथबाट बगेर आएको र साक्षात बिष्णुको अबतारको रुपमा पुजिँदै आएको शालिग्राम पाइने एक मात्र नदी भएकाले कालीगण्डकीमा स्नान गरी मोदीबेणी परिसरमा रहेको नृसिंह मन्दिरमा पुजा गरेमा मोक्ष प्राप्त हुने धार्मिक विश्वास छ। कालीगण्डकीमा स्नान गरेमा एक हजार गाई दान गरे बराबरको पुण्य मिल्ने भक्तजनको भनाइ छ। हरिशयनी एकादशीको अवसरमा मोदीबेणी र सेतीवेणीमा भजन कृर्तन समेत आयोजना गरिएको छ। आजैका दिन कालीगण्डकीमा स्नान गरेर फर्केपछि घर घरमा रहेका तुलसीको मठमा तुलसी रोप्ने चलन छ। तुलसीको बिरुवालाई धार्मिक तथा स्वास्थ्यको दृष्टिकोणले निकै महत्वपूर्ण मानिन्छ। रासस"
मुगुको दार्मा केन्द्रबिन्दु भएर भूकम्प,काठमाडौं : मुगु जिल्लाको दार्मा आसपास केन्द्रबिन्दु भएर भूकम्प गएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार मुगुको दार्मा आसपास केन्द्रबिन्दु भएर आज बिहान ४ बजेर ४० मिनेटमा तीन दशमलव नौ रेक्टरस्केलको भूकम्प गएको हो । यसअघि गत असार २६ गते नेपालको पूर्वी पहाडी जिल्ला ताप्लेजुङको तापेथोक केन्द्रबिन्दु भएर भूकम्प गएको थियो । नेपालमा पछिल्लो समय साना भूकम्प जाने क्रम जारी छ ।
बाढीले शुक्लाफाँटा राष्ट्रिय निकुञ्जमा क्षति,"महेन्द्रनगर : गत असारमा आएको अविरल वर्षापछिको बाढीले शुक्लाफाँटा राष्ट्रिय निकुञ्जमा क्षति गरेको छ। चौधर नदीको बाढी निकुञ्जभित्र पसेपछि डुबानमा परेर थुप्रै वन्यजन्तु मरेका छन् भने भौतिक संरचनामा समेत क्षति गरेको निकुञ्ज कार्यालयले जनाएको छ। शुक्लाफाँटा राष्ट्रिय निकुञ्जका संरक्षण अधिकृत मनोज ऐरले चौधर नदीसँगै जोडिएको निकुञ्जको लालपानी, राधापुर र मोहनपुर क्षेत्रमा डुबानमा परेर ४ वटा लघुना र १ चित्तल मरेको अवस्थामा भेटिएको जानकारी दिए। 'चौधर नदीको बाढी निकुञ्जपस्दा नदी क्षेत्रका वन्यजन्तु प्रभावित बनेका छन,' उनले भने, 'केही वन्यजन्तु मरेका अवस्थामा फेला पार्यौं।' उनका अनुसार निकुञ्जभित्रका विभिन्न नदी नालामा रहेका एक दर्जन बढी काठे पुल र पक्की पुल बगाएको छ। 'पर्यटक पथमा रहेका काठे पुल र पक्की पुल बगाएको छ। जसका कारण अनुगमन तथा गस्ती गर्नसमेत समस्या भएको छ,' उनले भने। यसपटक महाकाली नदीको पानी भने निकुञ्ज पस्न पाएन। 'विगतमा महाकाली नदी निकुञ्ज पस्ने र कटान हुने गर्थ्यो। यसपटक महाकालीको बाढी निकुञ्जभित्र आउन पाएन,' ऐरले भने, 'जसले गर्दा शुक्लाफाँटाको बाह्रसिंगाको बासस्थानमा क्षति हुन पाएन।' बाढीले पुल बगाएपछि बर्कोला भएर निकुञ्ज प्रवेश गर्ने बाटो अवरुद्ध भएको छ। त्यसैगर बाढीले निकुञ्जको हिरापुरमा रहेको कृष्णसार संरक्षित क्षेत्रमा समेत क्षति पुर्याएको संरक्षण अधिकृत ऐरले बताए। 'कृष्णसार संरक्षित क्षेत्रमा पनि तारबार भत्काएको छ। निकुञ्ज कार्यालयमा समेत बाढीले क्षति गरेको छ,' उनले भने। निकुञ्ज कार्यालय र निवाससमेत डुबानमा परेपछि कार्यालयका फाइलहरूमा क्षति भएको छ।"
गृह मन्त्रालयले गठन गरेको कार्यदलले सुरू गर्यो सिमलताल दुर्घटनाको अध्ययन,"काठमाडौं : चितवनको सिमलतालमा पहिरोसँगै त्रिशूली नदीमा खसेका दुईवटा यात्रुबाहक बससँगै बेपत्ता यात्रुहरुको घटनाबारे कार्यदलले काम सुरु गरेको छ। बुधबार घटनास्थल पुगेर गृह मन्त्रालयद्वारा गठन गरिएको कार्यदलले आफ्नो काम सुरु गरेको हो। गत असार २८ गते चितवनको सिमलतालमा पहिरोसँगै बगेर त्रिशूली नदीमा दुई बस खसेर यात्रु सहित बेपत्ता भएको थियो। गृहमन्त्री रमेश लेखकले पद बहालीका क्रममा उक्त घटना अध्ययन गरी प्रतिवेदन दिन मन्त्रालयका सहसचिव छवि रिजालको संयोजकत्वमा कार्यदल गठन गरेका थिए। दश दिनको कार्यादेश दिइएको कार्यदलले बुधबार घटनास्थल पुगेर अध्ययन थालेको हो। सो क्रममा घटनाको प्रकृती पहिरोको स्रोत, बाटोको भौगोलिक अवस्थाका बारेमा सरोकारवालासँग छलफल गर्दै कार्यदलले अहिले सम्म खोजी कार्यका लागि भएका प्रगतिको विषयमा समेत जानकारी लिएको छ। सरोकारवालाहरुले उच्चस्तरीय प्रविधिको प्रयोग गरेर सिमलताल घटना अध्ययन गर्न सुझाव दिएका थिए। चितवनको भरतपुर महानगरपालिका२९ अन्तर्गत नारायणगढमुग्लिन सडकको सिमलतालमा लेदोसहितको पहिरोले बगाई त्रिशूली नदीमा बेपत्ता भएका दुईवटा बसमा रहेका ६५ यात्रुमध्ये अहिलेसम्म १८ जनाको शव भेटिएको छ। असार २८ गते बिहान सिमलतालमा वीरगन्जबाट काठमाडौं आउँदै गरेको वाग्मती प्रदेश ०३००६ ख १५१६ नं र काठमाडौंबाट गौरतर्फ जाँदै गरेको वाग्मती प्रदेश ०३००१ ख २४५९ नम्बरको बस लेदोसहितको पहिरोले बगाई त्रिशूली नदीमा बेपत्ता भएको थियो।"
हात्ती आक्रमणको सधैं डर,"भारतको कर्तनियाघाट वनविहानबाट आउने जंगली हात्ती धपाउन मधुवन नगरपालिकाको सीमावर्ती क्षेत्रमा निर्माण गरिएको मचान। तस्बिर : यादव आचार्य गुलरिया : बर्दियाको ठाकुरबाबा नगरपालिका२ पेरहनी निवासी ५२ वर्षीय शिवप्रसाद थारु सोमबार जंगली हात्तीको आक्रमणमा परी अनाहकमै ज्यान गुमाए। बर्दिया राष्ट्रिय निकुञ्जको भित्री क्षेत्र अम्रेनीमा कुलो मर्मतमा पुगेका उनले ज्यान गुमाउनुपर्यो। उनको निधनले पेरहनी गाउँ शोकसँगै त्रासमा छ। उनीसँगै रहेका सुजनपुरका २५ वर्षीय विश्राम थारु घाइते भए। जंगली हात्तीको आक्रमणमा परी हात भाँचिएका घाइते थारुको ठाकुरबाबा नगर अस्पतालमा उपचार सम्भव नभएपछि बाँकेको नेपालगञ्ज पठाइएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले बताए। कुलो मर्मतको लागि अनुमति लिएर टोली अम्रेनी पुगेको थियो। निकुञ्जको कोर एरिया भएका कारण हात्तीले आक्रमण गर्यो। बर्दियामा १ सय ५० भन्दा बढी जंगली हात्ती छन्। १ सय २० वटा त रैथाने नै छन्। बर्दिया राष्ट्रिय निकुञ्ज तथा मध्यवर्ती क्षेत्रमा मात्र होइन भारतको कर्तनियाघाट वन विहार र नेपालको बर्दिया राष्ट्रिय निकुञ्ज जोड्ने अन्तर्राष्ट्रिय खाता जैविकमार्गको मध्वर्ती क्षेत्रका गाउँहरूमा पनि जंगलीहात्तीहरूबाट धनजनको क्षति हुने गरेको छ। सो क्षेत्रमा हात्ती आक्रमण न्यूनीकरण गर्ने उद्देश्यले हात्ती आएको सूचना प्रवाह गर्न साइरन जडान गरिएको डिभिजन वन कार्यालय बर्दियाका प्रमुख प्रवीण विडारीले बताए। हात्ती प्रवेश गर्ने मार्गमा जडान गरिएको विद्युतीय तारवार हात्तीले छुनेबित्तिकै जोडसँग साइरन बज्छ। साइरन बज्ने भएका कारण स्थानीयले हात्ती आएको जानकारीसँगै सुरक्षित हुने अवसर पाउँछन्। साइरन बज्नेबित्तिकै सबै स्थानीय चनाखो हुने र सुरक्षित हुन ठूलो सहयोग पुग्दै आएको छ। खाता जैविकमार्ग क्षेत्रमा हात्तीमानव वन्यजन्तु द्वन्द्व न्यूनीकरणका लागि मधुवन नगरपालिका ५, गाउँ नं १० शक्तिपुरमा स्थानीयको बालीनाली हात्तीले क्षति पुर्याउने भएकाले क्षति न्यूनीकरण गर्न पक्की मचान निर्माण गरिएको छ। करिडोर भएका कारण सो क्षेत्रमा भारतबाटसमेत बेलाबेलामाा हात्तीहरूको झुन्ड आउने गर्छन्। प्रमुख बिडारीले थपे, डिभिजन वन कार्यालय बर्दियाको ६ लाख ५० हजार र स्थानीय जनश्रमदान ७२ हजार गरी कुल ७ लाख २२ हजार रुपैयाँको लागतमा ३ तले पक्की मचान निर्माण गरेका छौं। खाता जैविकमार्ग क्षेत्रमा ३६ वटा सामुदायिक र ३ वटा धार्मिक गरी ३९ वटा सामुदायिक वन छन्। जसअन्तर्गत पर्ने सम्झना र सोमलपुर सामुदायिक वनमा १ हजार २५० मिटर विद्युतीय तारबारमा साइरन फिट गरिएको खाता समन्वय समितिका अध्यक्ष हरि गुरुङले बताए। हात्ती आएको सूचना प्रवाह गर्न साइरन प्रभावकारी हुन्छ। यसै वर्षदेखि साइरन प्रविधि जडान भएकाले परीक्षणकै क्रममा रहने उनले प्रष्ट्याए। पछिल्लो समय राष्ट्रिय तथा सामुदायिक वनहरूको हैसियत सप्रिएपछि वन्यजन्तुहरूको चहलपहल बढेको छ। जंगल क्षेत्रमा बन्यजन्तु बढेसँगै मानविय द्वन्द्व पनि उत्कर्षमा पुगेको उनको भनाइ छ। डिभिजन वन कार्यालय बर्दियाका सहायक वन अधिकृत द्रोणराज शर्माका अनुसार ०७० सालदेखि ०८१ असार अन्तिम सातासम्म वन क्षेत्रमा विभिन्न वन्यजन्तुहरूको आक्रमणमा परी २१ जना मानिसको मृत्यु भएको र ४९ जना घाइते भएका छन्। त्यस्तै २ सय ८१ वटा पशुधन क्षति भएको छ भने ४२ जनाको घरगोठ क्षति तथा ३ सय ५९ जनाको अन्नवाली क्षति भएको अधिकृत शर्माको भनाइ छ।"
गुल्मीको रेसुंगामा साउने मेला सुरू,"गुल्मी : गुल्मीको धार्मिक तथा ऐतिहासिक पर्यटकीय क्षेत्र रेसुंगामा एक महिने साउने मेला सुरू भएको छ । साउन १ गतेदेखि रेसुंगामा दर्शन गर्ने श्रदालुको घुइँचो लाग्ने गरेको हो । रेसुङ्गाको आफ्नै धार्मिक तथा ऐेतिहासिक महत्व भएकाले पनि यहाँ स्नान, मन्दिरमा पुजाआरधाना, भजन कीर्तन तथा नृत्य पूजा हुने गर्दछन् । रेसुंगामा रहेको पोखरीमा स्नान गरेमा सम्पूर्ण पाप नष्ट भइ पुण्य प्राप्त हुने धार्मिक विश्वास छ । साउन महिनाको पहिलो दिन नै रेसुंगामा बिहानैदेखि श्रदालुको भीड लागेको छ। विगतका वर्षमा जस्तै यसवर्ष पनि साउने मेला सुरु भएकाले यहाँ बिहानैदेखि श्रदालुहरूको भीडभाड लाग्ने गरेको रेसुंगा संरक्षण समितिका अध्यक्ष सुरेशचन्द्र भुसालले जानकारी दिए । रेसुंगामा साउनभरे र एकादशीका दिन विशेष मेला लाग्ने गर्छ । एकादशी पर्वका दिन भगवान विष्णुको प्रतिका रुपमा तुलसीको दामोदरसँग विवाह र विशेष पूजा गरेर मनाउने प्रचलन छ। हरिबोधिनी एकादशी पर्वको अवसरमा रेसुङ्गा पोखरीमा स्नान गर्ने,तुलसीको विवाहसँगै विभिन्न भगवानको पूजाआरधाना गर्ने गरिन्छ । धार्मिक तथा पर्यटकीय क्षेत्र रेसुङ्गामा वर्त बसेर पोखरीमा स्नान गरी भगवान्को पूजा गरेपछि मनोकांक्षा पुरा हुने धार्मिक विश्वास छ । त्यसकारण रेसुंगामा गुल्मी,पाल्पा,स्याङ्जा,अर्घाखाँची लगायतका जिल्लाबाट श्रदालु भक्त आउने गरेको संरक्षण समितिका अध्यक्ष भुसालले बताए । पछिल्लो समय रेसुङ्गामा पुग्ने सडक कालोपत्रे र जिल्लाको सदरमुकाम तम्घास बजारदेखि सवारीको पहुँच भएकाले प्रत्येक वर्ष श्रदालु र पर्यटकको संख्या बढ्दो छ । विगतका तुलनामा रेसुङ्गामा हरेक समय लाग्ने मेला थप व्यावस्थित भएकाले विभिन्न स्थानबाट भक्तहरू आइरहेको श्रदालु बताउँछन् । रेसुंगा नगरपालिका गुल्मीले रेसुंगामा पर्यटन पर्वद्धन गर्न जाउँ हिंड रेसुंगा अभियान नै संचालन गरेको छ । नगरपालिकाले सञ्चालन गरेको उक्त अभियानले यस क्षेत्रको प्रचारप्रसार तथा पर्यटक भित्राउन थप टेवा पुगेको होटल पौवा रेसुंगा शाखाका व्यावस्थापक प्रदीप घिमिरेले जानकारी दिए । उनका अनुसार, साउने मेलालाई केन्द्रित गरेर रेसुंगामा रहेका मन्दिर व्यावस्थित र पोखरीलाई थप आर्कषक बनाइएको छ । सदरमुकाम तम्घासदेखि नजिकै पर्ने रेसुंगामा नागरिकको धार्मिक विश्वास बढ्दै गएकाले दैनिक पर्यटकको संख्या बढिरहेको उनले बताए । प्राकृतिक सम्पदा र सौन्दर्यताले भरिपुर्ण मानिने रेसुङ्गामा चिसो हावापानी, बनस्पति , जीवजन्तू र पशुपन्छीको विविधता पाइन्छ । रेसुङ्गा अबस्थित भ्यु टावरबाट अन्नपूर्ण,धौलागिरी र माछापुच्छ्रे हिमशृंखला सहित तम्घास बजारको अवलोकन गर्न सकिन्छ । रेसुंगामा पुगेर मन्दिरमा पूजा र पोखरीमा स्नान गरेपछि हालसम्म गरेका पाप पखालिन्छ भन्ने धार्मिक विश्वास छ ।"
सिन्धुलीमा एकसाथ दुई रंगशाला,"कालिमाटीमा १३ करोड ४३ लाख ५८ हजार ३९७ रुपैयाँ लागतमा सुविधा सम्पन्न खेलकुद मैदान सिन्धुली : सिन्धुली जिल्लामा एकैसाथ दुई वटा सुविधा सम्पन्न रंगशाला निर्माण भएको छ। बागमती प्रदेश सरकारको आर्थिक सहयोगमा कमलामाई नगरपालिका५ कालिमाटीमा र दुधौली नगरपालिका९ दुधौली बजारनजिकै रंगशाला निर्माण गरिएको हो। दुईवटै रंगशालाको निर्माण प्रक्रिया सकिएको नगरपालिकाले जनाएका छन्। कालिमाटी रंगशाला तामाङ मरिण कन्ट्रक्सन र दुधौली रंगशाला निर्माण एएमपाइनस जेभीले ठेक्का पाएका थिए। दुवै रंगशालाको दर्शक क्षमता एक हजार पाँच सय छ। कालिमाटीमा १३ करोड ४३ लाख ५८ हजार ३९७ रुपैयाँ लागतमा सुविधा सम्पन्न रंगशाला निर्माण गरिएको कमलामाई नगरपालिकाका सूचना अधिकारी सागरकुमार ढाकालले जानकारी दिए। उक्त रंगशाला पूर्वकृषिमन्त्री तथा संघीय सांसद हरिबोल गजुरेलले हालै सिलान्यास गरेका थिए। एक सय मिटर लम्बाइ र ६० मिटर चौडाइको कालीमाटीमा रंगशाला निर्माण गरिएको ढकालको भनाइ छ। लामो समयको प्रतिक्षापछि कालिमाटीमा पार्किङ, चेन्जिङ रुम, शौचालय, खेल मैदान, अफिसियल रुम, मिटिङ हललगायतका सुविधासहितको रंगशाला निर्माण सम्पन्न भएको छ, ढकालले भने। दुधौली नगरपालिकामा बागमती प्रदेशको सामाजिक विकास मन्त्रालयको सहयोगमा डीपीआर तयार पारी सोही अनुसार क्षेत्रीय रंगशाला निर्माण सम्पन्न गरिएको नगरपालिकाका प्रमुख दिनेशकुमार अधिकारीले जानकारी दिए। यहाँ क्षेत्रीय रंगशाला बनाउने काम सकिएको छ, उनले भने, एक हजार पाँच सय दर्शक क्षमताको रंगशाला निर्माण सकिएको छ। अब नगरपालिकाले उक्त रंगशाला सञ्चालनको व्यवस्थापन गर्ने छ। अधिकारीका अनुसार दुधौली क्षेत्रीय रंगशाला निर्माणका लागि ६ करोड ९४ लाख ९२ हजार ४ सय ७४ रुपैयाँ खर्च गरिएकोे छ। दुधौलीमा २४ रोपनी तीन आना क्षेत्रफलमा रंगशाला निर्माण गरिएको हो। यो रंगशाला करिब पाँच वर्षमा निर्माण सकिएको हो। रंगशाला निर्माणले जिल्लाको विकासमा ठूलो पड्को मार्ने जिल्ला खेलकुद विकास समितिका अध्यक्ष वीरबहादुर थिङ (विशाल) ले बताए। जिल्लामा यस्ता रंगशालाहरू निर्माणले युवा शक्तिमा खेलका माध्यमबाट आफू र राष्ट्रलाई चिनाउन सक्ने क्षमताको विकास गर्न सहयोग पुग्नेछ, उनले भने। जिल्लामा रंगशाला नहुँदा खेल गतिविधि सञ्चालन गर्न समस्या हुँदै आएको थियो। जिल्लामा सुविधा सम्पन्न रंगशाला निर्माण भएसँगै खेलाडीहरूमा पनि उत्साह थपिएको छ। अब कुनै खेलकुदका गतिविधि सञ्चालन गर्न जिल्लामा व्यवस्थित खेल मैदानको अभाव नहुने उनीहरूको भनाइ छ। यसअघि जिल्ला खेलकुद प्रतियोगिताको आयोजना गर्दा सार्वजनिक चौर, खोलाको बगर र विद्यालयका चौर खोज्दै हिँड्नुपर्ने बाध्यता थियो। अब त्यो समस्याको अन्त्य भएको छ, अध्यक्ष थिङले भने। जिल्लामा दुईवटा रंगशाला निर्माण सम्पन्न भए पनि सञ्चालनमा भने आउन सकेको छैन। निर्माण कम्पनीले रंगशालाहरू निर्माण सम्पन्न गरे पनि प्रदेश सरकारलाई नबुझाउँदा र प्रदेशले स्थानीय सरकारलाई हस्तान्तर नगर्दा रंगशाला सञ्चालनमा आउन नसकेको हो।"
काठमाडौं महानगरले न्युरोडमा फुटपाथ विस्तारको काम पुन: थाल्यो (तस्बिर),काठमाडौं : काठमाडौं महानगरपालिकाले न्यूरोड क्षेत्रको फुटपाथ विस्तारको काम पुन: सुरु गरेको छ। उच्च अदालत पाटनबाट आदेश आएसँगै महानगरपालिकाले न्यूरोडमा सडक भत्काएर बुधबारबाट फुटपाथ विस्तारको काम थालेको हो। यस अगाडि सडक डिभिजन कार्यालय र काठमाडौं महानगरबीच आपसी समन्वयन नहुँदा विवाद भएको थियो । मापदण्ड अनुसार नभएको भन्दै काठमाडौं महानगरपालिकाले न्यूरोडको जुद्ध शालिकदेखि इन्द्रचोकसम्मको सडकको दायाँबायाँ सडक काटेको थियो । महानगरको कदम कानुन विपरित भएको भन्दै सडक डिभिजन कार्यालयले उक्त क्षेत्रको सडक मर्मत गर्दै पुन: कालोपत्रे गरेको थियो। विवादका बीच रोकिएको काम उच्च अदालत पाटनका न्यायाधीशद्वयको संयुक्त इजलासबाट महानगरपालिकाले माग गरे बमोजिमको अन्तरिम आदेश दिएपछि पुन : विभागले गरेको पिच भत्काएर काम अगाडि बढाइएको हो। आज डोजर लगाएर सडकको दायाँबायाँ भत्काउन थालिएको छ ।
"चितवनमा रेलमार्गको अवलोकन गर्न आएको टोलीमाथि आक्रमण, गाडीमा लगाए आगो","चितवन: चितवनमा प्रस्तावित रेलमार्गको अवलोकन गर्न आएको टोली चढेको गाडीमाथि आगजानी भएको छ। भरतपुर महानगरपालिका  ७ स्थित नगर प्लटिङमा प्रस्तावित रेलमार्गको अध्ययन गर्न आएको टोलीमाथि स्थानीयले आक्रमणको प्रयास समेत गरे। बुधबार दिउँसो भरतपुर महानगरपालिका ७ मा पुगेको आरएच कन्सल्टेन्सीको बागमती प्रदेश ०१,०३० च ७१९० नम्बरको गाडीमा आगजनी गरेका हुन्। गाडीलाई स्थानीयले नियन्त्रणमा लिएका थिए। नियन्त्रणमा लिएको गाडी उनीहरूले प्रहरीकै अगाडि आगजनी गरिदिएका हुन्। प्रस्तावित पूर्वपश्चिम रेलमार्गको गुगल म्याम सर्भे गर्न आएका कर्मचारीमाथि आक्रमणको प्रयास भएको हो। भरतपुर महानगरपालिकाको दमकलले आगो निभाएको हो। केही स्थानीयले चालकबाट चाबी खासेर गाडी नियन्त्रणमा लिएर आगजनी गरेका हुन्। मंगलबार भरतपुर महानगरपालिका ८ मा सर्भे गरेको थियो । भरतपुरका विभिन्न घना बस्ती भएका वडाबाट जाने गरी सर्भे गरिएको भन्दै स्थानीय बासिन्दाले चरणवद्ध संघर्षका कार्यक्रम गर्दै आएका छन् ।"
सिमलताल बस दुर्घटना अध्ययन गर्न कार्यदल टोली चितवनमा,"काठमाडौं : चितवनको सिमलतालमा पहिरोसँगै बगेर त्रिशूली नदीमा दुई बस खसेर यात्रु बेपत्ता भएका घटनाको अध्ययन गर्न गृहमन्त्रालयद्वारा गठित कार्यदलले आफ्नो काम थालेको छ । गृहमन्त्री रमेश लेखकले पद बहालीका क्रममा उक्त घटना अध्ययन गरी प्रतिवेदन दिन मन्त्रालयका सहसचिव छवि रिजालको संयोजकत्वमा कार्यदल गठन गरेका थिए। दश दिनको कार्यादेश दिइएको कार्यदलले आज घटनास्थल पुगेर अध्ययन थालेको कार्यदलका सदस्य नेपाल प्रहरीका प्रहरी बरिष्ठ उपरीक्षक भूपेन्द्र खत्रीले राससलाई जानकारी दिए। उनका अनुसार अहिले घटनास्थलको अध्ययन भइरहेको छ । रिजाल संयोजक रहेको कार्यदलमा प्रहरी वरिष्ठ उपरीक्षक खत्रीसहित सशस्त्र प्रहरीका प्रहरी वरिष्ठ उपरीक्षक शङ्कर खनाल, विपद् प्राधिकरणबाट सन्ध्या सिग्देल, यातायात व्यवसायी सरोज सिटौला र भौतिक पूर्वाधार मन्त्रालयका प्रतिनिधिका रूपमा प्रकाश भण्डारी छन्। आवश्यक घटनास्थल अध्ययन, प्रत्यक्षदर्शी, बाँचेका व्यक्ति, उद्धार टोली, स्थानीय प्रशासनलगायतसँग छलफल गरेर प्रतिवेदन तयार पार्ने कार्यदलले जनाएको छ । कार्यदलले घटनाका कारण र आगामी दिनमा त्यस्ता घटना हुन नदिन अपनाउनुपर्ने उपायसम्बन्धमा सुझाव दिने तथा बसमा सवार यात्रुका परिवारलाई राहत उपलब्ध गराउने सन्दर्भमा पनि अध्ययन गर्नेछ । बसमा सवार ६५ जनामध्ये तीनजना बाँच्न सफल भएका थिए भने अरु सबै बेपत्ता भएका छन्। अहिलेसम्म १७ जनाको शव फेला परेको छ । अन्य यात्रुको अवस्था अज्ञात छ ।"
त्रिशुलीमा बेपत्ता पटेल दम्पत्ती फेला नपरेपछि कुशको शव बनाएर गरियो दाहसंस्कार,"वीरगन्ज : चितवनको सिमलताल दुर्घटनामा परी बेपत्ता भएका दम्पत्ती फेला नपरेपछि कुशको शव बनाएर उनीहरूको अन्तिम दाहसंस्कार गरिएको छ। नदीमा बेपत्ता भएको करिब एक हप्ता हुँदासम्म उनीहरूको अत्तोपत्तो नलागेपछि परिवारजन र आफन्तले कुशको शव बनाएर अन्तिम दाहसंस्कार गरिदिएका हुन्। बाराको प्रसौनी गाँउपालिका वडा नम्बर १ नकटुवाका ४८ वर्षीय ताराचन्द पटेल र उनकी पत्ती ४३ वर्षीया कुसमी देवीको अवस्था दुर्घटना भएको ६ दिन भइसक्दा पनि पत्ता लाग्न सकेको छैन । दुर्घटनामा परी नदीमा बेपत्ता भएको ६ दिन वितिसक्दा पटेल दम्पत्ती नभेटिएपछि बुधबार उनीहरूका परिवारजनले रितिरिवाजअनुसार कुशको शव बनाएर अन्तिम दाह संस्कार गरेका हुन् । एउटै पचाठी (डोली)मा कुशले बनाइएको दुवै शव राखेर त्रिवेणी नदीस्थित चटियाबाबा घाटमा अन्तिम संस्कार गरिएको हो। मृतक ताराचन्दका जेठा छोरा मदन पटेलले बुवाआमाको शवमा दागबत्ती दिएर अन्तिम दाहसंस्कार गरेका हुन्। १३ दिने किरियामा पनि मदन नै बसेका छन् । घटना भएको ६ दिन बितिसक्दा पनि दाइभाउजुको अत्तोपत्तो नलागेपछि हिन्दु रितिरिवाज अनुसार कुशको शव बनाएर अन्तिम दाहसंस्कार गरिएको ताराचन्दका भाइ रमेश पटेलले बताए । उनले भने,अहिलेसम्म जिउँदो कोहि पनि भेटिएका छैनन् । शव मात्रै भेटिइरहेका छन् । यतिका दिनसम्म मेरा दाजुभाउजु पनि जिउँदै होलान् भन्ने आस मरिसकेपछि कुशको शव बनाएर दाहसंकार गरिदियौं ।' रमेशका अनुसार,काठमाडौंको अस्पतालमा भर्ना भएका ज्वाइँका भाइलाई भेट्नका लागि ताराचन्द र उनकी पत्नि कुसमी देवी गत बिहीबार राति वीरगन्जबाट बागमती प्रदेश ०३००६ ख १५१६ नम्बरको एन्जल डिलक्स बस चढेर काठमाडौं गएका थिए। उक्त बससँगै गणपति डिलक्स बस शुक्रबार बिहान ३३० बजेतिर चितवनमुग्लिन सडकखण्डको सिमलताल भन्ने ठाउँमा लेदोसहितको पहिरोले बगाएर त्रिुशली नदीमा बगेको थियो । दुवै बसमा गरी चालकसहित ६५ जना यात्रु सवार रहेकोमा तीमध्ये गणपति बसमा सवार ३ जना यात्रु भने पौडिएर बाँच्न सफल भएका थिए । यसैबीच प्रसौनी गाउँपालिकाका अध्यक्ष विनोद प्रसाद जयसवालले दुर्घटनामा पटेल दम्पत्तीको परिवारलाई राहतस्वरुप जनही ११ लाख रुपैयाँ दिने घोषणा गरेका छन् ।"
चितवनमा एक वर्षमा सवारी दुर्घटनामा ११५ जनाको मृत्यु,"चितवन : चितवनमा एक वर्षको अवधिमा सवारी दुर्घटनामा परी एक सय १५ जनाको मृत्यु भएको छ। विसं २०८० साउनदेखि २०८१ असारसम्म उक्त मानवीय क्षति भएको हो। जिल्लाका भित्री सडकमा भन्दा राजमार्गमा भएका दुर्घटनामा परी बढी मानवीय क्षति भएको हो। दुर्घटनामा परी मृत्यु हुनेमा ९२ पुरुष, १९ महिला र चार बालक रहेका छन्। सो अवधिमा चार सय ४५ सवारीसाधन दुर्घटनामा परेका थिए। ती दुर्घटनामा परी आठ सय ३२ जना घाइते भएका जिल्ला ट्राफिक प्रहरी कार्यालयका प्रमुख सुरेश सुवेदीले जानकारी दिनुभयो। जिल्लाका भित्री सडकमा एक वर्षमा दुई सय ५० सवारीसाधन दुर्घटना भएका थिए। भित्री क्षेत्रका सडकमा भएका दुर्घटनामा परी ५० जनाको मृत्यु भएको छ भने तीन सय ८२ जना घाइते भएका छन्। पूर्वपश्चिम राजमार्ग, नारायणगढमुग्लिन सडकखण्ड र पृथ्वी राजमार्गमा दुर्घटनामा परी ५७ जनाको मृत्यु भएको छ। पूर्वपश्चिम राजमार्गमा भएका ९६ दुर्घटनामा २६ जनाको मृत्यु भएको थियो भने दुई सय चार जना घाइते भएका थिए। यस्तै नारायणगढमुग्लिन सडकखण्डमा भएका ५५ दुर्घटनामा २१ जनाको मृत्यु भएको थियो। ती घटनामा एक सय ५१ जना घाइते भएको कार्यालयको तथ्याङ्कमा उल्लेख छ। पृथ्वी राजमार्गअन्तर्गत चितवनमा पर्ने सडकखण्डमा भएका १८ सवारी दुर्घटनामा परी १० जनाको मृत्यु भएको छ भने ६२ जना घाइते भएका छन्। जिल्लाको सहरी सडकखण्डमा सो अवधिमा २६ वटा दुर्घटना भएका थिए। ती दुर्घटनामा आठ जनाको मृत्यु भएको थियो भने ३३ जना घाइते भएका थिए। जिल्लामा आव २०७९८० मा तीन सय तीन सवारीसाधन दुर्घटना भएका थिए। ती दुर्घटनामा ७८ जनाको मृत्यु भएको थियो भने पाँच सय ८१ जना घाइते भएका थिए। 'सवारी दुर्घटना कम गर्न जति काम गरे पनि प्रभावकारी देखिएको छैन', प्रमुख सुवेदीले भने। जिल्लामा गत आवमा ६ सय ६३ सवारीसाधन दुर्घटनामा परेका छन्।"
नेपालको प्रतिनिधित्व गर्दै अन्तर्राष्ट्रिय सांस्कृतिक महोत्सवमा मिनिल्याण्ड सहभागी,"काठमाडौं : भारतको राजधानी नयाँ दिल्लीमा आयोजित अन्तर्राष्ट्रिय लोक नृत्य सम्मेलनमा मिनिल्याण्ड माध्यमिक विद्यालयले सहभागिता जनाएको छ। दिल्लीस्थित सृष्टि पर्फर्मिङ आर्ट्सद्वारा आयोजित उक्त सम्मेलनमा नेपालको प्रतिनिधित्व गर्दै कागेश्वरी मनोहरा नगरपालिका ५ थलीस्थित मिनिल्याण्ड माध्यमिक विद्यालय सहभागी भएको हो। नेपाली संस्कृति, भेषभुषा तथा परम्परालाई विश्वसामु परिचित गराउने उद्देश्यले उक्त विद्यालयका विद्यार्थीहरू महोत्सवमा सहभागी भएका हुन्। मिनिल्यान्ड स्कुलका अध्यक्ष जयराम वाग्लेले हरेक वर्ष अन्तर्राष्ट्रिय कार्यक्रममा विद्यार्थीहरूलाई सहभागी गराउँदै आएको र यो वर्ष पनि त्यही क्रमलाई निरन्तरता दिएको बताए। ' विगतमा पनि यस्तै कार्यक्रममा विद्यार्थीहरूलाई सहभागी गराउँदै आएका थियौं । यो वर्ष पनि सोही क्रमलाई निरन्तरता दिएका हौं, 'उनले भने,' नेपालको संस्कृति तथा परम्परालाई विश्वसामु फैलाउनुका साथै विद्यार्थीहरूले विदेशी रहनसहन र चालचलनबारे बझ्ने मौका पाउने भएकाले विद्यालयले यस्ता कार्यक्रमलाई जोड दिँदै आएको छ।' महोत्सवमा विद्यालयका कक्षा ८,९ र १० का १२ जना छात्राहरूले नेपाली लोक नृत्य प्रस्तुत गरेका थिए। चार दिनसम्म चलेको उक्त सम्मेलनमा नेपालको तर्फबाट मिनिल्यान्डका विद्यार्थीहरूले गुरूङ्ग, सुनुवार र नेपाली भेषभुषामा तीनवटा सांस्कृतिक प्रस्तुतिहरू प्रदर्शन गरेका थिए। सम्मेलनमा नेपाललगायत बेल्जियम, श्रीलंका, भारत, घानालगायत मुलुकका विद्यार्थी सहभागी थिए। महोत्सवमा सहभागी विद्यालय तथा डान्स एकेडेमीहरूले पनि उत्कृष्ट सांस्कृतिक प्रस्तुति प्रदर्शन गरेका थिए । भारतका विभिन्न क्षेत्रका विशिष्ट व्यक्तिहरूको उपस्थिति रहेको उक्त कार्यक्रममा रियालिटी टीभीशो निर्णायक जग्गा मास्टरले वर्कशपमार्फत् भारतीय नृत्य सिकाएका थिए । उक्त सम्मेलनमा नेपालले ट्रफी प्राप्त गर्नुको साथै विद्यार्थीहरूले अन्य मुलुकका विद्यार्थीहरूसँग मायाको चिनो साटासाट गरेका थिए ।"
हटेन बालीघरे प्रथा,"भोजपुर : भोजपुर नगरपालिका ५, बोखिम पिङडाँडाका गणेश विश्वकर्माको दैनिकी अहिले पनि आरनमै बित्छ। बाबुबाजेको पालादेखि नै उनले गाउँभरी अन्नबालीमै हँसिया, कोदालो, बञ्चरो, खुकुरी जस्ता फलामे सामानहरू अर्जाप्दै आए। जग्गाजमिनको नाममा ५ मुरी धान फल्ने खेतसम्म छैन। दिनहुँ आरनमा फलाम पिट्नु नै उनको एकमात्र पेसा हो। घरेलु कृषिजन्य हातहतियार अर्जापेबापत प्रतिघर ५ देखि १० पाथीसम्म धान, मकै भिœयाउने गर्छन्। जसले उनको घरगर्जो टरेको छ। दिनरात आरनमै व्यस्त हुने उनीकहाँ कहिलेकाहीँ एक दुई जना ज्यालादारी बाहेक गाउँका अन्यले बालीमै अर्जाप्ने गरेको उनी सुनाउँछन्। खेती गरौँ जग्गाजमिन प्रशस्ती छैन, बाउबाजेले यही गर्दै आए, त्यही कामबापतको आउने अन्नबालीले ५ जनाको घरपरिवार टारिएको छ, उनले भने, ज्यालादारीमा चाडबाडको बेला र कहिलेकाहीँ छिटफुट मानिस आउने गर्छन्। उनले हसिँया, खुर्पा, खुकुरी, कोदाली, सस्तो ज्यालामै बनाउने गर्छन्। आधुनिक प्रविधिका हातहतियारको बढ्दो प्रयोजनले पछिल्लो समय उनलाई बालीमै पनि आरनको काम गर्न गाह्रो भएको उनी बताउँछन्। दुईचार माना अन्न र सिदामा गाउँभरिका लुगाफाटा सिउँदै आएका हतुवागढी गाउँपालिका १, रानीबास घोडेटारका दलबहादुर परियारले पनि अहिलेसम्म एउटा गतिलो लुगा सिउने मेसिन जोड्न सकेका छैनन्। गाउँका करिब ३५ घरको लुगा सिएर ल्याएको अन्नबालीले आफ्नो परिवारलाई ३५ दिन पनि खान नपुग्ने दलबहादुर तीतो यथार्थ पोख्छन्। बालिघरे सिएर कतिञ्जेल यसरी बस्ने। कुनै निमेकै उठ्दैन। परिवारलाई पुग्दो पनि अन्नबाली हुन्न, दलबहादुर सुनाउँछन्, बाउबाजेले यही काम गरिल्याए, हिजोआज त झन् वर्षभीर जति सिए पनि घरमा पुग्दो खानलाई अन्न मिल्दैन। त्यही सय पचास कहिलेकाहीँ ज्यालादारीमा काम लगाउँछन्। त्यतिले के गर्न। धेरैजसो दलित समुदाय पुरानै पेसामा निर्भर दलितको श्रमको सम्मानसँगै चित्ताबुझ्दो ज्यालाको व्यवस्था छैन। भोजपुरका अधिकांश ग्रामीण भेगहरूमा अझै पनि बालीघरे प्रथा चल्छ। दलित समुदायले अपनाउने लुगा सिउने, छालाका काम गर्ने, फलाम वा आरनको काम गर्ने जस्ता पेसामा बालीघरे चलन छ। २०७८ को जनगणनाअनुसार कुल जनसंख्याको झन्डै ६ प्रतिशत दलित समुदायको बसोबास रहेको भोजपुरमा ग्रामीण भेगमा अहिले पनि अन्नबालीमै औजार, कपडा बनाउने काम हुन्छ। केही हुनेखाने र टाठाबाठाहरू बजार, सहरमा दोकान थापेर बसेका छन्। अधिकांश ग्रामीण दलितहरू बालिघरे प्रथामै काम गर्न बाध्य छन्। अझै पनि हुनेखानेको लुगाफाटा, आरनको कामदेखि विवाह, ब्रतबन्ध, समारोहको बाजागाजासम्ममा पनि दलित समुदायलाई ज्यालादारीमै निर्भर हुनुपरेको टेम्केमैयुङ गाउँपालिका ६, कोटका दिनेश गजमेरले बताए। भन्छन्, बालीघरे प्रथा दलितका लागि दास प्रथा जस्तै हो। हुनेखानेकै सिएर, बनाएर, बजाएर केहि आश्रय लिनु परेको छ। गाउँका धेरैजसो दलितहरूले अझैपनि ज्यालादारीमै विहान बेलुकीको पारम्पारिक पेशाले छाक टार्नुपरेको अवस्था छ। स्थानीय सरकार आएपछि गाउँगाउँमा आयमूलक कार्यक्रम नल्याउँदा पनि धेरैजसो ग्रामिण दलित समुदायहरू बाबुबाजेको पुरानै ढर्राको पेशामा सिमित हुनुपरेको छ। बालीघरे प्रथामै पेसा धानिरहेका ग्रामीण दलित समुदायलाई सरकारले आयमूलक क्षेत्रमा लगानी नगरेको दलित अधिकारकर्मी विमल रणपहेँलीले गुनासो गरे। उनी भन्छन्, स्थानीय सरकार आएपछि पनि दलितले पेसा र श्रम रुपान्तरित हुनेमा ठूलो आशा गरे। तर, त्यसो भएन। अब सरकारले ती बालीघरे ज्यालादारीमा चल्ने दलितलाई पहिचान गरेर आयमुलक क्षेत्रमा लगाउनुपर्ने देखिन्छ। कुनै पनि तहबाट श्रमको उचित मूल्याकंन नहुनेले पनि परम्परागत पेसाप्रति निरुत्साहित हुनुपर्ने अवस्था छ। पेशाहरू लोपोन्मुख हुँदै गइरहेका छन्। दलितको श्रमको सम्मानसँगै चित्तबुझ्दो ज्यालाको कुनै व्यवस्था नहुँदा दलितहरू आधुनिक जमानामा पनि रुढीवादी चलनचल्तीमै बाँच्नुपरेको अर्का दलित अभिन्यता सफल सुन्चौरीले टिप्पणी गरे। उनले दलितको नारालाई अघि बढाएर सदनदेखि सत्तासम्म पुग्नेहरूले पनि दलितको श्रमको सम्मानजनक ज्यालाको पहल गर्नेमा चासो दिन नचाहेको गुनासो गरे।"
"आज हरिशयनी एकादशी, घरघरमा तुलसीको बिरुवा सारिँदै","काठमाडौं : प्रत्येक वर्ष आषाढ शुक्ल एकादशीका दिन घरघरमा तुलसीको बिरुवा सारी चार महिनासम्म गरिने विशेष पूजाआराधना आजदेखि सुरू हुँदैछ। एक महिनाअघि ज्येष्ठ शुक्ल एकादशीका दिनमा घरघरको तुलसी मोठमा राखिएको दलको बिरुवा आज मोठमा सारिन्छ। सनातन वैदिक परम्पराअनुसार तुलसीलाई विष्णुको प्रतीकका रूपमा मानिन्छ। आजदेखि कार्तिक शुक्ल एकादशीका दिनसम्म तुलसीको विशेष पूजा हुन्छ। आषाढ शुक्ल एकादशीदेखि कार्तिक शुक्ल एकादशीसम्म चार महिना भगवान् विष्णु क्षीरसागरमा शयन गर्ने भएकाले आजको दिनलाई हरिशयनी एकादशी भनिएको धर्मशास्त्रविद् एवं नेपाल पञ्चाङ्ग निर्णायक समितिका सदस्य प्रा डा देवमणि भट्टराई बताउँछन्। भगवान् विष्णु शयन गर्ने चार महिनालाई चर्तुमासा पनि भनिन्छ। एक वर्षमा २४ एकादशी पर्छन्। सक्नेले सबै एकादशीमा फलाहार मात्र गरेर व्रत बस्छन्। नसक्नेले चतुमासका चार महिनामा पर्ने आठ एकादशीमा व्रत गर्छन्। कामकाजमा सक्रिय हुनुपर्ने र चार महिनासम्म पनि फलाहार गर्न नसक्नेले भने हरिशयनी एकादशी र हरिबोधिनी एकादशीका दिन फलाहार गरी व्रत बस्ने गर्छन्। हरिशयनी एकादशीका अवसरमा आज बिहानैदेखि राजधानीको बूढानीलकण्ठ, उपत्यकाका चारनारायणलगायत देशभरका नारायण एवं विष्णु मन्दिरमा भक्तजनको भीड लाग्ने गर्छ। एकादशीका दिन विशेषगरी चामलबाट बनेका परिकार नखाने रोटी, ढिँडोलगायत फलाहार गर्ने गरिन्छ। वैज्ञानिक रुपमा पनि बढी अक्सिजन पाइने प्रमाणित भएको तुलसी विभिन्न रोगका लागि औषधिका रूपमा प्रयोग गरिन्छ। तुलसीको मोठ भएका स्थानमा रोग सार्ने विषालु प्रकारका कीटाणु नआउने विश्वाससमेत छ। वास्तु दोष भएका स्थानमा तुलसीको मोठ राख्नाले सकारात्मक फल प्राप्त हुने मान्यता छ भने तुलसी भएका स्थानमा शुद्ध हावा बहने तथ्य वैज्ञानिक रूपमा पुष्टि भएको छ। चार महिनासम्म विधिपूर्वक पूजाआराधना गरिएको तुलसीलाई कार्तिक शुक्ल एकादशी अर्थात् हरिबोधिनी एकादशीका दिन दामोदरसँग विवाह गरिदिने वैदिक विधि छ। तुलसी र दामोदरको विधिपूर्वक विवाहपछि अग्निस्थापना विधिबाट चर्तुमासा व्रतको उद्यापनका लागि हवनसमेत गरिन्छ। कोरोनाबाट बच्न मानव शरीरमा रोग प्रतिरोधी क्षमता विकास गर्न पनि तुलसीलगायत जडीबुटीले काम गर्ने जनाइएको छ। दुई वर्षअघिदेखि सिंहदरबार वैद्यखाना विकास समितिले बनाएको तुलसी चियाको माग बजार बढेको छ। यी तथ्यले तुलसीको महत्व स्पष्ट पार्छ। रासस"
