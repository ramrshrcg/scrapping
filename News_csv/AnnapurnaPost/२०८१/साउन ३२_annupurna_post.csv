शीर्षक,विवरण
ज्येष्ठ नागरिकलाई सास्ती नदेऊ,"अपराधै गरे पनि ज्येष्ठ नागरिकलाई सजायमा छुट हुने कानुनी व्यवस्था नेपालमै छ । कैद फैसलै भए पनि जेलमा नराखी ज्येष्ठ नागरिकलाई स्याहार केन्द्रमा राख्नुपर्छ । तर निरपराध ज्येष्ठ नागरिकलाई राज्यले दिएका सास्ती अनेक छन् । समाजमा पनि उस्तै हन्डर र ठक्कर खानु परिरहेको छ । परिवारमा पनि उस्तै सास्ती । त्यसैले त ज्येष्ठ नागरिकहरूको बास आ श्रमहरूमा हुन थालेको छ, जुन नेपाली समाजको विशेषता वा सौन्दर्य होइन । सबै नागरिक परिवारमै बस्न पाउनुपर्छ, बस्ने वातावरण हुनुपर्छ । ज्येष्ठ हुनु भनेको केवल उमेरको अंक वृद्धिमात्रै होइन, अनुभवले परिपक्व हुनु हो । र ज्येष्ठ नागरिक भनेको उर्वर समय परिवार र समाज र देशका लागि खर्चिएको व्यक्ति हो । सामाजिक न्यायको सिद्धान्तलाई ख्याल गर्दै सरकारले ज्येष्ठ नागरिकलाई सामाजिक सुरक्षा भत्ता प्रदान गर्दै आएको छ, जुन संसारका थुप्रै देशमा अझै प्रचलनमा आइसकेको छैन । नेपाल त्यस मानेमा लोककल्याणकारी छ भनेर भन्न सकिन्छ । त्यसो त सरकारले विपन्न, अशक्त र असहाय अवस्थाका एकल महिला, अपांगता भएका, बालबालिका, आफ्नो हेरचाह आफैं गर्न नसक्ने र लोपोन्मुख जातिका नागरिकका लागि सरकारले सामाजिक सुरक्षा भत्ताको व्यवस्था गरेको छ । यो हाम्रो देशको सुन्दर पक्ष हो । आर्थिक वर्ष २०८०८१ सम्मको तथ्यांक हेर्दा देशभर ३८ लाख १८ हजार ३ सय ७१ जनाले सामाजिक सुरक्षा भत्ता पाउँछन् । सामाजिक सुरक्षा भत्ता लिन जिल्ला सदरमुकाम वा पालिका केन्द्र धाउनुपर्ने बाध्यता धेरैतिर छ । घण्टौंमात्रै होइन, दिनभर हिँडेर जाऊ र आउ गर्दा कतिपयले भत्ता बुझ्न जाँदा वा बुझेर फर्किंदा ज्यानै गुमाएका छन् । विवरणहरू अध्यावधिक गर्दाका वा हालैका दिनमा राष्ट्रिय परिचयपत्र अनिवार्य भनिदिएपछि औषधि र स्लाइनका बोतल झुन्ड्याउँदै पनि प्रशासन कार्यालयमा ज्येष्ठ नागरिकले उभिनुपयो । खासमा सामाजिक सुरक्षा भनेकै शारीरिक रूपमा पनि सशक्त नभएका व्यक्तिका लागि छ । भनेपछि अपांगता भएका वा समाजमा पछि पारिएका दलित वा जोकसैलाई पनि सरकारले घरघरै पुगेर विवरण अध्यावधिक गर्ने र बैंकमार्फत भत्ता उपलब्ध गराउनुपर्ने हो । त्यो काम अरू कसैले होइन घरआँगनको सरकार भनिने स्थानीय तहले गर्नुपर्छ । चुनावका बेला घरघरै पुगेर भत्ता बाँड््ने नारा पनि लागेका हुन् । तर आज ज्येष्ठ नागरिक र भत्ता पाउनेहरूले भत्ताभन्दा ज्यादा सास्ती पाइरहेका छन् । जुन समाज र देशकै लागि पनि लज्जाको विषय हो । भत्ता दिइरहेको सुन्दरतामा कालो पोत्ने काम राज्यले नगरोस्् । ज्येष्ठ नागरिकले अपमान सहनुनपरोस्् । दुःख र हन्डर खानु नपरोस्् ।"
प्रचण्डले फेरि थुमथुम्याए शर्मालाई,"काठमाडौं : छलफल र बहसपछि नेकपा माओवादी केन्द्रका अध्यक्ष पुष्पकमल दाहाल(प्रचण्ड)ले तत्कालका लागि पार्टीभित्रको असन्तुष्ट समूहलाई मत्थर पारेका छन्। स्थायी कमिटीको बैठकमा पार्टी उपमहासचिव जनार्दन शर्माले नेतृत्व हस्तान्तरण र पुस्तान्तरणको प्रस्ताव गरेका थिए। त्यसले माओवादी बैठकमा प्रचण्ड सशंकित भएका थिए। शर्माले उठाएको विषयलाई दस्ताबेजमा समेटन प्रचण्ड तयार भएपछि तत्काललाई विवाद साम्य भएको छ। शर्माले प्रचण्डलाई लिखित रुपमा नेतृत्व छोड्न एजेन्डा पेस गरेका थिए। मैले जे जति प्रश्न र कुरा उठाएको छु अध्यक्षलाई सवल, सुढृढ बनाउनका लागि उठाएको हुँ भनेर शर्माजीले बैठकमा भन्नुभयो, प्रवक्ता अग्नि सापकोटाले सञ्चारकर्मीसँग भने, उहाँले उठाएको राजनीतिक, वैचारिक सवालहरूलाई दस्ताबेजमा समेट्न कुनै समस्या नरहेको प्रचण्डजीले भन्नुभयो। उहाँले उठाएका विषय छलफलकै क्रममा छन्। प्रदेशमा पनि छलफल गर्दै जान्छौं। अनि निष्कर्षमा पुग्छौं। राष्ट्रिय तथा अन्तर्राष्ट्रिय राजनीतिक परिस्थिति देखाएर विद्रोही देखिएका शर्मा समूहलाई अन्ततः तत्कालका लागि शक्ति सन्तुलन मिलाउँदै प्रचण्डले थुमथुम्याएका छन्। प्रचण्डले माओवादी फुट्ने कुरा गलत र निराधार भएको दाबी गरेका छन्। पार्टी कार्यालयमा जारी बैठकबाट बाहिरिने क्रममा बुधबार पत्रकारलाई प्रतिक्रिया दिँदै जनार्दन शर्माले पार्टी फुटाउँछ भन्याजस्तो विषयमा नभएको प्रष्ट पारे। केही समयदेखि पार्टी फुट्छ भनेर धेरै हल्ला भयो। कतिपय सन्दर्भमा आशंका र भ्रम पनि भए। यहाँ आउँदासम्म (बैठकको अन्ततिर) ती सबै भ्रम चिरिएका छन्, कामरेड प्रभाकरले पार्टी फुटाउँछ भन्याजस्तो जुन माहोल बनेको छ, त्यो बिलकुल गलत हो। हाम्रो पार्टी एकताबद्ध भएको छ , प्रचण्डले भने। पार्टी उपमहासचिव शर्माले पार्टीको नेतृत्व नयाँ पुस्तालाई दिनुपर्ने बताउँदै आएका छन्। उनको प्रस्तावमा प्रचण्डले सरकारको नेतृत्व गर्ने, दोस्रो तहका नेताहरूले खबरदारी गर्ने र तेस्रो तहका नेताहरूलाई पार्टीको नेतृत्वमा ल्याउनुपर्ने उल्लेख छ। मोर्चा र एकतालाई प्राथमिकता बैठकले पार्टीलाई व्यवस्थित, रूपान्तरण गर्न पनि योजना अगाडि बढाएको छ। त्यसैगरी पार्टी एकता, समाजवादी मोर्चालाई शक्तिशाली बनाउने बैठकबाट निष्कर्ष निकालेको छ। राष्ट्रियताको सवालमा देशभक्त, प्रगतीशिल शक्तिको मोर्चा देशमा अनिवार्य भइसकेको प्रवक्ता सापकोटाले बताए। देसका कम्युनिस्ट पार्टीको आवश्यकता अनिवार्य छ। अनि पुनर्गठन पनि हुन जरुरी भइसक्यो। यसैतर्फ हाम्रो छलफल, बहस र प्रयत्न भइरहेको छ, उनले भने, माओवादी, एकीकृत समाजवादी, नेकपा(विप्लव) र महिन्द्र राय यादवको पार्टीसँग मोर्चा र एकताका लागि घनिभूत छलफल चलिरहेको छ। उपाध्यक्ष सापकोटाले पार्टीलाई रुपान्तरण र शुद्धीकरण गर्न मुख्य रूपमा छलफल भएको पार्टी बताए। उनले भने, रूपान्तरणको आधार भनेको विचार, राजनीति र राजनीतिक कार्यदिसा हो। आठौं महाधिवेशनले मार्गनिर्दिष्ट गरेको वैचारिक, राजनीतिक कार्यदिसा नै हाम्रो मार्ग निर्देशक कार्यदिसा हो। विचारको विकास गर्दै जानुपर्छ भन्ने बैठकको निष्कर्ष हो। सदन, सडक र १२२ स्थानीय तहलाई प्रभावकारी बनाउने बैठकले निर्णय गरेको छ। उनले भने, ७ सय ५३ स्थानीय तहमध्ये १ सय २२ स्थानीयमा माओवादी केन्द्रले नेतृत्वमा जितेको छ। त्यहाँबाट समाजिक न्यायसहितको सुशासन, विकास र समृद्धिमा अरू स्थानीय तहलाई मोडेल प्रस्तुत गर्ने गरी काम गर्छौं। भदौमा प्रदेश, असोजमा केन्द्रीय कमिटीको बैठक बैठकले पार्टीको केन्द्रीय कमिटीको बैठक व्यवस्थित असोजको पहिलो साता गर्ने निर्णय गरेको छ। त्यस अघि पार्टीको प्रदेश र प्रवासस्तर बैठक गर्ने निर्णय भएको प्रवक्ता सापकोटाले जानकारी दिए। ती बैठकबाट आएको निष्कर्षका आधारमा दस्ताबेज बनाउँछौं। अनि असोजको पहिलो साता केन्द्रीय कमिटीको बैठक बस्छौं , उनले भने। माओवादी केन्द्रले लथालिंग पार्टीलाई व्यवस्थित बनाउन भदौ महिनाभरि प्रदेश, जनवर्गीय संगठन, आयोगलगायत बैठक गर्ने भएको छ। को, कहाँ खट्ने पार्टीमा कार्यविभाजन अझै भएको छैन। तर, प्रदेशमा केन्द्रीय सदस्य, पदाधिकारीको संयुक्त परामर्श बैठक बस्छौं। अध्यक्षदेखि उपमहासचिव सबै प्रदेशमा जान्छन्, प्रवक्ता सापकोटाले भने, त्यहाँ जनताका जनगुनासो सुन्ने र बुझ्छौं। पीरमर्काको अध्ययन अनुसार गर्छौं। प्रदेशस्तरको बैठकका लागि माओवादीले कार्यक्रम तालिका सार्वजनिक गरेको छ। बागमती प्रदेशमा भदौ ५ र ६, विशेष प्रदेश र सम्पर्क समन्वयमा ७ र ८, गण्डकीमा ९ र १०, सुदूरपश्चिम प्रदेशमा १२ र १३ गते बैठक बस्ने छ। त्यसैगरी कर्णालीमा १४ र १५, लुम्बिनीमा १६ र १७, तीनवटै केन्द्रीय आयोगको १८ गतेलाई मिति तोकिएको छ। मधेसमा २२ र २३, कोसी प्रदेशमा २४ र २५, सल्लाहकार, जेष्ठ कम्युनिष्ट मञ्च एवं आयोगको २९ र ३० गते बैठक गर्ने निर्णय भएको। त्यसैगरी पार्टीको जनवर्गीय संगठन र मोर्चाको २७ र २८ गते बैठक गर्ने कार्यतालिका छ। त्यसपछि पार्टीको विदेश विभागको बैठक हुनेछ।"
भीमदत्तद्वारा कर संकलनमा त्रुटि भएको स्वीकार,"महेन्द्रनगर : तरकारीमा ऐनविपरीत अन्तरपालिका कर उठाउँदै आएको कञ्चनपुरको भीमदत्त नगरपालिकाले कर संकलनमा त्रुटि भएको स्वीकार गरेको छ। चौतर्फी विरोधपछि पालिकाले भारत तथा अन्य मुलुकबाट आउने तरकारीमा मात्रै कर उठाउने भएको छ। यसअघि नगरपालिकाले आफ्नै ऐनविपरीत अन्तरपालिका कर उठाउँदै आएको थियो। गत सोमबार अन्नपूर्ण पोस्टमा ऐनविपरीत अन्तरपालिका कर उठाउँदै भीमदत्त शीर्षकमा समाचार प्रकाशित भएपछि नगरपालिकाको चौतर्फी विरोध भएको थियो। समाचार प्रकाशित भएपछि यहाँका राजनीतिक दलहरूले नगरपालिकाले किसानबाट गैरकानुनी रूपमा कर संकलन गरेको भन्दै विरोध जनाएका थिए भने व्यवसायीहरूले मंगलबारदेखि महेन्द्रनगरस्थित सब्जीमण्डी बन्द गरेका थिए। किसानहरूले तरकारी ल्याउन छोडेपछि जिल्ला बाहिरबाट आउने तरकारीसमेत आयात हुन सकेको थिएन। बुधबार पनि व्यवसायीहरूले तरकारी बजार ठप्प पारेका थिए। बुधबार भीमदत्त नगरपालिका र सब्जीमण्डी व्यवसायी संघबीच छलफल भएको थियो। उक्त छलफलमा नगरपालिकाले आर्थिक ऐनबमोजिम र ठेकेदारलाई दिएको कार्यादेशअनुसार नै कर संकलन गर्ने सहमति भएको सब्जीमण्डी व्यवसायी संघका अध्यक्ष विशाल सोनारले जानकारी दिए। छलफलमा नगरपालिकाले आर्थिक ऐनअनुसार नै कर संकलन गरिने आश्वासन दिएको छ उनले भने, नगरपालिकाका प्रशासकीय अधिकृतबाट नियमसंगत नै कर संकलन गर्ने आश्वासन पाएपछि बिहीबारदेखि तरकारी बजार खोल्ने निर्णय गरेका छौं। उनका अनुसार पालिकाले यसअघि कर संकलनमा त्रुटि भएको स्वीकार गरेको छ। नगरपालिकाको आर्थिक ऐन २०८१ मा भारत तथा अन्य मुलुकबाट आउने तरकारी र फलफूलमा मात्रै कर संकलन गर्ने उल्लेख छ। त्यसैगरी पालिकाले कर संकलनका लागि ठेक्का सम्झौता गरेको राखी कन्स्ट्रक्सनलाई भारत तथा अन्य मुलुकबाट आयात हुने तरकारीबाट मात्रै कर संकलन गर्ने कार्यादेश दिएको छ। भीमदत्त नगरपालिकाका सूचना अधिकारी हरिसिंह धामीले मण्डी व्यवसायीसँग छलफल गरिएको बताए। व्यवसायीसँग छलफल गरेका छौं। भोलिदेखि तरकारी बजार सुचारु गर्ने कुरा भएको छ, धामीले भने, भारत तथा अन्य मुलुकबाट आएको तरकारीमा मात्रै कर संकलन गर्ने हो। बीचमा के भएछ। कार्यादेशमा पनि त्यही छ त्यहीँअनुसार कर संकलन हुन्छ। उनले नगरपालिकाले कार्यादेशअनुसार नै कर संकलन गर्ने बताए। सब्जीमण्डी क्षेत्रमा नगरपालिकाले ठेक्कामार्फत कर संकलन गर्दै आएको छ। भीमदत्त नगरपालिकाले अन्तरपालिका कर लिएपछि बुधबार तरकारी बजार बन्द गरेर आन्दोलनमा उत्रिएका व्यवसायी र किसान। र, अन्नपूर्ण पोस्ट्मा प्रकाशित समाचारको कटिङ। तस्बिर : महादेव अवस्थी।"
भ्रष्टाचार कानुनमा हदम्यादको अड्को,"काठमाडौं : २०७६ माघ ६ गते सरकारले भ्रष्टाचार निवारण (पहिलो संशोधन) र अख्तियार दुरुपयोग अनुसन्धान आयोग(तेस्रो संशोधन) विधेयक संसद्मा दर्ता गर्यो। संसद्को माथिल्लो सदन राष्ट्रियसभाले ०७९ चैत २७ मा पारित गर्यो। राष्ट्रियसभाले विधेयक पारित गर्न तीन वर्ष लगायो। त्यसपछि दुवै विधेयक प्रतिनिधिसभामा पुगे। प्रतिनिधिसभा पनि विधेयक प्राप्त भएको तीन वर्षपछि बल्ल दुवै विधेयक पारित गर्न तात्दै छ। प्रतिनिधिसभाको राज्य व्यवस्था समितिमा केही दिनयता लगातार दफावार छलफल भइरहेको छ। विधेयकमा भ्रष्टाचार मुद्दामा हदम्याद राख्ने कि नराख्ने, भ्रष्टाचार मुद्दा दर्ता भएपछि पद स्वत: निलम्बन हुने वा नहुने भन्नेमा विवाद छ। ट्रान्सपरेन्सी इन्टरनेसनल नेपालका पूर्वअध्यक्ष खेमराज रेग्मी धेरैका स्वार्थ बाझिएका कारण नै भ्रष्टाचारसम्बन्धी कानुन बन्न नसकिरहेको बताउँछन्। सबैका आआफ्ना स्वार्थ छन्, पूर्वअध्यक्ष रेग्मी भन्छन्, स्वार्थ बाझिन्छन्। त्यसैकारण अलमल भइरहेको छ। अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्याय भ्रष्टाचार ऐनमा आवश्यक संशोधन आवश्यक भएको बताउंँछन। तर, मनोबल र इच्छाशक्ति नभए नयाँ कानुन नै बने पनि केही नहुने उपाध्यायको भनाइ छ। अहिलेकै ऐनअनुसार काम भइरहेको छैन्, त्यही ऐनअनुसार मैले काम गरेकै थिएँ त, उपाध्याय भन्छन्, कानुन जति सुधारे पनि कार्यान्वयन गर्नेले नगरेपछि के हुन्छ र ? सत्तासीन कांग्रेसका प्रमुख सचेतक श्यामकुमार घिमिरेले भ्रष्टाचार निवारण विधेयक ढिला हुनुमा खासै ठूलो कारण नभएको बताए। दुईचार कुराहरूमा असहमतिका कारण ढिलाइ भएको उनको भनाइ छ। अल्झिनुपर्ने खास त त्यस्तो केही होइन, घिमिरे भन्छन्, विवाद पनि होइन, कारबाहीमा समय सीमा राख्ने कि नराख्ने, जेल सजाय बढाउने कि नबढाउने जस्ता दुई विषयमा असहमति छन्। यी धेरै ठूला र नमिल्ने विषय पनि होइनन्। सहजीकरणको कमी मात्र हो। सरोकारवालाहरूसँग छलफल गरेर सहमतिमै विवादको निरुपण गरिने घिमिरेले बताए। उनले भ्रष्टाचारसम्बन्धी विधेयकमा टीआरसी विधेयक जस्तो समय लाग्ने र ठूलो समस्या नभएको पनि स्पष्ट पारे। सत्तासीन एमाले प्रमुख सचेतक महेशकुमार बर्तौलाले कानुन बन्ने विषयमा हतार नगरी घनिभूत छलफल गरेर मात्र विधेयकलाई टुंगोमा पुर्याउनुपर्ने बताए। विधेयकमाथि राज्य व्यवस्था समितिमा छलफल भइरहेको बर्तौलाको जानकारी गराए। एकदमै ढिला वा बरवाद भइसकेको छैन, बर्ताैलाले भने, राज्य व्यवस्था समितिमा छलफल भएकै छ। संशोधन कर्ता र सरोकारवालाहरूसँग पनि छलफल भएकै छ। कानुन बनाउने जस्तो कुरा रित पुर्याएर गर्नुपर्छ। कानुन बनेपछि यसले दुरगामी महत्व राख्ने भएकाले व्यापक छलफलपछि मात्र अगाडि बढ्छौं। भ्रष्टाचारसम्बन्धी विधेयक सँगै समितिमा अन्य १५ वटा विधेयक पनि छलफल कैं अवस्थामा रहेको बर्ताैलाले बताए। भ्रष्टाचार विधेयकलगायत अन्य सबै पारित गर्न समाभुखलगायत सम्बन्धित सांसदहरूलाई आग्रह गरेका छौं। अख्तियारले स्वार्थको द्वन्द्व, सार्वजनिक संस्थाको परिभाषा लगायतका १० वटा विषयमा समितिलाई सुझाव दिएको छ। कानुन नबन्नुको के कारण ? खेमराज रेग्मी, पूर्वअध्यक्ष ट्रान्सपरेन्सी इन्टरनेसनल नेपाल मुख्य विवादको जड नै नीतिगत निर्णय के गर्ने भन्ने विषय हो ? मन्त्रिपरिषद्का सबै निर्णय नीतिगत होइनन् भनेर सर्वोच्चले पनि भनिसकेको छ। यसमा धेरैका स्वार्थ बाझिन्छन्। सबैका आआफ्नै स्वार्थ हुन्छन्। तर, पनि अझै संघीय सरकार र मन्त्रिपरिषदका समितिले गर्ने निर्णय तथा प्रदेश सरकार र त्यसको मन्त्रिपरिषद्ले गर्ने नीतिगत निर्णयमा मुद्दा लाग्दैन भनेर निर्णय गर्ने प्रवृत्ति बढिरहेको छ। अख्तियारको दायरा समेत खुम्च्याउने काम भइरहेको छ। दलीय स्वार्थ बाझिएका कारण नै भ्रष्टाचारसम्बन्धी कानुन बन्न समय लागिरहेको नेताहरू स्वीकार गर्छन्। त्यस्तै नीतिगत निर्णय केलाई मान्ने भन्ने विषय पनि पेचिलो बन्दै गएको छ। मन्त्रिपरिषद्ले गरेका सबै निर्णयहरू नीतिगत भन्दै धेरैले उन्मुक्त पाउँदै आएका छन् र आम बुझाई पनि त्यही छ। त्यति मात्रै होइन संघीय सरकार र त्यसका समिति तथा प्रदेश सरकार र त्यसका समितिले गर्ने निर्णय पनि नीतिगत नै भएको व्याख्या गर्दै मनपरी एवं जथाभावी काम पनि भइरहेका छन् । तलै गर्न सकिने विषयलाई पनि भ्रष्टाचारको कारबाहीबाट बच्न मन्त्रिपरिषद्मा लगेर निर्णय गराउने प्रवृत्ति बढ्दै गएको छ। सर्वोच्च अदालतले मन्त्रिपरिषद्का सबै निर्णय नीतिगत हुँदैनन् भनेर फैसला गरिसकेको छ। तर, पनि मन्त्रिपरिषद्को नीति निर्णयको विषयमा अख्तियार पनि पन्छिने गरेको ट्रान्सपरेन्सी इन्टरनेसनल नेपालका पूर्वअध्यक्ष रेग्मी बताउँछन्। उनी अख्तियारको दायरा र क्षेत्राधिकार पनि खुम्च्याउने काम गरेको बताउँछन्। अख्तियारको क्षेत्राधिकार खुम्च्याउने प्रयास गरिएको छ, रेग्मी भन्छन्, संघीय संसद, प्रदेशसभा वा सो अन्तर्गतका समितिको बैठकमा भएको काम कारबाही वा निर्णय वा त्यस्तो बैठकमा कुनै सदस्यले बोलेको वा गरेको कुनै काम कुराको सम्बन्धमा अनुसन्धान, तहकिकात वा अन्य कुनै कारबाही नहुने व्यवस्था गरिएको छ। त्यस्तै सरकार, मन्त्रिपरिषद् वा सोको कुनै समितिले गरेको कुनै नीतिगत निर्णय वा अदालतको न्यायिक कामकारबाहीका सम्बन्धमा आयोगबाट अनुसन्धान, तहकिकात वा अन्य कुनै कारबाही नहुने व्यवस्थाको प्रस्ताव विधेयकमा छ। अकुत सम्पत्ति आर्जनको कसुरमा हुने सजाय पनि परिमार्जनको आवश्यकता रहेको रेग्मीको भनाइ छ। उनका अनुसार अकुत सम्पत्ति आर्जनको परिणामको आधारमा सजायको व्यवस्था हुनुपर्छ। अख्तियारले मात्रै नसक्ने भएकाले नियमन निकाय पनि थप गर्नुपर्ने उनको सुझाव छ। स्थानीय निकायसम्म नै अख्तियारले हेर्न सक्छ कि सक्दैन, त्यसैले नियमन निकाय पनि थप्ने हो कि ? उनले भने। सरकारको नै सुशासन गर्ने निकाय राष्ट्रिय सर्तकता केन्द्रलाई अधिकारसम्पन्न बनाउनुपर्ने उनको भनाइ छ। ऐनमार्फत नै सतर्कता केन्द्र अधिकारविहीन छ, त्यसलाई अधिकार सम्पन्न बनाउनुपर्छ, उनले भने। हद म्यादमा गलफत्ति भ्रष्टाचार मुद्दामा हदम्याद आवश्यक छ कि छैन भन्ने विषयमा संसदीय समितिमा तीव्र बहस छ। दुवै विधेयकमा गैरकानुनी सम्पत्ति आर्जनको हदम्याद ५ वर्ष बनाउन प्रस्ताव गरिएको छ। सरकारी कर्मचारीले अवकाश पाएको ५ वर्षपछि गैरकानुन सम्पत्ति(अकुत) आर्जनमा अनुसन्धान गर्न नपाउने व्यवस्था विधेयकमा छ। तर, समितिका कोही सांसद सरकारले प्रस्ताव गरेको व्यवस्थाकै पक्षमा छन् भने कोही हदम्याद राख्नु हुँदैन भन्ने पक्षमा छन्। नीति निर्माता नै विभाजित छन्। २०७६ माघ ६ गते केपी शर्मा ओलीको अघिल्लो कार्यकालमा नै यो विधेयक राष्ट्रियसभामा दर्ता भएको थियो। विधेयकभित्रका हदम्याद, अनुचित कार्य, निजी क्षेत्र, गैरसरकारी क्षेत्रलाई भ्रष्टाचारको क्षेत्राधिकारभित्र ल्याउने नल्याउने विषयमा भएका विवादका कारण नै संसद्मा नै अल्झिदै आएको छ। कांग्रेस महामन्त्री गगनकुमार थापा, नेता अर्जुननरसिंह केसीदेखि माओवादी केन्द्रका नेता माधव सापकोटासम्म भ्रष्टाचारको मुद्दामा हदम्याद राख्न नहुने पक्षमा देखिएका छन्। प्रतिनिधिसभा अन्तर्गतको राज्य व्यवस्था तथा सुशासन समितिमा कांग्रेस महामन्त्री थापा, माओवादी केन्द्रका नेता सापकोटा, राप्रपा नेतृ रोशन कार्कीलगायत हदम्याद राख्न नहुने सुझाव दिएका छन्। आफैंलाई उन्मुक्ति दिनका लागि यो व्यवस्था गर्न लागिएको एकथरिको आरोप छ । कांग्रेसका प्रमुख सचेतक श्यामकुमार घिमिरे, सांसद नागिना यादवलगायत हदम्यादको पक्षमा छन्। उनीहरू सरकारद्वारा प्रस्तुत विधेयकमा राखिएको व्यवस्थामा यता उता गर्न आवश्यक नरहेको बताउँछन्। गृहमन्त्री रमेश लेखकले भ्रष्टाचारका सम्बन्धमा हदम्याद राख्न हुने वा नहुने लगायतका अख्तियारकोे क्षेत्राधिकार विषयमा समितिमा विस्तृत छलफल भएपछि सरकारले बनाउने बताउँदै आएका छन् । अख्तियार प्रमुख आयुक्त प्रेमकुमार राईले भ्रष्टाचार मुद्दा अनुसन्धानमा ५ वर्षको हदम्याद राख्नेबारे संसद्ले नै निर्णय गर्नुपर्ने स्पष्ट पारे। अनुसन्धानमा ५ वर्षपछि हदम्याद लाग्ने भनेर आएको छ। बिगो नलाग्नेमा यस्तो व्यवस्था प्रस्तावित छ। उनले राज्य व्यवस्था समितिमा भने, तर सरकारी सम्पत्तिको हानिनोक्सानीमा हदम्याद लाग्दैन। यो विषयमा विभिन्न तर्क आएको छ, संसद्ले नै यो विषयमा उचित निचोड निकाल्नु उपयुक्त हुन्छ। हाम्रो त्यस्तो हार्ड एन्ड फास्ट केही छैन, उनले थपे। ट्रान्सपरेन्सी इन्टरनेसनल नेपालका पूर्वअध्यक्ष रेग्मी हदम्यादको विषयलाई त्यति ठूलो प्रोपोगन्डा गर्न जुरुरी नरहेको बताउँछन्। राष्ट्रियसभाबाट पारित भएको व्यवस्था खासै समस्या नभएको उनको तर्क छ। त्यतिकै लम्ब्याउने काम भइरहेको छ, राष्ट्रिय सभाबाट जे पास भएको त्यो ठीकै छ, उनले भने। महेशकुमार बर्तौला, प्रमुख सचेतक, एमाले एकदमै ढिला भएको वा बरवादै भैसकेको स्थिति छैन। राज्य व्यवस्था समितिमा छलफल भएकैं छ। संशोधन कर्ता र सरोकारवालाहरूसँग पनि छलफल भएकै छ। कानुन बनाउने जस्तो विषय रित पुर्याएर गर्नुपर्छ। योबाहेक अन्य १५ वटा विधेयक पनि छलफल कैं अवस्थामा छन्। भ्रष्टाचारलगायत सबै विधेयकलाई छिटोभन्दा छिटो कानुन निर्माण गर्नेमा प्रतिबद्ध छौं। त्यसक लागि सभामुखलगायत सम्बन्धित सांसदहरूलाई आग्रह गरेका छौं। मुद्दा दर्तासँगै निलम्बनसम्बन्धी व्यवस्था हटाउन पूर्वप्रधानमन्त्री दाहालकोे सुझाव छ। राज्य व्यवस्था समितिमा प्रमुख विपक्षी माओवादी केन्द्रका अध्यक्ष पुष्पकमल दाहाल प्रचण्ड ले विधेयकमा प्रस्ताव गरिएको भ्रष्टाचार मुद्दा दायर गर्नका लागि ५ वर्षे हदम्याद राख्ने र अख्तियारले अदालतमा मुद्दा दायर गर्दैमा निलम्बन हुने व्यवस्थाको विषय थप छलफल गर्नुपर्ने धारणा राखे। सरकारका कुनै अधिकारीको मुद्दा दायर गरेमा पदबाट निलम्बन हुने व्यवस्थाले समस्या ल्याउने उनको भनाइ छ। उनले भने, हदम्यादसँग सम्बन्धी विषय आएका छन्, समय कति राख्ने या समय नराख्ने भन्नेबारे छलफल गरौं। पहिलेको प्रचलनभन्दा बढाउने वा घटाउने वा नराख्ने भन्नेबारे छलफल हुनुपर्छ। अख्तियारले कुनै अधिकारीविरुद्ध मुद्दा दर्ता गर्नेबित्तिकै पदबाट निलम्बन हुने व्यवस्थामा छलफल हुनुपर्ने उनको तर्क छ। उनले भने, आयोगले मुद्दा दर्ता गर्नेबित्तिकै पदबाट निलम्बन हुने कुरा ठीक छ कि छैन। अदालतले कसुरदार हो भनेर अन्तिम फैसला नगरेसम्म मुद्दा टुंगिएको त हुँदैन। हामीले देख्यौं अख्तियारले मुद्दा दर्ता गर्छ र पछि निर्दोष साबित हुन्छ, उनले भने। माओवादी केन्द्रका अध्यक्ष दाहालले भ्रष्टाचार मुद्दा दायर भएर निलम्बित भएदेखि अदालतले निर्दोष साबित गरेसम्मको अवस्थामा निलम्बन गर्ने कि नगर्ने भन्ने विषयमा कानुन निर्माताले ध्यान दिनुपर्ने बताए। श्यामकुमार घिमिरे, प्रमुख सचेतक, कांग्रेसविधेयकमा अल्झिनुपर्ने खास कारण केही होइन। विवाद पनि होइन। भ्रष्टाचार मुद्दा दायर गर्दा समय सीमा राख्ने कि नराख्ने ? जेल सजाय बढाउने कि नबढाउने ? जस्ता एक दुई कुरामा असहमति छन्। यी धेरै ठूलो र नमिल्ने कुरा पनि होइनन्। सहजीकरणको कमी मात्र हो। सम्बन्धित व्यक्तिहरूसँग छलफल गरेर सहमतिमा टुंग्याउने छांै। अख्तियारले मुद्दा दायर गरेर निलम्बित भयो। अदालतले फैसला दिन निलम्बित गर्यो र अवकाशमा जाने बेला भयो भने त्यसको उत्तर त कानुनले दिनुपर्ने हुन्छ, उनले भने, अदालतले फैसला नगर्दासम्म निलम्बनित नहुने व्यवस्था गर्ने कि ? निलम्बित हुने हो भने क्षतिपूर्तिको व्यवस्था गर्ने कि ? रिटार्यड हुने हो भने सरकारले अपग्रेड गर्ने बाध्यकारी व्यवस्था राख्ने ? उनले आफूले यो विषय निश्कर्षका रूपमा नभई छलफलका लागि उठाएको बताए। उनले भने, यी कुरा मैले निष्कर्षका रूपमा भनेको होइन। यहाँनेर समस्या छ भनिरहेको छु। यो विषयमा पर्याप्त छलफल होस् र विज्ञहरूको पनि रायसल्लाह लिएर परिमार्जित गर्ने व्यवस्थित गर्ने र विगतमा देखिएका समस्या समाधान गर्नका लागि प्रयास गरियोस्। ट्रान्सपरेन्सी इन्टरनेसनल नेपालका पूर्वअध्यक्ष रेग्मीले प्रचण्डको निलम्बनको व्यवस्था खारेज गर्नुपर्ने प्रस्ताव ठीक नभएको बताए। उनले भने, प्रचण्डले निलम्बनको व्यवस्था खारेज गर्नुपर्छ भन्नुभयो तर यसले जथाभावी गर्ने प्रवृत्ति बढाउँछ। संशोधनमा के छ ? संशोधन विधेयकमा सार्वजनिक संस्थाको परिभाषा, अख्तियारको अधिकार क्षेत्र, विद्युतीय वा डिजिटल अभिलेखको संकलन, प्रयोगशाला वा फरेन्सिक एकाइ स्थापना र सञ्चालन, अनुसन्धान तथा तकिकातसम्बन्धी व्यवस्था, मुद्दा चलाउने अबधि(हदम्याद) लगायत विषयमा संशोधन गर्न लागेको छ। त्यस्तै अख्तियारले आफ्नो काम कारबाही व्यवस्थित गर्नका लागि आवश्यकताअनुसार निर्देशिका, कार्यविधि, मापदण्ड वा दिग्दर्शन बनाई लागू गर्न सक्ने व्यवस्थाको पनि प्रस्ताव गरिएको छ। राजस्व चुहावट गर्न कुनै किसिमबाट प्रभाव पार्ने, मद्दत गर्ने, दुरुत्साहन गर्ने वा त्यस्ता कसुर गरी लाभ प्राप्त गर्ने राष्ट्रसेवक बाहेकका अन्य व्यक्तिलाई मुख्य कसुरदार सरह नै सजाय गर्ने व्यवस्था पनि थप गरिएको छ। पदीय हैसियतको दुरुपयोग गर्ने, परीक्षासम्बन्धी कसुर गर्नेलाई पनि सजायको व्यवस्थाको प्रस्ताव गरिएको छ। सम्पत्तिको हिनामिना वा दुरुपयोग गर्ने, निर्णय नगरी हानिनोक्सी पुर्याउने सजायको थप व्यवस्था गरिएको छ। हितराज पाण्डे, प्रमुख सचेतक माओवादी केन्द्रविधेयक पारित गर्न ढिला हुनुका केही कारण छन्। ढिला हुनुको कारण त सबैले बुझेकै छन्। टीआरसी पनि भरखरमात्र सकियो। अन्य पनि छलफल मै छन्। ढिला भएको छ, तर अब निरन्तर छलफल गरेर पारित हुन्छन्। कुनै कसुरको अनुसन्धान गर्दा अर्को राष्ट्रको सहयोग आवश्यक परेमा पारस्पिरिक समझदारी वा सन्धिको आधारमा संयुक्त अनुसन्धान गर्न सकिने, अनुसन्धान गर्दा विशेष अनुसन्धान अवलम्बन गर्न सकिने प्रस्ताव पनि विधेयकमा छ। समयभित्र सम्पत्ति विवरण पेस गर्ने राष्ट्रसेवकलाई १० हजारसम्मको जरिवानाको व्यवस्था गरिएको छ। अघिल्लो कानुनमा ५ हजारको व्यवस्था थियो। कसैले यो ऐन बमोजिमको कसुरको अनुसन्धान, अभियोजन वा न्यायिक कारबाहीको सिलसिलामा बाधा पुर्याएमा सजायमा व्यवस्था गरिएको छ। कमाएको सम्पत्ति विदेशमा रहेको देखिएमा त्यस्तो सम्पत्ति फिर्ता गर्न सक्ने व्यवस्था पनि नयाँ विधेयकमा प्रस्ताव गरिएको छ। हानी नोक्सानीबापत क्षतिपूर्ति भराउन सकिने, श्रव्य, दृश्य वा श्रव्यदृश्य विद्युतीय माध्यममा अभिलेख भएको प्रमाण ग्राह्य हुने व्यवस्था पनि हुँदै छ। श्रव्यदृश्य संवाद(भिडियो कन्फरेन्स) मार्फत साक्षी बुझन सकिने र अनुसन्धान अधिकारीले सुराकी वा अनुसन्धान सूत्र प्रयोग गर्ने व्यवस्था विधेयकमा छ। अनुचित कार्य अर्को बहसको विषय हो अनुचित कार्यसम्बन्धी व्यवस्था। यो व्यवस्थामा २०७२ मा संविधानबाट अनुचित कार्यसम्बन्धी व्यवस्था हटाइएको छ। यो व्यवस्था कसरी ऐनले सम्बोधन गर्ने भन्ने विषयमा बहस र छलफल भइरहेको छ। भ्रष्टाचार निवारण गर्नका लागि यो व्यवस्था अपरिहार्य हो। अख्तियारको कार्य क्षेत्रभित्र राख्ने कि भ्रष्टाचार निवारणमा काम गरेको निकायलाई यो व्यवस्था दिने भन्ने विषयमा दुईमत देखिएको छ। अनुचित कार्यसम्बन्धी व्यवस्था यी ऐनमा गर्नु सुझाव पटकपटक अख्तियार दुरुपयोग अनुसन्धान आयोगले दिँदै आएको छ। रामहरि खतिवडा, सभापति राज्य व्यवस्था तथा सुशासन समिति भ्रष्टाचारसम्बन्धी विधेयकलाई चाँडोभन्दा चाँडो पारित गर्न समितिले प्राथमिकता दिएको छ। विधेयकमा दफावार छलफल जारी छ। संशोधनकर्ताहरूसँग छलफल भइरहेको छ। अब अगाडि बढ्छ। म सभापति भएपछि समितिबाट दुइटा विधेयक पारित भइसकेका छन्। के हो अनुचित कार्य भनेको ? सार्वजनिक पद धारण गरेको व्यक्तिले जानीजानी वा लापरबाही साथ आफ्नो अधिकारभित्रको कुनै काम गर्न इन्कार गरको वा आफ्नो अधिकार नभएको कुनै काम गरेको विषय अनुचित कार्यभित्र पर्छ। त्यस्तै कुनै निर्णय वा आदेश गर्दा बाध्यात्मक रूपमा अपनाउनुपर्ने कार्यविधिको पालन नगरेको, आफूले अधिकार सम्बन्धित कानुन, निर्णय वा आदेशविपरीत अर्कै उद्देश्य वा कार्यमा प्रयोग गरेको विषय पनि अनुचित कार्य हो। अन्य कार्यालय, अधिकारी वा कर्मचारीको कार्यमा अनाधिकार बाधा उत्पन्न गरेको वा त्यस्तो कार्यालय, अधिकारी वा कर्मचारीलाई दबाब दिई कुनै अनधिकृत कार्य गराएको, आफूलाई पदीय हैसियतले प्राप्त उन्मुक्ति, सुविधा वा सहुलियतको दुरुपयोग, आफनो मातहतमा रहेको कर्मचारी वा आफ्नो प्रभावमा रहेको व्यक्तिलाई अनुचित दबाब दिई वा प्रलोभनमा पारी आफ्नो अनुकूलको काम गराएको अनुचित काम हो। आफ्नो पदको प्रकृतिअनुसार पालना गर्नुपर्ने कुनै पदीय कर्तव्य पालना नगरेको, आफूले गर्नुपर्ने कुनै काम नगरी अन्य कार्यालय वा अन्य अधिकारी कहाँ पठाइ आफ्नो उत्तरदायित्व पन्छाएको कार्य अनुचित हो। सूर्यनाथ उपाध्याय, पूर्वप्रमुख आयुक्त, अख्तियार दुरुपयोग अनुसन्धान आयोग अहिलेकै ऐनअनुसार पनि काम भइरहेको छैनन्। त्यही ऐनअनुसार मैले काम गरेकै थिएँ त। कानुन जति सुधारे पनि कार्यान्वयन गर्नेले नगरेपछि के हुन्छ र ? मन्त्रीले भ्रष्टाचार गरेका कुरा आइरहेका छन्, बदमासी गर्नेको कागज मात्रै लाने, मान्छे केही नगर्ने ? अनि, खाली कागज मात्रै पठाएर हुन्छ ? कानुन परिवर्तन नगर्ने भन्ने होइन। केही परिवर्तन पनि आवश्यक छ। काम गर्नेको मनोबल, इच्छाशक्ति नभएमा जतिसुकै कानुन परिवर्तन गरे पनि केही हुनेवाला छैन्।"
सत्य निरुपण आयोगको सिफारिस समिति नै अलपत्र,"काठमाडौं : संक्रमणकालीन न्यायलाई टुंगोमा पुर्याउन बनाइएका दुई आयोगमा पदाधिकारी नियुक्तिका लागि सिफारिस गर्न पूर्वप्रधानन्यायाधीश ओमप्रकाश मिश्रको संयोजकत्वमा गठित समिति अलपत्र परेको छ। सत्य निरुपण तथा मेलमिलाप आयोग र बेपत्ता आयोगका पदाधिकारी सिफारिस गर्न गठित समितिको चार महिना बित्दासमेत बैठक बस्न सकेको छैन। सर्वोच्च अदालतले परमादेश जारी गरेपछि सरकारले गत चैत अन्तिम साता समिति गठन गरेको थियो। चार महिना बितिसक्दासम्म पनि किन समितिले पूर्णता पाएन ? जवाफदेही को हुने ? एकराज भण्डारी, द्वन्द्वपीडित तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारको पालामा समिति गठन भएको थियो। दुई आयोगमा अध्यक्षसहित ५ जना पदाधिकारी सिफारिस गर्नुपर्ने दायित्व समितिको छ। समितिका संयोजक एवं पूर्वप्रधान न्यायाधीश मिश्रका अनुसार कार्यसमितिले पÒर्णता नपाएका कारण बैठक बस्न नसकेको हो। समितिमा सर्वोच्च अदालतका पूर्वन्यायाधीश जगदीश शर्मा पौडेल, पूर्वराजदूत डा अर्जुनकुमार कार्की र स्टेला तामाङ सदस्य छन्। बाँकी एक जना सदस्य राष्ट्रिय मानवअधिकार आयोगका अध्यक्ष वा आयोगले तोकेका व्यक्ति सदस्य रहने भनिएकोमा आयोगबाट सिफारिस गरिएको छैन। विधेयकलाई प्रतिनिधिसभाले पारित गरेर राष्ट्रपति रामचन्द्र पौडेलले प्रमाणीकरण गरेपछि मात्र ऐनका रूप ग्रहण गर्ने छ। समयमै सदस्य सिफारिस नगर्दा समिति निस्क्रिय भएको सम्बन्धमा आयोगका पदाधिकारी पनि जानकार छन्। तर, कसलाई पठाउने भन्ने सम्बन्धमा छलफलमै रहेको उल्लेख गर्दै सिफारिसमा ढिलाइ गरिरहेका छन्। आयोगका एक सदस्यका अनुसार बेपत्ता पारिएका व्यक्तिको छानबिन र सत्य निरुपण तथा मेलमिलाप आयोग ऐन, २०७१ संशोधन विधेयक पारित भएपछि सदस्य सिफारिस गर्ने निर्णयबमोजिम ढिलाइ भएको हो। आयोगले विधेयकलाई अन्तर्राष्ट्रिय मञ्चमा नेपालले गरेका प्रतिबद्धता तथा संक्रमणकालीन न्यायका अन्तर्राष्ट्रिय मÒल्य तथा मान्यताबमोजिम शीघ्र पारित गर्न र विश्वसनीय तवरले संक्रमणकालीन न्यायलाई निष्कर्षमा पुर्याउन आग्रह गर्दै आएको छ। सिफारिस समिति संयोजक एवं पूर्वप्रधान न्यायाधीश मिश्रले आयोगबाट सदस्य सिफारिस नभएका कारण समितिका पदाधिकारीबीच परिचय आदानप्रदानसमेत हुन नसकेको दुखेसो पोखे। राष्ट्रिय मानवअधिकार आयोगबाट सिफारिस भएर सदस्य आएपछि समितिले पÒर्णता पाउँछ। र, बैठक बस्छ, संयोजक मिश्र भन्छन्, आयोगको सिफारिस करिरहेका छौं। राष्ट्रिय मानव अधिकार आयोगबाट सिफारिस भएर सदस्य आएपछि समितिले पूर्णता पाउँछ र बैठक बस्छ । ओमप्रकाश मिश्र, संयोजक, सिफारिस समिति एवं पूर्वप्रधानन्यायाधीश न्यायको पर्खाइमा रहेका द्वन्द्वपीडित सिफारिस समिति अलपत्र परेकोमा चिन्तित छन्। राज्यद्वारा बेपत्ता योद्धा समाज नेपालका पूर्वअध्यक्ष एकराज भण्डारी सर्र्वोच्च अदालतको परमादेश पालना नगर्दा अदालतको अपहेलना हुने भएकाले सरकारले सिफारिस समिति गठन गरेको बताए। भण्डारीले प्रश्न गरे, चार महिना बितिसक्दा पनि किन पूर्णता पाएन ? जवाफदेही को हुने ? आयोग की सरकार ? आयोगका प्रवक्ता डा टीकाराम पोखरेल सदस्य पठाउने सम्बन्धमा छलफलमै रहेको बताउँछन्। डा पोखरेल भन्छन्, अहिलेसम्म सदस्य पठाइएको छैन। छलफलमै छौं। २०७१ सालमा गठित सत्य निरुपण तथा मेलमिलाप र बेपत्ता आयोगका पदाधिकारी सिफारिस गर्न यसअघि पनि पूर्वप्रधानन्यायाधीश मिश्रकै संयोजकत्वमा समिति बनेको थियो। यसअघि बनेका आयोगका कार्यकाल भने सफल हुन सकेका छैनन्। विधेयकप्रति मौन आयोग अहिलेसम्म सदस्य पठाइएको छैन। छलफलकै चरणमा छ। डा टीकाराम पोखरेल, प्रवक्ता, राष्ट्रिय मानवअधिकार आयोग बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक बुधबार प्रतिनिधिसभाबाट बहुमतले पारित भएको छ। केही संघसंस्था र द्वन्द्वपीडितले विधेयकप्रति टिप्पणी गरे पनि राष्ट्रिय मानव अधिकार आयोग मौन देखिएको छ। संक्रमणकालीन न्यायलाई टंगोमा पुर्याउन र पीडितलाई न्याय दिन यसअघि धेरैपटक धारणा सार्वजनिक गरेका थियौं। प्रतिनिधिसभाबाट पारित विधेयक बिहीबार राष्ट्रियसभामा टेबल भएको छ। यस सम्बन्धमा आयोगले कनै स्पष्ट धारणा बनाइसकेको छैन। केही दिनभित्र बाहिर ल्याउने खालको छुट्टै धारणा बनाउँछ होला। छलफल भइरहेको छ, आयोगका प्रवक्ता डा पोखरेल भन्छन्, छिट्टै नै निर्णय सार्वजनिक हुन्छ।"
गृहमन्त्रीसँग संयुक्त राष्ट्रसंघीय आवासीय संयोजकको शिष्टाचार भेट,"काठमाडौं : गृहमन्त्री रमेश लेखकसँग संयुक्त राष्ट्रसङ्घीय आवासीय संयोजक हाना सिंगर हाम्डीले आज शिष्टाचार भेट गरेका छन्। सिंहदरबारस्थित गृह मन्त्रालयमा भएको उक्त द्विपक्षीय भेटवातार्मा गृहमन्त्री लेखकले संयुक्त राष्ट्रसङघको भूमिकाको प्रसंशा गरे। सो अवसरमा उनले संयुक्त राष्ट्रसङ्घीय शान्ति मिसनमा नेपाली सेना र नेपाल प्रहरीको भूमिकाको प्रसंशा गर्दै शान्ति मिसनमा नेपाली सेना, नेपाल प्रहरी र सशस्त्र प्रहरी बलको सङ्ख्या थप बढाउन पहल गरिदिन संयोजक हाम्डीलाई आग्रह गरे। संयोजक हाम्डीले सङ्क्रमणकालीन न्यायको प्रगतिका लागि मन्त्री लेखकलाई धन्यवाद दिँदै यस प्रक्रियामा प्राविधिक र आर्थिक पक्षमा संयुक्त राष्ट्रसङघको पूर्ण सहयोग रहने प्रतिबद्धता व्यक्त गरिन्। जलवायु परिवर्तनका जोखिम व्यवस्थापन, विपदमा पूर्व चेतावनी प्रणालीमा पूर्ण सहयोग रहने उनले बताइन्।"
ऋण तिर्नु हुँदैन भन्ने प्रचारका कारण बैंकलाई अप्ठ्यारो पर्यो : गभर्नर अधिकारी,काठमाडौं : नेपाल राष्ट्र बैंकका गभर्नर महाप्रसाद अधिकारीले सम्पूर्ण बैंकिङ क्षेत्रलाई नकारात्मक असर पार्ने कामलाई बैङ्किङ्ग कसुर मान्नुपर्ने सुझाव दिएका थिए। सिंहदरबारमा शुक्रबार बसेको प्रतिनिधिसभा अन्तर्गतको अर्थ समिति बैठकमा बैङ्किङ्ग कसुर तथा सजाय दोस्रो संशोधन विधेयकमाथि भएको छलफलमा क्रममा उनले बैंकिङ क्षेत्रलाई नकारात्मक रुपमा प्रचारबाजी गर्दा यस क्षेत्रमा धेरै समस्याहरू देखिने गरेको भन्दै यस क्षेत्रलाई नकारात्मक असर पार्ने कामलाई समेत बैङ्किङ्ग कसुर मान्नुपर्ने सुझाव दिएका हुन्। केहि समयअघि ऋण तिर्नु हुँदैन भन्ने प्रचारका कारण बैंकलाई अप्ठ्यारो परेको देखिएको भन्दै यस कार्यको नियन्त्रण हुने गरि कानुन बन्नुपर्ने उनले बताए। अधिकारीले चेकअनादार विषय आफैमा फौजदारी अभियोग भएकाले बैंकिङ कसूरको रुपमा परिभाषित गरिरहनु नपर्ने धारणा राखे । त्यस्तै उनले अहिलेको अवस्थामा उक्त विधेयकलाई पुर्नलेखन गर्न समेत सुझाव दिए। अधिकारीले बैंकिङ क्षेत्र असफल भए यसले सबै क्षेत्रमा ठूलो असर पार्ने भएकाले कानुनलाई समयसापेक्ष र बलियो बनाउनुपर्ने पनि बताए।
एकीकृत समाजवादी केन्द्रीय कमिटीको बैठक भदौ ९ गतेदेखि,"काठमाडौं : नेपाल कम्युनिष्ट पार्टी (एकीकृत समाजवादी) को केन्द्रीय कमिटीको बैठक भदौ ९ गतेदेखि बस्ने भएको छ। पार्टी महासचिव घनश्याम भुसालले भदौ ९, १० र ११ गते बिहान काठमाडौंमा बैठक बस्न लागेको जानकारी दिए। उनले बैठकमा केन्द्रीय कमिटी सदस्यहरूको सपथ ग्रहण, केन्द्रीय संरचना निर्माणलगायत विविध विषय प्रस्तुत गर्ने कार्यक्रम रहेको बताए।"
काभा महिला भलिबल प्रतियोगितामा सहभागी १४ खेलाडीलाई ३ लाख दिने सरकारको निर्णय,"काठमाडौं : सरकारले काभा महिला भलिबल प्रतियोगितामा नेपालको तर्फबाट सहभागी खेलाडी १४ जनालाई जनही ३ लाख रुपैयाँ दिने निर्णय गरेको छ। बिहीबार बसेको मन्त्रिपरिषद बैठकका निर्णय सार्वजनिक गर्न शुक्रबार सिंहदरबारमा आयोजित पत्रकार सम्मेलनमा सरकारका प्रवक्ता पृथ्वीसुब्बा गुरूङले सोबारे जानकारी दिएका हुन्। उनले मन्त्रिपरिषद बैठकले काभा महिला भलिबल प्रतियोगितामा नेपालको तर्फबाट सहभागी खेलाडी १४ जनालाई जनही ३ लाख , मुख्य प्रशिक्षक १ जनालाई दुई लाख एवं व्यवस्थापक,सहायक प्रशिक्षक तथा फिजियोलाई जनही १ लाख २० हजार रुपैयाँका दरले पुरस्कृत तथा सम्मान गर्ने निर्णय गरेको बताए। यसैगरी बैठकले परराष्ट्रमन्त्री डा आरजु राणा देउवाले भाद्र २ गतदेखि भारतको भ्रमण स्वीकृत गरेको छ। राजस्व न्यायाधीकरण पोखराको कानुन सदस्य तथा अध्यक्ष पदमा उच्च अदालत पोखराका न्यायाधीश सुदर्शनराज पाण्डेलाई तोक्ने निर्णय बैठकले गरेको छ । जिल्ला सरकारी वकिल कार्यालय काठमाडौंका जिल्ला न्यायाधीवक्ता श्रीराम खनाललाई नेपाल कानुन व्यवसायी परिषदको सचिव पदमा खटाउने निर्णय भएको प्रवक्ता गुरुङले जानकारी दिए। बैठकले आर्थिक वर्ष ०७९८० र २०८०८१ मा लगातार दुई वर्षसम्म वार्षिक एक सय जना नेपालीलाई वैदेशिक रोजगारीमा पठाउन नसकेका इजाजतपत्र प्राप्त संस्थाको इजाजतपत्र चालु आर्थिक वर्षका लागि समेत नवीकरण गर्न आएमा अन्तिम पटकका लागि नवीकरण गर्न बाधा अड्काउ फुकाउ आदेश जारी गर्ने निर्णय गरेको छ । त्यसैगरी बैठकले ५९ जना सहसचिवहरूको जिम्मेवारी हेरफेर गर्ने निर्णय समेत गरेको छ ।"
अर्थ मन्त्रालयले तयार पारेको एक सय दिनको कार्ययोजनामा के छ ?,"काठमाडौं : अर्थ मन्त्रालयले एकसय दिनमा सम्पादन गर्ने कार्यहरूको कार्ययोजना तयार पारेको छ । कार्ययोजनामा मुलुकको समग्र अर्थतन्त्र सुधारको लागि उच्चस्तरीय आर्थिक सुधार सुझाव आयोग गठन गर्ने, दोस्रो वित्तीय क्षेत्र विकास रणनीति तयार गर्ने, राजस्व चुहावट नियन्त्रण गर्न केन्द्रीय द्रुत गस्ति टोली गठन गरी परिचालन गर्नेछन् । यसैगरी आन्तरिक राजस्व परिचालन रणनीति २०८१ कार्यान्वयन सुरु गर्ने,भन्सार मूल्यांकनलाई कारोबार मूल्यमा आधारित बनाउन रणनीति तयार गरी लागू गर्ने, भन्सार महसुल नियमावाली २०८१ तर्जुमा गर्ने, गत आर्थिक वर्षमा विधि सम्मत रुपमा सिर्जित दायित्व एकिन गरी भुक्तानी गर्ने छन् । कार्ययोजनामा उपभोक्ताले डिजिटल माध्यमबाट गरेको खरिदको भुक्तानीमा १० प्रतिशत मूल्य अभिवृद्धि कर फिर्ता दिने कार्य प्रारम्भ गर्ने, नागरिक बचतपत्र र वैदेशिक रोजगार बचतपत्रको अभौतिकीकरण गर्ने उल्लेख छ । सार्वजनिक खर्चमा मितव्ययिता कायम गर्ने कार्यविधि, २०८१ तयार पारी लागू गर्ने, बहुवर्षीय ठेक्काका लागि अर्थ मन्त्रालयबाट भएको स्रोत सहमति, विषयगत मन्त्रालयर निकायले लगाएको ठेक्का र तिर्नुपर्ने बाँकी दायित्वको विवरण एकिन गर्नेछन् । वार्षिक २५ करोड रुपैयाँ भन्दा बढीको कारोबार गर्ने थप २०० करदाताको कारोबारलाई केन्द्रीय बीजक अनुगमन प्रणालीमा आवद्ध गर्ने, तातोपानी भन्सार कार्यालयमा लगेज तथा भेहिकल स्क्यानर मेसिनको प्रयोग सुरु गर्ने लगायत छन् । अर्थ मन्त्रालयका प्रवक्ता उत्तरकुमार खत्रीले कार्ययोजनाको कार्यान्वयनले नीतिगत, कानुनी र सेवा प्रवाहमा सुधार हुनुका साथै स्रोत तथा खर्च व्यवस्थापन, वैदेशिक सहायता परिचालन लगायतमा थप उपलब्धि हासिल गर्न सहयोग पुग्ने बताए।"
हिमाल आरोहीको सुरक्षाका लागि कल्याणकारी कोष स्थापनामा सहजीकरण गर्छौं : पर्यटनमन्त्री,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले ब्रोड पिकको सफल आरोहण गरी फर्किएका पर्वतारोही तथा गाइड पासाङ नामगेल शेर्पालाई स्वागत गरेका छन्। मन्त्री पाण्डेले शुक्रबार आरोही शेर्पालाई मन्त्रालयमा स्वागत गरेका हुन् । सोलुखुम्बुको खुम्बु गाउँपालिका घर भएका शेर्पाले पाकिस्तानमा रहेको विश्वको १२औं अग्लो हिमाल ब्रोड पिकको एउटै सिजनमा दुईपटक आरोहण गरेका थिए । मन्त्री पाण्डेसँगको भेटमा शेर्पाले सरकारले कल्याणकारी कोषको स्थापना गरिदिन माग गरेका थिए। उनले हिमालमा हुने दुर्घटनाहरूमा हेलि रेस्कु हुन गाह्रो हुने बताउँदै त्यसबारे आवश्यक प्रबन्ध गरिदिन र विदेशी आरोहीलाई क्याम टुबाट आठ केजी फोहोर अनिवार्य ल्याउनुपर्ने प्रावधान भएकाले त्यसलाई सहज बनाइदिन अनुरोध गरे। मन्त्री पाण्डेले आरोहीहरूको कल्याणकारी कोष स्थापना र फोहोर व्यवस्थापनका लागि सम्बन्धित निकायहरूसँग बुझेर सहजीकरण गर्नेमा विश्वस्त पारे। ५२ वर्षीय शेर्पा इमाजिन नेपाल ट्रेक्स कम्पनीका वरिष्ठ पर्वतारोहीको रूपमा परिचित छन्। उनले सन् २००४ र २००७ मा यालुङ खाङ र ल्होत्से शार दुवै चुचुरोसँगै आरोहण गरेका थिए। शेर्पाले विश्वका आठ हजार मिटर अग्ला १४ वटा चुचुरो र यालुङ खाङ र ल्होत्से शार गरी १६ वटा चुचुरोमा पाइला टेक्न सफल भएका थिए। कोरियाका अम होंङ गिलपछि शेर्पा १६ वटा चुचुरोहरुमा पाइला टेक्ने देस्रो व्यक्तिको रूपमा हुन् ।"
बागमती प्रदेशमा भदौ ४ गते सार्वजनिक बिदा,मकवानपुर : बागमती प्रदेश सरकारले भदौ ४ गते सार्वजनिक बिदा दिने निर्णय गरेको छ। आजको प्रदेश सरकार मन्त्रिपरिषद् बैठकले गाईजात्रा पर्वका अवसरमा आगामी मङ्गलबार बिदा दिने निर्णय गरेको आन्तरिक मामिला तथा कानुनमन्त्री सुरजचन्द्र लामिछानेले जानकारी दिए। बैठकले आन्तरिक मामिला तथा कानुनमन्त्री सुरजचन्द्र लामिछानेलाई सरकारको प्रवक्ताको जिम्मेवारी दिने निर्णय गरेको छ। साथै मन्त्रालयगत रूपमा आएको अस्थायी दरबन्दी स्वीकृत गर्ने समेत बैठकले निर्णय गरिएको उनले बताए।
किसानलाई चाहिने आवश्यक मल मंसिरमा उपलब्ध हुनेगरी खरिद प्रक्रिया थाल्न प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले किसानलाई समयमा रासायनिक मल उपलब्ध गराउने र व्यवसायिक उत्पादनमा लगाउने विषयमा चासो व्यक्त गरेका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आज कृषि क्षेत्रका विद्यमान अवस्था, चुनौती र सुधारका विषयबारे कृषि तथा पशुपक्षीमन्त्री रामनाथ अधिकारी र उच्चाधिकारीसहितको छलफलमा प्रधानमन्त्री ओलीले आगामी मंसिरमा कति मल चाहिने हो त्यसको आकलन गरेर अहिलेदेखि नै खरिद प्रक्रिया थाल्न निर्देशन दिए। मन्त्रालयको कूल बजेटको ५६ प्रतिशत बजेट रासायनिक मल अनुदानमा रहेको छ। किसानले किन्ने रासायनिक मलमा ६७ प्रतिशतसम्म अनुदान दिँदै मन्त्रालयले खरिद प्रक्रियालाई सरलीकरण बनाउन प्रधानमन्त्री ओलीसँग आग्रह गरेको थियो। प्रधानमन्त्री ओलीले किसानलाई नाफा हुने खालका खेतीमात्रै गर्ने वातावरण सिर्जनाका लागि उपयुक्त जग्गामा सामूहिक खेती प्रणालीमा जान सुझाव दिँदै स्वदेशमा उत्पादन नहुने खाद्य पदार्थ समयमै किनेर ल्याउन आग्रह गरे। प्रधानमन्त्री ओलीले माछापालन, दूध उत्पादन, सुन्तला, काजु, ल्वाङ र मसलालगायत उपयुक्त खेतीका लागि स्पष्ट योजना ल्याउन निर्देशन दिए। उनले पशुपंक्षी नेपालभित्र ल्याउँदा र विदेश पठाउँदा स्वास्थ्य जाँच अनिवार्य गराउन, आगामी तीन वर्षभित्र खोरेत रोग उन्मूलन गर्न, कालोबजारी रोक्न, अनुदानको निरन्तरताभन्दा पनि लाभग्राहीले तिर्ने परिपाटीमा जान पनि सुझाव दिए।"
कोशीका मुख्यमन्त्रीले सार्वजनिक गरे सय दिने उपलब्धि,"विराटनगर : कोशी प्रदेशका मुख्यमन्त्री हिक्मतकुमार कार्कीले आफ्नो कार्यकालको सय दिने उपलब्धि शुक्रबार सार्वजनिक गरेका छन्। आफ्नो नेतृत्वमा सरकार गठन भएको सय दिन पूरा भएको अवसरमा उनले उपलब्धि बुँदागतरूपमा बाहिर ल्याएका हुन्। नेकपा एमाले प्रदेश संसदीय दलका नेता कार्की प्रदेशसभाको दोस्रो कार्यकालमा नेकपा माओवादी केन्द्रसमेतको समर्थनमा वैशाख २७ गते तेस्रोपटक मुख्यमन्त्री नियुक्त भएका थिए। संविधानको धारा १६८ को उपधारा ५ अनुसार मुख्यमन्त्री बनाउन उनलाई सहयोग गरेको दल माओवादी भने सत्ता गठबन्धन परिवर्तन भएसँगै प्रतिपक्षमा पुगेको छ। सत्तारुढ नेपाली कांग्रेसले कार्की नेतृत्वकै सरकारमा सहभागी हुने निर्णय गरिसकेको छ। तर, हालसम्म सरकारमा सहभागी भइसकेको छैन। कार्कीले जनतामा आशा जगाउने गरी प्रदेश सरकारले काम गरेको दाबी गरे। उनले ६० वटा बुँदामा आफू नेतृत्वको सरकारका उपलब्धि सार्वजनिक गरेका हुन्। प्रदेशसभाको दोस्रो कार्यकालमा प्रदेश सरकार अस्थिर बनेको उनले बताए। प्रदेश सरकार बन्ने र ढल्ने क्रम चलिरहे, कार्की भन्छन्, सरकारले अनेक आरोह अवरोहलाई चिर्दै स्थिरता दिने र आमनागरिकमा सकारात्मक सन्देश प्रवाह गर्ने काम गरिरहेको छ। मुख्यमन्त्री कार्कीले संघीयता कार्यान्वयन तथा प्रदेश कानुन निर्माण सम्बन्धी अध्ययन कार्यदल गठन गरेको, आर्थिक वर्ष २०८१०८२ को बजेट तथा कार्यक्रम पास गरेको, प्रदेशको दोस्रो आवधिक योजना सार्वजनिक गरेको, लोक सेवा आयोग, योजना आयोग, लगानी प्राधिकरण र प्रदेश विकास परिषद्लाई पूर्णता दिएको विषयलाई सरकारको उपलब्धि ठानेका छन्। उनले प्रदेशको राजनीतिक तथा अन्य समस्या समाधान गर्न समिति गठन गरेको, प्रदेश आयोजना बैंक सञ्चालनमा ल्याएको, प्रदेश निजाती सेवा ऐन, २०७९ मा दोस्रो संशोधन विधेयक प्रदेशसभामा पेस गरेको भनेर आफ्नो उपलब्धिमा समेटेका छन्। प्रदेश सरकारले धनकुटाको भेडेटारमा स्काई वाक टावर निर्माण गरेको, धार्मिक तथा पर्यटकीय क्षेत्रमा पर्यटक सहयोगी प्रहरी राख्नका लागि प्रक्रिया सुरु गरेको, पुराना घरको काठ ओसारपसारमा सहजता ल्याउने निर्णय गरेको कार्कीले बताए। सडक सुरक्षाका लागि विराटनगर र उदयपुरमा ट्राफिक लाइट जडान गरेको, विपद् तथा बाढी प्रभावितलाई राहत सामग्री प्रदान गरेको, झापाको चारआली, सुनसरीको भाण्टाबारी, इलामको पशुपतिनगर र मोरङको रानीमा सवारी पटके राजस्व संकलन केन्द्र स्थापना गरेको, संखुवासभाको किमाथांका नाका पुनः सञ्चालनमा ल्याएको विषयलाई उनले उपलब्धिमा समेटेका छन्। ताप्लेजुङ इलाम, तेह्रथुम र भोजपुरमा भेटेनिनरी अस्पतात र पशु सेवा विज्ञ केन्द्र स्थापना गरेको, अन्तर्राष्ट्रिय चिया सम्मेलनका लागि बजेट विनियोजन गरेको, प्रदेशबाट १ हजार २ सय किलो घिउ जापात निर्यात गरेको, प्रदेशमा खोरेत नियन्त्रणका लागि रणनीतिक कार्ययोजना बनाएको लगायतका विषयलाई मुख्यमन्त्री कार्कीले सार्वजनिक गरेको उपलब्धि विवरणमा समेटिएको छ। उनका अनुसार ५ वटा बहुवर्षे सडकको निर्माण पूरा भएको छ। कार्कीले ८ वटा पुल र १२ वटा झोलुंगे पुल सम्पन्न भएको, ९२ वटा सामुदायिक भवन, २२ वटा सरकारी भवन, १० वटा खेलकुद पूर्वाधार र जनता आवास कार्यक्रमअन्तर्गत ६ सय ८ वटा घर निर्माण भएको बताए । खानेपानी तर्फका ४६ र सिँचाईतर्फ ३० वटा आयोजना आफ्नो पालामा सम्पन्न भएको दाबी कार्कीको छ । प्रदेश सरकारको ९० करोड लगानीमा तेह्रथुम सदरमुकाम जोड्ने शुक्रबारेसिधुवा सडकको उद्घाटनलाई कार्कीले महत्वपूर्ण उपलब्धि मानेका छन्। उनले सुशासन, सामाजिक न्याय र समुन्नतिलाई सरकारले मुख्य प्राथमिकतामा राखेर काम गरिरहेको जानकारी दिए। मुख्यमन्त्री कार्कीले प्रदेशको विकास र समृद्धि, अर्थतन्त्रको सबलीकरण, सेवा प्रवाहको नतिजामुखी कार्यसम्पादन र जवाफदेहिता, सामाजिक सुरक्षा र रोजगारी प्रवर्द्धन, सुशासनको प्रत्याभूति तथा समग्र प्रदेशको हितलाई संस्थागत गर्ने हेतुले प्रदेश सरकारले आफ्ना कार्यक्रम अगाडि बढाएको उल्लेख गरे। प्रदेशलाई आम नागरिकले अनुभूति गर्नसक्ने संरचनाका रूपमा विकास गर्नुपर्ने दायित्व यो सरकारको काँधमा छ, उनी भन्छन्, प्रदेश सरकारले जनतामा आशाको दियो जगाउने प्रयत्न गरेको छ। गुणस्तरीय सेवा प्रवाह, जनआकांक्षाको सम्बोधन, पूर्वाधार विकासमा तीव्रता, सामाजिक रूपान्तरणका लागि दीर्घकालीन नीति निर्माण र कार्यान्वयन, पर्यटन प्रवर्द्धन र पर्यावरण संरक्षण गर्दै सामाजिक, आर्थिक र सांस्कृतिक समृद्धिका साथ प्रदेशको दिगो विकास गर्ने अभियानमा प्रदेश सरकार अग्रसर बनेको जानकारी कार्कीले दिए।"
सत्य निरुपण आयोगको सिफारिस समिति नै अलपत्र,"काठमाडौं : संक्रमणकालीन न्यायलाई टुंगोमा पुर्याउन बनाइएका दुई आयोगमा पदाधिकारी नियुक्तिका लागि सिफारिस गर्न पूर्वप्रधानन्यायाधीश ओमप्रकाश मिश्रको संयोजकत्वमा गठित समिति अलपत्र परेको छ। सत्य निरुपण तथा मेलमिलाप आयोग र बेपत्ता आयोगका पदाधिकारी सिफारिस गर्न गठित समितिको चार महिना बित्दासमेत बैठक बस्न सकेको छैन। सर्वोच्च अदालतले परमादेश जारी गरेपछि सरकारले गत चैत अन्तिम साता समिति गठन गरेको थियो। चार महिना बितिसक्दासम्म पनि किन समितिले पूर्णता पाएन ? जवाफदेही को हुने ? एकराज भण्डारी, द्वन्द्वपीडित तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारको पालामा समिति गठन भएको थियो। दुई आयोगमा अध्यक्षसहित ५ जना पदाधिकारी सिफारिस गर्नुपर्ने दायित्व समितिको छ। समितिका संयोजक एवं पूर्वप्रधान न्यायाधीश मिश्रका अनुसार कार्यसमितिले पÒर्णता नपाएका कारण बैठक बस्न नसकेको हो। समितिमा सर्वोच्च अदालतका पूर्वन्यायाधीश जगदीश शर्मा पौडेल, पूर्वराजदूत डा अर्जुनकुमार कार्की र स्टेला तामाङ सदस्य छन्। बाँकी एक जना सदस्य राष्ट्रिय मानवअधिकार आयोगका अध्यक्ष वा आयोगले तोकेका व्यक्ति सदस्य रहने भनिएकोमा आयोगबाट सिफारिस गरिएको छैन। विधेयकलाई प्रतिनिधिसभाले पारित गरेर राष्ट्रपति रामचन्द्र पौडेलले प्रमाणीकरण गरेपछि मात्र ऐनका रूप ग्रहण गर्ने छ। समयमै सदस्य सिफारिस नगर्दा समिति निस्क्रिय भएको सम्बन्धमा आयोगका पदाधिकारी पनि जानकार छन्। तर, कसलाई पठाउने भन्ने सम्बन्धमा छलफलमै रहेको उल्लेख गर्दै सिफारिसमा ढिलाइ गरिरहेका छन्। आयोगका एक सदस्यका अनुसार बेपत्ता पारिएका व्यक्तिको छानबिन र सत्य निरुपण तथा मेलमिलाप आयोग ऐन, २०७१ संशोधन विधेयक पारित भएपछि सदस्य सिफारिस गर्ने निर्णयबमोजिम ढिलाइ भएको हो। आयोगले विधेयकलाई अन्तर्राष्ट्रिय मञ्चमा नेपालले गरेका प्रतिबद्धता तथा संक्रमणकालीन न्यायका अन्तर्राष्ट्रिय मÒल्य तथा मान्यताबमोजिम शीघ्र पारित गर्न र विश्वसनीय तवरले संक्रमणकालीन न्यायलाई निष्कर्षमा पुर्याउन आग्रह गर्दै आएको छ। सिफारिस समिति संयोजक एवं पूर्वप्रधान न्यायाधीश मिश्रले आयोगबाट सदस्य सिफारिस नभएका कारण समितिका पदाधिकारीबीच परिचय आदानप्रदानसमेत हुन नसकेको दुखेसो पोखे। राष्ट्रिय मानवअधिकार आयोगबाट सिफारिस भएर सदस्य आएपछि समितिले पÒर्णता पाउँछ। र, बैठक बस्छ, संयोजक मिश्र भन्छन्, आयोगको सिफारिस करिरहेका छौं। राष्ट्रिय मानव अधिकार आयोगबाट सिफारिस भएर सदस्य आएपछि समितिले पूर्णता पाउँछ र बैठक बस्छ । ओमप्रकाश मिश्र, संयोजक, सिफारिस समिति एवं पूर्वप्रधानन्यायाधीश न्यायको पर्खाइमा रहेका द्वन्द्वपीडित सिफारिस समिति अलपत्र परेकोमा चिन्तित छन्। राज्यद्वारा बेपत्ता योद्धा समाज नेपालका पूर्वअध्यक्ष एकराज भण्डारी सर्र्वोच्च अदालतको परमादेश पालना नगर्दा अदालतको अपहेलना हुने भएकाले सरकारले सिफारिस समिति गठन गरेको बताए। भण्डारीले प्रश्न गरे, चार महिना बितिसक्दा पनि किन पूर्णता पाएन ? जवाफदेही को हुने ? आयोग की सरकार ? आयोगका प्रवक्ता डा टीकाराम पोखरेल सदस्य पठाउने सम्बन्धमा छलफलमै रहेको बताउँछन्। डा पोखरेल भन्छन्, अहिलेसम्म सदस्य पठाइएको छैन। छलफलमै छौं। २०७१ सालमा गठित सत्य निरुपण तथा मेलमिलाप र बेपत्ता आयोगका पदाधिकारी सिफारिस गर्न यसअघि पनि पूर्वप्रधानन्यायाधीश मिश्रकै संयोजकत्वमा समिति बनेको थियो। यसअघि बनेका आयोगका कार्यकाल भने सफल हुन सकेका छैनन्। विधेयकप्रति मौन आयोग अहिलेसम्म सदस्य पठाइएको छैन। छलफलकै चरणमा छ। डा टीकाराम पोखरेल, प्रवक्ता, राष्ट्रिय मानवअधिकार आयोग बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक बुधबार प्रतिनिधिसभाबाट बहुमतले पारित भएको छ। केही संघसंस्था र द्वन्द्वपीडितले विधेयकप्रति टिप्पणी गरे पनि राष्ट्रिय मानव अधिकार आयोग मौन देखिएको छ। संक्रमणकालीन न्यायलाई टंगोमा पुर्याउन र पीडितलाई न्याय दिन यसअघि धेरैपटक धारणा सार्वजनिक गरेका थियौं। प्रतिनिधिसभाबाट पारित विधेयक बिहीबार राष्ट्रियसभामा टेबल भएको छ। यस सम्बन्धमा आयोगले कनै स्पष्ट धारणा बनाइसकेको छैन। केही दिनभित्र बाहिर ल्याउने खालको छुट्टै धारणा बनाउँछ होला। छलफल भइरहेको छ, आयोगका प्रवक्ता डा पोखरेल भन्छन्, छिट्टै नै निर्णय सार्वजनिक हुन्छ।"
"भ्रष्टाचार मुद्दामा हदम्याद आवश्यक छैन, अख्तियारलाई निजी क्षेत्रको क्षेत्राअधिकार दिनुहुँदैन : शेखर कोइराला","काठमाडौं : नेपाली कांग्रेसका नेता डा शेखर कोइरालाले सर्वसहमतिमा नै संविधान संशोधन गर्नुपर्ने बताएका छन्। शुक्रबार मोरङको बुढीगंगा गाउँपालिका ७ डंग्राहामा आयोजित स्वास्थ्य शिविर कार्यक्रममा सञ्चारकर्मीसँग कुरा गर्दै कोइरालाले कांग्रेसएमालेको करिब दुई तिहाइ बहुमत रहेपनि सबैको सहमतिमा नै संविधान संशोधन गर्नुपर्ने बताएका हुन्। संविधान संशोधनका लागि जनमत संग्रह जस्तो जटिल प्रक्रियामा जानुको सट्टा संसदीय विशेष समिति वा आयोग बनाएर गर्न सकिने उनले बताए । कोइरालाले दुई दलमात्रै मिलेर संविधान संशोधन गर्न खोजे अवस्था झन जटिल हुने उल्लेख गरे। उनले भ्रष्टाचार छानबिनमा हदम्याद तोक्न नहुने र अख्तियारलाई बढी शक्तिशाली बनाउने नाममा निजी क्षेत्रको क्षेत्राधिकार दिन नहुने जिकिर गरे। नोना कोइराला स्मृति प्रतिष्ठान र केएचडिसी नेपालले प्राविधिक सहयोगमा बुढीगंगा गाँउपालिकाले मृगौला, मुटु तथा मधुमेह सम्बन्धि निशुल्क स्वास्थ्य शिविर आयोजना गरेको हो ।"
प्रधानमन्त्री ओलीसँग अमेरिकी उपविदेशमन्त्रीको भेट,काठमाडौं : प्रधानमन्त्री केपी शर्मा ओलीसँग संयुक्त राज्य अमेरिकाका व्यवस्थापन तथा श्रोतसम्बन्धी उपविदेशमन्त्री रिचार्ड बर्माले शिष्टाचार भेटवार्ता गरेका छन्। प्रधानमन्त्री तथा मन्त्रिपरिषदको कार्यालय सिंहदरबारमा भएको भेटमा उनीहरूबीच द्विपक्षीय आपसी हितका विविध विषयमा छलफल भएको प्रधानमन्त्रीको सचिवालयले जनाएको छ। सो क्रममा प्रधानमन्त्री ओलीले नेपालको आर्थिक र सामाजिक विकासका क्षेत्रमा अमेरिकी सरकारले गर्दै आएको निरन्तर सहयोगका लागि आभार व्यक्त गरे। त्यस्तै प्रधानमन्त्री ओलीले नेपाल अल्पविकसित मुलुकबाट स्तनोन्नती हुने क्रममा रहेको र राजनीतिक सहमतिका आधारमा नेपालको सङ्क्रमणकालीन न्यायसम्बन्धी कानुनका विषय टुङ्गो लाग्ने क्रममा रहेको पनि जानकारी गराए। उप विदेशमन्त्री बर्माले दुई देशबीचको ७७ वर्षदेखिको सम्बन्धको दुईपक्षीय सम्बन्धको स्मरण गर्दै नेपालको विकासमा साझेदार हुन पाउनु अमेरिकाको लागि खुसीको विषय भएको बताए । उनले नेपालको संक्रमणकालीन न्याय टुंगोमा पुग्न लागेकामा बधाई दिएको प्रधानमन्त्रीको सचिवालयले जनाएको छ। उपविदेशमन्त्री बर्मा शुक्रबार बिहान काठमाडौं आएका हुन्। नेपाल बसाइका क्रममा उनले सरकारी अधिकारीहरू र व्यवसायीहरूसँग भेट गर्ने नेपालस्थित अमेरिकी दूतावासले जनाएको छ। उपविदेशमन्त्री बर्माले नेपाली चियाविज्ञहरूसँग अन्तरक्रिया गर्नेछन् भने युएसएआईडीका कार्यक्रमका साझेदारहरूसँग पनि छलफलको कार्यक्रम रहेको छ।
विदेश पलायन भइरहेको युवा शक्तिलाई नेपालमै रोक्ने वातावरण बनाउनुपर्छ : उपप्रधानमन्त्री सिंह,"काठमाडौं : उपप्रधान एवं शहरी विकासमन्त्री प्रकाशमान सिंहले राजनीतिक अस्थीरताका कारण समस्या देखिएकाले ठूला दल मिलेर सरकार बनाउनु परेको बताएका छन्। शुक्रबार काठमाडौंको पुतलीसडकमा केसीसी एक्जिबिटको उद्घाटन गर्दै सिंहले मुलुकलाई स्थीरता दिँदै देशमा देखिएको समस्या समाधान गर्न नयाँ सरकार बनाउने परिस्थिति आएको बताएका हुन्। उनले जनतामा देखिएका विभिन्न समस्याको समाधान गर्दै देशको विकास गर्न सरकारको ध्यान केन्द्रीत हुने धारणा राखे । अहिले देखिएका असन्तुष्टिहरूलाई लोकतान्त्रिक पद्दती अनुसार शान्तिपूर्ण माध्यमबाट समाधान गर्ने उनले बताए। सिंहले नेपालमा केहि भएन भन्दै विदेशीने क्रम बढिरहेको अवस्थामा सकारात्मक सोचका साथ अघि बढ्न सक्नुपर्नेमा जोड दिए। सूचनाप्रविधि क्षेत्रमा भएका विकासलाई उपयोग गर्दै युवाहरूले देशभित्र नै त्यसको फाइदा लिनसक्ने उनको भनाइ छ । दुईदिनसम्म चल्ने केसीसी एक्जिबिटमा सूचना प्रविधि,इन्जिनियरिङ क्षेत्रलगायतका व्यवहारिक ज्ञानका नमूनाहरूको प्रदर्शनी स्टल राखिएको छ ।"
परराष्ट्र हाँक्दै महिला नेतृत्व,"काठमाडौं : दुर्लभ संयोग नै मान्नुपर्छ परराष्ट्रमन्त्री महिला, सचिव पनि महिला। परराष्ट्र मन्त्रालयको ७३ वर्षे इतिहासमा पहिलोपटक यस्तो संयोग जुरेको हो। दुई जना महिला नेतृत्वको काँधमा यतिबेला मुलुकको सिंगो परराष्ट्र सम्बन्धको जिम्मेवारी छ। परराष्ट्र मन्त्रालयमा नवनियुक्त परराष्ट्रमन्त्री डा आरजु देउवा राणालाई मन्त्रालयमा स्वागत गर्दाकै दिन परराष्ट्र सचिव सेवा लम्सालले भनेकी थिइन्, महिला परराष्ट्रमन्त्रीज्यू र महिला परराष्ट्र सचिवले नेतृत्व गरेको यो ऐतिहासिक संयोग हो। सुखद संयोग पनि हो। सोही बखत सचिव लम्सालले भनेकी थिइन्। मन्त्री राणा महिला मात्र नभई अत्यन्त अनुभवी, परिपक्व र विद्वान् भएको नेतृत्व मन्त्रालयले पाएको छ। त्यसैकारण पनि महिला मन्त्री र सचिवको कार्यकाल सुखद र ऐतिहासिक हुने विश्वास गरेकी थिइन्। अनि, भनिन्, उहाँको यत्तिका वर्षको अनुभव र पुरानो चिनजानले पनि काम गर्न पक्कै सहज हुनेछ। अन्य मुलुकसँगका मामिला हेर्ने सबैभन्दा उच्च निकाय हो, परराष्ट्र मन्त्रालय। अन्तर्राष्ट्रिय सम्बन्धका लागि महत्वपूर्ण निकाय पनि हो। राजनीतिक रूपमा महिला नेतृत्वले यसअघि परराष्ट्र मन्त्रालय हांकिसके पनि लम्साल भने पहिलो सचिव हुन। तर, मन्त्री र सचिव महिला नै भएको भने पहिलो पटक हो। ०८० मंसिर २८ गतेको मन्त्रिपरिषद्् बैठकले लम्साललाई सहसचिवबाट सचिवमा बढुवा गरेको थियो। लम्साल परराष्ट्र मन्त्रालयको २५औं सचिव हुन्। २००७ सालमा राणा शासनको अन्त्य भई देशमा प्रजातन्त्र स्थापना भएपछि २००८ सालमा परराष्ट्र मन्त्रालय स्थापना भएको थियो। पहिलो परराष्ट्र मन्त्री भने सन् २००७ मा सहाना प्रधान भएकी थिइन्। त्यसपछि पनि सन् २००९ मा सुजाता कोइराला र गत वर्ष विमला राई पौड््याल परराष्ट्रमन्त्री बनेकी थिइन। राणा चौथो महिला परराष्ट्रमन्त्री हुन्। एमाले अध्यक्ष केपी शर्मा ओली नेतृत्वको सरकारमा परराष्ट्रको जिम्मेवारी राणाको काँधमा गएको हो। परराष्ट्रमन्त्री राणाले पदभार ग्रहण गरेर काम सुरु गरेको पनि एकमहिना पूरा भइसकेको छ। परराष्ट्रमा धेरै महिला कर्मचारी देख्दा आफू उत्साहित भएको मन्त्री राणाले प्रतिक्रिया दिएकी थिइन्। पटकपटक प्रथम महिला (फस्ट लेडी) को जिम्मेवारी बहन गरिसकेकी राणा पहिलोपटक मन्त्री बनेकी हुन। यसअघि उनी प्रतिनिधिसभाको कृषि, सहकारी तथा प्राकृतिक स्रोत समितिको सभापति थिइन्। कृषि समितिको सभापति हुँदा केही प्रभावशाली कामबाट चर्चामा रहेकी राणा बर्दियाकी सम्पन्न किसान परिवारकी छोरी हुन्। पूर्वप्रधानमन्त्री तथा कांग्रेस सभापति शेरबहादुर देउवा पत्नी राणाको जन्म ०१८ माघ १३ मा भएको हो। उनी विनोदशमशेर जबरा र प्रतिभा राणाकी जेठी छोरी हुन्। आमा प्रतिभा राणा पनि राजनीतिमै आबद्घ छिन्। बर्दियाको मधुवन नगरपालिका४ की राणाको माइती परिवार अहिले पनि खेतीकिसानी गर्दै आएका छन्। मन्त्री राणाका पिता विनोदशमशेर अहिले पनि कृषि पेशामै आबद्ध छन्। बुवा आमा कृषक पृष्ठभूमिको भए तापनि उनको बाल्यकाल र किशोरावस्था अध्ययनको सिलसिलामा काठमाडौं र त्यसपछि भारत र अन्य देशमा बित्यो। राणा पीएचडी डाक्टर हुन्। उनले मनोविज्ञानमा पीएचडी गरेकी छिन्। उनले भारतको चण्डिगढस्थित पञ्जाब विश्वविद्यालयबाट मनोविज्ञानमा विद्यावारिधि गरेकी हुन्। पञ्जाब विश्वविद्यालयबाटै उनले मनोविज्ञानमै स्नातकोत्तर गरेकी हुन्। काठमाडौंको सेन्ट मेरिज, सिनियर क्याम्ब्रिजबाट ओ लेभलको अध्ययन सकेपछि उनी सिमला गएकी हुन्। सिमला स्थित हिमाञ्चल प्रदेशबाट स्नातक गरेकी हुन्। देउवा गृहमन्त्री भएका बेला वैवाहिक बन्धनमा बाँधिएकी उनलाई कांग्रेसको सक्रिय राजनीतिमा आउन त्यसले पनि केही इँटा थप्ने काम गयो। यद्यपि उनी सामाजिक क्षेत्रमा उत्तिकै सक्रिय छिन्। विश्वभरिका समाजवादीहरूको साझा संस्था सोसलिस्ट इन्टरनेसनलको सदस्य रहेकी परराष्ट्रमन्त्री राणाको आबद्धता राष्ट्रिय र अन्तर्राष्ट्रिय संस्थामा छ। अन्तर्राष्ट्रिय रूपमा महिलाको प्रजनन स्वास्थ्यसम्बन्धी काम गर्ने अमेरिकामा मुख्यालय रहेको संस्था आईपीएएसको सदस्य (बोर्ड मेम्बर, सन् २०१४२०१८) का रूपमा कार्यअनुभव बटुलिसकेकी राणाले ह्वाइट रिबन अलाइन्स फर सेफ मदरहुडको अध्यक्ष (सन् २०१०२०१४) भएर काम गरिसकेकी छन्। जोन्टा क्लब अफ नेपालको संस्थापक तथा बोर्ड सदस्य (सन् २०१३) रहेकी राणा जोन्टा नेपालबाट संयुक्त राष्ट्रसंघीय समिति तथा लंैगिक हिंसामा आधारित अध्यक्ष समितिमा समेत प्रतिनिधित्व गरिसकेकी छन्। साथी संस्थाकी संस्थापक तथा अध्यक्ष (१९९८२००१) रहिसकेकी परराष्ट्रमन्त्री राणा ग्रामीण महिला विकास तथा एकता केन्द्र (रुडुक) नाम गैरसरकारी संस्थाको पनि संस्थापक अध्यक्ष हुन्। संकल्प नामक गैरसरकारी संस्थाकी संस्थापक र सल्लाहकार राणा सामाजिक र लैंगिक मुद्दामा काम गर्ने समानता नामक संस्थाकी कार्यकारी अध्यक्ष पनि हुन्। नेपाल मेन्टल हेल्थ पोलिसी गु्रपको अध्यक्षका रूपमा काम गरेको अनुभव पनि उनीसँग छ। यसैगरी राणा विभिन्न शैक्षिक संस्थाहरूमा पनि आबद्ध छन्। उनी काठमाडौं कलेज अफ म्यानेजमेन्टको संस्थापक र अध्यक्ष तथा युलेन्स स्कुलको विद्यालय व्यवस्थापन समितिकी अध्यक्ष हुन्। नयाँ आयाम मल्टिडिसिप्लिनरी इन्स्टिच्युट (नामी) को अध्यक्ष हुनुका साथै नेपाल एकेडेमी अफ साइन्स एन्ड टेक्नोलोजी (नास्ट) को प्रमोटर छिन्। परराष्ट्रमन्त्री राणा नौरिस नेपाल नामक संस्थाकी निर्देशक पनि हुन्। नौरिस नेपाल राणाले सन् २०१२ मा यसको स्थापना गरेकी उक्त संस्थाले जैविक कृषिका क्षेत्रमा काम गर्छ। राणाले विज्ञ प्रशिक्षकका रूपमा नेपाल आर्मी कलेज र नेपाल प्रशासनिक स्टाफ कलेजमा प्रशिक्षणसमेत गराइसकेकी छन्। ०४६ को परिवर्तनपछि राजनीतिमा प्रवेश गरेकी हुन्। राणाले २०५१ (सन् १९९४) मा कांग्रेसको क्रियाशील सदस्यता लिएकी हुन्। राजनीतिमा लागेको १० वर्षपछि अर्थात्् २०६१ (सन् २००४) मा उनी पार्टीको महासमिति सदस्य भइन्। राणा ०७८ मंसिरमा सम्पन्न कांग्रेसको १४औं महाधिवेशनमा केन्द्रीय सदस्यमा चुनाव लडिन् र विजयी भइन्। उनी दुवै संविधानसभामा समानुपातिक सभासद्् थिइन्। पहिलो संविधानसभामा राणा राज्य पुनर्संरचना तथा राज्य शक्तिको बाँडफाँट समिति सदस्यको भूमिकामा थिइन्। दोस्रो संविधानसभामा आरजुले संविधान मस्यौदा समिति र संसदीय सुनुवाइ समितिमा सदस्यका रूपमा कांग्रेसको प्रतिनिधित्व गरिन्। उनी पहिलो र दोस्रो संविधानसभामा प्राकृतिक स्रोत समितिमा सदस्य बनेकी थिइन्। परराष्ट्र सचिव लम्साल उपसचिवका रूपमा प्रवेश गरेकी थिइन्। पासपोर्ट विभागबाट परराष्ट्रको करिअर सुरु गरेकी उनी सन् २०१६ देखि २०२० सम्म पाकिस्तानका लागि नेपाली राजदूतका रूपमा काम गरेकी थिइन्। त्यसबेला उनले इरान, टर्की, कीर्गिस्तान, ताजकिस्तान, तुर्केमिनिस्तान र उज्वेकिस्तानको समेत राजदूतको जिम्मेवारी लिएकी थिइन्। २०२० मा नेपाल फर्किएपछि भने लम्सालले संयुक्त राष्ट्रसंघ अन्तर्राष्ट्रिय संघसंस्थाहरू र अन्तर्राष्ट्रिय कानुन विभागमा काम गरिन्। लम्सालले विभिन्न राष्ट्रहरूका दुई पक्षीय तथा बहुपक्षीय बैठक, विभिन्न सम्मेलन र सम्झौताहरूमा पनि आफ्नो नेतृत्वदायी उपस्थिति जनाएकी छन्। करिब एक महिनाअघि मात्र भारतमा भइरहेको दोस्रो बिमस्टेक विदेश मन्त्रीहरूको रिट्रीटको सम्मेलनमा पुगेकी लम्साल प्रधानमन्त्री नरेन्द्र मोदी र विदेश सचिव एस जयशंकरसँग भेट गरेर फकेर्की थिइन्। मुलुकको परराष्ट्र नीति कहिले उत्तर र कहिले दक्षिण झुल्किने गरेको आरोप लागिरहेका बेला परराष्ट्र मन्त्रालयको राजनीतिक र प्रशासनिक दुवै नेतृत्वले कसरी सन्तुलित बनाउला भन्ने आमजिसासा छ। परराष्ट्रमन्त्री राणा भारत जाँदै परराष्ट्रमन्त्री राणा आगामी साता भारत भ्रमणमा जाने भएकी छिन्। नियमित स्वास्थ्य परीक्षणका लागि भारत जाने तयारीमा रहेकी राणाको यो भ्रमणलाई भारत सरकारले औपचारिक बनाउने तयारी गरेको छ। डा राणाको १५ चैत ०८० मा नयाँदिल्लीको साकेतस्थित म्याक्स अस्पतालमा हाइपर पाराथोरोडिज्मको शल्यक्रिया गरिएको थियो। नियमित स्वास्थ्य परीक्षणका लागि फेरि नयाँदिल्ली जानुपर्ने भएपछि भारतीय पक्षले उनको भ्रमणलाई औपचारिक रूप प्रदान गर्न लागेको हो। परराष्ट्र मन्त्रालयका अनुसार मन्त्री राणा व्यक्तिगत स्वास्थ्य परीक्षणका लागि नयाँदिल्ली जाने तयारीमा थिइन्। यो कुराको जानकारी पाएपछि राणाका भारतीय समकक्षी भारतीय विदेशमन्त्री डा एस जयशंकरले औपचारिक निमन्त्रणा पठाएका थिए । स्रोतका अनुसार, निम्तो प्राप्त भएकाले उहाँको भ्रमण औपचारिक हुनेछ। मन्त्री राणाले समकक्षी भारतीय विदेशमन्त्री एस जयशंकरसँग नयाँ दिल्लीमा भेटवार्ता गर्नुहुनेछ। तर, स्वास्थ्य परीक्षणको सिलसिलामा जाने हुनुभएकाले उच्चस्तरीय भेटघाट भने धेरै हुने छैनन्। मन्त्रिपरिषद््को बिहीबारको बैठकले राणाको भारत भ्रमणलाई स्वीकृत गरेको छ।"
प्रचण्डले फेरि थुमथुम्याए शर्मालाई,"काठमाडौं : छलफल र बहसपछि नेकपा माओवादी केन्द्रका अध्यक्ष पुष्पकमल दाहाल(प्रचण्ड)ले तत्कालका लागि पार्टीभित्रको असन्तुष्ट समूहलाई मत्थर पारेका छन्। स्थायी कमिटीको बैठकमा पार्टी उपमहासचिव जनार्दन शर्माले नेतृत्व हस्तान्तरण र पुस्तान्तरणको प्रस्ताव गरेका थिए। त्यसले माओवादी बैठकमा प्रचण्ड सशंकित भएका थिए। शर्माले उठाएको विषयलाई दस्ताबेजमा समेटन प्रचण्ड तयार भएपछि तत्काललाई विवाद साम्य भएको छ। शर्माले प्रचण्डलाई लिखित रुपमा नेतृत्व छोड्न एजेन्डा पेस गरेका थिए। मैले जे जति प्रश्न र कुरा उठाएको छु अध्यक्षलाई सवल, सुढृढ बनाउनका लागि उठाएको हुँ भनेर शर्माजीले बैठकमा भन्नुभयो, प्रवक्ता अग्नि सापकोटाले सञ्चारकर्मीसँग भने, उहाँले उठाएको राजनीतिक, वैचारिक सवालहरूलाई दस्ताबेजमा समेट्न कुनै समस्या नरहेको प्रचण्डजीले भन्नुभयो। उहाँले उठाएका विषय छलफलकै क्रममा छन्। प्रदेशमा पनि छलफल गर्दै जान्छौं। अनि निष्कर्षमा पुग्छौं। राष्ट्रिय तथा अन्तर्राष्ट्रिय राजनीतिक परिस्थिति देखाएर विद्रोही देखिएका शर्मा समूहलाई अन्ततः तत्कालका लागि शक्ति सन्तुलन मिलाउँदै प्रचण्डले थुमथुम्याएका छन्। प्रचण्डले माओवादी फुट्ने कुरा गलत र निराधार भएको दाबी गरेका छन्। पार्टी कार्यालयमा जारी बैठकबाट बाहिरिने क्रममा बुधबार पत्रकारलाई प्रतिक्रिया दिँदै जनार्दन शर्माले पार्टी फुटाउँछ भन्याजस्तो विषयमा नभएको प्रष्ट पारे। केही समयदेखि पार्टी फुट्छ भनेर धेरै हल्ला भयो। कतिपय सन्दर्भमा आशंका र भ्रम पनि भए। यहाँ आउँदासम्म (बैठकको अन्ततिर) ती सबै भ्रम चिरिएका छन्, कामरेड प्रभाकरले पार्टी फुटाउँछ भन्याजस्तो जुन माहोल बनेको छ, त्यो बिलकुल गलत हो। हाम्रो पार्टी एकताबद्ध भएको छ , प्रचण्डले भने। पार्टी उपमहासचिव शर्माले पार्टीको नेतृत्व नयाँ पुस्तालाई दिनुपर्ने बताउँदै आएका छन्। उनको प्रस्तावमा प्रचण्डले सरकारको नेतृत्व गर्ने, दोस्रो तहका नेताहरूले खबरदारी गर्ने र तेस्रो तहका नेताहरूलाई पार्टीको नेतृत्वमा ल्याउनुपर्ने उल्लेख छ। मोर्चा र एकतालाई प्राथमिकता बैठकले पार्टीलाई व्यवस्थित, रूपान्तरण गर्न पनि योजना अगाडि बढाएको छ। त्यसैगरी पार्टी एकता, समाजवादी मोर्चालाई शक्तिशाली बनाउने बैठकबाट निष्कर्ष निकालेको छ। राष्ट्रियताको सवालमा देशभक्त, प्रगतीशिल शक्तिको मोर्चा देशमा अनिवार्य भइसकेको प्रवक्ता सापकोटाले बताए। देसका कम्युनिस्ट पार्टीको आवश्यकता अनिवार्य छ। अनि पुनर्गठन पनि हुन जरुरी भइसक्यो। यसैतर्फ हाम्रो छलफल, बहस र प्रयत्न भइरहेको छ, उनले भने, माओवादी, एकीकृत समाजवादी, नेकपा(विप्लव) र महिन्द्र राय यादवको पार्टीसँग मोर्चा र एकताका लागि घनिभूत छलफल चलिरहेको छ। उपाध्यक्ष सापकोटाले पार्टीलाई रुपान्तरण र शुद्धीकरण गर्न मुख्य रूपमा छलफल भएको पार्टी बताए। उनले भने, रूपान्तरणको आधार भनेको विचार, राजनीति र राजनीतिक कार्यदिसा हो। आठौं महाधिवेशनले मार्गनिर्दिष्ट गरेको वैचारिक, राजनीतिक कार्यदिसा नै हाम्रो मार्ग निर्देशक कार्यदिसा हो। विचारको विकास गर्दै जानुपर्छ भन्ने बैठकको निष्कर्ष हो। सदन, सडक र १२२ स्थानीय तहलाई प्रभावकारी बनाउने बैठकले निर्णय गरेको छ। उनले भने, ७ सय ५३ स्थानीय तहमध्ये १ सय २२ स्थानीयमा माओवादी केन्द्रले नेतृत्वमा जितेको छ। त्यहाँबाट समाजिक न्यायसहितको सुशासन, विकास र समृद्धिमा अरू स्थानीय तहलाई मोडेल प्रस्तुत गर्ने गरी काम गर्छौं। भदौमा प्रदेश, असोजमा केन्द्रीय कमिटीको बैठक बैठकले पार्टीको केन्द्रीय कमिटीको बैठक व्यवस्थित असोजको पहिलो साता गर्ने निर्णय गरेको छ। त्यस अघि पार्टीको प्रदेश र प्रवासस्तर बैठक गर्ने निर्णय भएको प्रवक्ता सापकोटाले जानकारी दिए। ती बैठकबाट आएको निष्कर्षका आधारमा दस्ताबेज बनाउँछौं। अनि असोजको पहिलो साता केन्द्रीय कमिटीको बैठक बस्छौं , उनले भने। माओवादी केन्द्रले लथालिंग पार्टीलाई व्यवस्थित बनाउन भदौ महिनाभरि प्रदेश, जनवर्गीय संगठन, आयोगलगायत बैठक गर्ने भएको छ। को, कहाँ खट्ने पार्टीमा कार्यविभाजन अझै भएको छैन। तर, प्रदेशमा केन्द्रीय सदस्य, पदाधिकारीको संयुक्त परामर्श बैठक बस्छौं। अध्यक्षदेखि उपमहासचिव सबै प्रदेशमा जान्छन्, प्रवक्ता सापकोटाले भने, त्यहाँ जनताका जनगुनासो सुन्ने र बुझ्छौं। पीरमर्काको अध्ययन अनुसार गर्छौं। प्रदेशस्तरको बैठकका लागि माओवादीले कार्यक्रम तालिका सार्वजनिक गरेको छ। बागमती प्रदेशमा भदौ ५ र ६, विशेष प्रदेश र सम्पर्क समन्वयमा ७ र ८, गण्डकीमा ९ र १०, सुदूरपश्चिम प्रदेशमा १२ र १३ गते बैठक बस्ने छ। त्यसैगरी कर्णालीमा १४ र १५, लुम्बिनीमा १६ र १७, तीनवटै केन्द्रीय आयोगको १८ गतेलाई मिति तोकिएको छ। मधेसमा २२ र २३, कोसी प्रदेशमा २४ र २५, सल्लाहकार, जेष्ठ कम्युनिष्ट मञ्च एवं आयोगको २९ र ३० गते बैठक गर्ने निर्णय भएको। त्यसैगरी पार्टीको जनवर्गीय संगठन र मोर्चाको २७ र २८ गते बैठक गर्ने कार्यतालिका छ। त्यसपछि पार्टीको विदेश विभागको बैठक हुनेछ।"
शान्ति प्रकिया टुंगिन लागेकोमा बेलायत खुशी,काठमाडौं :पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल 'प्रचण्ड'सँग नेपालका लागि संयुक्त अधिराज्य बेलायतका राजदूत रोब फेनले भेट गरेका छन्। शुक्रबार बिहान खुमलटारमा भएको भेटमा राजदूत रोबले नेपालले शान्ति प्रक्रिया र संक्रमणकालीन न्याय सम्बन्धी विधेयक टुंगोमा पुर्याउन लागेकोमा खुसी व्यक्त गर्दै शान्ति प्रकियाको पूर्णताका निम्ति बेलायत सरकारको पूर्ण सहयोग रहने बताए। भेटमा अध्यक्ष प्रचण्डले नेपालको प्रतिनिधिसभाले पीडितमैत्री न्यायमा जोड दिँदै संक्रमणकालीन न्यायसम्बन्धी विधेयक पारित गरेको बताउँदै पीडितमैत्री न्याय र सम्मानका लागि आवश्यक पर्ने क्षेत्रमा बेलायत सरकारको सहयोग रहने विश्वास व्यक्त गरे। अध्यक्ष प्रचण्डले आफू सरकारको नेतृत्वमा रहँदा संक्रमणकालीन न्याय सम्बन्धी विधेयक अघि बढाउन पहल लिएको बताउँदै विधेयक निष्कर्षमा पुग्दा त्यसले विश्वशान्तिका निम्तिसमेत योगदान पुग्ने बताए। उनले आफ्नो प्रधानमन्त्रीत्वकालमा अन्तरार्ष्ट्रिय सम्बन्ध सुदृढ गर्न विशेष पहल लिएको स्मरण गर्दै जलवायु न्याय लगायतका क्षेत्रमा नेपालले नेतृत्वदायी भूमिका खेलेको बताए। भेटका क्रममा अध्यक्ष प्रचण्डले गोर्खाजहरूले उठाउँदै आएका सवालहरू बेलायती सरकारबाट सम्बोधन हुने विश्वाससमेत व्यक्त गरे। फेनले बेलायती नागरिकहरूमा नेपाली उत्पादनप्रति रूचि बढेको बताउँदै पारस्परिक सहयोग र व्यापारमा समेत साझेदारी बढाउन सकिने बताए। उनले प्रचण्डको कार्यकालमा लगानीअनुकूल कानुन संशोधन र लगानी सम्मेलन सम्पन्न भएकोमा खुसी व्यक्त गर्दै नेपालमा वैदेशिक लगानी भित्राउन आफ्नो योगदान रहने बताए।
भ्रष्टाचार कानुनमा हदम्यादको अड्को,"काठमाडौं : २०७६ माघ ६ गते सरकारले भ्रष्टाचार निवारण (पहिलो संशोधन) र अख्तियार दुरुपयोग अनुसन्धान आयोग(तेस्रो संशोधन) विधेयक संसद्मा दर्ता गर्यो। संसद्को माथिल्लो सदन राष्ट्रियसभाले ०७९ चैत २७ मा पारित गर्यो। राष्ट्रियसभाले विधेयक पारित गर्न तीन वर्ष लगायो। त्यसपछि दुवै विधेयक प्रतिनिधिसभामा पुगे। प्रतिनिधिसभा पनि विधेयक प्राप्त भएको तीन वर्षपछि बल्ल दुवै विधेयक पारित गर्न तात्दै छ। प्रतिनिधिसभाको राज्य व्यवस्था समितिमा केही दिनयता लगातार दफावार छलफल भइरहेको छ। विधेयकमा भ्रष्टाचार मुद्दामा हदम्याद राख्ने कि नराख्ने, भ्रष्टाचार मुद्दा दर्ता भएपछि पद स्वत: निलम्बन हुने वा नहुने भन्नेमा विवाद छ। ट्रान्सपरेन्सी इन्टरनेसनल नेपालका पूर्वअध्यक्ष खेमराज रेग्मी धेरैका स्वार्थ बाझिएका कारण नै भ्रष्टाचारसम्बन्धी कानुन बन्न नसकिरहेको बताउँछन्। सबैका आआफ्ना स्वार्थ छन्, पूर्वअध्यक्ष रेग्मी भन्छन्, स्वार्थ बाझिन्छन्। त्यसैकारण अलमल भइरहेको छ। अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्याय भ्रष्टाचार ऐनमा आवश्यक संशोधन आवश्यक भएको बताउंँछन। तर, मनोबल र इच्छाशक्ति नभए नयाँ कानुन नै बने पनि केही नहुने उपाध्यायको भनाइ छ। अहिलेकै ऐनअनुसार काम भइरहेको छैन्, त्यही ऐनअनुसार मैले काम गरेकै थिएँ त, उपाध्याय भन्छन्, कानुन जति सुधारे पनि कार्यान्वयन गर्नेले नगरेपछि के हुन्छ र ? सत्तासीन कांग्रेसका प्रमुख सचेतक श्यामकुमार घिमिरेले भ्रष्टाचार निवारण विधेयक ढिला हुनुमा खासै ठूलो कारण नभएको बताए। दुईचार कुराहरूमा असहमतिका कारण ढिलाइ भएको उनको भनाइ छ। अल्झिनुपर्ने खास त त्यस्तो केही होइन, घिमिरे भन्छन्, विवाद पनि होइन, कारबाहीमा समय सीमा राख्ने कि नराख्ने, जेल सजाय बढाउने कि नबढाउने जस्ता दुई विषयमा असहमति छन्। यी धेरै ठूला र नमिल्ने विषय पनि होइनन्। सहजीकरणको कमी मात्र हो। सरोकारवालाहरूसँग छलफल गरेर सहमतिमै विवादको निरुपण गरिने घिमिरेले बताए। उनले भ्रष्टाचारसम्बन्धी विधेयकमा टीआरसी विधेयक जस्तो समय लाग्ने र ठूलो समस्या नभएको पनि स्पष्ट पारे। सत्तासीन एमाले प्रमुख सचेतक महेशकुमार बर्तौलाले कानुन बन्ने विषयमा हतार नगरी घनिभूत छलफल गरेर मात्र विधेयकलाई टुंगोमा पुर्याउनुपर्ने बताए। विधेयकमाथि राज्य व्यवस्था समितिमा छलफल भइरहेको बर्तौलाको जानकारी गराए। एकदमै ढिला वा बरवाद भइसकेको छैन, बर्ताैलाले भने, राज्य व्यवस्था समितिमा छलफल भएकै छ। संशोधन कर्ता र सरोकारवालाहरूसँग पनि छलफल भएकै छ। कानुन बनाउने जस्तो कुरा रित पुर्याएर गर्नुपर्छ। कानुन बनेपछि यसले दुरगामी महत्व राख्ने भएकाले व्यापक छलफलपछि मात्र अगाडि बढ्छौं। भ्रष्टाचारसम्बन्धी विधेयक सँगै समितिमा अन्य १५ वटा विधेयक पनि छलफल कैं अवस्थामा रहेको बर्ताैलाले बताए। भ्रष्टाचार विधेयकलगायत अन्य सबै पारित गर्न समाभुखलगायत सम्बन्धित सांसदहरूलाई आग्रह गरेका छौं। अख्तियारले स्वार्थको द्वन्द्व, सार्वजनिक संस्थाको परिभाषा लगायतका १० वटा विषयमा समितिलाई सुझाव दिएको छ। कानुन नबन्नुको के कारण ? खेमराज रेग्मी, पूर्वअध्यक्ष ट्रान्सपरेन्सी इन्टरनेसनल नेपाल मुख्य विवादको जड नै नीतिगत निर्णय के गर्ने भन्ने विषय हो ? मन्त्रिपरिषद्का सबै निर्णय नीतिगत होइनन् भनेर सर्वोच्चले पनि भनिसकेको छ। यसमा धेरैका स्वार्थ बाझिन्छन्। सबैका आआफ्नै स्वार्थ हुन्छन्। तर, पनि अझै संघीय सरकार र मन्त्रिपरिषदका समितिले गर्ने निर्णय तथा प्रदेश सरकार र त्यसको मन्त्रिपरिषद्ले गर्ने नीतिगत निर्णयमा मुद्दा लाग्दैन भनेर निर्णय गर्ने प्रवृत्ति बढिरहेको छ। अख्तियारको दायरा समेत खुम्च्याउने काम भइरहेको छ। दलीय स्वार्थ बाझिएका कारण नै भ्रष्टाचारसम्बन्धी कानुन बन्न समय लागिरहेको नेताहरू स्वीकार गर्छन्। त्यस्तै नीतिगत निर्णय केलाई मान्ने भन्ने विषय पनि पेचिलो बन्दै गएको छ। मन्त्रिपरिषद्ले गरेका सबै निर्णयहरू नीतिगत भन्दै धेरैले उन्मुक्त पाउँदै आएका छन् र आम बुझाई पनि त्यही छ। त्यति मात्रै होइन संघीय सरकार र त्यसका समिति तथा प्रदेश सरकार र त्यसका समितिले गर्ने निर्णय पनि नीतिगत नै भएको व्याख्या गर्दै मनपरी एवं जथाभावी काम पनि भइरहेका छन् । तलै गर्न सकिने विषयलाई पनि भ्रष्टाचारको कारबाहीबाट बच्न मन्त्रिपरिषद्मा लगेर निर्णय गराउने प्रवृत्ति बढ्दै गएको छ। सर्वोच्च अदालतले मन्त्रिपरिषद्का सबै निर्णय नीतिगत हुँदैनन् भनेर फैसला गरिसकेको छ। तर, पनि मन्त्रिपरिषद्को नीति निर्णयको विषयमा अख्तियार पनि पन्छिने गरेको ट्रान्सपरेन्सी इन्टरनेसनल नेपालका पूर्वअध्यक्ष रेग्मी बताउँछन्। उनी अख्तियारको दायरा र क्षेत्राधिकार पनि खुम्च्याउने काम गरेको बताउँछन्। अख्तियारको क्षेत्राधिकार खुम्च्याउने प्रयास गरिएको छ, रेग्मी भन्छन्, संघीय संसद, प्रदेशसभा वा सो अन्तर्गतका समितिको बैठकमा भएको काम कारबाही वा निर्णय वा त्यस्तो बैठकमा कुनै सदस्यले बोलेको वा गरेको कुनै काम कुराको सम्बन्धमा अनुसन्धान, तहकिकात वा अन्य कुनै कारबाही नहुने व्यवस्था गरिएको छ। त्यस्तै सरकार, मन्त्रिपरिषद् वा सोको कुनै समितिले गरेको कुनै नीतिगत निर्णय वा अदालतको न्यायिक कामकारबाहीका सम्बन्धमा आयोगबाट अनुसन्धान, तहकिकात वा अन्य कुनै कारबाही नहुने व्यवस्थाको प्रस्ताव विधेयकमा छ। अकुत सम्पत्ति आर्जनको कसुरमा हुने सजाय पनि परिमार्जनको आवश्यकता रहेको रेग्मीको भनाइ छ। उनका अनुसार अकुत सम्पत्ति आर्जनको परिणामको आधारमा सजायको व्यवस्था हुनुपर्छ। अख्तियारले मात्रै नसक्ने भएकाले नियमन निकाय पनि थप गर्नुपर्ने उनको सुझाव छ। स्थानीय निकायसम्म नै अख्तियारले हेर्न सक्छ कि सक्दैन, त्यसैले नियमन निकाय पनि थप्ने हो कि ? उनले भने। सरकारको नै सुशासन गर्ने निकाय राष्ट्रिय सर्तकता केन्द्रलाई अधिकारसम्पन्न बनाउनुपर्ने उनको भनाइ छ। ऐनमार्फत नै सतर्कता केन्द्र अधिकारविहीन छ, त्यसलाई अधिकार सम्पन्न बनाउनुपर्छ, उनले भने। हद म्यादमा गलफत्ति भ्रष्टाचार मुद्दामा हदम्याद आवश्यक छ कि छैन भन्ने विषयमा संसदीय समितिमा तीव्र बहस छ। दुवै विधेयकमा गैरकानुनी सम्पत्ति आर्जनको हदम्याद ५ वर्ष बनाउन प्रस्ताव गरिएको छ। सरकारी कर्मचारीले अवकाश पाएको ५ वर्षपछि गैरकानुन सम्पत्ति(अकुत) आर्जनमा अनुसन्धान गर्न नपाउने व्यवस्था विधेयकमा छ। तर, समितिका कोही सांसद सरकारले प्रस्ताव गरेको व्यवस्थाकै पक्षमा छन् भने कोही हदम्याद राख्नु हुँदैन भन्ने पक्षमा छन्। नीति निर्माता नै विभाजित छन्। २०७६ माघ ६ गते केपी शर्मा ओलीको अघिल्लो कार्यकालमा नै यो विधेयक राष्ट्रियसभामा दर्ता भएको थियो। विधेयकभित्रका हदम्याद, अनुचित कार्य, निजी क्षेत्र, गैरसरकारी क्षेत्रलाई भ्रष्टाचारको क्षेत्राधिकारभित्र ल्याउने नल्याउने विषयमा भएका विवादका कारण नै संसद्मा नै अल्झिदै आएको छ। कांग्रेस महामन्त्री गगनकुमार थापा, नेता अर्जुननरसिंह केसीदेखि माओवादी केन्द्रका नेता माधव सापकोटासम्म भ्रष्टाचारको मुद्दामा हदम्याद राख्न नहुने पक्षमा देखिएका छन्। प्रतिनिधिसभा अन्तर्गतको राज्य व्यवस्था तथा सुशासन समितिमा कांग्रेस महामन्त्री थापा, माओवादी केन्द्रका नेता सापकोटा, राप्रपा नेतृ रोशन कार्कीलगायत हदम्याद राख्न नहुने सुझाव दिएका छन्। आफैंलाई उन्मुक्ति दिनका लागि यो व्यवस्था गर्न लागिएको एकथरिको आरोप छ । कांग्रेसका प्रमुख सचेतक श्यामकुमार घिमिरे, सांसद नागिना यादवलगायत हदम्यादको पक्षमा छन्। उनीहरू सरकारद्वारा प्रस्तुत विधेयकमा राखिएको व्यवस्थामा यता उता गर्न आवश्यक नरहेको बताउँछन्। गृहमन्त्री रमेश लेखकले भ्रष्टाचारका सम्बन्धमा हदम्याद राख्न हुने वा नहुने लगायतका अख्तियारकोे क्षेत्राधिकार विषयमा समितिमा विस्तृत छलफल भएपछि सरकारले बनाउने बताउँदै आएका छन् । अख्तियार प्रमुख आयुक्त प्रेमकुमार राईले भ्रष्टाचार मुद्दा अनुसन्धानमा ५ वर्षको हदम्याद राख्नेबारे संसद्ले नै निर्णय गर्नुपर्ने स्पष्ट पारे। अनुसन्धानमा ५ वर्षपछि हदम्याद लाग्ने भनेर आएको छ। बिगो नलाग्नेमा यस्तो व्यवस्था प्रस्तावित छ। उनले राज्य व्यवस्था समितिमा भने, तर सरकारी सम्पत्तिको हानिनोक्सानीमा हदम्याद लाग्दैन। यो विषयमा विभिन्न तर्क आएको छ, संसद्ले नै यो विषयमा उचित निचोड निकाल्नु उपयुक्त हुन्छ। हाम्रो त्यस्तो हार्ड एन्ड फास्ट केही छैन, उनले थपे। ट्रान्सपरेन्सी इन्टरनेसनल नेपालका पूर्वअध्यक्ष रेग्मी हदम्यादको विषयलाई त्यति ठूलो प्रोपोगन्डा गर्न जुरुरी नरहेको बताउँछन्। राष्ट्रियसभाबाट पारित भएको व्यवस्था खासै समस्या नभएको उनको तर्क छ। त्यतिकै लम्ब्याउने काम भइरहेको छ, राष्ट्रिय सभाबाट जे पास भएको त्यो ठीकै छ, उनले भने। महेशकुमार बर्तौला, प्रमुख सचेतक, एमाले एकदमै ढिला भएको वा बरवादै भैसकेको स्थिति छैन। राज्य व्यवस्था समितिमा छलफल भएकैं छ। संशोधन कर्ता र सरोकारवालाहरूसँग पनि छलफल भएकै छ। कानुन बनाउने जस्तो विषय रित पुर्याएर गर्नुपर्छ। योबाहेक अन्य १५ वटा विधेयक पनि छलफल कैं अवस्थामा छन्। भ्रष्टाचारलगायत सबै विधेयकलाई छिटोभन्दा छिटो कानुन निर्माण गर्नेमा प्रतिबद्ध छौं। त्यसक लागि सभामुखलगायत सम्बन्धित सांसदहरूलाई आग्रह गरेका छौं। मुद्दा दर्तासँगै निलम्बनसम्बन्धी व्यवस्था हटाउन पूर्वप्रधानमन्त्री दाहालकोे सुझाव छ। राज्य व्यवस्था समितिमा प्रमुख विपक्षी माओवादी केन्द्रका अध्यक्ष पुष्पकमल दाहाल प्रचण्ड ले विधेयकमा प्रस्ताव गरिएको भ्रष्टाचार मुद्दा दायर गर्नका लागि ५ वर्षे हदम्याद राख्ने र अख्तियारले अदालतमा मुद्दा दायर गर्दैमा निलम्बन हुने व्यवस्थाको विषय थप छलफल गर्नुपर्ने धारणा राखे। सरकारका कुनै अधिकारीको मुद्दा दायर गरेमा पदबाट निलम्बन हुने व्यवस्थाले समस्या ल्याउने उनको भनाइ छ। उनले भने, हदम्यादसँग सम्बन्धी विषय आएका छन्, समय कति राख्ने या समय नराख्ने भन्नेबारे छलफल गरौं। पहिलेको प्रचलनभन्दा बढाउने वा घटाउने वा नराख्ने भन्नेबारे छलफल हुनुपर्छ। अख्तियारले कुनै अधिकारीविरुद्ध मुद्दा दर्ता गर्नेबित्तिकै पदबाट निलम्बन हुने व्यवस्थामा छलफल हुनुपर्ने उनको तर्क छ। उनले भने, आयोगले मुद्दा दर्ता गर्नेबित्तिकै पदबाट निलम्बन हुने कुरा ठीक छ कि छैन। अदालतले कसुरदार हो भनेर अन्तिम फैसला नगरेसम्म मुद्दा टुंगिएको त हुँदैन। हामीले देख्यौं अख्तियारले मुद्दा दर्ता गर्छ र पछि निर्दोष साबित हुन्छ, उनले भने। माओवादी केन्द्रका अध्यक्ष दाहालले भ्रष्टाचार मुद्दा दायर भएर निलम्बित भएदेखि अदालतले निर्दोष साबित गरेसम्मको अवस्थामा निलम्बन गर्ने कि नगर्ने भन्ने विषयमा कानुन निर्माताले ध्यान दिनुपर्ने बताए। श्यामकुमार घिमिरे, प्रमुख सचेतक, कांग्रेसविधेयकमा अल्झिनुपर्ने खास कारण केही होइन। विवाद पनि होइन। भ्रष्टाचार मुद्दा दायर गर्दा समय सीमा राख्ने कि नराख्ने ? जेल सजाय बढाउने कि नबढाउने ? जस्ता एक दुई कुरामा असहमति छन्। यी धेरै ठूलो र नमिल्ने कुरा पनि होइनन्। सहजीकरणको कमी मात्र हो। सम्बन्धित व्यक्तिहरूसँग छलफल गरेर सहमतिमा टुंग्याउने छांै। अख्तियारले मुद्दा दायर गरेर निलम्बित भयो। अदालतले फैसला दिन निलम्बित गर्यो र अवकाशमा जाने बेला भयो भने त्यसको उत्तर त कानुनले दिनुपर्ने हुन्छ, उनले भने, अदालतले फैसला नगर्दासम्म निलम्बनित नहुने व्यवस्था गर्ने कि ? निलम्बित हुने हो भने क्षतिपूर्तिको व्यवस्था गर्ने कि ? रिटार्यड हुने हो भने सरकारले अपग्रेड गर्ने बाध्यकारी व्यवस्था राख्ने ? उनले आफूले यो विषय निश्कर्षका रूपमा नभई छलफलका लागि उठाएको बताए। उनले भने, यी कुरा मैले निष्कर्षका रूपमा भनेको होइन। यहाँनेर समस्या छ भनिरहेको छु। यो विषयमा पर्याप्त छलफल होस् र विज्ञहरूको पनि रायसल्लाह लिएर परिमार्जित गर्ने व्यवस्थित गर्ने र विगतमा देखिएका समस्या समाधान गर्नका लागि प्रयास गरियोस्। ट्रान्सपरेन्सी इन्टरनेसनल नेपालका पूर्वअध्यक्ष रेग्मीले प्रचण्डको निलम्बनको व्यवस्था खारेज गर्नुपर्ने प्रस्ताव ठीक नभएको बताए। उनले भने, प्रचण्डले निलम्बनको व्यवस्था खारेज गर्नुपर्छ भन्नुभयो तर यसले जथाभावी गर्ने प्रवृत्ति बढाउँछ। संशोधनमा के छ ? संशोधन विधेयकमा सार्वजनिक संस्थाको परिभाषा, अख्तियारको अधिकार क्षेत्र, विद्युतीय वा डिजिटल अभिलेखको संकलन, प्रयोगशाला वा फरेन्सिक एकाइ स्थापना र सञ्चालन, अनुसन्धान तथा तकिकातसम्बन्धी व्यवस्था, मुद्दा चलाउने अबधि(हदम्याद) लगायत विषयमा संशोधन गर्न लागेको छ। त्यस्तै अख्तियारले आफ्नो काम कारबाही व्यवस्थित गर्नका लागि आवश्यकताअनुसार निर्देशिका, कार्यविधि, मापदण्ड वा दिग्दर्शन बनाई लागू गर्न सक्ने व्यवस्थाको पनि प्रस्ताव गरिएको छ। राजस्व चुहावट गर्न कुनै किसिमबाट प्रभाव पार्ने, मद्दत गर्ने, दुरुत्साहन गर्ने वा त्यस्ता कसुर गरी लाभ प्राप्त गर्ने राष्ट्रसेवक बाहेकका अन्य व्यक्तिलाई मुख्य कसुरदार सरह नै सजाय गर्ने व्यवस्था पनि थप गरिएको छ। पदीय हैसियतको दुरुपयोग गर्ने, परीक्षासम्बन्धी कसुर गर्नेलाई पनि सजायको व्यवस्थाको प्रस्ताव गरिएको छ। सम्पत्तिको हिनामिना वा दुरुपयोग गर्ने, निर्णय नगरी हानिनोक्सी पुर्याउने सजायको थप व्यवस्था गरिएको छ। हितराज पाण्डे, प्रमुख सचेतक माओवादी केन्द्रविधेयक पारित गर्न ढिला हुनुका केही कारण छन्। ढिला हुनुको कारण त सबैले बुझेकै छन्। टीआरसी पनि भरखरमात्र सकियो। अन्य पनि छलफल मै छन्। ढिला भएको छ, तर अब निरन्तर छलफल गरेर पारित हुन्छन्। कुनै कसुरको अनुसन्धान गर्दा अर्को राष्ट्रको सहयोग आवश्यक परेमा पारस्पिरिक समझदारी वा सन्धिको आधारमा संयुक्त अनुसन्धान गर्न सकिने, अनुसन्धान गर्दा विशेष अनुसन्धान अवलम्बन गर्न सकिने प्रस्ताव पनि विधेयकमा छ। समयभित्र सम्पत्ति विवरण पेस गर्ने राष्ट्रसेवकलाई १० हजारसम्मको जरिवानाको व्यवस्था गरिएको छ। अघिल्लो कानुनमा ५ हजारको व्यवस्था थियो। कसैले यो ऐन बमोजिमको कसुरको अनुसन्धान, अभियोजन वा न्यायिक कारबाहीको सिलसिलामा बाधा पुर्याएमा सजायमा व्यवस्था गरिएको छ। कमाएको सम्पत्ति विदेशमा रहेको देखिएमा त्यस्तो सम्पत्ति फिर्ता गर्न सक्ने व्यवस्था पनि नयाँ विधेयकमा प्रस्ताव गरिएको छ। हानी नोक्सानीबापत क्षतिपूर्ति भराउन सकिने, श्रव्य, दृश्य वा श्रव्यदृश्य विद्युतीय माध्यममा अभिलेख भएको प्रमाण ग्राह्य हुने व्यवस्था पनि हुँदै छ। श्रव्यदृश्य संवाद(भिडियो कन्फरेन्स) मार्फत साक्षी बुझन सकिने र अनुसन्धान अधिकारीले सुराकी वा अनुसन्धान सूत्र प्रयोग गर्ने व्यवस्था विधेयकमा छ। अनुचित कार्य अर्को बहसको विषय हो अनुचित कार्यसम्बन्धी व्यवस्था। यो व्यवस्थामा २०७२ मा संविधानबाट अनुचित कार्यसम्बन्धी व्यवस्था हटाइएको छ। यो व्यवस्था कसरी ऐनले सम्बोधन गर्ने भन्ने विषयमा बहस र छलफल भइरहेको छ। भ्रष्टाचार निवारण गर्नका लागि यो व्यवस्था अपरिहार्य हो। अख्तियारको कार्य क्षेत्रभित्र राख्ने कि भ्रष्टाचार निवारणमा काम गरेको निकायलाई यो व्यवस्था दिने भन्ने विषयमा दुईमत देखिएको छ। अनुचित कार्यसम्बन्धी व्यवस्था यी ऐनमा गर्नु सुझाव पटकपटक अख्तियार दुरुपयोग अनुसन्धान आयोगले दिँदै आएको छ। रामहरि खतिवडा, सभापति राज्य व्यवस्था तथा सुशासन समिति भ्रष्टाचारसम्बन्धी विधेयकलाई चाँडोभन्दा चाँडो पारित गर्न समितिले प्राथमिकता दिएको छ। विधेयकमा दफावार छलफल जारी छ। संशोधनकर्ताहरूसँग छलफल भइरहेको छ। अब अगाडि बढ्छ। म सभापति भएपछि समितिबाट दुइटा विधेयक पारित भइसकेका छन्। के हो अनुचित कार्य भनेको ? सार्वजनिक पद धारण गरेको व्यक्तिले जानीजानी वा लापरबाही साथ आफ्नो अधिकारभित्रको कुनै काम गर्न इन्कार गरको वा आफ्नो अधिकार नभएको कुनै काम गरेको विषय अनुचित कार्यभित्र पर्छ। त्यस्तै कुनै निर्णय वा आदेश गर्दा बाध्यात्मक रूपमा अपनाउनुपर्ने कार्यविधिको पालन नगरेको, आफूले अधिकार सम्बन्धित कानुन, निर्णय वा आदेशविपरीत अर्कै उद्देश्य वा कार्यमा प्रयोग गरेको विषय पनि अनुचित कार्य हो। अन्य कार्यालय, अधिकारी वा कर्मचारीको कार्यमा अनाधिकार बाधा उत्पन्न गरेको वा त्यस्तो कार्यालय, अधिकारी वा कर्मचारीलाई दबाब दिई कुनै अनधिकृत कार्य गराएको, आफूलाई पदीय हैसियतले प्राप्त उन्मुक्ति, सुविधा वा सहुलियतको दुरुपयोग, आफनो मातहतमा रहेको कर्मचारी वा आफ्नो प्रभावमा रहेको व्यक्तिलाई अनुचित दबाब दिई वा प्रलोभनमा पारी आफ्नो अनुकूलको काम गराएको अनुचित काम हो। आफ्नो पदको प्रकृतिअनुसार पालना गर्नुपर्ने कुनै पदीय कर्तव्य पालना नगरेको, आफूले गर्नुपर्ने कुनै काम नगरी अन्य कार्यालय वा अन्य अधिकारी कहाँ पठाइ आफ्नो उत्तरदायित्व पन्छाएको कार्य अनुचित हो। सूर्यनाथ उपाध्याय, पूर्वप्रमुख आयुक्त, अख्तियार दुरुपयोग अनुसन्धान आयोग अहिलेकै ऐनअनुसार पनि काम भइरहेको छैनन्। त्यही ऐनअनुसार मैले काम गरेकै थिएँ त। कानुन जति सुधारे पनि कार्यान्वयन गर्नेले नगरेपछि के हुन्छ र ? मन्त्रीले भ्रष्टाचार गरेका कुरा आइरहेका छन्, बदमासी गर्नेको कागज मात्रै लाने, मान्छे केही नगर्ने ? अनि, खाली कागज मात्रै पठाएर हुन्छ ? कानुन परिवर्तन नगर्ने भन्ने होइन। केही परिवर्तन पनि आवश्यक छ। काम गर्नेको मनोबल, इच्छाशक्ति नभएमा जतिसुकै कानुन परिवर्तन गरे पनि केही हुनेवाला छैन्।"
राप्रपा अध्यक्ष लिङ्देन अष्ट्रेलिया प्रस्थान,काठमाडौं : राष्ट्रिय प्रजातन्त्र पार्टी (राप्रपा) को भगिनी संस्था प्रवासी नेपाली सङ्गठनको निमन्त्रणामा पार्टी अध्यक्ष राजेन्द्र लिङ्देन अष्ट्रेलियाको मेलवर्नतर्फ प्रस्थान गरेका छन्। मेलवर्नलगायत अष्ट्रेलियाका विभिन्न नगरमा हुने सङ्गठनका कार्यक्रममा सहभागी हुन बिहीबार राति उनी त्यसतर्फ प्रस्थान गरेका हु्न्। अध्यक्ष लिङ्देनका साथ पार्टीको प्रवास विभाग प्रमुख आनन्द अधिकारी र केन्द्रीय सदस्य हिक्मतजङ्ग कार्की समेत रहेका छन्। उनले भदौ १० गते स्वदेश फर्कने कार्यक्रम छ ।
अमेरिकी उपविदेशमन्त्री काठमाडौंमा,काठमाडौं : अमेरिकी उपविदेशमन्त्री रिचार्ड बर्मा नेपाल आइपुगेका छन्। उपविदेशमन्त्री बर्मा शुक्रबार बिहान काठमाडौं आएका हुन्। नेपाल बसाइका क्रममा उनले सरकारी अधिकारीहरू र व्यवसायीहरूसँग भेट गर्ने नेपालस्थित अमेरिकी दूतावासले जनाएको छ। उपविदेशमन्त्री बर्माले नेपाली चियाविज्ञहरूसँग अन्तरक्रिया गर्नेछन् भने युएसएआईडीका कार्यक्रमका साझेदारहरूसँग पनि छलफल गर्नेछन्।
"थामे बाढीबारे मौसम विभागले भन्यो तापक्रम बढ्दोक्रममा थियो, हिमताल विष्फोट भएको हुनसक्छ","काठमाडौं : सोलुखुम्बुको खुम्बु पासाङल्हामु गाउँपालिकामा गएको भीषण बाढी हिमताल विष्फोटका कारण हुनसक्ने अनुमान गरिएको छ। जल तथा मौसम विभागले थामे खोला जलाधारको माथिल्लो क्षेत्रमा ६ वटा हिमतालहरू रहेको र त्यसमध्ये कुनै विष्फोट भएको हुनसक्ने अनुमान गरेको हो। विभागका अनुसार सो क्षेत्रमा गत साउन २५ गतेअघि ७ दिनमा ६५ मिमि पानी परेको अनुमान गरिएको छ। त्यसलगत्तै उक्त क्षेत्रको तापक्रम वृद्धि भएको विभागले जनाएको छ। साउन ३१ गते भने सो क्षेत्रको अधिकतम तापक्रम १५९ डिग्री सेल्सियम पुगेको विभागको भनाइ छ। 'विभिन्न प्रारम्भिक जानकारीबाट निरन्तर वर्षा र तापक्रम वृद्धिले सो क्षेत्रमा हिमपहिरो गएको कारण वा कुनै कारणले थामे खोला जलाधारमा रहेका विभिन्न हिमतालहरूमध्ये कुनै हिमताल विष्फोट भएको हुनसक्ने देखिन्छ,' विभागले विज्ञप्ति जारी गर्दै भनेको छ। एक्कासि भीषण बाढी आएका कारण दूधकोशी रबुवाबजार बाढी मापन केन्द्रका अनुसार थामेबाट करिब ८२ किमी तल्लो तटीय क्षेत्रमा साँझ ५:४० बजे आधा घन्टामै १२० मिटरबाट ५५३ मिटर सतह बढेको थियो। विभागले रबुवाबजारभन्दा तल्लो तटीय क्षेत्रमा तत्काल ठूलो जोखिम नरहेको बताएको छ। दुधकोशीको नदी तटीय क्षेत्रमा भने भोलि विहानसम्म सतर्कता अपनाउन भनिएको छ। शुक्रबार करिब साढे १ बजे थामेमा एक्कासि भीषण बाढी आएको थियो। बाढीले बगाएर एक जना बेपत्ता भएका छन् भने दर्जन बढी घरहरू बगेको प्रहरीले जानकारी दिएको छ। जिल्ला प्रहरी कार्यालय सोलुखुम्बुका प्रहरी नायब उपरीक्षक द्वारिकाप्रसाद घिमिरेका अनुसार घटनामा थामेको सात वटा घर, पाँच वटा होटल, एउटा विद्यालय र एउटा क्लिनिक बगाएको छ। सोही क्षेत्रका ७ वटा घर जोखिममा रहेको प्रहरी नायब उपरीक्षक घिमिरेले बताए। घटनाको जानकारी पाएलगत्तै प्रहरी चौकी थम्बुचे र नाम्चेबाट प्रहरी परिचालन भइ स्थानीय जनप्रतिनिधिसँग समन्वय गरी काम गरिरहेका छन्।"
गठ्ठाघर दुर्घटनाको छानबिन गर्न समिति गठन,"भक्तपुर : भक्तपुरको गठ्ठाघर दुर्घटनाको सत्यतथ्य जाँच गर्न जिल्ला प्रशासन कार्यालय भक्तपुरले छानबिन समिति गठन गरेको छ। प्रमुख जिल्ला अधिकारी रोशनीकुमारी श्रेष्ठको नेतृत्वको बैठकले सरोकारवालासँग छलफल गरी सात दिनभित्र प्रतिवेदन पेस गर्नेगरी सहायक प्रमुख जिल्ला अधिकारी डोलेन्द्रप्रसाद निरौलाको संयोजकत्वमा पाँच सदस्यीय छानबिन समिति गठन गरेको हो। समितिको सदस्यमा जिल्ला प्रहरी परिसर भक्तपुरको प्रहरी नायब उपरीक्षक राजन कार्की, यातायात व्यवस्था विभाग सवारी चालक अनुमतिपत्र राधेराधे कार्यालयका उत्तम बस्नेत र नागरिक समाजका तर्फबाट मृतकका आफन्त पर्ने तुलसीहरि कोइराला छन्। यसअघि आजै गठ्ठाघरमा भएको घटनाको छानबिन गर्न प्रहरीले पनि छानबिन समिति गठन गरिसकेको छ। गृहमन्त्री रमेश लेखकको निर्देशनपछि उपत्यका प्रहरी कार्यालयका एसपी प्रदीप केसीको नेतृत्वमा छानबिन समिति बनाएर आजदेखि काम सुरु गरेको प्रहरीले जानकारी दिएको छ। बिहीबार दिउँसो गठ्ठाघर चोकनजिकै ना६ख २१७३ नम्बरको ट्रकले बा३९प ८९४४ नंको स्कुटरलाई ठक्कर दिँदा स्कुटर चालक ओखलढुङ्गा चिशङ्खुगढी गाउँपालिका४ खहरे स्थायी घर भई हाल: काठमाडौं कपनमा बस्दै आएका ६५ वर्षीय उत्तम कोइरालाको घटनास्थलमै मृत्यु भएको थियो।"
पार्वतीकुण्ड जाने सडक सञ्चालन,"रसुवा : जनैपूर्णिमाका दिन आमाछोदिङमो गाउँपालिका३ को पार्वतीकुण्डमा लाग्ने मेलालाई लक्षित गर्दै सडक सञ्चालनमा ल्याइएको छ। वर्षाका कारण तीन साताअघि पहिरोले अवरुद्ध भएको सडक सञ्चालनमा ल्याइएको हो। पहिरोले रोंगाकेराबारी, रोङ्गा थाम्बुचेत र तातोपानी सडक अवरुद्ध पारेको थियो। सडक सुलेपछि गाउँबाट सिधै काठमाडौं तथा स्थानीय सवारी चल्ने भएपछि पार्वतीकुण्ड मेलामा आउने यात्रीलाई सहज हुने स्थानीयको भनाइ छ। थाम्बुचेतगत्लाङ र थाम्बुचेतगोल्जुङचौहत्तर हुँदै पार्वतीकुण्ड पुग्न सकिन्छ। यहाँ जनैपूर्णिमाको अवसरमा हरेक वर्ष मेला लाग्ने गरेको छ।"
सोलुखुम्बुको थामेमा भीषण बाढी,"काठमाडौं : सोलुखुम्बुको खुम्बु पासाङल्हामु गाउँपालिकामा भीषण बाढी आएको छ। गाउँपालिकाको वडा नं ५ को थामेमा भीषण बाढी आएको जिल्ला प्रहरी कार्यालय सोलुखुम्बुले जनाएको छ। प्रहरीका अनुसार हिमपोखरी फुटेर बाढी आएको हुनसक्ने आशंका गरिएको छ। बाढीबाट हालसम्म ५ वटा घर, एउटा होटेल बगाएको छ भने केही मानिसको उद्दार पनि गरिएको जिल्ला प्रहरी कार्यालय सोलुखुम्बुले जानकारी दिएको छ। उद्दारको लागि प्रहरी घटनास्थल पुगिसकेको छ। क्षतिको विवरण भने आउन बाँकी छ। त्यस्तै खुम्बु पासाङल्हामु गाउँपालिकाले पनि वडा नं ५ थामे नजिकै ठूलो बाढी आइरहेको जानकारी दिएको छ। उसले दूधकोशी किनारामा रहने सबैलाई सचेत हुन आग्रह गरेको छ।"
"सोलुखुम्बु बाढी : एक जना बेपत्ता, विद्यालय र स्वास्थ्य चौकीसहित दर्जन बढी घर बगायो","सोलुखुम्बु : सोलुखुम्बुको खुम्बु क्षेत्रमा बाढीले बगाएर एक जना बेपत्ता भएका छन् भने दर्जन बढी घरहरू बगेका छन्। शुक्रबार खुम्बु पासाङ ल्हामु गाउँपालिका५ थामेस्थित भोटेकोशीमा आएको बाढीका कारण एक जना बेपत्ता भएको जिल्ला प्रहरी कार्यालय सोलुखुम्बुले जनाएको छ। प्रहरी नायब उपरीक्षक द्वारिकाप्रसाद घिमिरेका अनुसार घटनामा थामेको सात वटा घर, पाँच वटा होटल, एउटा विद्यालय र एउटा क्लिनिक बगाएको छ। सोही क्षेत्रका ७ वटा घर जोखिममा रहेको प्रहरी नायब उपरीक्षक घिमिरेले बताउए। घटनाको जानकारी पाएलगत्तै प्रहरी चौकी थम्बुचे र नाम्चेबाट प्रहरी परिचालन भइ स्थानीय जनप्रतिनिधिसँग समन्वय गरी काम गरिरहेका छन्। बेपत्ता भएका भनिएका ब्यक्तिको परिचय खुल्न बाँकी रहेको प्रहरीले जनाएको छ। कोशीमा पानीको बहाब घट्दै गएको छ भने नदी कटानका कारण तटीय क्षेत्रका बस्तीहरू जोखिममा रहेको सोलुखुम्बु प्रहरीले जनाएको छ। उक्त बाढीले जिल्लाको तल्लो क्षेत्रमा हालसम्म कुनै क्षति पुर्याएको छैन। वर्षात बिना नै आएको बाढीको कारणबारे अनुसन्धान भइरहेको प्रहरी नायब उपरीक्षक घिमिरेले बताए। थामेभन्दा माथिको हिमताल फुटेर कोशीमा बाढी आएको स्थानीयको अनुमान छ।"
सप्तकोसी आसपासका क्षेत्रमा उच्च सतर्कता,"धरान : सोलुखुम्बुको खुम्बु क्षेत्रमा हिमपहिरोले दर्जनौं घर विस्थापित भएपछि त्यसको असर सुनसरी, उदयपुर र सप्तरीमा पर्ने सप्तकोसी आसपासका क्षेत्रमा उच्च सतर्कता अपनाइएको छ। सप्तकोसीमा पानीको बहाब बढ्न सक्ने अनुमान गर्दै सुनसरी, मोरङ र उदयपुर प्रशासनले कोशी आसपासका क्षेत्रमा उच्च सतर्कता अपनाएको जिल्ला प्रहरी कार्यालय सुनसरीका प्रवक्ता डीएसपी नबिन कृष्ण भण्डारीले जानकारी दिए। शुक्रबार सोलुको खुम्बु पासाङ ल्हामु गाउँपालिका५ थामेस्थित भोटेकोशीमा आएको बाढीका कारण सप्तकोशी नदीमा पानीको बहाव बढ्न सक्ने भएका कारण कोशी आसपासका क्षेत्रमा उच्च सतर्कता अपनाइएको डीएसपी भण्डारीले बताए। उनले सप्तकोशीबाट हुने सम्भावित घटनालाई मध्यनजर गर्दै यहाँका जनताको सुरक्षाका लागि प्रत्येक टोल बस्तीमा माइकिङ गरी उच्च सतर्कता अपनाउन अनुरोध गरिएको बताए। सुनसरीका प्रमुख जिल्ला अधिकारी रामचन्द्र तिवारीले सोलुको बाढी सप्तकोशीमा आएर मिसिने भएका कारण सप्तकोशीमा प्रवेश गर्न प्रतिबन्ध लगाइएको बताए। उनले कुनै पनि जनधनको क्षति हुन नदिनका लागि सप्तकोशीमा माछा मार्न, दाउरा खोज्न र डुंगा सञ्चालन गर्न रोक लगाइएको बताए। प्रजिअ तिवारीले कोशी ब्यारेजमा समेत उच्च सतर्कता अपनाई नेपाल प्रहरी, सशस्त्र प्रहरी र नेपाली सेनाको टोली उद्धारका लागि तयारी अवस्थामा राखिएको जानकारी दिए। सप्तकोशीका सहायक नदीमा बाढी आएपछि कोशी ब्यारेज र आसपासका क्षेत्रमा उच्च सतर्कता अपनाउने गरिएको छ। उदयपुरको बेलका नगरपालिकामा पर्ने सप्तकोशी नदी आसपासका बासिन्दालाई समेत सचेत रहन आग्रह गर्दै कोशी आसपासका क्षेत्रका बासिन्दाको सुरक्षाको लागि पर्याप्त प्रहरी परिचालन गरिएको उदयपुरका प्रहरी प्रमुख एसपी हरिहर योगीले बताए। उनले सप्तकोशीमा पानीको बहाव खासै नबढेकाले आत्तिहाल्ने अवस्था भने नरहेको बताए।"
हुम्लाको सिमीकोटमा एफटिटिएच प्रविधिमार्फत एनटी फाइबर सेवा सुरु,"काठमाडौं : हुम्लाको सिमीकोटबाट आजदेखि उच्च गतिको इन्टरनेट सेवा (फाइबर टू द होमएफटिटिएच) प्रविधिबाट टेलिफोन तथा इन्टरनेटसहितको एनटी फाइबर सेवा प्रारम्भ भएको छ। सञ्चार तथा सूचना प्रविधिमन्त्री पृथ्वीसुब्बा गुरुङले आज मन्त्रालयमा आयोजित कार्यक्रममा भर्चुअल माध्यमबाट सो सेवा शुभारम्भ गर्नुभएको थियो। योसँगै नेपालका ७७ वटा जिल्लामा एफटिटिएचमार्फत इन्टरनेट सेवाको पहुँच पुगेको छ। भौगोलिक तथा पूर्वाधार विकासका हिसाबले दुर्गम मानिएको कर्णाली प्रदेशका १० दुर्गम जिल्लामध्ये हुम्लामा मात्रै एफटिटिएच सेवा सञ्चालन हुन बाँकी थियो। त्यस अवसरमा मन्त्री गुरुङले एफटिटिएचमार्फत इन्टरनेटको प्रारम्भसँगै देशलाई डिजिटलाइज बनाउने सरकारको उद्देश्यमा सघाउ पुगेको बताए। उनले आफू मन्त्री भएपछि सय दिनभित्र सम्पन्न गर्नुपर्ने कार्यसूचीअन्तर्गत हुम्लामा द्रुतगतिको इन्टरनेट सेवा प्रवाह गर्ने कार्य पूरा भएको जानकारी गराए। मन्त्रालयको कार्यसूचीअनुसार हुम्लामा एफटिटिएच पुर्याउने लक्ष्य पूरा भएको छ। जनस्तरबाट बोल्दाबोल्दै फोन नसुनिने गुनासो आएपछि टावर राखेर सञ्चार अवरोध हटाउन मन्त्रालयले कार्ययोजना अघि सार्न थालेको हो। अब नेपालका ७७ जिल्लामा एफटिटिएचको पहुँच पुगेको छ, मन्त्री गुरुङले भने।"
अर्घाखाँचीमा आठ हजार चार ४४ हेक्टरमा सिँचाइ सुविधा,"अर्घाखाँची : जिल्लामा खेतीयोग्य जमिनमध्ये आठ हजार चार सय ४४ हेक्टर क्षेत्रफलमा सिँचाइ सुविधा पुगेको छ। कूल ४५ हजार सात सय १२ खेतीयोग्य जमिनमध्ये २८ हजार छ सय नौ हेक्टर क्षेत्रफलमा मात्र खेती हुँदै आएको छ। खेतीयोग्य जमिनमध्ये तीन हजार ८१ हेक्टर क्षेत्रफलमा बाह्रैमास सिँचाइ सुविधा पुगेको र पाँच हजार तीन सय ६३ हेक्टरमा मौसमी सिँचाइ सुविधा पुगेको जलस्रोत तथा सिँचाइ विकास डिभिजन कार्यालयका प्रमुख इञ्जिनियर भेषराज भुसालले बताए। जलस्रोत तथा सिँचाइ विकास डिभिजन कार्यालयले आयोजना गरेको आर्थिक वर्ष २०८०८१ मा गरेका सेवा प्रवाह तथा विकास निर्माणको समीक्षा कार्यक्रममा गत आवमा प्राप्त भएको बजेट २१ करोड ४७ लाख ५४ हजारमध्ये १८ करोड ९१ लाख ५१ हजार अर्थात ८८ दशमलव ०८ प्रतिशत खर्च अर्थात् र ९९ दशमलव ४८ प्रतिशत भौतिक प्रगति भएको डिभिजन कार्यालयका लेखापाल शिवहरि खनालले बताए। एक सय तीन योजनामध्ये एक वर्षमा ९४ वटा योजना सम्पन्न भएका छन्। चार वटा योजना क्रमागत बहुवर्षीय र पाँच वटा योजना कार्यान्वयनमा जान सकेका छैनन्। सञ्चित कोषमा रकमको कमी हुँदा काम सम्पन्न भएका नौ वटा योजनाको एक लाख ४७ हजार १७ हजार भुक्तानी हुन नसकेको इञ्जिनियर भुसालले बताए। आव २०८०८१ मा यस कार्यालयबाट विभिन्न सिँचाइ योजनाका आठ वटा बाँध निर्माण, १९ दशमलव ६२ किमी पक्की कुलो, तीन वटा पोखरी, १५ हेक्टरमा थप सिँचाइ सुविधा र एक सय ७१ हेक्टरमा सिँचाइ सुदृढीकरण भएको छ। दुई दशमलव ३८ किमी तटबन्ध, एक दशमलव पाँच हेक्टर जमिन उकास, ४८ घर सुरक्षित र एक सय ६५ हेक्टर जमिन सुरक्षित भएको डिभिजन प्रमुख भुसालले जानकारी दिए। सिँचाइ विना खेती हुन नसक्ने भएकाले सिँचाइ योजना निर्माणमा सबै सरकार लाग्नुपर्ने जिल्ला समन्वय कार्यालयका प्रमुख जीवनारायण कोइरालाले बताए। उनले सिँचाइ कुलो निर्माण भएपछि युवा आर्थिक स्वरोजगार भएको बताए। सबैभन्दा उत्तम पेसाका रुपमा रहेको कृषि पेसालाई सबैले सम्मान गर्नुपर्ने उनको भनाइ छ। कृषिजन्य वस्तुको उत्पादनविना आर्थिक समृद्धि नहुने भएकाले उत्पादनका लागि सिँचाइ पहिलो आवश्यकता रहेको प्रमुख जिल्ला अधिकारी सूर्यबहादुर खत्रीले बताए। उनले गाउँमा खेतीपाती गर्ने कृषकलाई सम्मान गर्नुपर्ने बताउँदै कृषि पेसालाई समाजले हेर्ने दृष्टिकोण परिवर्तन गर्नुपर्ने बताए। जलस्रोत तथा सिँचाइ विकास डिभिजन कार्यालयले गरेको काम प्रशंसायोग्य रहेको शितगङ्गा नगरपालिकाका नगरप्रमुख छविलाल पौडेलको भनाइ छ। नगरपालिकाले समन्वय गरेर काम अगाडि बढाएको बताउँदै कुलो बनेपछि बाँझो रहेको जमिनमा खेती हुन सुरु भएको उनले बताए। रासस"
नदीजन्य पदार्थको अवैध डम्पिङ जफत गर्दै नगरपालिका,"परासी : नवलपरासीको सुनवल नगरपालिकाले अवैध रूपमा चोरी गरी विभिन्न ठाउँमा डम्पिङ (स्टक) गरेर राखेका नदीजन्य पदार्थ जफत गर्न सुरु गरेको छ। पछिल्लो पटक नदीजन्य पदार्थको चोरी निकासी बढेपछि नगरपालिकाले चोरी निकासी नियन्त्रण अभियान नै सञ्चालन गरेर डम्पिङ स्थानको खोजी गरेर जफत गर्न थालिएको नगर प्रमुख विमला अर्यालले बताइन्। अभियानअन्तर्गत चोरी निकासीमा संलग्न सवारी साधन पक्राउ र अवैध डम्पिङ जफत कार्यलाई अगाडि बढाइएको नगर प्रमुख अर्यालले बताइन्। वर्षाको समय असारदेखि भदौसम्म नदीजन्य पदार्थको ठेक्का लगाउन नमिल्ने प्रावधान रहेकाले पनि अहिले त्यस क्षेत्रमा चोरी कार्य बढेको हो। चोरी गरेका नदीजन्य पदार्थलाई खोला छेउ, झाडी, कुला, खुला चौर लगायतका स्थानमा ढुंगा (बोल्डर) डम्पिङ गरेर राखेको अवस्थामा जफत गरिएको नगर प्रमुख अर्यालले जानकारी दिइन्। तुरिया खोला, चारघरे, सोमई टोला लगायतका क्षेत्रबाट नदीजन्य पदार्थ जफत गरिएको हो। बुधबारबाट सुरु गरिएको अभियान अन्तर्गत हालसम्म ३० वटा हाइवा र २१ टिपर ढुंगा जफत गरेर नगरपालिकामा राखिएको छ। अहिलेसम्म करिब ६ लाख बढीको ढुंगा जफत गरिएको छ। जफत गरिएका नदीजन्य पदार्थलाई कानुनअनुसार लिलाम गरिने छ। नगर क्षेत्रको पानभार खोला, भूमहीखोला क्षेत्रमा पनि अवैध रूपमा नदीजन्य पदार्थ डम्पिङ गरेर राखिएको बताइएको छ। ती स्थानहरूमा पनि क्रमशः अनुगमन गरेर जफत कार्य अघि बढाइने नगर प्रमुख अर्यालले जानकारी दिइन्।"
फर्जी शिक्षकको बिगबिगी,"विद्यालय नै फर्जी रहेको र शिक्षकको नियुक्ति पनि शंकास्पद रहेको पर्याप्त प्रमाण हुँदाहुँदै पनि आजसम्म नत उपमहानगरपालिकाको कार्यालयले विद्यालयलाई कारवाही गर्नआँट गरेको छ नत फर्जी भनिएका शिक्षकको तलब भत्तानै रोक्का गर्न सकेको छ । जनकपुरधाम : पहुँच, पावर र राजनीतिक संरक्षणको आवरणमा पछिल्लो लामो समयदेखि जनकपुरधाम उपमहानगरपालिकाका विद्यालयमा फर्जी शिक्षकको बिगबिगी छ । नक्कली कागजपत्र तयार गरेका, फर्जी दरबन्दी बनाएर नियुक्त भएका,करार अवधि सकिएर पनि म्याद थप नभएका शिक्षकहरूको सम्पूर्ण विवरण जनकपुरधाम उपमहानगरपालिकासँग उपलब्ध भएपनि नियमकानुन मिचेर त्यस्ता शिक्षकलाई तलब भत्ता उपलब्ध गराउँदै आएको पाइएको छ। जनकपुरधाम उपमहानगरपालिका १३ मा अवस्थित छ धत्ताटोल राष्ट्रिय प्राथमिक विद्यालय । यस विद्यालयको प्रधानाध्यापक रेखा कुमारी राय छिन् । तर, राय नै नक्कली प्रधानाध्यापक भएको छानबिनका क्रममा खुलेको छ। उपमहानगरपालिकाका शिक्षा शाखाले तयार गरेको शिक्षक छानबिन प्रतिवेदनअनुसार फर्जी शिक्षकको विषयमा उपमहानगरपालिका कार्यालयलाई सम्पूर्ण जानकारी रहेपनि नत प्रतिवेदनमाथि कुनै छानबिन गर्न प्रक्रिया चालेको छ नत त्यस्ता शिक्षकमाथि कारवाही नै । जनकपुरधाम उपमहानगरपालिका १३ मा अवस्थित छ धत्ताटोल राष्ट्रिय प्राथमिक विद्यालय । यस विद्यालयको प्रधानाध्यापक रेखा कुमारी राय छिन् । तर, राय नै नक्कली प्रधानाध्यापक भएको छानबिनका क्रममा खुलेको छ। नियुक्तिसम्बन्धी शंकास्पद फायल खडा गरेर उनलाई प्रधानाध्यापक बनाइएको कागजातहरूले देखाउँछ । शंकास्पद कोटा पत्रको आधारमा उनको नियुक्त गरिएको,कोटा पत्रको निर्णय मिति विद्यालयको स्थापना हुनु पूर्वको भएको, तत्कालिन जनकपुर नगरपालिका राजश्व कर शाखाको अभिलेख अनुसार धत्ता टोल राप्रवि पिडारी नामको निजी विद्यालय सञ्चालन गर्न व्यापार व्यवसायको इजाजत पत्र लिएको तर, नियमित कर समेत चुक्ता नगरेको, निजी विद्यालय खोली नक्कली कागजातको भरमा सामुदायिक विद्यालयमा परिणत गरेको भनि प्रतिवेदनमा उल्लेखित छ । सोही प्रतिवेदनमा हाम्रो राय भनि छानबिन समितिले विद्यालयमाथि छानबिन गरी असुल उपरसहित हदैसम्मको कारवाही गर्न सिफारिस समेत गरेको छ । शिक्षक छानबिनका लागि उपमहानगरपालिकाको शिक्षा शाखाले विद्यालयमा पत्राचार गरी शिक्षकको विवरण माग गर्दा ३०२ शिक्षकमध्ये २७२ वटाको फाइल मात्रै प्राप्त भएको र ३० जना शिक्षकको फाइल नै नआएको प्रतिवेदन तयार पार्न मुख्य भूमिका निर्वाह गरेका जनकपुरधाम उपमहानगरपालिका शिक्षा शाखाका प्रमुख मिहिलाल यादव बताउँछन् । उक्त विद्यालयका अर्का शिक्षक जगदिश रायको नियुक्ति पनि शंकास्पद नै रहेको प्रतिवेदनमा उल्लेखित छ । साथै कार्यालय सहयोगी कान्ति कुमारी,विनिता कुमारी,अनु राय र रंजुदेवी राउतको फाइल नै विद्यालयले छानबिनका लागि उपलब्ध गराएको छैन । विद्यालय नै फर्जी रहेको र शिक्षकको नियुक्ति पनि शंकास्पद रहेको पर्याप्त प्रमाण हुँदाहुँदै पनि आजसम्म नत उपमहानगरपालिकाको कार्यालयले विद्यालयलाई कारवाही गर्नआँट गरेको छ नत फर्जी भनिएका शिक्षकको तलब भत्तानै रोक्का गर्न सकेको छ । गायत्री प्रज्ञापिठ गुरुकुल प्राथमिक पाठशाला कुर्था, जनकपुरधाम उपमहानगरपालिका २१ का प्रावि राहत शिक्षकका रुपमा कार्यरत दिलिपकुमार पासवान पनि नक्कली शिक्षक भएको प्रमाण छ । पीसीएफ रकमबाट तलब खाने गरी निजी स्रोतमा नियुक्ति लिएका पासवानको नियुक्ति समर्थन नै नभएको देखिन्छ । पासवानलाई आर्थिक प्रलोभनमा परि तत्कालिन निलम्बित जिल्ला शिक्षा अधिकारी उपेन्द्र मण्डलले गैरकानुनी रुपमा राहत शिक्षकमा नक्कली पदस्थापना गरेको प्रतिवेदनमा उल्लेख गरिएको छ । पीसीएफ रकमबाट तलब खाने गरी गरिएको निजी स्रोत नियुक्तिसम्बन्धी कागजातमा टिपेक्स लगाई दरबन्दीमा नियुक्ति भएको भनी फर्जी कागजात बनाएका निलम्बित जिल्ला शिक्षा अधिकारीबाट नभएको राहत दरबन्दीमा पदस्थापना गरिएको भन्ने पत्र बनाएको, झोले विद्यालय खोली दिलिपकुमार पासवान र अमृताकुमारी पासवान दम्पत्तीले जिल्ला शिक्षा कार्यालयका कर्मचारीलाई आर्थिक प्रलोभनमा पारी रकम निकासा गराई आर्थिक हिनामिनासमेत गरेको लेखा परीक्षण प्रतिवेदनमा देखिएको,भनि प्रतिवेदनमा स्पष्ट खुलाएको छ । तर, हालसम्म यी नक्कली शिक्षकलाई कुनै कारवाही अघि बढेको छैन। जनकपुरधाम उपमहानगरपालिकाका वर्तमान नगर प्रमुख मनोज साह १२ वर्षसम्म विद्यालय व्यवस्थापन समितिको अध्यक्ष रहेका यस विद्यालयले शिक्षा शाखाको पत्रलाई र पटकपटकको ताकेदालाई समेत नटेरी शिक्षकको फाइल नपठाएको शिक्षा शाखा प्रमुख यादव बताउँछन् । जनकपुरधाम उपमहानगरपालिकाभित्र रहेका ५० वटा सामुदायिक विद्यालयमा कार्यरत अस्थायी,करार,राहत, बालविकास सहयोगी र विद्यालय सहयोगीमा धेरैजसो फर्जी रहेको प्रतिवेदनमा उल्लेख गरिएको छ । शिक्षक छानबिनका लागि उपमहानगरपालिकाको शिक्षा शाखाले विद्यालयमा पत्राचार गरी शिक्षकको विवरण माग गर्दा ३०२ शिक्षकमध्ये २७२ वटाको फाइल मात्रै प्राप्त भएको र ३० जना शिक्षकको फाइल नै नआएको प्रतिवेदन तयार पार्न मुख्य भूमिका निर्वाह गरेका जनकपुरधाम उपमहानगरपालिका शिक्षा शाखाका प्रमुख मिहिलाल यादव बताउँछन् । 'हामीलाई फर्जी तथा किर्ते कागजातको भरमा तलब खाइराखेका केही शिक्षकमाथि छानबिनका लागि अख्तियार दुरुपयोग अनुसन्धान आयोगले गत पुस गते नै पत्राचार गरेको थियो । सोही पत्रको जवाफ पठाउँदा हामीले सम्पूर्ण विद्यालयमा अस्थायी, राहत, करार र अन्य शिक्षकको अवस्था के रहेको छ भनि छानबिन गरेर यो प्रतिवेदन तयार गरेका हौं,हाल उपमहानगरपालिकाका प्रमुख प्रशासकीय अधिकृत समेत रहेका यादवले भने,'मैले सबै यथार्थ विवरणसहितको प्रतिवेदन अख्तियारलाई पनि पठाएको छु र उपमहानगरपालिकामा पनि यसै प्रतिवेदनलाई आधार मानि फर्जी र गैरकानुनी रुपमा बसेका शिक्षकलाई तलब भत्ता खुवाउनु हुँदैन भन्ने अडान लिएको छु,'उनले भने,'तर, यहाँ राजनीतिक दबाब अत्याधिक भएको कारण मैले दबाबमै आएर गत महिनासम्मको तलब उहाँहरूलाई पठाउनु परेको छ । छानबिनको क्रममा शिक्षकको फाइल नै शिक्षा शाखालाई नबुझाउने विद्यालयमा जनकपुरधाम उपमहानगरपालिका१२ स्थित मावि कुवारामपुर पनि रहेको छ । जनकपुरधाम उपमहानगरपालिकाका वर्तमान नगर प्रमुख मनोज साह १२ वर्षसम्म विद्यालय व्यवस्थापन समितिको अध्यक्ष रहेका यस विद्यालयले शिक्षा शाखाको पत्रलाई र पटकपटकको ताकेदालाई समेत नटेरी शिक्षकको फाइल नपठाएको शिक्षा शाखा प्रमुख यादव बताउँछन् ।"
गोसाइँकुण्ड कलशयात्रा सुरु,रसुवा : उत्तरगया धामबाट कालिका मन्दिर हुँदै गोसाइँकुण्ड पुगेर पार्वतीकुण्ड कलश यात्रा सुरु भएको छ। शुक्रबार धार्मिक पवित्र स्थल उत्तरगया धामबाट जल सहितको कलश यात्रा सुरु गरिएको कालिका गाउँपालिका५ का पुष्पराज देवकोटाले बताए। परम्परागत धार्मिक मान्यता अनुसार कुण्डको जल लिएर चढाउन तथा पाठ पूजा गर्नका लागि कलश यात्रा सुरु गरिएको हो। यात्रामा रहेका झंकनाथ न्यौपानेका अनुसार बेत्रागांगाको जल उत्तरगयास्थित १०८ शिवलिंग र कालिका मन्दिरमा चढाउने र पैदल यात्रा गर्दै गोसाइँकुण्ड र पार्वतीकुण्डको जल ल्याएर पुनः कालिका मन्दिरमा चढाइन्छ। त्यसपछि उत्तरगयाधाममा पुगेर पितृ उद्धारको कामना गरी कलश यात्रा समापन गरिने छ। यात्रामा परम्परागत खैजडी भजन तथा छत्र नाच समेत रहेको छ।
ट्यांकरको ठक्करले मोटरसाइकल सवार दुई जनाको मृत्यु,राजविराज : सप्तरीको कञ्चनरुप नगरपालिका१० बदगामास्थित पूर्वपश्चिम राजमार्गमा शुक्रबार भएको दुर्घटनामा मोटरसाइकल सवार दुई जनाको मृत्यु भएको छ। नेपाल आयल निगमको को १ ख ७४१४ नम्बरको डिजेल बोकेको ट्यांकरले विपरीत दिशाबाट आउँदै गरेको प्र १०२०४७ प १२८० नम्बरको मोटरसाइकललाई ठक्कर दिँदा मोटरसाइकल सवार दुई जनाको मृत्यु भएको हो। दुर्घटनामा सुनसरीको हरिनगर गाउँपालिका३ गौतमपुरका ४१ वर्षीय महेश कुमार मेहता र सोही ठाउँका ४२ वर्षीय जयप्रकाश मेहताको मृत्यु भएको सप्तरी प्रहरीले जनाएको छ। जिल्ला प्रहरी कार्यालय सप्तरीका प्रहरी नायब उपरीक्षक ढुण्डीराज न्यौपानेका अनुसार कञ्चनरुपबाट भारदहतर्फ जाँदै गरेको ट्यांकरले मोटरसाइकललाई ठक्कर दिँदा मोटरसाइकल चालक महेशको घटनास्थलमै र जयप्रकाशको उपचारका क्रममा मृत्यु भएको हो। गम्भीर घाइते जयप्रकाशको कञ्चनरुप नगरपालिका१२ स्थित धर्मेश्वर अस्पतालमा उपचारपश्चात गजेन्द्र नारायण सिंह अस्पताल राजविराज पठाइएकोमा मृत्यु भएको प्रहरीले जनाएको छ। ट्यांकर चालक सिरहाको कर्जना नगरपालिका३ का ३२ वर्षीय मिथलेश यादव समेत घाइते भएका छन्। उनको कञ्चनरुपस्थित धर्मेश्वर अस्पताल ठेलियामा उपचार भइरहेको छ। दुर्घटनाग्रस्त मोटरसाइकल र ट्यांकर इलाका प्रहरी कार्यालय कञ्चनरुप सप्तरीको नियन्त्रणमा राखिएको छ।
गाउँमाथिबाट पहिरो जाँदा बस्ती जोखिममा,रुकुमपूर्व : गाउँमाथिबाट पहिरो जाँदा रुकुम पूर्वको एक बस्ती जोखिममा परेको छ। जिल्लाको सिस्ने गाउँपालिका५ स्थित भिरकुना भन्ने ठाउँमा लेदो सहितको पहिरो जाँदा थापागाउँ पहिरोको उच्च जोखिममा परेको हो। थापा गाउँ जोखिममा परेपछि सात घरपरिवार विस्थापित भएका छन्। विस्थापित परिवार कोही छिमेकीको घरमा र कोही आफ्नै दोस्रो घर तथा अन्य ठाउँमा सारिएको सिस्ने गाउँपालिका५ का वडाध्यक्ष वीरेन्द्र बस्नेतले बताए। बस्नेतका अनुसार यो ठाउँमा पहिले पनि पहिरो गएको थियो। ढुङ्गा बिनाको माटो भएकाले वर्षामा माटो बग्ने गरेको वडाध्यक्ष बस्नेतको भनाइ छ। थापागाउँ माथिको भिरकुनाबाट निरन्तर पहिरो झरिरहेकाले गाउँ जोखिममा परेको छ। पानी परिरहेकाले जति बेला पनि पहिरो आउन सक्ने त्रास बस्तीमा छ। पहिरोले बस्ती नै जोखिममा परेपछि सुरक्षाकर्मी र गाउँपालिकाको प्राविधिक टोलीले स्थलगत निरीक्षण समेत गरेको छ। पहिरोलाई रोकथाम गर्न सक्ने अवस्था तत्काल सम्भावना नरहेको सिस्ने गाउँपालिकाले जनाएको छ। अहिले तत्काल स्थानीयलाई सुरक्षित ठाउँमा सार्नु बाहेक अरु उपाय नरहेको बताइएको छ।
बाघ भैरव मन्दिरमा प्रतिष्ठापन गर्नका लागि मूर्ति हस्तान्तरण (फोटोफिचर),ललितपुर : राजा शिवदेव तृतीयले आजभन्दा करिब १००० वर्ष अगाडि बाघ भैरव मन्दिर स्थापना गरेको थियो। कीर्तिपुर अवस्थित बाघ भैरव मन्दिर एक महत्वपूर्ण ऐतिहासिक र धार्मिक स्थल हो। प्रत्येक वर्षको भाद्र सिंह संक्रान्ति (भाद्र १) गते मन्दिर परिसरमा स्वर्ण भैरव शक्ति मूर्ति कीर्तिपुर गुंदे दापा खलः को आयोजनामा जात्राको दिन प्रदर्शनी गर्ने गरिन्छ। बाघ भैरवले विनाश र संरक्षणलाई प्रतिनिधित्व गर्छ। बाघ भैरवले सहरलाई दुष्ट आत्माहरू र विपत्तिबाट जोगाउने रक्षक देवताका रूपमा कीर्तिपुरबासीहरूले पूजा गर्ने गरिन्छ। बाघ भैरव मन्दिरको मुलद्वार अगाडिको गुन्थ सत्तलमा ३२१ वर्ष अघि स्थापना गरिएको तर विलुप्त भइसकेको बाघ भैरव स्वर्ण शक्ति भैरवको मूर्ति मूर्तिकला जगतमा प्रख्यात व्यक्ति क्रोधकला शिरोमणि कालु कुमालेज्यूका छोरा यस ल्हामो ह्याण्डीक्राफ्टका संस्थापक स्व वीरेन्द्रकुमार अवालेको स्मृतिमा कीर्तिपुरको बाघ भैरव मन्दिरमा प्रतिष्ठापन गर्नका लागि हस्तान्तरण गरिएको छ। करिब १ वर्षको समय लगाएर यस ल्हामो ह्याण्डीक्राफ्टको १५२० जना कालिगढको समूह मिलेर बनाइएको हो। यो मूर्तिको उचाइ ३ फिट रहेको छ। यो मूर्तिलाई कीर्तिपुर गुंदे दापा खलबाट करिब २५० जनाको समूहले सम्मानका साथ नेवारी परम्परागत भेषभूषा र सांस्कृतिक बाजा सहित मूर्ति लिन आउने क्रममा उक्त मूर्ति बनाउन सहयोग गर्नु हुने सम्पूर्ण कालिगढ तथा परिवारजनलाई सम्मान कार्यक्रम सम्पन्न गरी मूर्तिलाई खटमा राखी पाटनका विभिन्न स्थानमा बाजासहित परिक्रमा गरिएको थियो।
वैदेशिक रोजगारीका नाममा आकर्षक तलब देखाएर लाखौं ठगी : दुईजना पक्राउ,"काठमाडौं : वैदेशिक रोजगारमा विभिन्न देश पठाइदिने प्रलोभनमा पारी रकम ठगी गरेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरूमा ललितपुर महालक्ष्मी नगरपालिका७ बस्ने सुर्खेत चिङगाड गाउँपालिका५ घर भएका ३२ वर्षीय सुरेश राना र काठमाडौं गोकर्णेश्वर नगरपालिका९ बस्ने सिन्धुपाल्चोक पाँचपोखरी गाउँपालिका२ घर भएका ३३ वर्षीय राजेश बिष्ट रहेका छन् । बेरोजगार युवायुवतीहरूलाई आकर्षक तलबको प्रलोभनमा इटाली, रोमानिया, दुबई लगायतका देशहरूमा पठाइदिन्छु भनी पीडितहरूबाट रकम लिई सम्पर्कविहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले सुरेशलाई ललितपुरबाट र राजेशलाई काठमाडौं गौशालाबाट पक्राउ गरेको हो । सुरेशले ८ जना पीडितहरूबाट १५ लाख ९३ हजार ५ सय रूपैयाँ र राजेशले १ जना पीडितबाट १ लाख ८० हजार रूपैयाँ ठगी गरेको खुल्न आएको छ । उनीहरूलाई आवश्यक अनुसन्धान तथा कारबाहीको लागि वैदेशिक रोजगार विभाग ताहाचल पठाइएको छ ।"
चियाको गुणस्तर प्रवर्द्धन गर्न नेपाल टी च्यालेञ्ज,"इलाम : स्वदेश र विदेशमा नेपाली चियाको गुणस्तर प्रवर्द्धन गर्नका लागि काठमाडौंको छाया कम्लेक्समा भदौ ११ गते नेपाल टी च्यालेञ्ज २०२४आयोजना हुने भएको छ। आन्तरिक र बाह्य बजारमा नेपाली चियाको विश्वसनीयता वृद्धि गर्न च्यालेन्जको आयोजना गरिएको टी स्टेसनका अध्यक्ष प्रज्वल प्रधानले बताए। सन् २००० देखि २०१५ सम्मको तथ्यांकअनुसार नेपाली चियाको आन्तरिक बजार तथा प्रतिव्यक्ति उपभोग वार्षिक ११ प्रतिशतले वृद्धि भइरहेको देखिन्छ। मार्केट रिसर्ज डटकमको सर्भेअनुसार सन् २०२५ सम्ममा नेपालमा चिया उपभोगको वार्षिक दर ५ देखि ८ प्रतिशतले ओरालो लाग्ने तथ्य बाहिर आएको छ। च्यालेन्जमा कृषि मन्त्रालय र राष्ट्रिय चिया तथा कफी विकास बोर्डले सहकार्य गर्ने छन्। अध्यक्ष प्रधानले भने, काठमाडौंमा नेपाल चिया च्यालेन्ज २०२४ को घोषणा गर्न र स्वागत गर्न पाउँदा हामी उत्साहित छौं। कार्यक्रममा उत्पादकका रूपमा प्रतियोगिताका लागि आफ्ना चियाका नमुनाहरू प्रदर्शन गर्ने र एकै समयमा आफ्ना चियाको लिलामी भएको हेर्ने अवसर उद्यमीहरूले प्राप्त गर्नेछन्। च्यालेन्जमा चियाका विज्ञहरूले चियाबारेमा महत्त्वपूर्ण सुझावहरू प्रदान गर्ने छन्। कार्यक्रममा होटल व्यवसायी, क्याफे, खुद्रा विक्रेताहरू, चिया पारखीसँग चिया उद्यमी र व्यवसायीको भेटघाट र अन्तरक्रियाको अवसर प्राप्त हुने आयोजकले जनाएको छ। च्यालेन्जले चिया मूल्य शृंखलाको वृद्धि गर्ने आयोजकको दाबी छ। टी स्टेसनले चार वर्षअघि इलाममा इलाम टी च्यालेन्ज २०२० आयोजना गरेको थियो। आयोजकका अनुसार च्यालेन्ज २०२४ ले काठमाडौंका मानिसको चासो आकर्षित गर्न, चियालाई मुख्य पेयको रूपमा बुझ्नका लागि बहुआयामिक अवसर प्रदान गर्नेछ।"
"बाढीले खुम्बुको थामे गाउँ डुब्यो,जोरसल्लेमा होटल बगायो",सोलुखुम्बु : अकस्मात बाढी आउँदा थामे गाउँ डुबानमा परेको छ । शुक्रबार दिउँसो २ बजेतिर थामेभन्दा माथिबाट बाढी आउँदा खुम्बु पासाङ ल्हामु गाउँपालिका५ थामे गाउँ डुबानमा परेको हो। सगरमाथा क्षेत्रको हिमताल फुटेको आशंका गरिएको छ। बाढीले जोरसल्लेको एउटा होटल बगाएको खुम्बु पासाङ ल्हामु गाउँपालिकाले जनाएको छ । कुन हिमताल फुटेको हो भन्ने यकिन हुन सकेको छैन । घटनास्थलमा इलाका प्रहरी चौकी नाम्चेबाट प्रहरी सहायक निरीक्षक खेमराज खतिवडाको कमान्डमा प्रहरी टोली परिचालन भएको नाम्छे प्रहरी चौकीले जनाएको छ । थामु प्रहरी चौकीबाट पनि प्रहरी खटिएको जनाइएको छ । यद्यपि घटनास्थलमा प्रहरी पुग्न अझै केही समय लाग्ने लुक्ला प्रहरी चौकीका प्रहरी इन्चार्ज सइ हेमबहादुर कटवालले जानकारी दिए। ताल फुट्दा भोटेकोसीमा बाढी आएको छ । उक्त बाढीले सोलुको तल्लो क्षेत्रमा निर्माण गरिएको जलविद्युत आयोजनाहरूमा ठूलो क्षति पुर्याउने सम्भावना देखिएको छ । क्षतिको थप विवरण आउन बाकी रहेको सोलुखुम्बु प्रहरीले जनाएको छ ।
बर्दिबासमा मेडिकल कलेज स्थापनाका लागि प्रधानमन्त्रीलाई ज्ञापनपत्र,महोत्तरी : बर्दिबासमा मेडिकल कलेज स्थापनाका लागि प्रधानमन्त्रीलाई ज्ञापनपत्र बुझाइएको छ। महोत्तरीका प्रतिनिधिसभा सदस्य लक्ष्मी महतो कोइरीले प्रधानमन्त्री केपी शर्मा ओलीलाई ज्ञापनपत्र बुझाएका हुन्। शुक्रबार प्रधानमन्त्री तथा मन्त्रिपरिषदको कार्यालय पुगेर सांसद महतोले प्रधानमन्त्रीलाई ज्ञापनपत्र बुझाएका हुन्। बहुप्रतिक्षित बर्दिबास मेडिकल कलेज परिसरभित्र रहेको १ हजार ९६७ वटा रुख कटान गर्नुपर्ने भएकोमा त्यसको भर्पाइमा नयाँ बिरुवा रोपिएका छन्। सो परिसरभित्रमा १९ हजार ६७० वटा विभिन्न प्रजातिको बिरुवाहरू रोपिसकेको ज्ञापनपत्रमा उल्लेख छ। आर्थिक वर्ष २०८१ ०८२ मा पुँजीगततर्फ १० लाख रकम मात्र बजेट विनियोजन भएको थियो। सो कार्य सुरु गर्नका लागि रकम अपुग भएकोले प्रशासनिक भवन निर्माणको लागि आवश्यक बजेट व्यवस्थापनको लागि पहल गरिदिनका लागि सो पत्रमार्फत अनुरोध गरिएको छ। २०७८ कात्तिकमा पेस गरिएको ५४५८४ जग्गा भित्रको डीपीआर स्वीकृत गरिदिनुको साथै वन तथा भूसंरक्षण विभागबाट जग्गा सम्झौता गर्नका लागि प्रधानमन्त्रीसमक्ष अपिल गरिएको सांसद कोइरीले जानकारी दिए। २०७३ सालमा तत्कालीन प्रधानमन्त्री केपी शर्मा ओलीकै पालामा एक प्रदेश एक मेडिकल कलेज स्थापनाका लागि बर्दिबासमा मेडिकल कलेज स्थापना गर्ने निर्णय गरिएको थियो। तत्पश्चात शिक्षामन्त्रीस्तरीय निर्णयअनुसार जग्गा पहिचानको कार्य भई २०७६ वैशाख १८ गतेका दिन तत्कालीन उपप्रधानमन्त्री ईश्वर पोखरेलमार्फत आयोजनाको शुभारम्भ गरिएको थियो।
अनलाइनमै बिक्री हुन्छन् चोरी भएका सवारीसाधन,"काठमाडौं : काठमाडौंको माछापोखरीबाट साउन २३ गते श्यामलाल लोप्चनको मोटरसाइकल हरायो। उनी चढ्दै आएको मोटरसाइकल नम्बर परिवर्तन गरी प्रयोग गरिएको थियो। उनको मोटरसाइकल चोरी गर्ने मकवानपुरका प्रेमबहादुर पाख्रिनलाई कौशलटारबाट साउन २५ गते उपत्यका ट्राफिक महाशाखाको टोलीले पक्राउ गर्यो। लमजुङ सुन्दरबजारका सुदीप अधिकारीले ठमेलको सातघुम्तीमा पार्किङ गरिराखेको मोटरसाइकल एकाएक हरायो। त्यो मोटरसाइकल चोरी गर्ने गिरोहले लगेर नम्बर परिवर्तन गरेर चलाएका रहेछन्। उनको मोटरसाइकलको लक काटेर चोरी गरेका थिए। यस्तै साउन ७ गते चन्द्रागिरि ८ सानोमन्दिरका राजकुमार लोलेको मोटरसाइकल घर अगाडिबाटै हरायो। उनले त्यो मोटरसाइकल केही समयअघि मात्रै किनेका थिए। घरछेउबाटै हरायो। भक्तपुर बस्ने मनिषबहादुर कार्की केही दिनअघि मीनभवनस्थित सिभिल अस्पताल पुगेका थिए। पार्किङ एरियामा मोटरसाइकल राखेर काममा निस्केका उनी फर्कंदा मोटरसाइकल थिएन। उनले बागमती प्रदेश ०२०४३ प ०९ ९५ नम्बरको मोटरसाइकल सिभिल अस्पतालको पार्किङ एरियाबाट हराएको भन्दै उपत्यका ट्राफिक प्रहरी महाशाखामा निवेदन दिए। यी त केही उदाहरण मात्रै हुन्। पछिल्लो समय उपत्यकामा सवारी साधन चोरी गर्ने गिरोह सक्रिय भएका छन्। यस्ता गिरोहको निसानामा सार्वजनिक स्थलमा पार्किङ गरिराखेको मोटरसाइकल र स्कुटर पर्ने गरेका छन्। शिक्षण अस्पताल महाराजगन्जमा बिरामी जँचाए बाहिर आउँदा मोटरसाइकल छैन। त्यस्तै, स्वयम्भू पुग्ने भक्तजनले रोकेकै ठाउँमा मोटरसाइकल हराउँछ। सिभिल अस्पताल होस कि पाटन अस्पताल वा विमानस्थलको पार्किङ एरिया होस् रोकिराखेका सवारी साधन एकै मिनेटमा गायव हुन्छन्। नागरिकको जिउधनको सुरक्षाका लागि सडक तथा सार्वजनिक एरिया सबैतिर सीसीटिभी जोडिएको छ भन्ने सरकारले खासमा सुरक्षाचाहिँ दिन सकेको छैन। उपत्यकामा दैनिक २० देखि २५ मोटरसाइकल चोरी हुन्छन् काठमाडौं उपत्यका ट्राफिक कार्यालय महाशाखा कार्यालयले दिएको तथ्यांकअनुसार आव २०८०८१ मा उपत्यकामा २ हजार ४०२ मोटरसाइकल हराएको भन्दै निवेदन परेको छ। यसमध्ये उपत्यका ट्राफिक प्रहरी महाशाखाको टोलीले ५ सय २२ वटा मोटरसाइकल अनुसन्धानका लागि ल्याएको थियो। यसमा ३ सय ८१ वटा मोटरसाइकल सम्बन्धित धनीलाई बुझाइएको छ। उनीहरूले मोटरसाइकल हराएको उजुरी हालेका थिए। अनुसन्धानपश्चात अन्य ३६ वटा मोटरसाइकल सम्बन्धित व्यक्तिलाई बुझाइएको छ। १७ वटा मोटरसाइकल भने भन्सार कार्यालयलाई बुझाएको छ। महाशाखाका अनुसार उपत्यकाभरि दैनिक २० देखि २५ वटा मोटरसाइकल हराउने गर्छ। साउन महिनामा मात्रै काठमाडौंमा ५२ वटा मोटरसाइकल चोरीको निवेदन आएका थिए। यसमध्ये २८ वटा मोटरसाइकल भेटाएर सम्बन्धित धनीलाई बुझाइसकिएको छ। ३ वटा अनुसन्धानमै छ। पशुपति मन्दिरमा महायज्ञ भइरहेको स्थानबाट पनि हरेक दिन मोटरसाइकल चोरी भइरहेका छन्। मोटरसाइकल चोरीमा गिरोह नै सक्रिय छन्। एक पटक चोरीमा कारागार परेका व्यक्तिहरू छुटेपछि पनि पुनः सोही कार्यमा संलग्न हुने गरेका छन्। अनलाइनबाटै बिक्री मोटरसाइकल चोरी गरेर काभ्रे, धादिङ, सिन्धुली, सिन्धुपाल्चोकलगायत बाहिरी जिल्लामा बेच्ने प्रवृत्ति बढ्दो छ। महाशाखाका प्रवक्ता विश्वराज खड्काका अनुसार चोरी भएका मोटरसाइकल अनलाइनबाट बिक्री गर्ने र अनलाइनबाटै पैसा बुझ्ने गरेका छन्। उनीहरूले चोरेका मोटरसाइकल थोरै पैसामा बेच्ने, पछि पास गरिदिन्छु भन्दै पैसा लिएपछि मोबाइल स्विचअफ गरेर फालीदिने गर्छन्। टी आकारको एक साम्रगी प्रयोग गरेर यो समूहले मोटरसाइकलको लक फोड्ने गर्छ। लक टुटाएपछि सेल्फ स्टार्ट हुने मोटरसाइकलहरू चोरको निसानामा बढी हुन्छ। २२० सीसीको पल्सर सबैभन्दा धेरै चोरी हुने मोटरसाइकलमा पर्छ। महाशाखाका प्रवक्ता खड्का भन्छन्, चोरी गर्ने समूहले प्रायः आफूलाई सोझा र डिसेन्ट देखाउन स्कुल ड्रेस लगाएर आउने गर्छन्। स्कुले लुगा लगाएर आएपछि उनीहरूले चोरी गर्लान भन्ने अनुमान कम मात्रै हुने हँुदा चोरहरूले यसो गरेको हुनसक्ने उनको भनाइ छ। उनका अनुसार प्रायः सबै अस्पताल क्षेत्र, बसपार्क, बौद्ध एरिया, गौशाला र त्रिभुवन अन्तर्राष्ट्रिय विमानस्थलमा बढी हुन्छन्। प्रवक्ता खड्का भन्छन्, सिभिल अस्पतालको पार्किङ एरियाको सीसीटिभी फुटेज हेरेर प्रहरीले चोरी गर्ने व्यक्ति पहिचान गरेको थियो। उनीहरू मोटरसाइकल चोरी गर्नका लागि लु २२ प ८५ २० नम्बरको मोटरसाइकल चडेर सिभिल अस्पतालको पार्किङ एरिया पुगेका थिए। प्रहरीले उनीहरूलाई मोटरसाइकलसहित नियन्त्रणमा लिएको हो। चोरी गरेको बागमती प्रदेश ०२०४३ प ०९ ९५ नम्बरको मोटरसाइकलका सन्दर्भमा प्रहरीले अनुसन्धान गरिरहेको छ। हालसम्म फेला परेको छैन। सार्वजनिक ठाउँ चोरको निसानामा प्रहरीका अनुसार पछिल्लो समय सार्वजनिक ठाउँमा सवारी साधन चोरी हुने संख्या बढ्दो छ। टिचिङ अस्पताल, सिभिल अस्पताल, त्रिभुवन विमानस्थल लगायतका ठाउँमा मोटरसाइकल चोरीका घटना बढिरहेका छन्। उनी अगाडि भन्छन्, मोटरसाइकल चोरी गर्ने गिरोहले नम्बर परिवर्तन गरेर चलाउने हुँदा फेला पार्न कठिन हुन्छ। प्रहरीले विशेष चेकिङ अभियान नै चलाएर हराएका मोटरसाइकल खोज्ने गरेका छन्। मोटरसाइकल स्कुटर हराएको भन्दै ट्राफिक महाशाखामा दिनहँु निवेदन आउने गरेको छ। सवारी चोरी हुनबाट रोक्न सवारी धनी नै सचेत हुनुपर्छ। आफ्नो सवारी साधन सुरक्षित स्थानमा पार्किङ गर्ने, ह्विल लक, चेन लक, ह्यान्डिल लक, डिस्क लकलगायत सुरक्षा साइरनहरू जडान गर्नुका साथै मानिसहरूको आवतजावत नहुने एकान्त स्थानमा पार्किङ गर्नुहँुदैन। सवारी साधन हराएमा ट्राफिक प्रहरीको हटलाइन नम्बर १०३, नेपाल प्रहरीको हटलाइन नम्बर १०० मा फोन गर्न र नजिकैको प्रहरी कार्यालयमा निवेदन दिन सकिने छ।"
पर्सामा साढे ४ सय किलो लागुऔषधसहित एकजना कारोबारी पक्राउ,"वीरगन्ज : पर्सामा प्रहरीले ठूलो परिमाणमा लागुऔषध गाँजा र चरेससहित एक कारोबारीलाई पक्राउ गरेको छ । पर्साको पटेर्वा सुगौली गाउँपालिका४ अकवा गाउँका विषमोहन चौधरीको घरमा बिहीबार राति छापा मारेर १९२ केजी चरेस र २६७ केजी गाँजासहित कालिकामाई गाउँपालिका वडा नम्बर १ मुडली गाउँका ४० वर्षीय फुलसरिफ मियाँलाई पक्राउ गरेको हो । पक्राउ परेका मियाँ गाँजा र चरेसका नामूद कारोबारी हुन् । उनका साझेदार चौधरी भने फरार रहेका छन् । स्रोतका अनुसाार,मियाँ र चौधरीले मकवानपुर र धादिङ जिल्लाको पहाडी भेगमा उत्पादित गाँजा र चरेस भरियामार्फत पर्सामा ल्याएर भारतमा तस्करी गर्दै आएका थिए । शुक्रबार आयोजित पत्रकार सम्मेलनमा प्रहरी उपरीक्षक दीपक भारतीले भने गाँजा र चरेससहित मियाँलाई लागुऔषधसहित पक्राउ गरिएको जानकारी दिए। उनका अनुसार,अकवा गाउँको बासघारीमा लागुऔषाधको खरिदबिक्री भइरहेको सूचना पाएर जिल्ला प्रहरी कार्यालय पर्सा र ईलाका प्रहरी कार्यालय पटेर्वा सुगौलीबाट प्रहरी टोली खटिएको थियो ।उक्त प्रहरी टोलीले अकवा गाँउको बाँसघारीमा लुकेर बसेको अवस्थामा मियाँलाई पक्राउ गरेको थियो । त्यसपछि सोधपुछ गर्दा मियाँले नै दिएको जानकारीका आधारमा बासघाँरीमा खाल्डो खनेर राखिएको १९२ किलो चरेस र गाँजाको धुलो (पोलान्ड) २६७ केजी फेला परेको प्रहरी नायब उपरीक्षक भारतीले बताए । मियाँलाई जिल्ला प्रहरी कार्यालयको हिरासतमा राखेर लागुऔषध मुद्दामा अनुसन्धान भइरहेको भारतीले जानकारी दिए ।"
प्रतिवेदन पेश गरेपछि मात्रै जनप्रतिनिधिलाई अनुगमन भत्ता,"धनकुटा : जिल्लाको दुईवटा गाउँपालिकाले अनुगमन प्रतिवेदन नै पेस नगरी भत्ता वितरण गरेको पाइएको छ। महालेखा परीक्षकको कार्यालयका अनुसार महालक्ष्मी नगरपालिका र छथरजोरपाटी गाउँपालिकाले प्रतिवेदन पेस नगरी भत्ता लिएको पाइएको हो। अनुगमन प्रतिवेदन पेश विनै जनप्रतिनिधिहरूलाई मासिक अनुगमन भत्ता उपलब्ध गराएको भन्दै महालेखाले ऐनमा व्यवस्था भएबमोजिम अनुगमन प्रतिवेदन अनिवार्य पेश भएपश्चात मात्र आगामी दिनमा भुक्तानी दिन स्थानीय तहहरूलाई ध्यानाकर्षण गराएको हो। महालेखाले हालै सार्वजनिक गरेको स्थानीय तहको आर्थिक वर्ष २०७९८० को अन्तिम लेखा परीक्षण प्रतिवेदनमा जिल्लाको महालक्ष्मी नगरपालिकाले अनुगमन प्रतिवेदन विनै नगरप्रमुखलाई ११ हजार, नगर उपप्रमुखलाई ११ हजार, वडाध्यक्ष९ जनालाई ४ हजार ५ सय, कार्यपालिका सदस्य२ जनालाई २ हजारका दरले मासिक ६६ हजार ५ सय गरी कुल १२ महिनाको ७ लाख ९८ हजार भुक्तानी दिएको उल्लेख छ। आर्थिक वर्ष २०७९८० मा छथरजोरपाटी गाउँपालिकाले पनि अनुगमन प्रतिवेदनविनै मासिक रूपमा गाउँपालिका अध्यक्षलाई १० हजार, उपाध्यक्षलाई १० हजार, ६ जना वडाध्यक्षलाई ४ हजारका दरले, २ जना कार्यपालिका सदस्यहरूलाई २ हजारका दरले मासिक ४८ हजार गरी एक वर्षको ५ लाख ७६ हजार रुपैयाँ अनुगमन भत्ता बापतको रकम भुक्तानी गरेको थियो।"
कविता प्रतियोगितामा अन्नपूर्णकर्मी शिरीष प्रथम,"स्याङ्जा : पुष्पमान श्रेष्ठ र चन्द्रलक्ष्मी श्रेष्ठको स्मृतिमा स्याङ्जामा आयोजित खुला राष्ट्रिय कविता प्रतियोगितामा सुन्दर शिरीष प्रथम भएका छन्। सिन्धुपाल्चोक जिल्लावासी शिरीषले देश फर्किरहेको देश भन्ने शीर्षकमा कवितावाचन गरेका थिए। यसैगरी झापाका राजन सुवेदी दीपक द्वितीय, बाँकेका चन्द्रावती अधिकारी तृतीय भए भने तनहुँका विनायक पन्त र स्याङ्जाका सम्झना थापाले सान्त्वना स्थान पाउन सफल भए। प्रतियोगितामा प्रथम हुनेलाई १५ हजार ५ सय ५५, द्वितीयलाई ११ हजार १ सय ११, तृतीयलाई ७ हजार ७ सय ७७ र सान्त्वना हुने दुई जनालाई जनही ३ हजार रुपैयाँ नगदसहित प्रमाणपत्रले पुरस्कृत गरिएको छ। प्रतियोगितामा ६ प्रदेश र ४८ जिल्लाबाट १ सय ९९ वटा कविता प्राप्त भएको र तीमध्ये २० कविता पहिलो चरणमा छनोट गरी प्रत्यक्ष वाचनका लागि बिहीबार बोलाइएको थियो।"
टाँगामा भारत तस्करी गर्न लागिएको १४ लाखको 'भेप' बरामद,वीरगन्ज : वीरगन्ज नाका हुँदै भारत तस्करी गर्न लागिएको भेप(विधुतीय चुरोट) सशस्त्र प्रहरीले बरामद गरेको छ। वीरगन्जबाट टाँगामा राखेर रक्सौल लैजाँदै गरिएको करिब १४ लाख रुपैयाँ बराबरको भेप वीरगन्ज भन्सार नाकाबाट सशस्त्र प्रहरीले बरामद गरेको हो। भन्सार क्षेत्रमा खटिएको सशस्त्र प्रहरीको टोलीले रक्सौल जाँदै गरेको टाँगा रोकेर चेकजाँच गर्दा टाँगाको सिटमुनि फल्स बटम बनाएर लुकाइएको अवस्थामा ४५० थान भेप बरामद भएको सशस्त्र प्रहरी बल १३ नम्बर गुल्म हेड क्वाटरले जनाएको छ। बरामद भेप र घोडासहितको टाँगा नियन्त्रणमा लिएर आवश्यक अनुसन्धान तथा कारबाहीका लागि वीरगन्ज भन्सार कार्यालयमा बुझाइएको सशस्त्र प्रहरीले जनाएको छ। बरामद भेपको बजार मूल्य १३ लाख ८५ हजार रूपैयाँ रहेको सशस्त्र प्रहरीले जनाएको छ।
"डोटीमा बस दुर्घटना : १७जना घाइते, ४ को अवस्था गम्भीर",डोटी : डोटीमा यात्रुवाहक बस दुर्घटना हुँदा १७ जना घाइते भएका छन्। धनगढीबाट दिपायल आउँदै गरेको शैलेश्वरी यातायातको ना ५ ख ४४५१ नम्बरको बस दुर्घटनामा परेको हो। जिल्ला प्रहरी कार्यालय डोटीका सूचना अधिकारी प्रहरी नायव उपरीक्षक (डिएसपी) भिमलाल भट्टराईका अनुसार दिपायल सिलगढी नगरपालिका४ समुहगाड स्थित शुक्रवार बिहान ५ बजेतिर बस दुर्घटनामा परेको हो। दुर्घटनामा परि घाइते भएकाहरूको राजपुर स्थित सुजङ अस्पतालमा उपचार भइरहेको छ। ४ जना घाइतेहरूको अवस्था गम्भीर रहेको र बाँकी सामान्य रहेको डिएसपी भट्टराईले बताए। बस सडकबाट करिब ३५ मिटर तल खसेको छ। दुर्घटना उकालोमा भएकले केही प्राविधिक कारणले दुर्घटना भएको हुनसक्ने प्रहरीले बताएको छ। बाँकी अनुसन्धान भइरहेको प्रहरीको भनाइ छ।
"अर्घाखाँचीमा बढ्दै आत्महत्या, ६ वर्षमा ३३१ को मृत्यु","अर्घाखाँची : लुम्बिनी प्रदेशको पहाडी जिल्ला अर्घाखाँचीमा आत्महत्या गर्नेको संख्या विकराल बन्दै गएको छ। अर्घाखाँचीमा पछिल्लो ६ वर्षमा ३ सय ३१ जनाले आत्महत्या गरेको जिल्ला प्रहरी कार्यालय अर्घाखाँचीको तथ्यांक रहेको जिल्ला प्रहरी कार्यालय अर्घाखाँचीका डीएसपी प्रहरी नायब उपरीक्षक प्रतीतसिंह राठोरले बताए। नेपालमा वार्षिक तथ्यांकअनुसार औसत ६ हजार ९ सय ४८ जना व्यक्तिले आत्महत्याको कारण प्रत्येक वर्ष ज्यान गुमाइरहेका छन्। औसत महिलाभन्दा पुरुषले बढी आत्महत्या गरेको देखिन्छ। मानिस सबैभन्दा बढी झुन्डिएर आत्महत्या गर्ने गरेका छन्। डिप्रेसन, लागूपदार्थ तथा मादक पदार्थको प्रयोगसम्बन्धी समस्याहरू, परीक्षामा असफलता देखासिकी तथा प्रचारप्रसार, सामाजिक सञ्जालको गलत प्रयोग, अन्तरवैयक्तिक र पारिवारिक द्वन्द्व, प्रेम, अनैतिकसम्बन्ध, लिभिङ टुगेदर, वैवाहिक सम्बन्धमा देखिएका आपसी भावनात्मक असन्तुलनलगायतका कारणले आत्महत्या गर्ने विभिन्न अनुसन्धानबाट देखिएको जिल्ला प्रहरी कार्यालयका प्रहरी निरीक्षक विपिन कार्कीले बताए। अति न्यून आय, सामाजिक सहायताको अभाव, दीर्घ रोगहरू, शारीरिक अपांगता, वंशाणुगत, आफूलाई मूल्यहीन महसुस गर्ने, भविष्यप्रति निराश हुनुका साथै आउँदा दिनहरूमा राम्रो हुन सक्छ भनी सोच्नै नसक्ने कारणले आत्महत्या गर्छन्। अर्घाखाँचीको तथ्यांक हेर्ने हो भने आर्थिक वर्ष २०७५।७६ देखि २०८०।८१ सम्म ६ वर्षको अवधिमा १ सय ५७ जना पुरुष, १ सय ३१ महिला र ४१ जना बालबालिका गरी ३ सय ३१ जनाले आत्महत्या गरेको प्रहरी निरीक्षक कार्कीको भनाइ छ। महिलाको तुलनामा पुरुषहरूले बढी आत्महत्या गरेको तथ्यांकले देखाएको छ। बढ्दो आत्महत्यालाई न्यूनीकरण गर्न प्रमुख जिल्ला अधिकारी सूर्यबहादुर खत्री सल्लाहकार र जिल्ला प्रहरी कार्यालयका प्रहरी निरीक्षक डीएसपी प्रतीतसिंह राठोर संयोजक र जिल्ला स्वास्थ्य कार्यालयका प्रमुख सहसंयोजक रहेको आत्महत्या न्यूनीकरण तथा व्यवस्थापन अभियान समिति गठन गरिएको छ। समितिले आत्महत्या न्यूनीकरण तथा व्यवस्थापनको लागि सबै सरोकारवाला निकायहरू सम्मिलित संयन्त्र निर्माण गरी सक्रिय तुल्याउने, आत्महत्या न्यूनीकरण तथा व्यवस्थापनको लागि आवश्यक तथ्यांकको संकलन, विश्लेषण र सहायता प्रदान गर्ने, आत्महत्याको जोखिममा रहेका नागरिक तथा आम नागरिकलाई लक्षित गरी मानसिक स्वास्थ्य सचेतना कार्यक्रम सञ्चालन गर्ने समितिका संयोजक डीएसपी प्रतीतसिंह राठोरले बताए।"
बागलुङ माछा मार्ने क्रममा खोलाले बगाउँदा एक युवा बेपत्ता,बागलुङ : बागलुङमा माछा मार्ने क्रममा खोलाले बगाउँदा एक युवा बेपत्ता भएका छन्। शुक्रबार बिहान गलकोट नगरपालिका६ मजुवा स्थित दरमखोलामा माछा मार्ने क्रममा एक युवालाई खोलाले बगाएको जिल्ला प्रहरी कार्यालय बागलुङले जनाएको छ। गलकोट नगरपालिका१० घर भइ वडा नम्बर ६ मजुवा बस्ने ४२ वर्षीय रमेश परियारलाई खोलाले बगाएको जिल्ला प्रहरी कार्यालय बागलुङ बागलुङका प्रहरी नायब उपरीक्षक (डिएसपि) विजय यादवले जानकारी दिए। रमेश परियारका दाजुभाइ शुक्रबार बिहानै दरमखोलामा माछा मार्न गएका र दाइ रमेशलाई खोलाले बगाएपछि भाइ मनोज परियारले इलाका प्रहरी कार्यालय हरिचौरमा जानकारी गराएका थिए। बेपत्ता युवाको प्रहरी र स्थानीयले खोजी गरिरहेका छन्। घटनास्थलमा रहेका प्रहरी नायव निरीक्षक तोरणध्वज पौडेलले बिहिबार रातभरि पानी परेकोले खोलाको बहावसमेत बढेको कारण खोजी कार्यमा कठिनाइ भएको बताए।
"देशभर मनसुनी वायुको प्रभाव कायमै , सतर्कता अपनाउन अनुरोध","काठमाडौं : हाल देशभर मनसुनी वायुको प्रभाव रहेको तथा मनसुनको न्यून चापीय रेखा सरदर स्थानको आसपास रहेको बताउँदै जल तथा मौसम विज्ञान विभागले गण्डकी, लुम्बिनी, कर्णाली र सुदूरपश्चिम प्रदेशमा साधारणतया बदली रही केही स्थानमा मेघगर्जन र चट्याङसहित हल्कादेखि मध्यम वर्षा भइरहेको जनाएको छ । विभागका अनुसार दिउँसो सबै प्रदेशका केही स्थानमा मेघगर्जन र चट्याङसहित मध्यम वर्षा हुने छ । त्यसैगरी आज राति कोशी, मधेस, बागमती र गण्डकी प्रदेशका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना भने बागमती, गण्डकी, लुम्बिनी, कर्णाली र सुदुरपश्चिम प्रदेशका एकदुई स्थानमा धेरै पानी पर्ने सम्भावना छ । कोशी, मधेस, बागमती र गण्डकी प्रदेशका केही स्थानमा भारी वर्षाको सम्भावना रहेकोले ती क्षेत्रमा हुन सक्ने बाढीपहिरोको जोखिमबाट जोगिन विभागले सम्बद्ध सबैमा आग्रह गरेको छ ।"
गोसाइँकुण्ड मेला अवधिभर २४ सै घण्टा सडक खुल्ला,"रसुवा : गोसाइकुण्ड मेलाका लागि आउने यात्रीको समस्यालाई मध्यनजर गरी पासाङल्हामु सडकको धुन्चे, कालिकास्थान लगायतको ठाउँमा सडकखण्डमा अब चौबिसै घण्टा सवारी साधन सञ्चालन हुने भएको छ । यस अघि प्रकृतिको संरक्षण गरी अवैध ओसारपासर रोक्ने उद्देश्यले दिनभर मात्र सडक खुल्ला रहने गरेको थियो । यस अघि रातमा बन्द रहने गरेको थियो । लाङटाङ राष्ट्रिय निकुञ्ज कार्यालयले मेला अवधिभर चौबिसै घण्टा आवतजावत खुला हुने जनाएको छ । हिन्दू तथा बौद्ध धर्मावलम्वीहरूको महत्वपूर्ण पर्व, जनैपूर्णिमाको अवसरमा प्रसिद्ध तीर्थस्थल गोसाइँकुण्डमा पूजा तथा दर्शन गर्न आउने जाने भक्तजनहरूको सेवा र सुविधालाई मध्यनजर गरेर आवतजावत खुला गरेको निकुञ्जले जनाएको छ। धार्मिक प्रयोजनका लागि आवतजावत गर्ने दुई पाङ्ग्रे र चार पाङ्ग्रे सवारी साधनहरू भदौ ४ गतेसम्म चौबिसै घण्टा सञ्चालन गर्न सकिने छ । लाङटाङ राष्ट्रिय निकुञ्जको धुन्चे र कालिकास्थानमा रहेको चेक प्वाइन्टमा नियमित चेकजाँच गरी चौबिसै घण्टा आवतजावत खुल्ला रहने गरी व्यवस्था मिलाइएको निकुञ्जका वरिष्ठ संरक्षण अधिकृत अणनाथ बरालले बताए । मेलाको समयमा २४ सै घण्टा सडक खुल्ला हुनाले पार्वतीकुण्ड, गोसाइकुण्ड मेलाका यात्रीहरूलाई आवतजावत सहज हुने यात्रीहरु बताउँछन् ।"
"सुकीको घर बिकेन, फेरि टेन्डर",याङ्गुन : जेलजीवन बिताइरहेकी म्यान्मारकी प्रजातन्त्रवादी नेतृ आङ सान सुकीलाई वर्षौंसम्म नजरबन्दमा राखेको लेकसाइडस्थित घर बिहीबार दोस्रोपटक लिलामीका लागि राखिएको छ। सन् २०२१ को सैन्य कू पछि हिरासतमा लिइएका नोबेल पुरस्कार विजेता र उनका भाइबीच दशकौं लामो विवादपछि दुई तले घर र १९ एकड जमिन बिक्रीका लागि राखिएको थियो। लिलामीका लागि न्यूनतम ३०० अर्ब क्याट (१४ करोड अमेरिकी डलर) तोकिएकोे थियो। मिन किनबेचको काम गर्ने एक स्थानीय दलालले मार्चमा एएफपीलाई बताएअनुसार याङ्गुन आसपासका क्षेत्रमा पनि यो जमिन र यस्तै आकारका घरको मूल्य १० देखि २० लाख अमेरिकी डलरभित्र पाइन्छ।
पैसा उठाएर अवरुद्ध मध्यपहाडी लोकमार्ग सुचारु,"रुकुमपूर्व : रुकुम पूर्वमा पैसा उठाएर अवरुद्ध भएको मध्यपहाडी लोकमार्गको कुरेपानी सडक खण्ड सुचारु गरिएको छ । बिहीबार राति आएको अविरल वर्षाले कुरेपानीमा सडक माथिबाट रेतीसहितको पहिरो खस्दा शुक्रबार बिहानैबाट जिल्ला बाहिरिने र भित्रिने यातायातका सवारीसाधन ठप्प भएको थियो। यातायात व्यवसायी, गाडी धनी र सवारी चालक तथा मोटरसाइकल धनी लगायतले पैसा उठाएर अवरुद्ध सडक खण्ड सुचारु गरिएको गाडी धनी सुन्दर गौतमले बताए । गाडी धनी सुन्दर गौतमका अनुसार बिहानैदेखि पहिरो हटाउन कसैले चासो नदेखाएपछि रुकुमकोट यातायात प्रा लि का इन्चार्ज सनम गौतमको नेतृत्वमा यातायातकर्मीहरुको सहयोगमा कुरेपानीको अवरुद्ध सडक खुलाइएको हो । गौतमका अनुसार सम्बन्धित निकायलाई पहिरो गएको जानकारी बताउँदा पनि बैठक भेला जस्ता कुरा गरेर काम गर्न ढिलो गर्ने र बिहानै जिल्ला भित्रिने तथा बाहिरिने यात्रुको आआफ्नै महत्त्वपूर्ण काम हुने भएकाले आफ्नै सक्रियतामा स्काभेटरमार्फत पहिरो हटाइएको बताइएको छ ।"
