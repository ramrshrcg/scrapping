शीर्षक,विवरण
नारायणगढबुटवल सडकलाई जुग किन ?,"११४ किलोमिटरको दुरी नारायणगढबुटवल सडक ६ वर्षअघि स्तरोन्नति सुरु भएको थियो। तर अहिलेसम्म आधा काममात्रै पूरा भएको छ। निर्धारित समयमा काम नभएपछि ठेक्का सम्झौताको म्याद दुई पटक थप्दा पनि लक्ष्य पूरा भएन। फेरि तेस्रो पटक २०८२ साउन ६ गतेसम्म सक्ने गरी म्याद थपिएको छ। अब बाँकी ४७ प्रतिशत बाँकी काम एक वर्षमा सकिएला भनेर आस गर्न सकिन्न। ६ वर्षमा आधा काम भएको हुँदा एक वर्षमै कसरी पो बाँकी काम सकिएला। त्यस्तो हुँदो हो त चार वर्षअघि नै काम सकिनुपर्ने हो। साढे ती वर्षमा निर्माण पूरा गर्ने गरी २०७५ माघ २४ गते सम्झौता भएको सडक स्तरोन्नति आयोजनाको हविगत मुलुकमा विकास निर्माणको हालतको एउटा ऐना हो। देशको पूर्वदेखि पश्चिम भाग जोड््ने एकमात्रै राजमार्गको मुख्य खण्ड नै हो, नारायणगढबुटवल सडक। त्यसको निर्माणमै कछुवा चाल छ भने अरू विकास आयोजना कसरी चलेका होलान््, अनुमान गर्न सकिन्न। दुई घण्टामै आतेजाते गर्न सकिने गरी ४ लेनमा स्तरोन्नति गर्न लागिएको सडक दुरी पार गर्न आजको दिनमा चाहिँ ६ घण्टा लाग्ने भुक्तभोगीहरूको अनुभव छ। सडक जताततै खनिएको छ। पुरानो सडक लथालिंग छ। भताभुंग पारेर वैकल्पिक व्यवस्था र सुविधाबिना काम गर्ने नेपाली प्रवृत्ति चाहिँ चिनियाँ ठेकेदार कम्पनीले पनि देखाएको छ। दुई खण्डमा विभाजित गरी काम भइरहेको सडकमा कतै पनि सन्तोषको सास फेर्न सकिने अवस्था छैन। बुटवल देशकै एउटा प्रमुख औद्योगिक र व्यापारिक सहर हो। त्यसैगरी नारायणगढ पनि। नारायणगढ हुँदै मुलुकको धेरैजसो भागबाट राजधानी प्रवेश गरिन्छ। त्यस हिसाबले पनि कुनै आलटालबिना यो सडक स्तरोन्नति समयमा गरिनुपर्ने थियो। त्यसमाथि उद्योगधन्दाको सहर भैरहवा र बुटवलको स्थल यातायात सम्बन्धमा सास्ती हुँदा उद्योग, व्यवसायमा अर्बाैंअर्ब रुपैयाँको नोक्सानीमा योगदान पुर्याएको छ। बसलगायतका गाडी गुड््दा भएका सास्ती र तिनले व्यहोर्नु परेको नोक्सानीको आकलन कतैबाट पनि भएको छैन। त्यो पनि अर्बाैंअर्बमै भएको अनुमान गर्न सजिलै सकिन्छ। देशको प्रमुख राजमार्ग र त्यसको पनि महŒवपूर्ण खण्ड स्तरोन्नतिमै जुग बिताएर विकासचाहिँ कहिले हासिल हुन्छ ? सरकार संवेदनशील हुन जरुरी छ।"
कांग्रेस केन्द्रीय कार्यसमितिको बैठक ७ गते बस्नेगरी स्थगित,"काठमाडौं : नेपाली कांग्रेसको केन्द्रीय कार्यसमितिको बैठक भदौ ७ गते बस्नेगरी स्थगित भएको छ। पार्टी कार्यालय सानेपामा सोमबार बसेको बैठकमा केन्द्रीय सदस्यहरूले धारणा राख्ने क्रम सकिएपछि बैठक भाद्र ७ गते बस्ने गरी स्थगित गरिएको हो। पदाधिकारी र पूर्व पदाधिकारी बैठकहरूले मात्रै धारणा राख्न बाँकी रहेको र आगामी बैठकमा त्यसले निरन्तरता पाउने प्रवक्ता प्रकाशशरण महतले जानकारी दिए। सोमबारको बैठकमा चित्रलेखा यादव, डा मिनेन्द्र रिजाल, एनपी साउद, सुजाता परियार, प्रदीप पौडेल, सरिता प्रसाई, रामजनम चौधरी, डा गोपाल दहित, मधु आचार्य लगाएतले धारणा राखेका थिए। धारणा राख्ने क्रममा केन्द्रीय सदस्यहरूले वर्तमान सरकार सफल हुनुपर्ने, सुशासनका विषयमा खरो उभिनुपर्ने, पार्टीलाई तल्लो तहसम्म बलियो बनाउनुपर्नेमा जोड दिएको प्रवक्ता महतले बताए। आगामी बैठकमा महासमितिका प्रतिवेदनमा आएका विचारलाई समावेश गरेर परिमार्जन पारित गर्ने र समसामयिक विषयमा समेत निर्णय लिने उनले जानकारी दिए।"
नेपालभारत सहकार्यलाई थप सुदृढ बनाउने प्रयास,"काठमाडौं : भारतीय विदेश मन्त्रालयका सचिव विक्रम मिश्री नेपालको दुई दिने भ्रमण सकेर स्वदेश फर्किएका छन्। आइतबार विहान काठमाडौं आइपुगेका विदेश सचिव मिश्री त्यसपछि उच्च स्तरीय भेटवार्तामा व्यस्त भएका थिए। मिश्रीले आइतबार नै राष्ट्रपति रामचन्द्र पौडेल र प्रधानमन्त्री केपी शर्मा ओलीसँग शिष्टाचार भेट गरेका थिए। भेटका क्रममा प्रधानमन्त्री ओलीलाई भारतीय समकक्षी नरेन्द्र मोदीले पठाएको शुभकामना सन्देश सुनाइएको थियो। भेटमा नेपाल र भारतबीचको द्विपक्षीय सहकार्यका विविध पक्षमा भइरहेको प्रगतिका बारेमा छलफल भएको थियो। प्रधानमन्त्री केपी शर्मा ओलीको नेतृत्वमा सरकार बनेपछि भारतबाट भएको यो पहिलो उच्चस्तरीय भ्रमण हो। यो भ्रमणले नेपालभारत सम्बन्धलाई थप सुदृढ बनाउने विश्लेषण गरिएको छ। काठमाडौंस्थित भारतीय दूतावासले पनि मिश्रीको भ्रमणले भारत र नेपालबीचको गहिरो र मैत्रीपूर्ण सम्बन्ध थप बलियो हुने बताएको छ। दुवै पक्षले ऐतिहासिक, साँस्कृतिक, सभ्यतागत तथा जनताजनताबीचको सम्बन्धमा गाँसिएको भारत र नेपालबीचको सम्बन्ध थप बलियो हुने दूतावासको भनाइ छ। 'दुवै पक्षले हालैको वर्षमा द्विपक्षीय सहकार्य विशेष गरी कनेक्टिभिटीका विभिन्न क्षेत्र, भौतिक, डिजिटल, ऊर्जा र जनताजनताबीचको सम्बन्धमा उल्लेखनीय प्रगति भएको छ। त्यतिमात्र होइन, सडक, पुल, एकीकृत जाँच चौकी, अन्तरदेशीय रेलवेका पेट्रोलियम पाइपलाइनसम्बन्धी पूर्वाधार परियोजनाको निरन्तर कार्यान्वयन गर्ने विषयमा वृहत् छलफल भएको छ,' दूतावासले विज्ञप्ति जारी गर्दै भनेको छ। ऊर्जा क्षेत्रमा दुई देशबीच भएको सहकार्यका विषयमा पनि दुवै पक्षले प्रशंसा गरेका थिए। पछिल्लो २३ वर्षमा नेपालबाट भारततर्फ हुने विद्युत निर्यातमा भएको बढोत्तरीले नेपालका लागि आम्दानी र भारतका लागि स्वच्छ ऊर्जाका थप स्रोतहरूको सिर्जना भएको दूतावासले जनाएको छ। सन् २०२६ मा नेपाललाई अतिकम विकसित राष्ट्र (एलडीसी) को हैसियतबाट स्तरोन्नति गर्नमा ऊर्जा क्षेत्र सहकार्यले खेलेको भूमिका खेल्ने भारतीय पक्षको भनाइ छ। विदेश सचिव मिश्रीले आइतबार नै नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालसँग भेटवार्ता गरेका थिए। सोमबार भने मिश्रीले उपप्रधानमन्त्री तथा शहरी विकास मन्त्री प्रकाशमान सिंह, उपप्रधानमन्त्री तथा अर्थमन्त्री विष्णु प्रसाद पौडेल, गृहमन्त्री रमेश लेखक र परराष्ट्रमन्त्री आरजु राणा देउवासँग शिष्टाचार भेट गरेका थिए। भेटमा विविध पारस्परिक लाभदायी क्षेत्रमा भारतनेपाल सहकार्यलाई थप सुदृढ गर्ने तरिकाबारे छलफल भएको परराष्ट्र मन्त्रालयले जानकारी दिएको छ। त्यस्तै सहरी विकास मन्त्रालयका सचिव मणिराम गेलालसँगै विदेश सचिवले कवि केशरी चित्तधर हृदयसँग सम्बद्ध ऐतिहासिक आवासीय भवन नेपाल भाषा परिषद्को संयुक्त उद्घाटन गरेका थिए। २०७२ सालको विनाशकारी भूकम्पपछि भारत सरकारको सहयोगमा अघि बढाइएका २८ वटा सांस्कृतिक क्षेत्र पुनर्निर्माण परियोजनामध्ये यो एक भएको दूतावासले जनाएको छ। परराष्ट्र सचिव सेवा लम्सालको निमन्त्रणामा मिश्री नेपाल भ्रमणमा आएका हुन्। विदेश सचिवको जिम्मेवारी सम्हालेपछि मिश्री पहिलोपटक नेपाल भ्रमणमा आएका हुन्। परराष्ट्र सचिव लम्सालले भारतीय प्रतिनिधिमण्डलका लागि दिवाभोजको आयोजना गरेकी थिइन्। मिश्री गत असार १४ गते भारतको विदेश सचिवमा नियुक्त भएका थिए। राष्ट्रिय सुरक्षा सल्लाहकारका उपप्रमुखसमेत रहेका मिश्रीलाई विदेश सचिवको जिम्मेवारी दिइएको हो। विनयमोहन क्वात्राले अवकास पाएपछि मिश्री भारतीय विदेश सचिवमा नियुक्त भएका हुन्।"
"प्रधानमन्त्री र निर्वाचन आयोगका पदाधिकारीबीच छलफल, स्थानीय तहको उपनिर्वाचन मंसिरमा गर्न सुझाव","काठमाडौं : प्रधानमन्त्री केपी शर्मा ओली र निर्वाचन आयोगका प्रमुख आयुक्त दिनेशकुमार थपलियासहित आयुक्तहरूबीच स्थानीय तहमा रिक्त पदमा उपनिर्वाचनको तयारीबारे आज छलफल भएको छ। सिंहदरबारस्थित प्रधानमन्त्री तथा मन्त्रिपरिषद्को कार्यालयमा भएको छलफलमा आयोगले कीर्तिपुर नगरपालिकाका प्रमुखसहित ३४ रिक्त पदमा आगामी मङ्सिर तेस्रो साता निर्वाचन गर्न उपयुक्त हुने सुझाव दिइएको छ। प्रधानमन्त्री ओलीले जाडो समय अगावै हुनेगरी निर्वाचनको मिति तय गर्न र निर्वाचनमा मितव्ययीता अपनाउन आग्रह गरेका थिए। निर्वाचनको मिति घोषणाअघि आयोगले सम्बन्धित तहमा मतदाता नामावली अद्यावधिकका लागि आह्वान गर्ने आयोगले जानकारी गराएको छ। छलफलमा प्रधानमन्त्रीका मुख्य सल्लाहकार विष्णुप्रसाद रिमाल, नेपाल सरकारका मुख्यसचिव लीलादेवी गड्तौलालगायत सहभागी थिए।"
संविधान संशोधनका लागि आयोग,"यादवले माओवादी अध्यक्ष प्रचण्डको अस्थिरता र अविश्वासले यो सरकार बनेको दाबी गरेका छन्। काठमाडौं : एमाले र कांग्रेसले संविधान संशोधनको कुरा गरिरहेका बेला जनता समाजवादी पार्टी (जसपा) नेपालका अध्यक्ष उपेन्द्र यादवले संविधान पुनरावलोकन आयोग गठन गरेर संविधान संशोधन गर्नुपर्ने प्रस्ताव गरेका छन्। पार्टीको केन्द्रीय समितको बैठकमा अध्यक्ष यादवले यो विषयलाई राजनीतिक प्रस्तावको रूपमा पेस गरेका छन्। आइतबारदेखि ललितपुरमा सुरु पार्टीको केन्द्रीय समितिको बैठकमा यादवले पेस गरेको प्रस्तावमा भनिएको छ, आयोगले सिफारिस गरेको राय, सुझाव र सिफारिसका आधारमा मात्रै संविधान संशोधन गर्नुपर्छ। प्रथम एकता महाधिवेशनपछि गठित केन्द्रीय समितिको बैठकमा अध्यक्ष यादवले ६१ बुँदे समसामयिक राजनीतिक प्रस्ताव पेस गरेका छन्। संघीय लोकतान्त्रिक गणतन्त्र र समावेशीतालाई संस्थागत गर्न संविधान संशोधन गरी परिमार्जन गर्नका लागि संविधान विज्ञहरू सम्मिलित संविधान पुनरावलोकन आयोग गठन गर्नुपर्ने प्रस्तावमा उल्लेख छ। प्रतिनिधिसभालाई जनसंख्याको आधारमा निर्वाचन क्षेत्र निर्धारण गरी प्रतिनिधित्व हुने व्यवस्था गर्नुपर्छ यादवले भनेका छन्, राष्ट्रिय सभामा समेत जनसंख्याको अनुपातमा सबै समुदायको प्रतिनिधित्व हुने गरी व्यवस्था गरिनुपर्छ। संविधानमा आवश्यक संशोधन गरी जनताद्वारा प्रत्यक्ष निर्वाचित कार्यकारी प्रमुखराष्ट्रपतीय प्रणाली लागू गर्नुपर्छ, अध्यक्ष यादवले पेस गरेको राजनीति प्रस्तावमा भनिएको छ, समावेशी तथा पूर्ण समानुपातिक निर्वाचन प्रणाली, समानुपातिक समावेशी प्रतिनिधित्व भएको संघीय न्यायप्रणाली, राष्ट्रियजातीय पहिचानमा आधारित स्वायत्तता र स्वशासन सहितको राज्यको संरचना र राज्य शक्तिको बाँडफाँटलगायतका प्रावधानहरू संशोधन गरी संविधानमा व्यवस्था गर्ने। प्रदेशहरूको नामांकरण गर्दा पहिचान झल्कने गरी गर्नुपर्ने उल्लेख छ। यादवको राजनीतिक प्रस्तावमा राष्ट्रिय जनगणना ०७८ को प्रतिवेदन र तथ्यांक बमोजिम जनसंख्याको आधारमा प्रतिनिधित्व गर्न पाउने हक लोकतान्त्रिक प्रणालीको मूल सिद्धान्त र भावनाअनुसार संसदीयप्रादेशिक निर्वाचन क्षेत्रको पुनर्निर्धारण गरिनुपर्ने उल्लेख छ। अध्यक्ष यादवले संघीयता कार्यान्वयनका लागि प्रहरी कर्मचारी समायोजन ऐन २०७६ बमोजिम प्रदेश सरकारलाई प्रहरी हस्तान्तरण गर्नुपर्ने, संघीय निजामती ऐन संसद्बाट पारित गरी कर्मचारी समायोजन सम्बन्धी कार्य सम्पन्न गर्नुपर्ने, प्रदेशमा मन्त्रालयहरूको संख्या घटाउनुपर्ने विषयलाई समेत राजनीतिक प्रस्तावमा समेटेका छन्। नयाँ पार्टी र विचार रोक्न दलीय सिन्डिकेटदलीय सिन्डिकेट जसपा नेपाललाई मान्य नरहेको नेताहरूले बैठकमा उठाएका छन्। दलीय सिन्डिकेट लगाएर ठूला पार्टीहरू नयाँ पार्टी र विचारहरूको बाटो छेक्न उद्दत रहेको जसपा नेपालका केन्द्रीय सदस्य दीपक कार्कीले बताए। दुई दलीय सिन्डिकेट कायम गर्ने खालको संविधान संशोधन मान्य छैन, उनले भने, संविधानसभाबाट धेरै छलफल गरेर संघमा ३ प्रतिशत अनि प्रदेशमा १५ प्रतिशत थ्रेसहोल्ड राखिएको थियो। यसैलाई निरन्तरता दिनुपर्छ। यसलाई बढाएर के उपलब्धि हुन्छ ? बरु हालकै संविधानमा रहेको व्यवस्थाले देशका नयाँ पार्टी जन्म दिने र नयाँ विचारधाराहरू आउने नेता कार्कीले बताए। राजनीति विचार, सिद्धान्त र जनताका लागि हुनुपर्नेमा उनले जोड दिए। उनले भने, २०४६ सालपछि कांग्रेस र एमाले गरी दुई पार्टी मात्रै थियो। के देशको राजनीति स्थिरता थियो त ? उनले जसपा नेपालले संविधान संसोधन गर्न ओली सरकारलाई समर्थन जनाएको बताए। हाम्रो पार्टीले पहिलेदेखि संविधान संशोधनको कुरा गरेको छ। संविधान संशोधन कुन बाटोबाट अघि बढ्छ त्यसमा हाम्रो समर्थन र विरोध रहन्छ, उनले भने। अर्का केन्द्रीय सदस्य रामकुमार शर्मा सत्ता लोभ र भ्रष्टाचारको कारवाहीबाट भाग्न कांग्रेस र एमालेका नेताहरूले रातारात सरकार बनाएको आरोप लगाए। कुनै पनि लोकतान्त्रिक तथा प्रजातान्त्रिक मुलुकमा पहिलो पार्टीले सरकार बनाउने र दोस्रो पार्टी प्रमुख विपक्षको भूमिकामा रहनुपर्ने हो। तर, नेपालमा पहिलो र दोस्रो पार्टी मिलेर सरकार बनाए। यो लोकतन्त्रको मर्म अनुकूल पनि भएन, शर्माले भने, विशेष अवस्थामा मात्रै पहिलो र दोस्रो पार्टीले सरकार बनाउँछन्। कांग्रेस र एमालेले मिलेर बनाएको सरकारको उद्देश्यर पवित्र नरहेको उनले दाबी गरे। देश र जनतालाई शान्ति, संविधान, विकासका कुरा भन्दा पनि माओवादी अध्यक्ष प्रचण्डको अस्थिरता र अविश्वासले यो सरकार बन्यो। त्यसमा ठूला पार्टीको सत्ताको मोह र शक्ति आर्जनले काम गरेको छ, उनले भने। संगठन बनाउन चार महिने अभियानपार्टी संगठनलाई बलियो बनाउन जसपा नेपालले चार महिने अभियान सञ्चालन गर्नका लागि पार्टी अध्यक्ष उपेन्द्र यादवले केन्द्रीय समितिको बैठकमा प्रस्ताव पेस गरेका छन्। ५ लाख पार्टी सदस्य पुर्याउनका लागि जसपाले जनतासँग जसपा नेपाल, आधारभूत संगठन निर्माण अभियान भन्ने नारा अघि सारेको छ। भदौदेखि मंसिरसम्म यो अभियान सञ्चालन हुनेछ। जसपा नेपालको हाल १ लाख ४० हजार मात्रै पार्टी सदस्य रहेको नेता शर्माले जनाए। शर्माले भने, एउटा केन्द्रीय सदस्यको नेतृत्वमा एउटा स्थानीय तहमा अभियान सञ्चालन हुन्छ। ४ महिना मसिनो गरी संगठनका लागि काम गर्छौं। नेता तथा कार्यकर्तालाई राजनीतिक बैचारिक रूपमा स्पष्ट गर्दै बलियो बनाउँछौं।"
भारतीय प्रधानमन्त्री मोदीलाई नेपाल भ्रमणको निम्तो,"काठमाडौं : प्रधानमन्त्री केपीशर्मा ओलीले भारतीय प्रधानमन्त्री नरेन्द्र मोदीलाई नेपाल भ्रमणको निम्तो दिएका छन्। नेपाल भ्रमणमा रहेका भारतीय विदेश सचिव विक्रम मिश्रिसँगको भेटमा ओलीले भारतीय प्रधानमन्त्री मोदीलाई भ्रमणको निम्तो दिएका हुन्। शिष्टाचार भेटका लागि आउनुभएका भारतीय विदेश सचिवमार्फत प्रधानमन्त्री ओलीले भारतीय समकक्षी मोदीलाई नेपाल भ्रमणको निमन्त्रणा दिनुभएको छ, प्रधानमन्त्री ओलीको सचिवालयले जनाएको छ। त्यसअघि भारतीय सचिव मिश्रिले राष्ट्रपति रामचन्द्र पौडेलसँग भेटवार्ता गरेका थिए। त्यस क्रममा द्विपक्षीय हित र सम्बन्धका विविध विषयमा कुराकानी भएको थियो। राष्ट्रपति पौडेलले जलवायु परिवर्तन असर न्यूनीकरणका लागि नेपालभारत मिलेर काम गर्नुपर्ने प्रस्ताव गरेका थिए। राष्ट्रपति पौडेलले भेटमा भने, हिमाल र पानीको सुरक्षामा नै मानवजातिको सुरक्षा निर्भर रहेको हुनाले जलवायु परिवर्तनको असर न्यूनीकरणमा दुवै देश मिलेर काम गर्न जरुरी छ, पौडेलले भनाइ उद्धृत गर्दै प्रेस सल्लाहकार किरण पोखरेलले भने। नेपालभारतबीच अनादिकालदेखि जनस्तर सम्मको सम्बन्ध रहेको र नेपालको विकासमा भारतको ठूलो सहयोग रहेको उल्लेख गर्दै सचिव मिश्रिको कार्यकालमा दुई देशबीचको सम्बन्ध अझै बलियो हुने राष्ट्रपति पौडेलले बताएका थिए। आपसी हित र समृद्धिका लागि दुई देशबीचको मित्रता र सहकार्य अझ मजबुत बनाउनुपर्छ, पौडेलले भनेका थिए, कृषिको आधुनिकीकरण, पूर्वाधार विकास, जलविद्युत्, व्यापार, लगानी, पर्यटन तथा मानव संशाधन विकास नेपालको प्राथमिकता रहेको छ। विदेश सचिव मिश्रिले नेपालमा जलविद्युत् विकास, दिगो एवं सहज ऊर्जा व्यापारका लागि प्रशस्त संभावना रहेको भन्दै जलवायु परिवर्तनको असर न्यूनीकरणको विषय दुवै देशका लागि चुनौती रहेकाले यसमा मिलेर काम गर्ने प्रतिबद्धता व्यक्त गरेका थिए। नेपाल सरकारका कैयौं योजनामध्ये ऊर्जा, कृषि, पर्यटनजस्ता नेपालको प्राथमिकतामा भारत पनि काम गर्न इच्छुक रहेको विदेश सचिव मिश्रिले बताएका थिए। उनले अगाडि बढिरहेका आयोजना चाँडै सम्पन्न गरेर बाँकी नयाँ प्राथमिकतामा काम गर्न भारत इच्छुक रहेको पनि बताएका थिए। विदेश सचिव मिश्रिले नेपालभारतबीचको सम्बन्ध जति सुमधुर हुन्छ त्यति नै दुवै देशका जनताको हित हुने उल्लेख गर्दै विदेशसचिव मिश्रिले भारतले स्थिर, शान्त र समृद्ध नेपाल हेर्न चाहेको पनि प्रष्ट पारेका छन्। गत असार १४ गते भारतको विदेश सचिवमा नियुक्त भएका मिश्रि पहिलोपटक नेपाल भ्रमणमा आएका हुन्। उनी विदेश सचिव भएपछि यसअघि भुटानको भ्रमण गरेका थिए। दुई दिने औपचारिक भ्रमणका लागि नेपाल आएका भारतीय विदेश सचिव मिश्री परराष्ट्र सचिव सेवा लम्सालले त्रिभुवन अन्तर्राष्ट्रिय विमानस्थलमा स्वागत गरेकी थिइन्। विमानस्थलबाट सिधै भारतीय दूतावास लैनचौर पुगेका मिश्रिले राष्ट्रपति र प्रधानमन्त्रीसँग भेटेका थिए। मिश्रिले उपप्रधान तथा सहरी विकासमन्त्री प्रकाशमान सिंह र अर्का उपप्रधान तथा अर्थमन्त्री विष्णुप्रसाद पौडेल तथा गृहमन्त्री रमेश लेखकसँग पनि भेट गरेका थिए। आइतबारै साँझ नेपालका लागि भारतीय राजदूत नवीन श्रीवास्तवले परराष्ट्र सचिव मिश्रिको सम्मानमा आयोजना गरेको रात्रिभोज कार्यक्रममा सहभागी भएका थिए। मिश्रिले सोमबार बिहान ११ बजे परराष्ट्रमन्त्री आरजु राणा देउवासँग शिष्टाचार भेट गर्ने कार्यक्रम रहेको छ। त्यसपछि बेलुका नै उनी भारत फर्कने छन्।"
"पार्टी फुटाएका लोभी, स्वार्थीहरूको भण्डाफोर गर्ने उपेन्द्र यादवको उद्घोष","काठमाडौं : जनता समाजवादी पार्टी नेपालका अध्यक्ष उपेन्द्र यादवले पार्टी फुटाएर गएकाहरूको भण्डाफोर गर्ने बताएका छन्। ललितपुरको सानोगाउँस्थित एक ब्यांक्वेटमा जारी केन्द्रीय समितिको बैठकमा उनले पार्टीलाई लगाइएको भ्रमहरू चिर्न चार महिने अभियान सञ्चालन गर्ने बताए। 'पार्टी संगठनलाई चुस्त, दुरुस्त र बलियो बनाउनु त छँदैछ, पार्टी फुटाएर गएका लोभी, स्वार्थी र अवसरवादीहरूले छरेको भ्रमलाई चिर्दै त्यस्ता व्यक्तिहरूको भण्डाफोर गर्नैपर्छ। यही उद्देश्य लिएर हामी जनतामाझ अभियान लिएर जान्छौं,' अध्यक्ष यादवले भने। जसपा नेपाल फुटाएर अशोक राई नेतृत्वमा जसपा गठन गरिएको छ। उक्त पार्टीमा मोहम्मद इस्तियाक राई, प्रदीप यादवलगायत नेताहरू रहेका छन्। गैरसंवैधानिक तरिकाले पार्टी फुटाएको भन्दै उपेन्द्र यादवले दायर गरेको मुद्दा सर्वोच्च अदालतमा विचाराधीन छ। त्यस्तै जसपा नेपालले पाँच लाख नयाँ संगठित क्रियाशील सदस्य थप्ने लक्ष्य निर्धारण गरेर आधारभूत संगठन निर्माण अभियान सुरु गर्ने भएको छ। भदौको पहिलो साता सुरू हुने अभियान अध्यक्ष यादवले उद्घाटन गर्नेछन्। सो अभियान मंसिरको मसान्तसम्म चल्ने जारी केन्द्रीय समिति बैठकमा जानकारी दिइएको थियो। अध्यक्ष यादवले आगामी चार महिनासम्म संगठन निर्माण, विस्तार, शुद्धीकरण र सुदृढीकरण अभियानमा होमिन सम्पूर्ण पार्टीपंक्तिलाई निर्देशन दिएका थिए। जनतासँग जसपा नेपाल, आधारभूत संगठन निर्माण नाम दिइएको उक्त अभियानलाई व्यवस्थित, प्रभावकारी र परिणाममुखी बनाउन सक्रिय भएर लाग्न अध्यक्ष यादवले केन्द्रीय सदस्यहरूलाई आह्वान गरेका थिए। यो केन्द्रीय समिति बैठकले आगामी अभियान सञ्चालन गर्न समयावधि निर्धारण गर्ने र केन्द्रीय सदस्यहरूलाई जिल्ला, महानगर, नगरलगायत स्थानीय तहहरूको अभियन्ताको रूपमा जिम्मेवारी दिएर पठाउँछौं,' अध्यक्ष यादवले भने।"
"परराष्ट्र मन्त्री र भारतीय विदेश सचिवबीच भेटवार्ता, नेपाललाई थप हवाई रुट उपलब्ध गराउन आग्रह","काठमाडौं : परराष्ट्रमन्त्री आरजु राणा देउवासँग नेपाल भ्रमणमा रहेका भारतीय विदेश सचिव विक्रम मिस्रीले आज शिष्टाचार भेट गरेका छन्। मन्त्रालयमा आज भएको सो भेटमा उनीहरूबीच द्विपक्षीय सम्बन्धका विविध पक्षका साथै आर्थिक एवं विकास सहायता तथा आयोजनालगायतका विविध विषयमा छलफल भएको मन्त्रालयले जनाएको छ। भेटमा मन्त्री राणाले नेपाल भारत एयर कनेक्टिभिटी बढाउन नेपाललाई थप हवाई रुटको उपलब्धताका लागि सचिव मिस्रीमार्फत भारतसँग कुरा उठाएकी थिइन्। मन्त्री राणाले नेपाल र भारतका सीमा क्षेत्र हुँदै आयात हुने तरकारी तथा फलफूलको गुणस्तर मापनसम्बन्धी परीक्षणका लागि प्रयोगशाला स्थापनाका लागि भारतसँग पहलसमेत गरेकी थिइन्। भेटमा पञ्चेश्वर आयोजनाका बाँकी काम अघि बढाउने बारेमा मन्त्री राणाले उठाएको विषयमा यसका धेरैजसो समस्या समाधान भइसकेका र बाँकी प्राविधिक समूहमार्फत अघि बढेर सम्बोधन गरिने विषयमा छलफल भएको थियो। त्यसैगरी मन्त्री राणाले टनकपुर बाँधको नहरमा पानी छोड्न, बाडगङ्गा, खाँडो र राप्ती नदीको बाढी नियन्त्रण तथा जोखिम कम गर्ने सम्बन्धमा आवश्यक सहायता उपलब्ध गराउने विषयमा सचिव मिस्रीमार्फत भारत सरकारसँग कुरा उठाउँदै दार्चुलामा महाकाली नदीमा निर्माण गरिएको पक्की पुल उद्घाटनबारे पनि चासो राखेकी थिइन्। उनीहरूबीच व्यापार तथा पारवहनसम्बन्धी वार्तालाई निरन्तरता दिनुपर्ने विषयमा छलफल भएको मन्त्रालयले जनाएको छ। त्यस्तै जाजरकोट भूकम्पमा परेका पीडितको उद्धार र सहायताका लागि भारत सरकारको सहयोगप्रति मन्त्री राणाले धन्यवाद दिएकी थिइन्।"
क्षेत्रीय व्यापार विस्तारमा उद्योगमन्त्री भण्डारीको जोड,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले बिमस्टेकले भूपरिवेष्टित राष्ट्रको समुद्रसम्मको पहुँचको अधिकार सुनिश्चित गर्दै कनेक्टिभिटी, लगानी तथा क्षेत्रीय व्यापार विस्तारमा प्रभावकारी भूमिका निर्वाह गर्नुपर्नेमा जोड दिएका छन् । भारतको विदेश मन्त्रालय र कन्फेडेरेसन अफ इण्डियन इन्डष्ट्रीको संयुक्त आयोजनामा साउन २२ देखि २४ सम्म भारतको नयाँ दिल्लीमा सञ्चालित बिमस्टेक व्यापार शिखर सम्मेलनमा मन्त्री भण्डारीले यस्तो बताएका हुन् । उक्त अवसरमा भारतीय उद्योग तथा वाणिज्यमन्त्री पियुष गोयल र पेट्रोलियम एवं प्राकृतिक ग्यासमन्त्री हरदीप सिंह पुरीसँग भेटघाट गरी द्विपक्षीय हित तथा सम्बन्धका विषयमा छलफलसमेत गरिएको छ । वाणिज्य तथा उद्योगमन्त्री पियुष गोयलसँगको भेटमा मन्त्री भण्डारीले नेपाल भारतबीचका विभिन्न संयन्त्रलाई क्रियाशील बनाउनुपर्ने, अन्तर सरकारी समितिको बैठक चाँडै आयोजना गर्ने, नेपाली निर्यातकर्ताले भोगेका कठिनाइका सम्बन्धमा सहजीकरण गर्न अनुरोध गरेका थिए । भारतले नेपाललाई उपलब्ध गराएको कोटाबमोजिमको खाद्यान्न स्थानीय बजार खासगरी द्विदेशीय सीमा क्षेत्रको मूल्यमा उपलब्ध गराउने र खाद्यान्नमा भारत सरकारको तर्फबाट लगाइएको निकासी शुल्क हटाउने लगायतका विषयमा जोड दिएका थिए । यसैक्रममा भारतका वाणिज्य तथा उद्योगमन्त्री गोयलले कोटाबमोजिमको खाद्यान्न नेपालमा आयात गर्न आवश्यक सबै प्रकारको सहयोग उपलब्ध गराउने प्रतिबद्धता व्यक्त गरेका छन् । यसका साथै नेपाललाई आवश्यक पर्ने सबै प्रकारका खाद्यान्न भारतले उपलब्ध गराउने कुरा उल्लेख गरे । साथै, उनले नेपाली निर्यातकर्ताले भोगेका समस्या समाधान गर्ने, द्विदेशीय संयन्त्रहरूलाई क्रियाशील बनाउने, सचिवस्तरीय बैठकलाई उच्च प्राथमिकता दिई छिट्टै आयोजना गर्ने कुरामा आफूले अधिकतम पहल गर्ने विश्वास दिलाएका छन् ।"
शेख हसिनाको पार्टी अवामी लिगमाथि प्रतिबन्ध लगाउन लागिएको हो?,"काठमाडौं : बंगलादेशको अन्तिरिम सरकारका गृहमन्त्री सखावत हुसेनले अपदस्थ प्रधानमन्त्री शेख हसिनाको अवामी लिग पार्टीमाथि प्रतिबन्ध लगाउने सरकारको कुनै मनसाय नरहेको बताएका छन्। 'आवामी लिग पार्टीले बंगलादेशका लागि धेरै योगदान गरेको छ। हामी यसलाई इन्कार गर्दैनौं। निर्वाचनमा लिगले चुनाव लड्नुपर्छ,' उनले भने। पूर्व प्रधानमन्त्री शेख हसिना वाजेदका छोरा सजीब वाजेदले आइतबार निर्वाचन बिना यही अवस्था लम्बिए देश अराजकतातर्फ जाने चेतावनी दिएका थिए। 'हामीसँग दशौं लाख अनुयायीहरू छन्। उनीहरू कतै जाँदैनन्। अवामी लिगबिना बंगलादेशमा प्रजातन्त्र स्थापना गर्न सकिँदैन। कमसेकम देशका आधा जनताले यसलाई कहिल्यै स्वीकार गर्ने छैनन्,' वाजेदले एएफपीसँग भनेका थिए। उनले आवामी लिगलाई सरकारले प्रतिबन्ध लगाउनसक्ने आकलन गरेपछि गृहमन्त्री हुसेनले सो विषयमा प्रस्टीकरण दिएका हुन्। लगातार १५ वर्ष सत्तामा रहेका आवामी लिगका नेता ७६ वर्षीया शेख हसिना प्रधानमन्त्री पदबाट राजीनामा दिएकी थिएकी थिइन्। आरक्षणविरोधी आन्दोलनले चर्को रूप लिएपछि उनले राजीनामा दिएर देश छोड्नुपरेको थियो। उनको शासनकालमा हजारौं राजनीतिक विरोधीहरूको गैरन्यायिक हत्या भएको आरोप लगाइएको छ।"
खाद्य कम्पनीलाई उद्योगमन्त्रीको निर्देशन : परिणाम दिन नसक्ने कर्मचारीलाई जिम्मेवारीबाट हटाइन्छ,"उनले विगतको कार्यशैलीबाट कम्पनी अघि बढ्न नसक्ने बताउँदै अबको तीन महिना भित्र परिणाम आउनेगरी काम गर्न निर्देशन समेत दिए। कम्पनीका समस्या समाधान गर्न नीतिगत प्रश्नहरू भए त्यसलाई उच्च प्राथमिकतामा राखेर सम्बोधन गरिने उनको भनाइ छ। काठमाडौं : उद्योग वाणिज्य तथा आपूर्ति मन्त्री दामोदर भण्डारीले दीर्घकालीन व्यावसायिक योजनाका साथ अघि बढ्न खाद्य व्यवस्था तथा व्यापार कम्पनी लिमिटेडलाई निर्देशन दिएका छन्। लिमिटेडको पाँचौं वार्षिकोत्सवको अवसरम सोमबार काठमाडौंमा आयोजित कार्यक्रममा मन्त्री भण्डारीले जनतामा देखिएको निराशालाई चिर्नुपर्ने बताउँदै दीर्घकालीन व्यावसायिक योजनाकासाथ अघि बढ्न खाद्य व्यवस्था तथा व्यापार कम्पनीलाई निर्देशन दिएका हुन्। सरकार र सरकारका निकायमाथि व्यापक प्रश्नहरू उठेको बताउँदै मन्त्री भण्डारीले प्रश्नको सामाना परिणामबाट दिनुपर्ने बताए। कम्पनीका कर्मचारीलाई आवश्यक सेवा सुविधा दिन सरकार तयार रहेको बताउँदै मन्त्री भण्डारीले तोकिएको समयमा काम गर्न नसके जिम्मेवारीबाट हट्नसक्ने अवस्था आउने बताए। 'तपाईंहरूको चाहिने सुविधाको जिम्मा मन्त्रालय लिन तयार छ। तर, रिजल्ट दिन तयार हुने कि नहुने ? रिजल्ट दिनुभयो भने सुविधा पुरापुर लिनुहोस्। समस्याहरू सम्बोधन हुन्छन्। यसको म जिम्म म लिन्छु। रिजल्ट दिनसक्नु भएन भने तपाईंहरूले जिम्मेवारीबाट छोड्नुपर्ने अवस्था आउन सक्छ। अहिलेको व्यापक निराशालाई चिर्नुपर्नेंछ। सरकारमाथि सरकारका निकायमाथि धेरै पश्नहरू छन्। ती प्रश्नको सामाना परिणामबाट दिनुपर्नेछ,'उनले भने,' बिहान आएर हाजिर लगाएर जागिर पाक्यो भनेर तपाईंहरूले सोच्नु भएको छ भने आजै पुनरविचार गर्नुहोस् । अब हामीले चाहेर वा नचाहेर निर्ममतापूर्वक निर्णय गर्नैपर्छ।' मन्त्री भण्डारीले अधिकारको खोजि गर्दा कर्तव्य पनि पूरा गर्नुपर्ने बताए। उनले खाद्य व्यवस्था तथा तथा व्यापार कम्पनी गतिशील नहुनुको कारण खोजिनुपर्ने बताए। उनले केही समयअघि आफूसहित मन्त्रालयको टीम खाद्य व्यवस्था तथा व्यापार कम्पनीमा गएर छलफल गरेको र निर्देशन समेत पालना नगरेको बताए। उनले भने,'मसहित मन्त्रायको टिम खाद्य व्यापार तथा व्यवस्थाको कम्पनीमा गएर छलफल गरेका थियौं। यो संस्थाको आय व्ययको विवरणसहित संस्थालाई चिन्ने पारदर्शीताको खोजि गरेका थियौं। मन्त्रालयमा पनि भनेको छु। साहेद अब यसको छलफल र छिनोफानो होला। किन हुन सकेन? के कारणले के समस्या आइपर्यो। आज यसको समारोहले यसको फैसला गर्नेछ।' देशभर सबैभन्दा बढी सम्पत्ती नेपाल खाद्य व्यवस्था तथा कम्पनीसँग भएपनि पुँजी परिचालन गर्न नसकेको भन्दै आपत्ती जनाए। मन्त्री भण्डारीले एकमाथि अर्को प्रश्न गर्दै भने,' सिंगो मन्त्रालयको बजेटभन्दा कम्पनीसँग बढी बजेट छ। त्यो पुँजीलाई परिचालन गर्न सकेन। बजारमा हाम्रो वस्तु विकेन ? किन तरकारी,चामल विकेन? व्यवस्थापनलाई जनता किन पत्याएनन् ?,किन आज जनमैत्री बन्न सकेनन् सरकारका निकायहरू?' हामीलाई सेवा सहुलीयत मात्रै चाहिएको हो। तपाईंले मागेको सेवा सहुलीयत दिन सरकार तयार छ। के तपाईं यत्रो जनशक्तिलाई बजारको हस्तक्षेप गर्न सक्नुहुन्छ ?' मन्त्री भण्डारीले असफलताका कारणको समीक्षा गरेर खाद्य व्यापार कम्पनीलाई चलायमान कम्पनीको रुपमा अघि बढाउनुपर्ने बताए। उनले विगतको कार्यशैलीबाट कम्पनी अघि बढ्न नसक्ने बताउँदै अबको तीन महिना भित्र परिणाम आउनेगरी काम गर्न निर्देशन समेत दिए। कम्पनीका समस्या समाधान गर्न नीतिगत प्रश्नहरू भए त्यसलाई उच्च प्राथमिकतामा राखेर सम्बोधन गरिने उनको भनाइ छ।"
"जनार्दनको प्रस्तावबारे अध्यक्ष दाहालको टिप्पणी तपाईँहरूलाई हो टेन्सन, हामीलाई केही छैन","काठमाडौं : नेकपा माओवादी केन्द्रका उपमहासचिव जनार्दन शर्माले लिखितरूपमा नेतृत्व हस्तान्तरणको एजेन्डा पेस गरेका छन्। पार्टी कार्यालय पेरिसडाँडामा जारी स्थायी कमिटी बैठकमा उनले पार्टीको नेतृत्व नयाँ पुस्तालाई दिनुपर्ने बताएका हुन्। अध्यक्ष पुष्पकमल दाहालले सरकारको नेतृत्व गर्ने, दोस्रो तहका नेताहरूले खबरदारी गर्ने र तेस्रो तहका नेताहरूलाई पार्टीको नेतृत्वमा ल्याउनुपर्ने शर्माको प्रस्ताव छ। यस विषयमा अध्यक्ष दाहालले छोटो टिप्पणी गरेका छन्। सोमबारको बैठकपछि सञ्चारकर्मीसँग कुरा गर्दै उनले सबै कुरा मिल्ने बताए। 'केही हुँदैन, सबै मिलेर जान्छन्। तपाईँहरूलाई हो टेन्सन, हामीलाई केही छैन,' उनले भने। अध्यक्ष दाहालले आक्रामक शैलीमा आफूलाई कुनै टेन्सन नभएको भाव प्रकट गरेका थिए। यस विषयमा पार्टी प्रवक्ता अग्नि सापकोटाले पनि प्रस्ट पारेका थिए। उनले नेतृत्व हस्तान्तरणको विषयमा कुरा उठेको स्वीकारे। तर, ती सबै समस्या समाधान भएर जाने उनको दाबी छ। 'प्रस्ताव आउनेवित्तिकै सबै कुरा भइहाल्छ भन्ने हुँदैन नि। यस विषयमा व्यापक छलफल भइरहेको छ। राम्रो निचोड निस्किन्छ भन्ने कामना गरौं,' उनले भने। बैठकमा ५ जनाले बोलेको र सबैको चिन्तन राजनीति र रणनीतिमा बढी केन्द्रित रहेको प्रवक्ता सापकोटाले बताए। बैठकमा संसदमा रहेका ३२ जनालाई गुणात्मक ढंगबाट परिचालित गर्ने र सडकसम्म जोड्ने विषयमा छलफल भएको प्रवक्ता सापकोटाले बताए।"
उपप्रधानमन्त्री पौडेलसँग भारतीय विदेश सचिव मिस्रीको भेटवार्ता,"काठमाडौं : भारतीय विदेश सचिव विक्रम मिस्रीले उपप्रधानमन्त्री एवं अर्थमन्त्री विष्णुप्रसाद पौडेलसँग भेटवार्ता गरेका छन्। नेपाल भ्रमणमा रहेका मिस्रीले सोमबार बिहान अर्थ मन्त्रालयमा अर्थमन्त्री पौडेलसँग शिष्टाचार भेटवार्ता गरेका हुन्। भेटमा सचिव मिस्रीले भारतीय सहयोगमा निर्माण भइरहेका आयोजनाको कार्यान्वयनका विषयमा छलफल गर्दै केहि समस्या भए दुवै पक्ष मिलेर समाधान गर्ने बताए। भविष्यमा हुन सक्ने विकास सहायतामा पनि भारतको सहयोग आवश्यक रहेकोबारे मन्त्री पौडेलले जोड दिएको अर्थ मन्त्रालयका सहसचिव धनीराम शर्माले जानकारी दिए। भेटमा उनीहरुबीच आर्थिक तथा विकास सहायता,चालू आयोजनाहरुको तीव्रता, दुई देशबीचको आपसी सम्बन्ध लगायतका विषयमा पनि छलफल भएको छ। गत असार १४ गते भारतको विदेश सचिवमा नियुक्त भएका मिस्री पहिलो पटक नेपाल भ्रमणमा आएका हुन्। उनी विदेश सचिव भएपछि यसअघि भुटानको भ्रमण गरेका थिए। दुई दिने औपचारिक भ्रमणका लागि नेपाल आएका भारतीय विदेश सचिव मिस्री परराष्ट्र सचिव सेवा लम्सालले त्रिभुवन अन्तर्राष्ट्रिय विमानस्थलमा स्वागत गरेकी थिइन्। विमानस्थलबाट सिधै भारतीय दूतावास लैनचौर पुगेका मिश्रिले राष्ट्रपति र प्रधानमन्त्रीसँग भेटेका थिए। उनी आज बेलुका स्वदेश फर्कने कार्यतालिका छ।"
परराष्ट्र सचिव लम्साल र विदेश सचिव मिश्रीच भेटवार्ता,"काठमाडौं : परराष्ट्र सचिव सेवा लम्साल र नेपाल भ्रमणमा रहेका भारतीय विदेश सचिव विक्रम मिश्रीबीच भेटवार्ता भएको छ । काठमाडौंको नक्सालस्थित हिल्टन होटलमा सोमबार भएको उक्त भेटवार्तामा द्विपक्षीय हित र आपसी चासोबारे कुराकानी भएको परराष्ट्र मन्त्रालयका प्रवक्ता अमृत राईले जानकारी दिएका छन्। 'उहाँहरूबीच नेपाल र भारतको सम्बन्धका सबै पक्षको समीक्षा गर्ने र आगामी दिनमा कसरी अगाडि बढ्ने विषयमा छलफल भएको छ,'प्रवक्ता राईले भने,'दुई देशबीच गठित विभिन्न संयन्त्रको नियमित बैठक गर्ने तथा भारतीय सहयोगबाट नेपालमा सञ्चालित विभिन्न परियोजना तथा कार्यक्रमको प्रभावकारी कार्यान्वयनका लागि थप कसरी अघि बढ्नेबारे छलफल भयो ।' प्रवक्ता राईका अनुसार भारतीय विदेश सचिव मिश्री परिचयात्मक भ्रमणमा आएका कारण अहिले कुनै सहमति वा सम्झौता नभई नितान्त शिष्टाचार भेटवार्ता भएको हो । भारतीय विदेश सचिव मिस्री दुईदिने नेपाल भ्रमणका क्रममा आइतबार काठमाडौं आएका हुन् । भेटका क्रममा विदेश सचिव मिश्रीले राष्ट्रपति रामचन्द्र पौडेल, प्रधानमन्त्री केपी शर्मा ओली, उपप्रधानमन्त्री प्रकाशमान सिंह, गृहमन्त्री रमेश लेखक, अर्थमन्त्री विष्णु पौडेलससँग शिष्टाचार भेट गरेका छन्। यसैगरी विदेश सचिव मिश्रीले पूर्वप्रधानमन्त्री तथा नेपाली कांग्रेस सभापति शेरबहादुर देउवा,पूर्वप्रधानमन्त्री एवं नेकपा माओवादीका अध्यक्ष पुष्पकमल दाहाल 'प्रचण्ड'लगायत राजनीतिक दलका शीर्ष नेताहरूसँग भेटघाट गरेका हुन्। उनी आजै स्वदेश फर्किने कार्यक्रम छ ।"
"पर्यटनमन्त्री पाण्डे र कोरियाका पूर्वपर्यटन मन्त्रीबीच भेटवार्ता, हवाई भाडाबारे छलफल","काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डे र दक्षिण कोरियाका पूर्वपर्यटनमन्त्री यु जिन रोङबीच भेटवार्ता भएको छ । नेपाल भ्रमणमा रहेका पूर्वमन्त्री रोङसहितको प्रतिनिधि मण्डलले सोमबार सिंहदरबारमा पर्यटनमन्त्रीसँग भेटवार्ता गरेको हो। भेटका अवसरमा मन्त्री पाण्डेले नेपाल कोरिया सम्बन्ध स्थापनाको ५० औं वर्ष पुगेको स्मरण गर्दै नेपाल कोरियाको सम्बन्ध थप प्रगाढ बन्नेमा विश्वास व्यक्त गरे। मन्त्री पाण्डेले सन् २००५ मा नेपाल र कोरियाबीचको सांस्कृतिक सम्झौता गरिएको स्मरण गराउँदै दुई देशबीच संस्कृति शिक्षा,युवा खेलकुद र पर्यटनका क्षेत्रमा सहयोग पुग्नेमा विश्वास व्यक्त गरेका हुन्। मन्त्री पाण्डेले नेपाल र कोरियाबीचको हवाई भाडा केही महंगो भएको विषयमा आम जनगुनासो रहेको भन्दै ध्यानाकर्षण गराएका थिए। । मन्त्री पाण्डेले भने, '५० हजार बढी नेपाली कोरियामा बस्नुहुन्छ । उहाँहरूलाई आउजाउ गर्न हवाई भाडा महंगो हुने गरेको गुनासो छ । यस विषयमा कोरियाली सरकारको ध्यानाकर्षण होस् ।' नेपालमा कोरियाबाट वर्सेनि ३० हजार पर्यटक आउने गरेको तथ्यांक रहेको बताउँदै कोरियाका पूर्वमन्त्री यु जिनले नेपाल कोरिया दुई मित्र देशबीचको मित्रवत सम्बन्धको प्रशंसा गर्दै हवाई भाडा घटाउनका लागि कोरिया सरकारसँग पहल गर्ने विश्वास व्यक्त गरे। उनले मन्त्री पाण्डेलाई सन् २०२५ मा कोरिया भ्रमणको निम्तो समेत दिए । साथै उक्त भ्रमणले नेपालमा कोरियाली पर्यटक भित्रनेमा विश्वास समेत व्यक्त गरे। मन्त्री पाण्डेले कोरिया भ्रमणमा जान आफू इच्छुक रहेको बताएका थिए।"
विदेश सचिवलाई उपप्रधानमन्त्री सिंहले भने महाकाली नदीमा पुल बनाउन सहजीकरण गरौं,"काठमाडौं : उपप्रधान तथा सहरी विकास मन्त्री प्रकाशमान सिंहसँग भारतीय विदेश सचिव विक्रम मिश्रीले शिष्टाचार भेटवार्ता गरेका छन्। सोमबार सिंहदरबारमा भएको भेटमा उनीहरूबीच द्विपक्षीय हित र आपसी चासोका विविध विषयमा छलफल भएको थियो। मन्त्री सिंहले भारतीय सचिवलाई सफल कार्यकालको शुभकामना समेत दिएका थिए। भेटका क्रममा मन्त्री सिंहले सीमा नदीहरूमा पुल बनाउन सहजीकरण गरिदिन आग्रह गरेका थिए। उनले महाकाली नदीमा झोलुङ्गे पुल निर्माणका लागि सहमति लिने प्रक्रिया सहज बनाउन भारतसँग आग्रह गरेका हुन्। मन्त्री सिंहले महाकाली नदीमा पुल नहुँदा वर्षेनी नेपालीहरूले ज्यान गुमाउनुपरेकाले तुइन विस्थापित गरी झोलुङ्गे पुन निर्माणका लागि सहमति लिने प्रक्रिया सहज बनाउन आग्रह गरेको उनको सचिवालयले जनाएको छ। जवाफमा भारतीय सचिवले आफूले झोलुङ्गे पुन निर्माणका लागि सहमति दिनका लागि सकारात्मक रहेको बताएको सहरी विकास मन्त्रालयका सचिव मणिराम गेलाले जानकारी दिए। भेटका क्रममा नेपालको आर्थिक पूर्वाधारमा गरेको सहयोगको समीक्षा,नेपालको शहरी विकासको क्षेत्रमा सम्भाव्य सहयोगलगायतका बारेमा पनि कुराकानी भएको गेलालले बताए। त्यस्तै भेटवार्ताका क्रममा आगामी दिनमा दुई देशबीचको सहकार्यलाई मजबुद बनाउने विषयमा छलफल भएको थियो।"
"महिलालाई पद पाउनै गाह्रो,पाइहाले टिक्नै साह्रो","जनकपुरधाम : नेताहरूले मञ्च पायो कि महिला अधिकारको चर्को भाषण गर्छन्। उस्तै परे, घन्टौं प्रवचन दिन पनि पछि पर्दैनन्। तर, व्यवहारमा भने उल्टो छ। सकभर महिलालाई पदै दिन मान्दैनन्, दिइहाले कामै गर्न दिँदैनन्। यसको ज्वलन्त उदाहरण हुन्, प्रमिला सदा। प्रमिला धनुषाधामको वडा नम्बर १ को नगर कार्यपालिकामा दलित कोटाबाट निर्वाचित भएकी थिइन्। मुसहर समुदायकी सदाले आफ्नो अधिकार र पहिचानका लागि पार्टी र कार्यपालिकामा निकै बलियो आवाज उठाउँथिन्। त्यसैकारण जनप्रतिनिधिका रूपमा समाजमा उनको राम्रै छवि थियो। तर, सदाको राजनीतिक संघर्ष र परिवर्तनप्रतिको हुटहुटी पुरुष नेताहरूलाई फिटिक्कै मन परेको थिएन। जनप्रतिनिधि भए पनि उनलाई कुनै पनि निर्णय प्रक्रियामा सहभागिता गराइँदैनथ्यो। मैले यो विषय पार्टीमा कुरा उठाउँदा कसैले सुनेन, प्रमिलाले पीडा पोखिन, उल्टै अब दलितलाई कुर्सी दिनुपर्ने र नमस्कार पनि गर्ने दिन आइसक्यो भनेको सुनेँ। त्यही दिन मैले कार्यपालिका सदस्य र पार्टी सदस्यबाट राजीनामा दिएँ। दलित महिलाको हक अधिकारको आवाज उठाउँदा प्रमिलाले नगर कार्यपालिका र पार्टी दुवैबाट बाहिर हुनुपर्यो। घरमा दाल, भात र तरकारी बनाएपछि स्वादका लागि एउटा टमाटरको चट्नी बनाउँछौं नि, प्रमिलाले भनिन्, हो, त्यसैगरी नेपालको राजनीतिमा पनि महिला, दलित वा अल्पसंख्यकहरूलाई खाना माथिको चट्नी झैं प्रयोग मात्रै गर्ने गरिन्छ। यस्ता चट्नीको काम स्वाद दिनमा सीमित हुन्छ। मुख्य भोजन हुँदैनन्। जनकपुरमा आयोजित एक कार्यक्रममा तितो अनुभव सुनाउँदै प्रमिलाले भनिन्, राजनीतिमा लाग्नु महिलाका लागि जति संघर्षपूर्ण छ, त्यसमा टिकिराख्नु त्योभन्दा पनि बढी गाह्रो छ। दलित महिलालाई झनै गाह्रो मधेस प्रदेशसभाकी पूर्वसांसद चमेली देवी दासको अनुभव पनि उस्तै तितो छ। कुनै सभा समारोहमा पुग्दा उनलाई कुर्सी दिन आयोजक हिचकिचाउँथे। त्यति ठूलो संघर्षपछि सांसद बनेकी थिएँ, चमेलीले भनिन्, सभा सम्मेलनमा जाँदा पुरुष सांसदहरूलाई बस्नका लागि कुर्सी दिइन्थ्यो तर, हामी दलित महिला सांसदलाई भने देखेर पनि नदेखेजस्तो व्यवहार गरिन्थ्यो। समाजमा सम्मान पाउनै सकिएन। चमेलीले थपिन् एकपटक गाउँकै एउटा विवादमा समाधानका लागि सांसदको हैसियतले कुरा गर्न गएको थिएँ। त्यहाँ गैरदलित पुरुषहरूले अब यो चमेलीले हामीलाई राजनीति सिकाउन थालिन् भनेर व्यंग्य गरे। दलित महिलालाई राजनीतिमा आउन कठिन भइरहेको बेला पदमा पुगेकाहरू टिक्न झनै गाह्रो भएको चमेलीको भनाइ छ। महिलाहरूकै लागि राजनीति सहज छैन, पूर्वसांसद चमेली भन्छिन्, मधेसी, दलित महिलाहरूलाई त अझ बढी कठिन छ। पूर्वसांसद चमेली आफ्नो राजनीतिक अनुभव सुनाउँदै भन्छिन्, डोम, मेस्तर, हलखोर सहितका केही जातहरू दलितभित्र पनि महादलितका रूपमा पीडित छन्। यी समुदायका महिला त के पुरुषहरूका लागि समेत राजनीति फलामको च्युरा जस्तै छ। महादलित समुदायकी सुनिता मेस्तर महिलाका लागि चरित्र र सम्मान बचाउनुनै पहिलो चुनौती रहेको सुनाउँछिन्। महिलालाई यस्तो पदमा आरक्षण दिइएको छ कि, जहाँ नत उनीहरूको आवाजको कुनै महत्व छ, नत उनीहरूको निर्णय नै आवश्यक ठानिन्छ, जनकपुरधाम उपमहानगरपालिका कार्यपालिकाकी पूर्वदलित सदस्य सुनिता भन्छिन्, दलित महिला सदस्यहरूसँग योजना छनोट गर्दा वा कुनै प्रकारको निर्णयहरू गर्दा रायसल्लाहसमेत लिइँदैन्। बिना माइन्युटमा सही वा आंैठा छाप लगाउँदासमेत माइन्युट पास हुन्छ र योजनाहरू छनौटेभइहाल्छन्। दलित महिलालाई मात्रै देखावटी का लागि मात्रै पद दिने गरिएको सुनिताको भनाइ छ। भन्नलाई मात्रै महिलाहरूले राजनीतिक अधिकार पाएका छन्, सुनिताले भनिन्, तर, व्यवहारमा भने अपमान, उपहास र अपहेलना मात्रै छ। संविधानले राज्यको प्रत्येक संरचनामा महिलालाई ३३ प्रतिशत अधिकार सुनिश्चित गरेको छ। महिलासम्बन्धी हकलाई मौलिक हकमै राखेको छ। तर, पनि देशका प्रमुख राजनीतिक दलहरूले समेत त्यसको पालना गरेका छैनन्। प्रमुख दलको केन्द्रीय कार्यसमितिमा जेनतेन महिलाको प्रतिशत ३३ पुर्याइए पनि निर्णय प्रक्रियामा सहभागिता भने खासै छैन। अब दलितलाई कुर्सी दिनुपर्ने र नमस्कार पनि गर्ने दिन आइसक्यो भनेको सुनेँ। त्यही दिन मैले कार्यपालिका सदस्य र पार्टी सदस्यबाट राजीनामा दिएँ।प्रमिला सदा , धनुषा वडा नं १, पूर्व कार्यपालिका सदस्य पार्टीहरूले महिलाहरूलाई अगाडि बढेको हेर्नै चाहँदैनन्। प्रश्न गर्ने महिलालाई त जतिसक्दो निर्णयप्रक्रियाबाट टाढा नै राखिन्छ। नुरुल नेशा, सांसदमधेस प्रदेश सभा सम्मेलनमा जाँदा पुरुष सांसदहरूलाई बस्नका लागि कुर्सी दिइन्थ्यो तर, हामी दलित महिला सांसदलाई भने देखेर पनि नदेखेजस्तो व्यवहार गरिन्थ्यो। चमेली देवी दास, मधेस प्रदेशपूर्वसांसद नेपाली कांग्रेसको १६६ सदस्यीय केन्द्रीय समितिमा ५४ जना मात्रै महिला छन्। जुन ३२५ प्रतिशत हुन आउँछ। एमालेको केन्द्रीय समितिमा ३ सय ४५ सदस्यीय छ। जसमा ११६ महिला छन्। जुन ३३६ प्रतिशत हो। त्यसैगरी माओवादी केन्द्रको ४०९ सदस्यीय केन्द्रीय समितिमा १ सय ३५ महिला छन्। जुन, ३३ प्रतिशत हुन आउँछ। जनता समाजवादीमा ३ सय २५ सदस्यीय केन्द्रीय समितिमा महिलाको संख्या ७३ छ। जुन २२ प्रतिशत हुन्छ। राष्ट्रिय प्रजातन्त्र पार्टीमा ३ सय ४५ सदस्यीय केन्द्रीय कार्यसमितिमा महिला मात्रै ८० जना छन् जुन २३ प्रतिशत हो। राष्ट्रिय स्वतन्त्र पार्टीमा ६१ जनामा २२ जना महिलालाई स्थान दिइएको छ जुन कुल संख्याको ३६ प्रतिशत हुन्छ। २५ सदस्यीय नागरिक उन्मुक्ति पार्टीको केन्द्रीय पदाधिकारीमा ६ जना महिला छन् जुन २४ प्रतिशत हो। जनमत पार्टीमा भने २ सय १६ सदस्यीय केन्द्रीय समितिमा महिला ४७ जना छन् जुन २१ प्रतिशत हुन आउँछ भने विवेकशील साझा पार्टीमा ३७ सदस्यीय कार्यसमितिमा महिला ११ जना छन् जुन ३० प्रतिशत हुन आउँछ। पार्टीको केन्द्रीय समितिमा महिलाहरूको प्रतिशतलाई कुनैकुनै दलले ३३ प्रतिशत पुर्याए पनि पार्टीको केन्द्रीय पदाधिकारीमा महिलाको अवस्था त अझ बढी दयनीय छ। कांग्रेसमा १३ जना पदाधिकारी छन्, तर एक जना मात्रै महिला पदाधिकारी छन्। एमालेमा १९ जनामा २ जना महिला पदाधिकारी छन्। माओवादी केन्द्रमा २१ जनामा १ जना महिला छन्। जसपामा ९ जना पदाधिकारीमा महिलाको संख्या शून्य छ। राप्रपामा ७७ जनामा महिला ६ जना छन् भने रासपामा १२ सदस्यमा ३ जना, नागरिक उन्मुक्ति पार्टी २५ जनामा ६ जना, जनमत पार्टीमा १७ मा ४ जना र विवेकशील साझा पार्टीको ९ जना पदाधिकारीमा ४ जना मात्रै महिला छन्। आन्दोलनमा अघिअघि, पद पाउने बेला किनारमा महिलालाई राजनीतिमा प्रयोग मात्रै गरिन्छ, नागरिक अगुवा विभा ठाकुर भन्छिन्, कहिले प्रतिशत पुर्याउन त कहिले पार्टीको छवि राम्रो बनाउन।, आन्दोलनमा होस् वा सार्वजनिक मञ्चमा महिलालाई देखाउन लागि मात्रै अगाडि सार्ने गरिएको ठाकुरको भनाइ छ। जब पद वा पार्टीमा स्थान दिने बेला हुन्छ, पुरुषहरूले हिसाबकिताब गरेर महिलालाई किनारामा पार्ने गर्छन्, ठाकुर भन्छिन। प्रादेशिक स्तरमा सरकार गठन हुँदा वा संघमा मन्त्रीमण्डल बनाउँदा होस्, महिलाहरूलाई प्रायःजसो राज्यमन्त्रीमै सीमित पार्ने गरिएको महिला नेतृहरूको आरोप छ। कदम कदाचित कुनै महिलालाई मन्त्री पद दिइहाले पनि तिनीहरूको निर्णयलाई स्वतन्त्र छाड्ने प्रवृत्तिनै नरहेको प्रदेश स्तरमा मन्त्री भइसकेका महिला नेतृहरू बताउँछिन्। धनुषाका महिलाहरू राजनीतिमा लागेका महिलाका पीडा सुनाउँंदै। तस्बिर : मनिका झा। मन्त्री भएर मन्त्रालयमा जाँदा सुरुसुरुमा त कर्मचारीहरूले नमस्कार गर्नसमेत अप्ठ्यारो मान्थे, मधेस प्रदेशकी पूर्वखेलकुद तथा समाज कल्याणमन्त्री सुरिता साहले भनिन्, मन्त्रीको हैसियतमा कुनै निर्देशन दिएँ आलटाल गर्ने, महिलामन्त्री भएकै कारण सचिव स्तरका कर्मचारीहरूले समेत निर्देशनहरू नमान्ने जस्ता समस्या निकै झेल्नु परेको थियो। तर, पछि मैले अलि कडा भएर प्रस्तुत भएपछि यो महिला भए पनि निर्णय लिन सक्ने क्षमता भएको मान्छे हो हामीले कुरा मान्नु पर्छ भन्ने उहाँहरूलाई बोध भयो। महिलाको नेतृत्व स्वीकार गर्नै गाह्रोमहिलालाई कहीँ कतै पद दिइहाले पनि नेतृत्व स्वीकार गर्न निकै अप्ठ्यारो पर्ने गरेको मधेस प्रदेश जनलोकपाल आयोगकी सदस्य शोभा महतोको अनुभव छ। त्यत्ति सजिलो छैन महिलालाई राजनीतिमा अगाडि बढाउन र उनीहरूलाई सम्मान दिन, महतो भन्छिन्, कुनै सीप नलागेर मात्रै हो हामीलाई नमस्कार गर्ने गरिएको। अन्यथा देखेर पनि नदेखेको जस्तो व्यवहार सहनुपर्छ। हक अधिकारको कुरा गर्ने महिला नेतृत्वलाई कसैले पनि नरुचाउने बताउँंछिन् मधेस प्रदेशसभा सांसद नुरुल नेशा। पार्टीहरूले त महिलाहरूलाई हेर्नै चाहँदैनन्, नुरुल भन्छिन्, प्रश्न गर्ने महिलालाई जतिसक्दो निर्णयप्रक्रियाबाट टाढा नै राखिन्छ। कांग्रेसकी सांसद नुरुल भन्छिन्, हाम्रो पार्टीले मधेस प्रदेशको मन्त्रिमण्डलमा सदस्यहरू सिफारिस गर्यो। तर, हामी त्यहीँ पार्टीका सांसद भए पनि हामीसँग नत कुनै सल्लाह सुझाव लिइयो। नत हामीलाई जानकारी नै गराइयो। पार्टीको तर्फबाट मन्त्री बनाइयो। महिला सांसदहरू त पार्टीको प्राथमिकतामा नै परेनौं। महिलालाई उम्मेदवारै बन्न नदिनेसंविधानले महिलाको समानुपातिक समावेशी सिद्धान्तको हक दिएको छ। तर, राजनीतिक दलहरूले महिलालाई निर्वाचनको बेला उम्मेदवार बनाउनसमेत नदिने प्रवृत्ति व्याप्त छ। सकेसम्म महिलालाई टिकट नदिऊँ भन्ने सोच नै हुन्छ, लामो समय नेपाली कांग्रेसमा आबद्ध भई राजनीतिमा सक्रिय रहेकी नेतृ तुलसा आचार्य भन्छिन्, महिलाहरू आर्थिक रूपमा बलियो नहुँदा पनि टिकट पाउन गाह्रो हुन्छ। यहाँ पार्टीहरूभित्र टिकटको मोल मोलाइ नै हुन्छ यस्तोमा महिलालाई पत्याउँदैनन्। जुन महिलाहरू आर्थिक रूपमा सक्षम छन् वा जसका श्रीमान्हरूको पार्टीभित्र पकड बलियो छ त्यस्तालाई मात्रै टिकट दिने गरिएको आचार्यको भनाइ छ। सर्वसाधारण महिलाका लागि त टिकट पाउन निकै गाह्रो छ, आचार्यले भनिन्। राजनीतिक नेतृत्वले कागजी रूपमा सबैलाई अधिकार सम्पन्न बनाउने प्रतिबद्धता जनाए पनि व्यवहारमा त्यसको कुनै पालना नगरेको महिला नेतृहरूको ठम्याइ छ। निर्वाचनमा घट्दै महिला जनप्रतिनिधि प्रतिनिधिसभामा ३३ र प्रदेशसभामा ३६ प्रतिशत महिला सांसद निर्वाचित छन। प्रत्यक्षबाट निकै कम महिला निर्वाचित भएपछि समानूपातिकबाट ३३ प्रतिशत पुर्याइएको थियो। देशमा उम्मेदवार र निर्वाचितको लैंगिक विवरण हेर्दा महिलाको अवस्था निकै पछि रहेको प्रष्ट हुन्छ। संघीय संरचनामा देश आइपुग्दा पछिल्लोपटक भएको निर्वाचनहरूमा सातै प्रदेशमध्ये सबैभन्दा बढी मधेस प्रदेश र सबैभन्दा कम कर्णाली प्रदेशबाट जनप्रतिनिधि महिलाहरू निर्वाचित भएका छन्। तर, पुरुषहरूको तुलनामा महिलाहरूको निर्वाचनमा सहभागिता निकै न्यून छ। २०७४ को निर्वाचनमा मधेस प्रदेशका ६४ सिटमध्ये ५९ सिटमा पुरुष निर्वाचित भए। जम्मा ५ जना महिलामात्रै निर्वाचित भएका थिए। कर्णाली प्रदेशसभाका २४ वटा सिट नै महिला निल भए। सबै सिटमा पुरुष नै निर्वाचित भए। गण्डकी प्रदेशका ३६ सिटमध्ये ३४ मा पुरुष निर्वाचित भए। २ वटामा मात्रै महिला निर्वाचित हुन सफल भए। २०७९ को प्रदेश निर्वाचनमा मधेस प्रदेशमा निर्वाचित महिलाको संख्या अझै घट्यो। जसमा ४ जना महिला मात्रै निर्वाचित भए। बाँकी ६० जना पुरुष निर्वाचित भए। त्यसैगरी कर्णाली प्रदेशमा गत निर्वाचन झैं एक जना महिला पनि ०७९ को निर्वाचनमा निर्वाचित हुन सकेनन्। गण्डकी प्रदेशमा २ महिला प्रत्यक्ष निर्वाचित हुन पुगे। देशभर प्रदेशसभाका प्रत्यक्षतर्फ ३ सय ३० निर्वाचन क्षेत्र छन्। तीमध्ये १४ जना मात्रै महिला प्रदेशसभा सदस्यमा निर्वाचित भए। प्रदेश १ मा २, मधेश प्रदेशमा ४, बागमतीमा ५, गण्डकीमा २ र लुम्बिनी प्रदेशमा १ जना महिला निर्वाचित भएका थिए। कर्णाली र सुदूरपश्चिम प्रदेशमा भने प्रत्यक्षतर्फ महिलाको संख्या शून्य छ। निर्वाचन आयोगले तयार पारेको निर्वाचन परिणाम प्रतिवेदनअनुसार प्रतिनिधिसभामा जम्मा २ सय ७५ जना निर्वाचित हुँदा पुरुष ६६९० प्रतिशत अर्थात् १ सय ८४ जना निर्वाचित भएका थिए भने महिला ३३१० प्रतिशत अर्थात ९१ जना निर्वाचित भए। ७५३ स्थानीय तहमा २५ जना मात्रै महिला प्रमुख स्थानीय तहमा महिलाको सहभागितालाई संविधान र कानुनले सुनिश्चित गरेको छ। एउटै पार्टीले अध्यक्ष र उपाध्यक्षका लागि उम्मेदवार दिँदा एक जना महिला अनिवार्य हुने व्यवस्था छ। तर, दलीय तालमेल र गठबन्धन गरी फरक पार्टीबाट उम्मेदवार तय गर्दा दलहरूका लागि महिलालाई उम्मेदवार बनाउने बाध्यता रहँदैन। र, यसै आधारमा महिलाहरू स्थानीय तहमा उपाध्यक्ष बन्नबाट समेत बञ्चित हुन पुगेका छन्। त्यसैकारण देशभरका २५ जना स्थानीय तहको नेतृत्व मात्रै महिलाले पाए। यो भनेको कुल प्रतिनिधित्वको ३३२ प्रतिशत मात्रै हो। यसअघिको निर्वाचनमा १८ जना महिलाले प्रमुखको नेतृत्व सम्हाल्ने अवसर पाएका थिए। ०७९ को निर्वाचनमा एमालेबाट १०, नेकाबाट ९, माओवादीका ४, एकीकृत समाजवादी र लोसपाका एकएक गरी २५ जना महिलाले स्थानीय तहको नेतृत्व सम्हाली छन्। उपप्रमुखमा २ सय ३३ र उपाध्यक्षमा ३ सय ३५ गरी जम्मा ५ सय ६८ महिला निर्वाचित भएर नेतृत्व गरिरहेका छन। यो संख्या कुल उपप्रमुख र उपाध्यक्षको ७५४३ प्रतिशत हो। महिलाका लागि निर्वाचन क्षेत्र नै किन नतोक्ने ? महिलालाई आरक्षणमा सीमित गर्नुभन्दा पनि उनीहरूलाई राजनीतिको मूलधारमा ल्याउन निर्वाचन क्षेत्रनै आरक्षित गर्नुपर्ने आवश्यकता रहेको राजनीतिक विश्लेषक रोशन जनकपुरीको भनाइ छ। अहिलेको प्रत्यक्ष निर्वाचन प्रणालीको व्यवस्था नै गलत छ, जनकपुरी भन्छन्, यो त सम्पन्न मान्छेको हातमा सत्ता सुम्पिने अवसर झैं भएको छ। यस व्यवस्थाले दलित, महिला, अल्पसंख्यक र समाजमा पछाडि पारिएकाहरूको हकमा कहिल्यै न्याय गर्न सक्दैन। साँचो अर्थमा समानुपातिक र समावेशी प्रतिनिधित्वलाई लागू गर्ने हो भने महिला, दलित र अल्पसंख्यकहरूका लागि वर्गीय आधारमा निर्वाचन क्षेत्रको निर्धारण गर्नु आवश्यक रहेको जनकपुरियाको भनाइ छ। कानुनलाई अझ बढी फराकिलो बनाउन आवश्यक छ उनी भन्छन्, अनि मात्रै सही रूपमा समानुपातिक र समावेशी सिद्धान्त व्यवहारमा लागू हुन्छ।"
सुदूरपश्चिमका मुख्यमन्त्री शाहले बुधबार विश्वासको मत लिने,"धनगढी : सुदूरपश्चिमका मुख्यमन्त्री कमलबहादुर शाहले बुधबार विश्वासको मत लिने भएका छन्। मुख्यमन्त्रीले शाहले साउन ३० गते बुधबार विश्वासको मत लिने भएका हुन्। उनले सभामुख भीमबहादुर भण्डारीलाई बैठक बोलाउन पत्रसमेत पठाएका छन्। बुधबारका दिन विश्वासको मत लिने भन्दै मुख्यमन्त्रीज्युको पत्र आएको छ। बुधबार दिउसो ३ बजेका लागि संसद बैठक बोलाइसकिएको छ, सभामुख भीमबहादुर भण्डारीले भने। संवैधानिक प्रावधानअनुसार मुख्यमन्त्री नियुक्त भएको दिनदेखि ३० दिनधित्र विश्वासको मत लिनुपर्छ। मुख्यमन्त्री शाह साउन २० गते मुख्यमन्त्री नियुक्त भएका थिए। ५३ सदस्यीय प्रदेश सभामा कांग्रेसका १८, एमालेका ११ गरी २९ प्रदेश सभा सदस्यको समर्थनमा शाह मुख्यमन्त्री नियुक्त भएका थिए। प्रदेशमा बहुमतका लागि चाहिने संख्या २७ हो। तर नागरिक उन्मुक्ति पार्टी पनि सरकारमा गएको छ। उसका लक्ष्मणकिशोर चौधरी उद्योग पर्यटन वन तथा वातावरण मन्त्री भएका छन्। मुख्यमन्त्रीको सचिवालयले नाउपाका पनि ७ जनाले विश्वासको मत हाल्ने जनाएको छ। नाउपाभित्र खासै विवाद छैन। ७ जनाले विश्वासको मत दिुनुहुन्छ मुख्यमन्त्रीका स्वकीय सचिव रामबहादुर विष्टले भने। नाउपाका ७ जनाले विश्वासको पक्षमा मत हाले शाहसँग ३४ जनाको समर्थन हुनेछ। यो भनेको संसदको झण्डै दुई तिहाईको नजिक हो। ५३ सदस्यीय प्रदेश सभामा ३६ को संख्या दुई तिहाइ हो।"
"गृहमन्त्रीसँग भारतीय विदेश सचिवको भेटवार्ता, सीमाक्षेत्रबाट हुने अपराध नियन्त्रणबारे छलफल","भेटमा उनीहरुले सीमाक्षेत्रमा देखिने गरेको अपराध र लागूऔषध अवैध कारोबार नियन्त्रणका लागि आपसी समन्वय र सहकार्य बढाउनुपर्ने विषयमा विशेष जोड दिएका छन्। काठमाडौं : गृहमन्त्री रमेश लेखकसँग नेपाल भ्रमणमा रहेका भारतीय विदेश सचिव विक्रम मिस्रीले शिष्टाचार भेटवार्ता गरेका छन्। सिंहदरबारस्थित गृह मन्त्रालयमा आज भएको भेटवार्तामा उनीहरुबीच द्विपक्षीय हित र चासोका विषयमा छलफल भएको गृहमन्त्रीको सचिवालयले जनाएको छ । भेटमा गृहमन्त्री लेखकले नेपाल र भारतबीच सौहार्दपूर्ण सम्बन्ध रहीआएको उल्लेख गर्दै विदेश सचिव मिस्रीको कार्यकालमा यो सम्बन्ध थप विस्तार र सुदृढ हुनेमा आफू विश्वस्त रहेको बताए। भारत नेपालको सुरक्षा, पूर्वाधार, उर्जा, जलश्रोतलगायतका क्षेत्रमा महत्वपूर्ण विकास साझेदार रहेको उल्लेख गर्दै उनले भारतले नेपाल प्रहरी र सशस्त्र प्रहरी बलको क्षमता अभिवृद्धिसहित नेपालको पूर्वाधार निर्माणमा पुर्याएको सहयोगका लागि विदेश सचिव मिस्रीलाई धन्यवाद दिए । सो अवसरमा गृहमन्त्री लेखकले नेपालको भूमि आफ्ना छिमेकी राष्ट्रहरुका विरुद्ध प्रयोग हुन नदिने प्रतिवद्धता व्यक्त गरे। गृहमन्त्री लेखकले नेपालमा भारत सरकारबाट भएको लगानीको पूर्ण सुरक्षा प्रत्याभूति हुने जनाउँदै सीमाक्षेत्रमा देखिने गरेको अपराध र लागूऔषध अवैध कारोबार नियन्त्रणका लागि आपसी समन्वय र सहकार्य बढाउनुपर्ने विषयमा विशेष जोड दिएको उनको सचिवालयले जनाएको छ । भेटमा भारतीय विदेश सचिव मिस्रीले सीमा व्यवस्थापन, सीमापार हुने अपराध तथा दुवै मुलुकका नागरिकको सुरक्षाका लागि नेपाल सरकारसँग समन्वय गर्ने र आफ्नो तर्फबाट समेत सहयोग हुने स्पष्ट पारे । साथै उनले नेपालको सुरक्षा निकाय र अध्यागमन प्रशासनलाई सुदृढ बनाउन भारत सरकारका तर्फबाट सक्दो सहयोग हुने प्रतिवद्धता व्यक्त गरे । सचिव मिस्रीले गृहमन्त्री लेखकको कार्यकालको सफलताको शुभकामना दिँदै नेपाल र भारतबीचको मैत्रीपूर्ण र दौत्य सम्बन्ध आगामी दिनमा थप बलियो हुने विश्वास व्यक्त गरे। नेपाल र भारतबीच सांस्कृतिकलगायत धेरै समानता रहेको उल्लेख गर्दै उनले आगामी दिनहरुमा पनि यो सम्बन्ध अझै प्रगाढ हुने उल्लेख गरे । भारतीय विदेश सचिव मिस्री परराष्ट्र मन्त्रालयका सचिव सेवा लम्सालको मैत्रीपूर्ण निमन्त्रणामा नेपालको दुई दिने औपचारिक भ्रमणका लागि आइतबार काठमाडौं आएका हुन्। विदेश सचिव मिस्री दुईदिने भ्रमण सम्पन्न गरी आजै स्वदेश फर्कने कार्यक्रम छ । रासस"
समयमै महाधिवेशन गर्न देउवामाथि दबाब,"काठमाडौं : शेखर कोइराला : सभापतिजीले समयमै महाधिवेशन गर्न आलटाल गर्नुहुन्छ कि भन्ने लागेको छ। त्यसको छनक अहिले देखिनै देखिन थालेको छ । शेरबहादुर देउवा (बीचमा रोक्दै): महाधिवेशन अहिलेको कार्यसमितिको समय सकिए लगत्तै समयमै हुन्छ । किन सार्ने ? सार्ने कुरै छैन। तपाईँ हामी सबै एक भएर त्यसमा लागौं न ! शेखर कोइराला : तपाईंको नेतृत्वमा विगत ८ वर्षदेखि कांग्रेसले राष्ट्रिय राजनीतिमा निर्वाह गरेको भूमिकाको समीक्षा म यहाँ गर्न चाहन्न। कांग्रेस हिजो किन खुम्चियो ? आज फेरि किन गठबन्धनको कारण ठूलो दलका रूपमा संसद्मा उपस्थित छ, यद्यपि कांग्रेसको जनाधार खुम्चिएको निर्वाचनले देखाएको छ। यी सबैको वस्तुनिष्ठ समीक्षा गर्ने जिम्मा म इतिहासलाई छाडिदिन्छु । यो दृश्य हो, कांग्रेस केन्द्रीय समितिको आइतबारको बैठकको। कांग्रेसको संस्थापन इतर पक्षले पार्टीको महाधिवेशन समयमै गर्नुपर्नेमा सभापति देउवामाथि दबाब बढाएको छ। र, देउवाले पनि समयमै महाधिवेशन गर्ने भन्दै शंका नगर्न आग्रह गरेका छन्। संस्थापन इतर पक्षका नेता शेखर कोइरालाले नियमित समयअनुसार महाधिवेशन हुँदा ०८२ को मंसिरमा १५औं महाधिवेशन हुनुपर्नेमा जोड दिए। उनले कांग्रेसको १५औं महाधिवेशन लम्बाउने कुनै प्रपञ्च नगरौं भन्दै, पार्टीको विधान र नियमावलीमा गर्नुपर्ने संशोधनका लागि अबिलम्ब समितिहरू बनाउन, आग्रह गरे। १४ औं महाधिवेशनदेखि थाँती रहेका क्रियाशील सदस्यता लगायतका समस्याहरू तत्काल समाधान गरी ५औं महाधिवेशनको सुनिश्चितता केन्द्रीय समिति बैठकले गर्नुपर्नेमा कोइरालाले जोड दिए। यो वा त्यो वहानामा महाधिवेशन सार्ने काम भयो भने त्यसले कांग्रेस र लोकतन्त्र दुवैलाई दुर्घटनातर्फ लैजाने कोइरालाको भनाइ थियो। ठीक चार वर्षमा कांग्रेसको महाधिवेशन होस््, उनले भने, मैले यसो भनिरहँदा म यहाँ बिग्रिएको प्रणालीलाई ट्रयाकमा ल्याउने मनाशयबाट यो कुरामा जोड दिइरहेको छु । कोइरालाले कांग्रेस र एमाले सुशासनका लागि एक ठाउँमा आएको भनिए पनि व्यवहारमा त्यस्तो नदेखिएको बताए। वर्तमान सरकार गठनको सन्दर्भमा कांग्रेस र एमालेले सुशासनको धेरै प्रतिबद्धता तर व्यवहारमा संघ र प्रदेशमा मन्त्रीहरू छनोटले सुशासनलाई जिस्काइरहेको छ, कोइरालाले भने, हामी किन यसरी सुशासनको सन्दर्भमा बारम्बार चुक्दैछौँ ? कोइरालाले छिटोछिटो सरकार गठन र बिघटन भइरहँदा विकासका गतिविधि अगाडि बढ््न नसकेको बताए। जनताले सुशासनको अनुभूति गर्न पाएनन्् भनेर मैले नै केही समय अगाडिदेखि भन्दै आइरहेको हुँ, कोइरालाले भने,तसर्थ दुई ठूला दल मिलेर सरकार बनाऔं र संविधान संशोधनमार्फत देशमा राजनीतिक स्थायित्व दिऔं भन्ने आवाज उठाएको हुँ । उनले दुई ठूला दल मिलेर बनेको सरकार वर्तमान परिस्थितिमा संसदीय गणितको घमण्ड र राजनीतिक आग्रह र पूर्वाग्रहमा अल्झेर होइन सोझै जनताप्रति उत्तरदायी हुनसक्दा मात्र अहिले देखिएका अनेकन लोकतन्त्र विरोधी शक्तिलाई परास्त गर्न सकिने बताए। केन्द्रीय सदस्य अर्जुननरसिंह केसीले जनताको आवाजलाई नेतृत्वले बेवास्ता गर्न नहुने बताए। उनले देशव्यापी निराशा र जनआक्रोशको प्रमुख कारण भ्रष्टाचार, दण्डहिनता, कुशासन र आर्थिक अपराध भएको बताए । यसका विरुद्ध सरकार र जनस्तरको आन्दोलन कांग्रेसकै नेतृत्व र समन्वयमा हुनुपर्छ, केसीले भने, आजसम्म चर्चित र नीतिगत भ्रष्टाचार काण्डको छानबिन गर्न कुनै पूर्वप्रधानन्यायाधीशको नेतृत्वमा उच्चस्तरीय न्यायिक आयोग गठन गर्न कांग्रेसले नै पहलकदमी गरोस्् ।उनले शासकीय खराबीलाई समाप्त गर्न नसके तिनैले कांग्रेसलाई सिध्याउन सक्ने तथा जनताको पदचाप र वरपरका घटनाबाट समयमै शिक्षा लिनुपर्ने पनि बताए ।मुख हेरेर दण्ड र पुरस्कार होइन। कसुर हेरेर दण्ड र क्षमता हेरी पुरस्कार नै हामीले खोजेको विधिको शासन हो र लोकतन्त्र हो, केसीले भने, हरेक क्षेत्रमा गुणतन्त्र मेरिटोक्रेसी भन्दा आफ्ना मानिसलाई पुरस्कारतन्त्र हाबी देखिएको छ। यसले जनमानसमा चरम निराशा उब्जाएको छ । केन्द्रीय सदस्य डा गोविन्दराज पोख्रेलले आन्तरिक चुनाव वडासम्म गराउँदा गुट फैलिएको र भिमकाय सांगठनिक संरचनाले काम गर्न नसकेको बताए। केन्द्रीय सदस्य अजयबाबु शिवाकोटीले कांग्रेस र एमालेको वर्तमान सरकारले आशा सञ्चार गर्न नसके जनतामा व्याप्त निराशा थप बढ््नेप्रति नेतृत्वलाई सचेत गराएका थिए ।"
भारतीय विदेश सचिव विक्रम मिस्रीले गरे पशुपतिनाथको दर्शन,"काठमाडौं : नेपाल भ्रमणमा रहेका भारतीय विदेश सचिव विक्रम मिस्रीले पशुपतिनाथ मन्दिरको दर्शन गरेका छन्। नेपालको दुईदिने औपचारिक भ्रमणमा आएका विदेश सचिव मिस्रीले सोमबार बिहान पशुपतिनाथको दर्शन गरेका हुन्। मिस्रीलाई पशुपति क्षेत्र विकास कोषका सदस्यसचिव डा मिलनकुमार थापा लगायतका पदाधिकारीले पशुपतिनाथ मन्दिर परिसरमा स्वागत गरेका थिए । आइतबार नेपाल आएका सचिव मिस्रीले राष्ट्रपति, प्रधानमन्त्री,विभिन्न दलका नेताहरूसँग भेटवार्ता गरेका छन्। परराष्ट्र सचिव सेवा लम्सालको मैत्रीपूर्ण निमन्त्रणामा विदेश सचिव मिश्री आइतबार काठमाडौं आएका हुन्। उनलाई स्वागत गर्न परराष्ट्र सचिव लम्साल त्रिभुवन अन्तर्राष्ट्रिय विमानस्थल पुगेकी थिइन्। विदेश सचिव मिश्री दुई दिने भ्रमण सकेर आजै स्वदेश फर्कने कार्यातालिका छ।"
"युवा परिवर्तनका संवाहक हुन्, विदेश पलायनबाट रोक्नुपर्छ : राष्ट्रपति पौडेल","राष्ट्रपति पौडेलले संघीयता, सूचनाप्रविधिको विकास तथा बदलिदो सामाजिक परिवेशअनुसार परिवर्तन भएका युवाका आवश्यकता र भावनालाई सम्बोधन गर्ने गरी नयाँ नीतिको आवश्यकता रहेको स्पष्ट पारे । काठमाडौं : राष्ट्रपति रामचन्द्र पौडेलले राज्यको सर्वाङ्गिण विकासमा युवाहरूको विशेष योगदानका लागि उपयुक्त अवसर प्रदान गर्ने नीति आवश्यक रहेको बताएका छन्। अन्तर्राष्ट्रिय युवा दिवसका अवसरमा सोमबार काठमाडौंमा आयोजित युवा सम्मेलन, २०२४ लाई सम्वोधन गर्दै राष्ट्रपति पौडेलले संघीयता, सूचनाप्रविधिको विकास तथा बदलिदो सामाजिक परिवेशअनुसार परिवर्तन भएका युवाका आवश्यकता र भावनालाई सम्बोधन गर्ने गरी नयाँ नीतिको आवश्यकता रहेको स्पष्ट पारे । दिनानुदिन विदेश पलायन भइरहेको युवा शक्तिलाई नेपालमै रोकेर राष्ट्र निर्माणमा कसरी प्रयोग गर्ने भन्ने कुरा धेरै गम्भीर बनेर आएको उनको भनाइ छ। उनले नेपालमा भएका प्राकृतिक संभावनाहरूलाई समुचित ढंगले उपयोगमा ल्याउन सके नेपालले समृद्धिका लागि कतै भौतारिन नपर्ने धारणा राखे । राष्ट्रपति पौडेलले युवा राजनीतिक,आर्थिक, सामाजिक र सांस्कृतिक रुपान्तरणका अग्रदुत,परिवर्तनका संवाहक साथै राष्ट्रको अमूल्य सम्पत्ति भएको उल्लेख गरे । राष्ट्रपति पौडेलले परिवर्तित विश्व परिवेश,विज्ञान प्रविधिमा आएको नविनतम विकासको सन्दर्भमा युवासम्बद्ध समस्या तथा चुनौतीहरूलाई सम्बोधन गर्न आवश्यक रहेको बताए। त्यस्तै युवा तथा खेलकुदमन्त्री तेजुलाल चौधरीले समृद्ध मुलुक बनाउनका लागि युवाहरूको भूमिका अपरिहार्य रहेको बताए । उनले नेपालमा १६ देखि ४० वर्ष उमेर समूहको जनसंख्या ४२ दशमलव ५६ रहेको भन्दै युवा परिचालनलाइ प्रविधिसँग जोडेर राष्ट्र निर्माणमा जुट्नुपर्ने उल्लेख गरे। त्यस्तै राष्ट्रिय युवा परिषद्का उपाध्यक्ष सुरेन्द्र बस्नेतले संविधानमा मौलिक हकको रुपमा रहेको शिक्षा, स्वास्थ्य र रोजगारको व्यवस्थालाई व्यवहारमा कार्यान्वयन गर्न बाँकी रहेकाले त्यसतर्फ ध्यान दिनुपर्ने बताए।। उनले नेपाली जनशक्तिलाई नेपालमा परिचालन गर्नका लागि उद्यमशिलताको वातावरण तयार गर्नुपर्नेमा जोड दिए। अगष्त १२ लाई हरेक वर्ष विश्वव्यापी रुपमा अन्तर्राष्ट्रिय युवा दिवस मनाउदै आएको छ । नेपालमा भने पहिलो पटक सन् २००४ देखि यो दिवस मनाउन थालिएको हो । नेपालमा यसवर्ष दिगो विकास लक्ष्यमा प्रगति र समृद्धि: डिजिटल प्रविधिमा युवा पहुँच अभिवृद्धि भन्ने मूल नाराका साथ अन्तर्राष्ट्रिय युवा दिवस मनाइएको हो ।"
"युद्ध लडेर आएका माओवादी नेताको सम्पत्ति अस्वाभाविक वृद्धि, छानबिन गर्न माग","काठमाडौं : पुष्पकमल दाहाल प्रचण्ड ले माओवादी पार्टीको नेतृत्व गरेको ३९ वर्ष भयो। २०४२ सालबाट लगातार पार्टीको नेतृत्व गर्दै आएका छन्। तर, अझै उनी पार्टी नेतृत्वमै जसरी पनि रहन चाहन्छन्। अर्थात्, नेतृत्व हस्तान्तरण गर्न चाहँदैनन्। यो बीचमा उनलाई नेतृत्वमा चुनौती दिनेहरूले पार्टी नै छोड्नु परेको छ। प्रचण्डलाई चुनौती दिने क्षमता भएका मोहन वैद्य किरण, डा बाबुराम भट्टराई, रामबहादुर थापा बादल, नेत्रविक्रमण चन्द विप्लव लगायत आफैं पाखा लागे। पार्टी एकछत्र राज गरेका प्रचण्डलाई अहिले आएर चुनौती दिने नेताहरू अगाडि आएका छन्। माओवादीका तेस्रो वरियताका नेताहरूले भने प्रचण्डले पार्टीको नेतृत्व छोड्नुपर्ने बताउन थालेका छन्। पार्टीको जारी स्थायी कमिटी बैठकमा नेताहरूले पार्टीलाई नयाँ उचाइमा पुर्याउन अध्यक्षले नेतृत्व हस्तान्तरण गर्नुपर्ने माग राखेका छन्। उपमहासचिव जनार्दन शर्माले त लिखित रूपमै पार्टी बैठकमा प्रचण्डले नेतृत्व हस्तान्तरण गर्नुपर्ने एजेन्डा पेस गरेका छन्। उनले पार्टीको नेतृत्व नयाँ पुस्तालाई दिनुपर्ने बताएका छन्। उनले भनेका छन्, पार्टी अध्यक्ष प्रचण्डले सत्ताको नेतृत्व गर्नुपर्ने, दोस्रो तहका नेताहरूले खबरदारी र स्कुल विभागको नेतृत्व गर्नुपर्ने अनि तेस्रो तहका नेताहरूलाई पार्टीको नेतृत्वमा ल्याउनुपर्छ। नेतृत्व विकास र उत्तराधिकारी बनाउने सवाल कम्युनिस्ट पार्टीका लागि निकै महत्वपूर्ण मानिन्छ। यो विषयमा माओवादीभित्र सैद्धान्तिक रूपमै छलफल भइरहेको छ। पार्टी अध्यक्ष प्रचण्डले बैठकमा नेतृत्व हस्तान्तरणका बारेमा सैद्धान्तिक कुरा गरेका छन्। सरकारमा हुँदा पार्टीको नेतृत्व छोड्न मन लागेको थियो तर, राजनीतिक घटनाक्रम गम्भीर मोडमा पुगेकाले त्यसबाट पछि हटेको हुँ, पार्टी बैठकमा नेताहरूलाई ब्रिफिङ गर्दै प्रचण्डले भनेका छन्, पार्टीको नेतृत्व वैचारिक, सांगठनिक, नीतिगत रूपमा तयारी गर्दै जानुपर्छ। राजनीतिक उथलपुथलमा चतुर रहेका प्रचण्डले पार्टीभित्र राजनीतिक संकटको डर देखाएर नयाँ पुस्तालाई नेतृत्वमा आउनबाट लगातार रोक्दै आएका थिए। उनले आफू वरिपरि नै वातावरण बनाइरहेका देखिन्छन्। बैठकमा पार्टीका वरिष्ठ नेता नारायणकाजी श्रेष्ठले अहिले पार्टी नेतृत्व फेर्नेभन्दा पनि पार्टीलाई बलियो बनाउने नीति लिनुपर्ने बताएका थिए। माओवादी नेताको सम्पत्ति कति ? माओवादी नेताहरूको सम्पत्तिको विषयमा पनि बैठक चर्चा चलेको छ। पछिल्लो समयमा युद्ध लडेर आएका माओवादी नेताको सम्पत्ति अस्वाभाविक रूपमा वृद्धि भएको छ। उनीहरूको जीवनयापन नै फेरिएको छ। अर्का उपमहासचिव वर्षमान पुनले माओवादी पार्टीभित्र नेताहरूको सम्पत्ति छानबिन गर्दै पारदर्शी हुनुपर्नेमा जोड दिएका छन्। उनले शान्ति प्रक्रियामा माओवादी आइसकेपछि नेताहरू सम्पत्ति आर्जन गर्न तिर लागेको तर्क गरे। कसको कति सम्पत्ति ? पैसा र गाडी कति ? सबै कुरा सार्वजनिक गर्नुपर्ने पार्टी अध्यक्षसँग माग राखेका थिए। बैठकमा उठेका विषयलाई स्पष्ट गर्दै पार्टी उपाध्यक्ष एवं प्रवक्ता अग्नि सापकोटाले भने, हाम्रो जीवन खुल्ला पुस्तकको पाना जस्तो हुनुपर्छ। जनताले हाम्रोबारे सबै कुरा थाहा पाउनुपर्छ। धन, सम्पत्ति, उठबस, खानपिन लगायतका आचरण र व्यवहारहरू जनताले थाहा पाउनुपर्छ। विधि बनाएर नेताहरूको सम्पत्ति सार्वजनिक गर्नुपर्ने ढंगबाट बैठकमा कुरा उठेको उनले बताए। स्थानीय तह नै समाजवादको आधारस्थानीय तहमा केन्द्रित भएर समाजवादको आधार तयार पार्न नेताहरूले माओवादी पार्टी अध्यक्षसँग माग गरेका छन्। जनताको समस्यामा केन्द्रित भएर जनपरिचालन सहितको कार्यक्रम ल्याउन आइतबारको बैठकमा सबै नेताले विषयमा उठाएका छन्। उनीहरूले अध्यक्षसंग भनेका छन्, नयाँ शक्ति हाँसिल गर्न नयाँ कार्यनीति चाहिन्छ। यसका लागि पार्टीभित्र लागि नयाँ पद्धति र नयाँ सिस्टम विकास गर्नुपर्छ। नेतृत्वकै आचरण र व्यवहारले पार्टी संगठन भताभुङ भएको नेताहरूले अध्यक्ष प्रचण्डसँग गुनासो गरेका थिए। सबैलाई बोध भएको छ कि हामी राजनीतिक रूपमा निकै ठूलो मोडमा छौं, पार्टी प्रबक्ता सापकोटाले भने, राजनीति समस्याको हिसाबले पार्टीलाई शक्तिशाली बनाउनुपर्छ भन्ने ढंगबाट छलफल भइरहेको छ। नीति, कार्यक्रममा नै बढी छलफल भइरहेको उनले बताए। पार्टीमा कामको मूल्यांकन नहुँदा नेता तथा कार्यकर्ताहरू निराश रहेको नेताहरूले बैठकमा बोलेका थिए। उनीहरूको भनाइ छ, त्यसका लागि मापदण्ड बनाएर वैज्ञानिक रूपमै कामको मूल्यांकन हुनुपर्छ। माओवादीमा विशेष महाधिवेशनभन्दा नियमित गर्नुपर्ने नेताहरूले बताएका छन्। दुई वर्ष बितिसकेकाले अब नियमित महाधिवेशनमै जानुपर्ने कोणले बहस पनि भइरहेको छ। पार्टीमा उपयुक्त जिम्मेवारी दिएर पार्टी बलियो बनाउने अध्यक्ष प्रचण्डको भनाइ छ।"
प्रधानमन्त्री ओलीलाई मुकुल ढकालको १५ बुँदे सुझाव : प्रदेश र उपराष्ट्रपतिलगायतका पद खारेज गरौं (पूर्णपाठ),"ढकालले एकपटक नागरिकता त्यागेको व्यक्तिलाई राज्यको महत्त्वपूर्ण उच्च ओहदामा नियुक्त दिन नहुने माग गरेका छन्। काठमाडौं : राष्ट्रिय स्वतन्त्र पार्टीका तत्कालीन महामन्त्री डामुकुल ढकालले प्रधानमन्त्री केपी शर्मा ओलीलाई भेटेर १५ बुँदे सुझाव दिएका छन्। सोमबार बिहान प्रधानमन्त्री ओलीलाई भेटेर उनले संविधान संशोधन, प्रशासन सुधार, स्थानीय सरकारका भ्रष्टचार र बेथिति नियन्त्रण, मिटरव्याज पीडितका समस्या, अस्पतालसम्म पुग्ने पिच रोड, शिक्षामा क्यालेन्डर, सार्वजनिक खरिद ऐनमा सुधार, न्यायालय सुधार र आइटी हबका रुपमा नेपाल लगायतका १५ बुँदा समेटेको सुझाव बुझाएका हुन्। रास्वपाका निलम्बित महासचिव ढकालले संविधान संशोधन गर्दा उपराष्ट्रपति जस्तो सेरमोनियल पदहरू, प्रदेश संरचना र जिल्ला समन्वय समिति खारेज गर्नुपर्ने सुझाव दिएका छन्। इन्तु, किन्तु, परन्तु केही नलगाई प्रदेश खारेज गर्नुपर्छ। जनतामा प्रदेश संरचनालाई लिएर व्यापक निराशा र आक्रोश रहेको छ, उनले भनेका छन्,उपराष्ट्रपति जस्तो सेरमोनियल पदहरू खारेज गरियोस्। जिल्ला समन्वय समिति पनि खारेज हुनुपर्छ। ढकालले एकपटक नागरिकता त्यागेको व्यक्तिलाई राज्यको महत्त्वपूर्ण उच्च ओहदामा नियुक्त दिन नहुने माग गरेका छन्। ढकालले भनेका छन्, एक पटक नेपाली नागरिकता त्यागेका व्यक्तिले फेरि नेपाली नागरिकता लिएमा त्यस्तो नेपाली नागरिकलाई संविधानको धारा २८९(१) बमोजिम मनोनयन, वा नियुक्त हुन दिनुहुँदैन । वयस्क भइसकेपछि नागरिकता त्याग्ने व्यक्ति राज्यको महत्त्वपूर्ण उच्च ओहदामा नियुक्ति हुँदा, ती व्यक्तिको मगजमा फेरि राष्ट्र त्यागिदिने मनोविज्ञान नआउला भन्न नसकिने भएकाले यो व्यवस्था संविधानको मर्म कार्यान्वयनका लागि संविधानमै राखिन आवश्यक छ। ढकालले वैदेशिक रोजगारीमा गएर विदेशमा समस्यामा परेका नेपालीको उद्धार र राहतका लागि आवश्यक कार्यक्रम ल्याउन माग गरेका छन्। वैदेशिक रोजगारीमा गएका नेपालीका कारण हाल नेपालको अर्थतन्त्र चलिरहेको छ। ढकालले भनेका छन्,वैदेशिक रोजगारीमा गएका कैयन नेपाली विदेशमै अलपत्र पर्ने, विदेशमै मर्दा लास पनि नेपाल ल्याउन मुस्किल हुने लगायतका अनेकौं समस्या देखिएका छन्। वैदेशिक रोजगारीमा गएर विदेशमा समस्यामा परेका नेपालीको उद्धार र राहतका लागी आवश्यक कार्यक्रम यथाशीघ्र ल्याइयोस्। उनले सुझावलाई प्रधानमन्त्रीले आवश्यक काम कारबाही अघि बढाउने विश्वास व्यक्त गरेका छन्। केके दिए सुझाव ?"
विद्यालयलाई बस हस्तान्तरण,नुवाकोट : नुवाकोटको पिपलटारस्थित एक सामुदायिक विद्यालयलाई अनुदानमा स्कुल बस प्राप्त भएको छ। विदुर नगरपालिका५ पिपलटारमा रहेको चन्द्रज्योति माध्यामिक विद्यालयलाई बागमती प्रदेश सरकारले अनुदानमा एउटा बस उपलब्ध गराएको हो। कार्यक्रमका बीच उपलब्ध विद्यालय बसको साँचो विदुर नगरपालिका५ का वडाध्यक्ष लीलानाथ न्यौपानेले बस चालकलाई हस्तान्तरण गरे। ४० सिट क्षमताको बस सो विद्यालयलाई बागमती प्रदेश सरकार सामाजिक विकास मन्त्रालय र तत्कालीन आर्थिक मामिला तथा योजना मन्त्री तथा वर्तमान मुख्यमन्त्री बहादुरसिंह लामा तामाङको विशेष पहलमा प्राप्त भएको विद्यालयका प्रअ वासेदेव पनेरुले बताए। सो विद्यालयमा तीन सय १५ जना विद्यार्थी अध्ययनरत रहेका छन्। विद्यालयलाई बस सञ्चालनार्थ मासिक रूपमा एक लाख रुपैयाँ खर्च लाग्ने अध्यक्ष छत्रराज डंगोलले बताए। यसका लागि पूर्व विद्यार्थी रामकुमार डंगोलले एक महिनाका लागि एक लाख रुपैयाँ विद्यालयलाई सहयोग गर्ने घोषणा गरेका छन्।
सौराहामा हात्तीलाई वनभोज,"चितवन : चितवनको पर्यटकीय नगरी सौराहामा हात्तीलाई वनभोज खुवाइएको छ। १३ औं अन्तराष्ट्रिय हात्ती दिवसको अवसरमा सोमबार चितवन राष्ट्रिय निकुञ्ज, राष्ट्रिय प्रकृति संरक्षण कोष तथा निजी स्तरका हात्तीहरूलाई खिर, केक सहित वनभोज खुवाइएको हो। हात्ती वनभोजमा उखु, सख्खर, चना, फर्सी, ड्रागनफूड, स्याउ, केरा, खरबुजा सहितको मिठान्न परिकार बनाइएको थियो। युनाइटेड हात्ती सञ्चालक सहकारी संस्थाले बाघमारा मध्यवर्ती सामुदायिक वनको कार्यालय परिसरमा हात्ती वनभोज कार्यक्रमको आयोजना गरेको हो। सरकारी र निजी स्तरमा पालेका ६० वटा हात्तीलाई वनभोज र हात्ती संरक्षण सम्बन्धी बहस र छलफल गरी दिवस मनाइएको हो। बाघमरा मध्यवर्ती सामुदायिक वनको परिसरमा आयोजित समारोहमा सौराहामा निजी स्तरमा पालेका र निकुञ्जका हात्तीहरूलाई एकैठाउँमा राखेर वनभोजका रुपमा मिष्ठान्न भोजन गराइएको थियो। कार्यक्रमका मध्यवर्ती क्षेत्र व्यवस्थापन समितिका अध्यक्ष प्रकाश ढुंगानाले चितवन निकुञ्जको संरक्षण र पर्यापर्यटनमा हात्तीको भूमिका अग्रणी स्थानमा रहेको बताए। उनले राज्यले घरपालुवा हात्तीलाई पनि राज्यकै सम्पत्तिका रूपमा ग्रहण गर्नुपर्ने धारणा राखे। त्यस्तै चितवन राष्ट्रिय निकुञ्जका प्रमुख संरक्षण अधिकृत डिलबहादुर पुर्जा पुनले आहार, खानपान र स्वास्थ्य उपचारको हिसाबले हात्ती पाल्न मुस्किल रहेको भन्दै निजी स्तरमा हात्ती पालेर पर्यटनको विकास गर्न सक्नु सामान्य कुरा नभएको बताए। चितवन निकुञ्जमा दरबन्दी रहेका ५० वटा, राष्ट्रिय प्रकृति संरक्षण कोषमा ७ वटा र सौराहामा निजीस्तरमा पालेका ४५ वटा हात्ती छन्। हरेक वर्ष अगष्ट १२ मा हात्ती संरक्षणमा जोड दिँदै अन्तर्राष्ट्रिय हात्ती दिवस मनाउँदै आइएको छ।"
पश्चिम बंगालमा गाडीको ठक्करबाट ६ जना श्रद्धालुको घटनास्थलमै मृत्यु,"झापा : पश्चिम बंगालको दार्जिलिङ जिल्लाको बागडोगरामा स्कोरपियो गाडीको ठक्करबाट ६ जना श्रद्धालुको घटनास्थलमै मृत्यु भएको छ। साउन अन्तिम सोमबार बागडोगरास्थित जंगलीबाबा मन्दिरमा जल चढाउन पैदल गइरहेका श्रद्धालुमाथि एसके ०८ पी ०७३७ नम्बरको स्कोरपियो गाडीले ठक्कर दिएको थियो। अनियन्त्रित गाडीको ठक्करबाट १० जना श्रद्धालुमध्ये ६ जनाको घटनास्थलमै मृत्यु भएको भारतीय प्रहरीले जनाएको छ। मृत्यु हुनेहरूमा गोविन्द चौधरी, अमलेश चौधरी, प्रह्लाद राय, कनक बर्मन, प्रणव राय, हिमेश राय चौधरी रहेका छन्। मृतकहरूको घर हासखोवा चिया बगान नजिकैको गोकुल जोत र दानागछ हो। घटना आज बिहान ५ बजेको समयमा ३१ नम्बर राष्ट्रिय राजमार्ग अन्तर्गत मुनि चिया बगान नजिकै भएको हो। ठक्कर दिने गाडीमा बाबा धामबाट फर्किएका श्रद्धालुहरू सवार थिए। गाडी राजमार्ग किनारदेखि तल खसेको थियो। उनीहरू पनि घाइते भएका छन्। घाइतेहरूलाई उपचारका लागि उत्तरबंग मेडिकल कलेज लगिएको छ। ६ जनाको मृत्युले दुई गाउँ अहिले शोकमा डुबेको छ।"
मालपोत कार्यालय सञ्चालन,महोत्तरी : गौशालामा मालपोत कार्यालय सञ्चालनमा आएको छ। गत साता जलेश्वरस्थित मालपोत कार्यालयबाट स्रेस्ता (मोठ) ल्याएपछि सोमबारबाट जग्गा कारोबारसम्बन्धी कार्य सुरु भएको हो। २०७८ वैशाख १७ गते कार्यालय स्थापना भएतापनि लामो समयदेखि प्राविधिक कारणवश यस कार्यालयबाट सेवा सुचारु हुन सकेको थिएन। यहाँका सेवाग्राहीले सदरमुकाम जलेश्वरबाट सेवा लिन बाध्यता रहेको थियो। कार्यालय सञ्चालनमा आएपछि यहाँका सेवाग्राहीहरू हर्षित छन्। अब समय र पैसाको बचत हुने तथा जग्गा कारोबारका लागि समस्या नहुने भएपछि सर्वसाधारणहरू खुसी छन्। क्रमिक रूपमा कर्मचारी लगायतका आवश्यक बन्दोबस्ती गरिँदै जाने र तत्कालको लागि कार्यालयबाट सेवा उपलब्ध गराउन सफल भएको मालपोत कार्यालय प्रमुख दीपेन्द्रकुमार झाले बताए। विविध कारणवश लामो समयको प्रतीक्षा पश्चात् यहाँबाट सेवा सुचारु गराउन विभिन्न पक्षहरूले सहयोग गरेकै प्रतिफल प्राप्त भएको प्रमुख झाले बताए।
बागमती र सुदूरपश्चिमका प्रदेश प्रमुखबीच भेटवार्ता,हेटौंडा : बागमती प्रदेशका प्रदेश प्रमुख दीपक प्रसाद देवकोटा र सुदूरपश्चिम प्रदेशका प्रदेश प्रमुख नजिर मियाँबीच शिष्टाचार भेटघाट भएको छ। आइतबार भएको भेटमा बागमती प्रदेशका प्रदेश प्रमुख देवकोटालाई सुदूरपश्चिम प्रदेशका प्रदेश प्रमुख मियाँले बधाई तथा सफल कार्यकालको शुभकामना दिए। सुदुरपश्चिमका बासिन्दा रहेका देवकोटालाई साउन १४ गते संघीय सरकारको मन्त्रिपरिषदको बैठकले बागमती प्रदेशका प्रदेश प्रमुखका रूपमा सिफारिस गरेसँगै साउन १७ गते राष्ट्रपतिसमक्ष शपथ लिएका थिए। त्यसलगतै साउन १८ गते बागमती प्रदेश कार्यालय हेटौंडामा एक समारोहबीच पदबहाल गरेका देवकोटा आइतबार गृहजिल्ला कैलाली पुगेका थिए। यस्तै प्रदेश प्रमुख नियुक्त भएपछि पहिलो पटक गृह जिल्ला पुगेका देवकोटालाई सुदूरपश्चिम प्रदेश प्रमुख कार्यालयका कर्मचारी तथा स्थानीयले समेत बधाई दिएका थिए। सोही भेटमा प्रदेश प्रमुखहरू बीच दुई प्रदेशको समन्वय र सहकार्य तथा विकासका सन्दर्भमा छलफल समेत भएको थियो।
भक्तपुरको दतात्रय मन्दिरमा भक्तजनको भीड (फोटोफिचर),"भक्तपुर : आज साउन महिनाको अन्तिम सोमबार भक्तपुरको दतात्रय मन्दिरमा भक्तजनको भीड लागेको छ। गुरू दतात्रयको दर्शन गर्न बिहानदेखि मन्दिर प्राङ्गणमा सयौंको संख्यामा भक्तजनहरू लाइन लागेका छन्। गुरू दतात्रय भगवान लाई हिन्दू धर्मावलम्बीहरूले ब्रम्हा विष्णु र शिवको पनि गुरुका रूपमा लिने गर्छन्। त्यसैले गुरु दतात्रय को पूजा गरेमा त्रिनेत्र (ब्रह्मा, विष्णु र शिव)को पूजा गर्न नपर्ने धार्मिक कथन रही आएको छ। बिहानैदेखि भक्तजनहरू मन्दिरमा मनको इच्छा पूरा हुने, स्वास्थ्य प्राप्त हुने जनविश्वास मन्दिर परिसरमा लाइन लागेका छन्।"
दाङमा बस दुर्घटना हुँदा २० जना घाइते,दाङ : दाङमा बस दुर्घटना हुँदा २० जना घाइते भएका छन्। लमही घोराही सडक खण्डको दाङको सिस्ने खोलामा बस दुर्घटना भएको हो। बुटवलबाट तुलसीपुर जाँदै गरेको लु १ ख ८४१२ नम्बरको बस सिस्ने खोलाको उकालो नजिक दुर्घटना भएको जिल्ला ट्राफिक कार्यालयका वरिष्ठ सई ईश्वरी देवकोटाले जानकारी दिए। उनका अनुसार बस दुर्घटना सोमबार दिउँसो साढे ३ बजेतिर भएको हो। बस दुर्घटना हुँदा बसमा सवार २० जना घाइते भएका छन्। घाइतेहरूको अवस्था मध्यम रहेको छ। दुर्घटनामा परी घाइते भाकाहरूको राप्ती स्वास्थ्य विज्ञान प्रतिष्ठानमा उपचार भइरहेको छ। बसको स्ट्रिङ फेल हुँदा दुर्घटना भएको चालकले प्रहरीलाई बताएका छन्। बससहित चालकलाई प्रहरीले नियन्त्रणमा लिएको छ। घटनाको थप अनुसन्धान भइरहेको छ।
नेपालबाट टोकेको तस्करी,"विराटनगर : नेपालबाट पछिल्लो समय लोपोन्मुख एवं संकटापन्न वन्यजन्तु टोकेको तस्करी भइरहेको खुलासा भएको छ। भारततिर टोकेको तस्करी हुने गरेको पाइएको हो। छेपारोजस्तै देखिने यो सरिसृप (घस्रेर हिँड्ने) प्रजातिको वन्यजन्तु हो। टोकेको अंग्रेजी नाम टोके गेको र वैज्ञानिक नाम गेको गेको रहेको वन्यजन्तु विज्ञहरू बताउँछन्। उनीहरूका अनुसार टोकेलाई रंग फेर्ने छेपारो भनेर पनि चिनिन्छ। यसले समय समयमा आफ्नो रंग परिवर्तन गरिरहने उनीहरूको भनाइ छ। भारतीय नागरिकलाई बिक्री गर्नका लागि टोके बोकेर हिँड्दै गरेका एक जनालाई प्रहरीले मोरङको कानेपोखरीबाट पक्राउ गरेपछि भारततर्फ यसको तस्करी भइरहेको पत्ता लागेको हो। इलाका प्रहरी कार्यालय पथरीका डीएसपी मोहनविक्रम दाहालका अनुसार मोरङको सुन्दरहरैँचा नगरपालिका११ का ४० का दीपककुमार चौधरीलाई गत शुक्रबार पक्राउ गरिएको हो। चौधरीलाई पूर्वपश्चिम लोकमार्गअन्तर्गत कानेपोखरी गाउँपालिका७ बाट पक्राउ गरिएको जानकारी दाहालले दिए। विशेष सूचनाका आधारमा चौधरीलाई नियन्त्रणमा लिएर पछाडि भिरेको ब्याग खानतलासी गर्दा बरामद भएपछि टोकेको उद्धार गरिएको उनले बताए। चौधरीले प्रयोग गरेको प्रदेश १०२०४४ प ५४७७ नम्बरको मोटरसाइकल पनि प्रहरीले नियन्त्रणमा लिएको थियो। पक्राउ परेका चौधरीसहित उद्धार गरिएको टोकेलाई प्रहरीले आवश्यक अनुसन्धान एवं कारबाहीका लागि सब डिभिजन वन कार्यालय कानेपोखरीको जिम्मा लगाएको छ। टोके अन्तर्राष्ट्रिय बजारमा महँगो मूल्यमा बिक्री हुने वन्यजन्तु रहेको सब डिभिजन वन कार्यालय कानेपोखरीका प्रमुख एवं वन अधिकृत मोहम्मद अलाउद्धिनले बताए। प्रारम्भिक अनुसन्धानबाट टोकेको भारततिर तस्करी हुने गरेको पत्ता लागेको उनको भनाइ छ। अलाउद्धिनका अनुसार भारतको बाटो भएर बंगलादेश हुँदै अन्यत्र तस्करी हुने गरेको बताइन्छ। टोकेको तस्करीमा संलग्न भारतीय नागरिक अतिउल्लास केही वर्षअघि पक्राउसमेत परेका थिए। भारतीयले अन्तर्राष्ट्रिय सञ्जाल नै बनाएर यसको तस्करी गरिरहेको वन्यजन्तु विज्ञहरू बताउँछन्। उनीहरूका अनुसार केही वर्षअघि पूर्वी नेपालबाट यसको तस्करी व्यापक हुने गरेको थियो। बीचमा रोकिएको तस्करी पुनः सुरु भएको पाइएको छ। केही वर्षअघिसम्म पूर्वी नेपालबाट भारततिर यसको तस्करी हुने गरेको रहेछ। तस्करीकै कारण लोप हुने अवस्थामा पुगेको पाइयो, वन कार्यालय स्रोतले भन्यो, कडाइ गर्न थालिएपछि बीचमा रोकिरहेको रहेछ। पछिल्लो समय पुनः तस्करी हुन थालेको हाम्रो विश्लेषण छ। टोके नेपाल, भारत, भुटान, बंगलादेश, फिलिपिन्स, मलेसिया तथा इन्डोनेसियालगायतका केही सीमित देशमा मात्रै पाइने वन अधिकृत अलाउद्धिनको भनाइ छ। टोके लोपोन्मुख एवं संकटापन्न सरिसृप प्रजातिको वन्यजन्तु हो। छेपारोजस्तै देखिन्छ। बढीमा ५ सय ग्रामसम्म यसको तौल हुन्छ, उनी भन्छन्, रातको समयमा सुनजस्तै टल्किन्छ। बेलाबेला रंग परिवर्तन भइरहन्छ। बिना इजाजत पाल्न, बेचबिखन गर्न र ओसारपसार गर्न पाइँदैन। प्रहरीले उद्धार गरेको टोकेको लम्बाई ३५ सेन्टिमिटर र तौल १ सय १० ग्राम रहेको जानकारी अलाउद्धिनले दिए। उनका अनुसार किरा यसको मुख्य आहारा हो। कोशी प्रदेशका ३ वटा जिल्ला सुनसरी, मोरङ र झापाका जंगलमा टोके पाइने गरेको छ। सखुवा (साल) भएको जंगल यसको मुख्य वासस्थान हो, अलाउद्धिन भन्छन्, यदाकदा काठका पुराना घरहरूमा पनि पाइन्छ। तर, धेरै कम संख्यामा। उनका अनुसार नचिन्नेहरूले यसलाई छेपारो नै मान्छन्। पक्राउ परेका चौधरीविरुद्ध संकटापन्न वन्यजन्तु तथा वनस्पति ऐन, २०७३ अनुसार मुद्दा चलाउन अदालतबाट म्याद गरेर अनुसन्धानको बाँकी प्रक्रिया अघि बढाइएको जानकारी उनले दिए। यो मुद्दामा कसुर ठहर भए २ देखि १० वर्षसम्म कैद र १ लाखदेखि ५ लाखसम्म जरिवाना हुने कानुनी व्यवस्था रहेको अलाउद्धिन बताउँछन्। डिभिजन वन कार्यालय मोरङले यसको थप अनुसन्धानको जिम्मा वन अधिकृत अलाउद्धिनलाई नै दिएको छ। अनुसन्धान अधिकृत तोकिएका उनकै नेतृत्वमा वन कर्मचारी र वन विज्ञसहितको टोलीले घटनाको अनुसन्धान गरिरहेको छ। टोकेको ओसारपसार र कारोबारमा संलग्न व्यक्तिलाई ९० दिनसम्म हिरासतमा राखेर अनुसन्धान गर्न सकिने व्यवस्था छ। पक्राउ परेका चौधरीले भने भारत पश्चिमबंगालका रवि दासभन्ने व्यक्तिलाई आफूले बिक्री गर्न लागेको प्रारम्भिक बयान दिएका छन्। टोके लिनलाई कानेपोखरीसम्म म आफैं आउँछु भनेर दासले भनेका थिए। त्यही भएर ल्याइदिएको हुँ। त्यसवापत दासले २० हजार रूपैयाँ दिन्छु भनेका थिए, चौधरीको प्रारम्भिक बयान उद्रित गर्दै वन कार्यालय स्रोतले भन्यो। चौधरीले भारतीय नागरिकलाई २० हजारमा बेच्न खोजेको भने पनि प्रहरीले भने टोके किनबेचका लागि चौधरी र भारतीय नागरिकबीच १६ लाख रूपैयाँमा डिल भएको दाबी गरेको छ। भारतीय नागरिकसँग १६ लाख रूपैयाँमा कुरा मिलेपछि चौधरीले कानेपोखरीसम्म टोके ल्याइदिएको सूचना हामीलाई आएको थियो, प्रहरी स्रोतले भन्यो, भारत पुर्याउँदा तौल र शारीरिक बनावटका आधारमा ८० लाख रूपैयाँसम्ममा किनबेच हुन्छभन्ने सुनियो। प्रहरीका अनुसार टोके किन्न भनेर आएका भारतीय नागरिकलाई भने पक्राउ गर्न सकिएन। वन अधिकृत अलाउद्धिन प्रहरीले उद्धार गरेको टोकेलाई सरकारी वकिल कार्यालयको निर्देशनमा जंगलमा छाडिसकिएको बताउँछन्। टोकेलाई सुरक्षितसाथ वनमा छाडिएको छ, उनले भने, घटनाका सम्बन्धमा विभिन्न कोणबाट गम्भीर ढंगले अनुसन्धान भइरहेको छ। उनका अनुसार टोकेको तस्करी गर्नेलाई फिलिपिन्समा १२ वर्ष जेल सजाय हुने व्यवस्था छ। सबैभन्दा बढी फिलिपिन्सबाट यसको तस्करी हुने गरेको विभिन्न अध्ययनहरूले देखाएको छ। अत्यधिक तस्करीका कारण फिलिपिन्समा टोके लोप हुने अवस्थामा रहेको बताइन्छ। वन अधिकृत अलाउद्धिन टोके पाल्दा सौभाग्यशाली हुने मान्यतासमेत रहेको बताउँछन्। सौभाग्यशाली हुने मान्यताका कारण धनाड्यहरूले घरमा पाल्ने गरेका छन्। तर, बिना इजाजत पाल्न पाइँदैन, उनी भन्छन्, चीनमा क्यान्सरविरुद्धको औषधि बनाउन यसको प्रयोग गर्ने गरिएको बताइन्छ। सुन्दर रहनलाई यसको तेल प्रयोग गरिन्छभन्ने पनि सुनिन्छ। पूर्वी नेपालबाट टोकेको तस्करी हुने गरेका घटना यसअघि पनि सार्वजनिक भएको अलाउद्धिन बताउँछन्।"
स्थानीयले लगाए वडा कार्यालयमा ताला,"सिन्धुपाल्चोक : सिन्धुपाल्चोक इन्द्रावती गाउँपालिका३ को कार्यालयमा स्थानीयले ताला लगाएका छन्। वडा कार्यालयको भवन कहाँ बनाउने भन्ने विषयमा विवाद हुँदा वडाका राजनीतिक दलहरूको सहभागितामा स्थानीयले वडा कार्यालयमा ताला लगाएका हुन्। वडा कार्यालय निर्माणको ठेक्का लागिसक्दा समेत जनप्रतिनिधिले उपयुक्त स्थानको छनोट गर्न नसकेको भन्दै स्थानीय विरोधमा उत्रिएका छन्। जनप्रतिनिधिहरूले वडा कार्यालय खुतुमेडाँडामा बनाउने निर्णय गरेपछि स्थानीय आक्रोशित भएका हुन्। वडा कार्यालय सबैलाई सहज पहुँच हुने र सहजता हुने ठाउँमा हुनुपर्छ, पूर्ववडाध्यक्ष देवप्रसाद बानियाँले भने, वडा कार्यालय बन्नु राम्रो भए पनि स्थानीय नागरिकको अपेक्षाअनुसार नहुनु दुःखको कुरा हो। उनले वडा जनप्रतिनिधिहरूले रोजेको स्थान स्थानीयको लागि पायक नपर्ने बताए। वडा कार्यालय स्थानीयको रोजाइको ठाउँमा हुनुपर्ने उनको धारणा छ। वडा कार्यालय निर्माण गर्ने स्थलको टुंगो नलागेसम्म वडा कार्यालयमा लगाइएको ताला नखोलिने स्थानीय एवं राप्रपाका नेता भूपेन्द्र बानियाँले बताए। स्थानीयलाई पायक पर्ने सतीको माने, लाकुरीको बोट, भन्ज्याङ र पातालमध्ये कुनै एउटा तोक्ने हो भने सर्वदलीय संयन्त्रले सहयोग गर्छ, उनले भने, तर अपायक हुने खुतुमेडाँडामा हामी वडा कार्यालय बनाउन दिँदैनौं। कसैको स्वार्थका कारण आम नागरिकलाई सास्ती भोग्ने वातावरण स्थानीय सरकारले बनाउन नहुने उनले बताए। १ करोड २१ लाख रुपैयाँमा वडा कार्यालय बनाउन ठेक्का सम्झौता भए पनि वडा कार्यालय भवन कहाँ बनाउने भन्ने विवादले कार्यालय बन्ने अनिश्चितता थपिएको छ। वडाध्यक्ष भीमसेन थापाले भने यसअघि नै जग्गा खोजको लागि सर्वदलीय संयन्त्रलाई अधिकार दिए पनि सो संयन्त्रले जग्गा खोज्न नसकेपछि जनप्रतिनिधिले सहजीकरण गरेको बताए। वडा कार्यालय बनाउन पर्याप्त जग्गासहितको उचित ठाउँ नभेटिएपछि खुतुमेडाँडालाई नै वडा कार्यालय कायम गर्ने निर्णय गरिएको हो, उनले भने। वडा कार्यालयका अनुसार गत वर्ष २०८० असोज ६ गते सर्वदलीय संयन्त्र र वडा कार्यालय बीच बैठक बसी ४५ दिनको समय दिएर सर्वदलीय संयन्त्रलाई जग्गा खोज्ने अधिकार दिएको थियो। तर सो समितिले तोकिएको अवधिमा जग्गा खोज्न नसकेपछि आफूहरूले नै जग्गा व्यवस्थापन गर्नु परेको वडाध्यक्ष थापाले बताउँछन्। दिएको अधिकार प्रयोग गरी उपयुक्त स्थानमा वडा कार्यालय निर्माण गर्ने जग्गा उपलब्ध गराउन नसक्ने अनि आफैं वडा कार्यालयमा आएर ताला लगाउने, यो त न्यायसंगत भएन नि, वडाध्यक्ष थापाले भने, भवन निर्माणको लागि ठेक्का लागिसकेको छ, समयमै जग्गा उपलब्ध नगराए भवन बन्दैन। उहाँहरूले जग्गा उपलब्ध नगराएपछि हामीले खुतुमेडाँडामा भवन बनाउने निर्णय गरेका हौं। वडा कार्यालय निर्माण भए सेवा प्रवाह सहज हुने बताउँदै उनले यस कार्यमा स्थानीयलाई सहयोग गर्न आग्रह गरे।"
सिन्धुपाल्चोकको ठूलो छाँगामा क्यानोनिङ र रक क्लाइम्बिङ सुरु,"सिन्धुपाल्चोक : सिन्धुपाल्चोकको बलेफी गाउँपालिका३ चिलाउनेस्थित ठूलो छाँगामा क्यानोनिङ र रक क्लाइम्बिङ सुरु गरिएको छ। बलेफी गाउँपालिकाले साहसिक खेल अन्तर्गत पर्ने क्यानोनिङ र रक क्लाइम्बिङका लागि पहिलो चरणमा ३ लाख ५० हजार रुपैयाँ विनियोजन गरेको थियो। झरनामा आधारभूत पूर्वाधार तयार गर्न सो बजेटबाट काम थालिएको वडा नम्बर ३ का वडाध्यक्ष रितेश तामाङले बताए। पर्यटकीय स्थलका रूपमा सो क्षेत्रलाई विकास गर्ने उद्देश्यले क्यानोनिङ र रक क्लाइम्बिङमा लगानी गरेको गाउँपालिकाले जनाएको छ। ठूलो छाँगामा क्यानोनिङका लागि तीन स्तरको झरना रहेको स्थानीय युवा प्रितम गोले तामाङले बताए। तामाङका अनुसार माथिल्लो झरना करिब ९ मिटरकोमा आधारभूत अर्थात सिकारुलाई सिक्न, बीचको करिब १२ मिटरको झरनामा सिकेर केही जान्नेलाई र तल्लो अर्थात १७ मिटरको तेस्रो झरनामा एडभान्सका लागि उपयुक्त रहेको छ। सो क्षेत्रलाई साहसिक पर्यटनको क्षेत्रका रूपमा विकास गर्न १० युवाहरूलाई क्यानोनिङ र रक क्लाइम्बिङ सम्बन्धी दुई दिने आधारभूत तालिम समेत दिएको छ। गाउँपालिका अध्यक्ष गंगाबहादुर तामाङले बलेफी भित्र यस्तै थुप्रै पर्यटकीय सम्भावनाहरु भएको स्थानहरु रहेकोले ती स्थानहरुलाई प्रवर्द्धन गर्न लागि परेको बताए। उनले बलेफीमा सहासिक खेल र्याफ्टिङसँगै क्यानोनिङ र रक क्लाइम्बिङ पनि थपिएकोमा खुशी व्यक्त गरे। अब यी खेलहरुसँगै सेल्ताप मन्दिर हुँदै ॐ पार्क जोड्ने पर्यटकीय मार्गका लागि पूर्वाधार निर्माणमा स्थानीय सरकार निरन्तर लाग्ने उनको भनाई छ।"
मंगलबार देशका यी स्थानमा हुने छ वर्षा,"काठमाडौं : मंगलबार देशभर साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी र लुम्बिनी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती, गण्डकी, कर्णाली र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ। मंगलबार राति देशभर साधारणतया बदली रहने छ । कोशी,मधेश, बागमती, गण्डकी र लुम्बिनी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश,बागमती, गण्डकी प्रदेशका एकदुई स्थानमा भारी वर्षाको पनि सम्भावना रहेको छ। कोशी, बागमती, गण्डकी र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ।"
प्रसारण लाइनमा विस्तारमा स्थानीयको अवरोध,"जनकपुरधाम : गौशाला नगरपालिका१ रामनगरस्थित उद्योग विद्युत् व्यवस्थापनका लागि विस्तार गरिएको ३३ केभी प्रसारण लाइनमा स्थानीय बासिन्दाले अवरोध गरेका छन्। नगरपालिका१ इटाटारमा स्थापित नेपाल पल्प एन्ड पेपर इन्डस्ट्रिजका लागि विस्तार गर्न लागेको ३३ केभीको लाइनमा रामनगरका स्थानीयवासीले अवरोध गरेका हुन्। बर्दिबास४ माईस्थान गौशाला चोक भएर जंगल हुँदै रामनगर गाउँबाट पेपर मिल्सका लागि ३३ हजार केभीको विद्युत् प्रसारण लाइनले वातवरणीय प्रभाव, शारीरिक जोखिम, वृक्षहरूको कटान तथा जीवजन्तु तथा वन्यजन्तुमा समेत प्रतिकूल प्रभाव पर्ने भएकाले गाउँ बस्तीभन्दा परबाट विद्युत्को तार नलगी गाउँबाटै ल्याउन खोजेपछि स्थानीयले अवरोध सिर्जना गरेको गौशाला नगरपालिकाकी उपप्रमुख रेणुकुमारी महतोले बताइन्। उनले भनिन्, ३३ केभीको विद्युत्को प्रसारण लाइनमुनि घर बनाउन नपाइने, घरको नक्सा पास नहुने तथा लाइनिङ क्षेत्रको जग्गा कौडीको भाउमा परिणत हुने भएकाले गाउँलेले अवरोध गरेका हुन्। गरिब दिन दुःखी बस्ने गाउँघरमा भएको घर र जग्गालाई पनि विद्युतीकरणको नाममा कौडी नबनाउने भएकाले अवरोध गरिएको हो। जसमा मेरो पनि समर्थन छ। विद्युत् प्राधिकरणले बर्दिबासदेखि इटाटार उद्योगसम्म बिजुली लैजान पोल गाडे पनि रामनगर बस्तीमा अवरोधका कारण तार टाँग्न सकेको छैन। बस्ती हुँदै जाने प्रसारण लाइनलाई सार्न माग गर्दै अवरोध पुर्याएपछि गत शनिबार सुरक्षाकर्मी परिचालन गरिएको थियो। बर्दिबासदेखि उद्योगसम्म १३ किलोमिटरमध्ये १० किलोमिटर क्षेत्रमा काम सकिए पनि तीन किलोमिटर क्षेत्रमा अवरोध छ। अवरोधका क्षेत्रमा करिब सय घर पर्ने हुँदा अवरोध भएको वडा नम्बर १ वडाध्यक्ष नवीनकुमार साहले बताए। महोत्तरीका प्रमुख जिल्ला अधिकारी शिवराम गेलालले तार टाँग्ने बेलामा स्थानीयले अवरोध गरेको सूचना पाए पनि विषयवस्तु किन र केका लागि अवरोध भएको बारे आधिकारिक हिसाबले नआएको बताए। उनले भने, यथार्थ के हो ? बुझ्दैछौं, समस्या समाधानतिर लाग्छौं। स्थानीयवासीको स्वास्थ्यमा असर पर्ने भएकाले प्रसारण लाइन अन्तैबाट खोला किनार भएर लैजान भनिएको स्थानीय तथा लोकतान्त्रिक समाजवादी पार्टीका नेता नरेश कुशवाहाले बताए। पूर्वमन्त्री गिरिराजमणि पोखरेलले नांगो तार टाँग्न अवरोध गरेपछि स्थानीयसँग तारलाई बेरेर वा अन्डरग्राउन्ड गरेर लैजाने विकल्पमा पनि छलफल गर्न सकिने बताए। पोखरेलले भने, प्रत्यक्ष रूपमा असर नहुने भए पनि अप्रत्यक्ष रूपमा तारमुनिको जग्गा जग्गाको मूल्यांकन घट्ने, घरजग्गाको नक्सापास नहुने, सुरक्षा जोखिम बढ्ने लगायतको समस्यालाई मध्यनजर गरेर विकल्पको बाटो खोज्नुपर्ने हुन्छ। उद्योग वाणिज्य संघ गौशालाले विद्युत प्रसारण लाइनको अवरोध हटाउन सहयोग गर्न अपिल गरेको छ । गौशालाका अध्यक्ष रामराजा प्रसाद साहले, सिमित व्यक्तिको अवरोधले उद्योग सञ्चालमा अवरोध आपत्तिजनक छ। विद्युत प्रसारण लाइन क्षेत्रमा पर्ने रामनगरका स्थानीयबासी ३३ केभी प्रसारण लाइनले स्वास्थ्यमा नकारात्मक असर पर्ने बताउँछन्। तारबाट निस्कने विकिरणले मानिस र गाईवस्तुलाई भौतिक रूपमा असर पर्ने भनाइ छ। उनीहरूले मर्मत जटिलता बढ्ने, वातावरणीय प्रभाव, प्राविधिक ह्रास, विद्युतीय चुम्कीय विकिरण, शारीरिक जोखिम, रुख वृक्ष कटान, भूमि तथा घर प्रयोगमा प्रभाव, दृश्य प्रदूषण जस्ता क्षेत्रमा प्रभाव पर्ने प्राविधिकहरू बताउँछन्।"
कर्णालीमा तत्काल युवा नीति बन्छ : भण्डारी,"वीरेन्द्रनगर : कर्णाली प्रदेश सरकारका सामाजिक विकास मन्त्री घनश्याम भण्डारीले कर्णाली प्रदेशमा तत्काल युवा नीति ल्याउने बताएका छन्। अन्तर्राष्ट्रिय युवा दिवसका अवसरमा सुर्खेतमा आयोजित कार्यक्रममा बोल्दै मन्त्री भण्डारीले प्रदेशमा युवा नीति आवश्यक भएको भन्दै तत्काल प्रदेश सरकारले युवा नीति ल्याउने बताएका हुन्। उनले प्रदेश सरकारको आन्तरिक आम्दानी कमजोर हुँदा चाहेजस्तो काम गर्न नसके पनि आफ्ना प्रयासहरू भने निरन्तर हुने बताए। उनले भने, हाम्रो प्रदेशको आन्तरिक स्रोत निकै कम छ। संघीय सरकारले दिएको बजेटका आधारमा हामीले नीति बनाउनुपर्ने बाध्यकारी अवस्था छ। तर पनि कर्णालीका लागि हित हुने नीति तथा कार्यक्रम प्रभावकारी रूपमा निर्माण र त्यसको कार्यान्वयन गर्नु आवश्यक छ। सरकार त्यसप्रति गम्भीर रूपमा लागिरहेको छ। उनले यौनिक तथा लैंगिक अल्पसंख्यक, दृष्टिविहीन, अपांगता भएकालगायतका लक्षित वर्गका व्यक्तिहरूको सवाललाई सम्बोधन गर्न प्रादेशिक शिक्षा नीति जरुरी रहेको बताए। उनले भने, प्रदेश शिक्षा नीतिमा कर्णालीका लक्षित समूहका सवालहरू समेटेर तत्काल नीति बनाउनु आवश्यक छ। त्यसका लागि तत्कालै प्रदेश सरकारले नीति ल्याउने तयारी गरिरहेको छ। खेलकुद क्षेत्रको विकासका लागि राष्ट्रिय खेलकुद प्रतियोगिताको लागि प्रदेश सरकारले तयारी गरिरहेको उनले बताए।"
साउनको अन्तिम सोमबार : एक लाख बढीले गरे पशुपतिनाथको दर्शन (फोटो फिचर),"काठमाडौं : आज साउनको अन्तिम सोमबार पशुपतिनाथसहित देशभरका शिवालयमा बिहानैदेखि भक्तजनको घुइँचो लागेको छ। पशुपतिनाथमा बिहान ४ बजेदेखि आएका दर्शनार्थी तथा बोलबम यात्रामा निस्केका एक लाख १५ हजार भक्तजनले दिउँसो १२ बजेभित्र दर्शन गरेको पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए। अन्य दिनको तुलनमा आज दर्शनार्थीको घुइँचो बढेपछि सुरक्षाकर्मी एवं स्वयम्सेवक खटाइएको विकास कोषले जनाएको छ। भक्तजनको सहजताका लागि बिहानैदेखि मन्दिरका चारै ढोका खुला गरिएको छ। दर्शनार्थीका सुरक्षाका लागि स्वयंसेवक परिचालन, दर्शन सहजीकरण, स्वास्थ्य शिविर, खाने पानीलगायत व्यवस्थापन गरिएको प्रवक्ता अधिकारीले बताए। भगवान शिवजीको महिना र बार भएकाले पनि साउनको सोमबार पशुपतिनाथमा भक्तजनको घुइँचो लाग्ने गरेको विकास कोषका सदस्य सचिव डा मिलनकुमार थापाले बताए। थापाका अनुसार आज साउनको अन्तिम सोमबार भएकोले अघिल्ला सोमबारको तुलनामा बढी भक्तजन आएका हुन्। साउनमा पशुपतिनाथमा सुन्दरीजलबाट बोल बम यात्रा गरी जल चढाउने भक्तजनको भीड लाग्ने गर्दछ, उनले भने, आज अन्तिम सोमबार भएकोले बोल बम यात्रा गरी सुन्दरीजलबाट शुद्ध जल ल्याएर पशुपतिनाथमा चढाउने र भारतबाट आएका भक्तजनका कारण घुइँचो बढेको हो। राससका अनु्सार आज काठमाडौँ उपत्यकाका पशुपतिनाथसहित, गोकर्णेश्वर, सन्तानेश्वर, डोलेश्वर, किरातेश्वर, भालेश्वरसहित, काभ्रेपलाञ्चोकको साँगा, तनहुँको देवघाट, म्याग्दीको गलेश्वरलगायतका मन्दिरहरुमा महादेवको पूजा आराधना गर्न भक्तजनहरुको भीड लागको छ। तस्बिर : अभिषेक महर्जन"
धादिङबाट हराएका तीन बालिका बाग्लुङमा भेटिए,"धादिङ : धादिङबेशीबाट गत बुधबारदेखि सम्पर्कविहीन भएका तीनजना बालिका बाग्लुङमा भेटिएका छन् । नीलकण्ठ बालमन्दिर माध्यामिक विद्यालयका कक्षा ९ मा पढ्दै गरेका रोशनी विक, सुशीला तामाङ र अस्मिता गुरुङ बाग्लुङमा भेटिएको जिल्ला प्रहरी कार्यालय धादिङका सूचना अधिकारी एवं प्रहरी नायब उपरीक्षक मकेन्द्रकुमार मिश्रले जानकारी दिए । भोलि बिहानसम्म उनीहरू जिल्लामा आइसक्छन्। बालिकाहरू किन र कसरी त्यहाँ पुगे त्यस विषयमा उनीहरू जिल्ला आएपछि थाहा हुन्छ,'उनले भने। धादिङको सदरमुकाम धादिङबेशीस्थित निलकण्ठ माध्यामिक विद्यालयमा कक्षा ९ मा अध्ययनरत विक गत बुधबार बिहान विद्यालय जान्छु भनी डिँडेकी थिइन् । रोशनी बेलुका घर नफर्किएपछि परिवारले सोधीखोजी सुरू गर्यो । रोशनीका विषयमा सोधीखोजी गर्दा उनीसँगै अन्य दुई बालिका पनि बेपत्ता भएको खुल्यो । तीनैजान कक्षा ९ मा अध्ययनरत हुन्। हराइरहेका किशोरीमध्ये तामाङका बुवा तीर्थ तामाङ साउदीमा प्लास्टिक कम्पनीमा कार्यरत छन्। सुशीला हराएपछि उनको परिवार मर्माहत भएको थियो भने विदेशमा रहेका तीर्थ पनि तनावमा परेका छन् । त्यस्तै, विकका बुवा विष्णु विक पनि वैदेशिक रोजगारीका क्रममा दुवईमा रहेका उनी हालै मात्रै घर आएका थिए । दुई महिनाको विदामा आएका उनी केही दिनपछि मात्रै दुबई फर्किने तयारीमा थिए । तर, अचानक छोरी हराएपछि विष्णु पनि विछिप्त बनेका छन् । त्यस्तै गुरुङका बुवा पनि वैदेशिक रोजगारीमा साउदी अरबमै छन् । छोरी हराएको खबरले अस्मिताका बुवा पनि चिन्तित रहेको परिवारका अन्य सदस्य बताउँछन् ।"
शिक्षा ऐन ल्याउन किन विलम्ब ?,"पेसागत सुरक्षासँगै शिक्षक नियुक्ति, सरुवा, बढुवा लगायतको विषयमा आफ्ना मागहरू राख्दै देशभरका शिक्षकले आन्दोलन गरे। सरकारले नयाँ शिक्षा ऐनमार्फत सबै मागहरू सम्बोधन गर्ने बाचा गयो। तर, अझैसम्म यसप्रति सरकार गम्भीर भएको छैन। विद्यालय तहसम्मको शिक्षाको अधिकार स्थानीय तहलाई दिने र शिक्षक नियुक्ति, सरुवा, बढुवालगायतका कामहरू स्थानीय तहबाटै गर्ने सरकारको तयारी छ,। तर, यसप्रति देशभरका शिक्षकहरू असन्तुष्ट छन्। संघ र प्रदेश सरकारलाई पनि शिक्षाको अधिकार दिनुपर्छ। स्थानीय तहलाई मात्र अधिकार दिँदा शैक्षिक गुणस्तर झनै खस्किने निश्चित छ। तल्लो तहको सरकारमा राजनीति दाउपेच धेरै हुने गरेको छ। शिक्षकहरूलाई काखा र पाखाको राजनीतिले गर्दा समग्र शैक्षिक क्षेत्रमा असर गरेका कैँयन् उदाहरण छन्। स्थानीय तहलाई सबै अधिकार सुम्पनुको साटो संबैधानिक निकायहरू जस्तैः शिक्षक सेवा आयोगबाटै सरकारले शिक्षकहरूको नियुक्ति, सरुवा र बढुवाको व्यवस्था गर्नुपर्छ। हाल शिक्षा ऐन २०२८ अनुसार देशको शिक्षा नीति चलिरहेको छ। २०७३ सालमा संशोधन गरिए पनि त्यसले अहिलेका शिक्षकहरूको मागलाई समेट्न सकेको छैन। नयाँ आएको बजेटले पनि शिक्षकहरूको माग सुनुवाइ भएको छैन। प्रावि तहका शिक्षकहरूको ग्रेड वृद्धि, वर्षौंदेखि पढाइरहेका राहत शिक्षकहरूलाई स्थायी बनाउनेलगायत मागलाई सरकारले सम्बोधन गर्नुपर्छ। स्थानीय तहमा शिक्षाको अधिकार पुगे पनि पर्याप्त जनशक्ति र स्रोत छैन। भएका जनशक्तिहरूको पनि क्षमता विकासमा ध्यान पुगेको छैन। त्यसैले पनि विद्यालय तहको शिक्षाको सबै अधिकार स्थानीय तहलाई मात्र दिनु उचित छैन। सरकारले जुन क्षेत्रलाई सवल र सक्षम बनाउनुपर्ने हो, त्यही क्षेत्रलाई बेवास्ता गरेको देशभरका शिक्षाप्रेमीहरूले महसुस गरेका छन्। (लामिछाने, नेपाल शिक्षक महासंघ लुम्बिनी प्रदेशका अध्यक्ष हुन्।)"
देवी खोलामा नुहाउन गएका बालकको डुबेर मृत्यु,झापा : झापाको भद्रपुर नगरपालिका १ स्थित देवी खोलामा डुबेर एक बालकको मृत्यु भएको छ । डुबेर मृत्यु हुनेमा सोही ठाउँका स्थानीय महेश रसाइलीका ९ वर्षीय छोरा सौरभ रसाइली रहेको जिल्ला प्रहरी कार्यालय झापाले जनाएको छ । आइतबार बेलुका ५ बजे खोलामा खेल्ने क्रममा ती बालक डुबेको अवस्थामा स्थानीयले देखेर उपचारको लागि प्रादेशिक अस्पताल भद्रपुर पुर्याएका थिए । अस्पताल पुर्याउनासाथ चिकित्सकले चेकजाँच गर्दा बालकको मृत्यु भइसकेको प्रहरीले जनाएको छ । शवको कानुनी प्रक्रियापछि पोस्टमार्टमको लागि प्रादेशिक अस्पतालमा राखिएको र घटनाको बारेमा थप अनुसन्धान भइरहेको प्रहरीले जनाएको छ ।
"बझाङका सडक बेहाल, जयपृथ्वी राजमार्ग दैनिक अवरुद्ध","बझाङ : मनसुन भित्रिए यता बझाङको लाइफ लाइनको रूपमा लिइएको जयपृथ्वी राजमार्ग प्रायः दैनिक रूपमा अवरुद्ध हुँदै आएको छ। जयपृथ्वी राजमार्गको छबिसपाथिभेरा १ जालेबगर, बित्थडचिरको देउलेख आसपास र बैतडीका विभिन्न ठाउँमा पहिरो खसिरहन्छ। सडकको दुरावस्था र पहिरोको जोखिमका कारण रात्रिकालीन यात्रा निकै डरलाग्दो हुने गरेको यात्रुको भनाइ छ। गाडी चल्दाचल्दै पहिरो खसेको भिडियो भाइरल बनेको जयपृथ्वी राजमार्गमा दिउँसो पनि ढुक्क भएर यात्रा गर्न सकिने अवस्था नरहेको यातायात व्यवसायी जगदीश बोहरा बताउँछन्। काठमाडौंबाट बझाङ र बझाङबाट काठमाडौं बस सञ्चालन गरिरहेका उनले कैयौंपटक सडकका कारण बाटोमा धोका पाएको अनुभव सुनाए। यस्तै खप्तड यातायात प्रालीका बझाङ काउन्टर प्रमुख नवराज उपाध्यायले पनि सडकको दुरावस्थाका कारण गाडी बिग्रिने र दुर्घटनाको जोखिम निम्तिएको बताए। बझाङको मुख्य राजमार्ग भएर ग्रामीण सडकभन्दा तल्लो स्तरको यात्रा हुने गरेको उनको भनाइ छ। छबिसपाथिभेरा गाउँपालिका१ जालेबगरमा पानी पर्नासाथ गेग्रान बहाब हुने हुँदा बेलाबेला सडक अवरुद्ध हुने गरेको छ। प्रायःजसो सडक अवरुद्ध हुँदा सडक डिभिजन कार्यालय र सम्बन्धित स्थानीय तहलाई सम्पर्कमा ल्याउन कठिन हुने गरेकाले यात्रुले दुख पाइरहेको बझाङका प्रमुख जिल्ला अधिकारी विश्वामित्र कुँइकेलको भनाइ छ। आफूहरूलाई जानकारी हुनासाथ सडक सुचारु गर्न पहल गर्ने गरेको तर टेलिफोन नलाग्ने, जेसीबी, ब्लुडोजर लगायतका साधनमा इन्धन नहुने र टाढा हुने गरेका कारण सडक सञ्चालनमा ल्याउन निकै कठिन हुने गरेको प्रमुख जिल्ला अधिकारी कुँइकेलले बताए। यस्तै, लगातारको बर्सातका कारण चैनपुरताक्लाकोट सडक खण्ड अन्तर्गत कपडेनजिक, भाँडेबगरब्याँसी सडक खण्ड अन्तर्गत शान्ति मावि चौघानपाटा विद्यालयको मुनिपट्टी, बाग्थलाबिजगडा सडकखण्डको बाग्थलाभन्दा एक किलोमिटर अगाडि, डुङ्ग्री मष्टा सडकखण्डको ठाउँठाउँमा, तमैल खप्तडछान्ना सडकखण्डको ठाउँठाउँमा ठूलाठूला पहिरो र खोला बढेकाले आवागमन ठप्प रहेको यातायात व्यवसायीको भनाइ छ। यस समयमा टेलिफोन सम्पर्क र सडक सम्पर्क बिच्छेद हुँदा बिरामी, सुत्केरी महिला र विद्यार्थीलाई समस्या भएको छ। सडक बन्द हुँदा ग्रामीण भेगमा महँगी पनि आकाशिँदा सर्वसाधारण जनता मारमा परेका छन्। स्थानीय तह जोड्ने सडक अवरुद्ध हुँदा पनि स्थानीय तह भने बजेट अभाव र इन्धनको समस्या देखाउँदै पन्छिरहेका छन्। बझाङमा नेपाल टेलिकमको फोन र इन्टरनेट सेवा पनि प्रभावित भएको छ। नेपाल टेलिकमको डडेल्धुराबाट बझाङ जोडिएको फाइबर लाइनअन्तर्गत खोड्पेदेखि चैनपुरबीचको फाइबर श्रीभावरमा ब्रेक हुँदा सेवा आंशिक रूपमा प्रभावित भएको हो। पानी परेर विद्युत् पोल ढल्दा फाइबर ब्रेक भएको हुनसक्ने नेपाल टेलिकम बझाङ शाखाले जनाएको छ। आइतबार बेलुका ६ बजेपछि फाइबर ब्रेक हुँदा बझाङमा फोन गर्दा आवाज नसुनिने, काटिने र इन्टरनेट सेवा नचल्ने समस्या देखिएको छ। डडेल्धुराबाट बझाङ जोडिएको फाइबर लाइन सानो विद्युत् पोल र लामो दुरी भएका कारण समस्या दोहोरिरहेको नेपाल टेलिकम बझाङ शाखा प्रमुख बमबहादुर सिंहले बताए। उनका अनुसार ब्रेक भएको फाइबर जोड्ने प्राविधिक डडेल्धुरा वा अत्तरियाबाट आउनुपर्ने हुँदा सोमबार मात्रै सुचारु हुने सम्भावना छ। फाइबर ब्रेक हुँदा बझाङमा पुरानै रेडियो सिस्टम (वायरलेस) बाट आंशिक रूपमा सेवा प्रदान भइरहेको छ।"
दमकमा पेस्तोल र म्याग्जिनसहित एकजना पक्राउ,"झापा : झापाको दमकमा पेस्तोल र म्याग्जिनसहित एकजना पक्राउ परेका छन् । पक्राउ पर्नेमा दमक नगरपालिका८ निवासी ३६ वर्षीय सञ्जीव गजमेर रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । आज बिहान ३:५५ बजेतिर दमक नगरपालिका ५ बानेश्वर हाइट मार्ग जाने भित्री सडक खण्डमा विशेष सूचनाको आधारमा इलाका प्रहरी कार्यालय दमकबाट खटिएको प्रहरी टोलीले को ३८ प ५६४९ नम्बरको स्कुटरलाई रोकी चेकजाँच गर्दा स्कुटरको अगाडि चाबी लगाउने भागको तल सामान राख्ने खाली ठाउँमा लुकाइछिपाई राखिएको मेडइन इटाली लेखिएको पेस्तोल र दुई थान म्याग्जिन फेला परेको डीएसपी चन्दले बताए । बरामद गरिएको पेस्तोल, म्याग्जिन, स्कुटरसहित गजमेरलाई आवश्यक कारबाहीका लागि इलाका प्रहरी कार्यालय दमकमा राखिएको छ । उनले के प्रयोजनका लागि पेस्तोल बोकेको हो सोबारे प्रहरीले अनुसन्धान गरिरहेको छ ।"
"काठमाडौंबाट धरान जाँदै गरेको बस ट्रकसँग ठोक्कियो, १० जना यात्रु घाइते","चितवन : पूर्वपश्चिम राजमार्गअन्तर्गत चितवनको राप्ती नगरपालिका५ स्थित पम्फा पुलमा बस र ट्रक ठोक्किदा १० यात्रु घाइते भएका छन् । काठमाडौंबाट धरानतर्फ जाँदै गरेको बाप्र ०१००६ख ४७९९ नम्बरको बस र सोही दिशाबाट जाँदै गरेको ना६ख ५९२७ नम्बरको ट्रक आज बिहान ठोक्किदा बसमा सवार १० घाइते भएका हुन् । घाइतेमध्ये सातजनाको अवस्था मध्यम रहेको छ भने तीनजनाको अवस्था सामान्य रहेको जिल्ला प्रहरी कार्यालय चितवनका प्रवक्ता भेषराज रिजालले जानकारी राससलाई जानकारी दिए। घाइतेमध्ये चारजनाको कलेज अफ मेडिकल साइन्सेस शिक्षण अस्पताल भरतपुर र छजनाको एलाइभ हस्पिटल एण्ड ट्रमा सेन्टर भरतपुरमा उपचार भइरहेको छ । प्रहरीले दुवै सवारीसाधन, बसचालक जिल्ला सप्तरी तिरुत गाउँपालिका२ का ४० वर्षीय सन्तोषकुमार यादव र ट्रकचालक रामेछाप साङटार गाउँपालिका२ का ३५ वर्षीय निरकुमार प्रधानलाई नियन्त्रणमा लिएको छ ।"
सुख्खा पहिरोमा परेर एक वृद्धको मृत्यु,बझाङ : बझाङमा सुख्खा पहिरोमा परेर एक वृद्धको मृत्यु भएको छ । केदारस्यूँ गाउँपालिका वडा नम्बर८ सिलङ्गी घर भएका ७१ वर्षीय रामप्रशाद जोशीको आइतबार घर नजिकै खसेको सुख्खा पहिरोमा परेर मृत्यु भएको हो । आइतबार दिउँसो करिब ३ बजे घरमाथिको जंगलमा दाउरा काट्न गएका बेला जोशीलाई एक्कासी खसेको ढुंगासहितको सुख्खा पहिरोले बेपत्ता बनाएको केदारस्यूँ गाउँपालिका८ का वडा अध्यक्ष सुरेश बहादुर जेठाराले जानकारी दिए । आइतबार दिउँसो ३ बजेबाट पहिरोमा परि बेपत्ता भएका जोशीको खोजतलासका क्रममा आज बिहान मात्रै शव फेला परेको हो । उनका छोराहरु भारतमा भएकाले मंगलबार मात्रै उनको अन्त्येष्टी गरिने पारिवारिक स्रोतले जनाएको छ ।
ऐनविपरीत अन्तरपालिका कर उठाउँदै भीमदत्त,"महेन्द्रनगर : कञ्चनपुरको भीमदत्त नगरपालिकाले आर्थिक ऐनविपरीत अन्तरपालिका कर उठाउने गरेको पाइएको छ। भीमदत्त नगरपालिकाबाहेक जिल्लाका अन्य पालिकामा उत्पादन भएर भीमदत्त नगरपालिका४ स्थित सब्जीमण्डीमा आउने तरकारीमा कर उठाउने गरेको पाइएको हो। नगरपालिकाको आर्थिक ऐन, २०८१ मा अन्तरपालिका कर संकलनसम्बन्धी कुनै व्यवस्था छैन। तर, पालिकाले आफ्नै आर्थिक ऐनविपरीत किसानबाट तरकारीमा कर उठाउने गरेको छ। नगरपालिकाले आर्थिक ऐनविपरीत कर उठाउन थालेपछि यहाँका स्थानीय व्यवसायीहरूले विरोध जनाएका छन्। सब्जीमण्डीका व्यवसायी तर्कराज भट्टले यहाँका बेदकोट, शुक्लाफाँटा र कृष्णपुर नगरपालिकामा उत्पादन भएर बिक्रीका लागि भीमदत्तमा आउने तरकारीमा नगरपालिकाले कर उठाउने गरेको जानकारी दिए। पालिकाले बाहिरबाट उत्पादन भएर भीमदत्त नगरपालिका४ स्थित सब्जीमण्डीमा आउने तरकारीमा कर उठाउने गरेको छ, भट्टले भने, भारतबाट आउने तरकारी र अन्य सरसफाइको कर नगरपालिकालाई हामी तिरिनै राखेका छौं। अहिले स्थानीय तरकारीमा समेत पालिकाले कर उठाउन थालेको छ। उनले स्थानीय उत्पादनमा समेत कर उठाउने थालेपछि किसानहरू मार्कामा परेको बताए। उनका अनुसार नगरपालिकाले जिल्लाको बेदकोट, शुक्लाफाँटा र कृष्णपुर नगरपालिकामा उत्पादन भएर बिक्रीका लागि सब्जीमण्डीमा आउने तरकारीमा नगरपालिकाले ठेक्कामार्फत सब्जीमण्डीमा कर उठाउँदै आएको छ। सब्जीमण्डी व्यवसायी संघका अध्यक्ष विशाल सोनारले भीमदत्त नगरपालिकाले स्थानीय उत्पादनमा समेत कर संकलन गर्न थालेको बताए। स्थानीय उत्पादनमा कर उठाउने व्यवस्था कहीँ छैन। नगरपालिकाको आर्थिक ऐनमा पनि छैन, उनले भने, पालिकाले ऐनविपरीत कर संकलन गरेर व्यवसायी र किसानलाई दुःख दिने गरेको छ। उनले कृषिप्रधान देशमा स्थानीय उत्पादनमा कर लाग्नु दुःखद् भएको बताए। सरकारले त स्थानीय उत्पादन अन्य देशमा निर्यात गर्दा पनि कर छुट दिन्छ, उनले भने, यहाँ नगरपालिकाले स्थानीय उत्पादनमा समेत कर उठाउन थालेको छ। नगरपालिकाले किसानलाई प्रोत्साहन गर्नुको साटो कर माथि कर संकलन गरिरहेको उनले बताए। भीमदत्त नगरपालिकाको आर्थिक ऐन, २०८१ मा अन्तरपालिका कर संकलनका सम्बन्धमा कुनै व्यवस्था गरेको छैन। पालिकाको आर्थिक ऐनको दफा २० को उपदफा १ सँग सम्बन्धित कृषि तथा पशुजन्य वस्तुको व्यावसायिक कारोबारमा लाग्ने करसम्बन्धी व्यवस्था गरेको छ। जसमा कृषि तथा पशुपन्छीमा आधारित व्यावसायिक कारोबारको अनुमति तथा त्यस्तो व्यवसायी कारोबारमा लाग्ने कर भारतलगायत अन्य मुलुकबाट आयात हुने तरकारी तथा फलफूल माछा तथा मासुजन्यमा कर लाग्ने उल्लेख छ। ऐनमा भारतलगायत अन्य मुलुकबाट आयात हुने तरकारीमा मात्रै कर लाग्ने कानुनी व्यवस्था रहे पनि भीमदत्त नगरपालिकाले आर्थिक ऐनविपरीत कर संकलन गरिरहेको छ। स्थानीय उत्पादनलाई प्रोत्साहन गरी बजारीकरण गर्नुको सट्टा भीमदत्त नगरपालिकाले आर्थिक ऐनविपरीत अन्य नगरपालिकामा उत्पादन भएको तरकारीमा समेत अवैधानिक रूपमा कर उठाउन थालेको छ। नेपालको संविधानमै अन्तरपालिका र प्रदेशका कुनै किसिमको कर संकलन गर्न नपाउने व्यवस्था गरेको छ। नेपालको संविधानको अन्तरप्रदेश व्यापार सम्बन्धमा एक प्रदेश वा स्थानीय तहबाट अर्को प्रदेश वा स्थानीय तहको क्षेत्रमा हुने वस्तुको ढुवानी वा सेवाको विस्तार वा कुनै प्रदेश वा स्थानीय तहको क्षेत्रमा हुने वस्तुको ढुवानी वा सेवाको विस्तारमा कुनै किसिमको बाधा अवरोध गर्न वा कुनै कर, शुल्क, दस्तुर वा महसुल लगाउन वा त्यस्तो सेवा वा वस्तुको ढुवानी वा विस्तारमा कुनै किसिमको भेदभाव गर्न पाइने छैन भनी व्यवस्था गरेको छ। तर नगरपालिकाले संविधानमा भएको व्यवस्था र आफ्नै आर्थिक ऐनविपरीत ठेक्कामार्फत कर संकलन गरिरहेको छ। तर भीमदत्त नगरपालिकाले भने नगरपालिकाको आर्थिक ऐनअनुसार नै ठेक्कामार्फत कर उठाएको दाबी गरेको छ। नगरपालिकाका सूचना अधिकारी हरिसिंह धामीले आर्थिक ऐनअनुसार बाहिरबाट आउने तरकारीमा सेवा शुल्क लिने व्यवस्थाबमोजिम ठेक्कामार्फत सेवा शुल्क उठाएको बताए। बाहिरबाट आउने तरकारीमा प्रतिकिलो ३० पैसाका दरले सेवा शुल्कबाट लिने नगरपालिकाले आर्थिक ऐनमा व्यवस्था गरेको छ, धामीले भने, नगरपालिकाले निर्धारण गरेबमोजिम नै पालिकाले ठेक्कामार्फत शुल्क उठाएको छ। उनले पालिकाभित्र उत्पादन हुने तरकारीमा भने कर नलाग्ने बताए। भीमदत्त नगरपालिकाले सब्जीमण्डी क्षेत्रमा कर संकलनका लागि रु ३६ लाखमा राखी कन्स्ट्रक्सनसँग ठेक्का सम्झौता गरेको छ।"
प्रतिबन्धित नोटसहित कारमा सवार दुई भारतीय पक्राउ,"झापा : झापाको कचनकवलमा सशस्त्र प्रहरीले स्रोत नखुलेको प्रतिबन्धित भारतीय नोटसहित कारमा सवारमा दुई जना भारतीय नागरिकलाई नियन्त्रणमा लिएको छ । सशस्त्र प्रहरी बोर्डर आउट पोस्ट केचनाबाट खटिएको टोलीले आइतबार दिउँसो साढे ३ बजेको समयमा भारतबाट नेपाल प्रवेश गरेका डब्लुबी ७४ बिएच १६४३ नम्बरको इनोभा कारलाई कचनकवल सीमा क्षेत्रमा रोकेर चेकजाँच गरेका थिए। सशस्त्रले कारबाट प्रतिबन्धित भारतीय नोट २ लाख ४ हजार ५ सय रुपैयाँ बरामद गरेको थियो। भारतीय नोटसहित कारमा सवारमा बिहार राज्य किशनगन्ज जिल्ला तात्पुवा ग्राम पञ्चायत ७ बेलायतिबारीका ३२ को वर्षीय महोमद शमिम अख्तर र तात्पुवा ग्राम पञ्चायत ८ कादोगाँउका ३६ वर्षीय परेश कुमार सिंहलाई नियन्त्रणमा लिएको सशस्त्र प्रहरी बलका डीएसपी तथा सूचना अधिकारी उपरीक्षक सुमन पोखरेलले जानकारी दिए। सशस्त्रले अख्तरको साथबाट ५ सय दरको ३ सय थान र सिंहको साथबाट ५ सय दरको १०९ थान भारतीय नोट फेला पारेको थियो। उनीहरूलाई नगद, तीन थान मोबाइल र कारसहित आवश्यक कारबाहीका लागि राजश्व अनुसन्धान कार्यालय इटहरी बुझाइसकेको डीएसपी पोखरेलले बताए।"
टयाक्टर दुर्घटनामा घाइते भएका चालकको मृत्यु,स्याङ्जा : चापाकोट नगरपालिका१० बारीकुनामा ट्याक्टर ठोक्किदा चालक महेन्द्र दमाईको मृत्यु भएको छ। बायोडाँडास्थित भित्रि सडकखण्डमा माटो लिइ आउने क्रममा लु ४ त २२१ नम्बरको टयाक्टर सडकको भित्तामा ठोक्किर घाइते भएका चालक दमाईको उपचारका क्रममा आइतबार साँझ मृत्यु भएको प्रहरीले जनाएको छ। पाल्पा रामपुर नगरपालिका४ देवीस्थान घर भई हाल स्याङ्जा चापाकोट १० बोटेटारमा बस्दै आएका २८ वर्षीय दमाईको उपचारको क्रममा चापाकोट अस्पताल मृत्यु भएको प्रहरी निरीक्षक उमेशलाल श्रेष्ठले जानकारी दिए। घटनाको बारेको थप अनुसन्धान भइरहेको प्रहरीले जनाएको छ।
जंगली च्याउ खाँदा गुल्मीमा आठ जना बिरामी,"गुल्मी : रेसुंगा सामुदायिक वनबाट टिपेर ल्याएको जङ्गली च्याउ खाँदा गुल्मीमा आठजना बिरामी परेका छन्।आइतबार साँझ खाना खाएपछि एकै परिवारका सात र एक आफन्त गरी आठजना बिरामी परेका हुन्। जिल्लाको रेसुंगा नगरपालिका ८ स्थित खानीगाउँका टोपबहादुर थापा श्रीसका एकै परिवारका सात र एक आफन्त गरी आठजना बिरामी परेको जिल्ला प्रहरी कार्यालय गुल्मीले जनाएको छ। जङ्गली विषालु च्याउ खाएर रेसुंगा नगरपालिका ८ स्थित खानीगाउँ बस्ने ६५ वर्षीय टोमबहादुर थापा,उनीकी श्रीमती ६२ वर्षीया दिलकुमारी श्रीश, छोरा २९ वर्षीय विकास थापा, नातिनी १० वर्षीया दिपदिका थापा, १२ वर्षीया विनीषा थापा,छोरीहरू ४२ वर्षीया सिर्जना काउछा र ३९ वर्षीया गीता थापा बिरामी भएको जिल्ला प्रहरी कार्यालय गुल्मीका प्रहरी निरीक्षक रामकुमार केसीले जानकारी दिए। टोमबहादुर थापाको जेठो ज्वाइ ओसन काउछाले आइतबार दिउँसो रेसुंगा सामुदायिक वनबाट डल्ले च्याउ ल्याएका थिए। बेलुका पकाएर खाएलगत्तै उनीहरू बिरामी परेको प्रहरी जनाएको छ। बिरामीहरूलाई गुल्मी अस्पताल तम्घासमा सामान्य उपचारपछि थप उपचारको लागि लुम्बिनी मेडिकल कलेज प्रभास पाल्पा लगिएको छ। अहिले बिरामी सबैको अवस्था सामान्य रहेको प्रहरीले जनाएको छ।"
"किम्ची फास्टफुडको पिउने पानीमा अखाद्य वस्तु, महानगरले तिरायो २ लाख रुपैयाँ जरिवाना","रेष्टुरेन्टबाट बिक्री भइरहेको पानी काठमाडौंको टोखा नगरपालिका वडा नं ८ बाट उत्पादन भएको सिटी मिनरल वाटर एण्ड वेवरेज प्रालि ले उत्पादन गरेको इको ब्राण्डको पानी हो। काठमाडौं : काठमाडौं महानगरपालिकाले अनामनगरमा रहेको किम्ची रेष्टुरेन्ट एण्ड फास्ट फूडलाई २ लाख जरिवाना गर्ने निर्णय गरेको छ। गएको शुक्रबार रेष्टुरेन्टको हलमा महानगरपालिकाले विवाद व्यवस्थापनमा वडा कार्यालयको भूमिका विषायक अभिमुखीकरण कार्यक्रम सञ्चालन गरिरहेको थियो। कार्यक्रममा महिला सञ्जालका संयोजक, वडा सदस्य, वडा सचिव र न्यायिक सहजकर्ता सहभागी थिए। कार्यक्रमस्थलमा सिल गरेको प्रशोधित पानी बोतल खोलेर गिलासमा खन्याएर पिउन थालेपछि वडा नं ११ का वडा सदस्य यशोमती परियारले पानीमा कीरा सल्बलाएको देखिन्। कार्यक्रममा उपस्थित महानगरपालिकाका उपप्रमुख सुनिता डंगोललाई उक्त पानीको बोतल देखाइयो। अनुगमन समितिका संयोजकसमेत रहेकी उपप्रमुख डंगोलले दुषित पानी बिक्री गर्नेलाई तत्काल कारबाही गर्न र कार्यक्रम तत्काल स्थगित गर्न निर्देशन दिएकी थिइन्। त्यसपछि कार्यक्रम रोकिएको थियो। पानीजन्य संक्रमणका जोखिम रहेको अवस्थामा सिल बोतलभित्र अखाद्य वस्तु देखिनु चरम लापरबाही हो। महानगरपालिकाले खानेकुरा तथा पिउने पानीको स्वच्छतामा लापरबाही नगर्न व्यवसायीहरुलाई अनुरोध गर्दै आएको छ। उपप्रमुख डंगोलले भनिन्, अनुरोधलाई अटेर गर्नेहरुलाई कानुनी कारवाही गर्नुको विकल्प छैन। डंगोलको निर्देशनपश्चात अनुगमन टोली तत्काल रेष्टुरेन्टमा पुगेर नमूना संकलन गरेको थियो। यति प्रक्रिया सकिँदा कार्यालय समय समेत सकिएकाले त्यस दिन कारबाहीको निर्णय हुन सकेको थिए। आइतबार दुषित पानी बिक्री गर्नेलाई २ लाख जरिवाना गर्ने निर्णय भएको हो। रेष्टुरेन्टबाट बिक्री भइरहेको पानी काठमाडौंको टोखा नगरपालिका वडा नं ८ बाट उत्पादन भएको सिटी मिनरल वाटर एण्ड वेवरेज प्रालि ले उत्पादन गरेको इको ब्राण्डको पानी हो। खाद्य स्वच्छता कायम गर्न नसक्दा महानगरपालिकाले यस अघि आफ्नै कार्यालयमा सञ्चालन भएको क्यान्टिनलाई २ पटक जरिवाना तिराएको थियो।"
साउनको अन्तिम सोमबार : सिद्धेश्वर शिवालयमा भक्तजनको घुइँचो,"अर्घाखाँची : अर्घाखाँचीको भक्तिटोला चुत्राबेसीमा रहेको सिद्धेश्वर शिवालयमा साउनको अन्तिम सोमबार आज बिहानैदेखि भक्तजनको भीड बढेको छ । दैनिकरुपमा वैदिक विधिपूर्वक विशेष पूजाआजा भइरहेको यस मन्दिरमा साउनको सोमबार रुद्री तथा शिवजीको विशेष पुजाआजाहुँदै आएको मन्दिरका पुजारी पण्डित सुमन्त प्रसाद पोख्रेलले बताए। पवित्र महिना साउन र त्यसमा पनि सोमबार छुट्टै विशेषता रहन्छ । साउने सोमबारका दिन भगवान् शिवको विशेष पूजाआराधना गर्ने परम्परा छ । ज्योतिषशास्त्रअनुसार सोमबारको स्वामी भगवान् शिव भएकाले यो दिनको शिवोपासना विशेष मानिन्छ । अझ यो महिनाको सोमबार गरिने शिवको व्रत पूजा विशेष फलदायी हुने मान्यता छ । सोमबारको व्रतको प्रभावले पार्वतीले महादेव स्वामी पाएको धार्मिक मान्यता रहेको छ । ऐतिहासिक, धार्मिक तथा पर्यटकीय महत्व बोकेको सुन्दर प्राकृतिक मनोरमस्थल सिद्धेश्वर शिवालय मन्दिरमा स्फटिकको शिवलिङ्ग राखि दैनिक वैदिक विधि पूर्वक पूजा आजा गरिँदै आएको मन्दिरका संरक्षक नारायण प्रसाद खनालले बताएका छन् । सूर्य दक्षिणायनपछि विशेष चार्डपर्वको सुरुवातको संकेत गर्ने पूर्वीय संस्कृतिमा साउने सोमबार आफैमा विशेष महत्वको महिना हो । सोमबार शिवको पूजाआजा गर्दा मनोकांक्षा पूरा हुने विश्वासका साथ बिहानैदेखि भक्तजनहरू मन्दिरमा पूजाआजा गरिरहेका छन् ।"
"आज साउनको अन्तिम सोमबार, पशुपतिनाथसहित शिवालयमा भक्तजनको घुइँचो","काठमाडौं : पशुपतिनाथ मन्दिरसहित देशभरका शिवालयमा बिहानैदेखि दर्शनार्थीको घुइँचो लागेको छ । काठमाडौंको पशुपतिनाथमा आज बिहानैदेखि दर्शनार्थीको घुइँचो लागेको हो । साउने सोमबारको पूजाआजा गर्न आएका दर्शनार्थी तथा बोलबम यात्रामा निस्केकाहरूका लागि बिहानदेखि नै मन्दिरमा सहज रूपमा दर्शनको व्यवस्था मिलाएको पशुपति क्षेत्र विकास कोषले जनाएको छ । दर्शनार्थीका लागि सुरक्षा, स्वयंसेवक परिचालन, दर्शन व्यवस्थापन, स्वास्थ्य शिविर, खानेपानीलगायत व्यवस्थापन मिलाइएको छ । साउन महिना र सोमबार भगवान् शिवजीको महिना र बार भएकाले पनि यस अवसरमा पशुपतिनाथ मन्दिरमा धेरै भक्तजनको घुइँचो लाग्ने गर्दछ । साउनमा पशुपतिनाथ मन्दिरमा सुन्दरीजलबाट बोलबम यात्रा गरी जल चढाउने भक्तजनको पनि घुइँचो लाग्ने गर्दछ । यसैगरी आज काठमाडौं उपत्यकामा पशुपतिनाथसहित, गोकर्णेश्वर, सन्तानेश्वर, डोलेश्वर, किरातेश्वर, भालेश्वरसहित, काभ्रेपलाञ्चोकको साँगा, तनहुँको देवघाट, म्याग्दीको गलेश्वरलगायत शिवालयमा भक्तजनले बिहानैदेखि स्नान गरी महादेवको पूजा आराधन गरिरहेका छन् । रासस"
