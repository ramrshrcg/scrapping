शीर्षक,विवरण
मंगलबार देशका यी स्थानमा हुने छ वर्षा,"काठमाडौं : मंगलबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा र बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी, कर्णाली र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ। मंगलबार राति देशभर आंशिकदेखि साधारणतया बदली रहने छ। कोशी, मधेश, बागमती र गण्डकी प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती, गण्डकी र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ।"
अनशन बस्ने पूर्वमुख्यमन्त्री केदार कार्कीको घोषणा,"विराटनगर : कोशी प्रदेशका पूर्वमुख्यमन्त्री केदार कार्कीले अनशन बस्ने घोषणा गरेका छन्। उनको घोषणाले राजनीतिक वृत्तमा तरंग उत्पन्न भएको छ। १० वर्षमुनिका बालबालिकाको उपचार निःशुल्क हुनुपर्ने लगायतका माग राख्दै मंगलबार दिउँसोबाट अनशन सुरु गर्ने भएका हुन्। नेपाल प्रेस युनियन मोरङले सोमबार विराटनगरमा आयोजना गरेको पत्रकार सम्मेलनमा बोल्दै कार्कीले दिउँसो ४ बजेबाट आफू अनशन बस्ने जानकारी दिए। उनले १० वर्षमुनिका बालबालिकाका लागि विशिष्टिकृत सेवासहितको निःशुल्क उपचार हुनुपर्ने, बजेटमा २५ लाख रुपैयाँभन्दा कमका योजना नराख्ने नीति, शैलजा आचार्य हृदयरोग उपचार केन्द्र पूर्णरूपमा सञ्चालन, महिला स्वयंसेविकालाई प्रोत्साहन भत्ता, घ्यू तथा धुलो दूधको निर्यातमा प्रोत्साहन रकमको व्यवस्था, केशलिया करिडोरको विकास, कृषि र प्राविधिक शिक्षाका विद्यार्थीलाई छात्रवृत्ति, जनावरमैत्री जंगल कार्यक्रम सरकारको प्राथमिकतामा राख्न माग गर्दै आएका छन्। यी कार्यक्रमलाई कार्की आफू मुख्यमन्त्री हुँदा सुरु गरेका थिए। अधिकांश कार्यक्रम विवादित पनि भए। नेपाली कांग्रेसका प्रदेशसभा सदस्यसमेत रहेका पूर्वमुख्यमन्त्री कार्कीले विराटनगरस्थित प्रदेशसभा भवनअगाडि अनशन बस्ने बताएका छन्। प्रदेश सरकारले भने कार्कीले सुरु गर्न लागेको अनशनको औचित्य नभएको दाबी गरेको छ। सरकारले भने १० वर्ष मुनिका बालबालिकाका निःशुल्क उपचार कार्यक्रमका लागि ४ करोड २९ लाख रुपैयाँ बजेट छुट्याइएको जनाएको छ। प्रदेश मातहतका अस्पतालमा बालबालिकाको निःशुल्क उपचार गर्ने गरी सरकारले बजेट छुट्याएको हो। तर, प्रदेश तहका सरकारी अस्पतालमा विशिष्टिकृत सेवा छैन। पूर्वमुख्यमन्त्री कार्कीले विशिष्टिकृत सेवा भएको अस्पतालहरूमा निःशुल्क उपचार हुनुपर्ने माग गर्दै आएका छन्। प्रदेश सरकारका आर्थिक मामिला तथा योजनामन्त्री रामबहादुर मगर पूर्वमुख्यमन्त्री कार्कीले उठाएका कार्यक्रमलाई वर्तमान सरकारले निरन्तरता दिइरहेको बताउँछन्। कार्कीको आन्दोलनको औचित्य छैन, उनले भने, त्यो आन्दोलनले वर्तमान सरकार र नेपाली कांग्रेससँगको सम्बन्धमा कुनै असर गर्दैन। कार्कीकै दल कांग्रेसले पनि उनको अनशनलाई व्यक्तिगत भनेको। दलका उपनेता हिमाल कार्कीले अनशन व्यक्तिगत भएको बताए। यस विषयमा संसदीय दल र पार्टीलाई पनि जानकारी चैं गराउनु भएको छ, उनले भने, पार्टीको आधिकारिक धारणा मंगलबार सार्वजनिक गर्छौं।"
गठबन्धनको राजनीति गर्नु भनेको बिपीको सिद्धान्तलाई अपमान गर्नु हो : गगन थापा,"काठमाडौं : नेपाली कांग्रेसका महामन्त्री गगनकुमार थापाले कांग्रेस सुद्धीकरणको बाटोमा हिंडेको बताएका छन्। बिपी जन्मजयन्तीको अवसरमा चितवनमा आयोजित कार्यक्रममा उनले निर्वाचनमा गठबन्धन नगर्ने एकमतको निर्णय महासमितिको बैठकबाट भइसकेको बताए। उनले निर्वाचन हारियो भने सबै कुरा सकिन्छ भन्ने सोच कांग्रेसले त्याग्नुपर्ने बताए। 'कांग्रेसले निर्वाचन पटकपटक लड्छ। निर्वाचन जित्ने आकांक्षा पनि राख्छ। जित्ने प्रयत्न पनि गर्छ। तर, त्यो निर्वाचन जितिन्छ कि हारिन्छ भन्ने लोभले आफ्नो चुनाव चिन्ह छाड्दैन,' उनलेभ ने। रुखबाहेक अर्को चुनाव चिन्हको भारी बोक्दैन भन्ने संकलप महासमिति बैठकले सच्चाएको उनको भनाइ छ। उनले गठबन्धनको राजनीतिले बिपीको विचारलाई अपहेलना गरेको बताए। उनले बिपीको बाटोबाट नबरालिन र गठबन्धनको राजनीति त्याग्न आग्रह गरे। निर्वाचन जित्ने वा नजित्नेसँग बिपीको विचारलाई तुलना गर्न नसकिने उनले बताए। महामन्त्री थापाले चिर्वाचन जितेर सरकारमा पुग्नुमात्रै सबैथोक नभएको समेत बताए। 'निर्वाचन जित्नका लागि जोसँग मिलेपनि हुन्छ। जे गरे पनि हुन्छ। अर्काको पार्टीको चुनाव चिन्ह बोकेर हिंडे पनि हुन्छ भन्ने निष्कर्षमा पुग्नु भनेको बिपीको विचारबाट बरालिनु हो,' उनले भने। उनले गठबन्धनको राजनीति कांग्रेसको आधरभूत चरित्र, स्वभाव, आस्था र विचारसँग नमिल्ने बताए।"
"पौडी खेल्न गएका भद्रपुरका एक युवकको मृत्यु, अर्का बेपत्ता",झापा : झापाको शिवसताक्षी नगरपालिका१० स्थित दोमुखामा पौडी खेल्न गएका भद्रपुरका एक युवकको मृत्यु भएको छ। अर्को एक युवक बेपत्ता भएका छन्। मृत्यु हुनेमा भद्रपुर नगरपालिका ५ का १५ वर्षीय फिरोज शेख रहेको जिल्ला प्रहरी कार्यालय झापाले जनाएको छ। त्यस्तै भद्रपुर ५ कै १५ वर्षीय उज्ज्वल राई बेपत्ता भएका छन्। उनको खोजी कार्य भइरहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। भद्रपुर माध्यमिक विद्यालय कक्षा १० अध्ययनरत उनीहरू दुईसहित चार जना साथी पौडी खेल्न दोमुखा गएका थिए। सोमबार दिउँसो २ बजेदेखि दोमुखाको ड्याममा पौडी खेल्न पसेका चारमध्ये दुईजना बेपत्ता भएका थिए। दुईजना निस्किन सफल भए। त्यसमध्ये शेखको शव भेटिएको डीएसपी चन्दले बताए। राईको खोजीका लागि प्रहरी परिचालन गरिएको उनको भनाई छ।
कुहिनो प्रत्यारोपणले ५० वर्षपछि सोझियो हात,"चितवन : ५६ वर्षीय रामसुन्दर जोशीका कुहिनाको समस्याले हात सिधा थिएन। पाँच वर्षको हुँदा हड्डीमा क्षयरोग लागेका कारण कुहिनोमा समस्या थियो। भरतपुर १० का जोशीले जीवनमा हाँत सोझिने कल्पनै गरेका थिएनन्। ५० वर्षपछि उनको हात सिधा भएपछि उनको खुसीको सीमा छैन। वर्षौंदेखि हात खुम्च्याएर हिँडेका जोशीको कुहिनोको प्रत्यारोपण गरेपछि हात सिधा भएको छ। भरतपुरको एलाइभ हस्पिटल एण्ड ट्रमा सेन्टरमा कुहिनोको जोर्नी प्रत्यारोपण गरेपछि उनी हर्षित छन्। एक साता अघि उनको कुहिनो प्रत्यारोपण गरिएको हो। उपचार नै असम्भव भनेर बसेका जोशीलाई नियमित उपचार गराउने क्रममा अस्पतालका चिकित्सकले प्रत्यारोपणको सुझाव दिएका थिए। हुँदैन भनेर बसेका उनको बाङ्गिएको हात सोझिएको छ। हातको कारण दैनिकीमा हुने कठिनाइ अब सहज हुने उनले बताए। हात सोझो नहुनुको पीडा मैले ५० वर्ष भोगेँ। अहिले हातबाट काँडा निकालेको जस्तो भएको छ, जोशीले भने, लुगा लगाउन पनि सक्दिनथें। हात छोप्नकै लागि लामो बाउला भएको सर्ट लगाउथेँ। अब सबै काम गर्नसक्छु झैँ भएको छ। हात सोझो नभएकै कारण त्यसलाई छोप्न उनले सधैं लामो बाउलाको सर्ट लगाउथे। पहिलो पटक श्रीमानलाई टिसर्टमा देख्दा निर्मला जोशीको खुसीको सिमा थिएन। हात छोप्नकै लागि सर्ट लगाउने बाध्यता थियो। विवाह गरेको ३० वर्ष भयो। पहिलोपल्ट उहाँले टिसर्ट लगाउनुभयो। साह्रै खुसी छौ, उनले भनिन्, हामीले त हात सोझिन्छ भन्ने कल्पनै गरेका थिएनौं। परिवारमा ठूलो खुसी फर्किएको छ। एलाइभमा गरिएको कुहिनाको जोर्नी प्रत्यारोपण राजधानी बाहिरको पहिलो भएको अस्पतालको दाबी छ। केही महिना पहिले काठमाडौंको बिएण्ड बि अस्पतालमा पहिलोपटक कुहिनाको जोर्नी प्रत्यारोपण भएको थियो। अस्पतालका प्रमुख एवम् वरिष्ठ हाडजोर्नी तथा नसारोग विशेषज्ञ डाप्रमोद लामिछाने, अस्पतालका हाडजोर्नी तथा नसारोग विशेषज्ञ डा अनिल भट्टराई, डा सन्तोष कुँवरको टोलीले सफल शल्यक्रिया गरेको हो। जोर्नी खिइएर कुरकुरे हड्डी एक आपसमा टाँसिएर जाम भएको थियो। पचास वर्षदेखि कडा भएर जाम भएको भागलाई हामीले चार घण्टामा विस्तारै विस्तारै सहज बनायौं, वरिष्ठ हाडजोर्नी तथा नसारोग विशेषज्ञ डा अनिल भट्टराईले भने, उहाँको अवस्थाले गर्दा हामीलाई निकै चुनौती थियो। अहिले सहज भएको छ। यसलाई अस्पतालले ठुलो सफलता मानेको डालामिछानेले बताए। कुहिनाको प्रत्यारोपण प्रविधिको कारण अलि जटिल हुन्छ। अन्तर्राष्ट्रिय अभ्यास हेर्दा पनि कुहिनोंको जोर्नी प्रत्यारोपण जटिल र अरु जोर्नी प्रत्यारोपणको तुलनामा निकै कम भएको छ, डा लामिछानेले भने, हामीले पाएको यो सफलताले कुहिनोको जोर्नी प्रत्यारोपण सहज भएको छ।"
कोशीमा विषयगत समितिका सभापति चयन गरिँदै,"विराटनगर : प्रदेशसभा निर्वाचन सम्पन्न भएको झन्डै २ वर्ष पुग्न लाग्दा कोशी प्रदेशमा संसदीय समितिका सभापति चयन गर्ने अन्तिम तयारी भइरहेको छ। संसद (प्रदेशसभा)को विषयगत समितिहरूले भदौ २८ गते शुक्रबार सभापति पाउने लगभग पक्कापक्की जस्तै भएको हो। सभामुख अम्बरबहादुर विष्टले प्रदेशसभाको दोस्रो कार्यकाल सुरु भएको २१ महिनापछि सभापति चयन हुने चरणमा पुगिएको बताए। २०७९ मंसिर ४ गते सम्पन्न प्रदेशसभाको निर्वाचनपछि संसदको पहिलो बैठक २०७९ पुस १७ गते बसेको थियो। त्यसको झन्डै १ वर्षपछि २०८० कात्तिक २० गते संसदीय समितिका सदस्य छानिएका थिए। सभापति चयन भने अहिलेसम्म हुन सकेको छैन। सभामुख विष्टले भदौ २८ गते सभापति छनोट गरिने जानकारी दिए। प्रदेशसभा सचिवालयले त्यही अनुसार तयारी गरेको छ। २८ गते सभापति छानेर सोही दिन शपथ गराउने सहमति भएको बताइएको छ। कोशी प्रदेशसभामा न्याय प्रशासन तथा विधायन समिति, सुशासन तथा योजना समिति, अर्थ समिति, सार्वजनिक लेखा समिति, सामाजिक विकास समिति, उद्योग पर्यटन तथा वातावरण समिति र प्राकृतिक स्रोत तथा पूर्वाधार गरेर ७ वटा समिति छन्। तीमध्ये संसदको सबैभन्दा ठूलो दल नेकपा (एमाले)ले ३, दोस्रो दल नेपाली कांग्रेसले २ तथा नेकपा (माओवादी केन्द्र) र राप्रपाले ११ वटा समितिको सभापति पाउने स्रोतले बतायो। तर, कांग्रेसले ३ वटा र माओवादीले २ वटा समितिको सभापतिमा दाबी गरेका कारण हालसम्म कुरा मिल्न नसकेको बताइएको छ। एमाले प्रदेश संसदीय दलका प्रमुख सचेतक रेवतीरमण भण्डारी एमालेले ३, कांग्रेसले २, माओवादीले १ र अरु (राप्रपा)लाई पनि १ वटा सभापति दिने कि भन्ने कुरा रहेको बताउँछन्। समितिका सभापति कसलाई कति दिने भनेर यकिन भइसकेको छैन। मंगलबार टुंगो लाग्छ, उनले भने। प्रमुख प्रतिपक्षी माओवादीले सार्वजनिक लेखा समिति पाउने लगभग निश्चित छ। मुख्यमन्त्री हिक्मतकुमार कार्की राप्रपालाई एउटाको सभापति दिने पक्षमा छन्। राप्रपालाई पनि चिढ्याउन नहुने पक्षमा उनी रहेको स्रोतले बतायो। सहमतिमै समिति सभापति छान्ने कुरा रहेको भण्डारीको भनाइ छ। राष्ट्रिय प्रजातन्त्र पार्टी (राप्रपा) प्रदेश संसदीय दलका नेता भक्तिप्रसाद सिटौलाले एउटा समितिको सभापतिमा आफ्नो दलको दाबी रहने जानकारी दिए। राप्रपाले एउटा समितिको नेतृत्व पाउनुपर्छ भन्दा सबै नेताले सकारात्मक प्रतिक्रिया दिएको उनको भनाइ छ। कोशीको संसद ९३ सदस्यीय छ। प्रदेशसभामा एमालेका ४० (उपसभामुखसहित), कांग्रेसका २९, माओवादीका १३, राप्रपाका ६ (सभामुखसहित), नेकपा (एकीकृत समाजवादी)का ४ र जनता समाजवादी पार्टी (जसपा)का १ जना सांसद छन्।"
नेपाल एयरलायन्समा नीतिगत हस्तक्षेप गरेर अघि बढ्छु : मन्त्री पाण्डे,"काठमाडौं : संस्कृति पर्यटन तथा नागरिक उड्डयनमन्त्री बद्री पाण्डेले नेपाल एयरलायन्सको सुधारका लागि नीतिगत हस्तक्षेप गरेर अघि बढ्ने बताएका छन्। सोमबार नेपाल पर्यटन बोर्डका नवनियुक्त कार्यकारी दीपकराज जोशीको स्वागत कार्यक्रममा बोल्दै मन्त्री पाण्डेले उक्त कुरा बताए। 'संस्कृति, पर्यटन र नागरिक उड्डयन तीन स्तम्भ हुन्। नेपाल एयरलायन्स सुधारको बाटोमा जान जरूरी छ। म यहाँ केवल भाषण गर्नमात्रै उभिएको छैन। अब नीतिगत हस्तक्षेपको बाटोमा लैजान चाहान्छु,' उनले भने। उनले मन्त्रालयको बारेमा सम्पूर्ण विषय बुझिसकेकाले रिफर्मको बाटोमा अघि बढ्ने बताए। मन्त्री पाण्डेले मन्त्रालयमा प्लेन चलाइदिन भनेर डेलिकेसन आउने गरेका बताउँदै प्लेन नचल्दा देशभरका अधिकांश एयरपोर्टहरू रित्ता भएको दृष्टान्त सुनाए। उनले नागरिक उड्डयन क्षेत्र सुरक्षित हुने कुरामा कुनै दुविधा नलिनसमेत विश्वास दिलाए।"
"ओमान र क्यानडासँग खेल्न नेपाली टोली घोषणा, भीम, आरिफ र अर्जुनको पुनरागमन","काठमाडौं : नेपाल क्रिकेट संघ (क्यान)ले ओमान र क्यानडासँग खेल्न नेपाली टोलीको घोषणा गरेको छ। रोहित कुमार पौडेलको कप्तानीमा १६ सदस्यीय टोली घोषणा गरेको हो, जसमा एक खेलाडी रिजर्भमा रहने क्यानले जनाएको छ। टोलीमा कुशल भुर्तेल, आसिफ शेख, अनिल साह, भीम सार्की, आरिफ शेख, कुशल मल्ल, दीपेन्द्र सिंह ऐरी, अर्जुन साउद, सोमपाल कामी, करण केसी, गुल्शन झा, रिजन ढकाल, सन्दीप लामिछाने र ललित राजबंशी रहेका छन्। देव खनाललाई रिजर्भमा राखिएको छ। टी२० फर्म्याटका खेलमा टोलीसँग टाढा रहेका भीम, आरिफ र अर्जुन टोलीमा फर्किएका छन्। नेपालले भदौ ३१ गतेदेखि आइसीसी लिग २ को खेल खेल्दैछ। क्यानडामा हुने खेल असोज १० सम्म हुनेछ। नेपालले पहिलो खेल सेप्टेम्बर १६ मा क्यानडासँग खेल्नेछ। त्यस्तै ओमानसँग सेप्टेम्बर १८, क्यानडासँग सेप्टेम्बर २२ र ओमानसँग सेप्टेम्बर २४ मा खेल्नेछ।"
गेटामा ६ सय शय्याको अस्पताल सञ्चालनको माग गर्दै एप्रोन लगाएर धनगढीमा प्रदर्शन,धनगढी : कैलालीको गेटामा ६ सय शय्याको अस्पताल सञ्चालन हुनुपर्ने र विश्वविद्यालय विधेयक संसदको चालु अधिवेशनबाट पारित गर्नुपर्ने माग गर्दै धनगढीमा प्रदर्शन गरिएको छ। ६ प्रदेशमा सरकारी मेडिकल कलेजहरू खुल्दा पनि सुदूरपश्चिमलाई उपेक्षा गरेको भन्दै सहिद दशरथ चन्द स्वास्थ्य विज्ञान विश्वविद्यालय संघर्ष समितिले प्रदर्शन गरेको हो। कैलालीको गेटामा ६ सय शय्याको अस्पताल घोषणा हुनुपर्ने र संसदको चालुअधिवेशनबाट सहिद दशरथ चन्द स्वास्थ्य विज्ञान विश्वविद्यालय विधेयक २०८० पास हुनुपर्ने माग गर्दै धनगढीमा प्रदर्शन गरिएको हो। सहिद दशरथ चन्द स्वास्थ्य विज्ञान विश्वविद्यालय संघर्ष समितिले जिल्ला प्रशासन कार्यालयको गेटमा प्रदर्शन गरे भने प्रमुख जिल्ला अधिकारी धर्मेन्द्र कुमार मिश्र मार्फत प्रधानमन्त्रीलाई ज्ञापन समेत बुझाएका छन्। सहिद दशरथ चन्द स्वास्थ्य विज्ञान विश्वविद्यालय संघर्ष समितिका संयोजक लोकराज पाण्डेले ज्ञापन बुझाएका हुन। सहिद दशरथ चन्द स्वास्थ्य विज्ञान विश्वविद्यालय सम्बन्धी विधेयक २०८० राष्ट्रिय सभाले २०८० सालको माघ २४ गते पास गरेर अहिले त्यो विधेयक प्रतिनिधि सभाको शिक्षा स्वास्थ्य सूचना तथा प्रविधि समितिमा दफावार छलफलका लागि पठाइएको छ। ८ महिनासम्म पनि विधेयक उपर प्रतिनिधि सभामा छलफल नभएको भन्दै स्थानीयले दबाब स्वरूप प्रदर्शन गरेका हुन्। सरकारले ६ प्रदेशमा सरकारी मेडिकल कलेज खोल्दा समेत सुदूरपश्चिम उपेक्षामा परेकाले प्रदर्शन गरिएको संघर्ष समितिका लोकेन्द्र धामीले बताए। सरकारको सबै प्रदेशमा सरकारी मेडिकल कलेज हुनुपर्ने नीति छ तर ७ प्रदेश मध्ये यसपालीदेखि सुदूरपश्चिम बाहेक सबै प्रदेशमा सरकारी मेडिकल कलेज सञ्चालनमा आएका छन्। शनिबार चिकित्सा सेवा आयोगले ६ प्रदेशबाट सरकारी मेडिकल कलेजले मेडिकल शिक्षाको अध्यापन सुरु गर्ने सूचना जारी गरेपछि सुदूरपश्चिम नपरेको भन्दै स्थानीयले आक्रोस व्यक्ति गरेका हुन्। देशभरीमा अहिलेसम्म सरकारी र निजी गरी २५ वटा मेडिकल कलेज छन् तर सुदूरपश्चिमबाट बालबालिका अरू प्रदेशमा गएर मेडिकल शिक्षाको अध्ययन गर्न बाध्य छन्। मेडिकल कलेजका लागि तीन सय शय्याको अस्पताल तीन वर्ष सञ्चालन भएको हुनुपर्ने भएपनि गेटाका अर्बौंका संरचनामा सय शय्याको अस्पताल मात्रै हुनुले पनि स्थानीय आन्दोलित भएका हुन्। एप्रोन र प्लेकार्ड बोकेका स्थानीय युवाहरूले जिल्ला प्रशासन कार्यालयको गेटमा प्रदर्शन गरेपश्चात प्रमुख जिल्ला अधिकारी धमेन्द्र कुमार मिश्रलाई ज्ञापन पनि बुझाएका छन्। गेटामा अहिले सय शय्याको अस्पताल सञ्चालनमा छ। स्थानीयले त्यसलाई पनि यसै वर्ष तीन सय शय्याको घोषणा हुने माग गरेका छन्।
"सत्ता गठबन्धनमा संविधान संशोधनको विषय प्रवेश, माओवादीको भ्रमलाई तोडेर अघि बढ्ने","काठमाडौं : सत्ता गठबन्धनको बैठकमा संविधान संशोधनको विषयले प्रवेश पाएको छ। बालुवाटारमा सोमबार भएको बैठकमा संविधान संशोधनको एजेण्डालाई अगाडि बढाउने विषयमा छलफल भएको एमालेका मुख्य सचेतक महेश बर्तौलाले बताए। कांग्रेसएमालेबीच भएको ७ बुँदे सहमतिको जगमा सरकार बनेकाले संविधानको एजेन्डा पनि अगाडि बढ्ने उनले बताए। 'संविधान संशोधनका विषयमा माओवादीले भ्रम फैलाएको छ। संविधान संशोधनसँग जसरी अनर्गल प्रचार गरिएका छन्। त्यसलाई तोडदै संविधान संशोधनका विषमा व्यवस्थित गृहकार्य गरेर अघि बढ्नेछौं,' उनले भने। ७ बुँदे सहमतिको जगमा सरकार बनेकाले संविधान संशोधन हुनेमा ढुक्क हुनेले प्रतिवद्धता जनाए। उनले सरकारको काम कारबाहीको विषयमा गठबन्धनमा साझा धारणा बनाउने विषयमा पनि छलफल भएको बताए। 'सरकारको काम कारबाहीमा सबै दलको मत एउटै होस् भन्ने चाहना छ,' बर्तौलाले भने। नेताहरूबीच सरकार र संसदको कामलाई प्रभावकारी बनाउने विषयमा पनि छलफल भएको उनले बताए। त्यस्तै नेपाली कांग्रेसका प्रमुख सचेतक श्याम घिमिरेले संविधान संशोधनको विषयमा साझा सहमति आवश्यक रहेको बताए। 'संविधान संशोधन जटिल विषय हो। यसमा सबैको साझा सहमति हुनु आवश्यक छ। संविधानका कुनकुन विषय संशोधनमा लैजाने भन्ने विषयमा बढीभन्दा बढी सहमति आवश्यक छ। यसलाई दलीय र जनतामा पनि लैजानुपर्छ,' उनले भने।"
अपराध र फौजदारी कार्यविधि संहिता संशोधनको तयारी,"विराटनगर : २०७४ साल असोजमा जारी भएको मुलुकी अपराध संहिता र मुलुकी फौजदारी कार्यविधि संहिता संशोधनको तयारी भइरहेको छ। महान्यायाधिवक्ताको कार्यालयले संशोधनको खाका तयार पारेर संसदमा पेस गर्ने तयारी गरेको हो। महान्यायाधिवक्ता रमेश बडालले मुलुकी अपराध संहिता, २०७४ र मुलुकी फौजदारी कार्यविधि संहिता, २०७४ मा संशोधनको तयारी भइरहेको जानकारी दिए। कानुन संशोधन आवश्यक रहेकै कारण ७ वर्षपछि भए पनि त्यसको तयारी गरिएको उनको भनाइ छ। उच्च अदालत बार एसोसिएसन विराटनगरले सोमबार आयोजनामा गरेको मुलुकी अपराध संहिता र मुलुकी फौजदारी कार्यविधि संहिताको प्रयोगमा देखिएको समस्या विषयक छलफल कार्यक्रमलाईसम्बोधन गर्दै बडालले दुवै संहिता संशोधन आवश्यक रहेको उल्लेख गरेका हुन्। उनका अनुसार संशोधनका लागि महान्यायाधिवक्ताको कार्यालयले सरोकारवालासँग छलफल गरेर प्रतिवेदन तयार पारिसकेको छ। उक्त प्रतिवेदन संसदको हिउँदे अधिवेशनमा पेस गर्ने तयारी रहेको जानकारी बडालले दिए। महान्यायाधिवक्ताको कार्यालयले प्रतिवेदन तयार पारेर संशोधनको विषयलाई आफ्नो वेबसाइटमा राखिसकेको छ। संसदको हिउँदे अविधेशनमा पेस गर्ने तयारी छ, उनले भने, दुवै संहितामा धेरै अमिल्दा विषयहरु छन्। संशोधनबाट सुधार हुने अपेक्षा गरेका छौं। बडालले मुलुकी फौजदारी कार्यविधि संहिता, २०७४ को दफा १५५ समेत संशोधनका लागि पहल भइरहेको उल्लेख गरे। उक्त दफाले कैदबापत रकम तिर्न सकिने व्यवस्था गरेको छ। १ वर्षसम्म कैद सजाय तोकिएको प्रतिवादीले कारागारमा नबसिकन कैदबापत रकम तिरेर छुट्नसक्ने लगायतका सुविधा कानुनले दिएको छ। उक्त दफा संशोधन गर्न व्यापक गृहकार्य र पहल भइरहेको बडाल बताउँछन्। एन्टिसिपेटरी बेलका सन्दर्भमा समेत छलफल गरेर संशोधन गर्न सकिने संकेत उनले गरेका छन्। कानुन व्यवसायीहरुले अपराध र फौजारी कार्यविधि संहिता प्रयोगमा विभिन्न समस्या रहेको भनेर विगतदेखि नै संशोधनको आवाज उठाइरहेको उच्च अदालत बार एसोसिएसन विराटनगरका सचिव एवं अधिवक्ता विनोदकुमार तिमल्सिनाले बताए। फरक प्रसंगमा महान्यायाधिवक्ता बडालले नेपाल कानुन व्यवसायी परिषद् ऐन, २०५० संशोधनको सन्दर्भ उल्लेख गर्दै कानुन व्यवसायीहरु करको दायराबाट भाग्न नहुने बताए। अब प्रत्येक कानुन व्यवसायी करको दायराभित्र पर्ने छन्, उनले भने, तपाईंहरु तयार रहनुस्। कार्यक्रममा महान्यायाधिवक्ताको कार्यालयका नायव महान्यायाधिवक्ता डा टेकबहादुर घिमिरेसहित वरिष्ठ अधिवक्ताहरु रमेश कोइराला, चूँडामणि आचार्य, सुरेशलाल श्रेष्ठ, शान्तिराम भण्डारी, डिल्लीबहादुर कार्की, कोशी प्रदेशका मुख्य न्यायाधिवक्ता नारायण वस्तीलगायतका कानुन व्यवसायीहरु उपस्थित थिए। उच्च अदालत बार एसोसिएसनका अध्यक्ष विश्वराम भट्टराईले कानुनमा संशोधन आवश्यक देखिएका विषयहरु समेटेर तयार पारिएको पत्र महान्यायाधिवक्ता बडाललाई हस्तान्तरण गरेका छन्।"
डोटीमा भाइले कोदालो प्रहार गरी दाइको हत्या,डोटी : डोटीमा भाइले कोदालो प्रहार गरी दाइको हत्या गरेका छन्। जिल्लाको जोरायल गाउँपालिका६ डाँडागाउँ बस्ने ५६ वर्षीय नर बहादुर जोराले आफ्नै सहोदर दाई ६६ वर्षीय गणेश बहादुर जोरालाई कोदालो प्रहार गरी हत्या गरेका हुन्। घरायसी विवादका कारण झगडा हुँदा सोमबार दिउँसो करिब ३ बजेतिर कोदालोले टाउकोमा हानी घटनास्थलमै हत्या गरेका हुन्। थप अनुसन्धानका लागि नर बहादुर जोरालाई प्रहरीले नियन्त्रणमा राखिएको जिल्ला प्रहरी कार्यालयले जनाएको छ।
कारागार चलान भएका सांसद केसी रिहा,रुकुमपूर्व : आइतबार रुकुमपूर्व जिल्ला अदालतमा आत्मसमर्पण गरेका लुम्बिनी प्रदेशसभा सदस्य धनबहादुर केसी (डीबी) सोमबार रिहा भएका छन्। कानुन अनुसार कैदको सट्टामा रकम तिरेर उनी रिहा भएका हुन्। रुकुमपूर्वबाट निर्वाचित नेपाली कांग्रेस सांसद केसीलाई कागजात किर्ते मुद्दामा साविक जिल्ला अदालत रुकुमले २०४८ असार ९ मा दोषी ठहर गरेको थियो। फौजदारी अपराध संहिता २०७४ को दफा १५५ को सुविधाअनुसार १ वर्षसम्म कैद सजाय तोकिएका व्यक्तिले रकम जम्मा गरेमा जेल सजाय भोग्नु नपर्ने प्रावधान बमोजिम ३ सय ६४ दिनको १ दिनको ३ सय रुपैयाँका दरले १ लाख ९ हजार २ सय रुपैयाँ तिरेर उनी रिहा भएका रुकुमपूर्व जिल्ला अदालतका स्रेस्तेदार तथा सूचना अधिकारी ईश्वरप्रसाद सुवेदीले जानकारी दिए। उनका अनुसार न्यायाधीश लोकबहादुर हमालको इजलासले प्रदेशसभा सदस्य केसीलाई रकम लिएर रिहाइको आदेश दिएको हो। सांसद केसीले १ लाख ९ हजार २ सय रुपैयाँ बुझाएको उनले जानकारी दिए। एक वर्षसम्म कैद सजाय तोकिएको व्यक्तिले कैद भुक्तानको सट्टा रुपैयाँ बुझाएर कदै भुक्तान हुने प्रावधान छ। सोही प्रावधानका लागि सांसद केसीले सोमबार निवेदन दिएका आधारमा उनलाई रिहा गरिएको सूचना अधिकारी सुवेदीले जानकारी दिए। २०४८ असार ९ मा तत्कालीन रुकुम जिल्ला अदालतले कागजात किर्ते मुद्दामा केसीलाई एक वर्ष कैद र दुई हजार रूपैयाँ जरिवानाको फैसला सुनाएको थियो। सम्बन्धविच्छेदको मुद्दामा नक्कली कागजात पेस गरेको भन्दै श्रीमती राधा केसीले दिएको जाहेरीमा मुद्दा चलेपछि उनी दोषी ठहर भएका थिए। आइतबार जिल्ला अदालतमा आत्मसमर्पण गरेका सांसद केसीलाई सोही दिन रुकुमकोट जिल्ला अदालत रुकुमपूर्वले जिल्ला कारागार रुकुमपश्चिम लगेर बुझाएको थियो। स्रोतका अनुसार उनलाई आइतबार राति कारगारमा राखिएको थिएन। केसीसँगै आएका कानुन व्यवसायी रुकुम पश्चिमबाट रुकुमपूर्व हुँदै हेलिकोप्टर चढेर काठमाडौं प्रस्थान गरेको स्रोतले बताएको छ। सांसद केसीको कैद सजाय रुपैयाँमा साटेको र कमजोर व्यक्तिलाई मात्र कानुन लागू हुने गरेको भन्दै जिल्ला अदालत रुकुमपूर्वमा अखिल क्रान्तिकारी रुकुमपूर्वले विरोध जनाएको छ।
इथानोलको मूल्य एक महिनाभित्र तोक्छौं : मन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले सरकार इथानोलको मूल्य एक महिनाभित्र तोक्ने जानकारी गराएका छन्। काठमाडौंमा आयोजित एक कार्यक्रममा मन्त्री भण्डारीले इथानोल मिश्रणको नीतिमा सरकारले आवश्यक तयारी पूरा गरिसकेको जानकारी दिए । मन्त्री भण्डारीले भने,पेट्रोलियम पदार्थमा इथानोल मिश्रणको नियमावली बनिसकेको छ, अब मूल्य निर्धारण गर्न बाँकी छ। यो पनि एक महिनाभित्र टुग्याउँछौं।, इथानोल उत्पादनले दैनिक दुई लाख किलोलिटर पेट्रोलियम पदार्थको खपत कम गर्ने स्थिति रहेकामा सरकारले आयल निगमलाई आवश्यक नीतिगत व्यवस्था गर्न निर्देशन गरिसकेको उनको भनाई छ। मन्त्री भण्डारीले इथानोल उत्पादनमा जाँदा पेट्रोलियम पदार्थको खपत घट्ने बताए।"
सत्ता गठबन्धनको बैठक बालुवाटारमा जारी,"काठमाडौं : सत्ता गठबन्धनको बैठक बालुवाटारमा जारी रहेको छ। आइतबार एमाले र कांग्रेसको शीर्ष नेताको बैठकपश्चात आजका लागि बैठक तय भएको हो। बैठकमा एमाले अध्यक्ष एवम् प्रधानमन्त्री केपी शर्मा ओली, कांग्रेस सभापति शेरबहादुर देउवा, उपसभापति पूर्ण बहादुर खड्का, वरिष्ठ उपाध्यक्ष ईश्वर पोखरेल, एमालेका महासचिव शंकर पोखरेल, जनता समाजवादी पार्टीका अध्यक्ष अशोककुमार राई, लोसपा अध्यक्ष महन्थ ठाकुर, नागरिक उन्मुुक्ति पार्टीकी अध्यक्ष रञ्जिता श्रेष्ठ सहभागी छन्। यसैगरी गृहमन्त्री रमेश लेखक, एमालेका मुख्य सचेतक महेश बर्तौला,जनमतका सांसद एवम् पूर्वमन्त्री अब्दुल खानलगायतका नेताहरु सहभागी छन्। बैठकमा सरकार सञ्चालनका लागि बनाउन लागिएको न्यूनतम साझा कार्यक्रम, समसामयिक राजनीतिक विषयमा छलफल हुनेछ। आइतबार कांग्रेस र एमालेका शीर्ष नेताले गठबन्धन सरकारको न्यूनतम साझा कार्यक्रम बनाउन कार्यदल गठन गर्ने सहमति गरेका थिए। कार्यदलमा कांग्रेसबाट महामन्त्री गगन थापा र प्रकाशशरण महत, एमालेबाट उपमहासचिवद्वय प्रदीप ज्ञवाली र विष्णु रिमाल सदस्य राख्ने सहमति भएको थियो। आजको बैठकले उक्त नामसमेत अनुमोदन गर्ने बताइएको छ। बैठकमा कोसी र गण्डकीमा भएको सरकारका सकसबारे पनि छलफल भएको थियो।"
पत्रकार महासंघका केन्द्रीय अध्यक्ष पोखरेलले दिए राजीनामा,"काठमाडौं : नेपाल पत्रकार महासंघका केन्द्रीय अध्यक्ष विपुल पोखरेलले राजीनामा दिएका छन्। पत्रकार महासंघको निर्वाचन समयमा नै गर्न नसकेपछि पोखरेलले राजीनामा दिएका हुन्। गत चैतमा नै नेपाल पत्रकार महासंघ केन्द्र, प्रदेश र जिल्लाको कार्यकाल सकिएको थियो। पत्रकार महासंघ केन्द्रले असोज ५ गतेका लागि नयाँ निर्वाचनको मिति तोकिएको छ। यस अगाडि जेठ २६ गतेका लागि निर्वाचन हुन नसकेपछि पुन: असार २२ गतेका लागि समय निर्धारण भएको थियो। तर मतदाता नामावलीमा देखिएको विवाद समाधान नहुँदा निर्वाचन हुन सकेको थिएन। आगामी असोज ५ गतेका लागि नयाँ निर्वाचन मिति तय भएपनि हालसम्म नयाँ मतदाता नामावली र कार्यतालिका सार्वजनिक भएको छैन। यस अगाडि भदौ १६ गते विज्ञप्ति जारी गर्दै उनले घोषित मितिमा निर्वाचन हुन नसकेकामा आफूले नैतिक जिम्मेवारी लिने बताएका थिए। महासंघ आफैंमा एउटा स्वतन्त्र र छाता संस्था हुँदाहुँदै पनि यससँग सरोकार राख्ने पक्षको आवाजलाई सुन्ने र सम्बोधन गर्ने अभ्यास र दायित्वका कारण केही अन्योल र अलमल देखिन पुगेको स्पष्ट पार्न चाहन्छु। घोषित मितिमा निर्वाचन हुन नसक्नुका कारणहरू जे जस्ता भए पनि अध्यक्षका नाताले त्यसको नैतिक जिम्मेवारी ग्रहण गर्दछु। महासंघले यसबीचमा भोगेका सकारात्मक पक्षहरू अनुसरण गदै नकारात्मक पक्षहरूबाट शिक्षा लिँदै सच्चिनु पर्ने आवश्यकता महसुस गरेको छुउनले विज्ञप्तिमार्फत भनेका थिए।"
"जनतालाई घरबारबिहीन बनाउनु हुँदैन, पुनरावलोकनमा जानुपर्छ : नेपाल",काठमाडौं : नेकपा एकीकृत समाजवादीका अध्यक्ष माधव कुमार नेपालले नदी किनारबाट थप २० मिटर मापदण्डको फैसलाविरुद्ध पुनरावलोकन हुनुपर्ने बताएका छन्। पार्टीको बागमती प्रदेश कमिटीले सोमबार काठमाडौंमा आयोजना गरेको अदालती फैसलाबाट उत्पन्न उपत्यकाका नदी किनाराको जग्गा समस्या र समधान विषयकअन्तक्रिया कार्यक्रममा अध्यक्ष नेपालले अदालतको फैसलाले जनतालाई निकै असर पर्ने देखिएकाले पुनरावलोकनमा जानुपर्ने बताएका हुन्। अदालतले पनि जनताको समस्यालाई मध्यनजर गर्दै उचित न्याय दिने उनको भनाइ छ । उनले राज्य वा कसैको कारणले जनतालाई समस्यामा पार्न नहुने र दिर्घकालीन योजना बनाएर समस्या समाधान गर्नुपर्नेमा जोड दिए। अध्यक्ष नेपालले समयमा नै कानुन बनाउन नसक्दा र राज्य कमजोर हुँदा बेलाबेला विभिन्न समस्या देखापर्ने गरेको धारणा राखे। उनले कुनै पनि अवस्थामा नागरिकलाई घरवारबिहीन बनाउन नहुने बताए। आफूहरू अहिले प्रतिपक्षमा रहेकाले बोल्ने र दबाब दिनेमात्रै काम गर्ने भन्दै उनले राज्यका निकायमा रहेका व्यक्तिहरूले काम गर्नुपर्ने धारणा राखे।
गोरु काटेको आरोपमा एक जना पक्राउ,"विराटनगर : मोरङको सुन्दरहरैँचा नगरपालिका९ मुस्लिम टोलमा गोरु काट्दै गरेको अवस्थामा भेटिएका ४ जना प्रहरीलाई छलेर फरार भएका छन्। मुस्लिम टोलकी ३१ वर्षीया ताजकेरा खातुनको घरभित्र गोरु काट्दै गर्दा सोमबार बिहान प्रहरीले फेला पारेको थियो। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार बिहान ११:३० बजेतिर प्रहरी पुग्दा घरभित्र धमाधम गोरु काट्ने काम भइरहेको थियो। प्रहरी आएको देख्ना साथ गोरु काट्दै गरेका ४ जना फरार भएका थिए। फरार भएकाको नाम प्रहरीले सार्वजनिक गरेको छैन। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले उनीहरूको खोजी गरिरहेको छ। घरधनी खानुतलाई भने गोरुको मासुसहित पक्राउ गरेर अनुसन्धानको दायरामा ल्याइएको डीएसपी बस्नेतले बताए। गोरु काटेर मासु बाँडफाँट गर्ने योजना रहेको पाइयो, उनले भने, थप कुरा अनुसन्धानपछि मात्रै खुल्छ। उनका अनुसार पक्राउ परेकी खातुनकै घरमा पालेको गोरु काटेको यकिन भएको छ। मुलुकी अपराध संहिता, २०७४ ले गाई गोरु मारेमा ३ वर्षसम्म कैद सजाय हुने व्यवस्था गरेको छ। संहिताको दफा २८९ को उपदफा १ मा कसैले गाई वा गोरु मार्ने वा कुनै चोट पुर्याउने नियतले कुनै काम गर्नु वा गराउनु हुँदैन भन्ने उल्लेख छ।"
"सहकारी पीडित र मन्त्रालयबीच सहमति, आन्दोलनका कार्यक्रम फिर्ता","काठमाडौं : सहकारीमा रहेका बचतकर्ताको बचत फिर्ता र आन्दोलनरत सहकारी पीडितहरूको माग सम्बोधनका सम्बन्धमा कार्यदल बनाउने सहमतिसँगै सहकारी पीडितको आन्दोलन फिर्ता भएको छ। भूमि व्यवस्था, सहकारी तथा गरिबी निवारण मन्त्रालय र सहकारी पीडित बचतकर्ताको तर्फबाट आन्दोलन गर्दै आएको बचतकर्ता संरक्षण राष्ट्रिय अभियानबिच सहमति भएको हो। सहमति भएसँगै १ सय ८ दिनदेखि रत्नपार्कमा जारी रिले अनशन तथा धर्ना स्थगित भएको छ। सो सहमतिअनुसार सहकारी विभागका उपरजिष्ट्रारको संयोजकत्वमा ७ सदस्यीय कार्यदल गठन भएको हो। कार्यदलमा मन्त्रालय, राष्ट्रिय सहकारी महासंघ, सहकारी बचतकर्ता संरक्षण राष्ट्रिय अभियान, सहकारी विभागबाट शाखा अधिकृत तहको सदस्यसचिव र प्रदेश र स्थानीय तहबाट एकएक जना प्रतिनिधित्व रहने गरी कार्यदल गठन भएको हो। छलफल कार्यक्रममा भूमि व्यवस्था, सहकारी तथा गरिबी निवारण मन्त्रालयका सचिव अर्जुनप्रसाद पोख्रेल, पूर्व आइजीपी एवं सहकारी बचतकर्ता संरक्षण राष्ट्रिय अभियानका सल्लाहकार सर्वेन्द्र खनाल, सहकारी विभागका रजिस्ट्रार पिताम्बर घिमिरे, सहसचिव मदन कोइराला, बचतकर्ताका संरक्षण राष्ट्रिय अभियानका अध्यक्ष कुशलभ केसी लगायतको सहमतिमा हस्ताक्षर भएको छ। सहमतिसँगै अनशनमा बसेको सहकारी पीडितहरूलाई मन्त्रालयका सचिव पोख्रेल, सहकारी विभागका रजिस्ट्रार घिमिरे लगायतले जुस खुवाएर अनशन स्थगित गराएका थिए। समस्यामा परेका सहकारी बचतकर्ताहरूको बचत फिर्ता र ऋण असुलीलगायतका विषयहरूको पहिचान तथा समाधानमा आवश्यक तथ्यांक संकलन र विश्लेषणलगायतका कार्यमा निरन्तर सहयोग गर्नका लागि कार्यदल बनाउने सहमति भएको हो। कार्यदलले समस्या उन्मुख सहकारी संघसंस्थाको निरीक्षण अनुगमन गरी एकीकृत र खण्डीकृत सबै विवरणतथ्याङ्क संकलन गरी विभागमा पेश गर्ने, तथ्यांक विश्लेषण गरी त्यस उपरको रायसहितको प्रतिवेदन विभागमा पेश गर्ने, समितिले निरीक्षणअनुगमन गरेका सहकारी संघ संस्थाहरूको वित्तीय विश्लेषण गरी राम्रोसँग चलेका, समस्या उन्मुख र गम्भीर समस्यामा परेका सहकारीहरूको वर्गीकरण गरी आफ्नो राय सहित आवश्यक कारबाहीका लागि विभाग समक्ष पेश गर्ने, समितिले सहकारी संस्थाहरू र बचत रकम फिर्ता माग गरिरहेका बचतकर्ता बीच आवश्यक छलफल समेत गराइ सहजीकरण गर्ने, यसभन्दा अघि मन्त्रालय र अभियानबीच मिति २०८० साल चैत ६ र ८ गते भएका सहमतिहरू कार्यान्वयन गर्ने र समस्याग्रस्त घोषणा भएका सहकारी संस्था र यससम्वद्ध सम्पत्ति रोक्का गर्ने कार्यलाई थप प्रभावकारी बनाउने कुरा कार्यक्षेत्रमा उल्लेख गरिएको छ। सहमतिको पालना गरी सहकारी क्षेत्रको विकृति हटाउन दुवै पक्ष सहमत देखिएका छन्।"
मोरङबाट संखुवासभा जाँदै गरेको बस धनकुटामा दुर्घटना,धनकुटा : मोरङबाट संखुवासभा जाँदै गरेको बस धनकुटामा दुर्घटना भएको छ। प्रदेश नं १०२००२ ख २६१ नम्बर बस ठेलेर स्टार्ट गर्ने क्रममा धनकुटा छथरजोरपाटी गाउँपालिका६ स्थित कोशी लोक मार्गमा दुर्घटनामा परेको हो। बसमा २५ जना यात्रु थिए। दुर्घटनामा संखुवासभा चैनपुर नगरपालिका १० खराङ बस्सेका ७१ वर्षीय भल बहादुर कटुवाल घाइते भएका छन्। उनको स्थानीय क्लिनिकमा सामान्य उपचारपश्चात थप उपचारका लागि धरान पठाइएको प्रहरीले जनाएको छ। धनकुटाको छथरजोरपटी गाउँपालिका६ मझुवाका ४६ वर्षीय चालक हरी बहादुर कटुवाललाई प्रहरी चौकी सिधुवाले नियन्त्रणमा लिएको छ।
नवनियुक्त प्रधानसेनापति सिग्देलले जंगी अड्डामा गरे पदभार ग्रहण,"काठमाडौं : नेपाली सेनाको ४५ औं प्रधानसेनापति अशोकराज सिग्देलले सोमबारबाट आधिकारिक रूपमा कमाण्ड सम्हालेका छन्। प्रधानसेनापति प्रभुराम शर्मा अवकाशमा गएपछि सोमबारबाट सिग्देलले जंगी अड्डामा पुगेर प्रधानसेनापतिको कमाण्ड सम्हालेका हुन्। शर्मा प्रधानसेनापतिको तीन बर्षे सेवा अवधि पूरा गरेर सोमबार देखि नै अवकाशमा गएका थिए । पदभार ग्रहण गर्नु अगाडि सिग्देलले आज बिहान राष्ट्रपति भवन शितल निवासमा आयोजित विशेष समारोहमा राष्ट्रपति रामचन्द्र पौडेलसमक्ष पद तथा गोपनीयताको शपथसमेत ग्रहण र दर्ज्यानी चिह्न प्राप्त गरेका थिए। राष्ट्रपति कार्यालयका प्रवक्ता शैलजा रेग्मी भट्टराईद्वारा जारी विज्ञप्तिमा भनिएको छ,राष्ट्रपति श्री रामचन्द्र पौडेलज्यूले नवनियुक्त प्रधान सेनापति महारथी श्री अशोकराज सिग्देलज्यूलाई राष्ट्रपतिको कार्यालयमा आयोजित विशेष समारोहमा सैनिक ऐन, २०६३ को दफा ८ को उपदफा (१) बमोजिम नेपाली सेनाको प्रधान सेनापति पदको दर्ज्यानी चिन्ह प्रदान गर्नु भयो । साथै सम्माननीय राष्ट्रपतिज्यू समक्ष नवनियुक्त प्रधान सेनापति महारथी श्री अशोकराज सिग्देलज्यूले सैनिक ऐन, २०६३ को दफा ९ को उपदफा (२) बमोजिम आफ्नो पदको पद तथा गोपनीयताको शपथ ग्रहण गर्नुभएको छ । को हुन् अशोकराज सिग्देल ? २०२३ माघमा रुपन्देहीको भैरहवामा जन्मिएका सिग्देल २०४३ सालमा सैनिक सेवामा प्रवेश गरेका हुन्। उनले नेपाली सेनामा ३९ वर्ष सेवा गरिसकेका छन्। नेपाली सेनाको अधिकृत आधार तालिम सम्पन्न गरेर उनी २०४५ सालमा सहायक सेनानी दर्जामा श्री देवीदत्त गणमा नियुक्त भएका थिए। सिग्देलले सैनिक कमाण्ड तथा स्टाफ कलेज शिवपुरीबाट कमाण्ड तथा स्टाफ तालिम पूरा गरेका छन्। यस्तै नेपाली सैनिक वार कलेज नगरकोटबाट हायर कमाण्ड तथा म्यानेजमेन्ट तालिम पूरा गरेका छन्। यस्तै भारतबाट डिफेन्स म्यानेजमेन्ट कोर्स र चिनबाट नेशनल डिफेन्स कोर्स पूरा गरेका छन्। सिग्देल संयुक्त राष्ट्रसंघको आह्वानमा विश्व शान्ति स्थापना कार्यका लागि युगोस्लाभिया, ताजकिस्तान र लाइबेरियामा समेत सहभागी भएका थिए। ३८ वर्षे लामो सैनिक जीवनमा उनले विभिन्न कमाण्ड र जिम्मेवारी पूरा गरेका छन्। महारथी सिग्देलले त्रिभुवन विश्व विद्यालयबाट तथा चीनको नेशनल डिफेन्स युनिभर्सिटीबाट रणनीतिक अध्यननमा स्नातकोत्तर पुरा गरेका छन्। उनी सैनिक दिर्घ सेवा पट्ट र सुप्रबल जनसेवाश्री लगायतका मानपदवी तथा पदकबाट विभुषित भएका छन्। संगठनमा सिग्देल शान्त, शालीन र सटीक निर्णय लिनसक्ने क्षमता भएको व्यक्तिको रुपमा चिनिन्छन्। प्रधानसेनापती सिग्देलले सन् २०२२ मा भएको अमेरिकी नेपाल तेस्रो ल्याण्डफार्स वार्ताका लागी नेपाली सेनाको प्रतिनिधि मण्डलको नेतृत्व गरेका थिए। उनले राष्ट्रिय तथा अन्तर्राष्ट्रिय महत्वका घटनालाई नजिकबाट नियाल्ने गरेका छन्। उनले सैनिक संगठनमा उत्कृष्ट योगदान पुर्याएबापत दुईपटक प्रधानसेनापती प्रशंसा पदक समेत प्राप्त गरेका थिए।"
"सर्वोच्चको फैसलाले जनता मारमा परे, पुनरावलोकनमा जानुपर्छ : सांसद पन्त","काठमाडौं : नेकपा एमालेका सांसद रघुजी पन्तले सर्वोच्चको फैसलाले जनता मारमा परेको पुनरावलोकनमा जानुपर्ने बताएका छन् । सोमबार प्रतिनिधिसभाको बैठकमा अदालतको फैसलामा टिप्पणी गर्न मन नहुँदा नहुदै पनि उक्त फैसलाले जनता मारमा परेको पुनरावलोकनमा जानुपर्ने बताएका हुन्। जनताले पुनरावलोकनमार्फत न्यायपूर्ण फैसला हुने अपेक्षा गरेको उनको भनाई छ । पन्तले सरकार पुनरावलोकनमा नजाने हो भने जनताको सम्पत्तिमाथिको हक हनन हुने जिकिर गरे। पन्तले जनताको हितमा कदम चाल्न काठमाडौं महानगर प्रमुख बालेन शाहलाई सुझाव दिए । उनले भने,उहाँको सूचनाले हलचल मच्चाएको छ । कतिपय कुराबाट पछि हट्नुभएको हो कि जस्तो पनि भएको छ । कसैसँग सल्लाह नगरी जारी गरेको सूचनाले हो। उनले महानगरको आदेशका नाममा जनतालाई त्रसित बनाउन नहुने उल्लेख गरे । महानगरले गर्ने राम्रा काममा सदैव आफूहरुको साथ रहने उनको भनाई छ। उनले भने,जनताको मनस्थिति, मनोभावना र उनीहरुलाई परेको अन्यायलाई ध्यानमा राख्दै सरकार तुरुन्तै पुनरावलोकनमा जाओस् । सर्वोच्च अदालतलाई विनम्रतापूर्वक आग्रह गर्न चाहन्छु उपत्यका जनताले पुनरावलोकनमार्फत न्यायपूर्ण फैसला हुन्छ भन्ने अपेक्षा गरेका छन् ।"
एन्फा महिला लिगमा वालिङ नगरपालिकाको दोस्रो जित,काठमाडौं : राजधानीमा जारी एन्फा महिला लिगमा वालिङ नगरपालिकाले दोस्रो जित निकालेको छ। सोमबार सातदोबाटोस्थित एन्फा कम्प्लेक्समा भएको खेलमा संकटा फुटबल क्लबलाई १० गोल अन्तरले पराजित गर्दै वालिङले लगातार दोस्रो जित निकालेको हो। वालिङलाई जित दिलाउनका लागि एकमात्र निर्णायक गोल सिसि नानटोङ्गोले खेलको ३९ औं मिनेटमा गरेकी थिइन्। जितसँगै वालिङले दुई खेलबाट ६ अंक जोडेको छ। संकटा भने अंकविहीन छ। अखिल नेपाल फुटबल संघ (एन्फा)को आयोजनामा जारी लिगमा १० टोलीको सहभागिता रहेको छ।
पल्सर स्पोर्ट्स अवार्डअन्तर्गत विभिन्न चार विधाको मनोनयन सार्वजनिक,"काठमाडौं : नेपाल खेलकुद पत्रकार मञ्चले पल्सर स्पोर्ट्स अवार्डअन्तर्गत विभिन्न चार विधाको मनोनयन सार्वजनिक गरेको छ। काठमाडौंमा सोमबार पत्रकार सम्मेलन गर्दै मञ्चले वर्षको उत्कृष्ट पुरुष, महिला, युवा खेलाडी र उत्कृष्ट प्रशिक्षक विधाका समान ५५ जनाको मनोनयन सार्वजनिक गरेको हो। जसअन्तर्गत वर्षको उत्कृष्ट पुरुष खेलाडीमा अनन्त तामाङ (फुटबल), रोहितकुमार पौडेल (क्रिकेट), दीपेन्द्रसिंह ऐरी (क्रिकेट), मोहम्मद शेखु आलम (कराँते) र सुवास तामाङ (गल्फ) मनोनित भएका छन्। त्यस्तै वर्षको उत्कृष्ट महिला खेलाडीमा एरिका गुरुङ (कराँते), मेनुका राजवंशी (कबड्डी), रुबिना क्षेत्री (क्रिकेट), सावित्रा भण्डारी (फुटबल) र सन्तोषी श्रेष्ठ (एथलेटिक्स) मनोनयनमा परेका छन्। त्यस्तै युवा वर्ष खेलाडीको मनोनयनमा अर्जुन कुमाल (क्रिकेट), हेमन्त पाल (भारोत्तोलन), प्रीति राई (फुटबल), सुजन गडाल (टेबलटेनिस) र सुनीरा थापा (टेनिस) पर्नुभएको छ भने वर्ष उत्कृष्ट प्रशिक्षकको मनोनयनमा कविराज नेगी लामा (पारा तेक्वान्दो), कुशल श्रेष्ठ (कराते), मोन्टी देसाई (क्रिकेट), पार्वती राई (कबड्डी) र सञ्जय मर्हजन (भारोत्तोलन) पर्न सफल भएका छन्। मनोनयनमा परेका ५ जनामध्येबाट अवार्डकै दिन विजेता घोषणा गरिने मञ्चका महासचिव प्रज्वल ओलीले बताए। यस पटक पिपल्स च्वाइस विधाको मनोनयनमा भने गुलसन झा (क्रिकेट), कविता भट्ट (भलिबल), मानमती विष्ट (कबड्डी), प्रीति राई (फुटबल) र श्रीराम श्रेष्ठ (रग्बी) परेका छन्। स्पोर्ट्स अवार्डका अन्य विधा पारा एथलिट सम्मान, स्पेसल अवार्ड, लाइफ टाइम एचिभमेन्ट अवार्ड र एसियन स्पोर्ट्स जर्नालिस्ट अवार्डको घोषणा भने कार्यक्रमकै दिन भदौ २८ गते हुने मञ्चले जनाएको छ।"
जथाभावी पर्चापम्प्लेट टाँस्ने व्यक्ति पक्राउ,"वीरगन्ज : वीरगन्ज महानगरपालिकाले सहरलाई कुरूप बनाउने गरी विद्युतका पोल तथा खाली भित्ताहरूमा ब्यानर, पोस्टर, पम्प्लेट टाँस्नेलाई कारबाही गर्न सुरु गरेको छ। महानगरपालिकाले जथाभावी पोस्टरपम्प्लेट नटाँस्नका लागि गरेको आग्रहलाई अटेर गरेर टाँस्नेलाई समातेर कारबाही गर्न सुरु गरेको हो। आइतबार राति जथाभावी पर्चा, पम्प्लेट टाँस्दै गरेको अवस्थामा महानगरको सरसफाई टोलीले एक जनालाई नियन्त्रणमा लिएर आवश्यक कारबाहीका लागि प्रहरीमा बुझाएको छ। छिमेकी देश भारतको रक्सौलका चिकित्सकको नाममा हाइड्रोसिल, बबासिर, भकन्दर, गुप्त रोग, चर्म रोग लगायतको रोगको उपचार हुने भन्दै वीरगन्जका विभिन्न स्थानमा जथाभाबी पम्प्लेट टाँस्दै गरेको अवस्थामा एक जनालाई पक्राउ गरिएको महानगरको सरसफाई शाखा प्रमुख सर्फुद्धिन मियाँले जानकारी दिए। पक्राउ पर्नेमा भारतको जिल्ला लुधियाना ग्राम सिक्रीका संजय मलिक रहेका छन्। उनलाई थप कारबाहीका लागि वडा प्रहरी कार्यालय विर्तामा बुझाइएको मियाँले जानकारी दिए। विभिन्न शिक्षण संस्था, इन्स्टिच्युट, सीपमूलक तथा व्यावसायिक तालिम दिने संस्था र वैदेशिक अध्ययनमा पठाउने संस्थाका साथै भारतीय झोले छाप डाक्टरहरूले यस प्रकारको प्रचार सामग्री सहरका पोलपोल र भित्ताहरूमा टाँस्नुका साथै वितरण गर्ने गरेको पाइएको छ। महानगरको सरसफाई शाखा र नगर प्रहरीको टोलीले अहिले नियमित रूपमा अनुगमन गरी कारबाहीको प्रक्रिया अघि बढाएको सरसफाई शाखा प्रमुख मियाँले जानकारी दिए। घर र पर्खालका भित्ता, टेलिफोन, बिजुलीको खम्बा (पोल) मा पम्प्लेट र पोस्टर टाँस्न नदिने गरि सडकलाई सफा बनाउने अभियानलाई महानगरले तीव्रता दिएको हो। सहरी सौन्दर्यमा असर पर्ने गरी विभिन्न प्रचार सामग्री टाँस्न र भित्तेलेखन गर्न महानगरले रोक लगाएको मियाँले बताए। पोस्टरमा टाँस्ने र टाँस्न लगाउनेहरूलाई महानगरको नियम अनुसार कारवाही गर्छौं, उनले भने, महानगर क्षेत्रलाई सुन्दर बनाउन विशेष योजनाका साथमा हामी लागेका छौँ।सहरभरि बिजुलीका पोल, पर्खाल, भित्ता, बसपार्क, बस स्टप लगायतका सार्वजनिक स्थलभरि पोस्टर र पम्प्लेटको बिगबिगी हटाउन लागिएको बताउँदै उनले अब त्यसरी पोस्टर पम्प्लेट टाँसिएको पाइएमा नियन्त्रणमा नै लिएर कडा कारबाही गर्ने चेतावनी उनले दिए।"
अमेरिकी दूतावासमा नक्कली शैक्षिक प्रमाणपत्र पेस गर्ने ४ जना पक्राउ,"काठमाडौं : नक्कली शैक्षिक प्रमाणपत्र पेस गरेको अभियोगमा प्रहरीले चारजनालाई पक्राउ गरेको छ। नेपालस्थित अमेरिकी दूतावासमा इडिभी प्रयोजनका लागि नक्कली शैक्षिक प्रमाणपत्र पेस गर्ने ललितपुर महालक्ष्मी नगरपालिका८ घर भई हाल महालक्ष्मी४ इमाडोल बस्ने गोमा पाण्डे, सर्लाही लालबन्दी नगरपालिका१० घर भई हाल महालक्ष्मी५ टिकाथली बस्ने अनिलकुमार महतो, झापा अर्जुनधारा नगरपालिका८ घर भई हाल ललितपुरको इमाडोल बस्ने गोपालप्रसाद घिमिरे र सङ्खुवासभा खाँदवारी नगरपालिका९ घर भई हाल भक्तपुर मध्यपुरठिमी नगरपालिका५ बस्ने सुवास ढकाललाई पक्राउ गरिएको हो। काठमाडौं उपत्यका अपराध अनुसन्धान कार्यालय टेकुका प्रहरी उपरीक्षक काजीकुमार आचार्यले नेपालस्थित अमेरिकन दूतावासमा इडिभी प्रयोजनका लागि एसइई र १०२ को नक्कली शैक्षिक प्रमाणपत्र बनाइ पेस गरेको सूचना पाएपछि उनीहरुलाई पक्राउ गरिएको जानकारी दिए। अमेरिकी दूतावासले प्रहरीलाई जानकारी दिएपछि उनीहरु पक्राउ परेका हुन्। अमेरिकन राजदूतवास नजिकबाट पक्राउ परेका उनीहरुलाई लिखितसम्बन्धी कसुरमा आवश्यक कारबाहीका लागि जिल्ला प्रहरी परिसर भद्रकालीमा पठाइएको छ।"
जीपीएलको उपाधि गल्याङ ब्लास्टरलाई,स्याङ्जा : गल्याङ प्रिमियर टिट्वान्टी लीग क्रिकेट (जीपीएल) को उपाधि गल्याङ ब्लास्टरले जितेको छ। गल्याङ नगरपालिका१ मालुङगा खेल मैदानमा भएको फाइनल खेलमा गल्याङ इगल्सलाई पराजित गर्दै ब्लास्टरले उपाधि पाएको हो। इगल्सले दिएको ९२ रनको लक्ष्य ब्लास्टरले १० ओभरमा २ विकेट गुमाउँदै भेटाएको हो। इगल्सले १४ ओभरमा ९२ रन बनाउँदै अलआउट भएको थियो। उपाधि विजेता गल्याङ ब्लास्टरले १ लाख नगदसहित शिल्ड पाएको छ। यसैगरी दोस्रो भएको गल्याङ इगल्सले ५० हजारमा पाएको छ। गल्याङ क्रिकेट संघद्वारा आयोजित प्रतियोगितामा आठ समूह प्रतिस्पर्धी थिए। गल्याङ क्रिकेट संघले पहिलो पटक झण्डै एक महिने प्रतियोगिता सफलतापूर्वक सम्पन्न गरेको क्रिकेट संघका अध्यक्ष ठगेन्द्र थापाले बताए। भदौ २२ देखि सुरु प्रतियोगिता सुरु भएको थियो।
मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। बालुवाटारमा साँझ ६ बजे बैठक बोलाइएको प्रधानमन्त्री ओलीको सचिवालयले जनाएको छ। बैठकमा मन्त्रालयका नियमित एजेण्डाहरूमाथि छलफल हुने प्रधानमन्त्रीको सचिवालयले जनाएको छ। बैठकमा राजदूत नियुक्तिबारे पनि छलफल हुनेछ। अष्ट्रेलियाको लागि नेपाली राजदूतमा चित्रलेखा यादवको नाम सिफारिस गर्ने सम्भावना छ। यसअघि अष्ट्रेलियाको लागि राजदूतमा कांग्रेसबाट कान्ता रिजालको नाम सिफारिस भएको थियो। रिजालमाथि इजरायलका लागि राजदूत भएका बेला लगेका सहयोगीलाई स्वदेश फिर्ता नल्याएको उजुरी परराष्ट्र मन्त्रालयमा परेपछि सरकारले राजदूत सिफारिसबाट उनको नाम फिर्ता लिएको थियो। अहिले सरकारमा एमाले, कांग्रेस, जसपा र लोसपा सहभागी छन्।"
नक्कली शैक्षिक प्रमाणपत्र पेश गरी जागिर खाएको आरोपमा सवइन्जिनियरविरुद्ध मुद्दा,"काठमाडौं : अख्तियार दुरूपयोग अनुसन्धान आयोगले एकजना सवइन्जिनियरविरुद्ध शैक्षिक योग्यताको नक्कली प्रमाणपत्रसम्बन्धी आरोपपत्र दायर गरेको छ। अख्तियार कृषि ज्ञान केन्द्र डडेल्धुराको सवइन्जिनियर पदमा कार्यरत लालबहादुर विकविरुद्ध झुट्टा तथा नक्कली शैक्षिक प्रमाण पत्र पेश गरी नियुक्ति लिएको आरोपमा मुद्दा दायर गरेको हो। अख्तियारका प्रवक्ता नरहरि घिमिरेले सव इन्जिनियर पदमा नियुक्ति प्रयोजनार्थ डिप्लोमा इन सिभिल इन्जिनियरिङ तहको झुट्टा तथा नक्कली शैक्षिक प्रमाण पत्र पेश गरी सव इन्जिनियर पदमा नियुक्त लिइ ओहोदा,लाभ र सुविधा प्राप्त गरेको पाइएकाले बिकविरुद्ध आज विशेष अदालत काठमाडौंमा आरोप पत्र दायर गरेको जानकारी दिए। उनले भने,' बिकविरुद्ध नक्कली शैक्षिक प्रमाण पत्र पेश गरी नियुक्ति लिएको अख्तियारमा उजुरी परेको थियो। सोही उजुरीका आधारमा छानबिन हुँदा निजले नक्कली शैक्षिक प्रमाण पत्र पेश गरी सव इन्जिनियर पदमा नियु्क्ति लिएको पुष्टि हुन आएपछि आरोप पत्र दायर गरेको हो।' बिकले गरेको उक्त कार्य भ्रष्टाचार निवारण ऐन, २०५९ को दफा १६ को उपदफा (१) बमोजिमको कसुर भएको ठहर गर्दै अख्तियारले सोही ऐनको दफा १६ को उपदफा (१) बमोजिम कैद र जरिवाना हुन मागदाबी गरिएको अख्तियारले जनाएको छ।"
खोला मापदण्डसम्बन्धी सर्वोच्चको फैसला न्यायोचित छैन : केसी,"काठमाडौं : नेपाली कांग्रेससांसद अर्जुन नरसिंह केसीले खोला मापदण्डसम्बन्धी सर्वोच्च अदालतको फैसला न्यायोचित नभएको बताएका छन्। सोमबार प्रतिनिधिसभा बैठकमा बोल्दै नेता केसीले सर्वोच्चको उक्त फैसलाविरुद्ध सरकार तत्काल पुनरावलोकनमा जानुपर्ने माग गरे। उनले लाखौं जनताको उठिबासी मात्रै नभइ विचल्ली हुने बताउँदै सर्वोच्चको उक्त फैसलाविरुद्ध भ्याकेटमा जानुपर्ने बताए। 'खोला दायाँबायाँ क्षेत्रमा निर्धारित दुरीबाहेक सबै खोलाहरूको हकमा दायाँबायाँ न्यूनतम २०२० मिटर तटीय क्षेत्र छोडेर मात्रै निर्माण अनुमति दिने आदेश व्यवहारिक छैन,न्यायोचित छैन, वस्तुपरक छैन,'उनले भने,' यसले गर्दा लाखौं जनताको उठिबासी मात्रै होइन विचल्ली हुनेछ। उनीहरूमाथि अन्याय हुनेछ।' नेता केसीले सर्वोच्चको उक्त आदेश सरकारले २०६५सालमा तोकेको मापदण्डअनुसार साना साना घडेरी किनेर बसोबास गरिरहेका जनतामाथि घोर अन्याय मात्रै नभइ अपराध भएको जिकिर गरे। उनले भने,' गाउँगाउँबाट आएर ४ ५ आना किनेर घर बनाएका उनीहरूलाई बिचल्ली पार्नुहुँदैन। यसलाई रोक्नुपर्छ।' सरकार तुरुन्त भ्याकेटमा नगए पीडितहरू आन्दोनलनमा उत्रिने र त्यसको जिम्मा सरकारले लिनुपर्ने बताए। गोकर्णदेखि गुहेश्वरी घाँटसम्म १८८ रोपनी जग्गाको मुअब्जा नपाएर तीन पुस्तादेखि संघर्ष गरिरहेको बताउँदै विष्णुमति,धोवी खोलालगायत खोला किनारामा बस्ने जनतालाई मुअब्जा उपलब्ध गराउन माग गरे।"
इन्द्र जात्राको अक्षयकोष ५ करोडबाट १५ करोड बनाउन पहल गर्छु : मन्त्री पाण्डे,"काठमाडौं: संस्कृति,पर्यटन तथा नागरिक उड्डयनमन्त्री बद्री पाण्डेले इन्द्र जात्रा अन्तर्राष्ट्रियरूपमा स्थापित भइसकेको बताएका छन्। सोमबार इन्द्र जात्राको पूर्व तयारीका सन्दर्भमा सम्बन्धित सरोकारवाला निकायहरूसँग कुरा गर्दै मन्त्री पाण्डेले उक्त कुरा बताएका हुन्। त्यसैगरी मन्त्री पाण्डेले इन्द्रजात्राको अक्षय कोषलाई ५ करोडबाट बढाएर १५ करोडको बनाउन पहल गरिने विश्वास व्यक्त गरे। इन्द्र जात्रासँग सरोकारका विषयमा अन्तर मन्त्रालय र तीनवटै तहका सरकारसँग समन्वय गर्न मन्त्रालय तयार रहेको बताए। जात्राको अवसरमा विगतमा देखिएका कमीकमजोरीहरू सच्याएर भव्य, सभ्य रूपमा सफल पार्नका लागि आव्हान गरे। इन्द्र जात्रा आगामी असोज एक गते मनाइने भएको छ।"
"नौबिसेनागढुंगामा लेदोसहितको पहिरो, यातायात ठप्प",धादिङ : काठमाडौं छिर्ने मुख्य नाका पहिरोका कारण अवरुद्ध भएको छ। नौबिसेनागढुंगा सडकखण्डमा लेदोसहितको पहिरो आएपछि सडक अवरुद्ध बनेको हो। सडक अवरुद्ध बनेपछि काठमाडौं आउने यात्रुहरू अलपत्र परेका छन्। धादिङको धुनिबेसी नगरपालिका९ सुरुङमार्ग नजिकै लेदोसहितको पहिरो आएपछि सडक अवरुद्ध बनेको जिल्ला ट्राफिक प्रहरी कार्यालय गजुरी धादिङका प्रहरी निरीक्षक रबिन्द्र कुमार श्रेष्ठले बताए। उनका अनुसार लुम्बिनी प्रदेश ०१००१ज०००५ नम्बरको स्कार्पियो लेदोमै फसेको छ। ठूलो मात्रामा लेदो थुप्रिएकाले यातायात सञ्चालनका लागि पाँच घन्टा बढी समय लाग्ने प्रहरीको भनाइ छ।
"नेप्से परिसूचक ५५ अंकले घट्यो, कारोबार ९ अर्बमा झर्यो","काठमाडौं : नेप्से परिसूचक उच्च अंकले घटेर बन्द भएको छ। साताको दोस्रो कारोबार दिन सोमबार नेप्से परिसूचक ५५८६ अंकले घटेर २६४६०३ विन्दुमा झरेको हो। सेन्सेटिभ इण्डेक्स २१९ प्रतिशतले घटेर ४६९१८ विन्दुमा पुगेको छ। यसदिन ३२७ स्क्रिप्सको २ करोड १० लाख ४८ हजार ९११ कित्ता सेयर ९ अर्ब ४३ करोड ९१ लाख ६ हजार ४२५ रुपैयाँमा खरिदबिक्री भए।उच्च अंकले घटेको बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। हाथवे इन्भेस्टमेन्टको नेपालको सेयर सर्वाधिक ८९८ प्रतिशतले बढ्यो। उन्नति सहकारी लघुवित्त वित्तीय संस्थाका लगानीकर्ताले सर्वाधिक गुमाए। सो कम्पनीको ७७८ प्रतिशतले घट्यो। कारोबार रकमका आधारमा सीईडीबी हाइड्रोपावर डेभलपमेन्ट शीर्षस्थानमा रह्यो। सो कम्पनीको ३७ करोड ५७ हजार ८०२ रुपैयाँको कारोबार भयो। हिमालयन रिइन्स्योरेन्सको २७ करोड,हाथवेको २३ करोड,हाइड्रोइलेक्ट्रिसिटी एण्ड डेभलपमेन्टको २३ करोड र अपी पावरको २१ करोड मूल्य बराबरको सेयर कारोबार भयो। कारोबारमा आएका २२ स्टक्सको मूल्य बढ्दा २२२ वटाको घट्यो। सबै समूहको उपसूचक घटेको छ।"
सहरी विकास ऐन ल्याउने गरी मन्त्रालयले काम गरिररहेको छ : मन्त्री सिंह,"काठमाडौं : उपप्रधान एवं शहरी विकास मन्त्री प्रकाशमान सिंहले सहरी विकासका लागि आवश्यक ऐन बनाउने कुरामा आफूले नेतृत्व सम्हालेपछि विशेष जोड दिइरहेको बताएका छन्। नेकपा एमाले सहरी विकास विभागको ज्ञापनपत्र बुझ्दै उपप्रधानमन्त्री सिंहले समय बदलिए पनि अझै पुरानै ऐनहरू नै कायम रहेको भन्दै त्यसले अब काम नगर्ने भन्दै समयानूकूल ऐन बनाउने कुरामा आफ्नो जोड रहेको बताए । उनले सहरी विकास ऐन ल्याउने गरी मन्त्रालयले तयारी गरिररहेको पनि जानकारी गराए । त्यस्तै,उपप्रधानमन्त्री सिंहले गाउँमा पूर्वाधारको विकास भएपनि मानिसहरू सहरमै आउन चाहिरहेको भन्दै सो क्रमलाई रोक्नका लागि मन्त्रालयले काम गरिरहेको बताए। गाउँमा शिक्षा,स्वास्थ्य क्षेत्रमा सुधार गर्दै कृषि उत्पादनको राम्रो बजारीकरणको प्रबन्ध गर्न सकिए गाउँमै मानिसहरूलाई रोक्न सकिनेमा उनको जोड थियो । अहिले कांग्रेस र एमालेको संयुक्त सरकार रहेको भन्दै शहरी विकासका लागि सबैसँग सहकार्य गरेर अघि बढ्ने बताए। सो क्रममा सहरी विकास मन्त्रालय सचिव मणिराम गेलालले काठमाडौं उपत्यकाका खोला किनारमा थप २० मिटर छाड्नुपर्ने भनी सर्वोच्च अदालतले गरेको फैसलाका बारेमा मन्त्रालयले अध्ययन गरिरहेको बताए। उनले उक्त आदेशविरुद्ध भ्याकेटमा जान सकिने जानकारी दिए। एमाले सहरी विकास विभागका प्रमुख शेरबहादुर तामाङले उपत्यकाका खोला किनारमा थप २० मिटर छाड्नुपर्ने आदेश व्यवहारिक नभएको र पुनरावलोकन गर्नुपर्ने भन्दै मन्त्रालयमा ज्ञपन पत्र बुझाएको जानकारी दिए।"
"नवनियुक्त प्रधानसेनापति सिग्देललाई दर्ज्यानी चिह्न, राष्ट्रपतिबाट लिए पद तथा गोपनीयताको शपथ","काठमाडौं: नवनियुक्त प्रधान सेनापति महारथी अशोकराज सिग्देलले दर्ज्यानी चिह्न लगाएका छन्। सोमबार राष्ट्रपति भवन शीतल निवासमा आयोजित एक विशेष समारोहबीच सिग्देललाई राष्ट्रपति रामचन्द्र पौडेलले नेपाली सेनाको प्रधान सेनापति पदको दर्ज्यानी चिह्न प्रदान गरेका हुन्। सिग्देलले राष्ट्रपति पौडेलसमक्ष पद तथा गोपनीयताको शपथसमेत ग्रहण गरेका छन्। राष्ट्रपति नेपाली सेनाको परमाधिपति हुने संवैधानिक व्यवस्था छ। राष्ट्रपति कार्यालयका प्रवक्ता शैलजा रेग्मी भट्टराईद्वारा जारी विज्ञप्तिमा भनिएको छ,राष्ट्रपति श्री रामचन्द्र पौडेलज्यूले नवनियुक्त प्रधान सेनापति महारथी श्री अशोकराज सिग्देलज्यूलाई राष्ट्रपतिको कार्यालयमा आयोजित विशेष समारोहमा सैनिक ऐन, २०६३ को दफा ८ को उपदफा (१) बमोजिम नेपाली सेनाको प्रधान सेनापति पदको दर्ज्यानी चिन्ह प्रदान गर्नु भयो । साथै सम्माननीय राष्ट्रपतिज्यू समक्ष नवनियुक्त प्रधान सेनापति महारथी श्री अशोकराज सिग्देलज्यूले सैनिक ऐन, २०६३ को दफा ९ को उपदफा (२) बमोजिम आफ्नो पदको पद तथा गोपनीयताको शपथ ग्रहण गर्नुभएको छ । यस अगाडि सरकारको सिफारिसमा राष्ट्रपति पौडेलले भदौ १२ गते रथी सिग्देललाई आजबाट लागू हुनेगरी नेपाली सेनाको प्रधान सेनापतिमा नियुक्त गरेका थिए। योसँगै सिग्देल नेपाली सेनाको ४५ औं प्रधान सेनापति बनेका हुन्। प्रधानसेनापति प्रभुराम शर्माले अवकाशमा जानुअघि साउन २४ गतेदेखि कार्यभार बुझबुझारथ गरेर बिदा बसेका थिए। शीतल निवासमा आयोजित एक विशेष समारोहमा उपराष्ट्रपति रामसहाय यादव, प्रधानमन्त्री केपी शर्मा ओली, प्रधानन्यायाधीश विश्वम्भरप्रसाद श्रेष्ठ, सभामुख देवराज घिमिरेलगायतका उच्च अधिकारीहरु सहभागी थिए।"
६ जना फरार प्रतिवादी पक्राउ,"उदयपुर : जिल्ला अदालतको फैसलापछि फरार रहेका ६ जना प्रतिवादीलाई प्रहरीले पक्राउ गरेको छ। त्रियुगा नगरपालिका१० का ५० वर्षीय खुम्बराज खत्री, वडा नम्बर ६ का ४५ वर्षीय सुकदेव चौधरी, ४० वर्षीया प्रभादेवी चौधरी, वडा नम्बर ११ का ७५ वर्षीय जगदेव चौधरी र वडा नम्बर ३ का ३७ वर्षीय प्रदीप कुमार चौधरी रहेका छन्। खत्रीलाई दुई वटा गालीबेइज्यति मुद्दामा अदालतले १० हजार एक सय जरिवाना तोकेको छ। त्यसैगरी सुकदेव र प्रभालाई कुटपिट तथा लुटपाटमा जनही तीन हजार, जगदेव र प्रदिपलाई चेक अनादर मुद्धामा दुई हजार र एक हजार जरिवाना तोकिएको जिल्ला प्रहरी कार्यालयका सूचना अधिकारी डीएसपी राजन चापागाईले बताए। अदालतको फैसला कायान्वयन अभियानअन्तर्गत उनीहरुलाई फैसलापछि लुकेर बस्दै गरेको अवस्थामा पक्राउ गरिएको उनले बताए। पक्राउ परेका ६ जनालाई नै फैसला कार्यान्वयनका लागि अदालतमा उपस्थिति गराइएको उनले बताए।"
सांग्रिला मोटर्सले सिट्रोन सी३ र ईसी३मा ल्यायो फेस्टिभ अफर,"काठमाडौं : नेपालमा सिट्रोन ब्रान्डको अधिकृत वितरक सांग्रिला मोटर्स प्राइभेट लिमिटेडले सिट्रोन सी (आईसीई इन्जिन) र सिट्रोन ईसी३ दुवैमा फेस्टिभ अफर ल्याएको छ। चाडपर्वहरू नजिकिँदै गर्दा सिट्रोनले आफ्ना ग्राहकहरूलाई अझ सन्तोषजनक र आरामदायी अनुभव प्राप्त गराउने उद्देश्य राखेको छ। स्टाइलिश र शक्तिशाली सिट्रोन सी३ खोज्ने ग्राहकहरूले चार वर्षका लागि निःशुल्क इन्धन, ४ वर्षका लागि निःशुल्क मर्मत सम्भार , १ वर्षका लागि निःशुल्क व्यापक बिमा, १ वर्षका लागि निःशुल्क सडक कर तथा मात्र ७४ लाख डाउन पेमेन्टमा फेस्टिभ अफरमा सिट्रोनको आनन्द लिन सकिने छ। ईकोफ्रेण्डली सिट्रोन ईसी३ साइन रोज्ने ग्राहकहरूले विशेष चाडपर्व छुट, निःशुल्क व्यापक बिमा, १ वर्षका लागि निःशुल्क सडक कर तथा प्रिबजेट मूल्य ३५९९ लाखमा उपलब्ध, सिट्रोन ईसी३ साइनले एक उत्साहजनक ड्राइभिङ अनुभव प्रदान गर्दछ। यस उत्सवको मौसममा सांग्रिला मोटर्सले तपाईंलाई सिट्रोन सी३ र ईसी३ सँग नवीनता, प्रदर्शन, र आरामको उत्तम मिश्रणको अनुभव गर्न आमन्त्रित गर्दछ।"
थप २० मिटरसम्म संरचना बनाउन नपाइने सर्वोच्चको फैसलामाथि सरकार पुनरावलोकनमा जान्छ : प्रधानमन्त्री,काठमाडौं : प्रधानमन्त्री केपी शर्मा ओलीले काठमाडौँका नदी किनारबाट थप २० मिटरसम्म संरचना बनाउन नपाइने सर्वोच्च अदालतको फैसलामाथि सरकार छिट्टै पुनरावलोकन (भ्याकेट) मा जाने प्रतिबद्धता व्यक्त गरेका छन्। उपत्यका सडक विस्तार पीडित सङ्घर्ष समिति तथा खोला मापदण्ड सरोकार समूहका संयोजक सुमन सायमीसहितको टोलीको ज्ञापनपत्र बुझ्दै प्रधानमन्त्री ओलीले अदालतको आदेश व्यहारिक नदेखिएकाले पुनरावलोकनमा जाने बताएका हुन्। उनले स्थानीय जनता र सरोकार समूहका मुद्धालाई सम्बोधन गर्न सरकार तत्पर रहने स्पष्ट पारे। अदालतले जनताका पीरमर्कालाई बुझ्ने र न्याय दिने उनले बताए। ओलीले अदालतको आदेशमा बदनियत नदेखिएपनि यसले जनतालाई असर पार्ने धारणा राखे। अदालतको अहिलेको आदेशपछि जनतालाई मुआव्जा समेत दिन सक्ने अवस्थामा राज्य नरहेको उनको भनाइ छ। उनले सभ्यता र संस्कृतिलाई बिथोल्न अनेकथरी तत्वहरु लागेका हुन सक्ने भन्दै राष्ट्रिय एकता र अस्तित्वलाई बलियो बनाउनुपर्ने बताए। अदालतको फैसलाको पूर्ण पाठ आएपछि काठमाडौँ महानगरपालिकाका प्रमुखस्तरको गत साउन २४ गतेको निर्णयबाट नदी किनारबाट थप २० मिटरसम्म संरचना नबनाउन सूचना गरिएको थियो। सङ्घर्ष समितिका संयोजक सुमन सायमीले अदालतको फैसला र सूचना कार्यान्वानमा जाँदा लाखौँ जनता विस्थापित हुने र सम्पतिको सुरक्षा नहुने भएकाले फैसलामा पुनरावलोकन गर्न र नगरप्रमुखको सूचना कार्यान्वयन नगर्न माग गरे। उक्त फैसला गर्ने न्यायाधीशमाथि महाभियोग लगाउन समेत समितिले माग गरेको छ। उपत्यकावासी रैथाने समुदायमाथि न्यायालयबाट बारम्बार पहिलादेखि नै प्रहार भइरहेकोले यो सिलसिलाको अन्त्य हुनुपर्ने समितिले जनाएको छ। यो पनि पढ्नुहोस २० मिटर जग्गा छोड्नुपर्ने फैसलाविरुद्ध पुनरावलोकन गर्न र दुई न्यायाधीशलाई महाअभियोग लगाउन माग
मुलुकलाई अस्थिरताबाट जोगाउन कांग्रेसएमाले मिलेको हुन् : पूर्वअर्थमन्त्री महत,"डडेल्धुरा : नेपाली कांग्रेसका नेता डाप्रकाशशरण महतले मुलुकलाई अस्थिरताबाट जोगाउन कांग्रेसएमाले मिलेको बताएका छन्। सोमबार डडेल्धुराको सदरमुकाममा आयोजित पत्रकार सम्मेलनमा उनले अस्थिरताबाट मुलुक जोगाउन दुई ठूला दल कांग्रेस एमालेबीच सहकार्य भएको बताएका हुन् थोरै समयमा पटकपटक सत्ता परिवर्तन भयो। प्रचण्डजीमा एमाले र कांग्रेसको सहयोगले प्रधानमन्त्री हुने आफू नै हो भन्ने मानसिकता विकसित भयो र त्यसले अस्थिरताको परिवेश निर्माण भयो, पूर्वअर्थमन्त्रीसमेत रहेका महतले भने, अस्थिरताबाट देशलाई जोगाउन एमाले र कांग्रेस एक ठाउँमा उभिएका हुन्। तर कतिपयले दुई ठूला प्रतिस्पर्धीले मिलेर सरकार बनाएको उपयुक्त भएन भन्ने पनि छन्। मलाई यो परिस्थितिले निम्त्याएको परिणाम हो। उनले कांग्रेसएमालेको गठबन्धन सरकारले मुलुकलाई स्थिरतातर्फ लैजाने दाबी गरे। पटकपटक हुने सरकार परिवर्तनले जनतामा रहेको निराशा र असन्तुष्टिलाई कांग्रेसएमालेको गठबन्धनले चिर्ने प्रवक्ता महतले विश्वास व्यक्त गरे। विस्तारै देशको आर्थिक परिवेश पनि सकारात्मक बन्दै जान्छ भन्ने हामीले अपेक्षा गरेका छौँ। चाँडै सरकारको न्यूनतम साझा कार्यक्रम पनि प्रकाशित हुन्छ, उनले भने, यद्यपि, हामीबीचको ७ बुँदे सहमतिमै धेरै कुरा उल्लेख छन्। सहमति अनुसार भएका कुरा अक्षरस पालना हुने प्रवक्ता महतले ठोकुवा गरे। जनतालाई निराशा पर्ने छुट अहिलेको सत्ता गठबन्धनलाई नभएको उनको भनाइ थियो। पूर्वअर्थमन्त्री महतले वर्तमान सरकार जनताका सरोकारका विषयवस्तु र सुशासन प्रत्याभूत गराउनमा केन्द्रीत हुनुपर्ने औंल्याए। उनले नेपाली कांग्रेस ०८४ को निर्वाचनमा एक्लै बहुमत ल्याउने गरेर संगठन निर्माणमा लाग्ने पनि बताए ।"
'स्टार्टअपसँग अन्नपूर्ण' अभियानका प्रमुख प्रशिक्षक डा धरेललाई राज्याभिषेक पदक,"क्यानडा : नेपाली मूलका प्रोफेसर डा तुल्सी धरेललाई क्यानडामा किङ चाल्स थर्ड कोरोनेशन पदकबाट सम्मानित गरिएको छ। क्यानेडियन मल्टी कल्चरल काउन्सिलमा बहुसांस्कृतिकता र नेतृत्व प्रवर्द्धनमा गरेको योगदानको सम्मानमा बेलायतका राज चाल्स तृतीयको राज्याभिषेकको उपलक्ष्यमा उनलाई अन्टारियो प्रोभिन्सले पदक प्रदान गरेको हो। टोरन्टोमा प्रोभिन्सका प्रिमियर डग फोर्डको उपस्थितिमा आयोजित समारोहमा त्यहाँका सोलिसिटर जनरल माइकल एस कर्जनरले पदक प्रदान गरेका थिए। धरेल अन्नपूर्ण मिडिया नेटवर्कले युवा उद्यमीहरूका उत्पादनहरूलाई प्रवर्द्धन गर्न सञ्चालन गरिरहेका स्टार्टअपसँग अन्नपूर्ण अभियानका प्रमुख प्रशिक्षकसमेत हुन्। किङ चाल्स थर्ड कोरोनेसन पदकबाट सम्मानित हुन पाउनु मेरा लागि गौरव हो, धरेलले भने। प्रवासी नेपालीका रूपमा क्यानडामा बसोबास गरेकामध्ये यो पदक पाउने उनी पहिलो नेपाली मूलका हुन्। नेपालको चितवनमा जन्मिएका डा धरेल क्यानेडियन मल्टी कल्चरल काउन्सिलका वर्तमान अध्यक्ष तथा टोरन्टोको सेन्टेनियल कलेजका प्रोफेसर हुन्।"
राजदूत नियुक्तिका कमजोरीलाई आगामी दिनमा सुधार्दै लैजान्छौं : परराष्ट्रमन्त्री देउवा,काठमाडौं : परराष्ट्रमन्त्री आरजु राणा देउवाले सरकारले राजदूत नियुक्ति गर्दा समावेशीमा ध्यान दिन नसकेको स्वीकार गरेकी छन्। सिंहदरबारमा सोमबार बसेको संसदीय सुनुवाइ समितिको बैठकमा मन्त्री राणाले राजदूत नियुक्ति गर्दा विविध कारणले केहि कमी कमजोरी भएको स्वीकार गर्दै आगामी दिनमा त्यसलाई सुधार गर्दै अघि लैजाने बताएका हुन्। संविधानमा समानुपातिक समावेशिता विषय उल्लेख गरेपनि त्यसलाई कार्यान्वयनका लागि आवश्यक नियमावली र निर्देशिका बनाउँदा विशेष ध्यान दिनुपर्ने उनको भनाई छ। उनले महिला राजदूत तोक्नका लागि पनि संख्या नै स्पष्ट हुनुपर्ने जिकिर गरे । मन्त्री राणाले सरकारले सिफारिस गरेका व्यक्तिहरुलाई पनि गहन रुपमा सुनुवाई गरेर मात्रै अनुमोदन गर्न समिति समक्ष आग्रह गरे। बैठकमा समिति सदस्यहरुले एकैपटक १७ जना राजदूतको सिफारिस हुदा पनि समावेशी समानुपातीकमा सरकारले ध्यान दिन नसकेको धारणा राखेका थिए । सरकारले साउन १४ गते सरकारले विभिन्न १७ देशका लागि राजदूतहरूको नाम सिफारिस गरेको थियो । प्रस्तावित राजदूतहरुको समितिले सुनुवाई समेत गरेको छ ।
२० मिटर जग्गा छोड्नुपर्ने फैसलाविरुद्ध पुनरावलोकन गर्न र दुई न्यायाधीशलाई महाअभियोग लगाउन माग,"काठमाडौं : उपत्यकाव्यापी सडक विस्तार पीडित संघर्ष समिति तथा खोला मापदण्ड सरोकार समूहले प्रधानमन्त्री केपी शर्मा ओलीले भेटेर २० मिटर जग्गा छोड्नुपर्ने सर्वोच्चको फैसला र फैसला कार्यान्वयन गर्ने काठमाडौं महानगरपालिकाको निर्णयमा आपत्ति जनाएको छ। सुमन सायमी नेतृत्वको टोलीले आज बिहान प्रधानमन्त्री ओलीलाई ध्यानाकर्षणपत्र बुझाउँदै फैसलाको पुनरावलोकन गर्न र फैसला गर्ने सर्वोच्चका न्यायाधीशलाई महाअभियोग लगाउन माग गरेका हुन्। भेटमा संघर्ष समितिका संयोजक सुमन सायमीले सर्वोच्चले काठमाडौं उपत्यकाका नदी किनारामा २० मिटर छाड्नुपर्ने भन्दै संविधानको मर्मविपरित आदेश गरेकाले त्यसको कार्यान्वयन गर्न नसकिने बताए। ध्यानाकर्षणपत्रमा भनिएको छ, उपत्यकावासी र रैथाने समुदाय माथि न्यायालयबाट बारम्बार पहिलादेखि नै प्रहार भैरहेकोले यो शिलशिलाको अन्त्य गर्न सर्वोच्चका न्यायाधीश द्वय मा श्री आनन्द मोहन भट्टराई र मा श्री बिनोद शर्मा ले समाजको मनोविज्ञान नबुझि धर्म, संस्कृति, सभ्यता र पहिचान माथि कठोर र निर्मम तरिकाबाट प्रहार गरेको र संविधानको मर्म भन्दा बाहिर गएर फैसला गरेकोले यस्ता न्यायमुर्ति माथि महाअभियोग लगाउनु पर्ने हाम्रो जोडदार माग रहेको छ। सडक किनारमा घर जग्गा हुने र राजकुलो तथा खोला किनारमा घर जग्गा हुने सर्वसाधारण निहत्था जनताहरु माथि राज्यस्तरबाट ज्यादती भइरहेको हामीले महसुस गरिरहेको उनीहरुको भनाई छ। उनीहरुले काठमाडौं महानगरपालिको प्रमुख बालेन शाह(बालेन्द्र) स्तरीय निर्णयलाई खारेज गरी सर्वोच्च अदालतको फैसला विरुद्ध पुनरावलोकन गरी जनविरोधी कार्य रोक्न माग गरे। सर्वसाधारणले दुःख मेहनत गरेर मुस्किलले जोडेको घर जग्गा निजी सम्पत्तिमा कथित मापदण्डका नाममा राज्यले निरन्तर रुपमा आक्रमण गर्ने, अंकुश लगाउने, जवरजस्ती हडप्ने जस्ता अशोभनिय कार्य भईरहनु अत्यन्त निन्दनिय र आपत्तिजनक छ। हामीले राज्य भनेको जनताको अभिभावक संरक्षक भन्ने महसुस गर्न सकिरहेका छैनौं। काठमाडौं उपत्यका विकास प्राधिकरणले जनतालाई प्रत्यक्ष असर पार्ने गरी प्रयोगमा ल्याई रहेको गैरन्यायिक अव्यवहारिक कथित सडक मापदण्ड, राजकूलो मापदण्ड, खोला किनारबाट छोडनु पर्ने भनी तोकिएको कथित मापदण्ड खारेज गर्न जोडदार माग गरिरहेका छौं। ध्यानाकर्षण पत्रमा भनिएको छ, यसबीच अहिले सर्वोच्च अदालतबाट खोला किनारमा थप अर्को २० मिटर छोडनु पर्ने गरी भएको फैसलाले लाखौंलाख जनता विस्थापित हने, सम्पत्तिको मृल्याकन शून्य पार्ने अवस्था सिर्जना भएकोमा त्यसलाई बेवास्ता गरी त्यस्तो अव्यवहारिक फैसला उपर काठमाडौं महानगरपालिकाबाट पुनरावलोकन गर्नुपर्नेमा उल्टै मिति २०८९०४२४ मा काठमाडौं महानगरपालिकाको प्रमुखस्तरीय निर्णय गरिनु घोर आपत्तिजनक छ। तसर्थ, काठमाडौं महानगरपालिको प्रमुख स्तरीय निर्णयलाई खारेज गरी सर्वोच्च अदालतको फैसला विरुद्ध पुनरावलोकन गरी जनविरोधी कार्य रोक्न जोडदार माग गर्दछौं। यस्तो छ ध्यानाकर्षण पत्र"
स्टार्टअपसँग अन्नपूर्ण अभियानको एग्रिकल्चर साझेदारमा मुक्तिनाथ कृषि कम्पनी,"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्ण अभियानको एग्रिकल्चर साझेदारमा मुक्तिनाथ कृषि कम्पनी लिमिटेड रहने भएको छ । सोमबार मुक्तिनाथ कृषि कम्पनी लिमिटेडको बसुन्धारास्थित केन्द्रीय कार्यालयमा भएको एक समारोहमा उक्त सम्झौता भएको हो । सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र मुक्तिनाथ कृषि कम्पनी लिमिटेडका डिजिएम रामशरण तिमल्सिनाले हस्ताक्षर गरेका हुन् । मुक्तिनाथ मुलुककै पहिलो कृषि कम्पनी हो । समृदिको आधार कृषि,कृषिको आधार प्रविधिभन्ने नारासहित स्थापित यस कम्पनीले कृषि मूल्य श्रृखंला व्यवस्थापनसँग सम्बन्धित सबै क्षेत्रमा आपसी हितका लागि सहजीकरण गर्दै आइरहेको छ । अन्नपूर्ण मिडिया नेटवर्कले सञ्चालन गरेको स्टार्टअपसँग अन्नपूर्ण अभियानमा कृषि साझेदारको रुपमा हामी जोडिन पाउँदा खुसी लागेको छ,'मुक्तिनाथ कृषि कम्पनी लिमिटेडका प्रबन्ध निर्देशक भरतराज ढकालले भने, युवाहरूलाई कृषि क्षेत्रको उद्यम र उद्योगमा जोडन सक्रिय रुपमा लाग्नेछौं । यो अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली, रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम,एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ ।"
"त्रिकोणात्मक ओडीआई सिरिजको तालिका सार्वजनिक : नेपालले कहिले, कोसँग खेल्दैछ ?","काठमाडौं : नेपाल क्रिकेट संघले विश्वकप लिग टु अन्तर्गत क्यानडामा हुने त्रिकोणात्मक ओडिआई सिरिजको खेल तालिका सार्वजनिक गरेको छ। क्यानले विश्वकप लिग टु अन्तर्गतको क्यानडामा हुने त्रिकोणात्मक ओडिआई सिरिजको खेल तालिका सोमबार सार्वजनिक गरेको हो। भदौ ३१ देखि असोज १० सम्म हुने खेलमा नेपाल,क्यानडा र ओमान सहभागी हुँदैछन्। क्यानडामा हुने त्रिकोणात्मक ओडिआई सिरिजको पहिलो खेलमा नेपालले घरेलु टोलीसँग प्रतिस्पर्धा गर्न लागेको हो। नेपालले पहिलो खेल भदौ ३१ गते क्यानडासँग र दोस्रो खेल असोज २ गते ओमानसँग खेल्ने क्यानले जनाएको छ। त्यसैगरी क्यानडा र ओमानको खेल असोज ६ र ८ गते हुनेछ। ओडीआई सिरिज सकिए लगत्तै तीनवटै टोलीबीच टी२० अन्तराष्ट्रिय सिरिज हुने भएको छ । टि ट्वान्टी आई सिरिजको पहिलो खेल नेपालले असोज १२ गते घरेलु टोली क्यानडासँग र दोस्रो खेल असोज १३ गते ओमानसँग खेल्ने बताइएको छ। यसैगरी नेपालले असोज १५ गते क्यानडासँग र असोज १६ गते ओमानसँग खेल्नेछ। सबै खेल नेपाली समय अनुसार बेलुका ७:४५ बजेबाट सुरु हुनेछ।"
"प्रधानसेनापति शर्मा अवकाशमा, आजदेखि सेनाको कमान्ड सम्हाल्दै सिग्देल",काठमाडौं : नेपाली सेनाको ४५औं प्रधानसेनापति अशोकराज सिग्देलले आज (सोमबार)बाट कामान्ड सम्हाल्दै छन्। प्रधानसेनापति प्रभुराम शर्मा शनिबारदेखि अवकासमा जाँदै छन्। सैनिक सेवामा ४१ वर्ष बिताएका शर्मा गत साउन २४ गतेदेखि बिदामा बसेका थिए। शर्मा बिदामा बसेपछि राष्ट्रपति रामचन्द्र पौडेलले भदौ १२ मा अशोकराज सिग्देललाई प्रधानसेनापतिमा नियुक्त गरेका थिए। भदौ २४ गतेबाट लागू हुने गरी राष्ट्रपति पौडेलले सिग्देललाई नेपाली सेनाको प्रधानसेनापतिमा नियुक्त गरेका थिए। राष्ट्रपति पौडेलबाट दज्र्यानी चिह्न प्राप्त गरेर सिग्देलले आज (सोमबार)देखि नै प्रधानसेनापतिको कमान्ड सम्हाल्ने छन्। नेपाली सेनाको ४५औं प्रधानसेनापतिका रूपमा सिग्देलले नेतृत्व लिन लागेका हुन्।
सांसदको सुझाव : खोला मापदण्डसम्बन्धी सर्वोच्चको फैसलाविरुद्ध पुनरावलोकनमा जानुपर्छ,"काठमाडौं : राष्ट्रिय प्रजातन्त्र पार्टी (राप्रपा) का सांसद धवल शमशेर जबराले उपत्यका भित्रका खोला मापदण्डको विषयमा सर्वोच्च अदालतले गरेको फैसलाविरुद्ध पुनरावलोकनमा जान सरकारसँग माग गरेका छन्। सोमबार प्रतिनिधिसभा बैठकमा बोल्दै सांसद जबराले अदालतको उक्त फैसलाविरुद्ध पुनरावलोकन नगरिए हजारौं जनता विस्थापित हुने बताएका हुन्। अदालतको फैसला कार्यान्वयन भए खोला वरपर बस्ने सबैको सम्पत्ति नष्ट हुने र ठूलो संख्यामा सुकुमबासी पैदा हुने उनको भनाइ छ। उनले भने,'नेपाल सरकारको २०६५ ८ १ को निर्णयमा सर्वोच्च अदालतले बागमती खोला र बागमती खोलाको सबै शाखा खोलामा २०२० मिटर मापदण्ड थप्ने निर्णय गरेको छ। यो निर्णयले काठमाडौंका हजारौंको संख्यामा मानिसको सम्पत्ति शून्यतामा परिणत हुने भएको छ। हाम्रो संविधानले पनि व्यक्तिको सम्पत्तिलाई बचाउनुपर्ने भनेको छ। यो निर्णयलाई नेपाल सरकारले सर्वोच्चमा गएर पुनरावलोकन गरिएन भने मान्छेको जनधन त जाने नै भयो। खोलाका वरिपरिका सबैको सम्पत्ति नष्ट हुने भयो। र ठूलो संख्यामा काठमाडौंमा सुकुमबासी पैदा हुनेछन्। यसकारण सरकारले विलम्बन नगरी तुरुन्त यो कार्यलाई रोक्नुपर्यो,'उनले भने,' सर्वोच्चमा पुनरावलोकन गर्नुपर्छ। नत्र काठमाडौंका जनताले ठूलो आन्दोलन गर्ने तयारी गरिरहेकोबारे सदनमार्फत् जानकारी दिन चाहन्छु। आन्दोलन भयो भने जनताको ज्यान जानेसम्मको स्थिति सृजना उत्पन्न हुनसक्नेछ।' यस्तै नेपाली कांग्रेस सांसद रामहरि खतिवडाले खोलाको दायाँबायाँ २० मिटेर छोड्ने सर्वोच्चको फैसलाले सयौंको उठिबासी हुने सम्भावना रहेको भन्दै त्यसका विरुद्ध सरकारले भ्याकेटमा गएर जनतालाई सहज हुने काम गर्न आग्रह गरे। सर्वोच्च अदालतले काठमाडौं उपत्यकाम खोला तथा नदी किनारामा संरचना बनाउँदा २० मिटर छोड्नुपर्ने फैसला गरेको छ। उक्त फैसलाको चौतर्फी विरोध भइरहेको छ। आजै उपत्यकाव्यापी सडक विस्तार पीडित संघर्ष समिति तथा खोला मापदण्ड सरोकार समूहले प्रधानमन्त्री केपी शर्मा ओलीले भेटेर २० मिटर जग्गा छोड्नुपर्ने सर्वोच्चको फैसला र फैसला कार्यान्वयन गर्ने काठमाडौं महानगरपालिकाको निर्णयमा आपत्ति जनाउँदै ध्यानाकर्षण पत्र बुझाएको छ। जवाफमा प्रधानमन्त्री ओलीले सर्वोच्चको उक्त फैसलाविरुद्ध सरकार भ्याकेटमा जाने प्रतिवद्धता जनाएका थिए।"
बैंकिङ कसूर तथा सजायसम्बन्धि विधेयकको प्रतिवेदन अर्थ समितिबाट पारित,"काठमाडौं : प्रतिनिधिसभा अन्तर्गतको अर्थ समितिले बैंकिङ कसूर तथा सजाय (दोस्रो संशोधन) विधेयक, २०८० को प्रतिवेदन पारित गरेको छ । सिंहदरबारमा सोमबार बसेको समिति बैठकले उक्त विधेयकलाई संशोधन सहित पारित गरेको हो । २०८० साउन २३ गतेको मन्त्रिपरिषद् बैठकले बैंकिङ कसूर तथा सजाय ऐन, २०६४ लाई संशोधन गर्न बनेको विधेयक, २०८० को मस्यौदा स्वीकृत गरेको थियो भने तत्कालीन अर्थमन्त्री अर्थमन्त्री डा प्रकाशशरण महतले २०८० असोज १६ गते यो विधेयक सदनमा दर्ता गरेका थिए। चेक अनादरसम्बन्धी मुद्दामा फरकफरक खालको कानुनी उपचारको अवस्था देखिएकाले यसलाई एकरुप बनाउनका लागि सरकारले विधेयक ल्याएको हो । विधेयक पारित भएसँगै सभामुख देवराज घिमिरेलाई बुझाउने र छिटो सदनमा पेश गर्न आग्रह गरिने समिति सभापति सन्तोष चालिसेले बताए । विधेयकमा १० करोड भन्दाको चेक अनादरका घटनामा दुई वर्षदेखि चार वर्षसम्मको सजाय थप गर्ने बुँदा थप गरिएको उनले जानकारी दिए। सरकारले बैंकिङ कसुर तथा सजाय ऐन, २०६४ को संशोधन गरी चेक अनादर (बाउन्स) को सजायलाई बैंकिङ कसुर बनाउनेगरि विधेयक ल्याएको हो । विधेयकमा चेक अनादरलाई बैंकिङ कसुर मान्दै पाँच प्रतिशत जरिवाना सहित एक महिनादेखि अधिकतम चार वर्षसम्मको कैद सजाय राखिएको छ । त्यस्तै मूल ऐनमा रहेको बैंक वा वित्तीय संस्था भन्ने शव्दहरुका स्थानमा बैंक वा वित्तिय संस्था वा सहकारी वैंक भन्ने शव्दहरु राखी संशोधन गरिएको छ ।"
राजनैतिक र प्रशासनिक नेतृत्वले भ्रष्टाचार नियन्त्रणमा अग्रसरता देखाए न्यूनिकरण हुन्छ : मुख्यमन्त्री कार्की,काठमाडौं : कोशी प्रदेशका मुख्यमन्त्री हिक्मत कुमार कार्कीले राजनैतिक नेतृत्व र प्रशासनिक नेतृत्वले भ्रष्टाचार नियन्त्रणमा अग्रसरता देखाएर भ्रष्टाचार न्यूनिकरण गर्न सकिने बताएका छन्। सोमबार विराटनगरमा आयोजना गरिएको भ्रष्टाचार विरुद्धको संयुक्त राष्ट्र संघिय महासन्धीको व्यवस्था कार्यान्वयन सम्बन्धि दोश्रो राष्ट्रिय रणनीति तथा कार्ययोजना २०८१ विषयक अन्तर्क्रिया कार्यक्रमलाई सम्बोधन गर्दै मुख्यमन्त्री कार्कीले तीनै तहका सरकारले सामुहिक रुपमा भ्रष्टाचार नियन्त्रणका लागि रणनीति र कार्ययोजना बनाउनु पर्ने बताएका हुन् । मुख्यमन्त्री कार्कीले भ्रष्टाचारविरुद्ध शून्य सहनशीलता भनेर प्रतिबद्धता व्यक्त गरेर मात्र नपुग्ने धारणा राखे। प्रधानमन्त्री तथा मन्त्रिपरिषदको कार्यालयले आयोजना गरेको सो अन्तरक्रिया कार्यक्रममा सहसचिव राजेन्द्र थापाले भ्रष्टाचार विरुद्धको राष्ट्रिय रणनीति तथा कार्ययोजना सम्बन्धि कार्यपत्र प्रस्तुत गरेका थिए।
"प्रतिनिधिसभा बैठक बस्दै, के छन् एजेण्डा ?","काठमाडौं : संघीय संसदअन्तर्गतको प्रतिनिधिसभा बैठक आज बस्दैछ। सोमबार दिउँसो १ बजेका लागि बैठक डाकिएको संसद सचिवालयका महासचिव पद्म प्रसाद पाण्डेले जानकारी दिए। बैठकमा कानुन,न्याय तथा मानव अधिकार समितिका सभापति बिमला सुवेदीले राष्ट्रिय सभामा उत्पति भएको 'विधायन सम्बन्धी विधेयक सम्बन्धी प्रतिवेदन २०८१ 'पेश गर्ने कार्यसूची छ। शिक्षा,विज्ञान तथा प्रविधि मन्त्री विद्यादेवी भट्टराईले राष्ट्रिय सभामा उत्पत्ति भएको 'शिक्षा स्वास्थ्य तथा सूचना प्रविधि समितिको प्रतिवेदनसहितको नेपाल विश्वविद्यालय विधेयक,२०८० माथि छलफल गरियोस्'भनी प्रस्ताव प्रस्तुत गर्ने कार्यसूचीमा उल्लेख छ। यसैगरी मन्त्री भट्टराईले नेपाल विश्वविद्यालय विधेयक २०८१ लाई पारित गरियोस् भनी प्रस्ताव प्रस्तुत गर्ने कार्यसूची छ।"
नेपाल प्रहरी र सशस्त्र प्रहरीका कानुनलाई समयानुकल परिमार्जन गर्न प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले नेपाल प्रहरी र सशस्त्र प्रहरी बलसम्बन्धी विद्यमान कानुन संशोधनका लागि विधेयक ल्याउन मन्त्रालयलाई निर्देशन दिएका छन्। उनले मुलुकमा शान्ति सुरक्षा र सुशासन कायम गर्न तथा सङ्गठनभित्र सानो तहदेखि माथिल्लो तहसम्मको सुविधासमेतलाई ध्यान दिएर प्रस्ताव ल्याउन आग्रह गरेको हुन्। । आइतबार साँझ बालुवाटारमा उपप्रधानमन्त्री एवं अर्थमन्त्री विष्णुप्रसाद पौडेल, गृहमन्त्री रमेश लेखक, मुख्यसचिव एकनारायण अर्याल, दुवै मन्त्रालयका सचिवहरु र दुवै सङ्गठनका प्रमुखहरुसहितको छलफलमा प्रधानमन्त्री ओलीले समयानुकुल र वस्तुनिष्ट कानुन बनाउनुपर्नेमा जोड दिए। समयको माग र जनअपेक्षालाई सम्बोधन गर्ने गरी दुवै कानुनलाई संशोधन गर्ने विधेयकको मस्यौदा रायका लागि गृह मन्त्रालयले अर्थ मन्त्रालयमा पेस गरेको सन्दर्भमा प्रधानमन्त्री ओलीले आर्थिक र प्रशासनिक पक्षलाई अध्ययन गरेर छिटो विधेयक अघि बढाउन अर्थ मन्त्रालयलाई निर्देशन दिए। ती दुवै विधेयक संसद्मा पेस गर्ने विषय सरकारको सय दिनभित्रको प्राथमिकतामा परेको छ । छलफलमा अर्थमन्त्री पौडेलले विधेयकलाई समग्ररुपमा अध्ययन गरेर छिटो निष्कर्ष निकालिने बताए। गृहमन्त्री लेखकले प्रस्तावित विधेयक ल्याउँदा प्रहरी सङ्गठनमा ऊर्जा थपिनुका साथै मुलुकको आर्थिक दायित्व बचत हुने स्पष्ट पारे।"
रुकुम पश्चिममा खोलाले बगाउँदा दुईजनाको मृत्यु,जाजरकोट : रुकुम पश्चिममा खोलाले रुकुम पश्चिमममा खोलाले बगाउँदा दुईजनाको मृत्यु भएको छ । जिल्लाको मुसिकोट नगरपालिका ६ र ७ को सिमानामा रहेको रम्माखोलाले बगाउँदा मोटरसाइकलमा सवार एक पुरुष र एक महिलाको मृत्यु भएको हो । जिल्ला प्रहरी कार्यालय रुकुम पश्चिमका प्रहरी निरीक्षक बखत बहादुर शाहीका अनुसार मुसिकोट नगरपालिका ४ निवासी ५० वर्षीय सर्जन पुन र वडा नम्बर ६ निवासी अन्दाजी ३२ वर्षीया निर्मला केसी थापाको मृत्यु भएको हो । रा ६ प २९६१ नम्बरको मोटरसाइकलमा साँखबाट कानेबाङतर्फ जाँदै गर्दा आइतबार बेलुका करिब साढे आठ बजे खोलाले बगाएको र सोमबार बिहान मात्र थाहा भएको प्रहरीले जनाएको छ । खोलाभन्दा करिब तीन सय मिटर तल महिला र करिब २० मिटर तल पुरुषको शव फेला परेको प्रहरी निरीक्षक शाहीले जानकारी दिए ।पुरुषको शव मोटरसाइकलले च्यापिएको महिलाको शवको केही भाग पुरिएको अवस्थामा फेला परेको थियो । अहिले प्रहरीले शव निकालेर घटनास्थल प्रकृति मुचुल्का तयार गरिरहेको छ ।
संसदमा एमालेको माग : पाँचथरमा भएको बम विस्फोटको घटनाको दोषी को हो ? गृहमन्त्रीले जवाफ दिनुपर्छ,"काठमाडौं : नेकपा एमालेले देशभर बेवारिसे बम कहाँ कहाँ छन् खोजि गर्नुपर्ने बताएका छन्। आज प्रतिनिधि सभाको बैठकमा बोल्दै एमालेका मुख्य सचेतक महेश बर्तौलाले पाँचथरको फालेलुङ गाउँपालिका ५ बम विष्फोट गम्भीर प्रकृतिको घटना भएकाले संसदमा जानकारी गराउन गृहमन्त्री रमेश लेखक समक्ष माग गरेका हुन्। भदौ १३ गते फालेलुङ५ का माओवादी कार्यकर्ताआइतराज केरुङको घरमा भएको विस्फोटमा परि ११ वर्षीय दिप्सन सावाँ र उनकी २ वर्षीया बहिनी प्रिन्साको ज्यान गएको थियो। घाइते पवन राई र दिप्सन राईलाई किर्तिपुरको बर्न हस्पिटलमा उपचार भइरहेको छ। बम विफ्फोटबाट निधन भएका दुई जनाप्रति दुख व्यक्त गर्दै मुख्य सचेतक बर्तौलाले यस्ता घटनामा जोडिएका दोषीबारे संसदलाई जानकारी आग्रह गरेका हुन्। उनले सशस्त्र द्वन्द्वको समयमा छाडिएको बम विष्फोट भएको कुरा आइरहेकाले त्यसको जिम्मेवारी कसले लिने ? भन्दै प्रश्न गरे। उनले भने, यस घटनामा जोडिएका दोषी को हो सरकारले बताउनुपर्छ, यस्तो गम्भीर प्रकृतिको घटनामा सरकारले सदनमा आएर जवाफ दिनुपर्छ । यस्तो गम्भीर प्रकृतिको घटनामा गृहमन्त्रीज्यूले संसदमा जानकारी गराउनु उपयु्क्त हुन्छ। संसद्मा आएर जवाफ दिन माग गर्न चाहन्छु। बर्तौलाले द्वद्वमा छाडिएका बम विस्फोट भएको जानकारी छापामाध्यममा आएको उनले जानकारी गराए। फालेलुङ५ का माओवादी कार्यकर्ता आइतराज केरुङको घरमा विस्फोट भएको थियो। घरमा ठूलो मान्छे नभएको बेला चार जना केटाकेटी जम्मा भएर रमाइलो गर्दै खेलिरहेका थिए। घाइते दीपेशका अनुसार खेल्दाखेल्दै घर नजिकै एउटा मज्जाको डल्लो भेटियो । त्यसलाई फुटाएर हेर्ने उनीहरूलाई मन भयो । उनीहरूले फुटाउने कोसिस गरे । कसैगरी डल्लो फुटेन । हेम्मर ल्याएर उनीहरूले डल्लोलाई जोडले प्रहार गरे । हेम्मरले हानेपछि ठूलो पडकएको थियो, घटना स्मरण गर्दै पवनले भने । यो पनि पढ्नुहोस पाँचथरमा विष्फोटमा परी चार बालबालिका घाइते, दुईको अवस्था गम्भीर पाँचथरमा विस्फोटबाट घाइते भएका एकैघरका दुई बालबालिकाको मृत्यु द्वन्द्वकालको विस्फोटक पदार्थ बच्चाले भेटाएपछि विस्फोटबाट घाइते भएका दुई बालकलाई कीर्तिपुरको बर्न अस्पताल पठाइयो"
बिपीको राजनीतिक र साहित्यिक योगदानलाई देशव्यापी बनाउनुपर्छ : सभापति देउवा,"काठमाडौं : जननिर्वाचित प्रधानमन्त्री बिपी कोइरालाको १११ औँ जन्मजयन्ती विभिन्न कार्यक्रम गरी मनाइएको छ । नेपालमा प्रजातन्त्रको स्थापना एवं पुनःस्थापनाका लागि कठोर संघर्ष गरेका कोइरालाको विसं १९७१ भदौ २४ गते जन्म भएको थियो । बिपी जयन्तीका अवसरमा कांग्रेस, भातृ एवं शुभेच्छुक संस्था र बिपी सङ्ग्रहालयले मुलुकभर विभिन्न कार्यक्रम आयोजना गरेका छन् । यस अवसरमा नेपाली लेखक संघ काठमाडौं शाखाले बिपी सङ्ग्रहालय सुन्दरीजलमा साहित्य उत्सव२०८१ को आयोजना गरेको थियो । कार्यक्रममा बिपी कोइरालाको शालिकमा माल्यार्पण गर्दै कांग्रेस सभापति शेरबहादुर देउवाले मुलुकको परिवर्तनमा बिपी कोइरालाको योगदानको चर्चा गरेका थिए। बिपी कोइरालाको राजनीतिक तथा साहित्यिक योगदानका विषयमा खोज गर्नुपर्ने र देशव्यापी बनाउनुपर्नेमा उनले जोड दिए । सभापति देउवाले बिपी सङ्ग्रहालय सुन्दरीजललाई थप व्यवस्थित र प्रभावकारी रुपमा अघि बढाउनुपर्ने यसमा सबैको सहयोग रहने जिकिर गरे। त्यस्तै कार्यक्रममा कांग्रेस महामन्त्री विश्वप्रकाश शर्माले बिपी कोइरालाको त्यागलाई सबैले आत्मसाथ गर्नुपर्ने बताए । राजनेता बन्न नीति र कर्म चाहिने भन्दै उनले अहिलेको सभापति शेर बहादुर देउवाले पार्टीका लागि नीति र कर्म गरिसकेकाले त्यागको प्रतिक्षा गरिरहेको बताए। शर्माले नविन समाज बनाउँदै गर्दा त्यसको नेतृत्व कांग्रेसको नविन नेतृत्वले गर्नुपर्नेमा जोड दिए। उनले महासमितिमा नै संविधानको एक्जिट पोलको प्रस्ताव आफूले गरेको भन्दै राष्ट्रपति एकपटकमात्रै बन्न पाउनुपर्ने र प्रधानमन्त्री दुईपटक बन्न पाउने व्यवस्थाले अस्थीरता रोकिने जिकिर गरे। त्यस्तै शर्माले बिपी कोइरालाको साहित्यिक योगदानको चर्चा समेत गरे । प्रथम जननिर्वाचित सरकारका प्रधानमन्त्री,संसद्का सभामुख एवं मन्त्रीलाई बन्दी बनाइएको सुन्दरीजल बन्दी गृहलाई विसं २०६१ भदौ २४ गते बिपी सङ्ग्रहालयका रुपमा उद्घाटन गरिएको थियो । सङ्ग्रहालयमा बिपीको जीवनका महत्वपूर्ण सामग्रीका साथै विसं २००७ सालको क्रान्तिमा प्रयोग गरिएको ट्याङकर, कांग्रेसले २०३० साल जेठ ३० गते क्रान्तिलाई खर्च जुटाउन अपहरण गरेको नेपाल वायु सेवा निगमको विमान राखिएको छ ।"
डीएनए परीक्षणले मात्रै पितृत्व निर्क्योल हुँदैन,"काठमाडौं : शिशुको बुवा (पिता) पहिचान गर्ने सबैभन्दा भरपर्दो र विश्वसनीय आमा नै हुन्। तर, आमाले चिनाएको पुरुषले सन्तान ग्रहण गरी अंश दिन इन्कार गरेमा शिशुले के गर्ने ? जवाफ आउन सक्छ, डीएनए परीक्षण गर्ने। नाता कायम तथा पितृत्व निर्धारण जस्ता विषयमा डीएनए परीक्षण स्वीकार्य अभ्यासका रुपमा लिइँदै आएको छ। छोरा नाता कायम गरी अंशको माग दाबी गर्दै बालाजुका प्रदीपराज पाण्डेले दायर गरेको मुद्दामा प्रकाशराजले डीएनए परीक्षण गर्न चुनौती दिए। यही मुद्दामा सर्वोच्च अदालतले पनि डीएनए परीक्षण गर्न आदेश दियो। विधि विज्ञान प्रयोगशालाले डीएनए परीक्षण त गर्यो तर प्रकाशराज जैबिक बाबु नभएको प्रतिवेदन दियो। यही जटिल मुद्दामा सर्वोच्च अदालतको संयुक्त इजलासले पितृत्व निर्धारणमा डीएनए परीक्षण प्रतिवेदनलाई प्राथमिक प्रमाण र अन्यलाई गौण प्रमाण भनी हाल्न नमिल्ने फैसला गरेको छ। नाता कायम र अंशबन्डाको मुद्दा २४ वर्षपछि टुंगोमा पुगेको हो। सर्वोच्चले डीएनए परीक्षण विशुद्ध वैज्ञानिक, यान्त्रिक र शुत्रबद्ध प्रक्रिया भएको निष्कर्ष अदालतले निकालेको हो। न्यायाधीशद्वय डा नहकुल सुबेदी र बालकृष्ण ढकालको संयुक्त इजलासले पितृत्वको निर्धारणमा डीएनए प्रतिवेदनलाई निश्चयात्मक प्रमाणका रूपमा लिन नसकिने ठहर गरेको छ। डीएनए परीक्षणमार्फत आनुवंशिक वा प्राविधिक विश्लेषणबाट व्यक्तिको जैविक बाबुको पहिचान त गर्न सकिएला। तर, पितृत्वको निर्धारण सामाजिक, कानुनी प्रश्नसमेत भएकाले यसको निरुपण सामाजिक, कानुनी प्रश्नसमेत भएकाले यसको निरुपण सामाजिक कानुनी पक्षको विश्लेषण समेतबाट हुनु पर्ने हुँदा वैज्ञानिक सुत्रमा आधारित भएर गरिएको डीएनए प्रमाणलाई सो सम्बन्धमा भएका अन्य प्रमाण सरह एक प्रमाणका रूपमा मात्र लिनुपर्ने देखियो। पितृत्व निर्धारणमा डीएनए परीक्षण प्रतिवेदनलाई प्राथमिक प्रमाण र अन्यलाई गौण प्रमाण भनी मान्न मिल्ने देखिएन। देवानी मुद्दामा निर्णय गर्दा प्रमाणको प्राचुर्यताका आधारमा निर्णय गर्नुपर्ने भएकाले पितृत्वको निर्धारणमा पनि केवल डीएनए प्रमाणमात्र नहेरी मिसिल संलग्न सम्पूर्ण प्रमाणको प्राचुर्यताको आधारमा निक्र्यौल गर्नुपर्ने हुन्छ, हालै सार्वजनिक फैसलाको पूर्णपाठमा भनिएको छ, निश्चय पनि विज्ञान प्रविधिको उपलब्धिलाई न्यायिक प्रक्रियाले उपेक्षा वा इन्कार गर्न सक्दैन। प्रविधिको विकासले न्याय निष्पादन प्रक्रियामा रहेका कैयौं जटिल र प्राविधिक प्रश्नहरूको सम्बोधन गर्न सक्ला तर प्रविधि आफैंले न्यायको उद्घोष भने गर्न सक्दैन। प्रविधि एवं नवप्रबद्र्धनलाई मानवीय ज्ञान, विवेक, तर्क र औचित्यका आधारमा संश्लेषण गरेर मात्र न्यायिक निष्कर्षमा पुग्नुपर्ने हुन्छ। २०८० पुस २४ गतेको फैसलाको पूर्णपाठ हालै सार्वजनिक भएको हो। सर्वोच्चले डीएनए परीक्षणका लागि आवश्यक औजार, यन्त्र वा उपकरणको गुणस्तरीयता, नमुना संकलन र भण्डारण विधि, संलग्न जनशक्तिको दक्षता, परीक्षण विधि र परीक्षणका लागि प्रयोग गरिने चिजवस्तु वा रसायनको स्तर र प्रयोगशालाको गुणस्तरीयता जस्ता निर्धारक पक्ष (भेरियवल) को असर डीएनए परीक्षणमा नपर्ने भन्न नसकिने व्याख्या गरेको छ। यी र यस्ता केही निर्धारक पक्ष (भेरियबल्स)ले डीएए परीक्षणको एक्युरेसी (त्रुटिरहित ) र क्रेडिबिलिटी ( विश्वससनियता) मा असर पर्ने सम्भावना सधैं रहन्छ, फैसलामा उल्लेख छ। पितृत्वको निर्धारणका सम्बन्धमा यसअघि विभिन्न मुद्दामा भएका व्याख्या भए पनि सर्वोच्च अदालतले गरेको यो सबैभन्दा पछिल्लो व्याख्या हो। पितृत्व निर्धारणमा डीएनए परीक्षणलाई सिद्धान्ततः धेरै हदसम्म त्रुटिरहित र विश्वसनीय मानिए तापनि व्यवहारमा परीक्षण प्रक्रियासँग विविध मानवीय, व्यवस्थापकीय वा प्राविधिक पक्षको कारण नतिजा फरक पर्ने सम्भावनालाई पूर्णतः इन्कार गर्न सकिने अवस्था देखिएन, फैसलामा भनिएको छ, न्याय सम्पादनमा प्राविधिक, मानवीय वा अन्य कुनै कारणले हुन सक्ने कुनै पनि त्रुटि स्वीकार्य हुँदैन। पूर्णतामा मात्र न्यायको अस्तित्व रहन्छ। प्रतिशत वा औसतले न्याय र पूर्णताको प्रत्याभूत गर्न सक्दैन। डीएनए परीक्षणका क्रममा हुन सक्ने कमी कमजोरीले परीक्षण नतिजा फरक पर्न सक्ने र सोबाट न्यायिक निष्कर्ष नै बदलिने हुँदा डीएनए परीक्षणको आदेश दिंदा वा परीक्षण नतिजालाई स्वीकार गर्दा अदालतले यो वास्ताविकतालाई अनदेखा गर्न मिल्ने देखिएन। डीएनए परीक्षणका सम्बन्धमा विशेषज्ञले दिएको रायलाई निर्णायक प्रमाणको रुपमा नलिई केवल विशेषज्ञको रायका रूपमा लिनुपर्ने ठहर सर्वोच्चले गरेको छ। सर्वोच्चले नाता कायम गर्ने सन्दर्भमा कसैले डीएनए परीक्षण गर्न इन्कार गर्नुलाई पितृत्व स्वीकार गरेको भनी अथ्र्याउनु न्यायोचित नहुने निष्कर्ष निकालेको छ। मुद्दाको पृष्ठभूमि प्रकाशराजलाई बुवाका रूपमा नाता कायम गर्न र अंशदाबी गर्दै प्रदीपराजले २०५७ सालमा काठमाडौं जिल्ला अदालतमा फिरादपत्र दिए। पाँच वर्षपछि अर्थात् २०६१ सालमा तत्कालीन जिल्ला न्यायाधीश भरतप्रसाद अधिकारीको इजलासले प्रदीपराजलाई प्रकाशराजको छोरा भएको नाता कायम गरिदियो। तर, प्रदीपराज नाबालक हुँदा आमा टीकादेवीले अंश नलिने भनी मिलापत्र गरेको र एकपटक मुद्दा तारिखसमेत छोडेको भन्दै अंशतर्फ दाबी नपुग्ने फैसला सुनायो। यही अवधिमा आमा टीकादेवीको निधन भयो। अंशतर्फको दाबी नपुग्ने काठमाडौं जिल्ला अदालतको फैसला त्रुटिपूर्ण भएको जिकिर गर्दै प्रदीपराजले पुनरावेदन पत्र दर्ता गरे। उता प्रकाशराजले पनि टीकादेवी आफ्नो पत्नी र प्रदीपराज छोरा नभएको दाबी गर्दै काठमाडौं जिल्ला अदालतले नाता कायम गर्ने गरी गरेको फैसला उल्ट्याउन माग गर्दै पुनरावेदन पत्र दर्ता गरे। २०७२ सालमा तत्कालीन पुनरावेदन अदालत पाटनका न्यायाधीशद्वय डा आनन्दमोहन भट्टराई र पुष्पराज कोइरालाले ७ भागको एक भाग अंश पाउने फैसला गर्यो। अंशबन्डा हुने ठहर गर्दै पुनरावेदन अदालतले गरेको फैसला कानुनविपरीत भएको दाबी गर्दै प्रकाशराजले डीएनए जाँच गर्न चुनौती दिए। उनले प्रदीपराज आफ्नो नाताभित्रको नपर्ने हुनाले अंश दिनु पर्ने दायित्व नभएको दावी गर्दै आएका थिए। २०७२ सालमा सर्वोच्च अदालतमा पुनरावेदन गरे। २०७९ सालमा सर्वोच्च अदालतले प्रदीपराज र प्रकाशराजको राष्टिय विधि विज्ञान डीएनए परीक्षण गराउन आदेश दियो। प्रयोगशालाले जैविक बाबु प्रकाशराज नभएको प्रतिवेदन अदालतमा पठायो। तर, सर्वोच्चले टीकादेवीसँग २०२६ सालमा शारीरिक सम्बन्ध भई जायजन्म भएको निष्कर्ष निकाल्दै सगोलको अंसियार देखिएको ठहर गरेको छ। छोरा प्रदीपराजले ७ भागको १ भाग अंश पाउने भनि यसअघि पुनरावेदन अदालत पाटनले गरेको फैसला कानुन र न्यायको रोहमा मिलेको देखिएको उल्लेख गर्दै सर्वोच्चले सदर गरेको छ। प्रकाशराजका तीन श्रीमतीमध्ये जेठी टीकादेवी भएको ठहर सर्वोच्चले गरेको छ। प्रकाशराजको घरमा भान्सेका रूपमा टीकादेवीले काम गरेको पाइएको छ। सर्वोच्चको यो फैसलापछि ७ जना अंसियारहरूबीच बन्डा गर्ने बाटो खुलेको छ।"
माओवादीको समाजवाद : बरमझियाको असली बुढो बाजेको पेडा जस्तै,"काठमाडौं : पार्टीभित्र होस् वा बाहिर माओवादी केन्द्रका अध्यक्ष पुष्पकमल दाहाल(प्रचण्ड)को तीव्र आलोचना भइरहेको छ यतिखेर। छेपारो प्रवृत्तिको राजनीतिलाई पार्टीभित्र पनि कडा विरोध भइरहेको छ। आइतबार कोशी प्रदेशको परामर्श बैठकमा पनि यस्तै भयो। नेताहरूले भने, प्रचण्डको स्वेच्छाचारी प्रवृत्ति र परिवारवादको मोहले पार्टी सिद्धिनै लाग्यो। सत्तामा हुँदा होस् या बाहिर प्रचण्डले रटान गर्ने शब्द हो, समाजवाद। तर, माओवादी पार्टी समाजवादको मार्ग चित्रविहीन रहेको नेताहरूले नै बताएका छन्। पार्टीका केन्द्रीय सदस्य सुदन किरातीले त माओवादी केन्द्रको समाजवाद बरमझियाको असली बुढो बाजेको पेडा जस्तै भएको आरोप लगाए। उनले विरोधका स्वरलाई पार्टी रुपान्तरणका लागि आधारशीलाका रूपमा लिन नेतृत्वलाई आग्रहसमेत गरे। नेता किरातीले प्रचण्ड समक्ष ६ बुँदे फरक लिखित प्रस्ताव नै पेस गरेका छन्। यस्ता छन्, उनका फरक मत। पार्टीलाई अहिले मूल आवश्यकता रणनीति र कार्यनीतिलाई मूर्तरूप दिनु हो। नेपाली मौलिकतामा समाजवादी विचारको विकास गर्नु हो, नेता किरातीको फरक प्रस्तावमा भनिएको छ, आज हाम्रो समाजवाद बर्मझियाको असली बुढो बाजेको पेडा जस्तै भएको छ। सबै दलले समाजवाद भन्छन् तर कसको समाजवाद कस्तो हो, स्पष्ट छैन। पार्टी अध्यक्ष प्रचण्डले समाजवादको रटान लगाए पनि कस्तो खालको समाजवाद ? भन्ने पार्टीसँग स्पष्ट नीति नभएको नेता किरातीले बैठकमा ठोकुवा गरे। पार्टीका कार्यकर्ताहरूमा विचारको संकट गहिरिँदै गएको उनले उल्लेख गरे। पार्टी अध्यक्ष प्रचण्डसँग विचारको विकास गर्न देश महायात्रा सञ्चालन गर्न नेता किरातीले माग राखेका छन्। पार्टीको संगठनात्मक संकटको निदान, नेतृत्व निर्माण र पार्टीप्रति गुमेको जनताको विश्वास फर्काउनु अहिलेको मुख्य आवश्यकता रहेको नेता किरातीले जनाए। देश महायात्राले पार्टीभित्रको संगठनात्मक संकट समाधान हुन्छ, नेतृत्व निर्माणको सवाल सम्बोधन हुन्छ र जनतामा पार्टीप्रति नयाँ किसिमबाट भरोसा निर्माण हुन्छ, उनले भनेका छन्, त्यो काम सामूहिकतामा हुनुपर्छ, जनतामा आधारित हुनुपर्छ। त्यो अभियानलाई सफल बनाउन मौलिक विधि अपनाउनुपर्छ। पार्टी उपमहासचिव जनार्दन शर्माले प्रचण्डले नेतृत्व हस्तान्तरण गर्नुपर्ने स्थायी कमिटी बैठकमा फरक मत राखेका थिए। पार्टीका नेताहरू गफाडी, विचारबाट बिचलित भएकाले माओवादी पार्टी कमजोर भएको नेता किरातीले प्रचण्ड समक्ष आक्रोस पोखेका छन्। पार्टीलाई विचार, नीति, कार्यक्रममा केन्द्रित गराउन केन्द्रीय सदस्य सुदन किरातीले राखेका ६ फरक प्रस्ताव यस्ता छन् : १ विचार निर्माणका लागि पहिलो काम : सिंगो संगठन परिचालन गर्दै आजको नेपाली सामाजिक जनजीवनलाई बुझ्न अध्यक्ष प्रचण्डको नेतृत्वमा देश महायात्रा गरौं। नेपाली ऋतुलाई आधार मानेर हिमाल, पहाड र मधेसको संस्कृतिलाई मिहिन ढंगले बुझौं। प्रकृतिलाई बुझ्ने र व्यवहार गर्ने नेपाली जनता तथा सिंगो समाजको जीवनशैली, संस्कृति र चिन्तनलाई नजिकबाट बुझौं। प्रगतिशील सामाजिक मूल्यमान्यताका आधारमा प्रकृति र संस्कृति मैत्री नेपाली समाजवाद को विकास गरौं। २ विचार निर्माणका लागि दोस्रो काम : आम पार्टी पंक्तिलाई जनविश्वविद्यालमा अध्ययन गर्न गराउन पठाऔं। जनताका संस्कृति, इतिहास, दर्शन, अनुभव, परम्परागत संस्थाहरूबारे गहिरो अध्ययनगरेर प्रगतिशील पक्षहरूलाई आधार मानी नेपाली समाजवादको जग बसाऔँ। समाजवाद ल्याउने(आयात) गर्ने होइन, समाजवादमा पुग्ने हो भने नेपाली विशेषताको समाजवादको विकास गरौं। ३ विचार निर्माणका लागि तेस्रो काम : विश्व साम्राज्यवादका बहुमुखी सामथ्र्य र कमजोरीलाई गहिरोसँग अध्ययन गरौं र नेपाली समाजवाद त्यसभन्दा कुन अर्थमा उन्नत हुनेछ भनेर स्पष्ट पारौं। ४ अन्तिम काम : विचारको संश्लेषण गरौं। जनताबाट आएका ज्ञानहरू र विश्व साम्राज्यवादसम्बन्धी अध्ययनका आधारमा नेपाली समाजवादी विचारको संश्लेषण गरौं। समाजवादसम्बन्धी जनताले बुझ्ने भाषामा अहिले यति गर्न सक्छौं अथवा चाहन्छौं र पछि यति गर्नेछौँभनेर हाम्रो पार्टीको नीति तथा कार्यक्रम प्रस्ट पारौं। ५ स्थानीय तह: समाजवाद निर्माणको जग: पार्टीको नेतृत्वमा रहेको स्थानीय तहको सरकारलाई प्रयोग गरेर समाजवादको नमुना प्रस्तुत गरौं। स्थानीय सरकार जनताको प्रत्यक्ष निगरानीमा रहने भएकोले जनताकै अपनत्व र स्वामित्व पनि हुने गर्छ त्यसैले यो स्वत: प्रभावकारी हुन्छ। स्थानीय तहबाटै नेपाली समाजमैत्री समाजवादको विकास गर्न सकिन्छ। जनतालाई पार्टीप्रति गोलबन्द गर्न सम्भव हुन्छ। ६ संगठन परिचालन : समाजभन्दा पर रहेर मानिसलाई कुनै पनि मूल्य मान्यतामा डोर्याउन सकिँदैन। नेपाली समाजले कतिपय मान्यताहरू भूबनोट, वातावरण र ऋतुकालीन श्रमसँग निर्माण गरेको पाइन्छ। त्यसैले नेपाली चार ऋतुको आधारमा वार्षिक क्यालेन्डर सहित बाह्रै महिना संगठनलाई परिचालन गरौं। वसन्त अभियान (चैत्रवैशाखजेष्ठ) भरि सिर्जनाको काम गर्ने। वर्षा अभियान (असारसाउनभदौ) विचार निर्माण सँगै श्रम गर्ने, बाढी, पहिरो, राहत, उद्धार, पुनस्र्थापनाबारे जनसचेतनाका काम गर्ने। शरद अभियान (असोजकार्तिकमंसिर) आन्तरिक तयारीसँगै चाडबाडसँग सम्बन्धित सामाजिक क्रियाकलाप र शुभकामना आदानप्रदान गर्ने। शिशिर अभियान (पुसमाघफागुन) वार्षिक पार्टी कामको आन्तरिक तयारी, हिमपात, शीतलहरबाट बच्ने सचेतना जगाउने र न्यानो कपडा बाँड्ने सामाजिक सेवा जस्ता काम गर्ने। पार्टी कार्यकर्ता र नेताहरू संगठक मात्र नभएर निरन्तर विचार निर्माणका लागि अनुसन्धानकर्ताका रूपमा पनि विकास गराउने। पार्टीको आमनीति सापेक्षिक कार्यक्रमअन्तर्गत वडा स्तरसम्मको कमिटीलाई नीतिको आधारमा कार्यक्रम बनाउन स्वतन्त्रता प्रदान गर्ने। यसरी पार्टी कामलाई व्यवस्थित गर्दा एकातिर वर्ष दिनको कार्यक्रम अगाडि नै निर्धारित हुन्छ र माथि बाट के आउँछ भनेर तल्लो कमिटीले बाटो हेरिरहनु पर्दैन। कार्यक्रम बनाउने अधिकार दिँदा रचनात्मक प्रतिस्पर्धा हुन्छ र नयाँनयाँ सिर्जनाको जन्म हुन्छ। स्वयम् कमिटी र कमिटीका नेता हर समय नयाँनयाँ विषय सोच्नु बाध्य हुन्छ। परिणामको आधारमा दण्ड र पुरस्कारको व्यवस्था गर्नुपर्छ। सार्वजनिक संस्था र स्थलहरूको सुधार गर्ने जिम्मेवारी लिएर फिल्डमा जाऔं। स्थानीय पार्टी परिचालन गरेर (विद्यालय, स्वास्थ्य चौकी र हाटबजार आदी)मा जनताले प्रत्यक्ष अनुभूति गर्ने गरी व्यापक सुधार ल्याऔं। हाम्रा काम देखेर मानिसहरू आफैं पार्टीप्रति आकर्षित होउन्। अब सदस्यता जबरजस्ती दिने होइन, आफैं सदस्यता लिन आउनेखालको पार्टी बनाऔं।"
दलित अधिकार खोइ ?,"देशको राजधानी काठमाडौंको प्रशासनिक केन्द्रअगाडि माइतीघर मण्डलामा गत साउन २२ गतेदेखि दलित अभियन्ता खगेन्द्र सुनार आफ्नो शरीरलाई तीन किलोको फलामको जञ्जिरले बेरिएर, ठिंग उभिएर दलितलाई खोइ ? भनेर ठूलो प्रश्नचिह्न खडा गर्दै धर्नामा छन्। उनको निरन्तरको धर्नासहितको प्रश्न चिह्नले एकातिर सदियौंदेखि मनुवादले ग्रसित सिंगो राज्यसत्तालाई गिज्याइरहेको छ भने अर्कोतिर सुतिरहेको दलित आन्दोलनलाई पेचिलो ढंगले घच्घच्याउने काम गरेको छ। नेपालका सीप, कला र क्षमताका धनी दलित समुदायमाथि राज्यद्वारा गरिँदै आएको अत्यन्त अमानवीय र निन्दनीय विभेद अझै पनि कायम हुनु विडम्बनाको विषय बनेको छ। नेपालको संविधानको प्रस्तावनामा वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक, समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने संकल्प गरिएको छ। संवैधानिक र कानुनी रूपमा दलित हक अधिकारहरू स्थापित भए पनि कार्यान्वयनको सबालमा राज्य असाध्यै अनुदारवादी रहँदै आएको छ। सदियौंदेखि सामन्तवादी सोच, चिन्तन र दलितलाई हेर्ने अत्यन्त विभेदकारी संस्कृतिको उपज आजको २१औं शताब्दीमा पनि दलितलाई अधिकार सम्पन्न बनाउने विषयमा राजनीतिक दलका नेता वा सरकार वा कर्मचारीतन्त्र कोही पनि खासै सकारात्मक भएको देखिँदैनन्। राजनीतिक स्थायित्वको नारा अघि सार्दै देशका दुई ठूला राजनीतिक दलहरू मिलेर बनेको गठबन्धन सरकारमा एक जना दलितलाई पनि क्याबिनेट स्तरको मन्त्री नबनाइनु र त्यति ठूलो संख्यामा राजदूत नियुक्तिको प्रक्रिया अघि बढाउँदा पनि दलितविहीन बनाइनु यसको पछिल्लो दृष्टान्त हो। संविधान र कानुनमा गरिएका व्यवस्थाबमोजिम राज्य र राज्यसत्ताका सबै अवयवहरूलाई दलितमैत्री बनाउनको लागि अभियन्ताहरूको एकल प्रयास सहयोगी बने पनि दलित आन्दोलनलाई निर्णायक आन्दोलनको रूपमा विकास नगरिकन राज्यसत्ताले दलित मुद्दाको सम्बोधन नगर्ने विगतको नकारात्मक विरासत हाम्रो सामु रहने गरेको छ। तसर्थ, नेपाली दलित आन्दोलनमा क्रियाशील सम्पूर्ण शक्तिहरूले बुझाइमा एकरूपता कायम गर्दै संयुक्त दलित आन्दोलनको विकास गर्नु आजको ऐतिहासिक आवश्यकता बनेको छ। दलित मुद्दाप्रति गाम्भीर्यताको अभाव एउटा मान्छेले अर्को मान्छेलाई छुँदा जातै जान्छ भन्ने असाध्यै अवैज्ञानिक र अवस्तुवादी प्रचलन र संस्कृति रुढिवादको पराकाष्ठा हो। यस्तो समस्या दक्षिणको पनि भारत, नेपाललगायतका हिन्दु धर्मको प्रभाव रहेका देशहरूमा मात्रै विद्यमान छ। हाम्रो देशमा लामो समयदेखि सामन्तवादी सोच, चिन्तन र संस्कृतिले राज गर्दै आएको हुनाले जतिसुकै पढे पनि, विज्ञान विषय पढेर डाक्टर वा इन्जिनियर भए पनि, राजनीतिक दलका ठूलै नेता भए पनि दलितलाई असमान व्यवहार गर्नुपर्छ, हेप्नुपर्छ, विभेद गर्नुपर्छ, सँगैको साथीलाई पनि तँ र तिमी भनी सम्बोधन गर्नुपर्छ भन्ने विभेदकारी मानसिकताको विकास भएको देखिन्छ। अहिले राज्यसत्ता सञ्चालनको बागडोर सञ्चालन गर्न विभिन्न तहमा पुगेका राजनीतिक नेता, कर्मचारी, प्रहरी, सेना, न्यायाधीश, वकिल, मानव अधिकारवादी वा पत्रकार जोसुकैको दिल दिमागमा आफू स्कुल पढ्दाको समयमा दलितमाथि गरिने सामाजिक व्यवहारको प्रतिबिम्ब आज उसको जीवन र व्यवहारमा देखा पर्दछ। यसलाई सैद्धान्तिक रूपमा मनुवादी विचार र प्रवृत्ति भनिन्छ। नेपालको दलित मुद्दाका सन्दर्भमा यही चिन्तन प्रवृत्तिका कारणले गर्दा बेवास्ता र गैरजिम्मेवारीपन रहने गरेको देखिन्छ। दलितलाई हेप्नु, अपमान गर्नु, असमान र विभेदकारी व्यवहार गर्नु, असक्षम र अयोग्य ठान्नु, स्वीकार नगर्नु जस्ता तमाम विभेदजन्य कार्य हुनु मनुवादी प्रवृत्तिकै उपज हो। संविधानको मौलिक हकअन्तर्गत दलित हकमा दलित समुदायका अधिकारहरूको व्यवस्था गर्दा कानुन बनाएर लागू गरिनेछ भनी उल्लेख गर्नु पनि यही प्रवृत्तिकै खेल हो। संविधान लागू भएको ९ वर्ष पूरा भइसक्दा पनि धारा ४० कार्यान्वयन गर्नका लागि आवश्यक कानुन निर्माण नहुनुका पछाडि पनि यही गलत चिन्तन प्रवृत्तिले भूमिका खेलेको छ। दलित आन्दोलनलाई प्रभावकारी ढंगले घनिभूत बनाउन नसक्नु सहायक कारण भए पनि यी समग्र पक्षको कार्यान्वयन नहुनुमा मुख्यतः दलित मुद्दाप्रति गाम्भीर्यताको अभाव नै हो। दलित अधिकारको खोजी र मुद्दाको मूर्तीकरण दलित आन्दोलन सुस्ताएको बेला नेपालको राजनीतिमा एकपटक अभियन्ता खगेन्द्रले दलित अधिकारका सवालहरूलाई उठाएर राष्ट्रिय राजनीतिमा उद्वेलित पारिदिएका छन्। यतिबेला संविधान र कानुनमा व्यवस्था भएका दलित अधिकारको राज्यले प्रभावकारी कार्यान्वयन गर्नुपर्ने, संघ र प्रदेशको मन्त्रिमण्डलमा दलित सहभागिता गरिनुपर्ने, राजनीतिक नियुक्ति गर्दा अनिवार्य रूपमा दलितको उचित प्रतिनिधित्व हुनुपर्ने, दलितमाथि देशव्यापी रूपमा भइरहेका उत्पीडनलाई दीर्घकालीन ढंगले हल गर्नका लागि राज्यले संरचना बनाएरै रोकथाम गर्नुपर्ने, संविधान संशोधन गर्दा दलित समुदायले प्राप्त गरेका अधिकारको सुनिश्चितता गर्दै थप अधिकारको व्यवस्था गर्नुपर्ने जस्ता महŒवपूर्ण मागहरू राख्दै उनी झन्डै एक महिनादेखि निरन्तर धर्नामा छन्। समाजमा दलितप्रतिको उत्पीडन घट्नुको सट्टा झन् बढ्दो छ। दलितले गैरदलितसँग प्रेम गरेकै आधारमा जनप्रतिनिधिदेखि राजनीतिक पार्टीका कार्यकर्ता हुँदै जनस्तरसम्म मिलेर लखेटीलखेटी हत्या गर्ने, झुट्टा मुद्दा लगाएर कानुनी रूपमा फसाउने, मुद्दा दर्ता नगर्ने, दर्ता भए पनि न्यायालयले उचित ढंगले न्याय नदिने जस्ता कार्यहरू निरन्तर जारी छन्। मै त यस्तो छु, मैले मारेको माछा कस्तो? भनेझैं समाज रूपान्तरण गर्न, देशको नेतृत्व गर्न, देश निर्माण गर्न भनी कस्सिएर राजनीतिक पार्टी सञ्चालन गरेका मूल नेता, प्रधानमन्त्रीको दलित मुद्दाप्रतिको बुझाइ त यस्तो निम्छरो छ भने, सामान्य जनताको बुझाइ कस्तो होला ? संघको मन्त्रिमण्डलमा, राजदूत नियुक्तिमा त दलित पर्दैनन् भने अन्य तल्ला निकायमा पर्लान् त ? संविधानमा भएका व्यवस्थाअनुसारको कानुन त संसदले ९ वर्षसम्म बनाउँदैन भने स्थानीय तहले बनाउँला ? अजित मिजारको लास त वषौंदेखि टिचिङ हस्पिटलमा बसिरहेको छ भने दलित जनताले न्याय पाउँलान् ? आज दलित आन्दोलनले शासनसत्ताका सञ्चालकहरूसँग, राजनीतिक दलसँग, स्थायी सरकारको रूपमा रहेको कर्मचारीतन्त्रसँग यी यक्ष प्रश्नहरू उठाइरहेको छ। नेपाली समाजका असली श्रमजीवी दलित समुदायमाथि जबरजस्त थोपरिएको छुवाछूत र जातीय विभेद, आर्थिक, राजनीतिक, सामाजिकसांस्कृतिक, शैक्षिक, रोजगारीलगायतका क्षेत्रबाट असमावेशिता र बहिष्करणका समस्याहरूको वैज्ञानिक समाधान बिना नेपाल समृद्ध हुन सक्दैन। दलितमाथिको उत्पीडन स्वयम् दलित समुदायको मात्रै नभएर राज्यको समस्या हो र यसलाई राज्यले मुद्दाको विशिष्टीकरणसहित नीति, नियम बनाई प्राथमिकता क्रमका आधारमा रणनीतिक र कार्यनीतिक योजना बनाएर समाधानको प्रक्रियामा अविलम्ब लाग्नु पर्दछ भन्ने कुरामा राज्य गम्भीर बन्न जरुरी छ। दलित आन्दोलनको अन्तरवस्तु र कार्यदिशा दलित समुदायमाथिको उत्पीडनको समस्या सामाजिकसांस्कृतिक स्वरूप धारण गरेको राजनीतिक समस्या हो। यो हिन्दु धर्म र संस्कृतिद्वारा सिर्जना गरी सामन्तवादी राज्यसत्ताको विभेदकारी नीति, नियम र विधिद्वारा बलात् ढंगले स्थापित गरिएको वर्गीय सत्तासँग अन्तरसम्बन्धित रहेको दक्षिण एसियाकै विशिष्ट समस्या हो। यो समस्याको नाबी वर्गीय राज्यसत्तासँग जोडिएको हुनाले यसको दीर्घकालीन समाधान पनि राजनीतिक रूपमा नै गरिनुपर्दछ। आजको भूमण्डलीकृत विश्व र बहुदलीय राजनीतिक प्रतिस्पर्धात्मक प्रणालीको जमानामा नेपालको राष्ट्रिय राजनीतिमा क्रियाशील रहेका राजनीतिक पार्टीले दलित मुद्दाका सबालमा बुझाइमा स्पष्टतासहित यो मुद्दालाई विशेष रूपमा ग्रहण गर्नु पर्दछ। नेपाली दलित आन्दोलनले पनि भारतीय दलित आन्दोलनका नकारात्मक शिक्षाबाट पाठ सिक्दै विशुद्ध दलित आन्दोलनका रूपमा यसलाई बुझ्नुभन्दा पनि राजनीतिक आन्दोलनभित्र दलित आन्दोलनलाई समाहित गर्दै मुद्दाको विशिष्टीकरणमा विशेष जोड दिनु आवश्यक छ। राजनीतिक दलका दलित भ्रातृ संगठनहरूले दलित आन्दोलनको आफ्नो स्वत्वलाई विशिष्टीकृत गर्दै आफ्नो पार्टीभित्र दलितमैत्री नीतिका लागि निर्मम संघर्ष गर्ने र गैरराजनीतिक संगठन, गैसस, व्यक्तिव्यक्तित्व पनि शक्ति हो भन्ने कुरा स्वीकार गर्नुपर्दछ। त्यसैगरी गैरसरकारी संघसंस्थाले पनि परियोजनामुखी नीति र कार्यक्रमलाई मात्रै ध्यान नदिएर राजनीतिक एजेन्डालाई पनि उठाउने गर्नुपर्दछ। किनकि दलित मुक्ति परियोजनामुखी कार्यक्रमबाट मात्रै सम्भव हुँदैन। नागरिक समाजका तर्फबाट दलित आन्दोलनमा लाग्ने अभियन्ताहरूले पनि आफू एक्लैले, एक्लो वीर भएर दलित मुद्दाको सम्बोधन गर्न नसकिने, नेपाली दलित आन्दोलनमा देखिएका सबै शक्तिहरूको कुल योगबाट, सबैलाई समायोजित गरी संयुक्त दलित आन्दोलनलाई निर्णायक बनाएर मात्रै शासकहरूको मनुवादलाई तोड्न सकिन्छ भन्ने कुरालाई हेक्का राख्नु पर्दछ। राज्यसत्ताका विभिन्न तह र निकायमा बस्नेहरूको दलित समुदाय र मुद्दाप्रतिको पुरानो चिन्तन र मान्यतालाई भंग नगरी दलित अधिकारलाई कार्यान्वयनको दिशामा लान सकिँदैन। दलित मुद्दालाई राष्ट्रिय स्तरमा वस्तुवादी ढंगले बुझाएर संवैधानिक र कानुनी अधिकारको प्राप्ति र प्रभावकारी कार्यान्वयनका लागि सबै दलितहरूको सर्वपक्षीय शिखर सम्मेलन गरी मुद्दाको ठोस र मूर्तीकरणसहित निर्णायक संघर्ष आजको मूल कार्यदिशा हो। यसमा सबै पक्ष गम्भीर बन्न आवश्यक छ। सरकारको जवाफदेहिता राज्य सबै जनताको अभिभावक हुनुपर्दछ। लोकतन्त्रमा जनताद्वारा निर्वाचित जनप्रतिनिधिले बहुमतको आधारमा सरकार गठन गरी सञ्चालन हुने गर्दछ। नेपालको सन्दर्भमा समाजको सबैभन्दा पिँधमा दलित समुदाय रहँदै आएका छन्। दलित आफैं पछाडि परेको कदापि होइन, विगतको सामन्ती राज्यसत्ताले नै विभेदकारी नीति, नियम बनाएर व्यवहारमा असमानता गर्दै सामाजिक जीवनका सबै क्षेत्रबाट बहिष्करण र बञ्चितीकरण गरिएको हो भन्ने कुरामा राज्यले आत्मसातीकरणसहित क्षमायाचना गरिनु पर्दछ। त्यसैगरी अहिलेको संघीय लोकतान्त्रिक गणतन्त्रात्मक राज्यसत्ताले पनि दलितलाई हिजोको सामन्तवादी राजतन्त्रात्मक राज्यप्रणालीको जस्तै विभेदकारी नीति र व्यवहार गरिएको हुनाले दलित आन्दोलनकारीहरूले विभिन्न स्तरका विरोधका कार्यक्रमहरू प्रदर्शन गर्नुपरेको हो भन्ने कुरालाई सरकारले बुझ्नु पर्दछ। अभियन्ता खगेन्द्र सुनारको नेतृत्वमा महिनौं दिनसम्म दलित आन्दोलन अघि बढाउँदा पनि सरकारले अनदेखा गर्दै आएको छ। दलित आन्दोलनले उठाएका मागहरूलाई सरकारले वार्ताको माध्यमबाट तत्काल ती मागहरूलाई हल गरिनु पर्दछ। राज्य दलित समुदायको मुद्दा र मागप्रति जहिले पनि पूर्वाग्रही र अनुदार हुँदै आएको छ। अतः राज्यले दलितका मुद्दालाई भुइँमान्छेका एजेन्डाका रूपमा लिँदै संविधानमा व्यवस्था भएका दलित अधिकारलाई लागू गर्नका लागि अविलम्ब कानुन निर्माण गरियोस्। संघ र प्रदेशको मन्त्रिमण्डलमा, सबैखाले राजनीतिक नियुक्तिलगायतका क्षेत्रहरूमा समानुपातिक समावेशिताको सिद्धान्तबमोजिम सहभागिता गरियोस्। त्यसैगरी शिक्षा, स्वास्थ्य र रोजगारीमा पनि दलितलाई विशेष अधिकारको नीतिबमोजिमको कानुनी व्यवस्था गरियोस्। दलितको हक अधिकार दिने सवालमा राज्यसत्ता विगतमा अनुदारवादी भएको कुरालाई आत्मसात् गर्दै सरकार दलित समुदायप्रति उत्तरदायी र जिम्मेवार बन्न आवश्यक छ। संविधानमा व्यवस्था भएका दलितमैत्री प्रावधानलाई लागू गर्न आवश्यक कानुनको निर्माण र भएका कानुनी व्यवस्थाको प्रभावकारी कार्यान्वयन गर्दै जानु पर्दछ। त्यसैगरी तीनै तहका सरकारका नीति, कार्यक्रम र बजेटलाई दलितमैत्री बनाउँदै दलित मुद्दाको प्राथमिकीकरण गर्दै रणनीतिक र कार्यनीतिक योजना निर्माण गरिनु पर्दछ। यसका लागि दलित आन्दोलनले जहिले पनि सडकबाट खबरदारी गरिराख्न जरुरी छ। (रम्तेल, संविधानसभा सदस्य तथा अनुसन्धाता हुन्।)"
जनताका आधारभूत समस्या पनि सम्बोधन भएनन्,"उपेन्द्र खड्का वडादेखि प्रवाह हुने सार्वजनिक सेवा प्रभावकारी र पारदर्शी छैनन्। सार्वजनिक सेवा लिन जाँदा जनताले दु:ख पाइरहेका छन्। जनतालाई सेवा दिँदा राजनीतिक पूर्वाग्रह साँधिन्छ। बजेटको कार्यान्वयनमा पनि झन्डै ४५ प्रतिशत अनियमितता भइरहेको छ। यसबाट नागरिकले कसरी सुशासनको अनुभूति गर्ने ? सुशासन कायम गर्न स्थानीय तहहरू रणनीतिक रूपमै चुकिरहेका छन्। निर्वाचित जनप्रतिनिधिहरू निहित स्वार्थ र राजनीतिक लाभांश लिनेमै केन्द्रित छन्। उच्च राजनैतिक संस्कारसहितको व्यवहारका साथ अगाडि बढ्न सकेनन्। जसको परिणाम वर्तमान प्रणाली, कानुन, कार्यविधि, तौरतरिका पद्धति र स्थानीय सरकारको कार्य जिम्मेवारी, दायित्व, नागरिकका समस्या समाधान गर्ने तत्परता, राजनीतिक गतिशीलताबीच तालमेल मिलेको अवस्था छैन। शासनमा नागरिकको सक्रिय सहभागिता, सार्वजनिक सेवा प्रदानमा सरकार, निजी क्षेत्र र तेस्रो क्षेत्रको साझेदारीयुक्त सहभागिता, सार्वजनिक निजी साझेदारी, सहउत्पादन, निर्माण हुनुपर्छ। तर, स्थानीय सरकारमा संघीयताको भावना नै नबुझेका जनप्रतिनिधिका कारण अहिलेको व्यवस्था प्रति नै प्रश्न उठ्ने गरी काम भइरहेको छ। यो सुधार गर्नै पर्छ। स्थानीय तहको बजेट तर्जुमा प्रक्रिया मागमा आधारित अर्थात् बटम अप अवधारणामा हुनुपर्छ। तर, यहाँ आफ्नो पार्टीका नेता तथा कार्यकर्ताहरूको मागलाई प्राथमिकता दिँदा बजेटको चरम दुरुपयोग भइरहेको छ। जसले कर्णालीमा बेरुजुको अवस्था पनि निकै डरलाग्दो छ। नागरिकका कुरा सुन्ने, त्यसअनुसार योजना तर्जुमा गर्ने, पक्षपात रहित सार्वजनिक सेवा प्रवाह गर्ने जस्ता आधारभूत कुरामा पनि स्थानीय तह सचेत छैनन्। (खड्का सामाजिक अभियन्ता हुन्।)"
"खस्कियो गलैंचा व्यवसाय, उकास्न व्यवसायीको माग","काठमाडौं : आन्तरिक रोजगारी प्रदान गर्न र विदेशी मुद्रा आर्जनमा अग्रणी रहेको नेपालको गलैंचा उत्पादन पछिल्लो समय धरापमा पर्न थालेको व्यवसायीको गुनासो बढ्न थालेको छ। आँकडाले पनि नेपाली गलैंचा व्यवसाय खस्केको देखाउँछ। कुनै समय नेपालबाट वार्षिक ३५ अर्ब रुपैयाँबराबरको गलैंचा अन्तर्राष्ट्रिय बजारमा बिक्री हुन्थ्यो। तर पछिल्लो ५६ वर्ष वार्षिक न्यूनतम ६ अर्बदेखि अधिकतम साढे ११ अर्ब रुपैयाँ हाराहारीमा मात्रै निर्यात भएको छ। हालै भन्सार विभागको तथ्यांकअनुसार आर्थिक वर्ष २०८०८१ मै गलैंचाको निर्यात ११ अर्ब ४८ करोड ६५ लाख ४४ हजार रुपैयाँबराबरको भएको छ। यस अनुसार कूल निर्यातमा गलैंचाको हिस्सा ८ प्रतिशत छ। सो अवधिमा नेपाली उत्पादन विभिन्न मुलुकमा १ खर्ब ५२ अर्ब ३८ करोड १२ लाख ४४ हजार रुपैयाँबराबरको निर्यात भएको थियो। नेपालबाट गलैंचा सबैभन्दा बढी निर्यात हुने वस्तु थियो। तर अहिले चौथो नम्बरमा पुगेको छ। कुल निर्यातको बढी हिस्सा फलाम र स्टिल, कफी, चिया तथा मसलाको अधिक देखिन्छ। व्यवसायीहरू भने विशेष गरेर सरकारले नेपाली गलैंचा, ऊनी धागो कटाइ, रंगाइ, धुलाइ र बुनाइमा मूअक ऐन २०५२ देखि पाइरहेको छुट सुविधा खारेज गरिएकोले यस उद्योग सञ्चालनमा कठिनाइ भएको गुनासो गर्छन्। यसकारण आइतबार सयभन्दा बढी गलैंचा व्यवसायीहरूले उपप्रधानमन्त्री तथा अर्थमन्त्री विष्णुप्रसाद पौडेललाई भेटेर नेपाली गलैंचा एवं कच्चा पदार्थ आयातमा मूल्य अभिवृद्धि कर छुट गर्न माग गरेका छन्। यससँगै उनीहरूले ६ बुँदे मागसमेत राखेका छन्। नेपाली गलैंचा उत्पादक तथा निकासीकर्ता संघ, नेपाल निर्यात व्यवसायी महासंघले नेपाली गलैंचा उद्योग सबैभन्दा धेरै रोजगारी दिने, सबैभन्दा धेरै निर्यात गरी विदेशी मुद्रा आर्जन गर्ने उद्योगको रूपमा लामो समयदेखि रहँदै आएकोमा अर्थमन्त्रीको ध्यानाकर्षण गराए। हालै नेपाली गलैंचा उद्योगले विगत लामो समयदेखि पाइरहेको सुविधाहरू कटौती हुँदा धेरै प्रभाव परेको बताउँदै भने, नेपाली गलैंचाको उत्पादन लागत बढ्ने र मूल्य अभिवृद्धि कर (भ्याट) लागू गर्दा कठिनाइ भयो। उनका अनुसार निर्यातपश्चात् मूअक फिर्ता हुने भएता पनि उत्पादन प्रक्रियाको समय विश्लेषण गर्दा ७ महिना लाग्ने हुँदा उद्योगीहरूको लगानी बढेको छ। धागो कटाइ गर्न देशको विभिन्न दुर्गम गाउँठाउँहरूमा पठाइने भएकोले मूअक लागू गर्न कठिनाइ हुनेछ। धागो रंगाइ गर्न फरक फर्म वा डाइङ हाउसमा गर्नुपर्ने भएकोले मूअक थप भए मूल्य बढ्नेछ, उनले थपे। यस्तै, गलैंचा व्यवसायी बलराम गुरुङ नेपाली गलैंचा उद्योगले अन्तर्राष्ट्रिय बजारमा प्रतिस्पर्धी क्षमता गुमाएको गुनासो गरे। सरकारले आर्थिक ऐन, २०८० मार्फत नेपाल आयात गर्ने कच्चा पदार्थमा १३ प्रतिशत मूअक लगाएको थियो। यसपछि व्यवसायीको लागत बढेको र अन्तर्राष्ट्रिय बजारमा प्रतिस्पर्धा गर्न नसक्दा समग्र उद्योग प्रभावित भएको गुनासो गर्दै आएका थिए। यसैक्रममा उपप्रधानमन्त्री तथा अर्थमन्त्री विष्णुप्रसाद पौडेलले वर्षौंदेखि निर्यातमा अग्रणी रहेको गलैंचाको उत्पादन, निर्यात र कमाइ घटिरहेकोमा चिन्ता व्यक्त गरे। यससँगै उनले यस क्षेत्रको समस्याबारे सम्बन्धित निकायसँग बसेर गम्भीर रूपमा उठान गर्ने प्रतिबद्धता व्यक्त गरेका छन्।"
"अख्तियार भन्छ ठूलासाना भनिँदैन, भ्रष्टाचार गर्नेलाई छोडिँदैन","काठमाडौं : अख्तियार दुरुपयोग अनुसन्धान आयोगले जहिल्यै एउटा प्रश्नको सामना गर्नुपर्छ साना माछा मात्र समातेर हुन्छ ? ठूला माछा खै ? तर, एक वर्षको तथ्यांकले भन्छ ठूला माछा पनि कहाँ उम्केका छन् र ? उनीहरू पनि अख्तियारको फन्दामा छन्। अर्थात् पदको दुरुपयोग गरी भ्रष्टाचार गर्ने जोसुकै अख्तियारको फन्दामा परेका छन्। पूर्वमन्त्रीदेखि वहालवाला मुख्यसचिव पनि भ्रष्टाचारअनियमितताको मुद्दामा छोडिएका छैनन्। गत आर्थिक वर्षमा अख्तियारले दायर गरेका यी केही उदाहरण पनि यसका लागि काफी छन्। प्रशासनिक क्षेत्रको सबैभन्दा उच्च पद धारण गरेका मुख्यसचिवेदेखि पूर्वमुख्यमन्त्री, मन्त्रीहरूविरुद्ध अख्तियारले मुद्दा दायर गरेको छ। वाइबडी जहाज खरिद प्रकरण,मेलम्ची भ्रष्टाचार, मधेस प्रदेशको साइकल खरिद, नेपाल टेलिकमको एडीएमएस खरिदमा अनियमितता गर्नेविरुद्ध अख्तियारले विशेष अदालतमा मुद्दा चलाएको छ। त्यस्तै प्रदेश सरकारका ठूलाठूला अनियमितताका काण्डदेखि स्थानीय तहका अनियमिततामा पनि छानबिन गरी अख्तियारले मुद्दा चलाएको छ। सर्लाहीको भरत ताल निर्माणदेखि गोदावरीको ढुंगा गिट्टीको ठेक्कामा भएको अनियमिततामा पनि अख्तियारले मुद्दा चलाएको छ। गत आर्थिक वर्ष अख्तियारले २०१ वटा मुद्दा विशेष अदालतमा दायर गरेको छ। जसमा गैरकानुनी लाभहानिसम्बन्धी ५८, घूसरिसवतसम्बन्धी ४८, नक्कली शैक्षिक प्रमाणपत्रमा ३४, सार्वजनिक सम्पत्ति हानी नोक्कासीमा ३४,राजस्व चुवाहटका १३, गैरकानुनी सम्पत्तिका ११ र विविध ३ वटा मुद्दा विशेष अदालतमा दायर गरेको छ। ठूला मुद्दा अन्त:शुल्क स्टिकर छपाइमा भ्रष्टाचार मुद्दा दायर : २०८१ असार ९ आरोपी : सञ्चार मन्त्रालयका तत्कालीन सचिव एवं नेपाल सरकारका तत्कालीन मुख्य सचिव डा बैकुण्ठ अर्याल, आन्तरिक राजस्व विभागका तत्कालीन महानिर्देशक एवं हाल अर्थ मन्त्रालयका सहसचिव रितेशकुमार शाक्य, सुरक्षण मुद्रण केन्द्रका तत्कालीन कार्यकारी निर्देशक विकल पौडेलसमेत ११ जना र कम्पनी। बिगो : ३८,६७,१७,६४० भरतताल निर्माणमा अनियमितता मुद्दा दायर मिति : २०८१ जेठ २९ आरोपी : सर्लाहीको बागमती नगरपालिकाका (हाल निलम्बित) नगर प्रमुख भरतकुमार थापा, नगर उपप्रमुख लीलाकुमारी मुक्तान, तत्कालीन प्रमुख प्रशासकीय अधिकृत विमलकुमार पोखरेलसमेत ६ जना। सार्वजनिक सम्पत्ति हानिनोक्सानी, गलत प्रतिवेदन तथा गलत लिखत तयार गरी भ्रष्टाचार गरेको आरोप। बागमती नगरपालिका४ र १२ मा अवस्थित बागमती माछा पोखरी प्रथम (भरत ताल) निर्माण गर्दा उत्खनन भएको ढुंगा, गिट्टी, बालुवा लगायतको नदीजन्य पदार्थको बिक्री वितरणमा अनियमितता। बिगो: ३०,२९,३४,८९७ गोदावरी नगरपालिकाको ढुंगा गिट्टी ठेक्कामा भ्रष्टाचार मुद्दा दायर : २०८१ जेठ २१ ललितपुर, गोदावरी नगरपालिकाका तत्कालीन नगरप्रमुख गजेन्द्र महर्जन, तत्कालीन नगर उपप्रमुख मुना अधिकारीसमेत ९ जना र प्रालिउपर राजस्व चुहावट गरी भ्रष्टाचार गरेको सम्बन्धी आरोपपत्र दायर। गोदावरी नगरपालिकामा क्रसर, खानी तथा नदीजन्य पदार्थ (ढुंगा, गिट्टी, बालुवा, वेस, चिप्स) आदिमा सरकारी दररेटभन्दा कम कर जम्मा गरी वार्षिक करोड राजस्व हिनामिना गरेको। बिगो : १ अर्ब ४ करोड ८७ लाख ४५ हजार रुपैयाँ विशेषबाट सफाइ अख्तियारबाट सर्वोच्चमा पुनरावेदन गरिएको। विकल पौडेलको ६३ करोड अकुत सम्पति मुद्दा दायर : २०८१ जेठ २१ मुद्दा : सुरक्षण मुद्रण केन्द्रका तत्कालीन कार्यकारी निर्देशक विकल पौडेलले टेलिकमका लागि आपूर्ति हुने सामग्री खरिदवापत स्वदेशी तथा विदेशी आपूर्तिकर्ता कम्पनीहरूबाट कमिसन रकम प्राप्त गर्ने गरेको पाइएको। कमिसन बापतको रकम परिचालन गर्ने क्रममा उनको विभिन्न व्यक्ति तथा निकायसँग सम्पर्क रहेको हुने गरेको अख्तियारको दाबी। त्यस्तै प्राप्त कमिसन रकम लिई सिंगापुरस्थित युनाइटेड ओभरसिज बैंक र संयुक्त राज्य अमेरिकाको बैंक अफ अमेरिकामा रकम जम्मा गर्ने दाबी। सुरक्षण प्रेसको सफ्टवेयर तथा अन्य उपकरण खरिद मुद्दा दायर मिति : २०८१।०१।३०। सुरक्षण मुद्रण केन्द्रका तत्कालीन कार्यकारी निर्देशक विकल पौडेल, राष्ट्रिय सूचना प्रविधि केन्द्रका तत्कालीन निर्देशक सफल श्रेष्ठसमेत ६ जना र कम्पनीउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : सुरक्षण मुद्रण केन्द्र काठमाडौंले सुरक्षण प्रेसको सफ्टवेयर तथा अन्य उपकरण खरिदका लागि बोलपत्र आह्वान गर्दा सार्वजनिक खरिदसम्बन्धी प्रचलित कानुनबमोजिम काम नगरेको। तर, सीमित व्यक्ति विशेष वा कम्पनीसँग मिल्ने गरी तथा स्वस्थ प्रतिस्पर्धा नहुने गरी भएकाले सरकारी सम्पत्ति दुरुपयोग। बिगो : ४०,७५,५७,७४० झुटा विवरणको आधारमा विदेशको स्थायी आवासीय अनुमतिपत्र मुद्दा दायर मिति : २०८१।०१।०९ आरोपी : सुरक्षण मुद्रण केन्द्रका तत्कालीन कार्यकारी निर्देशक (हाल निलम्बित) पदमा कार्यरत विकल पौडेलउपर झुट्टा विवरण पेस गरी भ्रष्टाचार गरेको सम्बन्धी आरोपपत्र दायर। मुद्दा : पौडेलले संविधानको धारा २९१ को व्यवस्थाविपरीत विदेशको स्थायी आवासीय अनुमतिपत्र लिएको र स्वयं घोषणा गरी विवरण पेस नगरी झुक्याइ सरकारीसार्वजनिक पदमा वहाल रहेको, पदावधि थप गर्दा अयोग्य व्यक्तिलाई सिफारिस गरेको। जंगलको जग्गा व्यक्तिको नाममा मुद्दा दायर : २०८१ जेठ ६ गते आरोपी : कैलाली मालपोत कार्यालयका तत्कालीन प्रमुख मोहन स्नेही सराइली र नापी कार्यालय प्रमुख मानबहादुर चन्दसहित ८ जना मुद्दा : साविक नारायणपुर८ अन्तर्गतको कित्ता नं ९०८ को क्षेत्रफल १५ बिघा जग्गा फिल्डबुकमा जंगल भनी कायम भएकोमा कित्ताकाट गरी मालपोत कार्यालय, टीकापुरबाट २०६८ सालमा व्यक्तिको नाममा कायम गरेको। २०२१ सालमा जंगल जनिइसकेको कित्ता नं १३९ बाट कित्ताकाट भई जंगल नै कायम रहेको कित्ता नं ३५१ को २७ बिघा १४ कठ्ठा १७ धुर सरकारी सार्वजनिक जग्गामध्ये १५ बिघा बिन्द्रा रावल, कमलबहादुर रावल, सुशीलबहादुर रावल, बिमलबहादुर रावलको संयुक्त नाममा स्रेस्ता पुर्जा कायम गरी हक हस्तान्तरण गरेको। पछि त्यो जग्गाको दर्ता स्रेस्तासम्बन्धी सम्पूर्ण कागजातहरू कार्यालयको अभिलेखबाट समेत नष्ट गरेको। चिया विकास निगममा भ्रष्टाचार मुद्दा दायर मिति : २०८१।०१।२८ आरोपी : नेपाल चिया विकास निगम लिमिटेड बिर्तामोड, झापाका तत्कालीन सिनियर एकाउन्टेन्ट सञ्जय बिलोटियासमेत ४ जनाउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : नेपाल चिया विकास निगम लिमिटेड, बिर्तामोड, झापामा कार्यरत कर्मचारीले नेपाल विद्युत् प्राधिकरणलाई विद्युत् महसुल भुक्तानी गर्दा वास्तविक मूल्यभन्दा बढी रकमको बिल विद्युत् प्राधिकरणबाट ल्याई रकम हिनामिना गरेको बिगो : ३२,५२,३६८। नेपाल टेलिकमका निलम्बित प्रबन्ध निर्देशक सुनील पौडेलविरुद्ध मुद्दा दायर भएको : २०८१।०१।०९ आरोपी : राष्ट्रिय सूचना प्रविधि केन्द्रका तत्कालीन कार्यकारी निर्देशक तथा नेपाल दूरसञ्चार कम्पनी लिमिटेड (नेपाल टेलिकम) का निलम्बित प्रबन्ध निर्देशक सुनील पौडेल बिगो : ३,७५,४६,३२४।५७ गैरकानुनी सम्पत्ति आर्जन गरी भ्रष्टाचार मुद्दा दायर मिति : २०८०।१२।२८ आरोपी : बागमती नगरपालिका, सर्लाहीका नगर प्रमुख (मेयर) भरत कुमार थापा बिगो : ५,३३,५३,१८९।६६ मुद्दा : गैरकानुनी सम्पत्ति आर्जन गरी भ्रष्टाचार गरेको सम्बन्धी आरोपपत्र दायर । वाइबडीमा डेढ अर्बको भ्रष्टाचार मुद्दा दायर : २०८०।१२।२२ आरोपी : संस्कृति, पर्यटन तथा नागरिक उड्डयन मन्त्रालयका तत्कालीन मन्त्री तथा हाल कर्णाली प्रदेशका प्रदेशसभा सदस्य जीवनबहादुर शाही, नेपाल वायुसेवा निगमका कार्यकारी प्रमुखको भूमिकामा रहेका तत्कालीन महाप्रवन्धक एवं सञ्चालक समिति सदस्य सुगतरत्न कंसाकारसमेत ३२ जना। बिगो : १,४७,१०,८५,४८२।८५ कायम गरी गैरकानूनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : नेपाल वायुसेवा निगमका महाप्रबन्धक समेतको मिलेमतोमा २ वटा ए ३३०२०० विमान खरिदमा भएको अनियमितता स्वास्थ्य निर्देशनालय तत्कालीन निर्देशक मेहताविरुद्ध भ्रष्टाचार मुद्दा दायर गरेको मिति : २०८०।१२।१८ आरोपी : स्वास्थ्य निर्देशनालय, धनकुटाका तत्कालीन निर्देशक चन्द्रदेव मेहता, लेखा अधिकृत, इन्जिनियरसमेत ६ जना र होस्पिटेक इन्टरप्राइजेट प्रालिउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। बिगो : २,८९,६६,०५० कोशी अस्पतालमा भ्रष्टाचार मुद्दा: कोशी अस्पताल मोरङमा कोभिड१९ केन्द्र, विराटनगरमा हाइ डिपेन्डेन्सी युनिट(एचडीयू) जडान तथा सञ्चालन गर्न सामग्री खरिदका लागि स्वास्थ्य निर्देशनालय, धनकुटाले आब्हान गरेको बोलपत्रमा न्यून कबोल गर्नेलाई छनौट नगरी अनियमितता गरेको एडीएमएस प्रणाली खरिदमा भ्रष्टाचार मुद्दा दायर मिति : २०८०।१२।१५ आरोपी : नेपाल दूरसञ्चार प्राधिकरणका तत्कालीन अध्यक्ष दिगम्बर झा, निर्देशकवरिष्ठ निर्देशक आनन्दराज खनाल, उपनिर्देशकनिर्देशक मीनप्रसाद अर्याल, सहायक निर्देशकउपनिर्देशक विनोदचन्द्र श्रेष्ठसमेत १९ जना र २ वटा कम्पनीउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : नेपाल दूरसञ्चार प्राधिकरणले खरिद गरेको मोबाइल डिभाइस म्यानेजमेन्ट सिष्टम(एमडीएमए परामर्श सेवा खरिद कार्यमा अनियमितता। बिगो :९१,९८,३०,८८२ विराटनगर भन्सार प्रमुखको भ्रष्टाचार मुद्दा दायर : २०८०।१२।१३ आरोपी : विराटनगर भन्सार कार्यालयका तत्कालीन प्रमुख भन्सार अधिकृत ताराप्रसाद सापकोटा र भन्सार अधिकृत नवकुल शर्मासमेत ४ जना र देव इन्टरनेसनल प्रालिउपर राजस्व चुहावट, सरकारी कागजात नोक्सान एवं गलत प्रतिवेदन दिने कार्य गरी भ्रष्टाचार गरेको सम्बन्धी आरोपपत्र दायर। मुद्दा : चीनबाट आयात गरेको सामानको प्रज्ञापन पत्र नं: ७२६ मिति २०७९।०९।२० मा दर्ता गरेपछि सिस्टमबाटै डिलिट गरी अनिमियतता गरेको बिगो : ८४,५५,६०५ ३० बिघा जग्गा व्यक्तिको नाममा गर्ने १७२ विरुद्ध मुद्दा मुद्दा दायर : २०८०।११।१३ नापी कार्यालय, चन्द्रगढी, झापाका तत्कालीन प्रमुख नापी अधिकृत विष्णुकुमार न्यौपानेसमेत १७२ जनाउपर हालसाविक जग्गादर्ता प्रक्रियाबाट सरकारी सार्वजनिक जग्गा व्यक्ति विशेषको नाममा दर्ता गरी गैरकानुनी लाभ तथा हानी पुर्याइ भ्रष्टाचार गरेको सम्बन्धी बिशेष अदालतमा आरोपपत्र दायर। मुद्दा : सरकारी सार्वजनिक जग्गाहरूबाट क्षेत्रफल २,०२,२३६२२ वमि (२९ बिघा १७ कठ्ठा ४ धुर) (३९७ रोपनी ८ आना १ पैसा ३ दाम) जग्गा गैरकानुनी रूपमा व्यक्ति विशेषको नाममा घुसाई हालसाविक जग्गादर्ता गराएको। बिगो : ३४,६६,५४,८४९।६५ २९ बिघा जग्गा व्यक्तिको नाम गर्ने १८७ विरुद्ध मुद्दा मुद्दा मिति : २०८०।११।१३ गते। आरोपी : नापी कार्यालय, चन्द्रगढी, झापाका तत्कालीन नापी अधिकृत रामदेव मण्डल धानुकसमेत १८७ जनाउपर स्वबासी जग्गादर्ता प्रक्रियाबाट सरकारी सार्वजनिक जग्गा व्यक्ति विशेषको नाममा दर्ता गरी गैरकानुनी लाभ तथा हानी पुर्याइ भ्रष्टाचार गरेको सम्बन्धी बिशेष आरोपपत्र दायर। मुद्दा : सरकारी सार्वजनिक जग्गा स्वबासी जग्गादर्ताबाट जम्मा क्षेत्रफल १,९५,६१२१४ वमी (२८ बिघा १७ कठ्ठा १३ धुर) (३८४ रोपनी ८ आना १ दाम) व्यक्ति विशेषको नाममा दर्ता कायम गरेको बिगो : ४१,६२,१९,८०१७५ मेलम्चीमा भ्रष्टाचार मुद्दा दायर : २०८०।११।०६ गते। आरोपी : मेलम्ची खानेपानी विकास समितिको बोर्डका तत्कालीन अध्यक्ष एवं खानेपानी मन्त्रालयका तत्कालीन सचिव डा सञ्जय शर्मा, भीमप्रसाद उपाध्याय, गजेन्द्रकुमार ठाकुर, समितिका कार्यकारी निर्देशकसमेत १५ जना र परामर्शदाताहरू तथा निर्माण कम्पनीउपर सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी आरोपपत्र दायर। मुद्दा : मेलम्ची खानेपानी आयोजनाको निर्माण व्यवसायी सीएमसी डी रभेन्नालाई रनिङ बिल आईपीसी ३४ मा काम नै नगरी भुक्तानी गरेको, पछिल्लो निर्माण कम्पनीले छाडेर गएको मेसिन तथा अन्य सामग्री निर्माण व्यवसायी सीएमसीले प्रयोग गरेबापतको रेन्टल चार्जसमेत कट्टा नगरी भुक्तानी गरेको, पछिल्लो विलबाट समायोजन गर्ने भनिएको बढी भुक्तानी रकम पछाडिका विलमा समेत समायोजन नगरेको बिगो : ६ अर्ब ७३ करोड टीकापुर नगरविकास समितिको ६ सय कठ्ठा जग्गा मुद्दा दायर : २०८०।१०।२५ गते। आरोपी : कैलाली, टीकापुर नगर विकास समितिका तत्कालीन अध्यक्ष नेत्रप्रसाद जोशी, ललित ताम्राकार, धीजराज रेग्मीसमेत २४९ जनाउपर सार्वजनिक जग्गा व्यक्तिको नाममा हक हस्तान्तरण गरी गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : टीकापुर नगरपालिका१ स्थित टीकापुर नगरविकास समितिका तत्कालीन अध्यक्ष लगायतका पदाधिकारीहरूको मिलेमतोमा नक्कली रसिद बनाइ समितिका अध्यक्ष, पदाधिकारी एवं कर्मचारीहरूको संलग्नतामा नगरविकास समितिका प्लट घडेरी आफन्त लगायतको नाममा समितिमा कम रकम बुझाई हक हस्तान्तरण गरेको। ६ सय कठ्ठा जग्गामा व्यक्तिको नाममा लुम्बिनी प्रदेशका तत्कालीन सचिव अधिकारीविरुद्ध मुद्दा मुद्दा दायर भएको मिति : २०८०।०७।१९ गते । आरोपी : साविक प्रदेश नं ५(लुम्बनी), भूमि व्यवस्था, कृषि तथा सहकारी मन्त्रालय हाल लुम्बिनी प्रदेशका तत्कालीन प्रदेश सचिव बैकुण्ठ अधिकारीसमेत ४ जनाउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। बिगो : १,३१,६०,००० । मुद्दा : लुम्बिनी प्रदेशबाट कृषि यान्त्रिकीकरण कार्यक्रमअन्तर्गत आव २०७५।०७६ मा विभिन्न कृषि समूहसहकारीसंस्थामार्फत किसानहरूलाई कृषि यन्त्र आपूर्ति गर्न स्वीकृति प्राप्त आपूर्तिकर्ता आधुनिक कृषि किसान संसार प्रालि भरतपुर, चितवनले किसानलाई इन्डियन कम्पनीको यन्त्र उपकरण उपलब्ध गराउने भनी फारम भराइ रकम लिएको र अनुदानमा वितरण भएको मिनिटिलर तथा अन्य यन्त्र उपकरण वितरणको क्रममा कृषकलाई स्पेसिफिकेसन र सम्झौताविपरीत कम क्षमता र गुणस्तरको कृषि यान्त्रिक उपकरण वितरण गरेको सर्प काण्ड मुद्दा दायर गरेको मिति : २०८०।०६।२१ गते। आरोपी : प्रदेश नं २ (हाल मधेस प्रदेश), आर्थिक मामिला तथा योजना मन्त्रालयका तत्कालीन मन्त्री विजय कुमार, तत्कालीन सचिव प्रेमकुमार श्रेष्ठ र सर्लाही, लालबन्दी नगरपालिकाका तत्कालीन नगर प्रमुख मानबहादुर खड्कासमेत ७ जना र संस्थाउपर सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी आरोपपत्र दायर। मुद्दा : झलनाथ खनाल स्वास्थ्य विज्ञान प्रतिष्ठान, नेपालको सहकार्यमा एन्डी भेनम प्रोडक्सन एण्ड रिसर्च सेन्टर नेपाल (एपीआरसीएन)स्थापना, व्यवस्थापन र सञ्चालन गर्ने कार्यमा अनियमितता गरेको बिगो : १७,९८,३३,०००। नेसनल पेमेन्ट गेटवेमा अनियमितता मुद्दा दायर मिति : २०८०।०६।१५ गते। आरोपी : तत्कालीन विज्ञान तथा प्रविधि मन्त्रालयका सचिव तथा राष्ट्रिय सूचना प्रविधि केन्द्रका तत्कालीन अध्यक्ष सञ्जय शर्मा, राष्ट्रिय सूचना प्रविधि केन्द्रका तत्कालीन कार्यकारी निर्देशक प्रणिता उपाध्यायसमेत ९ जनाउपर सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी आरोपपत्र दायर। मुद्दा : राष्ट्रिय सूचना प्रविधि केन्द्र का तत्कालीन कार्यकारी निर्देशकसमेतको मिलेमतो र योजनामा ६ वर्ष अघि खरिद गरिएको नेसनल पेमेन्ट गेटवे(एनपीजी) अहिलेसम्म प्रयोगमा आउन नसकेको, आवश्यक पूर्वाधार नै तयार नगरी अस्वाभाविक लागत तयार गरी स्वीकृत गरे गराएर २५ करोडमा खरिद गरी गराई नेपाल सरकारको सम्पत्ति गैरकानुनी तवरले हानी नोक्सानी तथा सरकारी रकमको दुरुपयोग गरेको विगो : २३,२७,५८,०७७ पशुपतिको जलहरी काण्ड मुद्दा दायर मिति : २०८०।०६।१४ गते। पशुपति क्षेत्र विकास कोषका तत्कालीन सदस्यसचिव डा प्रदीप ढकाल र कोषका तत्कालीन कोषाध्यक्ष हालका सदस्य सचिव डा मिलनकुमार थापासमेत ३ जनाउपर सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी आरोपपत्र दायर। बिगो : १,१७,०१,७८१८५ सफाइ शिक्षकद्वारा भ्रष्टाचार मुद्दा दायर मिति : २०८०।०७।२४ आरोपी : साविक क्षेत्रीय शिक्षा निर्देशनालय, हेटौंडाका तत्कालीन कामु निर्देशक दिनेशकुमार श्रेष्ठ, जिल्ला शिक्षा अधिकारी, प्रधानध्यापक, शिक्षकसमेत ७ जना मुद्दा : सरकारी वा सार्वजनिक संस्थाको कागजात नोक्सान गर्ने तथा सार्वजनिक सम्पत्ति हानिनोक्सानी गरी भ्रष्टाचार गरेको। स्थानीय तहमा अख्तियारको आँखा पछिल्लो समय सिंहदरबार गाउँ गएसँगै भ्रष्टाचार पनि गएको छ। स्थानीय तहका धेरै बजेट, कार्यक्रम जान थालेपछि अनियमतिता पनि झांगिदै गएका छन्। स्थानीय तहमा नै करोडौं, अबौं बजेट हुन थालेपछि संघका भन्दा ठूलाठूला भ्रष्टाचार, अनियमितताका काण्ड बाहिर आएका छन्। स्थानीय एक कानुनी समस्याले नीतिगतरुपमा भ्रष्टाचार गर्न सजिलो भएको छ। गत वर्ष १०१ जना जनप्रतिनिधिविरुद्ध मुद्दा दायर भएको छ। त्रियुगामा भ्रष्टाचार मुद्दा दायर : २०८०।०६।१० गते। आरोपी : उदयपुर, त्रियुगा नगरपालिकाका तत्कालीन नगर प्रमुख बलदेव चौधरीसमेत ४ जनाउपर राजस्व चुहावट गरी भ्रष्टाचार गरेको सम्बन्धी आरोपपत्र दायर। मुद्दा : त्रियुगा नगरपालिकाका कर्मचारीहरूसमेतले आव २०७८०७९ मा ढुंगा, गिटी, ग्राभेल, रोडा, बालुवा उत्खनन संकलन तथा बिक्री गरी कर उठाउने ठेक्कामा अनुचित कार्य गरी मिलेमतोमा बदनियतपूर्वक राजस्व हानिनोक्सानी गरेको बिगो : ८१,३५,३८२।१६ भीमदत्त नगरपालिका मेयरको भ्रष्टाचार दायर मिति : २०८०।०५।१२ गते। आरोपी : भीमदत्त नगरपालिका, कन्चनपुरका तत्कालीन नगरप्रमुख सुरेन्द्रबहादुर बिष्ट र तत्कालीन निप्रमुख प्रशासकीय अधिकृत हरिदत्त जोशीसमेत १० जना एवं भवानी कन्स्ट्रक्सन प्रालिउपर राजस्व चुहावट गरी भ्रष्टाचार गरेको सम्बन्धी आरोपपत्र दायर। मुद्दा : २०७६०७७ मा प्रकृतिक स्रोतबाट (नदीजन्य) प्राप्त हुने आयको ठेक्कामा बोलपत्रको सम्झौताअनुसार प्राप्त गर्नुपर्ने आयमा नियमविपरीत छुट दिएको बिगो : १,३४,९७,४५३ सिराहाको नवराजपुरका तत्कालीन अध्यक्षसहित १४ विरुद्ध मुद्दा मुद्दा दायर : २०८१।०२।२८ गते। आरोपी : सिरहा, नवराजपुर गाउँपालिकाका तत्कालीन अध्यक्ष विश्व मोहनप्रसाद यादव, उपाध्यक्ष शोभाकुमारी यादव भन्ने शोभा कुमारी, प्रमुख प्रशासकीय अधिकृतसमेत १४ जना उपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : प्रदेश नं२ सरकारको सांसद अनुदानबाट रामजानकी दलित आधारभूत विद्यालय मझौरामा अधुरो कार्य पूरा गर्नको लागि दिएको रकमको योजनामा कुनै पनि कार्य नगरी सम्पूर्ण रकम हिनामिना गरेको कर्जन्हा नगरपालिकामा प्रशासनिक भवन निर्माणमा अनियमिता मुद्दा दायर: २०८०।१२।१४ गते। आरोपी : सिराहा, कर्जन्हा नगरपालिकाका तत्कालीन नगर प्रमुख गंगा पासमान र तत्कालीन निमित्त प्रमुख प्रशासकीय अधिकृत जगदीश मण्डलसमेत ५ जना र कम्पनीउपर सार्वजनिक सम्पत्ति हानिनोक्सानी गरी भ्रष्टाचार गरेको सम्बन्धी आरोपपत्र दायर। मुद्दा : कर्जन्हा नगरपालिकाबाट आव २०७८०७९ मा प्रशासनिक भवन निर्माणका लागि भएको ठेक्कामा अनिमियतता। बाटो ढलानमा अनियमितता मुद्दा दायर : २०८०।११।२७ मुद्दा : महोत्तरी, सम्सी गाउँपालिका तत्कालिन अध्यक्ष शेष फारुक,तत्कालिन निमित्त प्रमुख प्रशासकीय अधिकृत मोहिबुल अन्सारीसमेत १० जनाउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। सम्सी गाउँपालिका६ मा सञ्चालन भएका इसरानको घरदेखि पूर्वमोहनपुर जाने बाटोको ढलान योजना, बेचन पण्डित इसराफिल वडा सदस्यको घर हुँदै इदगाहदेखि उमरचोकसम्म पीसीसी ढलानसमेतका योजनामा स्थायी इञ्जिनियरबाट कामकाज नगराई करारको इञ्जिनियरबाट इष्टिमेट र मूल्यांकन गराई अनियमितता गरेको गुणस्तरहीन स्यानिटरी प्याड खरिद मुद्दा दायर : २०८०।११।२० गते। आरोपी : धनुषा, शहीदनगर नगरपालिकाका तत्कालीन नगर प्रमुख उदय कुमार यादव, उपप्रमुख शिला देवी कापर, प्रमुख प्रशासकीय अधिकृत शत्रुघ्न यादवसमेत ९ जनाउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : शहीदनगर नगरपालिकाले २०७७।७८ मा स्यानिटरी प्याड खरिद गर्दा सार्वजनिक खरिद ऐन नियमावलीको पालना नगरी खरिद गरेको तथा गुणस्तरयुक्त नभएको स्यानिटरी प्याड खरिद गरेको जलेश्वरका मेयर उपमेयरविरुद्ध पनि मुद्दा मुद्दा दायर : २०८१।०१।२७ आरोपी : महोत्तरी, जलेश्वर नगरपालिका नगर प्रमुख सुरेश साह सोनार, उपप्रमुख रौशन खातुन, तत्कालीन प्रमुख प्रशासकीय अधिकृत मित्रलाल ढकालसमेत १२ जनाउपर गैरकानुनी लाभ तथा हानी पुर्याइ भ्रष्टाचार गरेको सम्बन्धी आरोपपत्र दायर। मुद्दा : जलेश्वर नगरपालिका, वडा नं १ स्थित हाटबजार क्षेत्रमा भइरहेको ढलानमा गुणस्तरहीन कार्य गरी भ्रष्टाचार गरेको ।"
पञ्चेश्वरलाई कुनै पनि बहानामा लम्ब्याउनु हुँदैन,"काठमाडौं : नेपालका लागि पूर्वभारतीय राजदूत रञ्जित रायले पञ्चेश्वर जलविद्युत् आयोजनालाई कुनै पनि बहानामा लम्ब्याउन नहुने बताएका छन्। नेपाल इन्स्टिच्युट फर इन्टरनेसल कोअपरेसन एन्ड इन्गेजमेन्टले राजधानीमा आइतबार आयोजना गरेको छलफल कायक्रममा बोल्दै पूर्वराजदूतले जलवायु परिवर्तनको असर जलविद्युत्मा देखिन थालेकाले अब पनि पञ्चेश्वरमा ढिलाइ गर्न नहुने बताएका हुन्। उनले आयोजना समयमा नै सम्पन्न गर्न सक्दा चौतर्फी फाइदा हुने भन्दै जति ढिला गयो त्यति घाटा भइरहेको बताए। नेपालभारतलाई नै पञ्चेश्वर नबन्दा घाटा भएको भन्दै पूर्वराजदूत रायले यसमा भएका समस्यालाई समाधान गर्न आग्रह गरे। ढिला भनेको नै आयोजनाको लागत बढ्नु भएको उनको तर्क थियो। नेपाल र भारतले जलविद्युत् र पानीलाई स्रोतको रूपमा मात्र भन्दा पनि रणनीतिक रूपमा हेर्न जरुरी रहेको रायको भनाइ छ। ६७ वर्षबाट नेपाली जनतालाई देखाउँदै आएको पञ्चेश्वरको सपना अझै पनि अनिर्णीत छ। दुवै देशका विस्तृत अध्ययन प्रतिवेदन (डीपीआर) मा ५ सयभन्दा बढी असहमतिबाट अहिले २३ वटा विषयमा मात्र सहमति जुट्न नसकेको बताइन्छ। मुख्यगरी पानीको उपयोगिताको सम्बन्धमा नै दुवै देशले साझा धारणा प्रस्तुत गर्न सकेका छैनन्। दुवै देशको पानीको उपयोगितासम्बन्धी द्विपक्षीय हितमा भन्दा आआफ्ना स्वार्थमा अल्झँदा पञ्चेश्वरको काम अघि बढ्न सकिरहेको छैन। भारतको केन्द्रीय आयोगले सन् १९५६ मा महाकाली नदीमा पञ्चेश्वर आयोजनाको पहिचान गरेको थियो। सन् १९७८ मा नेपालभारत दुवै पक्षका विशेषज्ञको संयुक्त समूह गठन भई स्वतन्त्र रूपले विस्तृत स्थलगत अनुसन्धान सञ्चालन गर्ने निर्णय गरियो। सन् १९८८ मा जलस्रोत मन्त्रालयअन्तर्गत पञ्चेश्वर बहुउद्देश्यीय आयोजना कार्यालयको स्थापना गरियो। अघिल्लो वर्ष नै अन्तर्राष्ट्रिय विकास नियोगको आर्थिक सहयोगमा नेपाली भूभागभित्र स्थलगत अन्वेषण कार्य सञ्चालन गरिएको थियो। सन् १९९१ मा पञ्चेश्वर उच्च बाँध र रूपालीगाड पुनर्नियन्त्रण बाँध समावेश भएको पञ्चेश्वर बहुउद्देश्यीय आयोजनाको प्रतिवेदन तयार गरेको थियो। जसमा पञ्चेश्वरमा ३ सय १५ मिटर उचाइको रक फिल बाँधको निर्माण गरी ६ हजार ४ सय ८० मेगावाट र रुपालीगाडमा ८३ मिटर उचाइको रिरेगुलेटिङ बाँधको निर्माण गरी २४० मेगावाट गरी कुल ६ हजार ७ सय २० मेगावाट विद्युत् उत्पादन गर्न सक्ने प्रस्ताव रहेको छ। उक्त अध्ययनको आधारमा नेपालले सन् १९९५ मा विस्तृत आयोजना प्रतिवेदन तयार गरेको थियो। ऊर्जा मन्त्रालयको पछिल्लो जानकारीअनुसार पञ्चेश्वरको कुल उत्पादन क्षमता करिब पाँच हजार मेगावाट बनाइएको छ। नेपाल सरकार र भारत सरकारबीच महाकाली नदीको शारदा ब्यारेज, टनकपुर ब्यारेज र पञ्चेश्वर आयोजना सम्बन्धमा २०५२ माघ २९ गतेका दिन सन्धि सम्पन्न भएपछि यो आयोजना द्विराष्ट्रिय लगानीमा संयुक्त रूपमा सञ्चालन गर्ने आधार तयार भएको थियो। २०६६ मंसिर ९ गते नेपालभारत संयुक्त जलस्रोत समितिको सचिवस्तरीय पाँचौं बैठकबाट पञ्चेश्वर विकास प्राधिकरण गठन गर्ने सहमति भएको थियो। उक्त बैठकले प्राधिकरणको (पीडीए) को कार्यसूची पनि तयार गरेको थियो। उक्त कार्यसूची नेपाल सरकारबाट अनुमोदन भई भारत सरकारलाई पठाइएको थियो। २०७१ असोजमा काठमाडौंमा सम्पन्न पहिलो बैठकले प्राधिकरणको विधानलाई अनुमोदन गरेको थियो। प्राधिकरणको २०७१ को मंसिरमा नयाँ दिल्लीमा भएको बैठकले यसअघि दुई देशद्वारा छुट्टाछुट्टै तयार पारिएको पञ्चेश्वरको डीपीआरको आधारमा संयुक्त डीपीआर तयार गर्न भारतीय सरकारी स्वामित्वको कम्पनी वापकास लिमिटेडलाई दिने निर्णय गरियो। आव २०७३७४ मा वापकासले बुझाएको संयुक्त डीपीआर महाकाली सन्धिविपरीत भएको भन्दै असहमति भएको थियो ।"
कहिलेसम्म निरक्षर ?,"शिक्षा तेस्रो आँखा हो। विडम्बना, हाम्रो मुलुकमा भने एक चौथाई नागरिकले अक्षर चिन्दैनन् अर्थात् शिक्षालयको पहुँचमा नपुग्दा तेस्रो आँखा खोल्न सकेका छैनन्। निरक्षरताको यो तथ्यांकले नीति निर्माता र राज्य सञ्चालनका हर्ताकर्तालाई गिज्याएको छ। २०७८ को जनगणनाअनुसार मुलुकभर आफ्नो नामसम्म लेख्न पढ्न नसक्ने जनसंख्या ६३ लाख ३७ हजार छ। यो कुल जनसंख्या २४ प्रतिशत हो। निरक्षरमध्ये महिलाको संख्या ४१ लाख ३९ हजार छ। विश्व समुदाय कृत्रिम बौद्धिकता (आर्टिफिसियल इन्टिलिजेन्स) सँगै दौडिरहेको छ। दिनहुँ नयाँ प्रविधि सिर्जना गर्दै कृत्रिम मानवलाई प्राकृतिक स्वरूप दिने प्रयासमा छन् एक्काईसौं शाताब्दीमा हाम्रो मुलुक भने निरक्षरताजस्तो डरलाग्दो रोगसँग जुधिरहेको छ। मुलुकमा निरक्षरता उन्मूलनका लागि तीन दशकदेखि साक्षरता अभियान चलिरहेको छ। २०६७।०६८ मा गरिएको सर्वेक्षणमा निरक्षर संख्या ५१ लाख ७३ हजार थियो। त्यतिबेलै ३१ लाख जनसंख्यालाई साक्षर बनाउने अभियान सुरु गरियो। करोडौं रकम अनौपचारिक शिक्षाका नाममा खर्चियो। यो अभियानको लक्ष्य सन् २०१५ अर्थात् विस २०७२ सम्म मुलुकलाई साक्षर बनाउने थियो। लक्ष्यअनुसारको प्रगति त देखिएन नै, ६ वर्षपछिको तथ्यांकमा निरक्षरताको संख्या झन् बढेर ६३ लाख पुगेको छ। ऋण सहयोग लिएर चलाइएको साक्षरता अभियानको लगानी बालुवामा पानी खन्याएजस्तै बन्यो। मुलुकमा संघीयता आयो, तीन तहका सरकार बने। तर निरक्षरले अक्षर चिन्ने मौका पाएका छैनन्। यो तथ्यांकलाई नीति निर्माताहरूले गम्भीर रूपमा लिनुपर्छ। साक्षरता घोषणा गरिएका जिल्लामै हजारौं नागरिक निरक्षर छन् भन्ने तथ्य बाहिरिएका छन्। यसले अनौपचारिक शिक्षामा गरिएको लगानीको दुरुपयोग भएको समेत पुष्टि गर्छ। सरकारले निरक्षरता उन्मूलनका लागि कागजी अभियानमात्रै चलाएर पुग्दैन। त्यसको प्रभावकारिताका लागि कतिजनाले अक्षर चिने भन्ने कुरामा विशेष ध्यान दिनुपर्छ। स्थानीय सरकारले टोलटोलमा निरक्षरहरूलाई साक्षर बनाउने अभियान चलाउनुपर्छ। विद्यालय जाने उमेर पुगेका बालबालिकालाई भर्ना गरी विद्यालय पुर्याउनुपर्छ। मुलुकको एक चौथाई जनसंख्या गरिबीको सूचीमा छन्। ती परिवारकै बालबालिकाहरू अहिले पनि विद्यालय जान सकेका छैनन्। पुस्तक त सरकारले निःशुल्क दिन्छ, तर उनीहरूले कापी, कलम र पोसाक लगाउन सक्ने हैसियतमा छैनन्। तसर्थ सरकारले साक्षरता अभियानसँगै गरिब परिवारलाई साक्षर बनाउन सहयोग नीति ल्याउनुपर्छ। अबको नीतिमा भने गरिबीलाई समेत समावेशी सूचीमा समावेश गरेर अघि बढ्नुको विकल्प देखिँदैन। मुलुकका हरेक नागरिकलाई शिक्षित र सम्पन्न बनाउने दायित्व सरकार हो, तथापि सम्पूर्ण जिम्मेवार नागरिकले सरकारको अभियानलाई सघाउने दायित्वलाई कदापि भुल्नु हुँदैन। नागरिक समाज, निजी क्षेत्रले दानदातत्व र हरेक साक्षर नागरिकले एक जना निरक्षरलाई साक्षर बनाउनेगरी साक्षरतामा सहयोग पुयाउन सकिन्छ। सरकारले यस्तै कार्यक्रम ल्याउनुपर्छ।"
प्रहरी डीएसपी नै आईएसआईएसको मतियार !,"काठमाडौं : सुदूरपश्चिम प्रदेश प्रहरी कार्यालयमा कार्यरत डीएसपी हेमबहादुर शाही प्रहरी नियन्त्रणमा छन्। प्रहरी प्रधान कार्यालयले उनीमाथि छानबिन गरिरहेको छ। उनीमाथि लगाइएको कसुरको आशंका भने सानो छैन। उनीसहित ३ जना नेपाली नागरिकविरुद्ध अपराधिक गतिविधिमा संलग्न समूह आईएसआईएस को मतियार भएर काम गरेको आरोप छ। कैलाली घर भएका डीएसपी हेमबहादुर शाही, कालीकोटका महेन्द्रजंग शाह र कालीकोटकै दिपेन्द्रबहादुर शाह इन्टरपोलको शंकाको घेरामा परेका हुन्। प्रहरी प्रधान कार्यालयका प्रवक्ता दानबहादुर कार्कीका अनुसार शाहीसहित अन्य तीन जनाका विषयमा इन्टरपोलबाटै जानकारी माग गरिएकाले प्रहरी प्रधान कार्यालयले पनि अनुसन्धान सुरु गरेको हो। विशेषतः डीएसपी शाही र विवादित छविका कालीकोटका नागरिक महेन्द्रजंग शाहसँगको सम्वन्धका विषयमा छानबिन सुरु गरिएको हो। विवरण माग गरिएका तिनै जनामाथि नेपाल प्रहरीलेसमेत अनुसन्धान र छानबिन गरिरहेको छ। महेन्द्रजंग नेपालमा भन्दा विदेशमा नै बढी बस्ने गरेको सूचना प्रहरीले प्राप्त गरेको छ। प्रहरीको अन्तर्राष्ट्रिय अपराध संगठन (इन्टरपोल) को नेशनल सेन्ट्रल ब्युरो (एनसीबी) सिंगापुरले नेपाल प्रहरीको इन्टरपोल शाखा एनसीबी काठमाडौंंलाई तीनैजनाको विवरण माग्दै पत्र लेखेको थियो। उनीहरूको सम्पूर्ण विवरण र पृष्ठभूमि समेत माग गर्दै पत्र आइसकेपछि प्रहरी प्रधान कार्यालयले समेत छुट्टै अनुसन्धान र छानबिन गर्दै छ। कालीकोटका महेन्द्रजंग शाहमाथि सिंगापुर प्रहरीले आईएसआईएस मा संलग्न भएको आशंकामा अनुसन्धान गरिरहेको छ। प्रहरीका अनुसार एनसीवी सिंगापुरले महेन्द्रजंग शाह आतंकवादी गतिविधिमा संलग्न अतिवादी संगठन आईएसआईएससँग आर्थिक कारोबारमा जोडिएको आशंका गरेको छ। उक्त संगठनका मतियारहरू नेपालमा अन्य पनि रहेको हुनसक्ने अनुमान छ। प्रहरीले शंकास्पद अन्य व्यक्तिहरूको पनि निगरानी गरिरहेको छ। के हो आईएसआईएस ? विभिन्न अपराधिक कार्यमा संलग्न भएको आर्र्ईएसआईएस एक अन्तर्राष्ट्रिय संगठन हो। इराक र सिरियामा सबैभन्दा बढी सक्रिय यो संगठन हाल सबै देशहरूमा फैलिएको छ। (इस्लामिक स्टेट अफ इराक एन्ड सिरिया) पूर्वलडाकु, सैनिक तथा बालबच्चालाई पनि संलग्न बनाएर स्थापना भएको यो संगठनमा ४० हजार सैनिक रहेको बताइएको छ। यस संगठनमा करिव २ लाख मानिस आबद्ध भएको सुरक्षा अधिकारीहरू जनाउँछन्। यसलाई आईएसको इस्लामिक स्टेट भनेर पनि चिनिन्छ। इराक र सिरियासँगै खाडीका र अफ्रिकी मुलुकमा आईएसआईएसको ठूलो सञ्जाल रहेको प्रहरीको दाबी छ। के हो इन्टरपोल ? इन्टरपोल एक अन्तर्राष्ट्रिय प्रहरी संगठन हो। इन्टरपोल अन्तरदेशीय रूपमा हुने अपराधविरुद्ध लड्न बनाइएको प्रहरीहरूको अन्तर्राष्ट्रिय संगठन हो। एक देशमा अपराध गरेर अपराधीहरू अन्य देशमा लुक्न जाने र उता अपराध गरेर यता आउने अपराधीहरूलाई कानुनी दायरामा ल्याउन प्रहरीको इटरपोल सक्रिय छ। यो संगठनको माध्यमबाट नै अन्तर्देशीय अपराधहरू न्यूनीकरण गर्न र अनुसन्धान गर्न समन्वय हुने गर्छ। विभिन्न देशका प्रहरीहरूबीच सहकार्य गरी अन्तर्राष्ट्रिय अपराधिक गतिविधिविरुद्ध संयुक्त रूपमा कार्य गर्नका लागि इन्टरपोल सक्रिय छ। यो संगठनमा संलग्नता भएका देशहरूले अन्तर्देशीय अपराध न्यूनीकरण गर्न रेड नोटिस, यल्लो नोटिसलगायतका विभिन्न नोटिस जारी गरि अपराधी पक्राउ गर्न सहकार्य गर्छ।"
भगवानै त होइनन् डाक्टर पनि,"विश्वमा इक्लेम्पसिया र प्रिइक्लेम्पसियाको कारण बर्सेनि लगभग ६३ हजार मातृमृत्यु हुने गरेको छ। अमेरिका र बेलायतमा इक्लेम्पसियाबाट हुने मातृमृत्यु क्रमशः ५ दशमलव ६ प्रतिशत र ११ दशमलव ८ प्रतिशत रहेको छ। भारतमा पनि इक्लेम्पसियाको कारणले गर्दा २३ प्रतिशतसम्म मातृमृत्यु हुने देखिएको छ। नेपालमा मातृमृत्यु अध्ययन प्रतिवेदन, २०७८ ले कुल मातृमृत्युको १२ प्रतिशत मृत्युको कारण उच्च रक्तचाप तथा यसका जटिलता (इक्लाम्पसिया) रहेको देखाएको छ। हुन त २०७८ ताका नेपालमा कोभिड१९ को महामारीको तान्डव थियो। सो समयमा ठूलो संख्यामा यसका कारणले मातृमृत्यु देखिएकाले इक्लेम्पसियालगायत रक्तस्राव आदि कारणहरूले भएका मृत्युको अनुपात कम देखिएको हो। मातृमृत्युका कारणहरूमा अत्यधिक रक्तस्राव प्रथम हो भने इक्लेम्पसिया दोस्रोभन्दा फरक नपर्ला। यो डरलाग्दो तथ्य प्रसूति गराउन आएका महिला वा उनका परिवारलाई थाहा हुँदैन। चिकित्सकहरूले पनि यो इक्लेम्पसिया आउन नदिन खासै धेरै केही गर्न सक्दैनन्। जब दुर्भाग्यवश गर्भवतीहरूमा यस्तो समस्या देखिन्छ, चिकित्सकलाई पनि निर्णय गर्न कठिन हुन्छ। उपचार सुरु गरे प्रसूति गराउने क्रममा उनीहरूको ज्यान जान सक्छ। र ज्यान गए, उनका परिवार, नातेदार, सर्वसाधारण सबैले भन्ने एउटै वाक्य हुन्छ, प्रसूति गराउन जाँदा चिकित्सकले लापरबाही गरेका कारण सुत्केरीको मृत्यु भयो। यसरी चिकित्सकले गम्भीर आरोप खेप्नुपर्ने हुन्छ। यस्तो आरोप लाग्छ भन्ने जान्दाजान्दै कसरी कुनै चिकित्सकले त्यस्ता गर्भवतीलाई भर्ना लिनु ? अनि उपचार नगरेर अर्को अस्पताल रिफर गरे गर्भवती र गर्भको बच्चाको मृत्यु हुने सम्भावना झन् बढी हुन्छ जान्दाजान्दै कसरी रिफर गर्नु ? सजिलो हुँदैन निर्णय लिन। फेरि डाक्टर हो, उनको काम नै उपचार गर्ने हो। उपचारको आवश्यकतामा भाग्न नैतिकताले दिँदैन अनि जोखिममा उपचार सुरु गर्न अहिलेको सामाजिक संस्कारले रोक्न खोज्छ। गर्भावस्थामा रक्तचाप बढेर बेहोस हुने यस्तो अवस्थालाई इक्लम्पसिया भनिन्छ। यस अवस्थामा आमा र बच्चा दुवै जोखिममा हुन्छ। गर्भको अवधि ३४ हप्ताभन्दा कम भएमा मातृमृत्यु र गर्भको बच्चाको मृत्युको सम्भावना अझ बढी हुने हुन्छ। यस अवस्थामा एकातिर रक्तचाप घटाएर आमालाई जोगाउनुपर्ने हुन्छ भने अर्कातिर सम्भव भएसम्म बच्चालाई पनि जोगाउनुपर्ने हुन्छ। उच्च रक्तचाप तथा इक्लेम्पसिया, अत्यधिक रक्तस्राव, संक्रमण, असुरक्षित गर्भपतन र यसका जटिलताजस्ता अनेकौं कारणहरूले गर्भवतीको ज्यानलाई चुनौती दिइरहेका हुन्छन्। जटिल अवस्थामा पनि चिकित्सक, नर्सलगायत सम्पर्ण स्वास्थ्यका प्रणालीमा आबद्ध सबैको साझा प्रयास रहन्छ। तर त्यसो हँुदाहुँदै पनि विश्वमा हरेक दुई मिनेटमा गर्भको जटिलताका कारण एक जना महिलाको मृत्यु हुन्छ। विश्व स्वास्थ्य संगठनको तथ्यांकअनुसार सन् २०२० मा मात्र २ लाख ८७ हजार मातृमृत्यु भएको थियो। हरेक गर्भ आफैंमा जोखिमपूर्ण रहेकोले अनावश्यक रूपमा गर्भवती हुनु हुँदैन यो नै मूलमन्त्र हो। यिनै मूलमन्त्रमा आधारित हामी दुई, हाम्रा दुई अनि दुई सन्तान इश्वरको वरदानजस्ता नाराहरू प्रचार गरिएको हो। परिपक्क वा २० वर्ष पार गरेपछि मात्र विवाह गर्ने, परिवार नियोजनका साधन प्रयोग गर्ने, नियमित गर्भ परीक्षण गर्ने र स्वास्थ्य संस्थामा मात्र प्रसव गराउनेजस्ता सावधानीले मातृमृत्यु दरमा कमी ल्याउन सक्छभन्दा फरक नपर्ला। तर हामी त्यसो गर्न रुचाउँदैनौं। गर्भावस्थामा चार पटक गर्भको परीक्षण गर्न पनि गाह्रो मान्छौं। गर्भवतीलाई पोषणयुक्त खाना, आइरनक्याल्सियम चक्की, शरीरिकमानसिक आराम आदिको उचित व्यवस्थापन गर्न सक्दैनौं। गर्भ तथा प्रसवको योजना बनाउनु त कहाँ हो कहाँ, समयमा अस्पताल पनि पुयाउन सकेका छैनौं। स्वास्थ्य सेवा विभागले राष्ट्रिय जनगणना, २०७८ अन्तर्गत नेपाल मातृ मृत्यु अध्ययन प्रतिवेदनअनुसार नेपालमा मातृमृत्युमध्ये ४३ प्रतिशतले समयमै उपचार नपाउँदा यस्तो क्षति भोग्नु परेको देखिएको छ। गर्भको ९ महिनामा पनि गर्भ र प्रसवलाई व्यवस्थित गर्न साचो प्रयास गर्दैनौं। अनि जटिल अवस्थामा कतै बाटो, त कतै साधनको समस्या देखाउँदै ढिला अस्पताल पुयाउछांै। अनि जब चिकित्सकले बचाउन सक्दैनन्, तब चिकित्सकमाथि आरोप र हातपात सुरु गर्न ढिलाई गर्दैनौं। अस्पताल तोडफोड हुन थाल्छ। चिकित्सकको सर्वत्र आलोचना हुन थाल्छ। सुरु हुन्छ क्षतिपूर्तिको नाममा बार्गेनिङ। तर यो दौडमा उपचारमा खटिएका ती चिकित्सकलाई कति मानसिक पीडा हुन्छ होला ? यसको कसैले लेखाजोखा गर्दैनन्। बिरामीको जटिलता जान्दाजान्दै पनि उपचार गर्ने निर्णय लिएका चिकित्सकको कति रात निन्द्रा हराउँछ ? बुझिदिने कसले ? सत्य के हो भने, बिरामीको मृत्यु हुनुमा कतिपय जटिलता हुन्छ। बिरामीको स्वास्थ्य स्थिति कस्तो थियो वा छ ? त्यो कति जोखिमयुक्त हुन सक्छ ? यसबारे सर्वसाधारणले रुचि राख्दैनन्। र राखे पनि बिरामीको मृत्यु पछि अनभिज्ञ भएको प्रस्तुति दिन्छन्। चिकित्सकले सम्भव भएसम्म गरेको हरप्रयास बिरामीको अवस्था राम्रो भएसम्म देखेका हुन्छन्। तर बिरामीको मृत्यु पछि ती सबमा एकास्सी परिवर्तन आउछ। बिरामीको जटिलताले निम्त्याएको स्वाभाविक र सम्भावित मृत्युलाई असफल मात्र होइन लापरबाहीको ट्याग भिरिदिन्छन्। हरेक पेसामा राम्रासँगै नराम्रा पक्ष पनि हुन्छ। नेपालको स्वास्थ्य क्षेत्र यसका अपवाद पक्कै होइन। चिकित्सकले गल्ती गर्दै गर्दैन् भन्न सकिदैन। तर बिरामीको मृत्युपछि चिकित्सक पक्कै रमाउँदैनन्। वातानुकूलित कक्षमा पनि चिकित्सकलाई मनको आगोले पोलेको हुन्छ, हेर्दा शान्त देखिए पनि उनको मन रोएको हुन्छ। (डा साह स्त्रीरोग तथा प्रसूति विशेषज्ञ हुन्)"
