शीर्षक,विवरण
२०२५ इन्डोनेसिया इन्टरनेसनल मोटर शोमा नेटाको ३२८ बुकिङ,"जकार्ता, इण्डोनेसिया : पिटी नेटा अटो इन्डोनेसिया ले २०२५ इन्डोनेसिया इन्टरनेसनल मोटर शोमा सफलतापूर्वक पहिलो सहभागिता जनाएको छ। फेब्रुअरी १३२३ सम्म जकार्तामा आयोजित शोमा नेटा भी र नेटा एक्सको ३२८ बुकिङ प्राप्त भएको छ। पिटी नेटा अटो इन्डोनेसियाका प्रबन्ध निर्देशक क्रिस लान भन्छन्, यो उपलब्धिले इण्डोनेसियाली ग्राहकहरूको विश्वास दर्शाउँछ र उच्च गुणस्तरीय, किफायती विद्युतीय सवारीहरू उपलब्ध गराउने हाम्रो प्रतिबद्धतालाई थप मजबुत बनाउँछ। सोमा नेटाले नेटा भी अर्बान स्पोर्ट कन्सेप्ट प्रस्तुत गर्दै निःशुल्क वाल चार्जर, विशेष बीमा, र लाइफटाइम वारेन्टी जस्ता आकर्षक अफरहरू प्रदान गर्यो। साथै, नेटा ले आफ्ना उपभोक्ताहरूलाई विशेष रूपमा स्टलमा आमन्त्रित गरी अन्तरक्रिया बढायो। लान भन्छन्, ""इण्डोनेसिया विश्वकै ठूला ईभी बजारमध्ये एक बन्ने सम्भावना राख्छ। नेटा ले यस रूपान्तरणलाई समर्थन गर्दै बिक्रीपछिको सेवा सञ्जाल विस्तारमा केन्द्रित रहनेछ।"" यसैबीच, नेपालमा नेटा को आधिकारिक वितरक सिजी मोटर्सले १००० भन्दा बढी नेटा भी र नेटा एक्स बिक्री गरिसकेको छ, जसलाई २२ बिक्री तथा सेवा केन्द्रहरू र २५० चार्जिङ स्टेशनहरूको नेपालकै सबैभन्दा ठूलो ईभी नेटवर्क को साथ समर्थन गरिएको छ। सिजी मोटर्स र नेटा ब्रान्डप्रति बढ्दो विश्वासले नेपाल ईभी बजारमा नयाँ उपलब्धि हासिल गरेको छ।"
कांग्रेसको 'मिसन रोजगारी अभियान' घोषणा,"काठमाडौं : नेपाली कांग्रेसले मिसन रोजगार अभियान सुरु गरेको छ। विभिन्न नीतिगत तहमा छलफल गर्दै आएको कांग्रेसले आइतबार औपचारिक रुपमा हामी सक्छौं भन्ने मूलनारा सहित मिसन रोजगारी अभियान सुरु गरेको हो। नेपाली कांग्रेसको केन्द्रीय कार्यालय सानेपामा महामन्त्रीद्वय गगन कुमार थापा र विश्वप्रकाश शर्माले अभियानको घोषणा गरे। मुलुकमा बढ्दो बेरोजगारी समस्या न्यूनीकरण गर्नका लागि रोजगारी अभियान सुरु गरेको महामन्त्री थापाले बताए। युवाहरू स्वदेशमा रोजगार नपाएर विदेशिइरहेका छन्, थापाले भने, मुलुकभित्र रोजगारी सिर्जना गर्न नीतिगत तहदेखि व्यवहारिक रूपमा पहल गर्छौं। श्रम बजारमा जाने ठूलो जनसंख्याले रोजगारी नपाएकाले यो राजनीतिक मुद्दा बन्नुपर्ने उनको तर्क छ। विज्ञहरुलाई समेत बोलाएर छलफल गर्दै अरु दललाई पनि यो मुद्दामा सामेल गराउने थापाले बताए। युवाहरू विदेश गए भनेर चिन्ता व्यक्त गरे पनि स्वदेशमा रोजगारी सृजना गरेर रोक्ने पहल हुन नसकेको भन्दै चिन्ता व्यक्त गरे। श्रमको उचित मूल्य नपाउँदा पनि समस्या भइरहेको छ, थापाले भने, कानुन बनाउनेदेखि रोजगारदाताको अपेक्षाअनुसार जनशक्ति उत्पादन गर्न पहल गर्छौं। नेपाली कांग्रेस पुस्तकालय तथा स्रोत केन्द्र विभागका संयोजक तथा केन्द्रीय सदस्य अजयबाबु सिवाकोटीको संयोजनमा आयोजना गरिएको कार्यक्रममा विज्ञहरूको पनि सहभागिता रहेको थियो। कांग्रेस महामन्त्री विश्व प्रकाश शर्माले रोजगारी अब राजनीतिक दलको एजेण्डा बनेको बताए। विगतमा पनि काम भइरहेको थियो, शर्माले भने, अब रोजगारीको मुद्दालाई प्राथमिकताका साथ अघि बढाउछौं। रोजगारी सिर्जना र उद्यमशीलताला ईसँगसँगै अघि बढाउने शर्माले बताए। कांग्रेसले यो अभियान करिब एक वर्ष सञ्चालन गर्ने जनाएको छ। अभियान अन्तर्गत रोजगारी सिर्जनाका लागि नीतिगत तहमा छलफल, बजारको माग अध्ययन अनुसन्धान, रोजगारीका क्षेत्र, राज्य तथा निजी क्षेत्रले खेल्नुपर्ने भूमिका, राजनीतिक दलहरूसँग समन्वय गरेर सामूहिक एजेण्डा बनाउने लगायतका काम गर्ने कांग्रेसले जनाएको छ।"
बागमतीलाई हराउँदै एपीएफको पहिलो जित,"काठमाडौं : प्रधानमन्त्री कपमा बागमती प्रदेशलाई १०० रनले हराउँदै एपीएफले विजयी सुरुवात गरेको छ। भैरहवाको एक्स्ट्राटेक ओभलमा टस हारेर ब्याटिङको निम्तो पाएको एपीएफ ४४ ओभरमा १७४ रन बनाउँदै अलआउट भएको थियो। एपिएफले दिएको १७५ रनको लक्ष्य पछ्याएको बागमती २८२ ओभरमा ७४ रन बनाउँदै अलआउट भएको हो। बागमतीका लागि शुभ कंसाकरले मात्रै दोहोरो अंकमा रन बनाए। शुभले २४ बलमा २ चौकासहित १६ रन बनाए। इशान पाण्डेले २९ बलमा ८ रन बनाए। कप्तान पृथु बास्कोटा १ रनम्र क्याच आउट भए। नन्दन यादवले ९ रन बनाए। एपिएफका लागि कमल सिंह ऐरीको बलिङ निकै घातक सावित भयो। एपिएफको मध्यम लक्ष्य जोगाउन मद्दत गर्यो। कप्तान रोहित पौडेल र अमर सिंह रौतेलाले समान २२ विकेट लिए। अभिनास बोहोराले १ विकेट लिए। त्यसअघि टस हारेर ब्याटिङ गरेको एपिएफका लागि सन्दीप जोराले सर्वाधिक ३७ रन बनाए। एपीएफका ओपनर ब्याटर लोकेश बम डक आउट र अर्का ओपनर आसिफ शेख १ रन बनाउँदै पेभेलियन फर्किए। कप्तान रोहित पौडेलको ब्याटबाट पनि दोहोरो अंकमा रन बन्न सकेन। तेस्रो क्रमका ब्याटर दिपक बोहोराले ४५ बलमा १ चौकासहित २५ रन बनाए। त्यसपछि समित महर्जन, भुवन कार्की दुवै सस्तैमा समेटिए। कमल सिंह ऐरीले ६१ बलमा १५ रन बनाए। अमर रौतेलाले ४३ बलमा ३ चौका सहित २६ रनमा अविजित रहे। अन्य कुनै ब्याटरले दोहोरो अंकमा रन बनाउन सकेनन्। बागमतीका रिजन ढकालको उत्कृष्ट स्पेलले एपिएफ सस्तैमा अलआउट बनाएका थिए। रिजनले ८ ओभरमा २ मेडनसहित ३० रन खर्चिएर ५ विकेट लिएका हुन्। नन्दन यादवले ३ विकेट लिए। सुर्य तामाङले २ विकेट लिए।"
बिजुलीको पोलमुनि मरेको बाख्रो तान्दा करेन्ट लागेर युवतीको मृत्यु,"विराटनगर : मोरङको मिक्लाजुङमा बिजुलीको पोलमुनि मरेको अवस्थामा फेला परेको बाख्रो तान्ने क्रममा करेन्ट लागेर आइतबार दिउँसो एक युवतीको मृत्यु भएको छ। मिक्लाजुङ गाउँपालिका१ चित्रेकी १८ वर्षीया अनामिका राईको मृत्यु भएको हो। अनामिकाको बाख्रो शनिबारदेखि नै हराएको थियो। चराउन लगेको बाख्रो हराएपछि हजुरबुवा धनवीर राईलाई लिएर उनी खोज्न निस्किन्। हराएको बाख्रो खोजी गर्दै जाने क्रममा बिजुलीको पोलमुनि मरिरहेको भेटियो। मरेको बाख्रोलाई तान्ने क्रममा अचानक करेन्ट लागेर अनामिकाको घटनास्थलमै मृत्यु भएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार अनामिकाकै बारी हुँदै लगिएको १२ हजार भोल्ट करेन्ट प्रवाह भइरहेको बिजुलीको पोलको ब्यारेल भाँचिएर विद्युत लिक भएको प्रारम्भिक अनुसन्धानबाट खुलेको छ। पोलबाट लिक भएको करेन्टले बाख्रो मरेको रहेछ। बाख्रोलाई तान्न खोज्दा युवतीको पनि ज्यान गएको पत्ता लाग्यो, जोशीले भने। मृत बाख्रोलाई तान्ने क्रममा अनामिकालाई दिउँसो १:३० बजेतिर करेन्ट लागेको उनको भनाइ छ। अनामिकालाई करेन्ट लागेपछि उनलाई जोगाउन हजुरबुवा धनवीर पनि पुगेका थिए। हजुरबुवा भने सकुशल छन्। नातिनीलाई जोगाउन जाँदा हजुरबुवालाई पनि सामान्य करेन्ट लागेछ। तत्काल जोगिन सकेकाले अर्को दुर्घटना हुन पाएन, जोशीले भने। घटनाको अनुसन्धानका लागि इलाका प्रहरी कार्यालय उर्लाबारीका इन्स्पेक्टर रन्जन बराल नेतृत्वको टोली भर्खरै घटनास्थल पुगेको छ। कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर लैजाने प्रहरीको तयारी छ। जोशीले घटनाको थप अनुसन्धान सुरु गरिएको बताए।"
नुवाकोट पूर्ण खोप सुनिश्चित घोषणा,नुवाकोट : नुवाकोटलाई पूर्ण खोप सुनिश्चितता जिल्ला घोषणा गरिएको छ। खोपको मापदण्ड पूरा भएको प्रमाणित भएपछि नुवाकोटलाई पूर्ण खोप सुनिश्चित जिल्ला घोषणा गरिएको हो। जिल्ला जनस्वास्थ्य कार्यालय नुवाकोटमा आयोजित कार्यक्रममा बागमती प्रदेशका मुख्यमन्त्री बहादुरसिंह लामा तामाङले हस्ताक्षरसहितको घोषणा गर्दै नुवाकोटलाई पूर्ण खोप सुनिश्चितता भएको जिल्ला घोषणा गरेका हुन्। सात हजार बालबालिकालाई १५ देखि २३ महिनाभित्र लगाउनुपर्ने सम्पूर्ण खोपहरू उपयुक्त उमेर र मात्रामा लगाइएको कारण जिल्ला खोप समन्वय समिति र प्रदेश खोप समन्वय समितिको निर्णय अनुसार नुवाकोटलाई पूर्ण खोप सुनिश्चित जिल्ला घोषणा गरिएको कार्यालय प्रमुख महेन्द्रध्वज अधिकारीले बताए।
विमानस्थलमा पूर्वराजालाई यसरी गरियो स्वागत (फोटो फिचर),काठमाडौं : पूर्वराजा ज्ञानेन्द्र शाहलाई काठमाडौंमा भव्य स्वागत गरिएको छ। पोखराबाट आइतबार दिउँसो काठमाडौं आइपुगेका पूर्वाराजा ज्ञानेन्द्रलाई उनका समर्थकहरूले भव्य स्वागत गरेका हुन्। राष्ट्रिय प्रजातन्त्र पार्टीका अध्यक्ष राजेन्द्र लिङ्देनलगायत नेताहरूले त्रिभुवन विमानस्थलको आन्तरिक टर्मिनलमा पूर्व राजा ज्ञानेन्द्रलाई स्वागत गरेका थिए। त्यसअघि स्वागत गर्नुअघि राजावादीहरूले काठमाडौंमा शक्ति प्रदर्शन गरेका थिए। काठमाडौंका विभिन्न स्थानबाट आएको जुलुस विमानस्थल पुगेको थियो।
अदालतको आदेश अटेर गरेर अमेरिकामा लुकीछिपी बस्ने तीन नेपाली निष्कासित,"काठमाडौं : अमेरिकाले थप तीन जना नेपालीलाई निष्कासन गरेको छ। अमेरिकी अदालतको फैसलालाई अटेर गरेर लुकीछिपी बस्ने ती नेपालीहरूलाई निष्कासन गरिएको हो। निष्कासनमा पर्नेमा खड्का, गुरुङ र सुवेदी थरीका एकएक जना रहेका छन्। उनीहरूलाई गत साता एयर इन्डियाको जहाजबाट नेपाल फर्काइएको स्रोतले जानकारी दिएको छ। मानव तस्करको सहयोगमा उनीहरू अमेरिकामा अवैध प्रवेश गरेका थिए। केही समयपछि उनीहरूको मुद्दा अदालती प्रक्रियामा गएको थियो। त्यहाँको अध्यागमन मामिला हेर्ने अदालतले कागजपत्रमा कैफियत फेला पारेपछि तीनैजनालाई पीआर दिन अस्वीकार गरेको थियो। अदालतले उनीहरूलाई डीपोर्ट (निष्कासन)को आदेश पनि सुनाएको थियो। अदालतको आदेश अवज्ञा गर्दै उनीहरू गैरकानुनी तरिकाले अमेरिकामा लुकीछिपी बस्दै आएका थिए। अमेरिकाका राष्ट्रपति डोनाल्ड ट्रम्पले 'आप्रावसन नीति'सम्बन्धी नयाँ कार्यकारी आदेश जारी गरेपछि उनीहरूलाई त्यहाँको आइसीई प्रहरीले पक्राउ गरेको थियो। पक्राउ परेका तीनै जनाको ट्राभल डकुमेन्ट बनाएर आइसीई प्रहरीले उनीहरूलाई नेपाल फर्काएको थियो। गत सातामात्रै अमेरिकाले ११ जना नेपालीलाई नेपाल फर्काएको थियो। अमेरिकाले पहिलोपटक जहाज नै चार्टर गरेर उनीहरूलाई नेपाल ल्याएको थियो। उनीहरूमध्ये ८ जना गैरकानुनी तरिकाले अमेरिका पुगेका थिए। उनीहरूलाई प्रहरीको मानव बेचबिखन ब्युरोले सोधपुछ पनि गरेको थियो। त्यसअघि अमेरिकाले दुई महिनामा २९ जना नेपालीलाई नेपाल फर्काएको थियो। तीमध्ये अधिकांश ट्रम्प प्रशासन लागू भएपछि नेपाल फर्किएको स्रोतले बताएको छ। यो पनि पढ्नुस्: अमेरिकी दूतावासले भन्यो अवैध आप्रवासन अन्त्य गरेरै छाड्छौं, दलालको झुटो आश्वासनमा परेर जीवन जोखिममा नपार्नुस् ९० लाख खर्चिएर अमेरिका पुगे, हत्कडी लागेर स्वदेश फर्किए अमेरिकाबाट निष्कासित भएका नेपालीलाई लिएर आएको चार्टर जहाज काठमाडौंमा अवतरण देश छाड्न अदालतले दिएको आदेशलाई अटेर गर्ने एक नेपाली अमेरिकाबाट निष्कासित"
"काठमाडौंको गोकर्णेश्वरमा महिलाको हत्या, नाबालकसहित ५ जना पक्राउ","काठमाडौं : काठमाडौंको गोकर्णेश्वरमा महिलाको हत्या आरोपमा नाबालकसहित ५ जना पक्राउ परेका छन्। पक्राउ पर्नेमा सर्लाहीको बागमती ढुङगेखोला घर भई हाल काठमाडौं जिल्ला गोठाटार बस्ने २५ वर्षीय कैलाश खड्का, मकवानपुरको हेटौंडा शिखरपानी घर भई गोठाटार कृष्ण मन्दिर बस्ने २० वर्षीय सुरेश तामाङ, नुवाकोटको मेघांग४ देउराली घर भई हाल गोठाटार कृष्ण मन्दिर बस्ने २४ वर्षीय रोशन तामाङ, सिन्धुपाल्चोकको तिपिने घर भई हाल गोकर्णेश्वर बस्ने २० वर्षीया पूजा परियार र एक नाबालक रहेका छन्। हिजो काठमाडौं जिल्ला गोकर्णेश्वर नगरपालिका७ नामी कलेज नजिक बागमती खोलाको बीच भागमा बोरा भित्र पानीमा डुबेको अवस्थामा महिलाको शव फेला परेको थियो। प्रहरी वृत्त बौद्धबाट खटिएको प्रहरी टोलीले शव पोस्टमार्टमका लागि त्रिवि शिक्षण अस्पताल महाराजगञ्ज पठाइएको थियो। प्रारम्भिक अनुसन्धानका क्रममा महिलाको हत्यामा संलग्न भएको देखिएपछि उनीहरूलाई पक्राउ गरिएको जिल्ला प्रहरी परिसर काठमाडौंका सूचना अधिकारी अपील राज बोहोराले बताए। उनका अनुसार काठमाडौं जिल्ला अदालतबाट ६ दिनको म्याद थप लिएर थप अनुसन्धान भइरहेको छ।"
कर्णालीका दिपेन्द्र रावतको घातक बलिङमा सुदूर पराजित,"काठमाडौं : प्रधानमन्त्री कप क्रिकेट प्रतियोगितामा सुदूरपश्चिम प्रदेशलाई ७९ रनले हराउँदै कर्णालीले प्रतियोगिताको पहिलो जित हात पारेको छ। कर्णालीका बायाँ हाते स्पिनर दीपेन्द्र रावतले सुदूरको ब्याटिङ धरापमा पारेका हुन्। उनले ९ ओभरमा ३ मेडनसहित ३३ रन खर्चिएर ७ विकेट लिएका हुन्। लमही क्रिकेट रंगशालामा टस जितेर ब्याटिङ गरेको कर्णालीले १५५ रन बनाएको थियो। कर्णालीले दिएको १५६ रनको विजयी लक्ष्य पछ्याएको सुदूर २१ ओभरमा ७६ रन बनाउँदै अलआउट भयो। सुदूरपश्चिम प्रदेशका लागि खडक बोहोराले सर्वाधिक २७ रन बनाए। उनले २५ बलमा ३ चौका प्रहार गरे। ओपनर टेक रावत ६ रनमा सीमित भए। किरण ठगुन्नाले र कप्तान शेर मल्लले समान १३ रन बनाए। शेर मल्ल १३ रनमा अविजित रहे। कर्णालीका लागि दिवान पुनले २ विकेट लिए। त्यसअघि, ब्याटिङ गरेको कर्णालीका लागि अर्जुन घर्तीले सर्वाधिक ७१ रन बनाए। उनले ९४ बलमा समान ३ चौका र ३ छक्का प्रहार गरे। शीर्ष क्रम नचल्दा मध्यक्रममा अर्जुनले राम्रोसँग क्रिज सम्हाले। दिनेश अधिकारीले १७ रन बनाए। कप्तान दिवान पुनले १२ रन बनाए। त्यसबाहेक अन्य कुनै ब्याटरले दोहोरो अंकमा रन बनाउन सकेनन्। सुदूरका लागि हेमन्त धामीले सर्वाधिक ४ विकेट लिए। नारायण जोशीले २ विकेट लिँदा शेर मल्ल, मिलान बोहोरा र भोज राज भट्टले समान ११ विकेट लिए।"
लायन्स अन्तर्राष्ट्रिय डिष्ट्रिक्ट ३२५ के नेपालको डिष्ट्रिक्ट गभर्नरमा दुर्गा हुमागाईँ निर्वाचित,"काठमाडौं : लायन्स अन्तर्राष्ट्रिय, डिष्ट्रिक्ट ३२५ के नेपालको फागुन २४ गते शनिबार पोखरामा सम्पन्न तेस्रो राष्ट्रिय महाधिवेशनबाट सञ्चार उद्यमी दुर्गा प्रसाद हुमागाईं डिष्ट्रिक्ट गभर्नरमा निर्वाचित भएका छन्। सफल आवाज डटकमका प्रकाशक तथा सफल मिडिया हाउस प्रालिका अध्यक्ष समेत रहेका युवा व्यवसायी तथा सामाजिक व्यक्तित्व हुमागाईं लायन वर्ष २०२५२०२६ को लागि डिष्ट्रिक्ट गभर्नरमा निर्वाचित भएका हुन्। डिष्ट्रिक्ट गभर्नरमा निर्वाचित लायन लिडर हुमागाई विगत १९ वर्षदेखि लायन्समा निरन्तर सक्रिय छन। ४५ वर्षअघि काभ्रे जिल्लाको कुशादेवीमा जन्मेका उनी बिगत २३ बर्षदेखि पोखरामा बसोबास गरिरहेका छन। उनी लायन्स क्लब अफ पोखरा पिस चौतारीका पूर्वअध्यक्ष समेत हुन्। यस्तै लायन वर्ष २०२५२६ को लागि प्रथम भाइस डिस्ट्रिक्ट गभर्नरमा रमेश अधिकारी र द्वितीय भाइस डिष्ट्रिक्ट गभर्नरमा विष्णुहरि फुयाँल निर्वाचित भएका छन्। इलेक्ट डिस्ट्रिक्ट गभर्नर हुमागाईले लायन वर्ष २०२५२६ को डिष्ट्रिक्ट क्याविनेट सेक्रेटरीमा ट्रिजा ढकाल, डिष्ट्रिक्ट कोषाध्यक्षमा रामकुमार लामिछाने, डिष्ट्रिक्ट चिफ एड्भाइजरमा टिकाराम सापकोटा, डिष्ट्रिक्ट चिफ पिआरोमा शैलेन्द्र दाहाल र डिष्ट्रिक्ट चिफ एडमिनिष्ट्रेटरमा हसन कुमार गोपाली मनोनित गरेका छन्। यसैबीच, लायन्स अन्तर्रास्ट्रिय, डिष्ट्रिक्ट ३२५ के नेपालको तेस्रो राष्ट्रिय महाधिवेशनबाट निर्वाचित गराएकोमा गभर्नर हुमागाईंले अग्रज लायन लिडर तथा सम्पूर्ण मतदाता लायनहरुप्रति आभार व्यक्त गरेका छन्। निर्वाचित भएपछि मन्तब्य राख्दै इलेक्ट डिस्ट्रिक्ट गभर्नर हुमागाईले लायन वर्ष २०२५२६ लाई स्मरणीय वर्ष बनाउने प्रतिवद्धता व्यक्त गरे। उक्त तेस्रो महाधिवेशनमा डिष्ट्रिक ३२५ के नेपालका १ हजारभन्दा बढी लायन सदस्यहरुको सहभागिता थियो। लायन कैलाश पालिखे कन्भेनर रहेको उक्त महाधिवेशनको उद्घाटन लायन्सका अन्तर्राष्ट्रिय निर्देशक बालकृष्ण बुर्लाकोटीले गरेका थिए भने लायन्स क्लब अफ पोखरा लेक सिटी, लायन्स क्लब अफ पोखरा संगम र लायन्स क्लब अफ पोखरा समृद्धि होष्ट क्लबको रुपमा रहेका थिए।"
वीरगन्जमा चरेससहित तीन युवक पक्राउ,"वीरगन्ज : वीरगन्जबाट प्रहरीले लागू औषध चरेससहित तीन युवकलाई पक्राउ गरेको छ। पक्राउ पर्नेहरुमा पर्साको विन्दबासिनी गाउँपालिका३ का ३५ वर्षीय सरोज साह,वीरगन्ज महानगरपालिका११ का २३ वर्षीय रवि चौधरी र बाराको कलैया उपमहानगरपालिका२ भवानीपुरका २३ वर्षीय लडु राम रहेका छन्। उनीहरूलाई ६ किलो ५९० ग्राम चरेससहित प्रहरीले वीरगन्ज महानगरपालिका१५ ब्रम्हचोकबाट शनिबार बेलुकी पक्राउ गरेको हो। प्रहरी चौकी भिस्वाबाट खटिएको प्रहरी टोलीले ब्रम्हचोकको एक घरमा डेरा लिई बसेका उनीहरूको कोठामा खान तलासी गर्दा प्लास्टिकमा बेरेर राखिएको १५ प्याकेट चरेस बरामद गरेको जिल्ला प्रहरी कार्यालय पर्साले जनाएको छ। चरेससहित पक्राउ परेका उनीहरूलाई जिल्ला प्रहरी कार्यालयको हिरासतमा राखेर उनीहरू विरुद्ध लागूऔषध (नियन्त्रण) ऐन २०३३ बमोजिमको कसुरमा थप अनुसन्धान कार्य भइरहेको प्रहरी उपरीक्षक गौतम मिश्रले बताए।"
बाल सुधारगृहबाट १४ जनाको स्थानान्तरण,"विराटनगर : विराटनगरको बाल सुधारगृहमा रहेका १४ जनालाई स्थानान्तरण गरिएको छ। झडपका कारण सुधारगृह अशान्त बनेपछि त्यहाँभित्र रहेकालाई बाँके पठाइएको हो। विराटनगरको बाल सुधारगृह प्रमुख मिलन चौहानका अनुसार स्थानान्तरण गरेर १४ जनालाई आइतबार बाँकेको नौवस्तास्थित बाल सुधारगृहमा पठाइएको छ। बाँकेको बाल सुधारगृहमा १८ वर्ष माथिकालाई राखिन्छ। विराटनगरबाट पठाइएका सबै १८ वर्षमाथिका रहेको जानकारी चौहानले दिए। उनका अनुसार स्थानान्तरण गरिएकाहरु कर्तव्य ज्यान, जबरजस्ती करणी र लागुऔषध मुद्दामा अदालतबाट दोषी ठहर भएकाहरु हुन्। सुधारगृहभित्र विवाद, झगडा र झडपमा संलग्न भएकाहरुलाई स्थानान्तरण गरिएको हो। कतिपयलाई सुरक्षाका दृष्टिकोणले पनि पठाइयो, उनले भने। विराटनगर महानगरपालिका३ स्थित सुधारगृहभित्र गत शुक्रबार साँझ दोहोरो झडप हुँदा ३ जना घाइते भएका थिए। घाइते सबै २२ वर्षका थिए। २ जना पाँचथर र १ जना सुनसरीका हुन्। उपचारपछि डिस्चार्ज भइसकेका घाइतेहरुलाई पनि स्थानान्तरण गरिएको जानकारी चौहानले दिए। उनका अनुसार सुधारगृहभित्र ठूलाले सानालाई हेप्ने, बारम्बार विवाद र झगडा गर्ने समस्या थियो। १४ जनालाई स्थानान्तरण गरिसकेपछि तत्काललाई त्यो समस्या हल भएको उनले बताए। स्थानान्तरणका लागि बाल सुधारगृहले जिल्ला प्रशासन कार्यालय मोरङलाई सिफारिस गरेको थियो। सिफारिसका आधारमा प्रशासनले कारागार व्यवस्थापन विभागसँग अनुमति लिएर स्थानान्तरणको प्रक्रिया पूरा गरेको हो। कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ। तर, सुधारगृहमा राखिएका बालक अहिले युवा भइसकेका छन्। युवा भइसकेकाहरुबीच झडप भएको हो। सुधारगृहमा भएको झडपको प्रहरीले अनुसन्धान गरिरहेको छ। सुधारगृहको क्षमता ५० जनाको हो। तर, २ सय ४८ जनालाई राखिएको थियो। १४ जनाको स्थानान्तरण भएपछि आइतबार २ सय ३४ जना छन्। तीमध्ये १८ वर्षमाथिका १ सय ८ जना रहेको सुधारगृहका प्रमुख चौहानले बताए। उनका अनुसार सुधारगृहभित्र रहेकामध्ये १८ वर्ष कटेर बालिग भएकाहरुको संख्या धेरै छ। उनीहरु बालक हुँदै कानुनी विवादमा परेर सजाय भुक्तान गरिरहेका छन्। तर, आवश्यक कानुनको अभावले बालिग भइसके पनि अरु बालकसँगै सुधारगृहमा राख्नुपर्ने बाध्यता रहेको चौहानको भनाइ छ। युवा अवस्थामा पुगेकालाई बालकहरुसँगै राखिएको छ। क्षमताभन्दा धेरै छन्। सुधारगृहभित्रको अवस्था समस्याग्रस्त छ, उनी भन्छन्। सुधारगृहको सुरक्षामा नेपाल प्रहरीका सहायक निरीक्षक (असइ)को नेतृत्वमा प्रहरी परिचालन गरिएको छ। झडपका कारण अशान्त भएको सुधारगृहको अवस्था सामान्य भइसकेको मोरङका प्रमुख जिल्ला अधिकारी इन्द्रदेव यादवले बताए। उनले भने, केहीलाई स्थानान्तरण गरिसकिएको छ। सुधारगृहको सुरक्षा व्यवस्था कडा पारिएको छ। अहिले अवस्था सामान्य भइसक्यो।"
युगान्डामाथि नेपालको जित,"काठमाडौं : वुमन्स डे कप २०२५ अन्तर्गतको दोस्रो खेलमा नेपालले युगान्डालाई १ विकेटले पराजित गरेको छ। टस हारेर ब्याटिङको निम्तो पाएको युगान्डाले निर्धारित २० ओभरमा युगान्डालाई ७५ रनमा सीमित गरेको थियो। युगान्डाले दिएको ७६ रनको लक्ष्य पछ्याएको नेपालले १९५ ओभरमा ९ विकेट गुमाउँदै लक्ष्य पूरा गरेको हो। नेपालका लागि डेब्युटेन्ट साना प्रविनले सर्वाधिक १७ रन बनाइन्। ओपनर सम्झना खड्का ८ रनमा रन आउट भइन्। कप्तान इन्दु बर्मा ९ रन, पूजा महतोले १६ रन बनाइन्। रुबिना क्षेत्री ९ बलमा १० रन बनाउँदै रन आउट भइन्। अन्तिम ओभरमा ६ रन चाँहिदा ईश्वरी विष्ट र रिया शर्माले अविजित रहँदै पूरा गरे। ईश्वरी विष्ट ३ रन र रिया शर्मा ४ रनमा अविजित रहिन्। युगान्डाका लागि जनेत बाबाजीले सर्वाधिक ३ विकेट लिइन्। सारा वालाजाले २ विकेट लिइन्। त्यसअघि ब्याटिङ गरेको घरेलु टिम युगान्डाका लागि ओपनर इमाकुलेट नाकिसुयीले सर्वाधिक २२ रन बनाइन्। मालिसा आरिओकोटले ११ रन, स्टेफेन नाम्फिनाले १४ रन बनाउँदा अन्य ब्याटरले भने दोहोरो अंकमा रन बनाउन सकेनन्। नेपालका लागि पूजा महतोले सर्वाधिक ३ विकेट लिइन्। कप्तान इन्दु बर्माले २ विकेट लिइन्। पहिलो खेलमा नेपाल नामिबीयासँग डकवर्थ लेविसमा ६ विकेटले पराजित भएको थियो।"
पूर्वराजालाई काठमाडौंमा भव्य स्वागत,काठमाडौं : पूर्वराजा ज्ञानेन्द्र शाहलाई काठमाडौंमा भव्य स्वागत गरिएको छ। पोखराबाट आइतबार दिउँसो काठमाडौं आइपुगेका पूर्वाराजा ज्ञानेन्द्रलाई उनका समर्थकहरूले भव्य स्वागत गरेका हुन्। राष्ट्रिय प्रजातन्त्र पार्टीका अध्यक्ष राजेन्द्र लिङ्देनलगायत नेताहरूले त्रिभुवन विमानस्थलको आन्तरिक टर्मिनलमा पूर्व राजा ज्ञानेन्द्रलाई स्वागत गरेका थिए। त्यसअघि स्वागत गर्नुअघि राजावादीहरूले काठमाडौंमा शक्ति प्रदर्शन गरेका थिए। काठमाडौंका विभिन्न स्थानबाट आएको जुलुस विमानस्थल पुगेको थियो।
अजयको घातक बलिङमा लुम्बिनीले कोशीलाई हरायो,"काठमाडौं : लुम्बिनी प्रदेशले प्रधानमन्त्री कपको पहिलो खेलमा कोशी प्रदेशलाई २६ रनले पराजित गरेको छ। बायाँ हाते स्पिनर अजय चौहानको घातक बलिङमा कोशीको ब्याटिङ धरापमा परेको हो। उनले ८४ ओभरमा ३२ रन खर्चेर ५ विकेट लिए। सिद्धार्थनगरस्थित सिद्धार्थ रंगशालामा टस जितेर ब्याटिङ गर्ने निर्णय लिएको लुम्बिनीले २०८ रन बनाएको थियो। लुम्बिनीले दिएको २०९ रनको विजयी लक्ष्य पछ्याएको कोशी प्रदेशले ४२४ ओभरमा १८२ रन बनाउँदै अलआउट भएको हो। कोशीका लागि सुजन थपलियाले ५३ बलमा २ चौका र २ छक्कासहित ३५ रन बनाए। ओपनर चिराग शाहले ३१ रन बनाए। कप्तान अंकित सुवेदीले १८ रन बनाए। सकिब हकले २७ रन बनाए, सुभान गहतराजले २९ रन बनाउँदै एलबीडब्ल्यू आउट भए। त्यसपछिका ब्याटरले भने दोहोरो अंकमा रन जोड्न सकेनन्। लुम्बिनीका रमेश कुर्मीले ३ विकेट लिए। देव खनाल र कृष्ण कार्कीले समान ११ विकेट लिए। त्यसअघि टस जितेर ब्याटिङ गरेको लुम्बिनी ४८ ओभरमा २०८ रन बनाउँदै अलआउट भएको थियो। लुम्बिनीका लागि तेस्रो क्रमका ब्याटर आकाश त्रिपाठीले सर्वाधिक ६६ रन बनाए। उनले ९० बलमा ७ चौका र १ छक्का प्रहार गरे। लुम्बिनीका लागि पहिलो विकेटका लागि ओपनर मिर्नाल गुरुङ र मनिष थापाले सुखद सुरुवात गराए। पावरप्लेसम्म बिना कुनै विकेटको क्षति खेलेको लुम्बिनीका लागि ओपनरद्वयले पहिलो विकेटका लागि ५५ रनको अर्धशतकीय साझेदारी गरे। मिर्नालले ६१ बलमा ५ चौकासहित ४३ रन बनाए। अर्का ओपनर मनिष थापाले ४१ बलमा १६ रन बनाए। नर बहादुर सार्कीले ३२ बलमा ६ चौका र १ छक्कासहित ४५ रन बनाए। लुम्बिनीका अन्य कुनै ब्याटरले दोहोरो अंकमा रन बनाउन सकेनन्। कोशी प्रदेशका लागि प्रकाश कार्की र दीपेश कँडेलले समान ३३ विकेट लिए। फिर्दोष अन्सारीले २ विकेट लिए। विपिन महतो र अंकित सुवेदीले समान ११ विकेट लिए।"
राजा सलबलाउँदै गर्दा के भन्थे जननेता मदन भण्डारी? (अडियोसहित),"काठमाडौं : पूर्वराजा ज्ञानेन्द्र शाहको गतिविधिले यतिबेला नेपालको राजनीति तरंगित बनेको छ। पूर्वराजाका समर्थकहरूले आइतबार काठमाडौंमा गरेको शक्ति प्रदर्शनले नेपालको राजनीति थप तरंगित बनाएको हो। पूर्वराजाको गतिविधि देखेर राजनीतिक दलका शीर्ष नेताहरूले विरोध गर्न थालेका छन्। उनीहरूले संसद र संसद बाहिर पनि राजाका विषयमा बोल्न थालेका हुन्। प्रधानमन्त्री केपी शर्मा ओलीले राजतन्त्र ब्युँतने सपना नदेख्न आग्रह गरेका थिए। उनले मुलुकमा अब राजतन्त्र नफर्कने राजा पनि संविधानअनुसार चल्नुपर्ने बताएका थिए। विपक्षी दलका नेतासमेत रहेका माओवादी अध्यक्ष पुष्पकमल दाहाल प्रचण्डले भने राजतन्त्रलाई प्रेतको संज्ञा दिएका थिए। नेपाली जनताको बलबाट गलहत्याइए सामन्ती प्रेतहरूले टाउको उठाउने प्रयास गरे जनताकै बलबाट समाप्त हुने चेतावनी उनले दिएका थिए। माओवादीकाे एक महिने हुलाकी राजमार्ग केन्द्रित अभियान पनि यही कारण स्थगित भएकाे विश्लेषकहरू बताउँछन्। माओवादीले गत फागुन १२ गतेदेखि झापाको कचनकवलबाट उक्त अभियानको सुरु गरेको थियो। हुलाकी राजमार्ग केन्द्रित अभियान कञ्चनपुरमा गएर समापन हुने तय गरिएको थियो। तर, रौतहटको गरुडामा पुगेर माओवादीको उक्त अभियान स्थगित भएको थियो। राजतन्त्रका बारेमा चर्को बहस भइरहेका बेला कम्युनिस्ट एवं जननेता स्वर्गीय मदन भण्डारीको अभिव्यक्ति सान्दर्भिक हुनसक्छ। उनले त्यतिबेलाका राजालाई श्रीपेच उतारेर राजनीतिक मैदानमा उत्रिन आह्वान गरेका थिए। उनले राजालाई आफूहरूसँग प्रतिस्पर्धा गर्न सुझाएका थिए। यस्तो थियो मदन भण्डारीको वक्तव्य राजा एउटा शक्ति हो र कम्युनिष्ट अर्को शक्ति हो । अनि त्यसमा के त्यस्तै नियतिले निश्चित गरेको छ कि हामीले नै राजाप्रति जम्लाहा हात गरेर उभिनु परोस् र राजाले चाहिँ हामीसँग जम्लाहा हात गर्नु नपरोस्। त्यसो हुँदा यो पारस्परिक सवाल हो। अहिले त राजाले पनि हामीलाई समाप्त पार्न चाहेका थिए, सकेनन्। सकेको भए राजाले हामीलाई यस ढंगले मैदानमा आउन दिने थिएनन्। धेरै त उनले समाप्त पनि पारे र कुनै पनि फटाहाले राजाको अनुकम्पाद्वारा यो प्रजातन्त्र आएको छ भनेर प्रचार गर्छ भने गर्दै रहोस्। चैत २७ गते गिरिजाबाबुको पनि त्यस्तै भनाइ थियो। तर पनि दुनियाँलाई थाहा छ कि२०४६ साल फागुन ७ गतेदेखि चैत २६ गतेसम्म यहाँ सयौं आन्दोलनकारीहरू जुन हताहत हुनुपर्यो, त्यो अरू कसैको आदेशले होइन, त्यो मरिचमानको कुनै त्यस्तो बुता थिएन कि मान्छे मार्न आँट गरोस् त्यसले। त्यो त महाराजाको कृपा हो भन, यत्रो घोडामा सवार भएर, मदले मात्तिएर, आँखा चिम्लिएर तीस हजारभन्दा बढ्ता मान्छेहरू मारेर भए पनि पञ्चायतलाई जोगाउनुपर्छ भनेर भन्ने महाराज र महारानीहरू घोडाबाट ओर्लिएर आन्दोलनकारीहरूसँग सम्झैता गर्न आउनुपर्यो। महाराजले, बादशाहले घोडाबाट ओर्लिएर जम्लाहा हात गर्नुपर्यो। त्यसो हुँदा यो अनुकम्पाले आएको प्रजातन्त्र होइन र अब पनि यो थाहा पाएर केही बिग्रिँदैन। तर मैले भन्न खोजेको कुरा के हो भने यो बाध्यताको कुरा हो की हामीले यसबेला राजासँग सम्झौता गर्नुपर्यो र अब यो बाध्यतापूर्वक नै सम्झौता गरिए, भए पनि हामी फेरि वचनबद्धताप्रति इमानदार भएर उभिन चाहन्छौं। मानसम्मानलाई उपभोग गर्दै किनारामा बसिबक्स्योस् महाराज। हात नलम्काइबक्स्योस्। आँखा नचम्काइबक्स्योस्। आफ्ना सण्डमुण्डहरूलाई नचलाइबक्स्योस्। र, यदि सण्डमुण्डहरूलाई नै चलाउने हो भने, यदि सण्डमुण्डहरूलाई नै अगाडि लिएर आउने हो भने महाराजले पनि श्रीपेच उतारेर, सिंहासनमा राखेर, मैदानमा नेता भएर आउनुपर्यो ताकि प्रतिद्वन्द्विता गर्न सकियोस्। यसो भएको हुनाले यो त बाध्यताको कुरा हो र यदि अघि मैले अनुरोध गरें, यहाँहरूसँग कि राजासँग प्रश्न गर्ने हो भने मलाई लाग्छ, शायद राजाले पनि भन्नेछन् कि यो त एउटा बाध्यताको कुरा हो, म त कहाँ कम्युनिष्ट मान्छु र? यसो हुनाले यो पारस्परिक कुरा हो।"
काठमाडौं महानगरले गर्यो राप्रपालाई एकलाख जरिवाना,"काठमाडौं : काठमाडौं महानगरपालिकाले राष्ट्रिय प्रजातन्त्र पार्टीलाई एक लाख रुपैयाँ जरिवाना तिराउने निर्णय गरेको छ। महानगरले आइतबार साँझ पार्टीलाई पत्र काटेको हो। आइतबार आयोजित कार्यक्रमका क्रममा विमानस्थल, तिलगंगा, गौशाला लगायत सार्वजनिक क्षेत्रमा भौतिक क्षति पुग्नुका साथै जथाभाबी फोहोर गरिएको भन्दै महानगरपालिकाले पार्टीलाई एक लाख रुपैयाँ जरिवाना तिराउने निर्णय गरेको हो। कार्यक्रममा सहभागी व्यक्तिहरूबाट सार्वजनिक क्षेत्रका सडक, सडकपेटी तथा आइल्यान्ड र त्यहाँ रहेका बिरुवाका साथै रेलिङहरूमा भौतिक क्षति पुगेको र जथाभावी फोहोरमैला गरी वातावरण प्रदूषण गरिएको महानगरपालिकाले काटेको पत्रमा उल्लेख छ। महानगरका नगर प्रहरी निरीक्षक लिलाराज गाछा थापा मगरले राष्ट्रिय प्रजातन्त्र पार्टीका नाममा पठाएको चिठीमा फोहोरमैला व्यवस्थापन ऐन २०६८, काठमाडौं महानगरपालिका वातावरण तथा प्राकृतिक स्रोत संरक्षण ऐन २०७७ र आर्थिक ऐन २०८१ बमोजिम एक लाख रुपैयाँ जरिवाना गरिएको उल्लेख छ। पोखराबाट आइतबार त्रिभुवन विमानस्थल आइपुगेका पूर्वराजा ज्ञानेन्द्र शाहको राप्रपा सहितले स्वागत गरेका थिए।"
एनएमबी बैंकको प्रमुख कार्यकारी अधिकृतमा गोविन्द घिमिरे नियुक्त,काठमाडौं : एनएमबी बैंकको प्रमुख कार्यकारी अधिकृतमा गोविन्द घिमिरे नियुक्त भएका छन्। शुक्रबार बसेको बैंक सञ्चालक समिति बैठकले घिमिरेलाई आगामी ४ वर्षका लागि बैंकको प्रमुख कार्यकारी अधिकृतमा नियुक्त गरेको हो। घिमिरे बैंकको वरिष्ठ नायब प्रमुख कार्यकारी अधिकृत पदमा कार्यरत थिए। घिमिरेले त्रिभुवन विश्वविद्यालयबाट एमबीएस र कानुनमा स्नातक गरेका छन्। बैंकको सञ्चालक समितिले अर्का नायब प्रमुख कार्यकारी अधिकृत सुदेश उपाध्यायलाई वरिष्ठ नायब प्रमुख कार्यकारी अधिकृत (सिनियर डिसिइओ)मा बढुवा गर्ने निर्णय गरेको छ।
पूर्वराजा ज्ञानेन्द्रलाई प्रधानमन्त्री ओलीले भने राजनीतिमा हो भने 'यु आर वेलकम',"धनगढी : प्रधानमन्त्री केपी शर्मा ओलीले पूर्वराजा ज्ञानेन्द्र शाहलाई राजनीतिमा आउन चुनौती दिएका छन्। सुदूरपश्चिम प्रदेश सभाको १७औ बैठकलाई सम्बोधन गर्दै प्रधानमन्त्री ओलीले यस्तो चुनौती दिएका हुन्। फागुन ६ गते पूर्वराजाको कुरा सुन्दा अचम्म लाग्यो। मलाई साथ दिनुस्, म आउँछु, देश बनाउँछु, देश के भएको छ?,' प्रधानमन्त्री ओलीले प्रश्न गरे। यस्ता अस्थिरताका क्रियाकलापहरूले देशलाई सभ्य ढंगले, सुसंस्कृत ढंगले अगाडि बढ्न दिँदैन,' उनले थपे। ओलीले पूर्व राजालाई राजनीति आए स्वागत गरिने बताए। अराजनीतिमा आउने कि राजनीतिमा? राजनीतिमा आउने हो भने 'यु आर वेलकम'। स्वागत छ। उमेदवार हुनुहुन्छ साथ माग्न हुनुहुन्छ, मजाले माग्न पाइन्छ। तर, अराजनीतिक कुरा गरेर देशमा अस्थिरता ल्याउन पाइँदैन। प्रधानमन्त्री ओलीले देशमा बिग्रेको आर्थिक अवस्थामा सुधार आइरहेको बताए। मैले प्रधानमन्त्री हुुँदाको बेलाको अर्थब्यवस्था नाजुक थियो। गत वर्ष २५ प्रतिशत कम राजश्व संकलन भएको थियो। यो वर्ष ३० प्रतिशत बढी राजश्व संकलन गर्ने लक्ष्य लिएका छौं। अर्थब्यवस्था छिट्टै लयमा आउछ, उनले भने। प्रदेश सभालाई सम्बोधन गर्दै ओलीले यो सरकार २०८४ सालको चुनाव गरेरमात्र ढल्ने बताए। अहिले सरकार आजै ढल्छ भोलि ढल्छ, भरे ढल्छ भनेर रमाउनेहरू बढी छन्। म के आश्वस्त पार्न चाहन्छु भने यो सरकार ८४ को चुनाव गरेरमात्र ढल्छ,' उनले भने।"
जापानले फेरि निष्काशन गर्यो दुई नेपाली,"काठमाडौं : जापानको अध्यागमनले दुई जना नेपालीलाई निष्कासन गरेको छ। जापानको अध्यागमन कानुन उल्लंघन गरेको आरोपमा निष्कासनमा पर्नेमा पुन र भुजेल रहेको स्रोतले बताएको छ। उनीहरू गत साता काठमाडौं आइपुगेको स्रोतको भनाइ छ। अमेरिकामा मात्र नभई जापान, दक्षिण कोरिया, स्पेन, जर्मनी, ब्राजिल, मलेसिया, दुवई लगायतका मुलुकहरुले गैरकानुनी रूपमा आएका आप्रवासीलाई निष्कासन गरेका छन्। त्यसको मारमा नेपालीहरु पनि पर्न थालेका हुन्। पुन भिसाको म्याद सकिएपश्चात पनि काम गरिरहेका थिए। भुजेल चाहिँ भिसाको दूरुपयोग गरिरहेको अवस्थामा पक्राउ परेको जनाइएको छ। यद्यपि उनले कसरी दुरुपयोग गरे भन्ने खुलाइएको छैन। उनीहरूलाई कोरियन एयरलायन्स र थाइ एयरलायन्सको विमानबाट नेपाल फर्काइएको हो। पछिल्लो समय जापानले पनि अवैधरूपमा बसेका आप्रवासीहरूमाथि कडाइ गर्न थालेको छ। विभिन्न प्रवेशाज्ञामा जापान पुगेका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका हुन्। फागुनको दोस्रो साता जापानको अध्यागमनले चार नेपाली र फागुनको पहिलो साता पनि पाँच जना नेपालीलाई जापानले निष्कासन गरेको थियो। निष्कासित हुनेमा मगर, थापामगर, तामाङ, गौचन, चेम्जोङ, विष्ट, राजभाट, बस्याल र पौडेल थरका एकएक जना रहेका थिए।"
"सामसङले ल्यायो नयाँ बिस्पोक एआई रेफ्रिजेरेटर, अब गर्मीको लागि स्मार्ट र स्टाइलिस च्वाइस","सामसङ नेपालले गर्मी मौसमलाई ध्यानमा राख्दै आफ्नो नयाँ, स्मार्ट र स्टाइलिस बिस्पोक एआई डबल डोर रेफ्रिजेरेटर सार्वजनिक गरेको छ। तापक्रम बढ्दै जाँदा खाना ताजा राख्न र बेभरेजहरू चिसो राख्न अझ महत्त्वपूर्ण हुने समयमा सामसङको बिस्पोक एआई रेफ्रिजेरेटरले अत्याधुनिक कुलिङ प्रविधि, स्मार्ट उर्जासञ्चय, र स्टाइलिस डिजाइनका साथ गर्मीलाई सहज बनाई यस सिजनको लागि उत्तम होम अप्लाएन्स बन्ने छ। बिस्पोकको विशेष फ्ल्याट डोर डिजाइन आधुनिक किचनको लागि उत्तम विकल्प हो। एआई एनेर्जी मोड, स्मार्टठिंगस् कनेक्सन, कन्भर्टएबल ५इन१ मोडहरू, र ट्वीन कुलिंग प्लस जस्ता एडभान्स फिचरहरू रहेको नयाँ बिस्पोक एआई रेफ्रिजेरेटरहरू आकर्षक, स्मार्ट र फ्लेक्सिबल पनि छन्। एआई एनेर्जी मोडले स्मार्ट एल्गोरिदमको प्रयोग गरी ऊर्जा खपतलाई अनुकूल बनाउँछ, जसले युजेज प्याटर्न अनुसार समायोजन गर्दै १० सम्म ऊर्जाको बचत गर्न मद्दत गरी खर्च घटाउने मात्र होइन, दिगो जीवनशैलीमा पनि योगदान पुर्याउँछ। कन्भर्टएबल ५इन१ मोडहरुले जस्तो पनि घरको आवश्यकताहरू पुरा गर्न अनुकूल रहने अप्रतिम सुविधा प्रदान गर्छ। नर्मल, सिजनल, एक्स्ट्रा फ्रिज, भेकेसन र होम अलोन् गरी आवश्यकता अनुसार प्रयोग गर्न मिल्ने पाँच भिन्न मोडहरू भएको यो रेफ्रिजेरेटरले ऊर्जा बचत र अधिकतम उपयोगिता सुनिश्चित गर्छ। ट्वीन कुलिंग प्लस प्रविधिले रेफ्रिजेरेटर र फ्रिजरका लागि अलगअलग कुलिङ सिस्टम प्रयोग गर्छ, जसले आद्रता कायम राख्दै गन्धहरू मिसिनबाट रोक्छ। यसले ७० सम्म आद्रता कायम राख्न मद्दत गर्ने भएकाले गर्मीको समयमा पनि फ्रिजमा स्टोर गरिएको फलफूल र तरकारीहरू लामो समयसम्म ताजा रहन्छन्। थप रूपमा, यसमा रहेको एडभान्स इभ्यापोरेटर प्रविधिले सही तापक्रम व्यवस्थापन गरी खाद्य पदार्थको ताजगीलाई सुरक्षित राख्छ। एआई एनेर्जी मोडले युजेज प्याटर्नको विश्लेषण गरी कम्प्रेसरको कार्यसम्पादनलाई अनुकूल बनाउँदै र ऊर्जा खपत घटाउँदै स्मार्ट कुलिङलाई नयाँ उचाइमा ल्याउँछ। यसले गर्दा गर्मीमा चिसो बेभरेजहरू स्टक गर्न वा ताजा खाना तयार गर्न सजिलो हुन्छ र विद्युत् बिलको चिन्ता पनि कम हुन्छ। स्मार्टठिंगस् एपमार्फत रेफ्रिजेरेटरलाई सजिलै नियन्त्रण गर्न सकिन्छ। ऊर्जा खपत ट्रयाक गर्ने, तापक्रम मिलाउने वा रियलटाइम नोटिफिकेसन प्राप्त गर्ने सबै कार्यहरू तपाईंको स्मार्टफोनबाट सहजै गर्न सकिन्छ, जसले घरको व्यवस्थापनलाई अझ स्मार्ट बनाउँछ। मूल्य र उपलब्धता नयाँ बिस्पोक एआई रेफ्रिजेरेटर आधुनिक डिजाइन र प्रिमियम प्रविधिको अद्भुत संयोजन हो, जसले आफ्नोको प्रयोगकर्ताको जीवनस्तर र सुविधा अझ सुधार गर्छ। नयाँ बिस्पोक एआई रेफ्रिजेरेटर ३९६ लिटर र ४१९ लिटर क्यापासिटीका दुई भेरियन्टमा उपलब्ध छन्। यसको मूल्य रु १,१२,९९० बाट सुरु छ भने, अहिले रहेको विशेष छुट अफरद्वारा रु १,०१,००० मा खरिद गर्न सकिन्छ। यो अफर सीमित अवधिको लागि मात्र लागु गरिएको छ। सामसङको नयाँ रेफ्रिजरेटरहरूको खरिद गर्न अझ सजिलो पर्न, हुलास फिनसर्भ हायर पर्चेज लिमिटेडद्वारा सञ्चालित इन्स्टा फाइनान्सको साथ तपाईंले फ्रिजको खरिद गर्दा, डाउन पेमेन्ट पछि ० ब्याज ईएमआई सुविधा पनि प्राप्त गर्नुहुनेछ। आधिकारिक वितरक हिम इलेक्ट्रोनिक्स प्राइवेट लिमिटेड र आधिकारिक रिसेलर त्रिवेणी व्यापार प्राइवेट लिमिटेडद्वारा डिलर नेटवर्क प्यान नेपालभर उपलब्ध गराइएको बिस्पोक एआई डबल डोर रेफ्रिजेरेटर अब अनलाइन पनि उपलब्ध छ।"
नेपालले पायो ७६ रनको सामान्य लक्ष्य,"काठमाडौं : वुमन्स डे कप २०२५ अन्तर्गतको दोस्रो खेलमा युगान्डाले नेपाललाई ७६ रनको लक्ष्य दिएको छ। टस जितेर फिल्डिङ गरेको नेपालले निर्धारित २० ओभरमा युगान्डालाई ७५ रनमा सीमित गरेको हो। टस हारेर ब्याटिङको निम्तो पाएको घरेलु टिम युगान्डाका लागि ओपनर इमाकुलेट नाकिसुयीले सर्वाधिक २२ रन बनाइन्। मालिसा आरिओकोटले ११ रन, स्टेफेन नाम्फिनाले १४ रन बनाउँदा अन्य ब्याटरले भने दोहोरो अंकमा रन बनाउन सकेनन्। नेपालका लागि पूजा महतोले सर्वाधिक ३ विकेट लिइन्। कप्तान इन्दु बर्माले २ विकेट लिइन्।"
"राजावादीको काठमाडौंमा शक्ति प्रदर्शन, राप्रपा अध्यक्ष लिङ्देनले स्वागत गर्ने",काठमाडौं : राजावादीले काठमाडौंमा शक्ति प्रदर्शन गरेका छन्। पूर्वराजा ज्ञानेन्द्र शाहको स्वागतका लागि राजावादीहरूले आइतबार काठमाडौंमा शक्ति प्रदर्शन गरेका हुन्। राजावादीहरूको नेतृत्व राष्ट्रिय प्रजातन्त्र पार्टी (राप्रपा)ले गरेको छ। राप्रपा अध्यक्ष राजेन्द्र लिङ्देनसहितको टोली विमानस्थल पुगेका छन्। राजावादीका समर्थकहरू काठमाडौंका विभिन्न क्षेत्रबाट त्रिभुवन अन्तर्राष्ट्रिय विमानस्थलमा पुगेका छन्। पूर्वराजा ज्ञानेन्द्र पोखराबाट काठमाडौं आउने कार्यक्रम छ। काठमाडौं आएपछि उनका समर्थकहरूले भव्य स्वागत गर्ने राप्रपा नेताहरूले जानकारी दिएको छ।
अमेरिका बस्ने वडाअध्यक्ष माओवादीबाट निष्कासित,धरान : खोटाङको साकेला गाउँपालिका४ मात्तिमका वडाध्यक्ष अर्जुनकुमार कटवाललाई नेकपा माओवादी (केन्द्र )ले पार्टीबाट निष्कासन गरेको छ । एक वर्षदेखि पार्टी र कार्यालयलाई जानकारी नगराइ अमेरिका गएर नफर्किएका उनलाई माओवादीको कोशी प्रदेश समितिले अनिश्चित कालका लागि पार्टी सदस्यताबाट निलम्बन गर्दै निष्कासन गरेको हो । कट्वाल २०७९ को स्थानीय तह निर्वाचनमा माओवादीको तर्फबाट साकेला ४ को वडाअध्यक्षमा निर्वाचित भएका थिए । अध्यक्ष भएपछि पालिका र पार्टीलाईसमेत जानकारी नदिइ अमेरिका गएपछि उनी फर्किएनन्। उनलाई पार्टीले निष्कासन गरेको माओवादी केन्द्र खोटाङका अध्यक्ष दिपक पाण्डे(आकाश) ले बताएका छन् । वडाअध्यक्ष नहुँदा कार्यालयबाट हुने जनताका काम प्रभावित भएकाले उनलाई पार्टीबाट निष्कासन गरेको उनको भनाइ छ। पार्टीबाट निष्कासनमा परेका वडाअध्यक्ष कटवाललाई जनप्रतिनिधिबाट निलम्बन गर्न निर्वाचन आयोगलाई समेत पत्र पठाउने अध्यक्ष पाण्डेले बताए । माओवादी केन्द्रको प्रदेश कमिटि अध्यक्ष हर्कबहादुर नेम्बाङ (मिक्सो) र सचिव गणेश उप्रेती (शुशील)ले हस्ताक्षर गरेको निलम्बनपत्रमा अमेरिका बस्ने वडाध्यक्षका कारण पार्टीले आलोचना खेप्नु परेको उल्लेख गरेका छन् ।
एपिएफले बागमतीलाई दियो १७५ रनको लक्ष्य,"काठमाडौं : प्रधानमन्त्री कपमा एपीएफले बागमती प्रदेशलाई १७५ रनको विजयी लक्ष्य दिएको छ। भैरहवाको एक्स्ट्राटेक ओभलमा टस हारेर ब्याटिङको निम्तो पाएको एपीएफ ४४ ओभरमा १७४ रन बनाउँदै अलआउट भएको हो। बागमतीका रिजन ढकालको उत्कृष्ट स्पेलले एपिएफ सस्तैमा अलआउट भएको हो। रिजनले ८ ओभरमा २ मेडनसहित ३० रन खर्चिएर ५ विकेट लिएका हुन्। टस हारेको एपिएफका लागि सन्दीप जोराले सर्वाधिक ३७ रन बनाए। एपीएफका ओपनर ब्याटर लोकेश बम डक आउट र अर्का ओपनर आसिफ शेख १ रन बनाउँदै पेभेलियन फर्किए। कप्तान रोहित पौडेलको ब्याटबाट पनि दोहोरो अंकमा रन बन्न सकेन। तेस्रो क्रमका ब्याटर दिपक बोहोराले ४५ बलमा १ चौकासहित २५ रन बनाए। त्यसपछि समित महर्जन, भुवन कार्की दुवै सस्तैमा समेटिए। कमल सिंह ऐरीले ६१ बलमा १५ रन बनाए। अमर रौतेलाले ४३ बलमा ३ चौका सहित २६ रनमा अविजित रहे। अन्य कुनै ब्याटरले दोहोरो अंकमा रन बनाउन सकेनन्। बागमतीका लागि नन्दन यादवले ३ विकेट लिए। सूर्य तामाङले २ विकेट लिए। यी दुई बलरले एपिएफको शीर्ष क्रम र मध्य क्रम ध्वस्त बनाएका हुन्।"
तीन करोडभन्दा कमका कार्यक्रम प्रस्ताव नगर्नुस् : अर्थमन्त्री पौडेल,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले आर्थिक वर्ष २०८२०८३ को बजेटका लागि तीन करोड रुपैयाँ भन्दा साना योजना तथा कार्यक्रम प्रस्ताव नगर्न आग्रह गरेका छन्। आर्थिक वर्ष २०८२०८३ को बजेट निर्माण सम्बन्धी खानेपानी मन्त्रालय र संघीय मामिला तथा सामान्य प्रशासन मन्त्रालयसँगको छुट्टा छुट्टै छलफल कार्यक्रममा अर्थमन्त्री पौडेलले असंख्य योजना तथा कार्यक्रमबाट बाहिर आउन आग्रह गर्दै पूर्वतयारी सम्पन्न ठूला रुपान्तरणकारी एवम् राष्ट्रिय प्राथमिकता प्राप्त आयोजना तथा कार्यक्रम प्रस्ताव गर्न जोड दिएका छन्। अर्थमन्त्री पौडेलले प्रदेश र स्थानीय तहले गर्न सक्ने कार्यक्रममा उनीहरूको भूमिका बढाउनु पर्ने र एक पटकका लागि सिडमोनी दिएर भए पनि प्रदेश र स्थानीय तहको कार्यक्षेत्र भित्रका आयोजना तथा कार्यक्रमहरू हस्तान्तरण गर्नुपर्ने पनि बताएका छन्। बजेट निर्माण सम्बन्धी बैठकमा खानेपानी मन्त्री प्रदीप यादव, संघीय मामिला मन्त्री राजकुमार गुप्ता, राष्ट्रिय योजना आयोगका उपाध्यक्ष प्राडा शिवराज अधिकारी, अर्थ सचिव, राजस्व सचिव, खानेपानी सचिव, संघीय मामिला सचिव, विभागीय प्रमुख लगायत सहभागी थिए। आर्थिक वर्ष २०८२०८३ को बजेट निर्माण सम्बन्धमा अर्थ मन्त्रालयले यस अघि भौतिक, सहरी, ऊर्जा, स्वास्थ्य र उद्योग मन्त्रालयसँग छलफल गरिसकेको छ।"
सिरियामा हिंसाका कारण २ दिनमा हजार बढीको मृत्यु,सिरियाको लताकिया र टार्टसमा सेना र पूर्व राष्ट्रपति बसर अलअसदका समर्थकहरूबीच विगत केही दिनदेखि झडप भइरहेको छ। यस हिंसाका कारण २ दिनमा १ हजारभन्दा बढी मानिसको मृत्यु भइसकेको सञ्चारमाध्यमहरुमा उल्लेख छ। यो मृत्युको संख्या २०११ मा भएको सिरियाली गृहयुद्ध पछिको सबैभन्दा उच्च भएको सिरियामा भइरहेको युद्धको निगरानी गर्ने संस्था सिरियन अब्जर्भेटरी फर ह्युमन राइट्सले जनाएको हो। संस्थाका अनुसार पछिल्ला दुई दिनमा सुरक्षा बलले अलाविट मुस्लिम समुदायका ७४५ भन्दा बढी मानिसहरूलाई मारेको छ। तीमध्ये धेरैजसोलाई झुण्ड्याएर मारिएको जनाइएको छ। यसबाहेक १४८ जना असद समर्थक लडाकुहरू पनि मारिएका छन्। साथै यस हिंसामा १२५ सुरक्षाकर्मीको पनि मृत्यु भएको छ। गत वर्ष डिसेम्बरमा भएको विद्रोहपछि बसर देश छोडेर रुस गएका थिए। यसपछि सिरियामा लडाकू संगठन हयात तहरीर अलशाम () ले सत्ता आफ्नो हातमा लिएको थियो। सिरियाली सरकारले असदप्रति वफादार लडाकुहरूले सुरक्षा बलमाथि आक्रमण गरेपछि हिंसा भड्किएको आरोप लगाएको छ। असदका लडाकुहरूले सुरक्षा बलमाथि आवासीय क्षेत्रहरूमा बमबारी गरेको आरोप लगाएका छन्। रिपोर्टका अनुसार सुरक्षा बलले एक व्यक्तिलाई पक्राउ गर्न खोज्दा झडप सुरु भएको थियो। यसपछि सरकारले लताकिया र टार्टसमा ठूलो संख्यामा सेना तैनाथ गरेको छ। साथै कर्फ्यू लगाउने आदेश पनि दिइएको छ। लताकिया र टार्टस प्रान्तमा भएको हिंसाले अबु मोहम्मद अलजुलानीको नेतृत्वमा रहेको सरकारलाई चुनौती दिएको छ। यी क्षेत्रहरू पूर्व राष्ट्रपति बसर अलअसदप्रति वफादार रहेका अलावाइट समुदायको गढ हुन्। गत वर्ष डिसेम्बरमा बसर अलअसदलाई सत्ताबाट हटाइएपछि सिरियामा भएको यो सबैभन्दा हिंसात्मक भिडन्त हो।
पर्यटकको पर्खाइमा मनास्लु उपत्यका,"गोरखा : प्रसिद्ध पर्यटकीय पदमार्गका रूपमा विकास भइरहेको मनास्लु उपत्यका यतिबेला पर्यटक आगमनको पर्खाइमा छ। वसन्त सिजन सुरु हुन लागेपछि स्थानीयवासीले पदमार्ग मर्मतसम्भार गरेका छन् भने व्यवसायीहरूले होटल साजसज्जा गर्न थालेका छन्। फागुन दोस्रो सातासम्म एक सयभन्दा धेरै विदेशी पर्यटक मनास्लु क्षेत्रमा प्रवेश गरिसकेका होटल व्यवसायीहरू बताउँछन्। अहिले पनि दिनहुँ २०३० पर्यटक यो पदमार्गमा हिँड्छन्, चुमनुब्री५ ड्याङस्थित होटल व्यवसायी चन्द्र गुरुङ भन्छन्, केही दिनयता सयभन्दा धेरै पर्यटक यहाँबाट उँभो गइसकेका छन्। पर्यटकको आगमन बर्सेनि बढ्दै गएको उनले बताए। मनास्लु संरक्षण क्षेत्र आयोजना एमक्यापका अनुसार गत वर्ष सन् २०२४ मा यस क्षेत्रमा १० हजार ६ सय विदेशी पर्यटकले भ्रमण गरेका थिए। त्यसअघि सन् २०२३ मा उक्त क्षेत्रमा ९ हजार १ सय ७७ पर्यटक त्यस क्षेत्रमा पुगेका थिए। गत वर्षभन्दा यस वर्ष पर्यटक संख्या वृद्धि हुने अपेक्षा मनास्लु क्षेत्रका व्यवसायीको छ। सिजनमा त खचाखच पर्यटक हुन्छन्। उनीहरूलाई सेवासुविधा पुयाउनै यस क्षेत्रका होटललाई हम्मेहम्मे हुन्छ, होटल व्यवस्थापन संयुक्त उपसमितिका अध्यक्ष गणेश कार्कीले भने, त्यसैले व्यवसायीले पर्यटकलाई सेवासुविधा दिन आँखा चिम्लेर पूर्वाधार थप गरिरहेका छन्। मनास्लु संरक्षण क्षेत्रमा साना ठूला गरी सयभन्दा धेरै होटल लजहरू सञ्चालनमा रहेको उनले जानकारी दिए। वसन्त सिजनको आगमनसँगै पदमार्ग मर्मतसम्भारदेखि होटलको साजसज्जा हुन सुरु सन् २०२४ मा १० हजार ६ सय विदेशी पर्यटकले भ्रमण गरेकोमा यस वर्ष अझै बढ्ने अपेक्षा मनास्लु क्षेत्रअन्तर्गत चुम र नुब्री उपत्यकामा पर्यटन पूर्वाधार निर्माण गर्न गाउँपालिकाले पनि विभिन्न कार्यक्रम तय गरेको छ। बिग्रे, भत्केका बाटो मर्मतसम्भार गर्न बजेट विनियोजन गरिएको छ भने वैकल्पिक पदमार्गको खोजीका लागि पनि कार्यक्रम बनाइएको चुमनुब्री गाउँपालिकाका अध्यक्ष निमा लामाले जानकारी दिए। मनास्लु क्षेत्रमा पर्यटन पूर्वाधार निर्माण गर्न पालिकाले पर्यटन रोयल्टी लिने गरेको छ। त्यसबापत संकलन भएको रकमले वैकल्पिक पदमार्ग निर्माण गर्ने योजना बनाएका छौं, लामाले भने, अहिले कुन कुन ठाउँमा पदमार्ग मर्मतसम्भार गर्नु पर्नेछ, अध्ययन गर्न प्राविधिक टोली खटाएको छु। मनास्लु पदमार्गअन्तर्गत बिहीको बिजमदेखि प्रोकको गपसम्मको खण्ड केही जोखिम रहेको छ। बर्खाका बेला गएको पहिरोमा बेलाबेला ढुंगा खस्ने समस्या रहेको पर्यटकका गाइडहरू बताउँछन्। जोखिम भएका ठाउँमा पालिकाले अथवा एमक्यापले सावधान गराउने खालका साइनबोर्ड राख्नुपर्छ, गाइड अर्जुन न्यौपाने भन्छन्, कुनकुन ठाउँमा जोखिम छ भन्ने अवलोकन गर्न बेलाबेला पालिकाको अथवा एमक्यापको टोलीले अध्ययन भ्रमण गर्नुपर्छ। साथै विभिन्न ठाउँका होटलका मेनुहरूको पनि अध्ययन गर्नुपर्नेमा उनको जोड छ।"
रास्वपा सभापति लामिछाने कास्की जिल्ला अदालतमा उपस्थित हुँदै,"काठमाडौं : राष्ट्रिय स्वतन्त्र पार्टीका सभापति रवि लामिछाने आइतबार कास्की जिल्ला अदालतमा उपस्थित हुँदैछन् । काठमाडौंबाट श्रीमती निकिता पौडेलसहित उनी पोखरा गएको लामिछानेको सचिवालयले जनाएको छ। पोखराको सूर्यदर्शन सहकारी ठगीका आरोपित गोर्खा मिडिया नेटवर्क प्रालिका पूर्वप्रबन्ध निर्देशक लामिछानेलाई कास्की जिल्ला अदालतका न्यायाधीश नीतिज राईको इजलासले सहकारी ठगी प्रकरणका प्रतिवादी लामिछानेलाई ६५ लाख धरौटीमा रिहा गर्न आदेश दिएको थियो। कात्तिक २ गते काठमाडौंबाट पक्राउ पक्राउ परेका लामिछाने कास्की जिल्ला अदालतबाट ६५ लाख धरौटी तिरेर पुस २५ मा छुटेका थिए । लामिछानेमाथि सहकारी ठगीसँगै सङ्गठित अपराध र सम्पत्ति शुद्धीकरण कसुरमा समेत मुद्दा दायर भएको छ । त्यस्तै, लामिछानेको सचिवालयका अनुसार आज कास्की जिल्ला अदालतमा उपस्थित भइ उनी भोलि रूपन्देही जिल्ला अदालतमा तारिखका लागि उपस्थित हुने छन्।"
आफ्ना नागरिकलाई भारतपाकिस्तान सीमा वरिपरि यात्रा नगर्न अमेरिकाको आग्रह,"वासिङटन डिसी : अमेरिकाले आफ्ना नागरिकहरूका लागि एडबाइजरी जारी गरेको छ। यसमा अमेरिकी नागरिलाई भारतपाकिस्तान नियन्त्रण सीमा वारिपरि यात्रा नगर्न आग्रह गरिएको छ। एडबाइजरीमा पाकिस्तानको बलुचिस्तान र खैबर पख्तुनख्वाको यात्रा पनि निषेध गरिएको छ। यी क्षेत्रहरूमा आतंकवाद र सशस्त्र द्वन्द्वको सम्भावना रहेकोले उक्त एडवाइजरी जारी गरिएको जनाइएको छ। एडवाइजरीमा भनिएको छ, 'पाकिस्तानमा हिंस्रक अतिवादी समूहहरूले आक्रमण गरिरहेका छन्। बलुचिस्तान प्रान्त र खैबर पख्तुनख्वामा आतंकवादी आक्रमणहरू भइरहेका छन्। पूर्व संघीय प्रशासित आदिवासी क्षेत्रहरूमा आक्रमण भइरहेको छ। जसलाई  वा संघीय प्रशासित आदिवासी क्षेत्रहरू पनि भनिन्छ। यहाँ धेरै आतंकवादी आक्रमणमा धेरैको ज्यान गएको छ।' अतिवादीहरूले स्थानीय सैन्य र प्रहरी अड्डाहरूमा पनि आक्रमण गरेको जनाइएको छ। आतंककारीहरूले यातायात केन्द्र, बजार, शपिङ मल, सैन्य प्रतिष्ठान, विमानस्थल, विश्वविद्यालय, पर्यटकीय स्थल, विद्यालय, अस्पताल, धार्मिक स्थलमा चेतावनी बिना नै आक्रमण गरिरहेको जनाइएको छ। विगतमा उनीहरूले अमेरिकी कूटनीतिज्ञ र दूतावासलाई लक्षित गरी आक्रमण गरिएको उल्लेख छ।"
सेयर बजार घट्ने क्रम अझै रोकिएन,"काठमाडौं : आज नेप्से परिसूचक दोहोरो अंकले घटेको छ। नेप्से परिसूचक ४६३३ अंकले घटेर २७७२१० अंकमा अडिएको छ। यसदिन ३१५ स्क्रिप्सको २ करोड २७ लाख २६ हजार २८३ कित्ता सेयर १० अर्ब ९ करोड ३६ लाख ५४ हजार १२९ रुपैयाँमा खरिदबिक्री भयो। नेप्से परिसूचक घटे तापनि गार्डियन, आईसीएफसी फाइनान्स लिमिटेड डिबेन्चर, भुगोल इनर्जीको सेयर सेयर सर्किट लेभलमा कारोबार भयो। कारोबार रकमका आधारमा हिमालयन रिइन्सुरेन्स शीर्ष स्थानमा रह्यो। सो कम्पनीको १ अर्ब १२ करोड ४८ लाख बढीको सेयर कारोबार भयो। आज सबै समूहका सूचक घटेको छ। गत हप्ता आइतबार नेप्से परिसूचक बढेको भए तापनि त्यसपछि लगातार घटिरहेको छ।"
"पूर्वराजालाई गृहमन्त्रीले भने : जनताले फालिसकेको राजसंस्था फर्किदैन, भ्रममा परेर नहौसिनुस्","गृहमन्त्री लेखकले केही मानिसले गणतन्त्रको विकल्प राजतन्त्र हुन्छ भन्ने फैलाएको भ्रममा पूर्व राजालाई हौसिन आवश्यक नरहेको जिकिर गरे। काठमाडौं : गृहमन्त्री रमेश लेखकले जनताले आन्दोलन गरेर फालिसकेको राजसंस्था फर्किन नसक्ने स्पष्ट पारेका छन्। आइतबार सुर्खेतको वीरेन्द्रनगरमा पत्रकारहरूसँग कुराकानी गर्दै गृहमन्त्री लेखकले आन्दोलन गरेर फालिसकेको राजसंस्था र राजालाई जनताले फेरि फर्काएर ल्याउँछन् भनेर कसैले विश्वास गर्न नसक्ने बताएका हुन् । उनले मुलुकमा विकल्पका रूपमा राजतन्त्र हुन सक्छ भन्ने भ्रममा नबस्न पूर्व राजालाई सुझाव समेत दिए। गृहमन्त्री लेखकले केही मानिसले गणतन्त्रको विकल्प राजतन्त्र हुन्छ भन्ने फैलाएको भ्रममा पूर्व राजालाई हौसिन आवश्यक नरहेको जिकिर गरे। उनले मुलुकको लोकतन्त्र संयमित, परिष्कृत, उद्दार र सहिष्णुता रहेकोको बताउँदै जनताले फालिसकेको राजसंस्थाका राजाले सबै स्वतन्त्रतापूर्वक अधिकारको उपभोग गरेर बसिरहेको बताए। लोकतन्त्रलाई कसैले पनि कमजोरीका रुपमा नलिन उनले चेतावनी दिए ।"
चितवनमा गोविन्दे हात्तीको आक्रमणबाट एकजनाको मृत्यु,चितवन : पूर्वी चितवनमा जङ्गली हात्तीको आक्रमणबाट एक जनाको मृत्यु भएको छ। खैरहनी नगरपालिका घर भएका रत्ननगर नगरपालिका७ बस्ने ३५ वर्षीय सुरेश महतोको मृत्यु भएको हो। रत्ननगर७ को लौखानीमा रहेको चितवन एडभेन्चर होटल पछाडि महतोलाई शनिबार हात्तीको आक्रमण गरेको चितवन राष्ट्रिय निकुञ्जका सूचना अधिकारी अविनाश थापा मगरले जानकारी दिएका छन्। जङ्गली हात्ती गोविन्देको आक्रमणबाट महतोको घटनास्थलमा नै मृत्यु भएको उनले जनाएका छन्।
जलवायु न्यायका लागि सगरमाथा संवाद,"सगरमाथा संवाद जस्ता कार्यक्रमले देशको अन्तर्राष्ट्रिय छवि, गरिमा र विरासतलाई आजै उचाइमा पुर्याउने छ। त्यसैले भोलिका दिनमा यसलाई निरन्तरता दिइराखेमा नेपालको सौम्य शक्ति पनि बढ्नेछ भने जलवायु क्षेत्रमा नेतृत्व लिन सहज हुनेछ। जलवायु परिवर्तन र एआई प्रविधिको विकासले पार्ने असर अहिलेको विश्वका चुनौतीहरू हुन्। नेपालले पनि जलवायु परिवर्तनमा अरूले गरेको सजाय भोग्नुपरेको छ। अमेरिकामा ४७औं राष्ट्रपतिमा निर्वाचित डोनाल्ड ट्रम्पले २० जनवरीमै जलवायु सम्झौतासँग सरोकार राख्ने ऐतिहासिक पेरिस सन्धिबाट अमेरिकालाई अलग गराएका थिए। जलवायु परिवर्तनको नाममा गरिने सहयोग पनि रोकेका छन्। यसले विश्वमा पर्न सक्ने प्रभावको चर्चापरिचर्चा सुुरु भएको छ। दुई छिमेकी विश्वशक्ति र आर्थिक शक्ति बन्ने होडबाजीले एकातर्फ नेपाललाई फाइदा छ। अर्कोतिर नोक्सानसमेत गर्दैछ। नेपालको दुई छिमेकीले विकसित बन्नेक्रममा हुनसक्ने अत्यधिक हरितगृह ग्यासको उत्सर्जनले जलवायु परिवर्तनलाई अजै बढावा दिइरहेको छ। नेपालले सन् २०४५ सम्ममा खुद शून्य कार्बन उत्सर्जन हासिल गर्ने लक्ष्यमा समेत उल्लेख्य बजेट चाहिने हुन्छ। त्यसैक्रममा सरकारले विगतमा घोषणा भएको तर हुनबाट विशेष कारणवश रोकिरहेको सगरमाथा संवादलाई आगामी वर्षको जेठ पहिलो सातामा गर्ने गरी घोषणा गरेको छ। खासगरी, जलवायु न्यायको विषयलाई प्रभावकारी रूपले उठान गर्नेगरी हुन गइरहेको सगरमाथा संवादलाई प्रभावकारी रूपले देखिने सुनिने बनाउन र नेतृत्वदायी भूमिका खेलेर नेपालको कूटनीतिक शक्ति देखाउन समेत यो सुवर्ण अवसर हो। नेपाललाई जलवायु परिवर्तनले पारेको असर, जलवायु न्याय, जलवायु कूटनीति र सगरमाथा संवादको प्रभावकारिता र औचित्य सम्बन्धमा यहाँ चर्चा गरिएको छ। जलवायु परिवर्तनको असर : जलवायु परिवर्तन भन्नाले तापक्रम र मौसमको स्वरूपमा लामो अन्तरालमा आउने परिवर्तनलाई भनिन्छ। यो मानवनिर्मित कार्यहरूले गर्दा हानिकारक ग्याँस वायुमण्डलमा फैलिनुलाई मुख्य कारण मानिएको छ भने कतै जलवायु परिवर्तन प्राकृतिक हो। यो स्वाभाविक प्रक्रिया हो भन्दै यसलाई ठूलो विषय बनाउनुको तुक छैन भन्नेसमेत छन्। अहिले माघको अन्तसम्ममा समेत हिमालमा बाक्लो हिउँ नपरेर कालापत्थरमै परिणत हुन पुगेको छ। जलवायु परिवर्तनले विशेषगरी हिमाललाई नराम्रोसँग असर गर्ने हुन्छ। विशेषत : नेपालजस्तो हिमाल र पहाड भएको देश साथै जलवायुजन्य विपद्को जोखिमले अग्रस्थानमा रहेको देशलाई अझै बढी प्रताडित गर्ने हुन्छ। दसैंको संघारमा आएको बाढीपहिरो यसको प्रतिनिधि उदाहरण हो, जसले २५० बढीको ज्यान लिँदै अर्बौं धनजनको क्षति भयो। विश्व बैंकको सन् २०२३ को तथ्यांक अनुसार नेपालको ८० प्रतिशत जनसंख्या प्रदूषणलगायत प्राकृतिक र जलवायु सिर्जित समस्याबाट जोखिममा छ भनिन्छ। विकसित राष्ट्रहरूले औद्योगीकरणको समयदेखि गरेको प्रगतिले एक त उनीहरूलाई लाभ त भयो तर जलवायुजन्य हानिनोक्सानीलाई समेत बल पुग्यो। त्यसैको फलस्वरूप प्रत्येक वर्ष प्रकोपजन्य घटनामा वृद्धि हुनेदेखि अत्याधिक गर्मीको वर्षको रूपमा नयाँ रेकर्ड बनिरहेको छ। विश्व मौसम विज्ञानको अनुसार सन् २०२४ एकदमै तातो वर्षको रूपमा रहेको र संसारको तापक्रम औद्योगिक युग सुुरु हुनुअघिको भन्दा १५ डिग्री बढी रह्यो। यसले पेरिस सम्झौतामा कायम गरेको तापक्रम वृद्धिदर १५ डिग्रीको थ्रेसहोल्डभन्दा माथि जान रोक्ने र सकेसम्म २ डिग्री सेल्सियसभन्दा धेरै तल राख्ने भन्ने लक्ष्य तोडेको छ। सन् १९७७२०१० सम्म नेपालको आफ्नो २४ प्रतिशत हिउँको हिस्सा घटेको अध्ययनहरूले देखाएको छ। सन् २०२० मा आएको इसिमोड र संयुक्त राष्ट्रसंघ विकास कार्यक्रम (यूएनडिपी)ले तीन वर्ष लगाएर गरेको एक अध्ययनले नेपालमा २,३२३ हिमताल छन् भने ४७ वटा हिमताल अति नै जोखिममा रहेको भनेको छ। इसिमोडकै अध्ययनले हिन्दुकुश हिमालय क्षेत्रमा पर्ने हिमालहरूले गर्दा १२ नदीका लागि पानीको उपलब्धता गराउने र यसले १६ देशका दुई अर्ब मानिसलाई पानीको स्रोतदेखि लिएर जीवनयापन निर्वाह गर्न सहयोग गर्छ भन्दै जलवायु परिवर्तनको असर देखिन थालेको भनेको छ। सोही अध्ययनले अहिलेकै दरमा उत्सर्जन भयो र प्रभावकारी कदम विश्वले नचालेमा सन् २१०० सम्ममा हिन्दुकुश क्षेत्रको ८० प्रतिशत हिमक्षेत्र सखाप हुने चेतावनी दिएको छ। साथै हिमनदीहरू पनि व्यापक मात्रामा विलिन भएको डरलाग्दो तथ्य उजागर गरेको थियो। जल तथा मौसम विज्ञान विभागको तथ्यांक अनुसार नेपालमा वार्षिक ००५६ डिग्री सेल्सियसका दरले तापक्रम वृद्धि भएको पाइन्छ। जलवायु परिवर्तनले गर्दा चैतमा फाल्ने काफल पुसमै भयो भन्ने केही अस्वाभाविक लाग्ने घटना भइरहेका छन्। यो गम्भीर विषय हो। जलवायु परिवर्तनको कारण कृषि, स्वास्थ, खानेपानी, पूर्वाधार, शिक्षा र मानिसको जीवनयापनलाई समेत असर गर्ने हुन्छ। हिमालमै आश्रित रहेको जनसंख्यालाई हिमालमै हिउँ भएन भने अन्न उब्जनीदेखि रोजगारीसम्म असर गर्दा आर्थिक स्थिति दयनीय हुन्छ। जलवायु न्यायको सवाल र अन्तर्राष्ट्रिय न्यायालयमा नेपाल : जलवायु न्याय भनेको एक अवधारणा र आन्दोलन हो। यसले जलवायु परिवर्तन र सामाजिक न्यायको अन्तरसम्बन्धलाई मान्यता दिन्छ। यसले जलवायुजन्य सिर्जित प्रकोप, समस्या र असरहरू सबैले समान रूपले महसुस गर्दैनन्। समस्यामा थोरै योगदान गर्नेहरूले बढी बितण्डा झेल्दै पीडित हुने कुरालाई प्रकाश पार्छ। विकसित देशहरूले उत्सर्जन गरेको हरितगृह ग्यासको कारण मारमा अल्पविकसित र विकासोन्मुख राष्ट्र परिरहेको छन्। जलवायु परिवर्तनको प्रभावलाई अनुकूलन गर्न, उत्सर्जन घटाउन र जोखिममा परेका राष्ट्रहरूलाई सहयोग गर्ने दायित्व धेरै उत्सर्जनकर्ता देशहरूको हो भन्ने जलवायु न्यायले प्रकाश गर्छ। जलवायु न्यायको सवालमा अन्तर्राष्ट्रिय अदालतले पनि आफ्नो राय दिनुपर्छ भन्ने उद्देश्यले प्रशान्त क्षेत्रको २७ जना युवकले सुरु गराएको अभियान वल्र्ड युथ फर क्लाइमेट जस्टिसले गर्दा वातावरणीय न्यायको मामिला हेगमा पुगेको थियो। जलवायु मुद्दामा ९७ राष्ट्र र ११ संघसंस्थाले न्यायालयमा मौखिक धारणा राखेको थिए। नेपालबाट परराष्ट्रमन्त्री आरजु राणा लगायत परराष्ट्र मन्त्रालयको उपसचिव र कानुन सचिवले डिसेम्बर ९ मा आफ्नो धारणा राख्नुभएको थियो। सोही क्रममा परराष्ट्र मन्त्रीले हामीले नगरेको गल्तीको सजाय भोग्दै छौं भन्दै नेपालको नागरिकको मानव अधिकार संरक्षण गर्न अत्याधिक उत्सर्जन गरिरहेको देशबाट आर्थिक, प्राविधिक र भौतिक सहयोग खाँचो रहेको भनेको पाइन्थ्यो। यो ऐतिहासिक थियो र नेपालको सहभागिता अर्थपूर्ण रूपले हेर्नुपर्छ। यसरी, जलवायु न्याय अन्तर्गत मानव अधिकार प्राप्तिमा परेको असरबारे समेत व्यापक बहसको जरुरी देखिन्छ। जलवायु परिवर्तनमा राष्ट्रहरूको साझा तथा फरक दायित्व छ। नेपालले जलवायु न्याय, जलवायु वित्त र क्षतिपूर्तिको आवाजलाई बुलन्द गर्नुपर्ने अहिलेको टड्कारो आवश्यकता हो। जलवायु परिवर्तनको कारण प्रत्यक्ष रूपमा प्रभावित समुदायको मानव अधिकारको रक्षा र जलवायु परिवर्तनसँग जुध्न सहयोग गर्नपर्ने गरी विशेष प्राथमिकता दिएर योजना तथा कार्यक्रम बनाउने गर्नुपर्छ। जलवायु कूटनीति र सगरमाथा संवाद : नेपालले सन् २००९ डिसेम्बर ९ मा तत्कालीन प्रधानमन्त्री माधवकुमार नेपालको समयमा विश्वको ध्यान आकृष्ट गर्नेगरी बढो गज्जबको तरिका अपनायो। सागरमाथाको आधारशिविर ५,६४४ मिटरको उचाइमा रहेको कालापत्थर रहेको ठाउँमा नेपालको हिमाल जलवायु परिवर्तनको सिकार भएको र काला पहाडमा परिणत भइरहेको तथ्य उजागर गर्दै छर्लंग पार्न २०६६ मंसिर १९ गते मन्त्रिपरिषद्को बैठक बसेको थियो। त्यहाँ १० बुँदे घोषणापत्र पास गरेको अहिले १५ वर्ष बितेको छ। त्यो १० बुँदे एजेण्डामध्येको एक थियो जलवायु परिवर्तनले पर्वतीय देशमा पारेको असरबारे विश्वको ध्यानाकर्षण गराउँदै विश्वको अन्य मुलुकसित सँगै काम गर्ने भन्ने थियो। यो खासमा नेपालको जलवायु कूटनीतिको प्रारम्भविन्दु थियो भन्दा उचित हुनेछ। त्यसको ठ्याक्कै १५ वर्षपछि २०८२ जेठ २, ३ र ४ मा सगरमाथा संवाद गर्ने तयारी थालेको छ। सगरमाथा संवाद खासगरी जलवायु परिवर्तन, हिमाल र मानव भविष्यमा केन्द्रित गराउने भनिएको छ भने जलवायु न्यायको पैरवीका लागिसमेत यो महत्वपूर्ण रूपले गराउने भन्ने छ। नेपालको परराष्ट्र नीति, २०७७ मा समेत उच्च वातावरणीय जोखिममा रहेको पर्वतीय र अन्य मुलुकलाई एकजुट बनाउन अग्रसरता लिँदै जलवायु परिवर्तनको मुद्दामा अग्रणी भूमिका निर्वाह गर्ने भनिएको छ। अब यसलाई मूर्तरूप दिन सगरमाथा संवाद सहायकसिद्ध हुने देखिन्छ। हाम्रो देशको कुल भूभागको ४५३१ प्रतिशत क्षेत्र वनले ढाकेको छ। नेपालले २०१८२०२४ मा तराई भूपरिधि कार्यक्रम मार्फत् तराईको १३ जिल्लाबाट कार्बन घटाएवापत कार्बन व्यापारमार्फत १ अर्ब ६० करोड प्राप्त गर्ने भएको छ। हरियो वन, नेपालको धन भन्ने कुरालाई सीमित रूपले मात्र हेर्नहुँदैन। हाम्रा हिमाल हाम्रा लागि केवल पानीको स्रोतमात्र होइनन्, यी त गहना हुन्। जलवायु परिवर्तनबारे शक्तिराष्ट्रलाई हिमालको अवस्था र नेपालले व्यहोरेको दु : खबारे जानकारी दिन र जलवायु कूटनीतिको प्रभावकारी रूपले अग्रसरता लिन यसले ठूलो योगदान गर्छ। सन् २००९ अक्टुबर १७ मा विश्वमै पहिलोपटक समुद्रमुनि राष्ट्रपति मोहम्मद नसिद र ११ सदस्यीय मन्त्रीहरूले मन्त्रीपरिषद् बैठक बसेर मालदिभ्स जलवायु परिवर्तनले टापु नै समुद्रमा विलय हुने भनेर गम्भीर हुन सन्देश दिएको थिए। मालदिभ्समा हालकै अवस्थामा अत्याधिक तापक्रम वृद्धि भएमा समुद्र सतहमा वृद्धि भइ सन् २०५० सम्म ८० प्रतिशत भूभाग बस्न लायकको नहुने भनिएको छ। सगरमाथा संवादमा भारतको प्रधानमन्त्री नरेन्द्र मोदीलाई प्रमुख अतिथिका रूपमा आमन्त्रण गर्ने र १०० देशका प्रतिनिधिलाई सहाभागी गराउने लक्ष्य लिइएको छ। यस महत्वपूर्ण संवादमार्फत् हाम्रा कुरा राख्ने तथा पर्वतीय मुलुकसँग सरोकार राख्ने विषयहरूमा केन्द्रित रहेर अन्तर्राष्ट्रिय मञ्चको रूपमा स्थापित गर्न सक्नेछौं। यहाँ जलवायु परिवर्तन प्राकृतिक हो, मानव निर्मित होइन भन्ने वैज्ञानिक र अनुसन्धान केन्द्रलाई समेत बोलाएर हामीले यो यसकारण मानवनिर्मित हो। हाम्रो हिमाल र हामी यसका भुक्तभोगी हुन् भनेर प्रकाश पार्न सक्नुपर्छ। परराष्ट्र मन्त्रालयले अब कूटनीतिक कौशल र चातुर्य देखाएर सगरमाथा संवादको सहाराले जलवायु कूटनीतिमा नयाँ सम्भावना देख्नु जरुरी छ। अन्तमा, सगरमाथा संवाद जस्ता कार्यक्रमले देशको अन्तर्राष्ट्रिय छवि, गरिमा र विरासतलाई आजै उचाइमा पुर्याउने छ। त्यसैले भोलिका दिनमा यसलाई निरन्तरता दिइराखेमा नेपालको सौम्य शक्ति पनि बढ्नेछ भने जलवायु क्षेत्रमा नेतृत्व लिन सहज हुनेछ। अब सरकारले सागरमाथा संवादलाई आवश्यक पर्ने बजेटको कमी हुन नदिई परराष्ट्र मन्त्रालयले आफ्नो सबै शक्ति यसलाई सफल र प्रभावकारी गराउनतिर ध्यान दिनु जरुरी छ।"
राजावादीको प्रदर्शनले यात्रुलाई सास्ती,काठमाडौं : राजावादीको प्रदर्शनका कारण त्रिभुवन विमानस्थल भएर आवतजावत गर्ने यात्रुलाई सास्ती भएको छ। त्रिभुवन अन्तर्राष्ट्रिय विमानस्थल गेटमा राजावादीहरूको प्रदर्शन भएपछि यात्रुहरूलाई सास्ती भएको हो। त्रिभुवन विमानस्थल भएर जाने र फर्कने यात्रुहरू गेटैबाट आफ्नो सामान बोकेर भित्र जान बाध्य भएका छन्। यात्रुलाई विदाई गर्न गएका र लिन गएका आफन्तहरूलाई समेत प्रहरीले सडक छेउको गेटैमा रोकेको छ। प्रदर्शनका कारण विमानस्थल वरपरको सडकसमेत अवरुद्ध भएको छ। जसका कारण सो क्षेत्र भएर आवातजावत गर्ने सर्वसाधारण प्रभावित भएका छन्। राजावादीको भीड बढेपछि ट्राफिक प्रहरीले तीनकुने देखि गौशाला क्षेत्रमा यातायात डाइभर्सन गरेको छ भने अन्य स्थानमा ट्राफिक जाम भएको छ।
कर्णालीलाई प्रादेशिक आपतकालिन गोदाम घर हस्तान्तरण,"वीरेन्द्रनगर : कर्णालीलाई प्रादेशिक आपतकालिन गोदाम घर हस्तान्तरण गरिएको छ । आइतबार विपद्जन्य घटनाहरू भएमा तत्काल उद्धार तथा राहत सामग्री राख्न गृहमन्त्री रमेश लेखकले कर्णाली प्रदेशका मुख्यमन्त्री यामलाल कँडेललाई गोदाम घर हस्तान्तरण गरेका हुन्। पश्चिम नेपाल भूकम्प तथा प्राकृतिक विपद्को जोखिममा रहेकाले संघीय सरकार मातहत रहेको गोदाम घर प्रदेशलाई हस्तान्तरण गरिको गृहमन्त्री लेखकले बताए। उनले भने, भूकम्प, बाढी, पहिरो, आगलागी, लेक लाग्ने, शित लहर जस्ता विविध किसिमका जोखिममा रहेकाले तीन तहका सरकारहरु तयारी अवस्थामा रहन आवश्यक छ । यस्तै कर्णाली र सुदूरपश्चिममा भूकम्पले क्षति पुर्याएका संरचनाको पुनर्निर्माण गर्ने काम भइरहेको गृहमन्त्री लेखकले बताए । अछाम र जाजरकोटमा पुनर्निर्माण इकाई कार्यालय स्थापना गरी द्रूत गतिबाट काम भइरहेको छ, उनले भने । कर्णाली प्रदेशका मुख्यमन्त्री यमलाल कँडेलले संघीय सरकारले गोदाम घर हस्तान्तरण गर्न सात वर्ष लागेको बताए। उनले भने, संघले प्रदेशलाई भौतिक संरचना हस्तान्तरणसँगै अन्य संरचना र कानुनी अधिकार पनि हस्तान्तरण गर्न आवश्यक छ । तर यसमा ढिलाई भइरहेको छ । यसले संघीयताको सफल कार्यान्वयनलाई पूर्णता दिन अवरोध गरेको छ ।"
राजावादीको प्रदर्शनलाई नियन्त्रण गर्न राष्ट्रियसभामा सांसदहरूको माग,"काठमाडौं : राष्ट्रियसभा सदस्यहरूले राजावादीहरूको प्रदर्शनलाई नियन्त्रण गर्न सरकारको ध्यानाकर्षण गराएका छन्। आइतबार राष्ट्रियसभाको विशेष समयमा बोल्दै उनीहरूले संविधान विपरीत राजसंस्था फर्काउने भन्दै अराजक गतिविधि भइरहेको भन्दै यसलाई नियन्त्रण गर्न सरकारको ध्यानाकर्षण गराए। राष्ट्रियसभा सदस्य जगप्रसाद शर्माले राजाको वंश विनाश गरेकाहरूले नै राजा फर्काउने नाटक मञ्चन गरिरहेको तर्क गरे। संविधान र व्यवस्थाविरुद्धको हर्कतलाई सरकारले नियन्त्रण गर्न नसकेको उनले बताए। शर्माले देशमा बढिरहेको अराजकता, संविधानविरुद्धको हर्कत सरकारले तुरुन्त नियन्त्रण गर्न माग गरे। त्यस्तै राष्ट्रियसभा सदस्य जयन्तीदेवी राईले प्रतिगामी तत्त्वहरू सक्रिय भएर संविधानको उलंघन गर्दै अधिकार खोस्ने प्रयास भइरहेको भन्दै सजक बन्नुपर्नेमा जोड दिए। मसानघाटमा पुर्याएको राजतन्त्र कुर्लिरहेको भन्दै यसलाई नियन्त्रण गर्नुपर्ने उनले बताए। त्यस्तै अन्य सदस्यहरूले मुलुकमा प्राप्त अधिकार गुम्न नदिनका लागि राष्ट्रिय सहमति कायम गर्नुपर्नेमा जोड दिएका थिए। बैठकमा प्रधानमन्त्रीका तर्फबाट उपप्रधान एवं अर्थमन्त्री विष्णुप्रसाद पौडेलले राष्ट्रिय प्राकृतिक स्रोत तथा वित्त आयोगको वार्षिक प्रतिवेदन सभासमक्ष पेस गरेका थिए। राष्ट्रियसभाको अर्को बैठक चैत ४ गते बोलाइएको छ।"
लुम्बिनीले कोशीलाई दियो २०९ रनको लक्ष्य,"काठमाडौं : लुम्बिनी प्रदेशले प्रधानमन्त्री कपको पहिलो खेलमा कोशी प्रदेशलाई २०९ रनको विजयी लक्ष्य प्रस्तुत गरेको छ। सिद्धार्थ रंगशाला, सिद्धार्थनगरमा टस जितेर ब्याटिङ गर्ने निर्णय लिएको लुम्बिनी ४८ ओभरमा २०८ रन बनाउँदै अलआउट भयो। लुम्बिनीका लागि तेस्रो क्रमका ब्याटर आकाश त्रिपाठीले सर्वाधिक ६६ रन बनाए। उनले ९० बलमा ७ चौका र १ छक्का प्रहार गरे। लुम्बिनीका लागि पहिलो विकेटका लागि ओपनर मिर्नाल गुरुङ र मनिष थापाले सुखद सुरुवात गराए। पावरप्लेसम्म बिना कुनै विकेटको क्षती खेलेको लुम्बिनीका लागि ओपनरद्वयले पहिलो विकेटका लागि ५५ रनको अर्धशतकीय साझेदारी गरे। मिर्नालले ६१ बलमा ५ चौकासहित ४३ रन बनाए। अर्का ओपनर मनिष थापाले ४१ बलमा १६ रन बनाए। नरबहादुर सार्कीले ३२ बलमा ६ चौका र १ छक्कासहित ४५ रन बनाए। लुम्बिनीका अन्य कुनै ब्याटरले दोहोरो अंकमा रन बनाउन सकेनन्। कोशी प्रदेशका लागि प्रकाश कार्की र दिपेश कँडेलले समान ३३ विकेट लिए। फिर्दोष अन्सारीले २ विकेट लिए। विपिन महतो र अंकित सुवेदीले समान ११ विकेट लिए। आजबाट सुरु भएको यस प्रतियोगितामा ३ विभागीय टिम र ७ प्रदेशले १० टोलीले सहभागिता जनाएका छन्।"
परराष्ट्र प्रसंगमा उठेको तरंग,"वैदेशिक रोजगारका कारण समाज विखण्डन (सोसल हार्मानी) हुँदै छ, ध्वस्त हुँदै छ। यसको समाधान खोज्न जरुरी छ। पहिलो कुरा त गठबन्धनको दबाबका बाबजुद परराष्ट्र मन्त्री विवादरहित राख्ने प्रयास सराहनीय छ। यसका लागि पहल गरिएको देखिन्छ। यसको आभास मैले मस्कटको दूतावासमा भएको छलफलमा पनि गरेको थिएँ। आज तपाईंले गर्न सक्ने पहल यही थियो। थोरै गठबन्धनको धर्म पनि निभाउन खोज्नु भएको छ, यो स्वाभाविक छ। राजनीतिक विचार फरक होलान्, तर यस विषयमा सुझबुझपूर्ण पहल गर्नु भएको देखिन्छ। धन्यवाद। विशेषगरी उपस्थितमध्येका केहीसँग कुरा गर्दा, महाधिवेशन त मे महिनामा उच्चस्तरीय समितिकै मितिमा हुनुपर्छ भन्ने धारणा व्यक्त भयो। तर, केही सदस्यहरूको फरक विचार आएपछि, परराष्ट्र मन्त्रीज्यूले बद्री केसीले दाबी गरेको अरूले नमानेको (बद्री केसी लिड टिम) टिमलाई केही समयपछि हस्तान्तरण गर्ने मध्यमार्गी बाटो तय गर्दा सबै एक ठाउँमा आउन सक्छन् भन्ने देखियो। सबै मिलेर पुनर्विचार गर्दा राम्रो हुन्छ भन्ने सुझाव आएको अरे। तर केही मिडिया र केही व्यक्तिका स्टाटस हेर्दा विनाशकाले विपरीत बुद्धि भने जस्तो देखिन्छ। किन हामीमा चेत आउँदैन ? अब चेतौं। यो मौका हो। अब के यो सम्भव छ ? छ, तर यसका लागि केसीको टिम र उनी स्वयंले वातावरण बनाउनुपर्छ। त्यसका लागि पक्षविपक्षमा रहेका सबैसँग छलफल चलाउने। उच्चस्तरीय समितिसँग संवाद गर्दै मे महिनामा हुने महाधिवेशनलाई सघाएर जाने (सर्वोच्च अदालतको परमादेश मानेर अघि बढ्ने)। सुधार गर्न मिल्ने कुरा अझ सुन्दर बनाउन सकिन्छ भने सच्याउन मिल्ने प्रस्ताव लैजाने। सबै पक्षले अदालतमा विचाराधीन मुद्दा फिर्ता ल्याउने। उच्चस्तरीय समितिले काम गर्दै जान्छ, अरूले सबै स्टेकहोल्डरलाई राखेर हामी मिलेको सन्देश दिँदै पनि जाने सुधारका उपायहरू सुझाव पनि लिँदै जाने। यदि सहमति भए, अर्के शर्मा, विनोद कुँवर, रवीना थापा, कुल आचार्यलाई कानुनी व्याख्याले होइन, व्यावहारिक समझदारीका आधारमा सबैलाई यो संस्थाले सम्मानजनक मान्यता दिने (दस्तावेजीकरण गर्ने)। नवनिर्वाचित टिमलाई सघाउन अहिले नै विधान समिति निर्माण गरेर जानुपर्छ। यसका लागि विज्ञहरूको टिम विवादरहित बनाउनु पर्छ। सोही टिम र कार्यसमितिले नेपाल सरकार, राजनीतिक पात्रहरू, कानुनविद् अनि एनआरएनएका सरोकारवालाहरूबाट राय लिएर विधान निर्माण गरेर एक वर्षभित्र अनुमोदन गर्ने। आजसम्मको गौरवपूर्ण इतिहासलाई दस्तावेजीकरण गरेर राख्ने पहलकर्ता र अभियानकर्ता हरूलाई धन्यवाद दिँदै र नयाँ युग सुहाउँदो एनआरएनए बनाउने। बढ्दो नेपाली समुदाय र एनआरएनएको महत्व : यो विवादले नेपाल सरकार, पार्टीहरू, एनआरएनए सबैलाई छोएको छ, पोलेको छ। अब यसलाई उच्चस्तरीय खालको अप्रवासीहरूको संस्था बनाउन पहल गरौं। यसले सबैभन्दा धेर असर वैदेशिक रोजगारमा गएकाहरूलाई परेको छ। म आफू पनि यी विषयहरूको पहलकर्ता हुँ। श्रमिक कल्याणकारी कोष, वैदेशिक रोजगार, सामाजिक सुरक्षा र धेरै नीतिहरूका लागि मैले यही संस्थामार्फत् पहल गरेर केही हदसम्म अन्तिम रूप यही संस्थामा रहेर गरेकै हो तर आज यो सबै अलमलमा परेको देख्दा मन कुडिन्छ। श्रमिक कल्याणकारी कोष कुन अवस्थामा छ ? एनआरएनएको विवादले नेपाल सरकार, पार्टीहरू लगायत सबैलाई छोएको छ, पोलेको छ। अब यसलाई उच्चस्तरीय खालको अप्रवासीहरूको संस्था बनाउन पहल गरौं। सामाजिक सुरक्षा १२ वर्षसम्म अनेक उपनाम पाउँदै पनि नथाकेर संस्था, पार्टी अनि सरकारपछि सरकार बन्ने र उनीहरूसँग नथाकी पहल गरेर लागू गराइयो। यही संस्थाको देन थियो। तर कार्यान्वयन सुस्त छ। दूतावासहरू स्थापना गर्न लडाइँ नै लडियो, आए। तर कतिपय दूतावासहरू अव्यवस्थित छन्। केही त कर्मचारी शासक जस्ता बने। अझ नियुक्तिमा चलखेल गर्दा व्यवसायीहरूसँग लिएको कर्जा तिर्न लिएका सहयोगको भरपाई गर्न कतिपय (नोट गरियोस्) दूतावास अघोषित मेनपावरका एक्स्टेन्डेड एजेन्ट बनेका छन्, पासपोर्ट रिन्यू हुन सकेका छैनन्। अरू आवश्यक कामसमेत सुचारु छैनन्। घरेलु कामदार घट्नुभन्दा सरकारी निकायकले आफैंले बनाएका नियम कानुन पालना नगरेर अझ मिलेमतोमा दलालहरूको अचाक्ली शक्तिका कारण अझै आइरहेका छन्, दु : ख पाइरहेका छन्। अब त बन्द गर कि व्यवस्थित गरेर खोल भन्ने बेला आयो। किनकि लाज मानेर हुँदैन। केही हाम्रा मुद्दा कार्यान्वयनमा आएका छन्। तिनलाई अझ जोडदार रूपमा कार्यान्वयन र समाधान गर्नु आवश्यक छ। डिमान्ड अप्रुभल केही सुधार भएका छन्, तर पूरा भएका छैनन्। पुन : श्रम स्वीकृति दूतावास र अनलाइनबाट सुरु त भए तर अझ प्रभावकारी पार्नुपर्छ। तलिमका नाममा बाँडेका पैसा बिना तालिम सकिएका छन्। ओरियेन्टेसन बिना भेटघाट नै सर्टिफिकेट बेच्ने थलो बनेको छ। सामाजिक सुरक्षा हाम्रा लागि हो। व्यवस्थित गर्न सकिएको छैन, बीमाहरू दुरुपयोग भएका छन्। डबल, ट्रिपल तिराइएका छन्। यसलाई रोजगारदातामार्फत व्यहोर्ने व्यवस्था हुनुपर्छ। अप्रवासीलाई देश आऊ, आऊ भन्नु मात्रै होइन, वातावरण तयार गर्न यही संस्थामार्फत पहल गर्नु जरुरी छ। उनीहरूको दु : ख बेचेर भाइरल बनाउने कोही नेता त कोही मिडिया, कोही कवि, कोही अभियन्ता बनेर टिकटकमा छन्। तर, ती पैसा भनेका पीडितसम्म पुग्दैन। कोही त यही कहानी कराएर नेता, मन्त्री पनि भए त कोहीले सिनेमा बनाएका छन्। आँसु बेचेका छन्। सहानुभूति बटुलेका छन्। जीवनयापन पनि गरेका छन् तर श्रमिकहरूका दु : ख न घटे न हटे। हामी छिन्नभिन्न हुँदा असली उद्धारकर्ता यो संस्था हैन। कि यसलाई पेसा बनाएकाहरू रमाए। हाम्रा छोराछोरीलाई नेपाल खत्तम छ, राजनीति खराब चिज हो, बस्न लायक देश हैन भन्ने शिक्षा दिएका छन्। कलिला विद्यार्थी आतमहत्या गरिरहेका छन्। आमाबुवा तेल भिसामा विदेश पुगेर बेखुस छन्। गाउँघरमा मुखमा बसेका झिंगा धपाउन नसक्ने स्थितिमा छन्, जुन हामी सबैको कहानी हो। वैदेशिक रोजगारका कारण समाज विखण्डन (सोसल हार्मोनी) हुँदैछ, ध्वस्त हुँदैछ। यसको समाधान खोज्न जरुरी छ। त्यसका लागि पनि अब सशक्त एनआरएनए चाहिन्छ। जसले नेपालको राजनीति, अर्थतन्त्रलाई सही बाटो देखाउन सक्छ। अब त सामाजिक जागरण अभियान चलाउनु छ। जुन काम एनआरएनले गर्नुछ।"
युक्रेनसँग भन्दा रुससँग शान्ति सम्झौता गर्न सजिलो छ : ट्रम्प,"वासिङटन डिसी : अमेरिकी राष्ट्रपति डोनाल्ड ट्रम्पले युक्रेनसँग भन्दा रुससँग शान्ति सम्झौता गर्न सजिलो भएको बताएका छन्। शुक्रबार ह्वाइट हाउसमा आयोजित पत्रकार सम्मेलनमा ट्रम्पले रुसी राष्ट्रपति पुटिनमाथि विश्वास भएको उल्लेख गरेका छन्। उनले पुटिन युद्ध अन्त्य गर्न चाहने कुरामा आफूहरु विश्वस्त रहेको जनाए। ट्रम्पले युक्रेनसँग व्यवहार गर्न गाह्रो हुँदै गइरहेको बताए। युक्रेनसँग धेरै विकल्पहरू नभएको बताउँदै उनले भने, 'युद्ध सकेसम्म चाँडो अन्त्य होस् भन्ने उद्देश्यले हामीले युक्रेनमाथि थप दबाब दिइरहेका छौं।' अमेरिकी राष्ट्रपतिको पदभार ग्रहण गरेदेखि डोनाल्ड ट्रम्पले रुसयुक्रेन युद्ध रोक्न काम गर्ने कुरा निरन्तर बताउँदै आएका छन्। यस महिनाको सुरुमा युक्रेनी राष्ट्रपति जेलेन्स्की र अमेरिकी राष्ट्रपति ट्रम्पको ह्वाइटहाउसमा भेटवार्ता भएको थियो। ओभल अफिसमा भएको उक्त भेटमा जेलेन्स्की र ट्रम्पबीच विवाद सिर्जना भएको थियो। मिडियाकै अगाडि दुई जनाबीच चर्को बहस भएर वार्ता सफल हुन सकेको थिएन।"
श्रीयालाई इन्टरनेशनल ओम्यान अवार्ड,"अमेरिका : अन्नपूर्ण मिडिया नेटवर्कले संचालन गरिरहेका लेट्स टक पोड्कास्टकी प्रस्तोता श्रीया गिरी इन्टरनेशनल ओम्यान अवार्डबाट सम्मानित भएकी छन् । अन्तराष्ट्रिय नारी दिवसको अवसरमो न्यूयोर्कमा आयोजित एक समारोहमा अमेरिकाबाट संचालित मिडिया हाउस त्रिवेणी टाइम्सले उनलाई इन्टरनेशनल ओम्यान अवार्डबाट सम्मानित गरेका हो । न्यूयोर्क राज्यको एसेम्बली मेम्बर(राज्य सांसद) जेनीफर राजकुमारले अवार्डसँगै लिखित सम्मानपत्रसमेत प्रदान गरेकी छन् । उनीसहित ९ जना उदाहरणीय एंव अनुकरणी महिलाहरूलाई अवार्डबाट सम्मानित गरिएको हो। उनी नेपालबाट छनोटमा परेकी हुन् । उनीसहित अवार्डबाट सम्मानित महिलाहरूमा चेरी एन क्रिस्टी, सोकरिन धनपात, मच्छेदेवी गुरुङ, डाजुदित नारियनी, डाहेलेन आटिर्गा लान्डाभेरिडी, ग्लाडीस् रमिजी, डा मारिएम् सिंह र तबिया अहमद रहेका छन्। श्रीया फोर्ब्स म्यागेजिनको ३० वर्ष मुनिका ३० जनाको सूचीमा एसियाबाट छनोटमा परिसकेकी छिन्। सोसल इम्प्याक्ट विधामा उनी सन् २०२४ को एसियाका प्रभावशाली युवाको सुचिमा परेकी थिइन् । मानसिक स्वास्थ्य सम्बन्धी डिजिटल प्लेटफर्म ह्याप्पी माइन्ड्सकी संस्थापकप्रबन्ध निर्देशक रही गिरीले नेपालबाट २७ वटा विदेशी मुलुकहरूमा मेन्टल हेल्थमा परामर्श सेवा दिइरहेकी छन्।"
"बालबालिकालाई ब्लड क्यान्सर, स्वदेशमै सम्भव छ उपचार","काठमाडौं : धेरैलाई लाग्न सक्छ, बाल्यावस्थामै रक्त (ब्लड) क्यान्सर हुनु भनेकै मृत्युको मुखमा पुग्नु हो। तर, अहिले सयौं नेपाली बालबालिकाहरू ब्लड क्यान्सर जितेर सामान्य जीवनमा फर्किएका छन्। स्कुल गएर सुनौलो भविष्यको सपना बुन्दै छन्। बालबालिकालाई हुने विभिन्न क्यान्सरमध्ये सबैभन्दा धेरै देखिएको छ, ब्लड क्यान्सर। वरिष्ठ बाल क्यान्सर तथा रक्तरोग विशेषज्ञ डा प्रकाशनिधि तिवारीका अनुसार ब्लड क्यान्सर पहिचान भएका उमेर समूहलाई हेर्दा ब्लड क्यान्सरले सामान्यतया एक वर्षदेखि १० वर्षसम्मका बालबालिकालाई पिरोलेको छ। बाल्यावस्थामै सन्तानलाई ब्लड क्यान्सर हुँदा अभिभावक पिरोलिन्छन्। समयमै उपचार नपाउँदा कैयौंको ज्यान गइरहेको छ। तर, पछिल्लो समय उपचार गराउन आउनेहरूको संख्या क्रमिक रूपमा बढ्दो छ। भक्तपुर क्यान्सर अस्पतालकी बाल क्यान्सर रोग विशेषज्ञ डाऋतु लामिछाने भन्छिन्, सन्तानलाई ब्लड क्यान्सर भएको सुन्दा अभिभावकहरू आत्तिनु स्वाभाविक हो। सुरुकै अवस्थामा ब्लड क्यान्सर पहिचान भएकाहरू निको भएर घर फर्केका उदाहरण प्रसस्तै छन्। जटिल अवस्थामा मात्रै उपचारमा आउने कान्ति बाल अस्पतालमा ब्लड क्यान्सर भएका बिरामीहरू जटिल अवस्थामा आउँछन्। ढिलो उपचार गर्न आउँदा निको हुने सम्भावना थोरै हुने कान्ति बाल अस्पतालका बाल क्यान्सर रोग विशेषज्ञ डा सनि सिपाई बताउँछन्। डा सिपाई भन्छन्, विकसित मुलुकहरूमा ९० प्रतिशत निको भएको तथ्यांक छ। तर, हाम्रोमा स्पष्ट तथ्यांक छैन। कान्ति अस्पतालमा उपचारका लागि आएकामध्ये ६५ देखि ७० प्रतिशत निको भएको पाइएको छ। कलिला बालबालिकामा के कारणले ब्लड क्यान्सर हुन्छ ? वरिष्ठ बाल क्यान्सर रोग विशेषज्ञ डा तिवारी भन्छन्, कोषिकामा हुने जिन, क्रोमोजोममा कुनै कारणवस क्षति पुग्न गएमा असामान्य कोष बन्न थाल्छ। असामान्य कोषहरू नै क्यान्सर हो। विकिरणको प्रभावका साथै विषादीयुक्त र दूषित खाद्यपदार्थको सेवनले ब्लड क्यान्सर हुने जोखिम रहने डा तिवारी बताउँछन्। हरेक वर्ष थपिन्छन् बिरामी ब्लड क्यान्सर ४० भन्दा बढी प्रकारहरू हुन्छन्। ब्लड क्यान्सर मुख्य गरी ल्युकेमिया, लिम्फोमा बढी पाइएको छ। ल्युकेमिया एक रक्त क्यान्सर हो जुन रगत र बोन म्यारोमा उत्पन्न हुन्छ। शरीरले धेरै असामान्य सेतो रक्त कोशिकाहरू सिर्जना गरेको अवस्थामा ब्लड क्यान्सर हुन्छ। ल्युकेमियामा पनि धेरै किसिमका हुन्छन्। जसमध्ये एक्युट लिम्फोब्लास्टिक ल्युकेमिया (एएलएल) र एक्युट मेलोइड ल्युकेमिया (एएमएल) ले धेरैलाई सताएको पाइएको छ। डा तिवारीका अनुसार एएलएलभन्दा एएमएल बढी कडा खालको हुन्छ। अर्को लिम्फोमा ब्लड क्यान्सर हो। हचकिन तथा ननहचकिन लिम्फोमाको समस्या पनि बालबालिकामा देखिएको छ। जुन लिम्फोसाइट भनिने कोशिकाहरूबाट लिम्फेटिक प्रणालीमा विकसित हुने डा तिवारी बताउँछन्।नेपालमा हरेक वर्ष १ हजार ५ सय जना बालबालिकामा विभिन्न किसिमका क्यान्सरको पहिचान हुने गरेको छ। जसमध्ये ७० देखि ७५ प्रतिशत ब्लड क्यान्सर भएका बालबालिका उपचारको पहुँच बाहिरै रहेको बाल क्यान्सर रोग विशेषज्ञहरू बताउँछन्। डा सनि सिपाई चिन्ता व्यक्त गर्दै भन्छन्, हरेक वर्ष ब्लड क्यान्सर भएका सयौं बालबालिका उपचारको दायरामा आउन सकेका छैनन्। बालबालिकामा छिटो पहिचान गर्ने र उपचार सुरु गर्न सकेमा निको पार्ने सम्भावना बढी हुन्छ। ब्लड क्यान्सर भएका २५ प्रतिशत बालबालिकामात्र उपचारको दायरामा आएको चिकित्सकहरूको अनुमान छ। स्वास्थ्यकर्मी नै अनविज्ञ ब्लड क्यान्सरले एक वर्षदेखि १० वर्षसम्मका बालबालिकालाई बढी पिरोलेको पाइएको छ। तर, जटिल अवस्थामा पुगेपछि बल्ल उपचारमा आउँछन्। डा प्रकाशनिधि तिवारी, वरिष्ठ बाल क्यान्सर तथा रक्तरोग विशेषज्ञ भक्तपुर क्यान्सर अस्पतालमा सन्तानलाई जँचाउन आएका कतिपय अभिभावक चिकित्सकलाई उल्टै प्रश्न गर्छन्, बालबालिकालाई पनि ब्लड क्यान्सर हुन्छ र ? जन्मेदेखि १८ वर्षमुनिका बालबालिकालाई क्यान्सर बढ्दो क्रममा छ। डालामिछाने भन्छिन्, दुःख लाग्दो कुरा कतिपय अभिभावकलाई बालबालिकालाई क्यान्सर हुन्छ र ? भन्दै सोध्नु हुन्छ। बाल क्यान्सरको उपचार गर्ने विशेषज्ञ हुन्छन् भन्ने पनि कतिपय अभिभावकलाई थाहै छैन। कान्ति बाल अस्पतालका ब्लड क्यान्सर रोग विशेषज्ञ डा सनि सिपाई रक्त क्यान्सरका बारेमा अभिभावक मात्र नभई कतिपय स्वास्थ्यकर्मीमा समेत पर्याप्त जानकारी नभएको बताउँछन्। क्यान्सर भन्ने बित्तिकै ठूलो मान्छेलाई मात्र हुने हो भन्ने अज्ञानता गाउँघरमा अझैं छ, डा सिपाई भन्छन्, स्थानीय तहमा कार्यरत कतिपय स्वास्थ्यकर्मीलाई रक्त क्यान्सरबारे जानकारी नै छैन। यदि कुनै स्वास्थ्यकर्मीमा जानकारी छ भने पनि त्यो पर्याप्त छैन। डा सिपाई रक्त क्यान्सरका विषयमा पर्याप्त जानकारी नहुँदा अभिभावकको उपचारमा भौतारिनु परेको बताउँछन्। सन्तानको उपचारका लागि विभिन्न अस्पताल धाउने, सन्चो नभएको भन्दै विभिन्न चिकित्सकहरूलाई जँचाउने गरेको पाइएको छ, डा सिपाई भन्छन्, निकै ढिलो मात्र रक्त क्यान्सरको उपचार हुने अस्पतालमा आएका उदाहरणहरू धेरै छन्। छिटो पहिचानको चुनौती रोग पहिचानमा समस्यादेखि खर्चिलो उपचारका कारण सर्वसाधारणले खेप्नुपरेका हैरानी खेप्नु परेको छ। ब्लड क्यान्सरको छिटो पहिचान गर्ने र उपचारको दायरमा ल्याउने ठूलो चुनौती रहेको बाल क्यान्सर रोग विशेषज्ञहरू बताउँछन्। बालबालिकाको वजन घट्दै गएको, राति पसिना आउने, टाउको दुख्ने वा बारम्बार संक्रमण भइरहने समस्या सन्तानलाई देखिएको छ भने यथाशीघ्र स्वास्थ्य जाँच गराउनुपर्ने बाल क्यान्सर रोग विशेषज्ञ डा तिवारीको सुझाव छ। सामान्य बालबालिकामा देखिने लक्षणहरू क्यान्सर भएका बालबालिकामा पनि देखिने हुन्छ। यसैले अभिभावकहरूमा ब्लड क्यान्सरको अनुमान वा शंका नै नगर्ने प्रवृत्ति रहेको चिकित्सकहरूको भनाइ छ। अन्य रोगसँग मिल्दोजुल्दो खालका लक्षणहरू ब्लड क्यान्सरमा देखिने भएकाले अभिभावक मात्र नभई स्वास्थ्यकर्मीसमेत अलमलमा पर्ने गरेको पाइएको छ। भौगोलिक विकटता, जनचेतनाको अभाव र गरिबीका कारण पनि ब्लड क्यान्सर भएका बालबालिका उपचारको पहुँचमा आउन सकेका छैनन्। डाऋतु लामिछाने, भक्तपुर क्यान्सर अस्पताल डा लामिछाने बेलैमा ब्लड क्यान्सर रोग पहिचान गर्ने चुनौती रहेको बताउँछिन्। बालबालिकासँग सम्बन्धित रोगको प्रभावकारी उपचार गर्ने बाल स्वास्थ्य संस्था र विज्ञ चिकित्सकको कमीले गर्दा पनि प्रारम्भिक पहिचानमा ढिलो हुने गरेको छ, डा लामिछाने भन्छिन्, भौगोलिक विकटता,जनेचतनाको अभाव र गरिबीका कारण पनि ब्लड क्यान्सर भएका बालबालिका उपचारको पहुँचमा छैनन्। डासिपाईका अनुसार, स्थानीयतहका स्वास्थ्यकर्मीलाई अर्लि चाइल्डहुड वार्निङ, साइन्स एन्ड सिम्टम्स नामक कार्यक्रम चलाइएको छ। प्राथमिक स्वास्थ्य केन्द्र, स्वास्थ्य चौकीमा कार्यरत मेडिकल अधिकृत, नर्स, अहेबलगायतका प्यारामेडिक्सहरूलाई लक्षित गरेर यो कार्यक्रम चलाइएको हो। डा सिपाई भन्छन्, स्थानीय तहका स्वास्थ्यकर्मीलाई बाल क्यान्सरसम्बन्धी तालिम दिने जमर्को गरिरहेका छौं। मुलुकका सातवटै प्रदेशका प्यारामेडिक्सहरूलाई तालिम दिन सके बाल क्यान्सरको छिटो पहिचान गर्न र उपचारको दायरामा ल्याउन सकिने डा सिपाईको विश्वास छ। भक्तपुर क्यान्सर अस्पताल र कान्ति बाल अस्पतलामा अधिकांश बिरामी जटिल अवस्थामा आउने गरेको चिकित्सकहरू बताउँछन्। समयमै उपचारको दायरामा आएको अवस्थामा ८० प्रतिशतको हाराहारीमा बिरामीहरूलाई निको पार्न सकिने भक्तपुुर क्यान्सर अस्पतालकी डा लामिछाने बताउँछिन्। स्याम्पल विदेश पठाउनुपर्ने बाध्यता मुलुकका सरकारी एवं निजी अस्पतालमा ब्लड क्यान्सरको किसिम पत्ता लगाउने स्याम्पल(नमुना) को जाँच नेपालमा हुँदैन। अस्पतालहरूले भारत लगायतका विभिन्न मुलुकमा पठाउने गरेका छन्। क्यान्सरको प्रकार पत्ता लगाउने उपकरण हो, जेनेटिक एनालाइसिसका उपकरण। देशभित्र ब्लड क्यान्सरको उपचार सेवा प्रवाह गरिरहेका अस्पतालमा ब्लड क्यान्सरको प्रकार पत्ता लगाउने जेनेटिक एनालाइसिसका उपकरणहरू छैनन्। पर्याप्त उपकरण, औषधि, बेड, विशेषज्ञ चिकित्सक र नर्सहरूसमेत छैनन्। सन् २००९ मा बीपी क्यान्सर अस्पतालले जेनेटिक एनालाइसिसका उपकरणको सेटमध्येको एक फ्लुरेसेन्स माइक्रोस्कोप झन्डै ६५ लाख रुपैयाँमा खरिद गरिएको थियो। हाल उक्त उपकरण थन्क्याइएको छ। भारतमा स्याम्पल पठाएर क्यान्सरको पहिचान गर्नुपर्ने अवस्था छ। त्यस्तै मोलिक्युलर ल्याबसमेत छैन। क्यान्सरको कोषभित्र हुने क्रोमोजोममा भएका खराबी पत्ता लगाउने तथा साइटोजेनेटिक जाँच्ने उपकरणसमेत छैन। यस्तै, कान्ति अस्पतालमा क्यान्सरको कोषको प्रकार पत्ता लगाउने फ्लोसाइटोमिटर उपकरण नै छैन। नर्वेले सन् २००८ मा दिएको यो उपकरण लगत्तै बिग्रिएको कान्ति अस्पतालबाट सेवा निवृत्त डा तिवारी बताउँछन्। क्यान्सरको कोषको प्रकार पत्ता लागेपछि मात्र बिरामीलाई आवश्यक औषधि उपचार थालिन्छ। तर, अस्पतालले उक्त उपकरणको मर्मतमा चासो नदिँदा बिरामीका आफन्तले भारत पुयाएर रगत जाँच्नुपर्ने बाध्यता कायम छ। बीपी क्यान्सर अस्पतालमा पनि फ्लोसाइटोमिटर एक वर्षदेखि थन्किएको छ। हरेक वर्ष ब्लड क्यान्सर भएका सयौं बालबालिका उपचारको दायरामा आउन सकेका छैनन्। रोग छिटो पहिचान गरी उपचार गर्दा निको हुने सम्भावना बढी हुन्छ। डा सनि सिपाई, बाल क्यान्सर रोग विशेषज्ञ, कान्ति बाल अस्पताल डा तिवारीका अनुसार, ब्लड क्यान्सरको प्रकार छुट्ट्याएर उपचार गर्दा कम खर्च लाग्ने र छिटो निको पार्न सकिने हुन्छ। डा तिवारी भन्छन्, जति राम्रोसँग जाँच र परीक्षण गर्न सकियो त्यति थोरै औषधि लाग्छ। क्यान्सरको प्रकार पत्ता लागेपछि थोरै औषधि प्रयोग हुन्छ। भारतमा स्याम्पल नमुना पठाउने लाग्ने शुल्कमा समेत एकरूपता छैन। क्यान्सर पीडित बालबालिकाको गुणस्तरीय उपचार गर्न मोलिक्युलर ल्याब पनि अत्यावश्यक मानिन्छ। तर, देशभर कतै पनि यो ल्याब नभएको डा तिवारी बताउँछन्। कान्ति बाल अस्पतालका डा सिपाईका अनुसार, जनशक्तिको समस्या, औषधिको अभाव लगायतका समस्या हुँदाहुँदै प्रभावकारी उपचार भइरहेको छ। रोगको पहिचान (डायग्नोसिस)को लागि विभिन्न जाँच गर्नुपर्ने हुन्छ। अधिकांश जाँचको नतिजा थाहा पाउन भारत पठाउनुपर्छ, डा सिपाई भन्छन्, निजी ल्याबबाट भारत पठाउनु पर्दा नमुना (स्याम्पल) बिग्रने पनि हुन सक्छ। अर्कोतर्फ रिपोर्ट पनि ढिलो आउँछ। वल्र्ड चाइल्ड क्यान्सरको सहकार्यमा सातवटै प्रदेशमा रहेका प्रादेशिक अस्पतालमा केयर सेन्टर स्थापना गरिएको छ। फलोअप गर्नुपर्ने खालका केसहरूमा केयर सेन्टरअन्तर्गत प्रदेशमै दिने गरिएको छ। प्रदेश तहमै उपचार होस्। काठमाडौं आइरहनु नपरोस् भनेर यो व्यवस्था गरिएको हो, डा सिपाई भन्छन्, अहिलेसम्म मधेस प्रदेशबाहेक अन्य ६ वटा प्रदेशमा सेवा सुरु भइसकेको छ। निःशुल्क हुन्छ उपचार सरकारले मंसिर १ गतेदेखि १४ वर्ष मुनिका विभिन्न क्यान्सर रोगबाट प्रभावित बालबालिकाको निःशुल्क उपचार गर्ने व्यवस्था गरेको छ। विश्व स्वास्थ्य संगठन (डब्लूएचओ) र सेन्ट जुड चिल्डेन्स रिसर्च हस्पिटलको पहलमा स्थापित ग्लोबल प्लेटफर्म फर एक्सेस टु चाइल्ड हुड क्यान्सर मेडिसिन्स अन्र्तगत बालबालिकाको क्यान्सर उपचारमा प्रयोग हुने औषधिको पहिलो खेप प्राप्त गरिसकेको छ। क्रमैसँग थप औषधी उपलब्ध हुने स्वास्थ्य तथा जनसंख्या मन्त्रालयले जनाएको छ। ब्लड क्यान्सरको प्रमुख उपचार किमोथरापी (औषधि) महँगो छ। सरकारले विपन्न नागरिकका लागि १ लाख रुपैयाँ बराबरको उपचार सहयोग दिने गरेको छ। बाल क्यान्सर रोग विशेषज्ञका अनुसार,बोनम्यारो प्रत्यारोपण र कार्टिसेल प्रत्यारोपण उपचारबाहेक अन्य उपचार नेपालमै हुन्छ। यो जानकारीसमेत अभिभावकहरूलाई छैन। जतिजति ढिलो उपचार हुन्छ, त्यति निको हुने सम्भावना चुनौतीपूर्ण हुन्छ। त्यस्तै कतिपय बिरामीहरू काठमाडौं उपचार गराउँदा बेखर्ची भएपछि उपचार हुँदाहुँदै बीचैमा बिरामी सन्तान बोकेर घरतर्फ फर्कने गर्छन्। बाल क्यान्सर रोग विशेषज्ञहरू भन्छन्, ब्लड क्यान्सर भएको छ भने पनि घरमा नराख्नुहोस्। अस्पतालमा ल्याउनु भएको छ भने उपचार गर्दागर्दै बीचैमा नछोड्नु होस्। वरिष्ठ बाल क्यान्सर रोग विशेषज्ञ डा तिवारी रोग निदानका लागि सबै उमेरका व्यक्तिलाई हुने क्यान्सरको आधारभूत लगायतका जाँचहरू निःशुल्क हुनुपर्ने बताउँछन्। टारगेटेड थेरापी, इम्युनो थेरापी र कुनै केसमा बोन म्यारो ट्रान्सप्लान्ट लगायत विधिबाट ब्लड क्यान्सरको उपचार गर्न सकिने भएकोले स्वदेशमै पूर्वाधार सहित दक्ष जनशक्ति, औषधिको पर्याप्त व्यवस्था हुनुपर्नेमा डा तिवारीको सुझाव छ। १४ वर्षमुनिका बालबालिकाको निःशुल्क उपचार डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय बालबालिकालाई हुने विभिन्न क्यान्सरमध्ये ब्लड क्यान्सरले बालबालिकालाई बढी प्रभावित गरेको छ । बालबालिका भनेका भविष्यका कर्णधार हुन्। त्यसैले सरकारले ब्लड क्यान्सरसहित अन्य क्यान्सरहरू पुष्टि भएका १४ वर्षमुनिका सबै बालबालिकाको निःशुल्क औषधि उपचारको व्यवस्था गरेको छ। गत मंसिर महिनादेखि निःशुल्क उपचार गर्ने घोषणा गरिएको हो। सरकारी अस्पतालहरू कान्तिबाल अस्पताल, भक्तपुर क्यान्सर अस्पताल, पाटन अस्पताल, बीपी कोइराला मेमोरियल क्यान्सर अस्पतालमा ब्लड क्यान्सर भएका बालबालिकाकोे उपचार भइरहेको छ। सरकारले बालबालिकालाई हुने विभिन्न क्यान्सरलाई उपयोग हुने ३५ प्रकारका औषधिको निःशुल्क उपलब्ध गराउँछ। सरकारले निःशुल्क उपचार मात्र होइन क्यान्सर रोगविरुद्ध सचेतना अभियान समेत सञ्चालन गरिरहेको छ। क्यान्सर नियन्त्रण रणनीतिलाई व्यवहारमा कार्यान्वयन गर्न रोकथाम र सचेतनाका कार्यक्रमहरू अघि बढाएको छ। मुलुकका सातवटै प्रदेशमा बालबालिकाको समयमै स्वास्थ्य परीक्षण गर्ने अभियानलाई पनि जोड दिएका छौं। सरकारले गरिरहेका क्यान्सर विरुद्धको निरोधात्मक, प्रचारात्मक र उपचारात्मक कार्यक्रमले उपचार बाहिर रहेका बालबालिकालाहरू उपचारको दायरामा ल्याउन सहयोग पुग्ने विश्वास लिएका छौं।"
बाल सुधारगृहमै झडप,"विराटनगर : विराटनगरको बाल सुधारगृहभित्र दोहोरो झडप हुँदा ३ जना घाइते भएका छन्। विराटनगर महानगरपालिका३ स्थित बाल सुधारगृहमा शुक्रबार साँझ पौने ८ बजेतिर झडप भएको प्रहरीले जनाएको छ। सुधारगृहका प्रमुख मिलन चौहानले झडपमा परेर घाइते भएकाको अवस्था सामान्य रहेको र उपचार भइरहेको जानकारी दिए। घाइते ३ जना नै २२ वर्षका छन्। २ जना पाँचथर र १ जना सुनसरीका हुन्। चौहानका अनुसार घाइते हुनेमा कर्तव्य ज्यान तथा जबरजस्ती करणी मुद्दामा अदालतले सजाय सुनाएकाहरू छन्। कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ। तर, सुधारगृहमा राखिएका बालक अहिले युवा भइसकेका छन्। गृह प्रमुख चौहानले सुधारगृहमा २ पक्षबीच झडप भए पनि कारण खुलिनसकेको बताए। एक्कासि झडप भयो। ३ जना घाइते भए। तर, घटनाको कारण थाहा छैन। प्रहरीले अनुसन्धान गरिरहेको छ, उनले भने। घटनाको अनुसन्धान गर्न मोरङ प्रहरी प्रमुख एसपी नारायणप्रसाद चिमरिया खटिएका छन्। चिमरिया नेतृत्वको टोलीले विवाद समाधानका लागि समन्वय गरेको चौहानले बताए। विवाद समाधान भएपछि मात्रै घाइतेलाई उद्धार गरेर उपचारका लागि पठाउन सम्भव भएको उनको भनाइ छ। उनका अनुसार सुधारगृहको क्षमता ५० जनाको हो। तर, सुधारगृहमा २ सय ४९ जनालाई राखिएको छ। सुधारगृहभित्र रहेकामध्ये १८ वर्ष कटेर बालिग भएकाहरूको संख्या धेरै छ। १८ वर्षमाथिका १ सय २४ जना छन्। उनीहरू बालक हुँदै कानुनी विवादमा परेर सजाय भुक्तान गरिरहेका छन्। तर, आवश्यक कानुनको अभावले बालिग भइसके पनि सुधारगृहभित्रै राख्ने गरिन्छ। युवा अवस्थामा पुगेकालाई बालकहरूसँगै राखिएको छ। क्षमताभन्दा धेरै छन्। सुधारगृहभित्रको अवस्था समस्याग्रस्त छ, चौहान भन्छन्।"
ढलमा फसेका एक जनालाई प्रहरीले गर्यो उद्धार,काठमाडौं : काठमाडौंको कालिमाटी ढलमा फसेका एक जनालाई प्रहरीले उद्धार गरेको छ। आज बिहान काठमाडौं महानगरपालिका२० कालिमाटी कनप पेट्रोल पम्प नजिकै रहेको ढलबाट अन्दाजी ३५ वर्षका एक जनालाई उद्धार गरेको प्रहरीले जनाएको छ। प्रहरीका अनुसार उनलाई नेपाल प्रहरी विपद व्यवस्थापन कार्यालयले उद्धार गरी थप उपचारका लागि ट्रमा सेन्टर पठाएको छ। उनको पहिचान खुल्न बाँकी रहेको प्रहरीले जनाएको छ।
उद्यममा उदाउँदा महिला,"२०६२६३ सालको जनआन्दोलनपछि मुलुकको राजनीतिक व्यवस्थामा समावेशीकरणले महत्व पाएको छ। त्यसैको फलस्वरूप राजनीतिक नेतृत्वमा महिलाहरूको उपलस्थिति बाक्लिँदै गएको छ। राष्ट्र प्रमुख, प्रधानन्यायाधीश र सभामुखसम्मको जिम्मेवारी महिलाले पाइसकेका छन्। सँगसँगै अरू क्षेत्रमा पनि महिलाको उपस्थिति बाक्लिँदै गएको पाइन्छ। जुन अत्यन्तै सकारात्मक र सुखद हो। महिलाहरू केवल घरको चुलोचौकामा सीमित हुन छाडेका छन्। यसै पनि घरायसी काममा लाग्दा महिलाले केही गर्दैनन् शैलीका भाष्य हुन्थे, जब कि महिलाले घर धानिदिएकै कारण परिवारका अरू सदस्यले अनेक प्रगति र आम्दानी गर्थे। तर महिलाले घरमा गरिरहेको कामको गणना आजसम्म पनि कुल गार्हस्थ्य उत्पादनमा समेटिन सकेको छैन। संविधानको सिद्धान्तले भने समेट्नु भनेको पनि १० वर्ष हुन आँटिसक्यो। खुला समाज र खुला वातावरणको प्रतिफल के भने महिलाहरू आफैंआफैं पनि आर्थिक क्षेत्रमा पनि अग्रसर हुन थालेका छन्। उद्यमशीलताको क्षेत्रमा महिलाहरूको उदय निकै नै उज्यालो र चम्किलो देखिएको छ। काठमाडौंमा उद्योग दर्ता गर्ने महिलाहरूको संख्या बढेको छ। यस वर्षको फागुन १९ सम्ममा १ हजार २ सय ८ उद्योग दर्ता भएका छन्, जसमा १ हजार २ सय १८ महिला उद्यमी छन्। महिला उद्यमीको उपस्थिति अहिले साना र मझौला उद्योगमा बढी देखिन्छ, जहाँ उनीहरूले ठूलो योगदान पुयाउँदै छन्। सरकारी नीति पनि महिलालाई उद्यमशीलतामा जोड्ने नै छ, त्यसैले केही सुविधा र छुटका प्रावधान छन्। कम्पनी दर्ता गर्दा एक महिला अनिवार्य सञ्चालकको रूपमा राख्नुपर्ने व्यवस्था पनि छ। महिलाहरू उद्यमशील हुनु आफैंमा सुखद त हुँदै हो, त्यसमाथि महिला आर्थिक रूपमा सबल र स्वतन्त्र बन्नु हो। आर्थिक रूपमा सबल र सक्षम अनि स्वतन्त्र महिलाले समाजमा परिवर्तनका लागि हस्तक्षेपकारी भूमिका खेल्न सक्छन्। तर, महिलालाई अझ धेरै वित्तीय पहुँच आवश्यक भने छ। महिला उद्यमीहरूका लागि विशेष बिनाधितो र बिनाब्याज ऋण नीतिको आवश्यकता पनि छ। जसरी महिला शिक्षित हुँदै पूरै परिवारले शिक्षा पाउँछ, त्यस्तै महिला आर्थिक रूपमा सबल र उद्यमशीलता बन्दा त्यसको प्रत्यक्ष परिवारमा पर्छ। परिवार र समाज आत्मनिर्भरतातिर लम्कन्छ। समृद्धिका लागि महिला र पुरुषको उत्तिकै आर्थिक, सामाजिक र राजनीतिक हैसियत उकासिन जरुरी छ।"
"प्रधानमन्त्री ओली सुदूरपश्चिम आउँदै, प्रदेश सभामा सम्बोधन गर्ने","धनगढी : प्रधानमन्त्री केपी शर्मा ओली आज सुदूरपश्चिम आउने भएका छन्। ओलीले बिहान ११ बजे कञ्चनपुरको महेन्द्रनगरमा सुदूरपश्चिम विश्वविद्यालयको दीक्षान्त समारोहलाई सम्बोधन गर्ने र त्यसपछि धनगढी पुगेर प्रदेश सभाको बैठकलाई सम्बोधन गर्ने कार्यतालिका रहेछ। प्रधानमन्त्री सम्बोधन गर्ने बैठकका लागि सबै प्रबन्ध मिलाइएको प्रदेश सभा सचिवालयले जनाएको छ। त्यसपछि प्रधानमन्त्री ओलीले धनगढी उपमहानगरपालिका८ मा निर्माण गरिएको सिटी हल उद्घाटन गर्ने कार्यक्रम तय भएको छ। प्रधानमन्त्री ओलीले आइतबार दिउँसो ३ बजे सभा गृहको उद्घाटन गर्ने कार्यक्रम रहेको सहरी विकास तथा भवन निर्माण विभाग, संघीय आयोजना कार्यान्वयन इकाइ धनगढीले जनाएको छ। सहरी विकासका इन्जिनियर पुष्प भट्टले उद्घाटनपश्चात धनगढी उपमहानगरपालिकाकालाई सभागृह हस्तान्तरण गरिनेछ। संघीय सरकारले ३२ करोड २५ लाख ९७ हजारको लागतमा सभा गृह निर्माण गरेको हो। सहरी विकासले २०७५ माघ २ गते सभा हल निर्माणका लागि सम्झौता गरेको थियो। निर्माण कम्पनीले २०७९ असार २४ गते धनगढी सभा गृह सहरी विकासलाई हस्तान्तरण गरेको हो। सहरी विकासले प्रधानमन्त्री ओलीमार्फत धनगढी उपमहानगरपालिकालाई सञ्चालनको लागि सभा गृह हस्तान्तरण गर्नेछ। सभा गृह सञ्चालनका लागि आवश्यक फर्निचर लगायतका उपकरण जडान नभएको भन्दै उपमहानगरपालिकाले बुझ्न मानिरहेको थिएन। धनगढी उपमहानगरपालिका८ मा एक बिघा क्षेत्रफलमा सभा गृह निर्माण गरिएको छ। सभा गृहको मुख्य हलमा सात सय ५३ जनाको क्षमता रहेको छ। दोस्रो तालिम हलमा दुई सय १० जनाको क्षमता रहेको छ। सभा गृहमा ४६ वटा कारहरू र ९८ वटा मोटरसाइकल एक साथ प्रार्किङ गर्न सकिने छन्। विशिष्ट व्यक्तिका लागि खाना खाने ठाउँ पनि सभा गृहमा निर्माण गरिएको छ। सभा गृहभित्रै प्रशासनिक कक्ष, चेन्जिङ रुम, विशिष्ट कक्षको व्यवस्था रहेको छ।"
"सिरियामा असदका लडाकु र सेनाबीच झडप : दुई दिनमा १८० भन्दा बढीको मृत्यु, ३०० भन्दा बढी घाइते","सिरियाली सेना र पूर्व राष्ट्रपति बसर अलअसदका लडाकुहरूबीच लताकिया र टार्टसको तटीय क्षेत्रहरूमा भीषण द्वन्द्व सुरु भएको छ। दुई दिनमा भएको द्वन्द्वमा १८० भन्दा बढीको मृत्यु भइसकेको जनाइएको छ। साथै ३०० भन्दा बढी व्यक्ति घाइते भएका छन्। द्वन्द्वग्रस्त क्षेत्र रुसी नियन्त्रित एयरबेसको नजिक छ। स्रोतका अनुसार सुरक्षाबलले एक व्यक्तिलाई पक्राउ गर्न खोज्दा झडप सुरु भएको थियो। यसपछि सरकारले लताकिया र टार्टसमा ठूलो संख्यामा सेना तैनाथ गरेको छ। साथै, कर्फ्यू लगाउने आदेश पनि दिइएको छ। सिरियाली सरकारले असदप्रति वफादार लडाकुहरूले सुरक्षा बलमाथि आक्रमण गरेपछि हिंसा भड्किएको जनाएको छ। यसैबीच असदका लडाकुहरूले सुरक्षा बलमाथि आवासीय क्षेत्रहरूमा बमबारी गरेको आरोप लगाएका छन्। लताकिया र टार्टस प्रान्तमा भएको हिंसाले अबु मोहम्मद अलजुलानीको नेतृत्वमा रहेको सरकारलाई चुनौती दिएको छ। यी क्षेत्र अल्वी समुदायको गढ हुन्। उनीहरु पूर्व राष्ट्रपति बसर अलअसदप्रति वफादार रहेका छन्। गत वर्ष डिसेम्बरमा बसर अलअसदलाई सत्ताबाट हटाइएपछि सिरियामा भएको यो सबैभन्दा गम्भीर हिंसात्मक झडप हो।"
"अमेरिकामा हिन्दू मन्दिरमा तोडफोड, आपत्तिजनक नारा लेखियो",अमेरिकाको क्यालिफोर्नियाको चिनो हिल्समा रहेको बीएपीएस् हिन्दू मन्दिरमा तोडफोड गरिएको छ। तोडफोड गरिएको मन्दिरमा आपत्तिजनक नारा पनि लेखिएको सञ्चारमाध्यमहरुमा उल्लेख छ। बीएपीएस् अमेरिकाले सामाजिक सञ्जाल प्लेटफर्म एक्समा घटनाको बारेमा जानकारी साझा गरेको हो। अमेरिकी हिन्दू संगठन  ले पनि घटनाको निन्दा गरेको छ। लस एन्जलसमा हुने कथित खालिस्तानी जनमत संग्रहको केही दिन अघि यो घटना भएको हो। गत वर्ष पनि अमेरिकामा हिन्दू मन्दिरहरूमा तोडफोडका घटनाहरू भएका थिए। सेप्टेम्बर २५ मा क्यालिफोर्नियाको स्याक्रामेन्टोस्थित श्री स्वामीनारायण मन्दिरमा पनि तोडफोड गरिएको थियो।
इलाममा एपीएफ च्याम्पियन,"इलाम : इलाम सदरमुकामको ठूलो टुँडिखेलमा सम्पन्न दोस्रो अन्तर्राष्ट्रिय आमन्त्रण महिला गोल्डकप फुटबलको उपाधि विभागीय टोली एपीएफ क्लबले जितेको छ। शनिबार भएको फाइनलमा अर्को विभागीय टोली त्रिभुवन आर्मी क्लबलाई २१ गोलले हराउँदै एपीएफले उपाधि जितेको हो। खेलको २५ औं मिनेटमा पेनाल्टीमा गोल गर्दै एपीएफले अग्रता बनाएको थियो। एपीएफकी गीता रानाले पहिलो गोल गरेकी थिइन्। पहिलो हाफमा एक गोलको अग्रता बनाएको एपीएफले दोस्रो हाफमा थप एक गोल थपेको थियो। दोस्रो हाफमा सविता रानामगरले गोल गरेकी थिइन्। आर्मीले दोस्रो हाफमा एक गोल गर्दै अग्रतालाई घटाएको थियो। आर्मीकी फरवार्ड विमला चौधरीले गोल गरेकी थिइन्। उपाधिसँगै एपीएफले चार लाख नगद पुरस्कार पायो। उपविजेता आर्मीले दुई लाखमा चित्त बुझायो। फाइनल खेलको प्लेयर अफ द म्याच एपीएफकी सविता रानामगर घोषित भइन्। उनले पाँच हजार नगद पुरस्कार प्राप्त गरिन्। उत्कृष्ट गोलरक्षक आर्मीकी अञ्जना रानामगर बनिन्। उनले १० हजार रुपैयाँ पाइन्। उत्कृष्ट डिफेन्डर आर्मीकै विमला बिक, सर्वाधिक गोलकर्ता एपीएफकी रश्मिकुमारी घिसिङ, उत्कृष्ट मिडफिल्डर एपीएफकी रेनुका नगरकोटेले घोषित भए। सर्वोत्कृष्ट खेलाडी एपीएफकी अनिता बस्नेत घोषित् भइन्।"
"काँडेतारले छेकेन, करेन्टले नि तर्साएन मृग र भालुलाई","गोरखा : घोरल, झारल, नाउर, मृग, भालुले खेतीबाली सखाप पारेपछि पाँच वर्षअघि चुमनुब्री गाउँपालिकाले बारीको वरिपरि तारबार गर्ने नीति तथा कार्यक्रम घोषणा गर्यो। वडा कार्यालयमार्फत कार्यक्रम कार्यान्वयन पनि भयो। मनास्लु संरक्षण क्षेत्र आयोजना (एमक्याप)ले पनि जंगली जनावरलाई खेतीबालीमा पस्न नदिन तारबारको कार्यक्रम कार्यान्वयन गर्यो। सामान्य झड्काले जंगली जनावरलाई तर्साउन तारबारमा कम क्षमताको करेन्ट जोडेर छाड्यो। यति गर्दा पनि हिमाली भेगका किसानले जंगली जनावरबाट खेतीबाली जोगाउन सकेनन्। घोरल, झारल, मृग, बाँदर, भालुहरू करेन्टको पनि वास्ता नगरी खेतीबालीमा पुग्दा रहेछन् चुमनुब्री गाउँपालिका ४ छाकका लाक्पा लामाले भने, जाली राखेको भए बरु जोगिन्थ्यो कि, काँडेतारले त छेक्न सकेन। किसानको गहुँ, जौ, करु, मकै जंगली जनावरबाट जोगाउन सकिएन। किसानहरू आजित भएको उनको भनाइ छ। हिमाली भेगमा लगाएका बाली जंगली जनावरले खाएपछि किसानहरू खेती गर्न छाड्न बाध्य भएको क्वाक गाउँकी उर्गेन डोल्माको भनाइ छ। उम्रिने बित्तिकै घोरल, झारल, मृगले खाइदिन्छ। तिनीहरूबाट जोगिएर फलेको बाली भालु र बाँदरले खाइदिन्छ। हामी किसानले के खाने ?, उनी भन्छिन्, जति गर्दा पनि खेतीबाली जोगाउन नसकेपछि अहिले गाउँका धेरै बारीहरू बाँझै छन्। गाउँबस्ती वरिपरिका बारीहरूमा खेती गरे पनि टाढाटाढाका बारीहरू वर्षौंदेखि बाँझै बसेको उनले बताइन्। पाँच वर्षअघि गप र प्रोकका केही बारीहरूमा तारजाली लगाउन सुरु गरे पनि क्वाक, छाकलगायतका गाउँहरूमा जाली लगाउन नसकेको पूर्ववडाअध्यक्ष पेमा डुन्डुप लामा बताउँछन्। काँडेतार लगाएको पहिलो वर्ष बाली जोगिएको थियो, तर दोस्रो वर्षदेखि फेरि काँडेतारबाट भित्र छिर्न सिकेछन्, उनले भने, जहाँजहाँ तारजाली लगाइएको छ, त्यहाँत्यहाँको बाली जोगिएका छन्। यदि सबै बारीहरूमा काँडेतारका सट्टा तारजाली लगाउन सकेको भए जोगिने रहेछ। गाउँपालिका, वडा कार्यालयले अहिले पनि तारजाली लगाउनु आवश्यक रहेको उनको भनाइ छ। मनास्लु क्षेत्रलाई अहिंसा क्षेत्र(स्याग्या) घोषणा गरिएको छ। स्याग्याको पञ्चशीलमा प्राणीलाई मार्न तथा कुटपिट गर्न नपाउने उल्लेख छ। स्याग्याको नियम अनि संरक्षण क्षेत्रको नियमअनुसार खेतीबाली विनाश गर्ने जंगली जनावरलाई मार्न, ढुंगामुढा गर्न पनि पाइँदैन, चुमनुब्री २ का वडाअध्यक्ष मिङयुर लामाले भने, त्यसैले किसानहरू साह्रै मर्कामा छन्। सामान्य खालको करेन्ट लगाएर जालीले घेरे खेतीबाली जोगाउन सकिन्छ, नत्र जोगाउन सकिँदैन। धेरै किसानहरू खेतीपाती छोडेर पलायन हुने अवस्थामा पुगेका उनले बताए। पूरै खेतीयोग्य बारीलाई तारजालीले घेर्न धेरै महँगो पर्ने भएकाले योजना तर्जुमा गर्न समस्या भएको एमक्यापका प्रमुख सन्तोष शेरचनले जानकारी दिए। अर्को वर्ष तारजालीले घेर्ने कार्यक्रम राख्ने प्रयास गर्छौँ, उनले भने। जंगली जनावरका कारण खेतीपाती गरेर खान किसानहरूलाई असाध्यै समस्या भएको गाउँपालिकाका अध्यक्ष निमा लामाले बताए। वडाअध्यक्षज्यूहरूबाट पनि कार्यपालिका बैठकमा यस बिषयमा कुरा उठिरहका छ, लामाले भने, यसको बारेमा विस्तृत अध्ययन गरेर दीर्घकालीन समाधान खोज्नु जरुरी छ।"
दक्षिण कोरियाका राष्ट्रपति युन हिरासतबाट रिहा,"सियोल : महाभियोग लगाइएका दक्षिण कोरियाका राष्ट्रपति युन सुक योललाई अदालतले प्रक्रियागत आधारमा पक्राउ गर्न आदेश दिएपछि शनिबार हिरासतबाट रिहा गरिएको छ। गत डिसेम्बर ३ मा नागरिक शासनलाई उल्ट्याउने प्रयास गरेको आरोपमा जनवरीमा पक्राउ परेका निलम्बित राष्ट्रपति मुस्कुराउँदै विशेष हिरासतबाट बाहिर निस्किएका थिए। म यस देशका जनताप्रति कृतज्ञता व्यक्त गर्दै शिर निहुराउँछु, रिहाइपछि आफ्ना वकिलमार्फत जारी गरेको युनको विज्ञप्तिमा भनिएको छ। एक दिनअघि एक अदालतले प्राविधिक र कानुनी आधार देखाउँदै उनको गिरफ्तारी वारेन्ट रद्द गरेको थियो। यो निर्णयको अनुसन्धान गरिरहेका अभियोजनकर्ताहरूले शनिबार एक बयानमा उक्त निर्णय अन्यायपूर्ण थियो भनेका छन्। अभियोजकहरूले अदालतको फैसलाविरुद्ध अपिल गर्ने उनीहरूको अधिकारबारे सुनुवाइ गर्दै युनलाई रिहा गरिएको थियो। विशेष गरी यो आपराधिक अभियोगमा उनको हिरासतको प्राविधिक विवरणका बारेमा थियो। युनले आफ्नो महाभियोगलाई कायम राख्ने र औपचारिक रूपमा उनलाई पदबाट हटाउने वा नहटाउने भन्ने विषयमा छुट्टै संवैधानिक अदालतको निर्णयको पनि सामना गर्नुपर्ने छ। अभियोजकहरूले भनेका छन्, संवैधानिक अदालतको निर्णय र सम्बन्धित विचारहरूलाई ध्यानमा राख्दै महान्यायाधिवक्ताले टोलीलाई युनलाई हिरासतबाट रिहा गर्न अपील गर्नुको सट्टा सक्रिय रूपमा ट्रायल कोर्टमा आफ्ना तर्कहरू प्रस्तुत गर्न निर्देशन दिनुभएको छ।"
रूसको आक्रमणबाट युक्रेनमा मारिए १२ जना,"मस्को : शनिबार बिहानसम्म पूर्वी युक्रेनमा रातभर गरिएको रूसी आक्रमणमा कम्तीमा १२ जनाको मृत्यु भएको देशको आपतकालीन सेवाले जनाएको छ। यो घटना साउदी अरेबियामा अमेरिका र युक्रेनी वार्ताकारहरूबीच युद्धविरामका लागि हुने वार्ताको केही दिन अगाडि भएको हो। युक्रेनको डोनेट्स्क क्षेत्रको डोब्रोपिलियाको केन्द्रमा शुक्रबार राति भएको रूसी आक्रमणमा ११ जनाको मृत्यु हुनुका साथै ३० जना घाइते भएको आपतकालीन सेवाले जनाएको छ। खार्किभ क्षेत्रका सैन्य प्रमुख ओलेग सिनेगुबोभले शनिबार बिहान बोगोदुखिभ सहरमा भएको ड्रोन हमलामा एक जनाको मृत्यु भएको र अन्य ७ जना घाइते भएको बताए। अमेरिकी राष्ट्रपति डोनाल्ड ट्रम्पले रूसमाथि नयाँ प्रतिबन्ध र शुल्क लगाउने धम्की दिएका बेला रातभर हवाई आक्रमण भएको हो। अमेरिकी राष्ट्रपतिले शुक्रबार पत्रकारहरूलाई भने, उहाँ रूसी राष्ट्रपति भ्लादिमिर पुटिनमाथि विश्वास गर्नुहुन्छ। मलाई वास्तवमै युक्रेनसँग सम्झौता गर्न गाह्रो लाग्छ र उनीहरूसँग कुनै विकल्प छैन। रूससँग सम्झौता गर्न सजिलो हुनसक्छ। साथै, पत्रकारहरूलाई मन्तव्य दिएको केही समयपछि राष्ट्रपति डोनाल्ड ट्रम्पले शुक्रबार युक्रेनमा बमबारी गरेकोमा रुसमाथि नयाँ प्रतिबन्ध र कर लगाउने धम्की दिएका छन्। रूसले अहिले युद्धभूमिमा युक्रेनलाई पूर्णरूपमा आक्रमण गरिरहेको छ। म युद्धविराम र शान्ति सम्झौतामा पुग्न नसकेसम्म रूसमाथि ठूलो मात्रामा बैंकिङ प्रतिबन्ध, नाकाबन्दी लगाउने बारेमा दृढतापूर्वक विचार गरिरहेको छु, ट्रम्पले आफ्नो सामाजिक सञ्जाल प्लेटफर्ममा उल्लेख गरे। रूस र युक्रेन, अब वार्ताको टेबलमा आउनुहोस्, उनले लेखेका छन्।"
खाँदबारी नगरपालिका प्रमुख प्रशासकीय अधिकृतविहीन,"खाँदबारी : खाँदबारी नगरपालिकामा फागुन ६ गतेदेखि प्रमुख प्रशासकीय अधिकृतविहीन छ। निमित्त प्रमुख प्रशाकिय अधिकृतको भरमा रहेको खाँदबारी शुक्रबार निमित्त पनि नहुँदा निमित्त प्रमुख प्रशासकिय अधिकृतविहीन बन्यो। २०८१ मंसिर ९ गते खाँदबारी नगरपालिका आएका प्रमुख प्रशासकीय अधिकृत भक्तबहादुर खड्का फागुन ६ गते सरुवा भएर। प्रमुख प्रशासकीय अधिकृत खड्का सरुवा भएर गएपछि स्वास्थ्य शाखा प्रमुख दिलिप श्रेष्ठलाई निमित्त प्रमुख प्रशासकीय अधिकृतको जिम्मेवारी दिइएको कार्यवहाक मेयर देवबहादुर पुंवार मगरले बताए। तर, निमित्त श्रेष्ठ शुक्रबार स्थास्थ्यको तालिमका लागि चैनपुर गए। शुक्रबार नगरपालिकाका छैटौं अधिकृत राजकुमार राईलाई निमित्तको जिम्मेवारी दिएको पत्र कार्यालयमा छोडेर गएको श्रेष्ठले बताए। तर, निमित्तको जिम्मेवारी दिइएका भनिएका राईले भने, म बिरामी भएकाले शुक्रबार कार्यालय जान सकिन दिउँसो मात्रै तपाईंलाई निमित्तको जिम्मेवारी दिएको पत्र कार्यालयमा छ भन्ने जानकारी आयो। बिहीबार नै निमित्त दिएको जानकारी दिएको भए बिरामी अवस्थामा नै भए पनि कार्यालय जाने थिए, राईले भने। निमित्तको जिम्मेवारी छोड्ने श्रेष्ठले भन्छन्, म तालिममा जानुपर्ने भएकाले निमित्तको पत्र बनाएर कार्यालयमा छोडेको थिए। शुक्रबार कार्यालय पुगेपछि थाहा पाउनु हुन्छ होला भनेको थिए, तर उहाँ पनि बिरामी भएर कार्यालय जानुभएन छ। उनले म बिरामी छु कार्यालय आउन सक्दिनँ भनेको भए अरूलाई नै जिम्मेवारी दिएर जाने थिए, श्रेष्ठले भने। निमित्त नभए पनि नगरपालिकको कुनै पनि काम नरोकीएको श्रेष्ठले बताए। निमित्त प्रमुख प्रशासकीय अधिकृतविहीन बनेको खाँदबारी नगरपालिकाको अधिकांश शाखा तथा उपशाखामा शुक्रबार कर्मचारीविहीन बनेको थियो। मेयर, प्रमुख प्रशाकीय कार्यालयमा नभएको समयमा अधिकांश कर्मचारीहरू कार्यकक्षमा नभेटिने गरेको सेवाग्राहीहरूको गुनासो रहेको छ। प्रमुख प्रशासकीय अधिकृत नै नभएका कारण आर्थिक कार्य रोकिएको तर अन्य कार्यमा भने खासै समस्या नभएको कार्यवहाक मेयर देवबहादुर पुंवार मगरले बताए। प्रमुख प्रशासकीय अधिकृत नएपछि सेवाग्राहीहरू पनि कम आउने गरेको मगरको भनाइ छ। तर, प्रमुख प्रशासकीय अधिकृत नभई नहुने कामबाहेक अन्य काममा भने समस्या नभएको उनले बताए। शुक्रबार कार्यालयको केही शाखाहरूमा कर्मचारीहरू नभेटिएको कार्यवहाक मेयरले बताए। अधिकांश शाखा प्रमुखहरू भारत भ्रमणमा रहेको र केही तालिम तथा विदामा रहेकाले कर्मचारी कम भएको उनको भनाइ छ। खाँदबारीका मयेर महेश थपलिया सहितको कर्मचारी टोली फागुन १४ देखि २४ गतेसम्मका लागि भारतको हैदरावाद भ्रमणमा निस्किनको छ। भ्र्रमण टोलीमा सामाजिक विकास शाखाका प्रमुख खेम निरौला, सूचना प्रविधि शाखा प्रमुख दिनेश कट्टेल, आर्थिक प्रशासन शाखाका प्रमुख रुद्रमणी श्रेष्ठ, गुनासो सुनुवाइ अधिकृत लवहाङ राई, शिक्षा शाखा प्रमुख दीपकमणि घिमिरे, मेयर थपलियाका सचिवालयका कर्मचारी गोकुल खनाल छन्। भ्रणमा फागुन ६ गते नै सरुवा भएर गएका प्रमुख प्रशासकीय अधिकृत भक्तबहादुर खड्का समेत सहभागि छन्। खाँदबारी नगरपालिकाको अनुरोधमा भारतीय दूतावासको सहजीकरण र सहयोगमा हैदराबादमा एग्रीकल्चर, हर्टीकल्चर र टुरिज्मसँग सम्बन्धित कार्यक्रम खाँदबारीको टोली गएको हो। खाँदबारीमा एक वर्ष नपुग्दै ४ प्रमुख प्रशासकीय अधिकृत खाँदबारी नगरपालिकामा एक वर्ष पूरा नहुँदै ४ जना प्रमुख प्रशासकीय अधिकृत फेरिएका छन्। २०८१ मा खाँदबारीले ५ जना प्रमुख प्रशासकिय अधिकृत पाउने भएको छ। यस वर्ष पूरा नहुँदै निर्माणकुमार कार्की, दीपकमणि घिमिरे, रामदत भट्ट भक्तबाहादुर खड्काले खाँदबारीको प्रमुख प्रशासकीको भई सकेका छन्। अब नयाँ प्रमुख प्रशासकिय अधिकृत आउने तयारी छन्। गत भदौ ५ गते आए प्रमुख प्रशासकीय अधिकृत भट्ट कात्तिक १२ सम्म मात्रै खाँदबादरी बसे। पछिल्लो पटक २०८१ मंसिर ९ गते आएका प्रमुख प्रशासकीय अधिकृत खड्का फागुन ६ सम्म मात्रै खाँदबारीमा काम गरे। उनी ललितपुर सरुवा भए। खाँदबारीमा लामो समय प्रमुख प्रशासकीय अधिकृत नटिक्ने पुरानै रोग हो। प्रमुख प्रशासकीय अधिकृत संघीय सेवाबाट आउने हुँदा पालिकामा प्रमुख प्रशासकीय अधिकृतले एक्लो महसुस गर्ने गर्छन्। किनभने नेपालीका वर्षौंदेखि जरागाडेर बसेका बसेका कर्मचारीहरू सँग काम गर्न हुने गरेको प्रमुख प्रशासकीय अधिकृतहरू बताउँछन्। स्थानीय कर्मचारीहरूले प्रमुख प्रशासकीय अधिकृतको विपक्षमा कुरा ल्याउन थालेपछि मेयर तथा जनप्रतिधिहरूले पनि प्रमुख प्रशासकीय अधिकृतलाई सहयोग कम हुँदै जाने गरेको छ। स्थानीय कर्मचारीको बाहुल्य रहेको यस नगरपालिकामा मतहतको कर्मचरीहरूसँगको असमजदारी तथा राजनीतिक टकारवका कारण लामो समय कर्मचारी टिक्न सक्दैनन्। आफु अनुकूल प्रमुख प्रशासकीय अधिकृत नभएपछि जनप्रतिनिधि र कर्मचारीले प्रमुख प्रशासकीय अधिकृतको सरुवाको प्रयास सुरु गर्ने गर्छन्। प्रमुख प्रशासकीय अधिकृत पनि अनावश्यक दवाव बढेपछि खाँदबारी बस्छन्। प्रमुख प्रशासकीय अधिकृत नहुँदा योजना सम्झौता र भुक्तानीमा समस्या हुने गरेको छ। सरुवा भएपछि तत्काल अर्को प्रमुख प्रशासकीय अधिकृत नपठाउँदा मेयर र कर्मचारी प्रमुख प्रशासकीय अधिकृत माग्दै मन्त्रालय धाउनुपर्ने बाध्यता छ। वर्ष दिन नपुग्दै ५ वटा प्रमुख प्रशासकीय अधिकृत फेर्नु परेपछि आफू अनुकूल प्रमुख प्रशासकीय अधिकृत ल्याउन चर्को पर्ने गरेको छ।"
उद्यममा उदाउँदा महिला,"२०६२६३ सालको जनआन्दोलनपछि मुलुकको राजनीतिक व्यवस्थामा समावेशीकरणले महत्व पाएको छ। त्यसैको फलस्वरूप राजनीतिक नेतृत्वमा महिलाहरूको उपलस्थिति बाक्लिँदै गएको छ। राष्ट्र प्रमुख, प्रधानन्यायाधीश र सभामुखसम्मको जिम्मेवारी महिलाले पाइसकेका छन्। सँगसँगै अरू क्षेत्रमा पनि महिलाको उपस्थिति बाक्लिँदै गएको पाइन्छ। जुन अत्यन्तै सकारात्मक र सुखद हो। महिलाहरू केवल घरको चुलोचौकामा सीमित हुन छाडेका छन्। यसै पनि घरायसी काममा लाग्दा महिलाले केही गर्दैनन् शैलीका भाष्य हुन्थे, जब कि महिलाले घर धानिदिएकै कारण परिवारका अरू सदस्यले अनेक प्रगति र आम्दानी गर्थे। तर महिलाले घरमा गरिरहेको कामको गणना आजसम्म पनि कुल गार्हस्थ्य उत्पादनमा समेटिन सकेको छैन। संविधानको सिद्धान्तले भने समेट्नु भनेको पनि १० वर्ष हुन आँटिसक्यो। खुला समाज र खुला वातावरणको प्रतिफल के भने महिलाहरू आफैंआफैं पनि आर्थिक क्षेत्रमा पनि अग्रसर हुन थालेका छन्। उद्यमशीलताको क्षेत्रमा महिलाहरूको उदय निकै नै उज्यालो र चम्किलो देखिएको छ। काठमाडौंमा उद्योग दर्ता गर्ने महिलाहरूको संख्या बढेको छ। यस वर्षको फागुन १९ सम्ममा १ हजार २ सय ८ उद्योग दर्ता भएका छन्, जसमा १ हजार २ सय १८ महिला उद्यमी छन्। महिला उद्यमीको उपस्थिति अहिले साना र मझौला उद्योगमा बढी देखिन्छ, जहाँ उनीहरूले ठूलो योगदान पुयाउँदै छन्। सरकारी नीति पनि महिलालाई उद्यमशीलतामा जोड्ने नै छ, त्यसैले केही सुविधा र छुटका प्रावधान छन्। कम्पनी दर्ता गर्दा एक महिला अनिवार्य सञ्चालकको रूपमा राख्नुपर्ने व्यवस्था पनि छ। महिलाहरू उद्यमशील हुनु आफैंमा सुखद त हुँदै हो, त्यसमाथि महिला आर्थिक रूपमा सबल र स्वतन्त्र बन्नु हो। आर्थिक रूपमा सबल र सक्षम अनि स्वतन्त्र महिलाले समाजमा परिवर्तनका लागि हस्तक्षेपकारी भूमिका खेल्न सक्छन्। तर, महिलालाई अझ धेरै वित्तीय पहुँच आवश्यक भने छ। महिला उद्यमीहरूका लागि विशेष बिनाधितो र बिनाब्याज ऋण नीतिको आवश्यकता पनि छ। जसरी महिला शिक्षित हुँदै पूरै परिवारले शिक्षा पाउँछ, त्यस्तै महिला आर्थिक रूपमा सबल र उद्यमशीलता बन्दा त्यसको प्रत्यक्ष परिवारमा पर्छ। परिवार र समाज आत्मनिर्भरतातिर लम्कन्छ। समृद्धिका लागि महिला र पुरुषको उत्तिकै आर्थिक, सामाजिक र राजनीतिक हैसियत उकासिन जरुरी छ।"
"बालबालिकालाई ब्लड क्यान्सर, स्वदेशमै सम्भव छ उपचार","काठमाडौं : धेरैलाई लाग्न सक्छ, बाल्यावस्थामै रक्त (ब्लड) क्यान्सर हुनु भनेकै मृत्युको मुखमा पुग्नु हो। तर, अहिले सयौं नेपाली बालबालिकाहरू ब्लड क्यान्सर जितेर सामान्य जीवनमा फर्किएका छन्। स्कुल गएर सुनौलो भविष्यको सपना बुन्दै छन्। बालबालिकालाई हुने विभिन्न क्यान्सरमध्ये सबैभन्दा धेरै देखिएको छ, ब्लड क्यान्सर। वरिष्ठ बाल क्यान्सर तथा रक्तरोग विशेषज्ञ डा प्रकाशनिधि तिवारीका अनुसार ब्लड क्यान्सर पहिचान भएका उमेर समूहलाई हेर्दा ब्लड क्यान्सरले सामान्यतया एक वर्षदेखि १० वर्षसम्मका बालबालिकालाई पिरोलेको छ। बाल्यावस्थामै सन्तानलाई ब्लड क्यान्सर हुँदा अभिभावक पिरोलिन्छन्। समयमै उपचार नपाउँदा कैयौंको ज्यान गइरहेको छ। तर, पछिल्लो समय उपचार गराउन आउनेहरूको संख्या क्रमिक रूपमा बढ्दो छ। भक्तपुर क्यान्सर अस्पतालकी बाल क्यान्सर रोग विशेषज्ञ डाऋतु लामिछाने भन्छिन्, सन्तानलाई ब्लड क्यान्सर भएको सुन्दा अभिभावकहरू आत्तिनु स्वाभाविक हो। सुरुकै अवस्थामा ब्लड क्यान्सर पहिचान भएकाहरू निको भएर घर फर्केका उदाहरण प्रसस्तै छन्। जटिल अवस्थामा मात्रै उपचारमा आउने कान्ति बाल अस्पतालमा ब्लड क्यान्सर भएका बिरामीहरू जटिल अवस्थामा आउँछन्। ढिलो उपचार गर्न आउँदा निको हुने सम्भावना थोरै हुने कान्ति बाल अस्पतालका बाल क्यान्सर रोग विशेषज्ञ डा सनि सिपाई बताउँछन्। डा सिपाई भन्छन्, विकसित मुलुकहरूमा ९० प्रतिशत निको भएको तथ्यांक छ। तर, हाम्रोमा स्पष्ट तथ्यांक छैन। कान्ति अस्पतालमा उपचारका लागि आएकामध्ये ६५ देखि ७० प्रतिशत निको भएको पाइएको छ। कलिला बालबालिकामा के कारणले ब्लड क्यान्सर हुन्छ ? वरिष्ठ बाल क्यान्सर रोग विशेषज्ञ डा तिवारी भन्छन्, कोषिकामा हुने जिन, क्रोमोजोममा कुनै कारणवस क्षति पुग्न गएमा असामान्य कोष बन्न थाल्छ। असामान्य कोषहरू नै क्यान्सर हो। विकिरणको प्रभावका साथै विषादीयुक्त र दूषित खाद्यपदार्थको सेवनले ब्लड क्यान्सर हुने जोखिम रहने डा तिवारी बताउँछन्। हरेक वर्ष थपिन्छन् बिरामी ब्लड क्यान्सर ४० भन्दा बढी प्रकारहरू हुन्छन्। ब्लड क्यान्सर मुख्य गरी ल्युकेमिया, लिम्फोमा बढी पाइएको छ। ल्युकेमिया एक रक्त क्यान्सर हो जुन रगत र बोन म्यारोमा उत्पन्न हुन्छ। शरीरले धेरै असामान्य सेतो रक्त कोशिकाहरू सिर्जना गरेको अवस्थामा ब्लड क्यान्सर हुन्छ। ल्युकेमियामा पनि धेरै किसिमका हुन्छन्। जसमध्ये एक्युट लिम्फोब्लास्टिक ल्युकेमिया (एएलएल) र एक्युट मेलोइड ल्युकेमिया (एएमएल) ले धेरैलाई सताएको पाइएको छ। डा तिवारीका अनुसार एएलएलभन्दा एएमएल बढी कडा खालको हुन्छ। अर्को लिम्फोमा ब्लड क्यान्सर हो। हचकिन तथा ननहचकिन लिम्फोमाको समस्या पनि बालबालिकामा देखिएको छ। जुन लिम्फोसाइट भनिने कोशिकाहरूबाट लिम्फेटिक प्रणालीमा विकसित हुने डा तिवारी बताउँछन्।नेपालमा हरेक वर्ष १ हजार ५ सय जना बालबालिकामा विभिन्न किसिमका क्यान्सरको पहिचान हुने गरेको छ। जसमध्ये ७० देखि ७५ प्रतिशत ब्लड क्यान्सर भएका बालबालिका उपचारको पहुँच बाहिरै रहेको बाल क्यान्सर रोग विशेषज्ञहरू बताउँछन्। डा सनि सिपाई चिन्ता व्यक्त गर्दै भन्छन्, हरेक वर्ष ब्लड क्यान्सर भएका सयौं बालबालिका उपचारको दायरामा आउन सकेका छैनन्। बालबालिकामा छिटो पहिचान गर्ने र उपचार सुरु गर्न सकेमा निको पार्ने सम्भावना बढी हुन्छ। ब्लड क्यान्सर भएका २५ प्रतिशत बालबालिकामात्र उपचारको दायरामा आएको चिकित्सकहरूको अनुमान छ। स्वास्थ्यकर्मी नै अनविज्ञ ब्लड क्यान्सरले एक वर्षदेखि १० वर्षसम्मका बालबालिकालाई बढी पिरोलेको पाइएको छ। तर, जटिल अवस्थामा पुगेपछि बल्ल उपचारमा आउँछन्। डा प्रकाशनिधि तिवारी, वरिष्ठ बाल क्यान्सर तथा रक्तरोग विशेषज्ञ भक्तपुर क्यान्सर अस्पतालमा सन्तानलाई जँचाउन आएका कतिपय अभिभावक चिकित्सकलाई उल्टै प्रश्न गर्छन्, बालबालिकालाई पनि ब्लड क्यान्सर हुन्छ र ? जन्मेदेखि १८ वर्षमुनिका बालबालिकालाई क्यान्सर बढ्दो क्रममा छ। डालामिछाने भन्छिन्, दुःख लाग्दो कुरा कतिपय अभिभावकलाई बालबालिकालाई क्यान्सर हुन्छ र ? भन्दै सोध्नु हुन्छ। बाल क्यान्सरको उपचार गर्ने विशेषज्ञ हुन्छन् भन्ने पनि कतिपय अभिभावकलाई थाहै छैन। कान्ति बाल अस्पतालका ब्लड क्यान्सर रोग विशेषज्ञ डा सनि सिपाई रक्त क्यान्सरका बारेमा अभिभावक मात्र नभई कतिपय स्वास्थ्यकर्मीमा समेत पर्याप्त जानकारी नभएको बताउँछन्। क्यान्सर भन्ने बित्तिकै ठूलो मान्छेलाई मात्र हुने हो भन्ने अज्ञानता गाउँघरमा अझैं छ, डा सिपाई भन्छन्, स्थानीय तहमा कार्यरत कतिपय स्वास्थ्यकर्मीलाई रक्त क्यान्सरबारे जानकारी नै छैन। यदि कुनै स्वास्थ्यकर्मीमा जानकारी छ भने पनि त्यो पर्याप्त छैन। डा सिपाई रक्त क्यान्सरका विषयमा पर्याप्त जानकारी नहुँदा अभिभावकको उपचारमा भौतारिनु परेको बताउँछन्। सन्तानको उपचारका लागि विभिन्न अस्पताल धाउने, सन्चो नभएको भन्दै विभिन्न चिकित्सकहरूलाई जँचाउने गरेको पाइएको छ, डा सिपाई भन्छन्, निकै ढिलो मात्र रक्त क्यान्सरको उपचार हुने अस्पतालमा आएका उदाहरणहरू धेरै छन्। छिटो पहिचानको चुनौती रोग पहिचानमा समस्यादेखि खर्चिलो उपचारका कारण सर्वसाधारणले खेप्नुपरेका हैरानी खेप्नु परेको छ। ब्लड क्यान्सरको छिटो पहिचान गर्ने र उपचारको दायरमा ल्याउने ठूलो चुनौती रहेको बाल क्यान्सर रोग विशेषज्ञहरू बताउँछन्। बालबालिकाको वजन घट्दै गएको, राति पसिना आउने, टाउको दुख्ने वा बारम्बार संक्रमण भइरहने समस्या सन्तानलाई देखिएको छ भने यथाशीघ्र स्वास्थ्य जाँच गराउनुपर्ने बाल क्यान्सर रोग विशेषज्ञ डा तिवारीको सुझाव छ। सामान्य बालबालिकामा देखिने लक्षणहरू क्यान्सर भएका बालबालिकामा पनि देखिने हुन्छ। यसैले अभिभावकहरूमा ब्लड क्यान्सरको अनुमान वा शंका नै नगर्ने प्रवृत्ति रहेको चिकित्सकहरूको भनाइ छ। अन्य रोगसँग मिल्दोजुल्दो खालका लक्षणहरू ब्लड क्यान्सरमा देखिने भएकाले अभिभावक मात्र नभई स्वास्थ्यकर्मीसमेत अलमलमा पर्ने गरेको पाइएको छ। भौगोलिक विकटता, जनचेतनाको अभाव र गरिबीका कारण पनि ब्लड क्यान्सर भएका बालबालिका उपचारको पहुँचमा आउन सकेका छैनन्। डाऋतु लामिछाने, भक्तपुर क्यान्सर अस्पताल डा लामिछाने बेलैमा ब्लड क्यान्सर रोग पहिचान गर्ने चुनौती रहेको बताउँछिन्। बालबालिकासँग सम्बन्धित रोगको प्रभावकारी उपचार गर्ने बाल स्वास्थ्य संस्था र विज्ञ चिकित्सकको कमीले गर्दा पनि प्रारम्भिक पहिचानमा ढिलो हुने गरेको छ, डा लामिछाने भन्छिन्, भौगोलिक विकटता,जनेचतनाको अभाव र गरिबीका कारण पनि ब्लड क्यान्सर भएका बालबालिका उपचारको पहुँचमा छैनन्। डासिपाईका अनुसार, स्थानीयतहका स्वास्थ्यकर्मीलाई अर्लि चाइल्डहुड वार्निङ, साइन्स एन्ड सिम्टम्स नामक कार्यक्रम चलाइएको छ। प्राथमिक स्वास्थ्य केन्द्र, स्वास्थ्य चौकीमा कार्यरत मेडिकल अधिकृत, नर्स, अहेबलगायतका प्यारामेडिक्सहरूलाई लक्षित गरेर यो कार्यक्रम चलाइएको हो। डा सिपाई भन्छन्, स्थानीय तहका स्वास्थ्यकर्मीलाई बाल क्यान्सरसम्बन्धी तालिम दिने जमर्को गरिरहेका छौं। मुलुकका सातवटै प्रदेशका प्यारामेडिक्सहरूलाई तालिम दिन सके बाल क्यान्सरको छिटो पहिचान गर्न र उपचारको दायरामा ल्याउन सकिने डा सिपाईको विश्वास छ। भक्तपुर क्यान्सर अस्पताल र कान्ति बाल अस्पतलामा अधिकांश बिरामी जटिल अवस्थामा आउने गरेको चिकित्सकहरू बताउँछन्। समयमै उपचारको दायरामा आएको अवस्थामा ८० प्रतिशतको हाराहारीमा बिरामीहरूलाई निको पार्न सकिने भक्तपुुर क्यान्सर अस्पतालकी डा लामिछाने बताउँछिन्। स्याम्पल विदेश पठाउनुपर्ने बाध्यता मुलुकका सरकारी एवं निजी अस्पतालमा ब्लड क्यान्सरको किसिम पत्ता लगाउने स्याम्पल(नमुना) को जाँच नेपालमा हुँदैन। अस्पतालहरूले भारत लगायतका विभिन्न मुलुकमा पठाउने गरेका छन्। क्यान्सरको प्रकार पत्ता लगाउने उपकरण हो, जेनेटिक एनालाइसिसका उपकरण। देशभित्र ब्लड क्यान्सरको उपचार सेवा प्रवाह गरिरहेका अस्पतालमा ब्लड क्यान्सरको प्रकार पत्ता लगाउने जेनेटिक एनालाइसिसका उपकरणहरू छैनन्। पर्याप्त उपकरण, औषधि, बेड, विशेषज्ञ चिकित्सक र नर्सहरूसमेत छैनन्। सन् २००९ मा बीपी क्यान्सर अस्पतालले जेनेटिक एनालाइसिसका उपकरणको सेटमध्येको एक फ्लुरेसेन्स माइक्रोस्कोप झन्डै ६५ लाख रुपैयाँमा खरिद गरिएको थियो। हाल उक्त उपकरण थन्क्याइएको छ। भारतमा स्याम्पल पठाएर क्यान्सरको पहिचान गर्नुपर्ने अवस्था छ। त्यस्तै मोलिक्युलर ल्याबसमेत छैन। क्यान्सरको कोषभित्र हुने क्रोमोजोममा भएका खराबी पत्ता लगाउने तथा साइटोजेनेटिक जाँच्ने उपकरणसमेत छैन। यस्तै, कान्ति अस्पतालमा क्यान्सरको कोषको प्रकार पत्ता लगाउने फ्लोसाइटोमिटर उपकरण नै छैन। नर्वेले सन् २००८ मा दिएको यो उपकरण लगत्तै बिग्रिएको कान्ति अस्पतालबाट सेवा निवृत्त डा तिवारी बताउँछन्। क्यान्सरको कोषको प्रकार पत्ता लागेपछि मात्र बिरामीलाई आवश्यक औषधि उपचार थालिन्छ। तर, अस्पतालले उक्त उपकरणको मर्मतमा चासो नदिँदा बिरामीका आफन्तले भारत पुयाएर रगत जाँच्नुपर्ने बाध्यता कायम छ। बीपी क्यान्सर अस्पतालमा पनि फ्लोसाइटोमिटर एक वर्षदेखि थन्किएको छ। हरेक वर्ष ब्लड क्यान्सर भएका सयौं बालबालिका उपचारको दायरामा आउन सकेका छैनन्। रोग छिटो पहिचान गरी उपचार गर्दा निको हुने सम्भावना बढी हुन्छ। डा सनि सिपाई, बाल क्यान्सर रोग विशेषज्ञ, कान्ति बाल अस्पताल डा तिवारीका अनुसार, ब्लड क्यान्सरको प्रकार छुट्ट्याएर उपचार गर्दा कम खर्च लाग्ने र छिटो निको पार्न सकिने हुन्छ। डा तिवारी भन्छन्, जति राम्रोसँग जाँच र परीक्षण गर्न सकियो त्यति थोरै औषधि लाग्छ। क्यान्सरको प्रकार पत्ता लागेपछि थोरै औषधि प्रयोग हुन्छ। भारतमा स्याम्पल नमुना पठाउने लाग्ने शुल्कमा समेत एकरूपता छैन। क्यान्सर पीडित बालबालिकाको गुणस्तरीय उपचार गर्न मोलिक्युलर ल्याब पनि अत्यावश्यक मानिन्छ। तर, देशभर कतै पनि यो ल्याब नभएको डा तिवारी बताउँछन्। कान्ति बाल अस्पतालका डा सिपाईका अनुसार, जनशक्तिको समस्या, औषधिको अभाव लगायतका समस्या हुँदाहुँदै प्रभावकारी उपचार भइरहेको छ। रोगको पहिचान (डायग्नोसिस)को लागि विभिन्न जाँच गर्नुपर्ने हुन्छ। अधिकांश जाँचको नतिजा थाहा पाउन भारत पठाउनुपर्छ, डा सिपाई भन्छन्, निजी ल्याबबाट भारत पठाउनु पर्दा नमुना (स्याम्पल) बिग्रने पनि हुन सक्छ। अर्कोतर्फ रिपोर्ट पनि ढिलो आउँछ। वल्र्ड चाइल्ड क्यान्सरको सहकार्यमा सातवटै प्रदेशमा रहेका प्रादेशिक अस्पतालमा केयर सेन्टर स्थापना गरिएको छ। फलोअप गर्नुपर्ने खालका केसहरूमा केयर सेन्टरअन्तर्गत प्रदेशमै दिने गरिएको छ। प्रदेश तहमै उपचार होस्। काठमाडौं आइरहनु नपरोस् भनेर यो व्यवस्था गरिएको हो, डा सिपाई भन्छन्, अहिलेसम्म मधेस प्रदेशबाहेक अन्य ६ वटा प्रदेशमा सेवा सुरु भइसकेको छ। निःशुल्क हुन्छ उपचार सरकारले मंसिर १ गतेदेखि १४ वर्ष मुनिका विभिन्न क्यान्सर रोगबाट प्रभावित बालबालिकाको निःशुल्क उपचार गर्ने व्यवस्था गरेको छ। विश्व स्वास्थ्य संगठन (डब्लूएचओ) र सेन्ट जुड चिल्डेन्स रिसर्च हस्पिटलको पहलमा स्थापित ग्लोबल प्लेटफर्म फर एक्सेस टु चाइल्ड हुड क्यान्सर मेडिसिन्स अन्र्तगत बालबालिकाको क्यान्सर उपचारमा प्रयोग हुने औषधिको पहिलो खेप प्राप्त गरिसकेको छ। क्रमैसँग थप औषधी उपलब्ध हुने स्वास्थ्य तथा जनसंख्या मन्त्रालयले जनाएको छ। ब्लड क्यान्सरको प्रमुख उपचार किमोथरापी (औषधि) महँगो छ। सरकारले विपन्न नागरिकका लागि १ लाख रुपैयाँ बराबरको उपचार सहयोग दिने गरेको छ। बाल क्यान्सर रोग विशेषज्ञका अनुसार,बोनम्यारो प्रत्यारोपण र कार्टिसेल प्रत्यारोपण उपचारबाहेक अन्य उपचार नेपालमै हुन्छ। यो जानकारीसमेत अभिभावकहरूलाई छैन। जतिजति ढिलो उपचार हुन्छ, त्यति निको हुने सम्भावना चुनौतीपूर्ण हुन्छ। त्यस्तै कतिपय बिरामीहरू काठमाडौं उपचार गराउँदा बेखर्ची भएपछि उपचार हुँदाहुँदै बीचैमा बिरामी सन्तान बोकेर घरतर्फ फर्कने गर्छन्। बाल क्यान्सर रोग विशेषज्ञहरू भन्छन्, ब्लड क्यान्सर भएको छ भने पनि घरमा नराख्नुहोस्। अस्पतालमा ल्याउनु भएको छ भने उपचार गर्दागर्दै बीचैमा नछोड्नु होस्। वरिष्ठ बाल क्यान्सर रोग विशेषज्ञ डा तिवारी रोग निदानका लागि सबै उमेरका व्यक्तिलाई हुने क्यान्सरको आधारभूत लगायतका जाँचहरू निःशुल्क हुनुपर्ने बताउँछन्। टारगेटेड थेरापी, इम्युनो थेरापी र कुनै केसमा बोन म्यारो ट्रान्सप्लान्ट लगायत विधिबाट ब्लड क्यान्सरको उपचार गर्न सकिने भएकोले स्वदेशमै पूर्वाधार सहित दक्ष जनशक्ति, औषधिको पर्याप्त व्यवस्था हुनुपर्नेमा डा तिवारीको सुझाव छ। १४ वर्षमुनिका बालबालिकाको निःशुल्क उपचार डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय बालबालिकालाई हुने विभिन्न क्यान्सरमध्ये ब्लड क्यान्सरले बालबालिकालाई बढी प्रभावित गरेको छ । बालबालिका भनेका भविष्यका कर्णधार हुन्। त्यसैले सरकारले ब्लड क्यान्सरसहित अन्य क्यान्सरहरू पुष्टि भएका १४ वर्षमुनिका सबै बालबालिकाको निःशुल्क औषधि उपचारको व्यवस्था गरेको छ। गत मंसिर महिनादेखि निःशुल्क उपचार गर्ने घोषणा गरिएको हो। सरकारी अस्पतालहरू कान्तिबाल अस्पताल, भक्तपुर क्यान्सर अस्पताल, पाटन अस्पताल, बीपी कोइराला मेमोरियल क्यान्सर अस्पतालमा ब्लड क्यान्सर भएका बालबालिकाकोे उपचार भइरहेको छ। सरकारले बालबालिकालाई हुने विभिन्न क्यान्सरलाई उपयोग हुने ३५ प्रकारका औषधिको निःशुल्क उपलब्ध गराउँछ। सरकारले निःशुल्क उपचार मात्र होइन क्यान्सर रोगविरुद्ध सचेतना अभियान समेत सञ्चालन गरिरहेको छ। क्यान्सर नियन्त्रण रणनीतिलाई व्यवहारमा कार्यान्वयन गर्न रोकथाम र सचेतनाका कार्यक्रमहरू अघि बढाएको छ। मुलुकका सातवटै प्रदेशमा बालबालिकाको समयमै स्वास्थ्य परीक्षण गर्ने अभियानलाई पनि जोड दिएका छौं। सरकारले गरिरहेका क्यान्सर विरुद्धको निरोधात्मक, प्रचारात्मक र उपचारात्मक कार्यक्रमले उपचार बाहिर रहेका बालबालिकालाहरू उपचारको दायरामा ल्याउन सहयोग पुग्ने विश्वास लिएका छौं।"
"काँडेतारले छेकेन, करेन्टले नि तर्साएन मृग र भालुलाई","गोरखा : घोरल, झारल, नाउर, मृग, भालुले खेतीबाली सखाप पारेपछि पाँच वर्षअघि चुमनुब्री गाउँपालिकाले बारीको वरिपरि तारबार गर्ने नीति तथा कार्यक्रम घोषणा गर्यो। वडा कार्यालयमार्फत कार्यक्रम कार्यान्वयन पनि भयो। मनास्लु संरक्षण क्षेत्र आयोजना (एमक्याप)ले पनि जंगली जनावरलाई खेतीबालीमा पस्न नदिन तारबारको कार्यक्रम कार्यान्वयन गर्यो। सामान्य झड्काले जंगली जनावरलाई तर्साउन तारबारमा कम क्षमताको करेन्ट जोडेर छाड्यो। यति गर्दा पनि हिमाली भेगका किसानले जंगली जनावरबाट खेतीबाली जोगाउन सकेनन्। घोरल, झारल, मृग, बाँदर, भालुहरू करेन्टको पनि वास्ता नगरी खेतीबालीमा पुग्दा रहेछन् चुमनुब्री गाउँपालिका ४ छाकका लाक्पा लामाले भने, जाली राखेको भए बरु जोगिन्थ्यो कि, काँडेतारले त छेक्न सकेन। किसानको गहुँ, जौ, करु, मकै जंगली जनावरबाट जोगाउन सकिएन। किसानहरू आजित भएको उनको भनाइ छ। हिमाली भेगमा लगाएका बाली जंगली जनावरले खाएपछि किसानहरू खेती गर्न छाड्न बाध्य भएको क्वाक गाउँकी उर्गेन डोल्माको भनाइ छ। उम्रिने बित्तिकै घोरल, झारल, मृगले खाइदिन्छ। तिनीहरूबाट जोगिएर फलेको बाली भालु र बाँदरले खाइदिन्छ। हामी किसानले के खाने ?, उनी भन्छिन्, जति गर्दा पनि खेतीबाली जोगाउन नसकेपछि अहिले गाउँका धेरै बारीहरू बाँझै छन्। गाउँबस्ती वरिपरिका बारीहरूमा खेती गरे पनि टाढाटाढाका बारीहरू वर्षौंदेखि बाँझै बसेको उनले बताइन्। पाँच वर्षअघि गप र प्रोकका केही बारीहरूमा तारजाली लगाउन सुरु गरे पनि क्वाक, छाकलगायतका गाउँहरूमा जाली लगाउन नसकेको पूर्ववडाअध्यक्ष पेमा डुन्डुप लामा बताउँछन्। काँडेतार लगाएको पहिलो वर्ष बाली जोगिएको थियो, तर दोस्रो वर्षदेखि फेरि काँडेतारबाट भित्र छिर्न सिकेछन्, उनले भने, जहाँजहाँ तारजाली लगाइएको छ, त्यहाँत्यहाँको बाली जोगिएका छन्। यदि सबै बारीहरूमा काँडेतारका सट्टा तारजाली लगाउन सकेको भए जोगिने रहेछ। गाउँपालिका, वडा कार्यालयले अहिले पनि तारजाली लगाउनु आवश्यक रहेको उनको भनाइ छ। मनास्लु क्षेत्रलाई अहिंसा क्षेत्र(स्याग्या) घोषणा गरिएको छ। स्याग्याको पञ्चशीलमा प्राणीलाई मार्न तथा कुटपिट गर्न नपाउने उल्लेख छ। स्याग्याको नियम अनि संरक्षण क्षेत्रको नियमअनुसार खेतीबाली विनाश गर्ने जंगली जनावरलाई मार्न, ढुंगामुढा गर्न पनि पाइँदैन, चुमनुब्री २ का वडाअध्यक्ष मिङयुर लामाले भने, त्यसैले किसानहरू साह्रै मर्कामा छन्। सामान्य खालको करेन्ट लगाएर जालीले घेरे खेतीबाली जोगाउन सकिन्छ, नत्र जोगाउन सकिँदैन। धेरै किसानहरू खेतीपाती छोडेर पलायन हुने अवस्थामा पुगेका उनले बताए। पूरै खेतीयोग्य बारीलाई तारजालीले घेर्न धेरै महँगो पर्ने भएकाले योजना तर्जुमा गर्न समस्या भएको एमक्यापका प्रमुख सन्तोष शेरचनले जानकारी दिए। अर्को वर्ष तारजालीले घेर्ने कार्यक्रम राख्ने प्रयास गर्छौँ, उनले भने। जंगली जनावरका कारण खेतीपाती गरेर खान किसानहरूलाई असाध्यै समस्या भएको गाउँपालिकाका अध्यक्ष निमा लामाले बताए। वडाअध्यक्षज्यूहरूबाट पनि कार्यपालिका बैठकमा यस बिषयमा कुरा उठिरहका छ, लामाले भने, यसको बारेमा विस्तृत अध्ययन गरेर दीर्घकालीन समाधान खोज्नु जरुरी छ।"
खाँदबारी नगरपालिका प्रमुख प्रशासकीय अधिकृतविहीन,"खाँदबारी : खाँदबारी नगरपालिकामा फागुन ६ गतेदेखि प्रमुख प्रशासकीय अधिकृतविहीन छ। निमित्त प्रमुख प्रशाकिय अधिकृतको भरमा रहेको खाँदबारी शुक्रबार निमित्त पनि नहुँदा निमित्त प्रमुख प्रशासकिय अधिकृतविहीन बन्यो। २०८१ मंसिर ९ गते खाँदबारी नगरपालिका आएका प्रमुख प्रशासकीय अधिकृत भक्तबहादुर खड्का फागुन ६ गते सरुवा भएर। प्रमुख प्रशासकीय अधिकृत खड्का सरुवा भएर गएपछि स्वास्थ्य शाखा प्रमुख दिलिप श्रेष्ठलाई निमित्त प्रमुख प्रशासकीय अधिकृतको जिम्मेवारी दिइएको कार्यवहाक मेयर देवबहादुर पुंवार मगरले बताए। तर, निमित्त श्रेष्ठ शुक्रबार स्थास्थ्यको तालिमका लागि चैनपुर गए। शुक्रबार नगरपालिकाका छैटौं अधिकृत राजकुमार राईलाई निमित्तको जिम्मेवारी दिएको पत्र कार्यालयमा छोडेर गएको श्रेष्ठले बताए। तर, निमित्तको जिम्मेवारी दिइएका भनिएका राईले भने, म बिरामी भएकाले शुक्रबार कार्यालय जान सकिन दिउँसो मात्रै तपाईंलाई निमित्तको जिम्मेवारी दिएको पत्र कार्यालयमा छ भन्ने जानकारी आयो। बिहीबार नै निमित्त दिएको जानकारी दिएको भए बिरामी अवस्थामा नै भए पनि कार्यालय जाने थिए, राईले भने। निमित्तको जिम्मेवारी छोड्ने श्रेष्ठले भन्छन्, म तालिममा जानुपर्ने भएकाले निमित्तको पत्र बनाएर कार्यालयमा छोडेको थिए। शुक्रबार कार्यालय पुगेपछि थाहा पाउनु हुन्छ होला भनेको थिए, तर उहाँ पनि बिरामी भएर कार्यालय जानुभएन छ। उनले म बिरामी छु कार्यालय आउन सक्दिनँ भनेको भए अरूलाई नै जिम्मेवारी दिएर जाने थिए, श्रेष्ठले भने। निमित्त नभए पनि नगरपालिकको कुनै पनि काम नरोकीएको श्रेष्ठले बताए। निमित्त प्रमुख प्रशासकीय अधिकृतविहीन बनेको खाँदबारी नगरपालिकाको अधिकांश शाखा तथा उपशाखामा शुक्रबार कर्मचारीविहीन बनेको थियो। मेयर, प्रमुख प्रशाकीय कार्यालयमा नभएको समयमा अधिकांश कर्मचारीहरू कार्यकक्षमा नभेटिने गरेको सेवाग्राहीहरूको गुनासो रहेको छ।प्रमुख प्रशासकीय अधिकृत नै नभएका कारण आर्थिक कार्य रोकिएको तर अन्य कार्यमा भने खासै समस्या नभएको कार्यवहाक मेयर देवबहादुर पुंवार मगरले बताए। प्रमुख प्रशासकीय अधिकृत नएपछि सेवाग्राहीहरू पनि कम आउने गरेको मगरको भनाइ छ। तर, प्रमुख प्रशासकीय अधिकृत नभई नहुने कामबाहेक अन्य काममा भने समस्या नभएको उनले बताए। शुक्रबार कार्यालयको केही शाखाहरूमा कर्मचारीहरू नभेटिएको कार्यवहाक मेयरले बताए। अधिकांश शाखा प्रमुखहरू भारत भ्रमणमा रहेको र केही तालिम तथा विदामा रहेकाले कर्मचारी कम भएको उनको भनाइ छ। खाँदबारीका मयेर महेश थपलिया सहितको कर्मचारी टोली फागुन १४ देखि २४ गतेसम्मका लागि भारतको हैदरावाद भ्रमणमा निस्किनको छ। भ्र्रमण टोलीमा सामाजिक विकास शाखाका प्रमुख खेम निरौला, सूचना प्रविधि शाखा प्रमुख दिनेश कट्टेल, आर्थिक प्रशासन शाखाका प्रमुख रुद्रमणी श्रेष्ठ, गुनासो सुनुवाइ अधिकृत लवहाङ राई, शिक्षा शाखा प्रमुख दीपकमणि घिमिरे, मेयर थपलियाका सचिवालयका कर्मचारी गोकुल खनाल छन्। भ्रणमा फागुन ६ गते नै सरुवा भएर गएका प्रमुख प्रशासकीय अधिकृत भक्तबहादुर खड्का समेत सहभागि छन्। खाँदबारी नगरपालिकाको अनुरोधमा भारतीय दूतावासको सहजीकरण र सहयोगमा हैदराबादमा एग्रीकल्चर, हर्टीकल्चर र टुरिज्मसँग सम्बन्धित कार्यक्रम खाँदबारीको टोली गएको हो। खाँदबारीमा एक वर्ष नपुग्दै ४ प्रमुख प्रशासकीय अधिकृत खाँदबारी नगरपालिकामा एक वर्ष पूरा नहुँदै ४ जना प्रमुख प्रशासकीय अधिकृत फेरिएका छन्। २०८१ मा खाँदबारीले ५ जना प्रमुख प्रशासकिय अधिकृत पाउने भएको छ। यस वर्ष पूरा नहुँदै निर्माणकुमार कार्की, दीपकमणि घिमिरे, रामदत भट्ट भक्तबाहादुर खड्काले खाँदबारीको प्रमुख प्रशासकीको भई सकेका छन्। अब नयाँ प्रमुख प्रशासकिय अधिकृत आउने तयारी छन्। गत भदौ ५ गते आए प्रमुख प्रशासकीय अधिकृत भट्ट कात्तिक १२ सम्म मात्रै खाँदबादरी बसे। पछिल्लो पटक २०८१ मंसिर ९ गते आएका प्रमुख प्रशासकीय अधिकृत खड्का फागुन ६ सम्म मात्रै खाँदबारीमा काम गरे। उनी ललितपुर सरुवा भए। खाँदबारीमा लामो समय प्रमुख प्रशासकीय अधिकृत नटिक्ने पुरानै रोग हो। प्रमुख प्रशासकीय अधिकृत संघीय सेवाबाट आउने हुँदा पालिकामा प्रमुख प्रशासकीय अधिकृतले एक्लो महसुस गर्ने गर्छन्। किनभने नेपालीका वर्षौंदेखि जरागाडेर बसेका बसेका कर्मचारीहरू सँग काम गर्न हुने गरेको प्रमुख प्रशासकीय अधिकृतहरू बताउँछन्। स्थानीय कर्मचारीहरूले प्रमुख प्रशासकीय अधिकृतको विपक्षमा कुरा ल्याउन थालेपछि मेयर तथा जनप्रतिधिहरूले पनि प्रमुख प्रशासकीय अधिकृतलाई सहयोग कम हुँदै जाने गरेको छ। स्थानीय कर्मचारीको बाहुल्य रहेको यस नगरपालिकामा मतहतको कर्मचरीहरूसँगको असमजदारी तथा राजनीतिक टकारवका कारण लामो समय कर्मचारी टिक्न सक्दैनन्। आफु अनुकूल प्रमुख प्रशासकीय अधिकृत नभएपछि जनप्रतिनिधि र कर्मचारीले प्रमुख प्रशासकीय अधिकृतको सरुवाको प्रयास सुरु गर्ने गर्छन्। प्रमुख प्रशासकीय अधिकृत पनि अनावश्यक दवाव बढेपछि खाँदबारी बस्छन्। प्रमुख प्रशासकीय अधिकृत नहुँदा योजना सम्झौता र भुक्तानीमा समस्या हुने गरेको छ। सरुवा भएपछि तत्काल अर्को प्रमुख प्रशासकीय अधिकृत नपठाउँदा मेयर र कर्मचारी प्रमुख प्रशासकीय अधिकृत माग्दै मन्त्रालय धाउनुपर्ने बाध्यता छ। वर्ष दिन नपुग्दै ५ वटा प्रमुख प्रशासकीय अधिकृत फेर्नु परेपछि आफू अनुकूल प्रमुख प्रशासकीय अधिकृत ल्याउन चर्को पर्ने गरेको छ।"
बाल सुधारगृहमै झडप,"विराटनगर : विराटनगरको बाल सुधारगृहभित्र दोहोरो झडप हुँदा ३ जना घाइते भएका छन्। विराटनगर महानगरपालिका३ स्थित बाल सुधारगृहमा शुक्रबार साँझ पौने ८ बजेतिर झडप भएको प्रहरीले जनाएको छ। सुधारगृहका प्रमुख मिलन चौहानले झडपमा परेर घाइते भएकाको अवस्था सामान्य रहेको र उपचार भइरहेको जानकारी दिए। घाइते ३ जना नै २२ वर्षका छन्। २ जना पाँचथर र १ जना सुनसरीका हुन्। चौहानका अनुसार घाइते हुनेमा कर्तव्य ज्यान तथा जबरजस्ती करणी मुद्दामा अदालतले सजाय सुनाएकाहरू छन्। कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ। तर, सुधारगृहमा राखिएका बालक अहिले युवा भइसकेका छन्। गृह प्रमुख चौहानले सुधारगृहमा २ पक्षबीच झडप भए पनि कारण खुलिनसकेको बताए। एक्कासि झडप भयो। ३ जना घाइते भए। तर, घटनाको कारण थाहा छैन। प्रहरीले अनुसन्धान गरिरहेको छ, उनले भने। घटनाको अनुसन्धान गर्न मोरङ प्रहरी प्रमुख एसपी नारायणप्रसाद चिमरिया खटिएका छन्। चिमरिया नेतृत्वको टोलीले विवाद समाधानका लागि समन्वय गरेको चौहानले बताए। विवाद समाधान भएपछि मात्रै घाइतेलाई उद्धार गरेर उपचारका लागि पठाउन सम्भव भएको उनको भनाइ छ। उनका अनुसार सुधारगृहको क्षमता ५० जनाको हो। तर, सुधारगृहमा २ सय ४९ जनालाई राखिएको छ। सुधारगृहभित्र रहेकामध्ये १८ वर्ष कटेर बालिग भएकाहरूको संख्या धेरै छ। १८ वर्षमाथिका १ सय २४ जना छन्। उनीहरू बालक हुँदै कानुनी विवादमा परेर सजाय भुक्तान गरिरहेका छन्। तर, आवश्यक कानुनको अभावले बालिग भइसके पनि सुधारगृहभित्रै राख्ने गरिन्छ। युवा अवस्थामा पुगेकालाई बालकहरूसँगै राखिएको छ। क्षमताभन्दा धेरै छन्। सुधारगृहभित्रको अवस्था समस्याग्रस्त छ, चौहान भन्छन्।"
पूर्वराजालाई काठमाडौंमा भव्य स्वागत,काठमाडौं : पूर्वराजा ज्ञानेन्द्र शाहलाई काठमाडौंमा भव्य स्वागत गरिएको छ। पोखराबाट आइतबार दिउँसो काठमाडौं आइपुगेका पूर्वाराजा ज्ञानेन्द्रलाई उनका समर्थकहरूले भव्य स्वागत गरेका हुन्। राष्ट्रिय प्रजातन्त्र पार्टीका अध्यक्ष राजेन्द्र लिङ्देनलगायत नेताहरूले त्रिभुवन विमानस्थलको आन्तरिक टर्मिनलमा पूर्व राजा ज्ञानेन्द्रलाई स्वागत गरेका थिए। त्यसअघि स्वागत गर्नुअघि राजावादीहरूले काठमाडौंमा शक्ति प्रदर्शन गरेका थिए। काठमाडौंका विभिन्न स्थानबाट आएको जुलुस विमानस्थल पुगेको थियो।
कर्णालीलाई प्रादेशिक आपतकालिन गोदाम घर हस्तान्तरण,"वीरेन्द्रनगर : कर्णालीलाई प्रादेशिक आपतकालिन गोदाम घर हस्तान्तरण गरिएको छ । आइतबार विपद्जन्य घटनाहरू भएमा तत्काल उद्धार तथा राहत सामग्री राख्न गृहमन्त्री रमेश लेखकले कर्णाली प्रदेशका मुख्यमन्त्री यामलाल कँडेललाई गोदाम घर हस्तान्तरण गरेका हुन्। पश्चिम नेपाल भूकम्प तथा प्राकृतिक विपद्को जोखिममा रहेकाले संघीय सरकार मातहत रहेको गोदाम घर प्रदेशलाई हस्तान्तरण गरिको गृहमन्त्री लेखकले बताए। उनले भने, भूकम्प, बाढी, पहिरो, आगलागी, लेक लाग्ने, शित लहर जस्ता विविध किसिमका जोखिममा रहेकाले तीन तहका सरकारहरु तयारी अवस्थामा रहन आवश्यक छ । यस्तै कर्णाली र सुदूरपश्चिममा भूकम्पले क्षति पुर्याएका संरचनाको पुनर्निर्माण गर्ने काम भइरहेको गृहमन्त्री लेखकले बताए । अछाम र जाजरकोटमा पुनर्निर्माण इकाई कार्यालय स्थापना गरी द्रूत गतिबाट काम भइरहेको छ, उनले भने । कर्णाली प्रदेशका मुख्यमन्त्री यमलाल कँडेलले संघीय सरकारले गोदाम घर हस्तान्तरण गर्न सात वर्ष लागेको बताए। उनले भने, संघले प्रदेशलाई भौतिक संरचना हस्तान्तरणसँगै अन्य संरचना र कानुनी अधिकार पनि हस्तान्तरण गर्न आवश्यक छ । तर यसमा ढिलाई भइरहेको छ । यसले संघीयताको सफल कार्यान्वयनलाई पूर्णता दिन अवरोध गरेको छ ।"
"पूर्वराजालाई गृहमन्त्रीले भने : जनताले फालिसकेको राजसंस्था फर्किदैन, भ्रममा परेर नहौसिनुस्","गृहमन्त्री लेखकले केही मानिसले गणतन्त्रको विकल्प राजतन्त्र हुन्छ भन्ने फैलाएको भ्रममा पूर्व राजालाई हौसिन आवश्यक नरहेको जिकिर गरे। काठमाडौं : गृहमन्त्री रमेश लेखकले जनताले आन्दोलन गरेर फालिसकेको राजसंस्था फर्किन नसक्ने स्पष्ट पारेका छन्। आइतबार सुर्खेतको वीरेन्द्रनगरमा पत्रकारहरूसँग कुराकानी गर्दै गृहमन्त्री लेखकले आन्दोलन गरेर फालिसकेको राजसंस्था र राजालाई जनताले फेरि फर्काएर ल्याउँछन् भनेर कसैले विश्वास गर्न नसक्ने बताएका हुन् । उनले मुलुकमा विकल्पका रूपमा राजतन्त्र हुन सक्छ भन्ने भ्रममा नबस्न पूर्व राजालाई सुझाव समेत दिए। गृहमन्त्री लेखकले केही मानिसले गणतन्त्रको विकल्प राजतन्त्र हुन्छ भन्ने फैलाएको भ्रममा पूर्व राजालाई हौसिन आवश्यक नरहेको जिकिर गरे। उनले मुलुकको लोकतन्त्र संयमित, परिष्कृत, उद्दार र सहिष्णुता रहेकोको बताउँदै जनताले फालिसकेको राजसंस्थाका राजाले सबै स्वतन्त्रतापूर्वक अधिकारको उपभोग गरेर बसिरहेको बताए। लोकतन्त्रलाई कसैले पनि कमजोरीका रुपमा नलिन उनले चेतावनी दिए ।"
राजावादीको प्रदर्शनले यात्रुलाई सास्ती,काठमाडौं : राजावादीको प्रदर्शनका कारण त्रिभुवन विमानस्थल भएर आवतजावत गर्ने यात्रुलाई सास्ती भएको छ। त्रिभुवन अन्तर्राष्ट्रिय विमानस्थल गेटमा राजावादीहरूको प्रदर्शन भएपछि यात्रुहरूलाई सास्ती भएको हो। त्रिभुवन विमानस्थल भएर जाने र फर्कने यात्रुहरू गेटैबाट आफ्नो सामान बोकेर भित्र जान बाध्य भएका छन्। यात्रुलाई विदाई गर्न गएका र लिन गएका आफन्तहरूलाई समेत प्रहरीले सडक छेउको गेटैमा रोकेको छ। प्रदर्शनका कारण विमानस्थल वरपरको सडकसमेत अवरुद्ध भएको छ। जसका कारण सो क्षेत्र भएर आवातजावत गर्ने सर्वसाधारण प्रभावित भएका छन्। राजावादीको भीड बढेपछि ट्राफिक प्रहरीले तीनकुने देखि गौशाला क्षेत्रमा यातायात डाइभर्सन गरेको छ भने अन्य स्थानमा ट्राफिक जाम भएको छ।
जापानले फेरि निष्काशन गर्यो दुई नेपाली,"काठमाडौं : जापानको अध्यागमनले दुई जना नेपालीलाई निष्कासन गरेको छ। जापानको अध्यागमन कानुन उल्लंघन गरेको आरोपमा निष्कासनमा पर्नेमा पुन र भुजेल रहेको स्रोतले बताएको छ। उनीहरू गत साता काठमाडौं आइपुगेको स्रोतको भनाइ छ। अमेरिकामा मात्र नभई जापान, दक्षिण कोरिया, स्पेन, जर्मनी, ब्राजिल, मलेसिया, दुवई लगायतका मुलुकहरुले गैरकानुनी रूपमा आएका आप्रवासीलाई निष्कासन गरेका छन्। त्यसको मारमा नेपालीहरु पनि पर्न थालेका हुन्। पुन भिसाको म्याद सकिएपश्चात पनि काम गरिरहेका थिए। भुजेल चाहिँ भिसाको दूरुपयोग गरिरहेको अवस्थामा पक्राउ परेको जनाइएको छ। यद्यपि उनले कसरी दुरुपयोग गरे भन्ने खुलाइएको छैन। उनीहरूलाई कोरियन एयरलायन्स र थाइ एयरलायन्सको विमानबाट नेपाल फर्काइएको हो। पछिल्लो समय जापानले पनि अवैधरूपमा बसेका आप्रवासीहरूमाथि कडाइ गर्न थालेको छ। विभिन्न प्रवेशाज्ञामा जापान पुगेका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका हुन्। फागुनको दोस्रो साता जापानको अध्यागमनले चार नेपाली र फागुनको पहिलो साता पनि पाँच जना नेपालीलाई जापानले निष्कासन गरेको थियो। निष्कासित हुनेमा मगर, थापामगर, तामाङ, गौचन, चेम्जोङ, विष्ट, राजभाट, बस्याल र पौडेल थरका एकएक जना रहेका थिए।"
विमानस्थलमा पूर्वराजालाई यसरी गरियो स्वागत (फोटो फिचर),काठमाडौं : पूर्वराजा ज्ञानेन्द्र शाहलाई काठमाडौंमा भव्य स्वागत गरिएको छ। पोखराबाट आइतबार दिउँसो काठमाडौं आइपुगेका पूर्वाराजा ज्ञानेन्द्रलाई उनका समर्थकहरूले भव्य स्वागत गरेका हुन्। राष्ट्रिय प्रजातन्त्र पार्टीका अध्यक्ष राजेन्द्र लिङ्देनलगायत नेताहरूले त्रिभुवन विमानस्थलको आन्तरिक टर्मिनलमा पूर्व राजा ज्ञानेन्द्रलाई स्वागत गरेका थिए। त्यसअघि स्वागत गर्नुअघि राजावादीहरूले काठमाडौंमा शक्ति प्रदर्शन गरेका थिए। काठमाडौंका विभिन्न स्थानबाट आएको जुलुस विमानस्थल पुगेको थियो।
अमेरिका बस्ने वडाअध्यक्ष माओवादीबाट निष्कासित,धरान : खोटाङको साकेला गाउँपालिका४ मात्तिमका वडाध्यक्ष अर्जुनकुमार कटवाललाई नेकपा माओवादी (केन्द्र )ले पार्टीबाट निष्कासन गरेको छ । एक वर्षदेखि पार्टी र कार्यालयलाई जानकारी नगराइ अमेरिका गएर नफर्किएका उनलाई माओवादीको कोशी प्रदेश समितिले अनिश्चित कालका लागि पार्टी सदस्यताबाट निलम्बन गर्दै निष्कासन गरेको हो । उनलाई पार्टीले निष्कासन गरेको माओवादी केन्द्र खोटाङका अध्यक्ष दिपक पाण्डे(आकाश) ले बताएका छन् । वडाअध्यक्ष नहुँदा कार्यालयबाट हुने जनताका काम प्रभावित भएकाले उनलाई पार्टीबाट निष्कासन गरेको उनको भनाइ छ। पार्टीबाट निष्कासनमा परेका वडाअध्यक्ष कटवाललाई जनप्रतिनिधिबाट निलम्बन गर्न निर्वाचन आयोगलाई समेत पत्र पठाउने अध्यक्ष पाण्डेले बताए । माओवादी केन्द्रको प्रदेश कमिटि अध्यक्ष हर्कबहादुर नेम्बाङ (मिक्सो) र सचिव गणेश उप्रेती (शुशील)ले हस्ताक्षर गरेको निलम्बनपत्रमा अमेरिका बस्ने वडाध्यक्षका कारण पार्टीले आलोचना खेप्नु परेको उल्लेख गरेका छन् ।
राजा सलबलाउँदै गर्दा के भन्थे जननेता मदन भण्डारी? (अडियोसहित),"काठमाडौं : पूर्वराजा ज्ञानेन्द्र शाहको गतिविधिले यतिबेला नेपालको राजनीति तरंगित बनेको छ। पूर्वराजाका समर्थकहरूले आइतबार काठमाडौंमा गरेको शक्ति प्रदर्शनले नेपालको राजनीति थप तरंगित बनाएको हो। पूर्वराजाको गतिविधि देखेर राजनीतिक दलका शीर्ष नेताहरूले विरोध गर्न थालेका छन्। उनीहरूले संसद र संसद बाहिर पनि राजाका विषयमा बोल्न थालेका हुन्। प्रधानमन्त्री केपी शर्मा ओलीले राजतन्त्र ब्युँतने सपना नदेख्न आग्रह गरेका थिए। उनले मुलुकमा अब राजतन्त्र नफर्कने राजा पनि संविधानअनुसार चल्नुपर्ने बताएका थिए। विपक्षी दलका नेतासमेत रहेका माओवादी अध्यक्ष पुष्पकमल दाहाल प्रचण्डले भने राजतन्त्रलाई प्रेतको संज्ञा दिएका थिए। नेपाली जनताको बलबाट गलहत्याइए सामन्ती प्रेतहरूले टाउको उठाउने प्रयास गरे जनताकै बलबाट समाप्त हुने चेतावनी उनले दिएका थिए। माओवादीकाे एक महिने हुलाकी राजमार्ग केन्द्रित अभियान पनि यही कारण स्थगित भएकाे विश्लेषकहरू बताउँछन्। माओवादीले गत फागुन १२ गतेदेखि झापाको कचनकवलबाट उक्त अभियानको सुरु गरेको थियो। हुलाकी राजमार्ग केन्द्रित अभियान कञ्चनपुरमा गएर समापन हुने तय गरिएको थियो। तर, रौतहटको गरुडामा पुगेर माओवादीको उक्त अभियान स्थगित भएको थियो। राजतन्त्रका बारेमा चर्को बहस भइरहेका बेला कम्युनिस्ट एवं जननेता स्वर्गीय मदन भण्डारीको अभिव्यक्ति सान्दर्भिक हुनसक्छ। उनले त्यतिबेलाका राजालाई श्रीपेच उतारेर राजनीतिक मैदानमा उत्रिन आह्वान गरेका थिए। उनले राजालाई आफूहरूसँग प्रतिस्पर्धा गर्न सुझाएका थिए। यस्तो थियो मदन भण्डारीको वक्तव्य राजा एउटा शक्ति हो र कम्युनिष्ट अर्को शक्ति हो । अनि त्यसमा के त्यस्तै नियतिले निश्चित गरेको छ कि हामीले नै राजाप्रति जम्लाहा हात गरेर उभिनु परोस् र राजाले चाहिँ हामीसँग जम्लाहा हात गर्नु नपरोस्। त्यसो हुँदा यो पारस्परिक सवाल हो। अहिले त राजाले पनि हामीलाई समाप्त पार्न चाहेका थिए, सकेनन्। सकेको भए राजाले हामीलाई यस ढंगले मैदानमा आउन दिने थिएनन्। धेरै त उनले समाप्त पनि पारे र कुनै पनि फटाहाले राजाको अनुकम्पाद्वारा यो प्रजातन्त्र आएको छ भनेर प्रचार गर्छ भने गर्दै रहोस्। चैत २७ गते गिरिजाबाबुको पनि त्यस्तै भनाइ थियो। तर पनि दुनियाँलाई थाहा छ कि२०४६ साल फागुन ७ गतेदेखि चैत २६ गतेसम्म यहाँ सयौं आन्दोलनकारीहरू जुन हताहत हुनुपर्यो, त्यो अरू कसैको आदेशले होइन, त्यो मरिचमानको कुनै त्यस्तो बुता थिएन कि मान्छे मार्न आँट गरोस् त्यसले। त्यो त महाराजाको कृपा हो भन, यत्रो घोडामा सवार भएर, मदले मात्तिएर, आँखा चिम्लिएर तीस हजारभन्दा बढ्ता मान्छेहरू मारेर भए पनि पञ्चायतलाई जोगाउनुपर्छ भनेर भन्ने महाराज र महारानीहरू घोडाबाट ओर्लिएर आन्दोलनकारीहरूसँग सम्झैता गर्न आउनुपर्यो। महाराजले, बादशाहले घोडाबाट ओर्लिएर जम्लाहा हात गर्नुपर्यो। त्यसो हुँदा यो अनुकम्पाले आएको प्रजातन्त्र होइन र अब पनि यो थाहा पाएर केही बिग्रिँदैन। तर मैले भन्न खोजेको कुरा के हो भने यो बाध्यताको कुरा हो की हामीले यसबेला राजासँग सम्झौता गर्नुपर्यो र अब यो बाध्यतापूर्वक नै सम्झौता गरिए, भए पनि हामी फेरि वचनबद्धताप्रति इमानदार भएर उभिन चाहन्छौं। मानसम्मानलाई उपभोग गर्दै किनारामा बसिबक्स्योस् महाराज। हात नलम्काइबक्स्योस्। आँखा नचम्काइबक्स्योस्। आफ्ना सण्डमुण्डहरूलाई नचलाइबक्स्योस्। र, यदि सण्डमुण्डहरूलाई नै चलाउने हो भने, यदि सण्डमुण्डहरूलाई नै अगाडि लिएर आउने हो भने महाराजले पनि श्रीपेच उतारेर, सिंहासनमा राखेर, मैदानमा नेता भएर आउनुपर्यो ताकि प्रतिद्वन्द्विता गर्न सकियोस्। यसो भएको हुनाले यो त बाध्यताको कुरा हो र यदि अघि मैले अनुरोध गरें, यहाँहरूसँग कि राजासँग प्रश्न गर्ने हो भने मलाई लाग्छ, शायद राजाले पनि भन्नेछन् कि यो त एउटा बाध्यताको कुरा हो, म त कहाँ कम्युनिष्ट मान्छु र? यसो हुनाले यो पारस्परिक कुरा हो।"
कांग्रेसको 'मिसन रोजगारी अभियान' घोषणा,"काठमाडौं : नेपाली कांग्रेसले मिसन रोजगार अभियान सुरु गरेको छ। विभिन्न नीतिगत तहमा छलफल गर्दै आएको कांग्रेसले आइतबार औपचारिक रुपमा हामी सक्छौं भन्ने मूलनारा सहित मिसन रोजगारी अभियान सुरु गरेको हो। नेपाली कांग्रेसको केन्द्रीय कार्यालय सानेपामा महामन्त्रीद्वय गगन कुमार थापा र विश्वप्रकाश शर्माले अभियानको घोषणा गरे। मुलुकमा बढ्दो बेरोजगारी समस्या न्यूनीकरण गर्नका लागि रोजगारी अभियान सुरु गरेको महामन्त्री थापाले बताए। युवाहरू स्वदेशमा रोजगार नपाएर विदेशिइरहेका छन्, थापाले भने, मुलुकभित्र रोजगारी सिर्जना गर्न नीतिगत तहदेखि व्यवहारिक रूपमा पहल गर्छौं। श्रम बजारमा जाने ठूलो जनसंख्याले रोजगारी नपाएकाले यो राजनीतिक मुद्दा बन्नुपर्ने उनको तर्क छ। विज्ञहरुलाई समेत बोलाएर छलफल गर्दै अरु दललाई पनि यो मुद्दामा सामेल गराउने थापाले बताए। युवाहरू विदेश गए भनेर चिन्ता व्यक्त गरे पनि स्वदेशमा रोजगारी सृजना गरेर रोक्ने पहल हुन नसकेको भन्दै चिन्ता व्यक्त गरे। श्रमको उचित मूल्य नपाउँदा पनि समस्या भइरहेको छ, थापाले भने, कानुन बनाउनेदेखि रोजगारदाताको अपेक्षाअनुसार जनशक्ति उत्पादन गर्न पहल गर्छौं। नेपाली कांग्रेस पुस्तकालय तथा स्रोत केन्द्र विभागका संयोजक तथा केन्द्रीय सदस्य अजयबाबु सिवाकोटीको संयोजनमा आयोजना गरिएको कार्यक्रममा विज्ञहरूको पनि सहभागिता रहेको थियो। कांग्रेस महामन्त्री विश्व प्रकाश शर्माले रोजगारी अब राजनीतिक दलको एजेण्डा बनेको बताए। विगतमा पनि काम भइरहेको थियो, शर्माले भने, अब रोजगारीको मुद्दालाई प्राथमिकताका साथ अघि बढाउछौं। रोजगारी सिर्जना र उद्यमशीलताला ईसँगसँगै अघि बढाउने शर्माले बताए। कांग्रेसले यो अभियान करिब एक वर्ष सञ्चालन गर्ने जनाएको छ। अभियान अन्तर्गत रोजगारी सिर्जनाका लागि नीतिगत तहमा छलफल, बजारको माग अध्ययन अनुसन्धान, रोजगारीका क्षेत्र, राज्य तथा निजी क्षेत्रले खेल्नुपर्ने भूमिका, राजनीतिक दलहरूसँग समन्वय गरेर सामूहिक एजेण्डा बनाउने लगायतका काम गर्ने कांग्रेसले जनाएको छ।"
राजावादीको प्रदर्शनलाई नियन्त्रण गर्न राष्ट्रियसभामा सांसदहरूको माग,"काठमाडौं : राष्ट्रियसभा सदस्यहरूले राजावादीहरूको प्रदर्शनलाई नियन्त्रण गर्न सरकारको ध्यानाकर्षण गराएका छन्। आइतबार राष्ट्रियसभाको विशेष समयमा बोल्दै उनीहरूले संविधान विपरीत राजसंस्था फर्काउने भन्दै अराजक गतिविधि भइरहेको भन्दै यसलाई नियन्त्रण गर्न सरकारको ध्यानाकर्षण गराए। राष्ट्रियसभा सदस्य जगप्रसाद शर्माले राजाको वंश विनाश गरेकाहरूले नै राजा फर्काउने नाटक मञ्चन गरिरहेको तर्क गरे। संविधान र व्यवस्थाविरुद्धको हर्कतलाई सरकारले नियन्त्रण गर्न नसकेको उनले बताए। शर्माले देशमा बढिरहेको अराजकता, संविधानविरुद्धको हर्कत सरकारले तुरुन्त नियन्त्रण गर्न माग गरे। त्यस्तै राष्ट्रियसभा सदस्य जयन्तीदेवी राईले प्रतिगामी तत्त्वहरू सक्रिय भएर संविधानको उलंघन गर्दै अधिकार खोस्ने प्रयास भइरहेको भन्दै सजक बन्नुपर्नेमा जोड दिए। मसानघाटमा पुर्याएको राजतन्त्र कुर्लिरहेको भन्दै यसलाई नियन्त्रण गर्नुपर्ने उनले बताए। त्यस्तै अन्य सदस्यहरूले मुलुकमा प्राप्त अधिकार गुम्न नदिनका लागि राष्ट्रिय सहमति कायम गर्नुपर्नेमा जोड दिएका थिए। बैठकमा प्रधानमन्त्रीका तर्फबाट उपप्रधान एवं अर्थमन्त्री विष्णुप्रसाद पौडेलले राष्ट्रिय प्राकृतिक स्रोत तथा वित्त आयोगको वार्षिक प्रतिवेदन सभासमक्ष पेस गरेका थिए। राष्ट्रियसभाको अर्को बैठक चैत ४ गते बोलाइएको छ।"
पूर्वराजा ज्ञानेन्द्रलाई प्रधानमन्त्री ओलीले भने राजनीतिमा हो भने 'यु आर वेलकम',"धनगढी : प्रधानमन्त्री केपी शर्मा ओलीले पूर्वराजा ज्ञानेन्द्र शाहलाई राजनीतिमा आउन चुनौती दिएका छन्। सुदूरपश्चिम प्रदेश सभाको १७औ बैठकलाई सम्बोधन गर्दै प्रधानमन्त्री ओलीले यस्तो चुनौती दिएका हुन्। फागुन ६ गते पूर्वराजाको कुरा सुन्दा अचम्म लाग्यो। मलाई साथ दिनुस्, म आउँछु, देश बनाउँछु, देश के भएको छ?,' प्रधानमन्त्री ओलीले प्रश्न गरे। यस्ता अस्थिरताका क्रियाकलापहरूले देशलाई सभ्य ढंगले, सुसंस्कृत ढंगले अगाडि बढ्न दिँदैन,' उनले थपे। ओलीले पूर्व राजालाई राजनीति आए स्वागत गरिने बताए। अराजनीतिमा आउने कि राजनीतिमा? राजनीतिमा आउने हो भने 'यु आर वेलकम'। स्वागत छ। उमेदवार हुनुहुन्छ साथ माग्न हुनुहुन्छ, मजाले माग्न पाइन्छ। तर, अराजनीतिक कुरा गरेर देशमा अस्थिरता ल्याउन पाइँदैन। प्रधानमन्त्री ओलीले देशमा बिग्रेको आर्थिक अवस्थामा सुधार आइरहेको बताए। मैले प्रधानमन्त्री हुुँदाको बेलाको अर्थब्यवस्था नाजुक थियो। गत वर्ष २५ प्रतिशत कम राजश्व संकलन भएको थियो। यो वर्ष ३० प्रतिशत बढी राजश्व संकलन गर्ने लक्ष्य लिएका छौं। अर्थब्यवस्था छिट्टै लयमा आउछ, उनले भने। प्रदेश सभालाई सम्बोधन गर्दै ओलीले यो सरकार २०८४ सालको चुनाव गरेरमात्र ढल्ने बताए। अहिले सरकार आजै ढल्छ भोलि ढल्छ, भरे ढल्छ भनेर रमाउनेहरू बढी छन्। म के आश्वस्त पार्न चाहन्छु भने यो सरकार ८४ को चुनाव गरेरमात्र ढल्छ,' उनले भने।"
रास्वपा सभापति लामिछाने कास्की जिल्ला अदालतमा उपस्थित हुँदै,"काठमाडौं : राष्ट्रिय स्वतन्त्र पार्टीका सभापति रवि लामिछाने आइतबार कास्की जिल्ला अदालतमा उपस्थित हुँदैछन् । काठमाडौंबाट श्रीमती निकिता पौडेलसहित उनी पोखरा गएको लामिछानेको सचिवालयले जनाएको छ। पोखराको सूर्यदर्शन सहकारी ठगीका आरोपित गोर्खा मिडिया नेटवर्क प्रालिका पूर्वप्रबन्ध निर्देशक लामिछानेलाई कास्की जिल्ला अदालतका न्यायाधीश नीतिज राईको इजलासले सहकारी ठगी प्रकरणका प्रतिवादी लामिछानेलाई ६५ लाख धरौटीमा रिहा गर्न आदेश दिएको थियो। कात्तिक २ गते काठमाडौंबाट पक्राउ पक्राउ परेका लामिछाने कास्की जिल्ला अदालतबाट ६५ लाख धरौटी तिरेर पुस २५ मा छुटेका थिए । लामिछानेमाथि सहकारी ठगीसँगै सङ्गठित अपराध र सम्पत्ति शुद्धीकरण कसुरमा समेत मुद्दा दायर भएको छ । त्यस्तै, लामिछानेको सचिवालयका अनुसार आज कास्की जिल्ला अदालतमा उपस्थित भइ उनी भोलि रूपन्देही जिल्ला अदालतमा तारिखका लागि उपस्थित हुने छन्।"
"राजावादीको काठमाडौंमा शक्ति प्रदर्शन, राप्रपा अध्यक्ष लिङ्देनले स्वागत गर्ने",काठमाडौं : राजावादीले काठमाडौंमा शक्ति प्रदर्शन गरेका छन्। पूर्वराजा ज्ञानेन्द्र शाहको स्वागतका लागि राजावादीहरूले आइतबार काठमाडौंमा शक्ति प्रदर्शन गरेका हुन्। राजावादीहरूको नेतृत्व राष्ट्रिय प्रजातन्त्र पार्टी (राप्रपा)ले गरेको छ। राप्रपा अध्यक्ष राजेन्द्र लिङ्देनसहितको टोली विमानस्थल पुगेका छन्। राजावादीका समर्थकहरू काठमाडौंका विभिन्न क्षेत्रबाट त्रिभुवन अन्तर्राष्ट्रिय विमानस्थलमा पुगेका छन्। पूर्वराजा ज्ञानेन्द्र पोखराबाट काठमाडौं आउने कार्यक्रम छ। काठमाडौं आएपछि उनका समर्थकहरूले भव्य स्वागत गर्ने राप्रपा नेताहरूले जानकारी दिएको छ।
खाँदबारी नगरपालिका प्रमुख प्रशासकीय अधिकृतविहीन,"खाँदबारी : खाँदबारी नगरपालिकामा फागुन ६ गतेदेखि प्रमुख प्रशासकीय अधिकृतविहीन छ। निमित्त प्रमुख प्रशाकिय अधिकृतको भरमा रहेको खाँदबारी शुक्रबार निमित्त पनि नहुँदा निमित्त प्रमुख प्रशासकिय अधिकृतविहीन बन्यो। २०८१ मंसिर ९ गते खाँदबारी नगरपालिका आएका प्रमुख प्रशासकीय अधिकृत भक्तबहादुर खड्का फागुन ६ गते सरुवा भएर। प्रमुख प्रशासकीय अधिकृत खड्का सरुवा भएर गएपछि स्वास्थ्य शाखा प्रमुख दिलिप श्रेष्ठलाई निमित्त प्रमुख प्रशासकीय अधिकृतको जिम्मेवारी दिइएको कार्यवहाक मेयर देवबहादुर पुंवार मगरले बताए। तर, निमित्त श्रेष्ठ शुक्रबार स्थास्थ्यको तालिमका लागि चैनपुर गए। शुक्रबार नगरपालिकाका छैटौं अधिकृत राजकुमार राईलाई निमित्तको जिम्मेवारी दिएको पत्र कार्यालयमा छोडेर गएको श्रेष्ठले बताए। तर, निमित्तको जिम्मेवारी दिइएका भनिएका राईले भने, म बिरामी भएकाले शुक्रबार कार्यालय जान सकिन दिउँसो मात्रै तपाईंलाई निमित्तको जिम्मेवारी दिएको पत्र कार्यालयमा छ भन्ने जानकारी आयो। बिहीबार नै निमित्त दिएको जानकारी दिएको भए बिरामी अवस्थामा नै भए पनि कार्यालय जाने थिए, राईले भने। निमित्तको जिम्मेवारी छोड्ने श्रेष्ठले भन्छन्, म तालिममा जानुपर्ने भएकाले निमित्तको पत्र बनाएर कार्यालयमा छोडेको थिए। शुक्रबार कार्यालय पुगेपछि थाहा पाउनु हुन्छ होला भनेको थिए, तर उहाँ पनि बिरामी भएर कार्यालय जानुभएन छ। उनले म बिरामी छु कार्यालय आउन सक्दिनँ भनेको भए अरूलाई नै जिम्मेवारी दिएर जाने थिए, श्रेष्ठले भने। निमित्त नभए पनि नगरपालिकको कुनै पनि काम नरोकीएको श्रेष्ठले बताए। निमित्त प्रमुख प्रशासकीय अधिकृतविहीन बनेको खाँदबारी नगरपालिकाको अधिकांश शाखा तथा उपशाखामा शुक्रबार कर्मचारीविहीन बनेको थियो। मेयर, प्रमुख प्रशाकीय कार्यालयमा नभएको समयमा अधिकांश कर्मचारीहरू कार्यकक्षमा नभेटिने गरेको सेवाग्राहीहरूको गुनासो रहेको छ।प्रमुख प्रशासकीय अधिकृत नै नभएका कारण आर्थिक कार्य रोकिएको तर अन्य कार्यमा भने खासै समस्या नभएको कार्यवहाक मेयर देवबहादुर पुंवार मगरले बताए। प्रमुख प्रशासकीय अधिकृत नएपछि सेवाग्राहीहरू पनि कम आउने गरेको मगरको भनाइ छ। तर, प्रमुख प्रशासकीय अधिकृत नभई नहुने कामबाहेक अन्य काममा भने समस्या नभएको उनले बताए। शुक्रबार कार्यालयको केही शाखाहरूमा कर्मचारीहरू नभेटिएको कार्यवहाक मेयरले बताए। अधिकांश शाखा प्रमुखहरू भारत भ्रमणमा रहेको र केही तालिम तथा विदामा रहेकाले कर्मचारी कम भएको उनको भनाइ छ। खाँदबारीका मयेर महेश थपलिया सहितको कर्मचारी टोली फागुन १४ देखि २४ गतेसम्मका लागि भारतको हैदरावाद भ्रमणमा निस्किनको छ। भ्र्रमण टोलीमा सामाजिक विकास शाखाका प्रमुख खेम निरौला, सूचना प्रविधि शाखा प्रमुख दिनेश कट्टेल, आर्थिक प्रशासन शाखाका प्रमुख रुद्रमणी श्रेष्ठ, गुनासो सुनुवाइ अधिकृत लवहाङ राई, शिक्षा शाखा प्रमुख दीपकमणि घिमिरे, मेयर थपलियाका सचिवालयका कर्मचारी गोकुल खनाल छन्। भ्रणमा फागुन ६ गते नै सरुवा भएर गएका प्रमुख प्रशासकीय अधिकृत भक्तबहादुर खड्का समेत सहभागि छन्। खाँदबारी नगरपालिकाको अनुरोधमा भारतीय दूतावासको सहजीकरण र सहयोगमा हैदराबादमा एग्रीकल्चर, हर्टीकल्चर र टुरिज्मसँग सम्बन्धित कार्यक्रम खाँदबारीको टोली गएको हो। खाँदबारीमा एक वर्ष नपुग्दै ४ प्रमुख प्रशासकीय अधिकृत खाँदबारी नगरपालिकामा एक वर्ष पूरा नहुँदै ४ जना प्रमुख प्रशासकीय अधिकृत फेरिएका छन्। २०८१ मा खाँदबारीले ५ जना प्रमुख प्रशासकिय अधिकृत पाउने भएको छ। यस वर्ष पूरा नहुँदै निर्माणकुमार कार्की, दीपकमणि घिमिरे, रामदत भट्ट भक्तबाहादुर खड्काले खाँदबारीको प्रमुख प्रशासकीको भई सकेका छन्। अब नयाँ प्रमुख प्रशासकिय अधिकृत आउने तयारी छन्। गत भदौ ५ गते आए प्रमुख प्रशासकीय अधिकृत भट्ट कात्तिक १२ सम्म मात्रै खाँदबादरी बसे। पछिल्लो पटक २०८१ मंसिर ९ गते आएका प्रमुख प्रशासकीय अधिकृत खड्का फागुन ६ सम्म मात्रै खाँदबारीमा काम गरे। उनी ललितपुर सरुवा भए। खाँदबारीमा लामो समय प्रमुख प्रशासकीय अधिकृत नटिक्ने पुरानै रोग हो। प्रमुख प्रशासकीय अधिकृत संघीय सेवाबाट आउने हुँदा पालिकामा प्रमुख प्रशासकीय अधिकृतले एक्लो महसुस गर्ने गर्छन्। किनभने नेपालीका वर्षौंदेखि जरागाडेर बसेका बसेका कर्मचारीहरू सँग काम गर्न हुने गरेको प्रमुख प्रशासकीय अधिकृतहरू बताउँछन्। स्थानीय कर्मचारीहरूले प्रमुख प्रशासकीय अधिकृतको विपक्षमा कुरा ल्याउन थालेपछि मेयर तथा जनप्रतिधिहरूले पनि प्रमुख प्रशासकीय अधिकृतलाई सहयोग कम हुँदै जाने गरेको छ। स्थानीय कर्मचारीको बाहुल्य रहेको यस नगरपालिकामा मतहतको कर्मचरीहरूसँगको असमजदारी तथा राजनीतिक टकारवका कारण लामो समय कर्मचारी टिक्न सक्दैनन्। आफु अनुकूल प्रमुख प्रशासकीय अधिकृत नभएपछि जनप्रतिनिधि र कर्मचारीले प्रमुख प्रशासकीय अधिकृतको सरुवाको प्रयास सुरु गर्ने गर्छन्। प्रमुख प्रशासकीय अधिकृत पनि अनावश्यक दवाव बढेपछि खाँदबारी बस्छन्। प्रमुख प्रशासकीय अधिकृत नहुँदा योजना सम्झौता र भुक्तानीमा समस्या हुने गरेको छ। सरुवा भएपछि तत्काल अर्को प्रमुख प्रशासकीय अधिकृत नपठाउँदा मेयर र कर्मचारी प्रमुख प्रशासकीय अधिकृत माग्दै मन्त्रालय धाउनुपर्ने बाध्यता छ। वर्ष दिन नपुग्दै ५ वटा प्रमुख प्रशासकीय अधिकृत फेर्नु परेपछि आफू अनुकूल प्रमुख प्रशासकीय अधिकृत ल्याउन चर्को पर्ने गरेको छ।"
"प्रधानमन्त्री ओली सुदूरपश्चिम आउँदै, प्रदेश सभामा सम्बोधन गर्ने","धनगढी : प्रधानमन्त्री केपी शर्मा ओली आज सुदूरपश्चिम आउने भएका छन्। ओलीले बिहान ११ बजे कञ्चनपुरको महेन्द्रनगरमा सुदूरपश्चिम विश्वविद्यालयको दीक्षान्त समारोहलाई सम्बोधन गर्ने र त्यसपछि धनगढी पुगेर प्रदेश सभाको बैठकलाई सम्बोधन गर्ने कार्यतालिका रहेछ। प्रधानमन्त्री सम्बोधन गर्ने बैठकका लागि सबै प्रबन्ध मिलाइएको प्रदेश सभा सचिवालयले जनाएको छ। त्यसपछि प्रधानमन्त्री ओलीले धनगढी उपमहानगरपालिका८ मा निर्माण गरिएको सिटी हल उद्घाटन गर्ने कार्यक्रम तय भएको छ। प्रधानमन्त्री ओलीले आइतबार दिउँसो ३ बजे सभा गृहको उद्घाटन गर्ने कार्यक्रम रहेको सहरी विकास तथा भवन निर्माण विभाग, संघीय आयोजना कार्यान्वयन इकाइ धनगढीले जनाएको छ। सहरी विकासका इन्जिनियर पुष्प भट्टले उद्घाटनपश्चात धनगढी उपमहानगरपालिकाकालाई सभागृह हस्तान्तरण गरिनेछ। संघीय सरकारले ३२ करोड २५ लाख ९७ हजारको लागतमा सभा गृह निर्माण गरेको हो। सहरी विकासले २०७५ माघ २ गते सभा हल निर्माणका लागि सम्झौता गरेको थियो। निर्माण कम्पनीले २०७९ असार २४ गते धनगढी सभा गृह सहरी विकासलाई हस्तान्तरण गरेको हो। सहरी विकासले प्रधानमन्त्री ओलीमार्फत धनगढी उपमहानगरपालिकालाई सञ्चालनको लागि सभा गृह हस्तान्तरण गर्नेछ। सभा गृह सञ्चालनका लागि आवश्यक फर्निचर लगायतका उपकरण जडान नभएको भन्दै उपमहानगरपालिकाले बुझ्न मानिरहेको थिएन। धनगढी उपमहानगरपालिका८ मा एक बिघा क्षेत्रफलमा सभा गृह निर्माण गरिएको छ। सभा गृहको मुख्य हलमा सात सय ५३ जनाको क्षमता रहेको छ। दोस्रो तालिम हलमा दुई सय १० जनाको क्षमता रहेको छ। सभा गृहमा ४६ वटा कारहरू र ९८ वटा मोटरसाइकल एक साथ प्रार्किङ गर्न सकिने छन्। विशिष्ट व्यक्तिका लागि खाना खाने ठाउँ पनि सभा गृहमा निर्माण गरिएको छ। सभा गृहभित्रै प्रशासनिक कक्ष, चेन्जिङ रुम, विशिष्ट कक्षको व्यवस्था रहेको छ।"
"काँडेतारले छेकेन, करेन्टले नि तर्साएन मृग र भालुलाई","गोरखा : घोरल, झारल, नाउर, मृग, भालुले खेतीबाली सखाप पारेपछि पाँच वर्षअघि चुमनुब्री गाउँपालिकाले बारीको वरिपरि तारबार गर्ने नीति तथा कार्यक्रम घोषणा गर्यो। वडा कार्यालयमार्फत कार्यक्रम कार्यान्वयन पनि भयो। मनास्लु संरक्षण क्षेत्र आयोजना (एमक्याप)ले पनि जंगली जनावरलाई खेतीबालीमा पस्न नदिन तारबारको कार्यक्रम कार्यान्वयन गर्यो। सामान्य झड्काले जंगली जनावरलाई तर्साउन तारबारमा कम क्षमताको करेन्ट जोडेर छाड्यो। यति गर्दा पनि हिमाली भेगका किसानले जंगली जनावरबाट खेतीबाली जोगाउन सकेनन्। घोरल, झारल, मृग, बाँदर, भालुहरू करेन्टको पनि वास्ता नगरी खेतीबालीमा पुग्दा रहेछन् चुमनुब्री गाउँपालिका ४ छाकका लाक्पा लामाले भने, जाली राखेको भए बरु जोगिन्थ्यो कि, काँडेतारले त छेक्न सकेन। किसानको गहुँ, जौ, करु, मकै जंगली जनावरबाट जोगाउन सकिएन। किसानहरू आजित भएको उनको भनाइ छ। हिमाली भेगमा लगाएका बाली जंगली जनावरले खाएपछि किसानहरू खेती गर्न छाड्न बाध्य भएको क्वाक गाउँकी उर्गेन डोल्माको भनाइ छ। उम्रिने बित्तिकै घोरल, झारल, मृगले खाइदिन्छ। तिनीहरूबाट जोगिएर फलेको बाली भालु र बाँदरले खाइदिन्छ। हामी किसानले के खाने ?, उनी भन्छिन्, जति गर्दा पनि खेतीबाली जोगाउन नसकेपछि अहिले गाउँका धेरै बारीहरू बाँझै छन्। गाउँबस्ती वरिपरिका बारीहरूमा खेती गरे पनि टाढाटाढाका बारीहरू वर्षौंदेखि बाँझै बसेको उनले बताइन्। पाँच वर्षअघि गप र प्रोकका केही बारीहरूमा तारजाली लगाउन सुरु गरे पनि क्वाक, छाकलगायतका गाउँहरूमा जाली लगाउन नसकेको पूर्ववडाअध्यक्ष पेमा डुन्डुप लामा बताउँछन्। काँडेतार लगाएको पहिलो वर्ष बाली जोगिएको थियो, तर दोस्रो वर्षदेखि फेरि काँडेतारबाट भित्र छिर्न सिकेछन्, उनले भने, जहाँजहाँ तारजाली लगाइएको छ, त्यहाँत्यहाँको बाली जोगिएका छन्। यदि सबै बारीहरूमा काँडेतारका सट्टा तारजाली लगाउन सकेको भए जोगिने रहेछ। गाउँपालिका, वडा कार्यालयले अहिले पनि तारजाली लगाउनु आवश्यक रहेको उनको भनाइ छ। मनास्लु क्षेत्रलाई अहिंसा क्षेत्र(स्याग्या) घोषणा गरिएको छ। स्याग्याको पञ्चशीलमा प्राणीलाई मार्न तथा कुटपिट गर्न नपाउने उल्लेख छ। स्याग्याको नियम अनि संरक्षण क्षेत्रको नियमअनुसार खेतीबाली विनाश गर्ने जंगली जनावरलाई मार्न, ढुंगामुढा गर्न पनि पाइँदैन, चुमनुब्री २ का वडाअध्यक्ष मिङयुर लामाले भने, त्यसैले किसानहरू साह्रै मर्कामा छन्। सामान्य खालको करेन्ट लगाएर जालीले घेरे खेतीबाली जोगाउन सकिन्छ, नत्र जोगाउन सकिँदैन। धेरै किसानहरू खेतीपाती छोडेर पलायन हुने अवस्थामा पुगेका उनले बताए। पूरै खेतीयोग्य बारीलाई तारजालीले घेर्न धेरै महँगो पर्ने भएकाले योजना तर्जुमा गर्न समस्या भएको एमक्यापका प्रमुख सन्तोष शेरचनले जानकारी दिए। अर्को वर्ष तारजालीले घेर्ने कार्यक्रम राख्ने प्रयास गर्छौँ, उनले भने। जंगली जनावरका कारण खेतीपाती गरेर खान किसानहरूलाई असाध्यै समस्या भएको गाउँपालिकाका अध्यक्ष निमा लामाले बताए। वडाअध्यक्षज्यूहरूबाट पनि कार्यपालिका बैठकमा यस बिषयमा कुरा उठिरहका छ, लामाले भने, यसको बारेमा विस्तृत अध्ययन गरेर दीर्घकालीन समाधान खोज्नु जरुरी छ।"
बिजुलीको पोलमुनि मरेको बाख्रो तान्दा करेन्ट लागेर युवतीको मृत्यु,"विराटनगर : मोरङको मिक्लाजुङमा बिजुलीको पोलमुनि मरेको अवस्थामा फेला परेको बाख्रो तान्ने क्रममा करेन्ट लागेर आइतबार दिउँसो एक युवतीको मृत्यु भएको छ। मिक्लाजुङ गाउँपालिका१ चित्रेकी १८ वर्षीया अनामिका राईको मृत्यु भएको हो। अनामिकाको बाख्रो शनिबारदेखि नै हराएको थियो। चराउन लगेको बाख्रो हराएपछि हजुरबुवा धनवीर राईलाई लिएर उनी खोज्न निस्किन्। हराएको बाख्रो खोजी गर्दै जाने क्रममा बिजुलीको पोलमुनि मरिरहेको भेटियो। मरेको बाख्रोलाई तान्ने क्रममा अचानक करेन्ट लागेर अनामिकाको घटनास्थलमै मृत्यु भएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार अनामिकाकै बारी हुँदै लगिएको १२ हजार भोल्ट करेन्ट प्रवाह भइरहेको बिजुलीको पोलको ब्यारेल भाँचिएर विद्युत लिक भएको प्रारम्भिक अनुसन्धानबाट खुलेको छ। पोलबाट लिक भएको करेन्टले बाख्रो मरेको रहेछ। बाख्रोलाई तान्न खोज्दा युवतीको पनि ज्यान गएको पत्ता लाग्यो, जोशीले भने। मृत बाख्रोलाई तान्ने क्रममा अनामिकालाई दिउँसो १:३० बजेतिर करेन्ट लागेको उनको भनाइ छ। अनामिकालाई करेन्ट लागेपछि उनलाई जोगाउन हजुरबुवा धनवीर पनि पुगेका थिए। हजुरबुवा भने सकुशल छन्। नातिनीलाई जोगाउन जाँदा हजुरबुवालाई पनि सामान्य करेन्ट लागेछ। तत्काल जोगिन सकेकाले अर्को दुर्घटना हुन पाएन, जोशीले भने। घटनाको अनुसन्धानका लागि इलाका प्रहरी कार्यालय उर्लाबारीका इन्स्पेक्टर रन्जन बराल नेतृत्वको टोली भर्खरै घटनास्थल पुगेको छ। कानुनी प्रक्रिया पूरा गरी शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर लैजाने प्रहरीको तयारी छ। जोशीले घटनाको थप अनुसन्धान सुरु गरिएको बताए।"
अदालतको आदेश अटेर गरेर अमेरिकामा लुकीछिपी बस्ने तीन नेपाली निष्कासित,"काठमाडौं : अमेरिकाले थप तीन जना नेपालीलाई निष्कासन गरेको छ। अमेरिकी अदालतको फैसलालाई अटेर गरेर लुकीछिपी बस्ने ती नेपालीहरूलाई निष्कासन गरिएको हो। निष्कासनमा पर्नेमा खड्का, गुरुङ र सुवेदी थरीका एकएक जना रहेका छन्। उनीहरूलाई गत साता एयर इन्डियाको जहाजबाट नेपाल फर्काइएको स्रोतले जानकारी दिएको छ। मानव तस्करको सहयोगमा उनीहरू अमेरिकामा अवैध प्रवेश गरेका थिए। केही समयपछि उनीहरूको मुद्दा अदालती प्रक्रियामा गएको थियो। त्यहाँको अध्यागमन मामिला हेर्ने अदालतले कागजपत्रमा कैफियत फेला पारेपछि तीनैजनालाई पीआर दिन अस्वीकार गरेको थियो। अदालतले उनीहरूलाई डीपोर्ट (निष्कासन)को आदेश पनि सुनाएको थियो। अदालतको आदेश अवज्ञा गर्दै उनीहरू गैरकानुनी तरिकाले अमेरिकामा लुकीछिपी बस्दै आएका थिए। अमेरिकाका राष्ट्रपति डोनाल्ड ट्रम्पले 'आप्रावसन नीति'सम्बन्धी नयाँ कार्यकारी आदेश जारी गरेपछि उनीहरूलाई त्यहाँको आइसीई प्रहरीले पक्राउ गरेको थियो। पक्राउ परेका तीनै जनाको ट्राभल डकुमेन्ट बनाएर आइसीई प्रहरीले उनीहरूलाई नेपाल फर्काएको थियो। गत सातामात्रै अमेरिकाले ११ जना नेपालीलाई नेपाल फर्काएको थियो। अमेरिकाले पहिलोपटक जहाज नै चार्टर गरेर उनीहरूलाई नेपाल ल्याएको थियो। उनीहरूमध्ये ८ जना गैरकानुनी तरिकाले अमेरिका पुगेका थिए। उनीहरूलाई प्रहरीको मानव बेचबिखन ब्युरोले सोधपुछ पनि गरेको थियो। त्यसअघि अमेरिकाले दुई महिनामा २९ जना नेपालीलाई नेपाल फर्काएको थियो। तीमध्ये अधिकांश ट्रम्प प्रशासन लागू भएपछि नेपाल फर्किएको स्रोतले बताएको छ। यो पनि पढ्नुस्: अमेरिकी दूतावासले भन्यो अवैध आप्रवासन अन्त्य गरेरै छाड्छौं, दलालको झुटो आश्वासनमा परेर जीवन जोखिममा नपार्नुस् ९० लाख खर्चिएर अमेरिका पुगे, हत्कडी लागेर स्वदेश फर्किए अमेरिकाबाट निष्कासित भएका नेपालीलाई लिएर आएको चार्टर जहाज काठमाडौंमा अवतरण देश छाड्न अदालतले दिएको आदेशलाई अटेर गर्ने एक नेपाली अमेरिकाबाट निष्कासित"
"काठमाडौंको गोकर्णेश्वरमा महिलाको हत्या, नाबालकसहित ५ जना पक्राउ","काठमाडौं : काठमाडौंको गोकर्णेश्वरमा महिलाको हत्या आरोपमा नाबालकसहित ५ जना पक्राउ परेका छन्। पक्राउ पर्नेमा सर्लाहीको बागमती ढुङगेखोला घर भई हाल काठमाडौं जिल्ला गोठाटार बस्ने २५ वर्षीय कैलाश खड्का, मकवानपुरको हेटौंडा शिखरपानी घर भई गोठाटार कृष्ण मन्दिर बस्ने २० वर्षीय सुरेश तामाङ, नुवाकोटको मेघांग४ देउराली घर भई हाल गोठाटार कृष्ण मन्दिर बस्ने २४ वर्षीय रोशन तामाङ, सिन्धुपाल्चोकको तिपिने घर भई हाल गोकर्णेश्वर बस्ने २० वर्षीया पूजा परियार र एक नाबालक रहेका छन्। हिजो काठमाडौं जिल्ला गोकर्णेश्वर नगरपालिका७ नामी कलेज नजिक बागमती खोलाको बीच भागमा बोरा भित्र पानीमा डुबेको अवस्थामा महिलाको शव फेला परेको थियो। प्रहरी वृत्त बौद्धबाट खटिएको प्रहरी टोलीले शव पोस्टमार्टमका लागि त्रिवि शिक्षण अस्पताल महाराजगञ्ज पठाइएको थियो। प्रारम्भिक अनुसन्धानका क्रममा महिलाको हत्यामा संलग्न भएको देखिएपछि उनीहरूलाई पक्राउ गरिएको जिल्ला प्रहरी परिसर काठमाडौंका सूचना अधिकारी अपील राज बोहोराले बताए। उनका अनुसार काठमाडौं जिल्ला अदालतबाट ६ दिनको म्याद थप लिएर थप अनुसन्धान भइरहेको छ।"
नुवाकोट पूर्ण खोप सुनिश्चित घोषणा,नुवाकोट : नुवाकोटलाई पूर्ण खोप सुनिश्चितता जिल्ला घोषणा गरिएको छ। खोपको मापदण्ड पूरा भएको प्रमाणित भएपछि नुवाकोटलाई पूर्ण खोप सुनिश्चित जिल्ला घोषणा गरिएको हो। जिल्ला जनस्वास्थ्य कार्यालय नुवाकोटमा आयोजित कार्यक्रममा बागमती प्रदेशका मुख्यमन्त्री बहादुरसिंह लामा तामाङले हस्ताक्षरसहितको घोषणा गर्दै नुवाकोटलाई पूर्ण खोप सुनिश्चितता भएको जिल्ला घोषणा गरेका हुन्। सात हजार बालबालिकालाई १५ देखि २३ महिनाभित्र लगाउनुपर्ने सम्पूर्ण खोपहरू उपयुक्त उमेर र मात्रामा लगाइएको कारण जिल्ला खोप समन्वय समिति र प्रदेश खोप समन्वय समितिको निर्णय अनुसार नुवाकोटलाई पूर्ण खोप सुनिश्चित जिल्ला घोषणा गरिएको कार्यालय प्रमुख महेन्द्रध्वज अधिकारीले बताए।
बाल सुधारगृहमै झडप,"विराटनगर : विराटनगरको बाल सुधारगृहभित्र दोहोरो झडप हुँदा ३ जना घाइते भएका छन्। विराटनगर महानगरपालिका३ स्थित बाल सुधारगृहमा शुक्रबार साँझ पौने ८ बजेतिर झडप भएको प्रहरीले जनाएको छ। सुधारगृहका प्रमुख मिलन चौहानले झडपमा परेर घाइते भएकाको अवस्था सामान्य रहेको र उपचार भइरहेको जानकारी दिए। घाइते ३ जना नै २२ वर्षका छन्। २ जना पाँचथर र १ जना सुनसरीका हुन्। चौहानका अनुसार घाइते हुनेमा कर्तव्य ज्यान तथा जबरजस्ती करणी मुद्दामा अदालतले सजाय सुनाएकाहरू छन्। कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ। तर, सुधारगृहमा राखिएका बालक अहिले युवा भइसकेका छन्। गृह प्रमुख चौहानले सुधारगृहमा २ पक्षबीच झडप भए पनि कारण खुलिनसकेको बताए। एक्कासि झडप भयो। ३ जना घाइते भए। तर, घटनाको कारण थाहा छैन। प्रहरीले अनुसन्धान गरिरहेको छ, उनले भने। घटनाको अनुसन्धान गर्न मोरङ प्रहरी प्रमुख एसपी नारायणप्रसाद चिमरिया खटिएका छन्। चिमरिया नेतृत्वको टोलीले विवाद समाधानका लागि समन्वय गरेको चौहानले बताए। विवाद समाधान भएपछि मात्रै घाइतेलाई उद्धार गरेर उपचारका लागि पठाउन सम्भव भएको उनको भनाइ छ। उनका अनुसार सुधारगृहको क्षमता ५० जनाको हो। तर, सुधारगृहमा २ सय ४९ जनालाई राखिएको छ। सुधारगृहभित्र रहेकामध्ये १८ वर्ष कटेर बालिग भएकाहरूको संख्या धेरै छ। १८ वर्षमाथिका १ सय २४ जना छन्। उनीहरू बालक हुँदै कानुनी विवादमा परेर सजाय भुक्तान गरिरहेका छन्। तर, आवश्यक कानुनको अभावले बालिग भइसके पनि सुधारगृहभित्रै राख्ने गरिन्छ। युवा अवस्थामा पुगेकालाई बालकहरूसँगै राखिएको छ। क्षमताभन्दा धेरै छन्। सुधारगृहभित्रको अवस्था समस्याग्रस्त छ, चौहान भन्छन्।"
चितवनमा गोविन्दे हात्तीको आक्रमणबाट एकजनाको मृत्यु,चितवन : पूर्वी चितवनमा जङ्गली हात्तीको आक्रमणबाट एक जनाको मृत्यु भएको छ। खैरहनी नगरपालिका घर भएका रत्ननगर नगरपालिका७ बस्ने ३५ वर्षीय सुरेश महतोको मृत्यु भएको हो। रत्ननगर७ को लौखानीमा रहेको चितवन एडभेन्चर होटल पछाडि महतोलाई शनिबार हात्तीको आक्रमण गरेको चितवन राष्ट्रिय निकुञ्जका सूचना अधिकारी अविनाश थापा मगरले जानकारी दिएका छन्। जङ्गली हात्ती गोविन्देको आक्रमणबाट महतोको घटनास्थलमा नै मृत्यु भएको उनले जनाएका छन्।
काठमाडौं महानगरले गर्यो राप्रपालाई एकलाख जरिवाना,"काठमाडौं : काठमाडौं महानगरपालिकाले राष्ट्रिय प्रजातन्त्र पार्टीलाई एक लाख रुपैयाँ जरिवाना तिराउने निर्णय गरेको छ। महानगरले आइतबार साँझ पार्टीलाई पत्र काटेको हो। आइतबार आयोजित कार्यक्रमका क्रममा विमानस्थल, तिलगंगा, गौशाला लगायत सार्वजनिक क्षेत्रमा भौतिक क्षति पुग्नुका साथै जथाभाबी फोहोर गरिएको भन्दै महानगरपालिकाले पार्टीलाई एक लाख रुपैयाँ जरिवाना तिराउने निर्णय गरेको हो। कार्यक्रममा सहभागी व्यक्तिहरूबाट सार्वजनिक क्षेत्रका सडक, सडकपेटी तथा आइल्यान्ड र त्यहाँ रहेका बिरुवाका साथै रेलिङहरूमा भौतिक क्षति पुगेको र जथाभावी फोहोरमैला गरी वातावरण प्रदूषण गरिएको महानगरपालिकाले काटेको पत्रमा उल्लेख छ। महानगरका नगर प्रहरी निरीक्षक लिलाराज गाछा थापा मगरले राष्ट्रिय प्रजातन्त्र पार्टीका नाममा पठाएको चिठीमा फोहोरमैला व्यवस्थापन ऐन २०६८, काठमाडौं महानगरपालिका वातावरण तथा प्राकृतिक स्रोत संरक्षण ऐन २०७७ र आर्थिक ऐन २०८१ बमोजिम एक लाख रुपैयाँ जरिवाना गरिएको उल्लेख छ। पोखराबाट आइतबार त्रिभुवन विमानस्थल आइपुगेका पूर्वराजा ज्ञानेन्द्र शाहको राप्रपा सहितले स्वागत गरेका थिए।"
श्रीयालाई इन्टरनेशनल ओम्यान अवार्ड,"अमेरिका : अन्नपूर्ण मिडिया नेटवर्कले संचालन गरिरहेका लेट्स टक पोड्कास्टकी प्रस्तोता श्रीया गिरी इन्टरनेशनल ओम्यान अवार्डबाट सम्मानित भएकी छन् । अन्तराष्ट्रिय नारी दिवसको अवसरमो न्यूयोर्कमा आयोजित एक समारोहमा अमेरिकाबाट संचालित मिडिया हाउस त्रिवेणी टाइम्सले उनलाई इन्टरनेशनल ओम्यान अवार्डबाट सम्मानित गरेका हो । न्यूयोर्क राज्यको एसेम्बली मेम्बर(राज्य सांसद) जेनीफर राजकुमारले अवार्डसँगै लिखित सम्मानपत्रसमेत प्रदान गरेकी छन् । उनीसहित ९ जना उदाहरणीय एंव अनुकरणी महिलाहरूलाई अवार्डबाट सम्मानित गरिएको हो। उनी नेपालबाट छनोटमा परेकी हुन् । उनीसहित अवार्डबाट सम्मानित महिलाहरूमा चेरी एन क्रिस्टी, सोकरिन धनपात, मच्छेदेवी गुरुङ, डाजुदित नारियनी, डाहेलेन आटिर्गा लान्डाभेरिडी, ग्लाडीस् रमिजी, डा मारिएम् सिंह र तबिया अहमद रहेका छन्। श्रीया फोर्ब्स म्यागेजिनको ३० वर्ष मुनिका ३० जनाको सूचीमा एसियाबाट छनोटमा परिसकेकी छिन्। सोसल इम्प्याक्ट विधामा उनी सन् २०२४ को एसियाका प्रभावशाली युवाको सुचिमा परेकी थिइन् । मानसिक स्वास्थ्य सम्बन्धी डिजिटल प्लेटफर्म ह्याप्पी माइन्ड्सकी संस्थापकप्रबन्ध निर्देशक रही गिरीले नेपालबाट २७ वटा विदेशी मुलुकहरूमा मेन्टल हेल्थमा परामर्श सेवा दिइरहेकी छन्।"
ढलमा फसेका एक जनालाई प्रहरीले गर्यो उद्धार,काठमाडौं : काठमाडौंको कालिमाटी ढलमा फसेका एक जनालाई प्रहरीले उद्धार गरेको छ। आज बिहान काठमाडौं महानगरपालिका२० कालिमाटी कनप पेट्रोल पम्प नजिकै रहेको ढलबाट अन्दाजी ३५ वर्षका एक जनालाई उद्धार गरेको प्रहरीले जनाएको छ। प्रहरीका अनुसार उनलाई नेपाल प्रहरी विपद व्यवस्थापन कार्यालयले उद्धार गरी थप उपचारका लागि ट्रमा सेन्टर पठाएको छ। उनको पहिचान खुल्न बाँकी रहेको प्रहरीले जनाएको छ।
वीरगन्जमा चरेससहित तीन युवक पक्राउ,"वीरगन्ज : वीरगन्जबाट प्रहरीले लागू औषध चरेससहित तीन युवकलाई पक्राउ गरेको छ। पक्राउ पर्नेहरुमा पर्साको विन्दबासिनी गाउँपालिका३ का ३५ वर्षीय सरोज साह,वीरगन्ज महानगरपालिका११ का २३ वर्षीय रवि चौधरी र बाराको कलैया उपमहानगरपालिका२ भवानीपुरका २३ वर्षीय लडु राम रहेका छन्। उनीहरूलाई ६ किलो ५९० ग्राम चरेससहित प्रहरीले वीरगन्ज महानगरपालिका१५ ब्रम्हचोकबाट शनिबार बेलुकी पक्राउ गरेको हो। प्रहरी चौकी भिस्वाबाट खटिएको प्रहरी टोलीले ब्रम्हचोकको एक घरमा डेरा लिई बसेका उनीहरूको कोठामा खान तलासी गर्दा प्लास्टिकमा बेरेर राखिएको १५ प्याकेट चरेस बरामद गरेको जिल्ला प्रहरी कार्यालय पर्साले जनाएको छ। चरेससहित पक्राउ परेका उनीहरूलाई जिल्ला प्रहरी कार्यालयको हिरासतमा राखेर उनीहरू विरुद्ध लागूऔषध (नियन्त्रण) ऐन २०३३ बमोजिमको कसुरमा थप अनुसन्धान कार्य भइरहेको प्रहरी उपरीक्षक गौतम मिश्रले बताए।"
बाल सुधारगृहबाट १४ जनाको स्थानान्तरण,"विराटनगर : विराटनगरको बाल सुधारगृहमा रहेका १४ जनालाई स्थानान्तरण गरिएको छ। झडपका कारण सुधारगृह अशान्त बनेपछि त्यहाँभित्र रहेकालाई बाँके पठाइएको हो। विराटनगरको बाल सुधारगृह प्रमुख मिलन चौहानका अनुसार स्थानान्तरण गरेर १४ जनालाई आइतबार बाँकेको नौवस्तास्थित बाल सुधारगृहमा पठाइएको छ। बाँकेको बाल सुधारगृहमा १८ वर्ष माथिकालाई राखिन्छ। विराटनगरबाट पठाइएका सबै १८ वर्षमाथिका रहेको जानकारी चौहानले दिए। उनका अनुसार स्थानान्तरण गरिएकाहरु कर्तव्य ज्यान, जबरजस्ती करणी र लागुऔषध मुद्दामा अदालतबाट दोषी ठहर भएकाहरु हुन्। सुधारगृहभित्र विवाद, झगडा र झडपमा संलग्न भएकाहरुलाई स्थानान्तरण गरिएको हो। कतिपयलाई सुरक्षाका दृष्टिकोणले पनि पठाइयो, उनले भने। विराटनगर महानगरपालिका३ स्थित सुधारगृहभित्र गत शुक्रबार साँझ दोहोरो झडप हुँदा ३ जना घाइते भएका थिए। घाइते सबै २२ वर्षका थिए। २ जना पाँचथर र १ जना सुनसरीका हुन्। उपचारपछि डिस्चार्ज भइसकेका घाइतेहरुलाई पनि स्थानान्तरण गरिएको जानकारी चौहानले दिए। उनका अनुसार सुधारगृहभित्र ठूलाले सानालाई हेप्ने, बारम्बार विवाद र झगडा गर्ने समस्या थियो। १४ जनालाई स्थानान्तरण गरिसकेपछि तत्काललाई त्यो समस्या हल भएको उनले बताए। स्थानान्तरणका लागि बाल सुधारगृहले जिल्ला प्रशासन कार्यालय मोरङलाई सिफारिस गरेको थियो। सिफारिसका आधारमा प्रशासनले कारागार व्यवस्थापन विभागसँग अनुमति लिएर स्थानान्तरणको प्रक्रिया पूरा गरेको हो। कानुनी विवादमा परेका १८ वर्षमुनिका बालकलाई अदालतको फैसला र आदेश अनुसार सुधारगृहमा राखिन्छ। तर, सुधारगृहमा राखिएका बालक अहिले युवा भइसकेका छन्। युवा भइसकेकाहरुबीच झडप भएको हो। सुधारगृहमा भएको झडपको प्रहरीले अनुसन्धान गरिरहेको छ। सुधारगृहको क्षमता ५० जनाको हो। तर, २ सय ४८ जनालाई राखिएको थियो। १४ जनाको स्थानान्तरण भएपछि आइतबार २ सय ३४ जना छन्। तीमध्ये १८ वर्षमाथिका १ सय ८ जना रहेको सुधारगृहका प्रमुख चौहानले बताए। उनका अनुसार सुधारगृहभित्र रहेकामध्ये १८ वर्ष कटेर बालिग भएकाहरुको संख्या धेरै छ। उनीहरु बालक हुँदै कानुनी विवादमा परेर सजाय भुक्तान गरिरहेका छन्। तर, आवश्यक कानुनको अभावले बालिग भइसके पनि अरु बालकसँगै सुधारगृहमा राख्नुपर्ने बाध्यता रहेको चौहानको भनाइ छ। युवा अवस्थामा पुगेकालाई बालकहरुसँगै राखिएको छ। क्षमताभन्दा धेरै छन्। सुधारगृहभित्रको अवस्था समस्याग्रस्त छ, उनी भन्छन्। सुधारगृहको सुरक्षामा नेपाल प्रहरीका सहायक निरीक्षक (असइ)को नेतृत्वमा प्रहरी परिचालन गरिएको छ। झडपका कारण अशान्त भएको सुधारगृहको अवस्था सामान्य भइसकेको मोरङका प्रमुख जिल्ला अधिकारी इन्द्रदेव यादवले बताए। उनले भने, केहीलाई स्थानान्तरण गरिसकिएको छ। सुधारगृहको सुरक्षा व्यवस्था कडा पारिएको छ। अहिले अवस्था सामान्य भइसक्यो।"
