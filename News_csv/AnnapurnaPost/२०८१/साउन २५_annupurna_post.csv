शीर्षक,विवरण
नसुध्रिएको उडान सुरक्षा,"त्रिभुवन विमानस्थलबाट उडेको तीन मिनेटमै सम्पर्कविहीन भएको एयर डाइनेस्टीको हेलिकोप्टर रसुवाको स्याफ्रुबेसीमा दुर्घटना भएपछि दुई सातामा भएका हवाई दुर्घटनामा ज्यान गुमाउनेको संख्या २३ पुग्यो । ९ साउनमा त्रिभुवन विमानस्थलमै सौर्य एयर दुर्घटनामा १८ जनाले ज्यान गुमाए । एकैछिन सरकार जुर्मुराए झैं भएको थियो । सरोकारवाला निकाय ताते झैं गरेको थियो । हवाई सुरक्षाका कुरा फेरि उठेका थिए । तर दुई सातामै अर्काे दुर्घटना भयो । यसले पटकपटक हवाई दुर्घटना हुँदा पनि हाम्रो हवाई सुरक्षा प्रणालीमा पटक्कै सुधार नभएको प्रस्ट भएको छ । एयर डाइनेस्टीको हेलिकोप्टर प्रविधिमा आधारित उडान गर्दै थिएन । भनेको उपकरणहरूको संकेत र सन्देशका आधारमा नभई भिजुअल फ्लाइट रुल्स (भीएफआर) दृश्यमूलक उडान थियो । अनि पहाडमा ठोक्किएर दुर्घटित भएको भन्ने प्रारम्भिक अड्कल छ । हेलिकोप्टरमा भीएफआर नै चलेको छ । तर बादलभित्र पस्न भने नागरिक उड्डयन प्राधिकरणले मनाही गर्छ । बरु उनले जे भनेको छ, त्यसको कार्यान्वयन चाहिँ भएको छैन । र, फेरि अर्काे दुर्घटना भएको छ । एयर डाइनेस्टीको दुर्घटना केवल फेरि अर्काे एउटा दुर्घटना मानिनु हुँदैन । यस्तै एउटा एउटा गरेरै सन् १९५५ यता नेपालमा १०९औं दुर्घटना भएका छन् । हेलिकोप्टरको मात्रै हिसाबमा यो ४०औं दुर्घटना हो । औसतमा वर्षको एउटाभन्दा बढी हवाई दुर्घटना भएका छन् । र, साढे ९ सयभन्दा बढीले हवाई दुर्घटनामा ज्यान गुमाउनु परेको छ । जबकि यातायातका साधनमध्ये सबैभन्दा सुरक्षित भनेकै हवाई यातायातलाई मानिन्छ । वर्षको एउटाभन्दा बढी हवाई दुर्घटना हुने हिसाबले नेपालको हवाई क्षेत्र त्यस्तो भरपर्दाे देखिएको छैन । त्यसैले नै युरोपेली संघले त नेपाली हवाई उडानमाथि प्रतिबन्ध लगाएको छ । नेपाली जहाज युरोप जान पाउँदैनन् । त्यसले पर्यटन आगमनमा ठूलो तगारो पैदा गरेको छ । नेपालका हवाईजहाज र हेलिकोप्टरमा कस्तो सुरक्षास्थिति छ, त्यसको अडिट बारम्बार हुनुपर्ने हो । कमजोर सुरक्षा प्रणाली भए उडानै रद्द गर्ने हिम्मत नागरिक उड्डयन प्राधिकरणले गर्न सक्नुपर्छ । तर दुर्घटना भएपछि छानबिन समिति बनाउने, त्यसको प्रतिवेदन लिएर धमिरालाई खुवाउनेबाहेक प्राधिकरण र सरकारले गर्न सकेका छैनन् । त्यसैले जति दुर्घटना हुन्छन्, त्यसपछि कम हुनु साटो अंक वृद्धिमात्रै भएको छ । वास्तवमा कुनै पनि दुर्घटनालाई खास घटनामात्रै नभई सिंगो हवाई क्षेत्र र उडान सुरक्षाका दृष्टिले हेरेर समग्र सुधार गर्न जरुरी छ ।"
रानाथारूको पृथक तीज,"महेन्द्रनगर : कञ्चनपुरमा बसोबास गर्ने रानाथारू समुदायको प्रमुख पर्व तीज बुधबार हर्षेल्लाषका साथ मनाइएको छ। छुट्टै पहिचान र संस्कृति रहेको रानाथारू समुदायका महिलाले दाजु भाइ र भतिजाहरूको दीर्घायूका लागि व्रत बसेर तीज मनाउने प्रचलन रहिआएको छ। तीज राना समुदायको महान पर्व हो। हिन्दु धर्मावलम्बीहरूले भाद्र शुक्ल तृतीयाका दिन तीज मनाउने चलन रहि आए पनि रानाथारू समुदायले श्रावण शुक्ल तृतीयाका दिन तीज मनाउने चलन छ। छुट्टै पहिचान र मौलिक संस्कृति रहेको राना समुदायमा तीज पर्व आउन १५ दिन अगावै दिदीवहीनीको घरमा गएर निम्ता दिने चलन छ। तीजका दिन पुरी, पापड, सेमइ, पकौडा, गुलगुलालगायतका विशेष परिकारहरू पकाएर चेलीबेटीसँगै छिमेकी र आफ्नतलाई समेत खुवाउने परम्परा रहेको भीमदत्त नगरपालिका १६ का स्थानीय केशमती रानाले बताइन्। हामी दाजुभाइहरूको दीर्घायुका लागि तीजमा ब्रत बस्ने गर्छौं रानाले भनिन्, तीजमा परम्परागत पहिरनमा सजिएर पिङ खेल्दै रमाइलो गर्छौं। तीजका दिन महिला पानी समेत नखाई ब्रत बस्ने गरेको उनले बताइन्। बिहानै घर लिपपोतपछि नुहाएर साँझका लागि विभिन्न किसिमका परिकारहरू बनाइन्छ, रानाले भनिन्, साँझ साउनको डोला (पिङ) खेलेर नदी वा खोला किनारमा गई पूजा गरिन्छ। उनका अनुसार नदी किनारमा उरैला (कुशजस्तै एक प्रकारको घाँस) मा गाँठो पारिन्छ। विवाहित महिलाले ७ र अविवाहितले ५ वटा गाँठो पार्ने चलन रहिआएको छ। यसलाई रानाथारू भाषामा झुड्की भन्छन्। झुड्की चाँदीको औंठीले काटेर खोला वा नदीमै बगाइन्छ, केशमतीले भनिन्, जति लामो नदी छ त्यति नै लामो हाम्रा दाइभाइ र भतिजाको आयु होस् भनेर प्राथना गर्छांै। दिनभरि बनाइएका परिकारहरू साँझपख पूजापछि ब्रत बसेका छोरी बहिनीदेखि आफ्नतहरू सबै एकै ठाउँ बसेर खाने चलन रहेको स्थानीय बसनती रानाले बताइन्। यो दिन पुरी, गुलगुला, कतरा, पपरा, सिमहि लगायतका परम्परागत खानेकुराहरू पकाइन्छन्, रानाले भनिन्, यस अवसरमा चेलीबेटीहरू महिनादिन अघि नै माइतमा आउने चलन रहिआएको छ। नदीमा पूजा गर्नुअघि ब्रतालु महिला रानाथारूको परम्परागत पहिरनमा सजिएर पिङमा रमाउने गर्छन्। पिङ खेल्दा दाइभाइ र भतिजाको दीर्घायुकै लागि गीत गाउने गरिन्छ, रानाथारू समुदायमा जानकार नाथुराम रानाले भने, अरू समुदायमा महिलाले श्रीमान्का लागि ब्रत बस्छन्, रानाथारू समुदायमा दिदी बहिनीले दाइभाइका लागि ब्रत बस्ने गर्छन्। तीजमा विवाहित महिलाहरू समेत यतिबेला माइतमा आएर रमाईलो गर्ने गर्छन्। रानाथारू समुदायका महिलाले आआफ्नो माइतमा बसेर व्रत बसी तीज पर्व मनाउनुका साथै दाजुभाइ र भतिजाहरूको दीर्घायूको कामना गर्दै रमाइलो गर्ने गर्छन्। तीज आउनु अगावै दाजुभाइ आफ्ना दीदीबहिनीलाई बोलाउन जान्छन्, स्थानीय गोमती रानाले भनिन्, हामी पानी समेत नखाएर आफ्ना दाजुभाइको दीर्घायुका लागि व्रत बस्ने गर्छौं। छुट्टै पहिचान र मौलिक संस्कृति रहेको यो समुदायमा तीज पर्व पछिल्लो समय नयाँ पुस्ताकोसमेत रोजाईमा पर्न थालेको र परम्परागत लयमा पुस्तान्तरण भइरहेको पाका पुस्ता बताउँछन्।"
थन्किने अड्डा बन्यो प्राकृतिक स्रोत तथा वित्त आयोग,"काठमाडौं : संविधानको धारा २५१ (१) (ज) ले प्राकृतिक स्रोतको परिचालन गर्दा नेपाल सरकार, प्रदेश सरकार र स्थानीय तहको लगानी तथा प्रतिफलको हिस्सा निर्धारणको आधार तय गरी सिफारिस गर्ने अधिकार राष्ट्रिय प्राकृतिक स्रोत तथा वित्त आयोगलाई दिएको छ। त्यसैको (झ) मा प्राकृतिक स्रोतको बाँडफाँटसम्बन्धी विषयमा संघ र प्रदेश, प्रदेश र प्रदेश, प्रदेश र स्थानीय तह तथा स्थानीय तहहरूबीच उठ्न सक्ने सम्भावित विवादका विषयमा अध्ययन अनुसन्धान गरी त्यसको निवारणमा समन्वयात्मक भूमिका निभाउने काम पनि आयोगको हो। संघीयता भनेकै स्वायत्त सरकारहरूको अभ्यास हो। देश संघीयतामा जाने क्रममा स्वायत्त तीन तहबीच हुन सक्ने प्राकृतिक स्रोत र वित्तका विवाद, तानातान् वा हकदाबीमा समन्वयकारी भूमिका खेल्न संविधानले यस आयोगको अवधारणा ल्याएको हो। त्यस्तै, संविधानको भाग ४ ले राज्यका निर्देशक सिद्धान्त, नीति तथा दायित्वअन्तर्गत प्राकृतिक साधन स्रोतको संरक्षण, संवद्र्धन र उपयोगसम्बन्धी नीतिहरूको व्यवस्था गरेको छ। त्यसमा राष्ट्रिय हित अनुकूल तथा अन्तरपुस्ता समन्वयको मान्यतालाई आत्मसात् गर्दै देशमा उपलब्ध प्राकृतिक स्रोतसाधनको संरक्षण, सम्बद्र्धन र वातावरण अनुकूल दिगो उपयोग गर्ने नीति लिइएको छ। स्थानीय समुदायलाई प्राथमिकता र अग्राधिकार दिँदै प्राप्त प्रतिफलहरूको न्यायोचित वितरण गर्ने नीति राज्यले लिएको छ। कामैबिना दिन कटाउँछन् ७२ कर्मचारी कर्मचारीका हातहातमा मोबाइल छन्। केही कर्मचारी तीन, चार जना जम्मा भएर गफ चुटेर बसिरहेका छन्। असार मसान्तको साता अन्नपूर्ण प्रतिनिधि त्यहाँ पुग्दा, कर्मचारीमा कुनै चटारो देखिएन। सामान्यतया असार मसान्तताका अन्य कार्यालयका कर्मचारीहरूमा अतिव्यस्तता र भ्याइनभ्याइ देखिन्छन्। आयोगमा ७२ कर्मचारी छन्। आउँछन्। हाजिर गर्छन्। सरकारी नियमअनुसार हरेक कर्मचारीले ८ घण्टा कार्यालयलाई दिनुपर्छ। तर, यहीँका एक कर्मचारी भन्दै थिए, हामीलाई त एक घण्टाको पनि काम छैन। प्राकृतिक स्रोतमा लगानी र प्रतिफलको ढाँचा सिफारिस गर्नुपर्ने थियो। त्यसका लागि अध्ययन पूर्ण हुन सकेको छैन। त्यसलाई थप ध्यान दिएर काम गर्नुपर्ने आयोगले अनुभूत गरेको छ। डा बालानन्द पौडेल, अध्यक्ष, राष्ट्रिय प्राकृतिक स्रोत तथा वित्त आयोग ७२ जनामध्येकै ती कर्मचारीले थपे, वास्तवमा भन्ने हो भने यो आयोगकै काम छैन। नाम उल्लेख नगर्ने सर्तमा उनले कार्यालयका कमजोरीहरूको बेलिबिस्तार लगाउँदै आयोग गठन र यसको उद्देश्यअनुसारको काम हुन नसकेको गुनासो गरे। संघीय शासन प्रणाली अवलम्बन गरिएसँगै तीन तहका सरकारहरूबीच गरिएको राज्यशक्तिको बाँडफाँट वास्तविक अर्थमा कार्यान्वयन गर्न नेपालको संविधानमा यस आयोगको व्यवस्था गरिएको हो। आयोगले देशमा उपलब्ध प्राकृतिक एवं वित्तीय स्रोतहरूको न्यायोचित वितरण सुनिश्िचत गर्छ। नेपालको संविधानको धारा २५० को उपधारा (१) मा भएको राष्ट्रिय प्राकृतिक स्रोत तथा वित्त आयोगको गठनसम्बन्धी व्यवस्थाअनुसार आयोगमा अध्यक्ष र अन्य चार जना सदस्यहरू रहने प्रावधान छ। संवैधानिक परिषद्को सिफारिसमा यस आयोगका अध्यक्ष र सदस्यको नियुक्ति राष्ट्रपतिबाट हुने गर्छ। आयोगका अध्यक्ष र सदस्यहरूको पदावधि नियुक्ति भएको मितिले ६ वर्षको हुने प्रावधान छ। पहिलो नियुक्तिको ६ वर्ष बित्न लाग्यो। तर समितिका पदाधिकारीहरूले पनि खासै उपलब्धि हुने काम गर्न नसकेको पाइएको छ। कर्मचारीहरू कार्यालयको कुर्सीमा झोक्राइरहेका र उँगिरहेका देखिन्थे। आयोगमा पाँच पदाधिकारी हुनुपर्नेमा चार जना मात्र छन्। उनीहरूबीचमा पनि समन्वय छैन। विवाद छ। आयोगका एक उच्च अधिकारीले भने, आयोगले कुनै आउटपुट दिन सकेको छैन। जनताको कर सदुपयोग भएन।उनका अनुसार आयोगले यस अवधिमा देखिने गरी केही गर्न सकेन। भारतलगायत अन्य देशमा यस्ता आयोग केही समयका लागि बन्छन् र सीमित काम पूरा भएपछि बन्द हुन्छन्। उद्देश्य के हो, कामको टुंगो छैन। कर्मचारीको एक घण्टा पनि काम छैन। त्यसै समय बिताइरहेका छौं, उनले आफैंलाई इंकित गर्दै भने, यो अनुसन्धानमूलक अड्डा हो। तर, यथार्थमा थन्किने अडडा बनेको छ। यसमा संघ, प्रदेश र स्थानीय सरकारहरूले एकआपसमा सहकारिता, सहअस्तित्व र समन्वयलाई प्रबद्र्धन गर्दै जनतालाई सेवा प्रवाह गर्न वित्तीय तथा प्राकृतिक स्रोतको प्रभावकारी परिचालन पूर्वसर्त रहने गर्छ। यस आयोगले संविधान प्रदत्त अधिकार क्षेत्रभित्र रही तीनै तहका सरकारहरूबीच हुने वित्तीय हस्तान्तरण तथा प्राकृतिक स्रोतको सन्तुलित तथा समन्यायिक बाँडफाँट सुनिश्चित गर्न महŒवपूर्ण भूमिका निर्वाह गर्नुपर्छ। यस आयोगले संघ, प्रदेश र स्थानीय तहका सरकारहरूबीच हुने राजस्वको बाँडफाँट, वित्तीय समानीकरण अनुदान, ससर्त अनुदान तथा आन्तरिक ऋण र प्राकृतिक स्रोतको बाँडफाँटका सम्बन्धमा सिफारिस गर्ने अधिकार पाएको छ। तर यथार्थमा यसले सिन्को पनि भाँचेको छैन, ती कर्मचारी भन्छन्। समस्यै धेरै, काम थोरै आयोगका अध्यक्ष डा बालानन्द पौडेल संविधान प्रदत्त अधिकार मुताविक प्राकृतिक स्रोतको बाँडफाँट सहज नभएको स्वीकार्छन्। पाँच वर्षमा अध्ययन, सिफारिस, अनुसन्धान, सुझाव, सहजीकरणलगायतका काम गरेको उनको भनाइ छ। प्राकृतिक स्रोतमा लगानी र प्रतिफलको ढाँचा सिफारिस गर्नुपर्ने थियो। त्यसका लागि अध्ययन पूर्ण हुन सकेको छैन। त्यसलाई थप ध्यान दिएर काम गर्नुपर्ने आयोगले अनुभूत गरेको छ। औपचारिक रूपमा विवाद भने कम आएका छन्, उनी भन्छन्। आयोगमा हामी पनि छौं। तर, एक जनाको निर्णयले आयोग चलेको छ। हचुवाका भरमा काम नगरौंभन्दा म आयोगभित्र प्रतिपक्ष जस्तै बनेको छु। छलफल गरेर सुधार गर्नुपर्ने कुराहरूमा पनि सहमति जुटेको छैन। अमरराज मिश्र, सदस्य, राष्ट्रिय प्राकृतिक स्रोत तथा वित्त आयोग राजनीतिक अस्थिरता र कर्मचारीतन्त्रमा हुने हस्तक्षेपलाई पनि उनले समस्याको जडका रूपमा देखाए। महिनैपिच्छे सचिवको सरुवा हुन्छ। आयोगमा कर्मचारी पठाउँदा समन्वय गरिन्न। रुचि, धैर्य र विज्ञता खोजिन्न। आयोगलाई कस्तो ज्ञान, सीप, योग्यता भएको मान्छे चाहिन्छ हेरिन्न, उनले भने, राज्यले त्यसमा ध्यान पुयाउन सकेमात्र पनि राम्रो गर्न सकिन्छ जस्तो लाग्छ। उनका अनुसार आयोगका पदाधिकारीबीच भने रुचि र विशेषज्ञताका आधारमा कामको बाँडफाँट गरिएको छ। ताकेता गरेका कयौं काम छन्। आयोगमा सम्हालिनसक्नु काम छ। अध्ययन विश्लेषण गर्ने काम धेरै छन्, अध्यक्ष पौडेल भन्छन्, यहाँ आउने कर्मचारीले यसलाई रुचिको विषय बनाएर काम गर्नुपर्छ। आयोगले क्षमताअनुसार काम गरिरहेको उनको दाबी छ। देखिने उपलब्धि भने उनले प्रस्तुत गर्न सकेनन्। समग्रमा जे भएको छ, ठीकै छ। जे जति काम गरियो, त्यसभन्दा बढी गर्न सकिन्थ्यो जस्तो चाहिँ लाग्छ, उनी भन्छन्। आयोगका समस्याबारे सरकारलाई वार्षिक प्रतिवेदनमा सुझाव दिएको उनले सुनाए। रोयल्टी संकलन सुस्त प्राकृतिक स्रोतबाट प्राप्त हुने रोयल्टी बाँडफाँटको दर भने तय भइसकेको छ। त्यसमा आयोगभन्दा पनि अन्य ऐनको भूमिका महŒवपूर्ण छ। अन्तरसरकारी वित्त व्यवस्थापन ऐन, २०७४ को दफा ७ मा पर्वतारोहण, विद्युत्, वन, खानी तथा खनिज र पानी तथा अन्य प्राकृतिक स्रोतबाट प्राप्त हुने रोयल्टीको ५० प्रतिशत हिस्सा नेपाल सरकारलाई, २५ प्रतिशत सम्बन्धित प्रदेशलाई र २५ प्रतिशत सम्बन्धित स्थानीय तहलाई बाँडफाँट गर्नुपर्ने प्रावधान छ। महालेखा नियन्त्रक कार्यालयको पछिल्लो तथ्यांकअनुसार २०७८०७९ मा प्राकृतिक स्रोतबाट प्राप्त भएको रोयल्टीका शीर्षकहरू जस्तै पर्वतारोहण, विद्युत्, वन र खानी तथा खनिजबाट कुल ५ अर्ब ७२ करोड २७ लाख ९६ हजार रुपैयाँ संकलन भई बाँडफाँट भयो। त्यसमा सबैभन्दा बढी विद्युत्बाट ५३४ प्रतिशत, वन, खानी तथा खनिज र पर्वतारोहणबाट क्रमशः २२९ प्रतिशत, १४४ प्रतिशत र ९३ प्रतिशत रोयल्टी संकलन भएको छ। पदाधिकारी नै मुद्दामामलामा आयोग गठनपछि गरिएका काम पर्याप्त छन्। बिउ रोपिएको छ। अंकुर लागेको छ। प्राकृतिक स्रोत के हो भन्ने बुझाउन अध्ययन गर्ने गरिएको छ। परिणाम विस्तारै देखिएला। जुद्धबहादुर गुरुङ, सदस्य, राष्ट्रिय प्राकृतिक स्रोत तथा वित्त आयोग आयोगका पदाधिकारीहरूबीच नै असन्तुष्टि र मनमुटाव छन्। कामले गति लिन नसक्नुको मुख्य कारण यो पनि हो। आयोगका सदस्य अमरराज मिश्र अध्यक्षका कामप्रति असन्तुष्टि जनाउँछन्। आयोगमा हामी पनि छौं। तर, एक जनाको निर्णयले आयोग चलेको छ, उनले भने। यहाँसम्मकि उनले आफ्नो असन्तुष्टि दर्शाउँदै अदालतमा रिटसमेत दायर गरेका छन्। उनी भन्छन्, हचुवाका भरमा काम नगरौं भन्दा म आयोगभित्र प्रतिपक्ष जस्तै बनेको छु। छलफल गरेर सुधार गर्नुपर्ने कुराहरूमा पनि सहमति जुटेको छैन। आफू आयोगको जिम्मेवारीमा बसेपछि गलत गर्नु हुँदैन भनेर अदालत गएको तर काम भने कर्मकाण्डी भएको उनको दाबी छ। काम कर्मकाण्डी मात्र भएको छ। कार्यविधि छैन, बिनाकार्यविधि काम गरिएको छ। गलत तथ्यांक लिइएको छ। कुनै योजनाको प्रोफाइल छैन, उनले भने। सरकारले संकलन गरेको राजस्व संघ, प्रदेश र स्थानीय तहलाई न्यायोचित वितरण गर्ने व्यवस्था मिलाउने, प्रदेश र स्थानीय तहले प्राप्त गर्ने वित्तीय हस्तान्तरणको परिमाण राष्ट्रिय प्राकृतिक स्रोत तथा वित्त आयोगले सिफारिस गर्ने व्यवस्था छ। तर, वित्त आयोगले अनुदान रकम बाँडफाँट, कर बाँडफाँट र प्राकृतिक स्रोतबाट प्राप्त हुने रोयल्टी बाँडफाँटमा प्रयोग गर्ने तथ्यांक आधिकारिक नभएको मिश्रको आरोप छ। आयोगको हचुवाको आँकडाले स्थानीय तहमाथि अन्याय भएको उनको जिकिर छ। आयोगको बैठकमा प्रस्ताव नै नगरिएको अनुदान बाँडफाँटको निर्णय सिफारिस गरिएको लगायतका विषयमा मिश्रले अदालतमा रिट दर्ता गराएका हुन्। आफूबिनाको निर्णय कानुनसम्मत नभएकोले रिट हाल्नु परेको उनको भनाइ छ। राष्ट्रिय प्राकृतिक स्रोत तथा वित्त आयोग नियमावली, २०७६ को नियम ४ को उपनियम (१) मा अध्यक्ष र सदस्यहरूको कामको बाँडफाँट तथा कार्यविभाजन आयोगको बैठकमा निर्धारण गरेबमोजिम हुने व्यवस्था छ। नियम ९ मा आयोगको बैठक र निर्णयसम्बन्धी र नियम १० मा अध्यक्ष वा सदस्यले स्वीकृति दिनुपर्ने भनिएको छ। धेरै निर्णय मनोमानी ढंगले गरिएको मिश्रको आरोप छ। आयोगै अपूर्ण संघीयता भनिए पनि संघीय सरकार हाबी भएको छ। प्रदेश र स्थानीय तहलाई दिने अनुदान कि दिइएको छैन कि त घटाइएको छ। यसमा आयोगले सरकारलाई कडा दबाब दिनुपर्ने हुन्छ। त्यसो गर्न सकेको छैन। खिमलाल देवकोटा, संघीयताविद् आयोगमा अध्यक्षसहित पाँच जना सदस्य रहने व्यवस्था छ। करिब दुई वर्ष अध्यक्षले मात्र एकलौटी आयोग चलाएका थिए। त्यसपछि मात्र तीन सदस्य थपिए। हाल चार जना मात्र छन्। एक महिला सदस्यको पद अहिले पनि रिक्त छ। सदस्यद्वय जुद्धबहादुर गुरुङ र विपिनराज निरौला छन्। गुरुङ भने काम सन्तोषजनक तरिकाले अघि बढिरहेको दाबी गर्छन्। प्राकृतिक स्रोतका सम्बन्धमा रोयल्टी वितरणलगायतका जिम्मेवारी हेरेका छौं। निरन्तर काम चलिरहेको छ। अध्ययन, अनुसन्धान भइरहेका छन्। सुझाव दिएका छौं। कार्यान्वयन नभएका विषयहरूको कार्यान्वयन गराउने प्रयास भइरहेको छ, उनले भने, आयोग गठनपछि गरिएका काम पर्याप्त छन्। बिउ रोपिएको छ। अंकुर लागेको छ। प्राकृतिक स्रोत के हो भन्ने बुझाउन अध्ययन गर्ने गरिएको छ। परिणाम विस्तारै देखिएला। आयोगको काम काजलाई पारदर्शी, त्रुटिविहीन र सहज वातावरणमा सम्पन्न गर्ने उद्देश्यले बनाइएको सफ्टवेयर थन्केर बसेको आयोगका एक कर्मचारीले बताए। उक्त सफ्टवेयर दुई वर्षदेखि स्टोरमा थन्किएको छ। आयोग कमजोर, संघीयता कमजोर संघीयता कार्यान्वयको मुख्य कडी मानिने यो आयोग कमजोर भएकाले संघीयता नै कमजोर भएको संघीयताविद् खिमलाल देवकोटाको बुझाइ छ। संघीयता भनिए पनि संघीय सरकार हाबी भएको छ। प्रदेश र स्थानीय तहलाई दिने अनुदान कि दिइएको छैन, कि त घटाएको छ, उनले भने, यसमा आयोगले सरकारलाई कडा दबाब दिनुपर्ने हुन्छ। त्यसो गर्न सकेको छैन। प्राकृतिक स्रोतका क्षेत्रमा धेरै काम भएको जस्तो देखिँदैन। यसमा राजनीतिक दल तथा कर्मचारीहरूको ध्यान जानुु जरुरी छ। जनता सन्तुष्ट छैनन्। आयोगले यो काम गरेको छ है भनेर सुन्न पाइएको छैन । नया शर्मा पौडेल, वनविज्ञ संवैधानिक आयोगले दह्रो गरी खुट्टा टेक्नुपर्ने उनको सुझाव छ। प्राकृतिक स्रोत तथा वित्त आयोग बेलाबेला सामान्य सिफारिस गरेर बस्ने हो भने हामीले यति धेरै संरचना किन पाल्नुुपथ्र्यो ? यस्ता आयोगले गहन अनुसन्धान गर्नुपर्छ। सुझाव दिनुपर्छ, उनले भने, संसदीय समितिको अपेक्षाअनुसार आयोगले काम गर्न सकेन। संसदीय समितिले बेलाबेला बसेर यसबारे छलफल पनि गरेकोे छ। आयोगको कामले समिति सन्तुष्ट छैन, देवकोटा भन्छन्, यदि गतिलो रिर्पोट नदिने हो भने किन चाहियो आयोग ? वनविज्ञ नया शर्मा पौडेल पनि आयोगले अपेक्षाअनुसार काम गर्न नसकेको बताउँछन्। प्राकृतिक स्रोतका क्षेत्रमा धेरै काम भएको जस्तो देखिँदैन। यसमा राजनीतिक दल तथा कर्मचारीहरूको ध्यान जानुु जरुरी छ, उनले भने, जनता सन्तुष्ट छैनन्। आयोगले यो काम गरेको छ है भनेर सुन्न पाइएको छैन। स्रोतको रोयल्टी व्यवस्थापन छुटेको छुट्यै कतिपय प्राकृतिक स्रोतको रोयल्टी व्यवस्थापन अझै छुटिरहेकै छन्। आयोगको पाँचौं वार्षिक प्रतिवेदन, २०८० भनिएको छ, अन्तरसरकारी वित्त व्यवस्थापन ऐन, २०७४ को दफा ७ को अनुसूची४ को क्रम संख्या ५ को पानी तथा अन्य प्राकृतिक स्रोतबाट प्राप्त हुने रोयल्टीको व्यवस्थाअन्तर्गत पानी तथा अन्य प्राकृतिक स्रोतको परिचालनबाट भविष्यमा रोयल्टी प्राप्त गर्न सकिने सम्भावित स्रोतहरू केही छन्। ती वर्गमा अन्तरवेसिन खानेपानी, अन्तरबेसिन सिँचाइ, पानीको बोटलिङ प्रयोग, पानीको औद्योगिक उपयोग, भूमिगत जलस्रोत, जल यातायात, जल मनोरञ्जन, माछापालन र हाइड्रोजन ऊर्जा पर्छन्। यसैगरी, अन्य प्राकृतिक स्रोतहरूको परिचालनबाट भविष्यमा रोयल्टी प्राप्त गर्न सकिने सम्भावित स्रोतहरूको वर्गमा सौर्य ऊर्जा, वायु ऊर्जा, भूतापीय ऊर्जा, तापीय ऊर्जा, जीवाश्म ऊर्जा, आणविक ऊर्जा, पेट्रोल, कोइला र दूरसञ्चार (फ्रिक्वेन्सी) रहेको निष्कर्ष अध्ययनले देखाएको छ। यस किसिमका पानी तथा अन्य प्राकृतिक स्रोतबाट प्राप्त हुने रोयल्टीको व्यवस्थापनका लागि आवश्यक कानुनी व्यवस्था गरी कार्यान्वयन गर्नुपर्नेछ। संविधानको धारा २५१ (२) अनुसार राष्ट्रिय प्राकृतिक स्रोत तथा वित्त आयोगले प्राकृतिक स्रोतको बाँडफाँट गर्दा सोसँग सम्बन्धित वातावरणीय प्रभाव मूल्यांकन सम्बन्धमा आवश्यक अध्ययन र अनुसन्धान गरी नेपाल सरकारलाई सिफारिस गर्ने छ। त्यसमा पनि यो पछि परिरहेको देखिन्छ। प्राकृतिक स्रोत कमजोर, वित्त हाबी नेपालको संविधानको धारा २५१ (१) मा यसका काम, कर्तव्य र अधिकार व्यवस्था गरिएको छ। त्यसका ९ वटा उपधारामध्ये ७ वटा वित्तसँग सम्बन्धित छन्। प्राकृतिक स्रोतका मात्र दुइटा छन्। नाम राष्ट्रिय प्राकृतिक स्रोत तथा वित्त आयोग छ। तर, यसका कर्मचारी र पदाधिकारीलाई वित्तमै बढी चासो देखिन्छ। यसका काम र गतिविधि पनि वित्त केन्द्रित छन्। प्राकृतिक स्रोतको संरक्षण र संवद्र्धनमा यसको भूमिकै छैन। यसको खपत र उपभोगमा मात्र आयोग केन्द्रित छ। नेपाल प्राकृतिक स्रोतमा धनी देश हो। यसको संरक्षण र सदुपयोग हुन नसक्दा हामी गरिब भएका छौं, आयोगका एक कर्मचारी भन्छन्, संविधानले यसलाई सम्बोधन गर्न आयोग त बनायो। तर, साधन स्रोतको खपत र उपभोग गर्ने र आम्दानी कसरी तानातान गर्ने भन्नेमा यो केन्द्रित रह्यो। दुःखको कुरा त के हो भने यही आयोग पनि झगडाको चक्रव्युहमा परेर काम गर्नै नसक्ने गरी थला परेको छ।"
अपराध सिक्ने अखडा बन्दै कारागार : कारागारबाट छुट्नासाथ अर्को अपराध,"काठमाडौं : साउन २१ गते ज्ञानेश्वरस्थित राजु नेपालीको कोठामा दिउँसै चोरी भयो। सुनका गरगहना र नगद गरी ११ लाख बढीको धनमाल चोरी भएको थियो। यस कार्यमा संलग्न थिए जनकपुरका ३८ वर्षीय दीपक खड्का र मकवानपुरका निरज विक। जिल्ला प्रहरी परिसर काठमाडौंका एसपी नवराज अधिकारीका अनुसार डेरामा दीपक खड्का प्रवेश गरेर चोरी गरेपछि सामान लिएर उनी स्कुटरमा भागेका थिए। चोरेको सामान दीपक र निरजले बाँडेर लगेका थिए। खड्काको चोरी प्रयास भने पहिलो होइन। उनी डाँकाचोरी मुद्दामा जेल बसेर केही समय अघि छुटेका हुन्। उनी ३ वर्ष जेल बसेर निस्केको अपराध रेकर्डमा भेटिएको छ। कर्तव्य ज्यान मुद्दाको सजायमा माफी मिनाहा पाएर जेलबाट छुटेका सुभास तामाङले पुन अर्को हत्या गरे। यही साउनको १५ गते उनले मोरङ उर्लाबारीकै २१ वर्षीय युवकको हत्या गरेका हुन्। मोरङको उर्लाबारी नगरपालिका५ का ३५ वर्षीय सुभाष तामाङले लाठी र खुकुरी प्रहार गरेर उर्लाबारी४ का २१ वर्षीय कुशल दाहालको हत्या गरेका हुन। तामाङको पृष्ठभूमि भने अपराधिक प्रकृतिको छ। उनले यसअघि पनि एक युवकको हत्या गरेका थिए। कर्तव्य ज्यान मुद्दामा उनी २०७१ सालमा जेल परेका थिए। प्रजातन्त्र दिवसको दिन सरकारबाट माफि मिनाहा पाएर उनी २०७६ सालमा छुटेका थिए। उनले मापसे गरेर विवाद भएका विषयमा ढुंगाले हानेर उर्लाबारी२ का नवीन राईको २०७१ साल असोज ८ गते राति हत्या गरेका थिए। उर्लाबारीमधुमल्ला सडकखण्डमा घाइते अवस्थामा फेला पारेका राईको उपचारका लागि लैजाने क्रममाबाटैमा मृत्यु भएको थियो। सरकारबाट माफी मिनाहा पाएर कारागार मुक्त भएपछि विभिन्न अपराधमा संलग्न भएका तामाङविरुद्ध प्रहरीले ज्यान मार्ने उद्योग, लागुऔषध र अभद्र व्यवहार मुद्दा चलाएको थियो। उनी यसपछि पनि पटकपटक जेल परेको थिए। अपराधिक पृष्ठभूमिका तामाङले गत साउन १५ गते साँझ आफ्नै घरमा ल्याएर दाहालको हत्या गरेका हुन्। काठमाडौंको विभिन्न हाइकिङ स्पटहरूमा लुकेर बसी हतियार देखाएर लुटपाट गर्ने मकवानपुरका धनबहादुर स्याङताङ प्रहरी नियन्त्रणमा छन्। उनले यही साउन १२ गते काठमाडौं नार्गाजुन नपा ७ बिन्दवासिनी मन्दिर नजिक जंगलमा गाडीमा सावर व्यक्तिहरूलाई धारीलो हतियार देखाएर लुटपाट गरेका थिए। उनको साथबाट प्रहरीले सुनको १ वटा सिक्री, औठी ४ वटा, ब्रासलेट २ वटा लकेट १ वटा लगायत नगद पनि बरामद गरेको थियो। जिल्ला प्रहरी परिसर काठमाडौंका अनुसार धनबहादुरको पृष्ठभूमि पनि आपराधिक प्रकृतिको छ। उनले २०६९ सालमा ललितपुरको खोकनामा रहेको बालगृहमा डाका चोरी गरी पीडितलाई जबर्जस्ती करणी गरी भागेका थिए। यो कसुरमा उनी ११ वर्ष ७ महिना जेल बसेर २०८० माघमा रिहा भएका थिए। २०८० पछि पनि उनी विभिन्न कसुरमा संलग्न भएका छन्। उनीविरुद्ध चोरी मुद्दामा प्रहरी वृत थानकोट, प्रहरी प्रभाग फर्पिङ तथा विभिन्न प्रहरी कार्यालयमा उजूरी दर्ता भएको छ। यी त केही उदाहरण मात्रै हुन्। कुनै अपराध गरेर कारागार चलान भई कैद भुक्तानी गरेर बाहिर आएका व्यक्ति पुन अपराधमा संलग्न हुनु कुनै नौलो विषय हैन। यो एक महिनामा मात्रै करिव ६७ जना व्यक्तिहरू दोस्रोपटक अपराधमा संलग्न भएको आरोपमा पुन प्रहरी नियन्त्रणमा छन्। सामान्यतया अपराध गरेको व्यक्तिलाई सुधार गर्ने मनसाय स्वरूप कारागारको परिकल्पना गरिएको पाइन्छ। तर, पछिल्लो समय जेल बसेर आएका व्यक्तिहरू पटकपटक अपराधमा संलग्न भेटिएका छन्। कारागार व्यवस्थापन विभागका निर्देशक तथा प्रवक्ता कमलप्रसाद पाण्डेका अनुसार कारागारलाई सुधारगृह बनाउनकै लागि पहल गरिएपनि संभव नभएको बताए। अपराध अनुसार बेग्लाबेग्लै छुट्टाएर कैदी बन्दीलाई राख्नका लागि भौतिक संरचना नै अपुग भएको उनले बताए। पाण्डे भन्छन्, देशभर भएका कारागारको क्षमता १६ हजार मात्रै हो। तर, ३० हजार हाराहारीमा कैदीबन्दी र थुनुवाहरू रहेका छन्। जिल्ला प्रहरी परिसर काठमाडौंका प्रवक्ता नवराज अधिकारीका अनुसार अपराधका विभिन्न प्रकार हुन्छन्। तीन वर्षमुनिको कैद सजाय हुने प्रकृतिका अपराध गर्नेहरूलाई जघन्य अपराध गरेर जेल गएकालाई सँगै कारागारमा राख्न हुँदैन। अपराधको प्रवृति र प्रकृतिअनुसार कैदीबन्दी राखिने ठाउँ पनि फरकफरक हुनुपर्छ। किन दोहोरिन्छन् अपराधका घटना ? उपत्यका प्रहरी कार्यालय रानीपोखरीका प्रवक्ता दिनेशराज मैनालीका अनुसार सुधारगृहका रूपमा कारागारको परिकल्पना गरिए पनि व्यवहारत जेल सुधारगृह हुन सकेको छैन। कारागारका आफ्नै समस्या हुन सक्लान। कैदीबन्दीको अत्यधिक चापका कारण पनि उचित व्यवस्थापन गर्न सकिएको छैन। तर, सबै प्रकारका कैदीबन्दीलाई एकै ठाउँमा राख्ने प्रचलन पनि एक पटक कारागार पुगेको व्यक्ति त्यहाँको साथी संगतको सर्कलले अन्य अपराधमा जोडिन्छ। मैनाली भन्छन्, एउटा अपराधमा जेल परेपछि उसलाई पुनः समाजमा पुनस्र्थापना हुनका लागि सहज छैन। कारागारमा रहँदा पनि उसलाई उचित मार्गनिर्देशन, नैतिक शिक्षाको आवश्यक छ। जीवन निर्वाह गर्नका लागि सीपको जरुरी छ। केही मात्रामा यो प्राक्टिस गरिए पनि पूर्णरूपमा लागू गर्न सकिएको छैन। गलत संगतकै कारण व्यक्तिले पटकपटक गल्ती गर्ने, अपराधमा मुछिने र खराब काम गर्ने उनको बुझाइ छ। समाजशास्त्री प्रा मीना उप्रेती अपराधमा मुछिएका व्यक्तिहरूलाई परिवार र समाजले सजिलै स्विकार नगर्ने हुँदा पनि गल्ती दोहोरिने बताउँछिन्। अपवादबाहेक प्रायः सबै अपराधका घटना गलत संगत र प्रलोभनकै कारण घट्ने हुँदा खराब संगतमा परेको व्यक्ति छिटो सुध्रन सक्दैन। जेलमा अनेकथरी व्यक्ति र जघन्य अपराधका व्यक्तिहरू पनि सँगै रहने हुँदा अपराध सिक्ने अखडाकै रूपमा जेल प्रयोग हुन्छ। यसले गर्दा सामान्य कसूरमा जेल परेका व्यक्ति दोस्रोपटक जघन्य अपराध घटाउने सम्भावना पनि हुन्छ।"
रेसुंगा धाममा सप्ताह ज्ञान महायज्ञ हुने,"गुल्मी : रेसुंगा संरक्षण समितिको आयोजनामा गुल्मीको रेसुंगा धाममा सप्ताह ज्ञान महायज्ञ हुने भएको छ। जिल्लाको धार्मिक ऐतिहासिक तथा पर्यटकीय क्षेत्र रेसुंगामा भोलिदेखि ३२ गतेसम्म श्रीमद्भागवत महापुराण सप्ताह ज्ञान महायज्ञ हुने भएको हो। रेसुंगा र भारतको अयोध्याबीच रहेको पौराणिक सम्बन्धलाई थप प्रभावकारी बनाउन सप्ताह ज्ञान महायज्ञको आयोजना गरिएको रेसुंगा संरक्षण समितिका अध्यक्ष सुरेशचन्द्र भुसालले जानकारी दिए। भुसालका अनुसार यो महायज्ञले रेसुंगाको महत्व र महिमा विश्वमा चिनाएर मानिसलाई धार्मिक जागरण गर्न थप टेवा पुग्ने छ। नेपाली समाज र समुदायमा पछिल्लो समय धर्म परिवर्तन गराउने खालका थुप्रै कार्यक्रम भइरहेका छन्, उनले भने, धर्मबाट बिमुख भएकाहरूलाई धार्मिक जागरण तथा विशेष अनुष्ठान ज्ञान प्राप्त गर्न यो सप्ताहले निकै महत्वपूर्ण भूमिका खेल्ने छ। महायज्ञको माध्यमबाट गुल्मी जिल्लालाई धार्मिक क्षेत्रका रूपमा विकास गरी रेसुंगाको महिमा विश्वमा बढाउन संरक्षण समितिले विभिन्न धार्मिक कार्यक्रम सञ्चालन गरिरहेको अध्यक्ष भुसालले बताए। अहिले रेसुंगामा एक महिने साउने मेला चलिरहेको छ। साउन शिवसँग जोडिएको महिना भएकाले अहिले रेसुंगा पोखरीमा स्नान गर्ने र मन्दिरमा पूजा गर्न पुग्ने श्रद्धालुको दैनिक घुइँचो लाग्ने गरेको छ। रेसुंगामा पोखरीमा स्नान गर्नाले पापहरू नष्ट हुने धार्मिक विश्वास रहेकाले पनि यहाँ गुल्मी, पाल्पा, अर्घाखाँची, प्युठान, बाग्लुङलगायत छिमेकी मुलुकबाट समेत श्रद्धालु भक्तजन आउने गरेका छन्। भक्तजनले रेसुंगालाई तीर्थका रूपमा समेत लिने गरेका छन्। श्रृंगे ऋषिसँग जोडिएको पाँच हजार वर्ष पुरानो धार्मिक तथा ऐतिहासिक महत्व भएकाले रेसुंगामा भक्तजनहरूको आस्था बढ्दै गएको रेसुंगा संरक्षण समितिका सचिव गोपाल पन्थीले बताए। पछिल्लो समय रेसुंगामा पुग्ने सडक कालोपत्रे भएको र जिल्ला सदरमुकाम तम्घास बजारदेखि सवारीको पहुँच भएकाले प्रत्येक वर्ष श्रद्धालु र पर्यटकको संख्या बढ्दो छ।"
नेपालको सामुदायिक वन विश्वलाई अनुकरणीय,"विश्वभरका देशमा वन क्षेत्र तीव्र रूपमा घट्दै जाँदा, नेपालले भने वन संरक्षण, संवद्र्धन र विस्तारमा अद्वितीय सफलता प्राप्त गरेको छ। सामुदायिक वन व्यवस्थापनको उत्कृष्ट अभ्यासमार्फत नेपालले विश्वलाई महत्त्वपूर्ण सिकाइको उदाहरण प्रस्तुत गरेको छ। वन संरक्षणमा नेपालले देखाएको यो उपलब्धि विश्वका अन्य राष्ट्रका लागि अनुकरणीय नमुना बनेको छ। नेपालमा विसं २०३० को दशकमा सुरु भएको सामुदायिक वन अवधारणाले २०५२ सालमा सामुदायिक वन उपभोक्ता महासंघको स्थापनासँगै राष्ट्रव्यापी अभियानको रूप लिएको हो। सामुदायिक वनको योगदान : सामुदायिक वन उपभोक्ता समूहहरूले वन संरक्षण, प्रयोग, पुनर्प्रयोग र समुचित व्यवस्थापनमा प्रभावकारी भूमिका निभाएका छन्। स्थानीय जनताको सक्रिय सहभागिताले नेपालले वातावरणीय सन्तुलन कायम राख्न मात्र नभई, स्थानीय र राष्ट्रिय अर्थतन्त्रमा पनि महत्त्वपूर्ण योगदान पुर्याएको छ। नेपालका सामुदायिक वनहरूले जैविक विविधता, जल सम्पदा र वन्यजन्तुको संरक्षणमा ठूलो योगदान पुर्याएका छन्। १ स्थानीय समुदायको आर्थिक सशक्तीकरण : नेपालको सामुदायिक वनले केवल वन संरक्षणमा मात्र नभई, स्थानीय समुदायको सामाजिक, आर्थिक र शैक्षिक विकासमा पनि ठूलो योगदान पुर्याएको छ। सामुदायिक वन उपभोक्ता समूहहरूले वनको संरक्षणमा मात्र नभई, नांगा डाँडा पाखाहरूमा बिरुवा रोप्दै हरियाली बनाउने काममा पनि अग्रसर बनेका छन्। सामुदायिक वनमार्फत घाँस, दाउराजस्ता दैनिक आवश्यकता पूर्ति गर्ने, पर्यावरणीय सन्तुलन कायम राख्ने, र स्थानीय समुदायको आर्थिक सशक्तीकरणमा महत्त्वपूर्ण भूमिका खेलेको छ। २ गरिबी निवारण, महिला जागरण र पर्यापर्यटन : सामुदायिक वनले, गरिबी निवारण, महिला जागरण, पिछडिएका समुदायहरूलाई सीपमूलक तालिम प्रदान गरी आयआर्जनमा सक्षम बनाउने जस्ता कार्यहरू अग्रसर भएको छ। यसले देशका विभिन्न भागमा पर्यापर्यटनको प्रवद्र्धनसँगै स्थानीय स्तरमा शिक्षा, स्वास्थ्य र पूर्वाधार निर्माणमा योगदान पुर्याएको छ। सामुदायिक वन उपभोक्ता समूहहरूले विद्यालय स्थापना, छात्रवृत्ति व्यवस्थापन र व्यक्तित्व विकासका लागि थुप्रै कार्यक्रम सञ्चालन गरेका छन्। यसका साथै, बाटोघाटो निर्माण, सिँचाइका सुविधा, र अन्य सामाजिक पूर्वाधारहरूमा पनि सामुदायिक वनको भूमिका महत्त्वपूर्ण छ। ३ समावेशिताको अभ्यासको थालनी : नेपालमा सामुदायिक वनले समावेशिताको अभ्यास सुदृढ बनाइरहेको छ। सामुदायिक वन उपभोक्ता समूहमा ५० प्रतिशत महिला सहभागिता सुनिश्चित गरिएको छ, जसले गर्दा घरमुली महिला र पुरुष दुवैलाई निर्णय प्रक्रियामा सहभागी गराएको छ। आदिवासी, जनजाति र अन्य पिछडिएका समुदायको पनि सामुदायिक वनमा बलियो उपस्थिति रहेको छ, जसले गर्दा सामुदायिक वनले समावेशी नेतृत्व उत्पादन गरेको छ। यो समावेशी अभ्यासले सामुदायिक वनलाई लोकतान्त्रिक अभ्यासको उत्कृष्ट नमुना बनाएको छ नै, सामुदायिक वन नेतृत्व उत्पादनथलोसमेत बन्न पुगेको छ। यस संघीय मुलुकमा हाल तीन तहका सरकार गरेर तीन हजारभन्दा बढी सामुदायिक वन नेतृत्वहरू सक्रिय भूमिकामा रहेका छन्, जसले सामुदायिक वनको प्रभावकारिता र समावेशिताको महत्त्वलाई थप उजागर गरिरहेको छ। ४ वन पुनस्र्थापना र जैविक विविधताको संरक्षण : सामुदायिक वनले प्राणी, वनस्पति, र सूक्ष्म जीवात्माको जातीयप्रजातीय विविधता, आनुवांशिक विविधता, र पारिस्थितिक प्रणालीको संरक्षणमा महत्त्वपूर्ण भूमिका निभाएको छ। जैविक विविधता वातावरणीय सन्तुलन, पानीको प्राकृतिक शुद्धीकरण, प्रदूषण नियन्त्रण, रासायनिक पदार्थको शोषण, जलचक्रको सन्तुलन, प्राणवायु उत्पादन, कार्बन सञ्चिति, र बाढीपहिरो नियन्त्रणजस्ता वातावरणीय प्रणालीहरूको लागि अत्यावश्यक छ। विशेषगरी लोपोन्मुख प्रजातिको संरक्षणमा सामुदायिक वनहरूको सक्रियता उल्लेखनीय छ। नेपालमा हाल ४५३१ प्रतिशत वन क्षेत्र छ, जसको संरक्षणमा सामुदायिक वन अभियानले महत्त्वपूर्ण भूमिका खेलेको छ। यसले नेपालमा जैविक विविधताको संरक्षण, वन पुनस्र्थापना, र वातावरणीय सेवाहरूको सुदृढीकरणमा सामुदायिक वनको महत्त्वपूर्ण योगदानलाई स्पष्ट रूपमा उजागर गर्छ। सामुदायिक वन राज्यको सहयोगी हो, विरोधी होइन : सरकारले सामुदायिक वनलाई केवल वन संरक्षक वा वनपालेको रूपमा हेरिरहेको महसुस उपभोक्ताले गरिरहेका छन्, जबकि सामुदायिक वनले वन संरक्षणमार्फत वातावरणको जगेर्ना, जैविक विविधता, पर्यापर्यटन र वन्यजन्तुको संरक्षणमा महत्त्वपूर्ण भूमिका निभाएको छ। नेपालका सामुदायिक वनहरूले देशका विभिन्न भागमा जैविक विविधता, जल सम्पदा र खनिज तथा इन्धन स्रोतको संरक्षणमा पनि ठूलो योगदान पुर्याएका छन्, जसलाई राज्यले अनदेखा गर्न मिल्दैन। यदि वन क्षेत्रलाई मध्यवर्तीभित्र पारेर उपभोक्ताको अधिकार खोस्ने प्रयास गरिन्छ भने यसले सामुदायिक वनको उद्देश्यमा बाधा पुर्र्याउन सक्छ। तेहरो करको बोझ थोपरेर उपभोक्तालाई दु:ख दिनाले उपभोक्ता सामुदायिक वन अभियानबाट पलायन हुन सक्ने खतरा बढ्दछ। संघीय लोकतान्त्रिक गणतन्त्रमा गए पनि चुरे व्यवस्थापन, संरक्षण क्षेत्र, निकुञ्ज, र मध्यवर्ती क्षेत्रमा समुदायको अधिकार प्राप्त हुन नसकिरहेको छ, यसमा राज्यले विशेष ध्यान दिन आवश्यक छ। सामुदायिक वनलाई राज्यको सहयोगीको रूपमा हेरिनुपर्छ, विरोधीको रूपमा होइन। वन संरक्षणमार्फत वातावरणको जगेर्ना, जैविक विविधता, पर्यापर्यटन र वन्यजन्तुको संरक्षणमा सामुदायिक वनले खेल्दै आएको महत्त्वपूर्ण भूमिकालाई राज्यले अनदेखा गर्न मिल्दैन। सामुदायिक वनलाई नयाँ दिशा : वन ऐन २०७६ ले सामुदायिक वनलाई नयाँ दिशा दिएको छ, जसले वन उत्पादन, वन उद्यम विकास, र पर्यापर्यटनमा ध्यान केन्द्रित गर्दै सामुदायिक वनलाई वन उत्पादनको बजारीकरणमा संलग्न गराउने प्रयास गरेको छ। यस ऐनका निर्देशहरू अनुसार, सामुदायिक वनले वन उद्यम विकासमा पूर्ण सफलता प्राप्त गर्न सकेको छैन। त्यसैले, सामुदायिक वनको दिशा परिवर्तन गर्नु आवश्यक छ। सामुदायिक वनलाई काठ बेच्ने र घरेलु प्रयोजनमा मात्र सीमित नगरी, फर्निचर उद्योग, स:मिल, जडीबुटीको प्रशोधन, हस्तकलाका सामग्री उत्पादन र बजारीकरणजस्ता क्षेत्रमा पनि संलग्न गराउनुपर्छ। सामुदायिक वनले उत्पादनमूलक उद्यमहरूको स्थापना, वन क्षेत्रको सदुपयोग र स्थानीय समुदायको आयआर्जनका लागि नयाँ सम्भावनाहरूको खोजी गर्नुपर्ने बेला आएको छ। सामुदायिक वनको संरक्षकको रूपमा रहेको समुदायले वन व्यवस्थापन गरे पनि आम्दानीको स्रोत विकास गर्न नसकेको अवस्थामा, यस कुरामा गम्भीरतापूर्वक ध्यान दिन आवश्यक छ। वन ऐन २०७६ लाई परिमार्जन गर्ने बेला, सामुदायिक वन संरक्षण पनि हो, व्यवस्थापन पनि हो भन्ने दृष्टिकोण अपनाइएको थियो। यस ऐनले जनताको आवश्यकता पूरा गर्नुपर्छ भन्ने कुरा जोड दिएको छ। रगत र पसिना बगाएर हुर्काएको वनबाट घर बनाउने, सुत्ने खाटको आवश्यकता पूरा गर्नुपर्ने र बाल्न दाउरा चाहिने आवश्यकताहरूलाई पूरा गर्नुपर्छ। सम्माननीय प्रधानमन्त्री केपी शर्मा ओलीको नेतृत्वमा समृद्ध नेपाल, सुखी नेपालीको परिकल्पना गरिएको छ, जसलाई साकार पार्न वन क्षेत्र, विशेषगरी सामुदायिक वनले महत्त्वपूर्ण भूमिका निर्वाह गर्न सक्छ। अन्त्यमा, अहिलेको जलवायु संकट र वातावरणीय जटिलता सामना गर्न सामुदायिक वनको पुनरोत्थान र यसलाई उत्पादनमुखी बनाउने प्रयासमा राज्य र सामुदायिक वनको आपसी सहकार्य अनिवार्य छ। यसको संरक्षण र व्यवस्थापनमा राज्य र समुदायको संयुक्त प्रयास नै सामुदायिक वनको भविष्य र मुलुकको आर्थिक प्रगतिको आधार हो। (पाठक, सामुदायिक वन उपभोक्ता महासंघ नेपालकी निवर्तमान अध्यक्ष हुन्।)"
"कृषि हाटबजारको दुरुपयोग, घाँस थुपार्दै स्थानीय","गुल्मी : गुल्मीको सत्यवती कृषि हाटबजार यतिबेला घाँस संकलन केन्द्रमा परिणत भएको छ। स्थानीयको किनबेचका लागि सहजता प्रदान गर्ने हेतुले लुम्बिनी प्रदेश र सत्यवती गाउँपालिकाको लाखौं रकम खर्चिएर बनेको उक्त हाटबजारको दुरुपयोग भएको हो। विगत ६ वर्षपहिले स्थानीय उत्पादनको बजारीकरण तथा दैनिक उपभोग्य वस्तु खरिद बिक्रीमा सहजता ल्याउनका लागि सञ्चालन गरिएको हाटबजार केही महिनादेखि बन्द छ। हाट बजार सञ्चालनका निम्ति निर्माण गरिएका टहरामा लामो लस्करमा व्यापारी र उपभोक्ताको चहलपहल हुनुपर्थ्यो। तर, वर्षायामका कारण बन्द भएको उक्त हाट बजारमा अलि फरक दृश्य देखियो। पहिले कृषि उपज तथा दैनिक उपभोग्य वस्तु देखिने हाट बजार अहिले घाँसका संकलन केन्द्रका रुपमा प्रयोग भइरहेको छ। हाट बजारमा देखिएको तस्बिर समाजिक सञ्जालमा मात्रै भाइरल भएन। त्यसले सरकारी सम्पत्तिको दुरुपयोग भएको भन्दै गाउँपालिकालाई नै आलोचित बनायो। यो साउन महिना हो। चैत वैशाखमा रोपेका मकै यस महिनामा पाक्ने गर्दछन्। मकैको स्याहार पछि कोदो रोप्ने प्रचलन छ। यतिबेला ग्रामीण क्षेत्रका किसानलाई मकै स्याहार गर्न र कोदो रोप्न भ्याइ नभ्याई छ। साउनको महिना अन्तिम साता आइपुग्दा समेत लगातारको वर्षा र जनशक्ति अभावका कारण विगतका वर्षको तुलनामा यस वर्ष कोदो रोपाइँको कामले गति लिन सकेको छैन। गत हिउँद सम्म सञ्चालनमा रहेको उक्त हाट बजार बर्खायाम सुरु भएलगत्तै बन्द भएको छ। बन्द भएको समयमा गाउँपालिकाले यस हाटबजारमा विभिन्न कार्यक्रम तथा तालिम सञ्चालन गर्दै आएको स्थानीयले बताउँछन्। केही महिनादेखि बन्द रहेको हाटबजारमा अहिले सोही वडाका एक स्थानीय किसान दीपक भण्डारी घाँस राख्न प्रयोग गरेको पाइएको छ। भण्डारी विगत २ वर्षदेखि बाख्रापालन व्यवसायमा छन्। उनले ८० भन्दा बढी बाख्रा पालेका छन्। अहिले बर्खायामको समयमा हाट बजार बन्द र गाउँपालिकाका कुनै पनि कार्यक्रम नभएकाले पानीबाट गाईवस्तुको घाँस जोगाउनका लागि त्यहाँ राखिएको किसान भण्डारीको भनाइ छ। यो बर्खायामको समयमा चिसो मौसम,लगातारको वर्षात् र जनशक्ति अभावका कारण मकै स्याहार गर्न कठिनाइ भएको उनले बताए। घाँस सुरक्षित राख्नका लागि हाट बजार प्रयोग गरेको बताउँदै भण्डारीले अरू कुनै नियत राखेर त्यसो नगरेको बताए। मलाई गाउँपालिका र वडा कार्यालयबाट सम्पर्क गरेर घाँस (मकैको डाँठ) हटाउन आग्रह गर्नुभएको छ, उनले भने, म आफैं समस्यामा परेर गाई वस्तु बचाउनका लागि त्यहाँ घाँस राखेको हुँ,मौसम केही सुधार हुनसाथ जनशक्ति खोजेर तत्कालै हाटबजार खाली गर्छु। विगत ५ वर्ष पहिले गाउँपालिकाले उक्त हाट बजार सञ्चालनमा ल्याएको थियो। सञ्चालन गरिएको वर्षदेखि कोरोना कालसम्म हाट बजार व्यापक चलेको सत्यवती गाउँपालिका६ का वडाध्यक्ष विष्णुप्रसाद भण्डारीले जानकारी दिए। हाटबजारमा स्थानीय स्तरमा उत्पादन भएका सामग्रीको प्रदर्शन तथा बिक्री हुने गर्थ्यो। व्यापार राम्रो र उपभोक्ताको आकर्षण बढ्दो देखेपछि गुल्मी लगायत बाहिरबाट व्यापारी आएर व्यापार गर्ने गरेको उनले बताए। सत्यवती हाट बजारमा प्रत्येक हप्ताको शनिबार बजार लाग्ने गर्थ्यो। शनिबार बैंक तथा वित्तीय संस्था बन्द हुने र आर्थिक कारोबार नहुने भएकाले समय परिवर्तन गरेर हप्ताको सोमबार सञ्चालन गरिँदै आएको थियो। केही दिन अगाडि सोही वडाले भेटघाट तथा छलफल कार्यक्रम त्यही हाटबजारमा आयोजना गरेको थियो, हामी त्यतिबेला कार्यक्रम स्थलमा पुग्दा सुनसान नै थियो, भण्डारीले भने, अहिले त्यहाँका एकजना स्थानीय किसानले घाँसका रूपमा प्रयोगमा आउने मकैका डाँठ राखेका रहेछन्, त्यसको फोटो फेसबुक भर भएको रहेछ, थाहा पाएलगत्तै वास्तविकता बुझेर खाली गराउन बनेको छु। हाट बजार भएको जग्गा शिवालय मन्दिरको गुठीको जग्गा हो। गाउँपालिकाले प्रत्येक वर्ष ५० हजार दिनेगरी लिजमा ल्याएको थियो। लिजको आफ्नै नियम वा सम्झौता हुने भएकाले दुईदुई वर्षमा भाडादर हेरफेर गर्ने कुरा थियो अहिले त्यो के भएको छ ? मलाई अलि जानकारी भएन,वडाध्यक्ष भण्डारीले भने हाट बजारमा व्यापार गर्न आउने व्यापारीलाई गाउँपालिकाले गतवर्ष सामान ढुवानीको भाडादरमा सौलियत दिएर बजार सञ्चालन गर्दै आएको थियो।"
बालसुधार गृह र कारागारहरूको स्थलगत अनुगमन गर्न गठित उपसमितिको प्रतिवेदन पारित,"काठमाडौं : प्रतिनिधि सभाअन्तर्गतको कानुन, न्याय तथा मानवअधिकार समितिले नेपालका बालसुधार गृह र कारागारहरूको स्थलगत अनुगमन गर्न गठित उपसमितिहरूको प्रतिवेदन पारित गरेको छ । सिंहदरबारमा शुक्रबार बसेको समिति बैठकले सुझावसहित उपसमितिको प्रतिवेदन पारित गरेको हो । बैठकमा मोरङको विराटनगर बालसुधार गृह तथा मोरङ, सुनसरी र धनकुटाको कारागार उपसमितिको प्रतिवेदन, विरगंज बालसुधार गृह, पर्सा, रौतहट, महोत्तरी र सर्लाही जिल्लाको कारागार उपसमितिको प्रतिवेदन र बाँकेको जयेन्दु बालसुधार गृह र बाँके, बर्दिया र सुर्खेत जिल्लाको कारागारको अनुगमन उपसमितिको प्रतिवेदनमाथि छलफल भएको थियो । प्रतिवेदन पारित गर्दै समितिले सुझावसहित कार्यान्वयनका लागि गृह मन्त्रालय, महिला, कानुन मन्त्रालयलाई अनुरोध गर्ने निर्णय गरिएको सभापति बिमला सुवेदीले जानकारी दिइन्। बैठकमा कानुन, न्याय तथा संसदीय मामिला मन्त्री अजय कुमार चौरसियाले बालसुधारका साथै कारागारलाई सुधार गर्न आवश्यक ऐन कानुन लगायतका विषयमा गम्भीर भएर लाग्ने बताए । उपसमितिको प्रतिवेदनलाई अध्ययन गरेर कार्यान्वयन गर्ने उनले बताए। समिति सदस्यहरूले बाल सुधार गृहहरूलाई ऐन अनुसार सुधार गृहका रुपमा विकास गर्नुपर्ने, भौतिक संरचनामा उचित ध्यान दिनुपर्ने, बाल सुधार गृह र कारागारहरूमा स्वास्थ्य उपचार, खानेपानी शिक्षालगायतको व्यवस्था गर्नुपर्ने सुझाव दिएका थिए ।"
"बागचन्द उच्च अदालतको मुख्य न्यायाधीशमा नियुक्त, ३५ जिल्ला न्यायाधीश सिफारिस","काठमाडौं : न्यायपरिषदले उच्च अदालतका न्यायाधीश डा रत्नबहादुर बागचन्दलाई उच्च अदालतको मुख्य न्यायाधीशमा नियुक्त गरेको छ। उच्च अदालत जनकपुरमा रहेका बागचन्दलाई उच्च अदालत पोखराको मुख्य न्यायाधीशमा सिफारिस गरिएको हो। शुक्रबार न्याय परिषदको देशभरका रिक्त ३५ जिल्ला न्यायाधीश सिफारिस गरेको हो। जसमा न्याय सेवाबाट २५, सरकारी वकिलबाट ६ र कानुन सेवाबाट ४ जनालाई जिल्ला न्यायाधीशमा सिफारिस गरेको प्रवक्ता अशोक कुमार क्षेत्रीले बताए।"
प्रचण्डको ब्रिफिङ : सुशासन र भ्रष्टाचारविरोधी कामलाई अहिलेको सरकारले रोक्यो,"काठमाडौं : नेकपा माओवादी केन्द्रको स्थायी कमिटी बैठक शुक्रबारबाट सुरु भएको छ। पार्टी कार्यालय पेरिसडाडाँमा शुक्रबार बसेको बैठकमा विभिन्न चार एजेण्डामाथि छलफल सुरु भएको प्रवक्ता अग्नि सापकोटाले बताए। बैठकमा अध्यक्ष प्रचण्डले पछिल्लो राजनीतिक विकसित घटनाक्रमबारे ब्रिफिङ, वैचारिक, राजनीतिक, सांगठनिक परिस्थिति र कार्यभार तथा विविध एजेण्डामाथि छलफल सुरु भएको उनले बताए। पहिलो एजेण्डाका रुपमा रहेको पछिल्लो राजनीतिक विकसित घटनाक्रमबारे ब्रिफिङमा अध्यक्ष प्रचण्डले टीआरसी विधेयक पारित भएको र आगामी संसदको बैठकमा पेश हुने जानकारी गराएका थिए। बंगलादेश घटनाप्रति शिक्षा लिएर जनताको कुरा सुन्नुपर्नेमा पनि प्रचण्डको जोड रहेको सापकोटाले जानकारी दिए। त्यस्तै अघिल्लो सरकारले गरेको सुशासन र भ्रष्टाचार विरोधी काम अगाडि बढाउनुको सट्टा अहिलेको सरकारले त्यसलाई अवरोध सिर्जना गर्ने काम गरिरहेको प्रचण्डले बताएका सापकोटाको भनाइ छ। त्यस्तै स्थायी कमिटी बैठकले सौर्य एयरलाइन्सको विमान दुर्घटनामा मृत्यु भएका प्रति दुख व्यक्त गर्दै परिवारलाई उचित राहत तथा क्षतिपूर्ति दिन माग गरेको छ। बस दुर्घटना, बाढी पहिरोबाट भएको क्षति न्यूनीकरण गर्दै पीडितलाई आवश्यक राहत दिन सरकारको ध्यानाकर्षण गराउने निर्णय गरिएको प्रवक्ता सापकोटाले बताए। माओवादी स्थायी कमिटी बैठक शनिबार ११ बजे बस्ने उनले जानकारी दिए।"
"सुदूरपश्चिममा संसद् अधिवेशन आह्वान, नयाँ बजेट आउने सम्भावना","धनगढी : सुदूरपश्चिममा विशेष अधिवेशन अन्त्य भएपछि प्रदेश प्रमुख नजिर मियाँले साउन २७ गते प्रदेश सभाको पाँचौं अधिवेशन आह्वान गरेका छन् । प्रदेश सरकारको सिफारिसमा प्रदेश प्रमुख मियाँले आगामी २७ गते दिउँसो २ बजेको लागि प्रदेशसभा बैठक आह्वान गरेका हुन् । यसअघि निवर्तनमान मुख्यमन्त्री दीर्घबहादुर सोडारीले असार ३० गते बजेट अधिवेशन अन्त्यको सिफारिस गरेपछि प्रदेश प्रमुख मियाँले साउनको ४ गते बजेट अधिवेशन अन्त्य गरेका थिए । तर, सोडारीले अध्यादेशबाट बजेट ल्याउने तयारी गरेको थाहा पाएपछि कांग्रेस र एमालेका एक चौथाइ सांसदहरूले विषेश अधिवेशन माग गरेपछि प्रदेश प्रमुख मियाँले साउन ८ गते विशेष अधिवेशन आह्वान गरेका थिए । विशेष अधिवेशन बाढीपहिरो प्रभावितहरूलाई राहत,क्षतिपूर्ती दिन सरकारलाई निर्देशन गर्दै साउन २३ गते अन्त्य गरिएको थियो । विशेष अधिवेशन अन्त्य गरेपछि सरकारले कर संकलनका लागि मात्रै सुदूरपश्चिमको सामयिक कर संकलनसम्बन्धी अध्यादेश २०८१ ल्याएको थियो । उक्त अध्यादेश बिहीबार प्रदेश प्रमुखले प्रमाणित गरेर राजपत्रमा प्रकाशित भएपछि शुक्रबारदेखि करसंकलनको कार्य सुरू भइरहेको छ । पाँचौं अधिवेशनमा मुख्यमन्त्री कमलबहादुर शाहले विश्वासको मत लिनेछन् भने यसै अधिवेशनमा बजेट पनि आउने भएको छ । सरकारले प्रतिस्थापन बजेटका रुपमा पूर्ण बजेट ल्याउन लागेको हो । यसअघिका मुख्यमन्त्री सोडारीका पालामा असार १ गते संसदमा प्रस्तुत भएको बजेट टेबुल नै हुन नसक्दा निष्क्रिय भएको थियो । सकेसम्म मंगलबार नत्र बुधबार विश्वासको मत लिने तयारी भइरहेको छ । विश्वासको मत लिएर बजेट पनि बनाउनुछ । प्रदेशमा बजेट शून्यताको अवस्थाले विकास निर्माण प्रभावित भएका छन् भने सरकारको कामकाजमा पनि समस्या भएको छ,'मुख्यमन्त्री शाहले भने ।"
कांग्रेसले भ्रष्टाचार नियन्त्रण र सुशासनका मुद्दामा सरकारमा प्रभावकारी भूमिका निर्वाह गर्नुपर्छ,"काठमाडौं : नेपाली कांग्रेसका केन्द्रीय सदस्यहरूले भ्रष्टाचार नियन्त्रण र सुशासनका मुद्दामा सरकारमा प्रभावकारी भूमिका निर्वाह गर्नुपर्नेमा जोड दिएका छन्। पार्टी कार्यालय सानेपामा शुक्रबार बसेको कांग्रेसको केन्द्रीय कार्यसमितिको बैठकमा उनीहरूले मुलुकलाई सुशासनतर्फ अघि बढाउनका लागि सरकारमा रहेर प्रभावकारी काम गर्नुपर्नेमा जोड दिएका हुन्। साथै उनीहरूले महासमिति बैठकमा उठेका महत्वपूर्ण विषयलाई कार्यान्वयनमा लैजानुपर्ने समेत धारणा राखेका थिए। बैठकमा विभिन्न ११ वटा एजेण्डाहरूमाथि केन्द्रीय सदस्यहरूले धारणा राख्ने क्रम जारी रहेको प्रवक्ता डा प्रकाशशरण महतले जानकारी दिए। उक्त एजेण्डाहरूलाई छलफल गरि पारित गर्ने तयारी रहेको उनले बताए। बुधबारबाट सुरु बैठकमा महासमिति बैठकबाट पारित प्रस्ताव, राष्ट्रिय सहमतिको सरकार गठनका सम्बन्धमा भएको सहमति, १०० दिने सांगठनिक अभियान, भ्रातृ संघ तथा शुभेच्छुक संस्था लगायतका एजेण्डामाथि छलफल भइरहेको छ। बैठक साउन २८ गते सम्पन्न गर्ने गरी छलफल भइरहेको प्रवक्ता महतले बताए।"
महिलालाई ३३ र दलितलाई १० प्रतिशत अनिवार्य गरौं : आरजु राणा,"काठमाडौं : नेपाली कांग्रेसकी केन्द्रीय सदस्य आरजु राणा देउवाले प्रत्यक्ष निर्वाचनमा ३३ प्रतिशत महिला उम्मेदवारी अनिवार्य गर्नेगरी पार्टीले नीति बनाउनुपर्ने बताएकी छन्। पार्टीको जारी केन्द्रीय कार्यसमिति बैठकमा महामन्त्रीद्वारा पेस भएको प्रतिवेदन एवं जनप्रतिनिधि कार्य सम्पादन निर्देशिका२०८१ का सन्दर्भमा आफ्ना सुझाव राख्दै उनले नेपाली कांग्रेसले राज्यका निकायमा ३३ प्रतिशत महिला सभागिताको नीति लिएको भए पनि प्रत्यक्ष निर्वाचनमै यसको सुनिश्चितताको माग गरेकी हुन्। 'समावेशीताका विषयमा म पहिल्यैदेखि भन्ने गरेको के हो भने प्रत्यक्ष निर्वाचनमै महिलालाई ३३ र दलित समुदायका लागि १० प्रतिशत उम्मेदवारीको सुनिश्चितता हुनेगरी नीति बनाउँ, यो मेरो सुझाव हो,' उनले भनिन्। उनले पार्टीका प्रत्येक प्रशिक्षण कार्यक्रममा लैङ्गिक र समावेशीतासम्बन्धी छुट्टै सत्र समावेश गरी यसको पाठ्यक्रममा नै लैङ्गिक र समावेशिता विषय समेट्नुपर्ने धारणा राखिन्। केन्द्रीय सदस्य राणाले स्थानीय तहमा लैङ्गिक र सामाजिक समावेशीताको पनि सामाजिक अडिट गर्नुपर्ने, स्थानीय तहमा रहेका पार्टीका जनप्रतिनिधिले गरेका कामका साथै पार्टीको केन्द्र र प्रदेश तहमा भए गरेका समग्र कामको अनुगमन तथा मूल्याङ्कन गर्न एक छुट्टै संयन्त्रको निर्माण गर्नुपर्ने बताइन्।"
जम्बो मन्त्रिपरिषद् बनाएको सर्वत्र आलोचनापछि जनमतले मुख्यमन्त्री सिंहसँग सोध्यो स्पष्टीकरण,"काठमाडौं : जनमत पार्टीले मधेसका मुख्यमन्त्री सतिश कुमार सिंहलाई स्पष्टीकरण सोधेको छ। मधेस सरकार सञ्चालनको विषयमा पार्टीसँग समन्वय नगरेको भन्दै पार्टीले मुख्यमन्त्री सिंहसँग स्पष्टीकरण सोधेको हो। २० सदस्यीय मन्त्रिपरिषद् बनाएको भन्दै मधेस सरकारविरुद्ध सर्वत्र आलोचना सुरू भएको छ। मन्त्रालय बाँडफाँड र जम्बो मन्त्रिपरिषद् गठनमा पनि मुख्यमन्त्री सिंहले पार्टीसँग सल्लाह नगरेको पार्टी प्रवक्ता शरद सिंह यादवले बताए। प्रवक्ता यादवका अनुसार पार्टीसँग समन्वय नै नगरी मन्त्रालय बाँडफाँड गरेको र अहिले राज्यमन्त्री थपेको, पार्टीले परिणाम देखिने गरी जनताको हकहितको लागि मन्त्रालयहरूको काममा ध्यान नदिएको भन्दै पार्टीले स्पष्टीकरण सोधेका हुन्। पार्टीले मुख्यमन्त्री सिंहले अनावश्यक उद्घाटन समारोहहरूमा समय खर्चिएको, पार्टीले दिएको निर्देशन बेवास्ता गरेको, बजेट बनाउने क्रममा सांसदहरूलाई पाँच करोड दिने विवादास्पद अभिव्यक्ति दिएर पार्टीको छबिमा बारम्बार आँच पुर्याएको आरोप लगाएको छ। दबाबमा परेर मुख्यमन्त्री सिंहले नचाहिने निर्णयहरू गर्न थालको पार्टी स्रोतले जनाएको छ। जम्बो मन्त्रिपरिषद् विस्तारविरुद्ध क्याबिनेट बैठकमै पनि विरोध भएको एक मन्त्रीको दाबी छ। 'हामीले जम्बो मन्त्रिरिषद् बनाउँदा भोलि सर्वत्र आलोचना हुनसक्छ भनेर ध्यानाकर्षण जनाएकै थियौं। उहाँले किन निर्णय गर्नुभयो, हामीलाई थाहा भएन,' ती मन्त्रीले अन्नपूर्णसँग भने। सतिश कुमार सिंहलाई हटाएर संसदीय दलका नेता महेश यादवलाई मुख्यमन्त्रीको बागडोर दिने तयारी अध्यक्ष सीके राउतको रहेको पार्टीका कतिपय नेताहरूको भनाइ छ। त्यसैकारण मुख्यमन्त्री सिंहलाई स्पष्टीकरण सोधिएको उनको दाबी छ।"
भारतीय विदेश सचिव मिश्री आइतबार नेपाल आउँदै,"काठमाडौं : भारतीय विदेश सचिव विक्रम मिश्री आइतबार काठमाडौं आउँदैछन्। परराष्ट्र मन्त्रालय र भारतीय विदेश मन्त्रालयले शुक्रबार छुट्टाछुट्टै विज्ञप्ति जारी गरी विदेशसचिव मिश्री दुई दिने नेपाल भ्रमणका लागि आइतबार काठमाडौं आउने जनाएका हुन्। परराष्ट्र सचिव सेवा लम्सालको निमन्त्रणमा उनी नेपाल भ्रमणमा आउन लागेका हुन्। भारतीय विदेश सचिवको नेपाल भ्रमण नियमित भएको भारतको विदेश मन्त्रालयले जनाएको छ। विदेश सचिव मिश्रीको भ्रमणले दुई देशबीच द्विपक्षीय सहकार्य र सम्बन्धलाई अघि बढाउन मद्दत गर्ने विज्ञप्तिमा उल्लेख छ। उनी सोमबार स्वदेश फर्किनेछन्। नेपाल बसाइका क्रममा विदेश सचिव मिश्रीले राष्ट्रपति रामचन्द्र पौडेल, प्रधानमन्त्री केपी शर्मा ओली, परराष्ट्र मन्त्री डा आरजु राणा देउवालाई भेट्नेछन्। विदेश सचिव मिश्रीले समकक्षी सेवा लम्साल र परराष्ट्रका उच्च अधिकारीहरूसँग समेत भेट्ने कार्यक्रम रहेको छ। उनी गत असार १४ गते भारतको विदेश सचिवमा नियुक्त भएका थिए। राष्ट्रिय सुरक्षा सल्लाहकारका उपप्रमुखसमेत रहेका मिश्रीलाई विदेश सचिवको जिम्मेवारी दिइएको हो। विनयमोहन क्वात्राले अवकास पाएपछि मिश्री भारतीय विदेश सचिवमा नियुक्त भएका हुन्।"
प्रमाणको आधारमा उद्योगीहरूलाई छुट बिल जारी गरिएको कुलमानको दावी,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले प्रमाणका आधारमा उद्योगीहरूलाई छुट बिल जारी गरिएको दावी गरेका छन्। शुक्रबार प्राधिकरणको सभा हलमा आयोजित पत्रकार सम्मेलनमा कार्यकारी निर्देशक घिसिङले प्राधिकरणको विनियम, नियम, कानुन संवत् र प्रमाणको आधारमा छुट बिल जारी गरिएको बताएका हुन्। घिसिङले डेडिकेटेड र टंक लाइन उपयोग गरेबापतको बिलको सम्पूर्ण प्रमाण आफूसँग सुरक्षित रहेको बताए। उनले डेडिकेटेडको प्रिमियर शुल्क थपेर त्यही इनर्जीमा मात्रै बिल काटेको दावी गरे । उनले भने,'छुट बिल जारी गरिसकेपछि विभिन्न निकायमा छलफल भएको छ। उद्योगीहरूलाई दिएको बिल भनेको रेगुलर महिनैपिच्छे काटेको बिल सबै सफ्टवेयरमा अपडेट छ। त्यही नै हो। प्रमाण हामीसँग छ। डेटिकेटेडको प्रिमियर शुल्क थपेर त्यही इनर्जीमा मात्रै बिल काटेको हो। थप इनर्जी जेनरेट गरेर थप बिल जारी गरेको होइन।' प्राधिकरणसँग भएको बिलको प्रमाण यसअघि अदालत र अघिल्लो सार्वजनिक लेखा समितिमा समेत पेश भइ आवश्यक आदेश र निर्णय भएको जिकिर गरे। अहिले सार्वजनिक लेखा समितिले मागेका सबै विवरण प्राधिकरणले पठाइसकेको र त्यसमा सपोर्टका लागि अन्य कागजात पनि समावेश गरिएको उनको भनाइ छ। उद्योगीहरूलाई प्रक्रियामा बोलाउँदा उल्टै अदालत गएको उनको भनाइ छ। प्राधिकरणले बुझाएको प्रमाणको आधारमा अदालतले नै ९० वटा मुद्दा खारेज गरिदिएको उनले बताए। प्राधिकरणले मन्त्रिपरिषदको निर्णय बताउँदै ६ अर्ब ६० करोड रुपैयाँ बक्यौता उठाउन उद्योगीहरूलाई परिपत्र गरेपछि विवाद बढेको हो। उद्योगीहरूले भने टीओडी मिटरको रेकर्ड नदिएसम्म बक्यौता नतिर्ने अडान लिएका छन्। प्राधिकरणले बिहीबार ट्रंक र डेडिकेटेड लाइन प्रयोग गरेकाको खुल्न आउने सबै तथ्याङ र विवरण संसदको सार्वजनिक लेख समितिलाई बुझाएको थियो। हजारौं पेजको डेडिकेटेड र ट्रंक लाइन प्रयोग गरिएको टीओडी मिटरको डेटा विवरण समितिलाई प्राधिकरणले बुझाएको हो। उद्योगीहरूले विद्युत प्राधिकरणले प्रमाणबिना नै बक्यौता तोकेको आरोप लगाएपछि लेखा समितिले टीओडी मिटरका विवरण पेश गर्न प्राधिकरणलाई निर्देशन दिएको थियो। प्राधिकरणले बुझाएको तथ्यांकमा ६१ वटा उद्योले २०७२ माघदेखि २०७५ वैशाखसम्मको अवधिमा प्रयोग गरेको ट्रंक र डेडिकेटेड लाइनको सबै विवरण भएको बुझिएको छ।"
आदिवासी जनजातीको अधिकारलाई थप स्थापित गर्न सरकार प्रतिवद्ध : पर्यटनमन्त्री पाण्डे,"काठमाडौं : संस्कृति, पर्यटन तथा नागरिक उड्डयनमन्त्री बद्री पाण्डेले आदिवासी जनजातीको अधिकारलाई थप स्थापित गर्नका लागि सरकार प्रतिवद्ध रहेको बताएका छन्। ३० औं विश्व आदिवासी दिवसका अवसरमा आदिवासी जनजाति आयोगले शुक्रबार काठमाडौंमा आयोजना गरेको कार्यक्रममा मन्त्री पाण्डेले संविधानको मर्म अनुसार समावेशीतालाई सुदृढ बनाउँदै आदिवासी जनजातीको अधिकारलाई थप स्थापित गर्नका लागि सरकार प्रतिवद्ध रहेको बताएका हुन्। समानुपातिक प्रणालीलाई अझ सिर्जनशील बनाउनका लागि संविधानले मान्यता दिएको आयोगहरूले सरकारको थिङ्क ट्याङ्क भएर बिकल्प दिनुपर्ने उनले बताए । मन्त्री पाण्डेले कांग्रेसएमाले मुल प्रतिष्पर्धी भएपनि अहिलेको बिसंगतिलाई रोक्नका लागि कांग्रेसएमालेले संयुक्त सरकार बनाएको धारणा राखे। त्यस्तै आदिवासी जनजाति आयोगका अध्यक्ष रामबहादुर थापामगरले आदिवासीको अधिकार संरक्षणका लागि आयोगले काम गरिरहेको बताए । उनले संविधानमा उल्लेख मौलिक हकका विषय पूर्णरुपमा कार्यान्वयन हुन नसकेको धारणा राखे । राष्ट्रियसभामा आदिवासी जनजातीको सहभागीताका लागि संविधान र कानुन संशोधनका लागि आयोगले सिफारिस गरेपनि हालसम्म कार्यान्वयन हुन नसकेको उनले बताए। विश्वका आदिवासीहरूले हरेक वर्षको ९ अगस्टलाई अन्तर्राष्ट्रिय आदिवासी दिवसको रुपमा मनाउने गर्दछन् । संयुक्त राष्ट्र संघले अगस्ट ९ तारिखलाई विश्व आदिवासी दिवसका रुपमा मनाउने घोषणा गरेपछि सन् १९९४ देखि हरेक वर्ष यो दिवस मनाउन थालिएको हो ।"
माओवादी केन्द्रको स्थायी समिति बैठक आजदेखि,"काठमाडौं : नेपाल कम्युनिष्ट पार्टी (माओवादी केन्द्र) को स्थायी समितिको बैठक आजदेखि बस्दैछ । समसामयिक राजनीतिक परिस्थिति,विगतको समीक्षा र पार्टी निर्माणबारे छलफल गर्न बैठक अपराह्न ४ बजे पार्टीको केन्द्रीय कार्यालय पेरिसडाँडामा बस्ने भएको हो। बैठकमा यसअघि पार्टीको भूमिकाको समीक्षा गर्दै आगामी कार्ययोजनाका बारेमा छलफल हुने माओवादी केन्द्रका उपाध्यक्ष एवं प्रवक्ता अग्निप्रसाद सापकोटाले जानकारी दिए । उनका अनुसार बैठकमा जनपरिचालन, सङ्गठन निर्माण र विस्तारका बारेमा पनि छलफल हुनेछ। आजै बिहान ११ बजे माओवादी केन्द्रको कार्यालय बैठक बस्दैछ। उक्त बैठकले स्थायी समितिका बैठकका एजेण्डा तय गर्ने पार्टीले जनाएको छ ।"
"सरकार र विद्युत प्राधिकरणबीच कुनै मनमुटाव छैन, हामी सरकारकै अंग हौं : कुलमान घिसिङ","काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले प्राधिकरण र सरकारबीच कुनै मनमुटाव नभएको दाबी गरेका छन्। शुक्रबार आयोजित पत्रकार सम्मेलनमा उनले बाहिर हल्ला भएजस्तो प्राधिकरण र सरकारबाही कुनै तितक्ता नरहेको प्रस्ट पारे। उनले विद्युत प्राधिकरण सरकारकै अंग भएको बताए। 'विद्युत प्राधिकरण र सरकारबीचको सम्बन्धमा कुनै 'मिसअन्डरस्ट्यान्डिङ' छैन। विद्युत प्राधिकरण सरकारकै अंग हो,' उनले भने। डेडिकेटेड र ट्रंकलाइन आफू आउनुभन्दा पहिले नै लागू भएकाले उद्योगीहरूले बक्यौता रकम तिर्ने उनको विश्वास छ। 'म २०७३ मा विद्युत प्राधिकरणमा आएको हुँ। डेडिकेटेड र ट्रकंलाइन २०७२ मै सुरु भएको हो। हामीले व्यवस्थित गरेर बिलिङ गर्ने काम गरेका हौं। उहाँहरू (उोगीहरू)ले बक्यौता रकम तिर्नुहुन्छ भन्ने विश्वास छ,' उनले भने। कार्यकारी निर्देशक घिसिङले उद्योगीहरूले प्रक्रियामा नआएर अदालत गएको आरोप लगाए। प्रक्रियामा आएको भए सबै विषयको छिनोफानो हुने उनको भनाइ छ। 'उद्योगीहरूले प्रक्रिया मिच्नुभयो। अदालतले पनि त्यस्ता विषय अनुगमन समितिले हेर्ने भनेको छ। तर, उहाँहरू त्यो निकायमा आउनुभएन। किन आउनुभएन मलाई थाहा भएन,' घिसिङले भने, 'तिर्नुपर्ने रकम धेरै भयो भनेपछि हामीले २५ प्रतिशत घटाएको पनि हो। तैपनि उहाँहरू आउनुभएन।' केही उद्योगीहरूले सतप्रतिशत बिलको रकम बुझाएको उनले बताए। 'हामी पनि सत प्रतिशत दिएर प्रक्रियामा जान्छौं। अर्बौं रकम राखेर जान्छौं। डाबर नेपाल लगायतले सत प्रतिशत तिर्नुभएको छ। उहाँहरू किन आएन मलाई थाहा भएन,' उनले भने। त्यस्तै घिसिङले सार्वजनिक लेखा समितिलाई आवश्यक डकुमेन्टमात्र दिएको स्पष्ट पारे। 'अनावश्यक कुनै पनि डकुमेन्ट छैन। सम्बन्धित डकुमेन्टमात्र पठाएका छौं। उहाँहरूलाई बुझ्न सजिलो होस् भनेर त्यसो गरेका हौं,' उनले भने। कार्यकारी निर्देशक घिसिङले टीओडी प्रोफाइलको डाउनलोड नै ४०५० हजार हजार कपी प्रिन्ट भएको बताए। विद्युत प्राधिकरणे बिहीबार लाखौं पेजको विवरण सार्वजनिक लेखा समितिमा बुझाएको थियो। समितिले आवश्यक डकुमेन्ट राखेर बाँकी प्राधिकरणलाई फिर्ता गर्ने तयारी गरेको बताइएको छ।"
परिवर्तनका आन्दोलनमा आदिवासी जनजातिको योगदान महत्वपूर्ण : मुख्यमन्त्री कार्की,"विराटनगर : कोशी प्रदेशका मुख्यमन्त्री हिक्मतकुमार कार्कीले मुलुकमा परिवर्तनका लागि भएका विभिन्न आन्दोलनमा आदिवासी जनजातिको महत्वपूर्ण योगदान रहेको उल्लेख गरेका छन् । ३० औं विश्व आदिवासी दिवसको अवसरमा शुक्रबार शुभकामना व्यक्त गर्दै उनले परिवर्तनका लागि आदिवासी जनजातिले दिएको योगदान प्रशंसनीय रहेको बताएका हुन् । प्रदेशका आदिवासी जनजातिहरूको भाषा, संस्कृति, संस्कार र परम्परालाई संरक्षण र विकास गर्न प्रदेश सरकार प्रतिबद्ध रहेको कार्कीले बताएका छन् । आदिवासी जनजातिको पहिचानलाई थप परिस्कृत बनाउन आफू लागिपरेको उनले बताए । स्वदेश तथा विदेशमा रहेका आदिवासी जनजाति समुदायसहित सम्पूर्ण नेपालीहरूमा शुभकामना व्यक्त गर्दै मुख्यमन्त्री कार्कीले भने,प्रथम सहिद लखन थापादेखि अहिलेसम्म भएका परिवर्तनका आन्दोलनमा आदिवासी जनजातिको योगदान स्मरणीय छ । आदिवासी जनजाति दिवसले संघीय लोकतान्त्रिक गणतन्त्रको कार्यान्वयन र सुदृढीकरण तथा अधिकार प्राप्तिको अभियानमा निरन्तर सफलता मिल्ने विश्वास लिएको मुख्यमन्त्री कार्कीद्धारा जारी शुभकामना सन्देशमा उल्लेख छ । कोशी प्रदेश आदिवासी जनजातिहरूको ठूलो जनसंख्या भएको प्रदेश हो,उनले भने,आदिवासी जनजातिको विभिन्न भाषा, संस्कृति, परम्परा र संस्कारले कोशी प्रदेशलाई समृद्ध बनाएको छ । खुवालुङदेखि माङ्सेबुङलगायतका पवित्र स्थलहरू प्रदेशका अमूल्य सम्पत्ति रहेकाले यस्ता धार्मिक धरोहरहरूको संरक्षण र संग्रहालयमार्फत समुदायहरूको पहिचानलाई वर्षौंसम्म चिरस्थायी बनाउन प्रदेश सरकारले काम गरिरहेको मुख्यमन्त्री कार्कीले जारी गरेको सन्देशमा उल्लेख छ । संयुक्त राष्ट्रसंघले सन् १९९४ को अगष्ट ९ बाट विश्व आदिवासी दिवस मनाउन सुरु गरेको हो । अगष्ट ९ लाई आदिवासी तथा जनजातिहरूले अधिकार स्थापित गर्ने दिनका रूपमा मनाउँदै आएका छन् । दिवसका अवसरमा शुक्रबार कोशी प्रदेश सरकारले सार्वजनिक बिदा दिएको छ ।"
प्रधानमन्त्री ओलीको निर्देशन  बिरामीलाई लाइनमा नराखी सहज रूपमा उपचारको व्यवस्था मिलाउनू,"काठमाडौं : प्रधानमन्त्री केपी शर्मा ओलीले सबै सरकारी अस्पतालमा सहज उपचारको व्यवस्था मिलाउन सम्बन्धित निकायलाई निर्देशन दिएका छन्। स्वास्थ्य क्षेत्रका समस्या, समाधानका उपाय र तत्काल गर्न सकिने सुधारबारे बिहीबार साँझ प्रधानमन्त्री तथा मन्त्रिपरिषद्को कार्यालयमा भएको छलफलमा प्रधानमन्त्री ओलीले बिरामीलाई लाइन नबसी सहज रूपमा उपचारको व्यवस्था गर्न आग्रह गरेका हुन् । प्रधानमन्त्री ओलीले चिकित्सक र स्वास्थ्यकर्मीलाई सुविधा दिएर भए पनि आवश्यक परेका बेला खटाउन आग्रह गरे । 'सरकारी अस्पतालमा कार्यालय समयमा जाँच नगरे बिरामीलाई निजी क्लिनिकमा बोलाउने प्रवृत्ति अन्त्य हुनुपर्छ,'प्रधानमन्त्रीले भने। बिरामीलाई अस्पतालमा भर्ना नगरेसम्म उपचार नथाल्ने र पैसा तिर्न नसकेका कारण उपचार नहुने अवस्थाको अन्त्य हुनुपर्ने बताउँदै उनले स्वास्थ्य बीमालाई व्यावहारिक र कार्यान्वयनयोग्य बनाउन आग्रह गरिएको समाचार राससमा छ। छलफलमा उपप्रधानमन्त्री एवं अर्थमन्त्री विष्णुप्रसाद पौडेल, स्वास्थ्य तथा जनसङ्ख्यामन्त्री प्रदीप पौडेल, कायमुकायम मुख्यसचिव, स्वास्थ्य मन्त्रालयका सचिवलगायत उच्च अधिकारी सहभागी थिए।"
चुनावी गठबन्धन गर्नै नहुने अडानमा कांग्रेस महामन्त्रीद्वय,"काठमाडौं : कांग्रेस महामन्त्री गगन थापाले अबका कुनै पनि चुनावमा पार्टीले अरू दलसँग गठबन्धन गर्न नहुने संकल्प गर्नुपर्ने प्रस्ताव केन्द्रीय समितिमा बैठकमा पेस गरेका छन्। महासमिति बैठकमा आएको सुझावसहित परिमार्जित गरी केन्द्रीय समिति बैठकमा पेस गरिएको सांगठनिक प्रस्तावमा उनी चुनावी गठबन्धनको विपक्षमा उभिएका हुन्। उनको प्रस्तावमा अर्का महामन्त्री विश्वप्रकाश शर्माले ल्याएको राजनीतिक प्रतिवेदन पनि संशोधन भएको छ। महासमितिमा पेस गर्दा शर्मा गठबन्धन गर्ने र नगर्ने भन्ने विषयमा खुलेका थिएनन्। शर्माले संशोधित प्रतिवेदन पेस गरेका हुन्। जसमा चुनावी गठबन्धन अनुपयुक्त भएको उल्लेख गरेका छन्। चुनावी गठबन्धनबारे उपयुक्त समयमा निर्णय लिनुपर्ने शर्माको तर्क छ। महासमिति बैठकमा पेस भएको उनको प्रतिवेदनमा भनिएको थियो, निर्वाचन आउनुभन्दा ४ वर्षअघि नै निर्वाचनबारे छलफल गर्नु यद्यपि आवश्यक विषय होइन। कांग्रेसका परम्परागत मतदाताले अन्य चिह्नमा मत दिन पार्टीले गरेको आग्रहलाई अस्वीकार गरे। चुनावी तालमेलका लागि बनेका गठबन्धन निर्वाचनपछि कायम रहेनन्। विश्वप्रकाश शर्मा, महामन्त्री गठबन्धनमा जोखिमको अवस्था आउन नदिन ठूलो दल भएका नाताले विशेष सतर्कता र सजग जिम्मेवारी हामीले प्रस्तुत गर्न जरुरी छ। एकल बहुमत कसैको नभएको संसद्मा गठबन्धनलाई कायम राखेर नै देश र जनताको हितमा काम गर्नुपर्ने अभिभारा हाम्रो छ, शर्माले भनेका थिए। अहिले भने शर्माले सत्ता समीकरण अनुकूल प्रतिवेदन पेस गरेका छन्। चुनावपछि सरकार निर्माणका लागि गठबन्धन स्वाभाविक हुने तर चुनावका बेला गठबन्धन गरेर मत माग्नु अनुपयुक्त हुने शर्माको प्रतिवेदनमा छ। महामन्त्री शर्माले कांग्रेसका परम्परागत मतदाताले अन्य चिह्नमा मत दिन पार्टीले गरेको आग्रहलाई अस्वीकार गरेको भनेका छन्। शर्माले चुनावी तालमेलका लागि बनेका गठबन्धन निर्वाचनपछि कायम राख्न नसकिएको पनि खुलाएका छन्। अर्को विषय भने महामन्त्री शर्माले आफ्नो प्रतिवेदनमा रहेको कोशी प्रकरणलाई पनि हटाएका छन्। पार्टीका उपसभापति पूर्णबहादुर खड्का भने गठबन्धन गर्ने या नगर्ने विषयमा उक्त विषयमा अभै पनि मौन छन्। केन्द्रीय समितिको सुझाव समेटेर तयार पारिएको महामन्त्री थापाको प्रतिवेदनमा भनिएको छ, निर्वाचनमा कुनै पनि दलले बहुमत प्राप्त नगरेको अवस्थामा निर्वाचन पछाडि निश्चित साझा नीति तथा कार्यक्रममा बनाएर सरकार सञ्चालनका लागि अन्य दलसँग तालमेल गर्ने कुरा स्वाभाविक हुनसक्छ भन्ने कुरा कांग्रेस ठान्छ। अतः कांग्रेसले तत्कालिक परिस्थिति र आवश्यकताअनुसार संविधानबमोजिम सरकार बनाउनका लागि अन्य दलहरूसँग तालमेल र सहमति गर्नेछ, त्यसका लागि पहलकदमी लिनेछ। अगाडि भनिएको छ, निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन गर्दै कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आम नागरिकलाई पूर्णविश्वास दिलाउँदै, दृढ संकल्प गर्छ हामी भविष्यमा हुने आवाधिक निर्वाचनहरू आफ्नै ताकतमा एक्लै लड्ने छौं र हाम्रो मतदातालाई नेपाली कांग्रेसको चुनाव चिन्ह रूख मा नै मत हाल्न पाउने अवस्था सुनिश्चित गर्ने छौं। एउटा विशिष्ट राजनीतिक परिस्थितिमा कांग्रेसले निर्वाचन अगाडि गठबन्धन गरेको भन्दै थापाले आफ्नै संगठनलाई थप ऊर्जाशील बनाउँदै आम जनताको मत र विश्वास बढाएर कांग्रेसले एक्लै बहुमत ल्याउन सक्ने पार्टीका रूपमा पुनस्र्थापित गर्नुपर्ने प्रतिवेदनमा उल्लेख छ। तर, सभापति शेरबहादुर देउवासहित संस्थापन पक्षका नेताहरू चुनावी गठबन्धन रणनीति हुने भएकाले अहिले निर्णय गरेर जान नहुने पक्षमा छन्। यसअघि महासमितिको बैठकमा पनि यही मत राखेका थिए। प्रतिवेदनमा भनिएको छ, आदर्शका लागि जीवनपर्यन्त कठोर संघर्ष गरेका, प्राण आहुती दिएका अथक योद्धाहरूले जन्माएको पार्टी नेपाली कांग्रेसले कुनै पनि निर्णय गर्दा तिनै अग्रजहरूको बलिदानलाई स्मरण गर्दै तत्काल कुनै अप्ठ्यारा र चुनौती आए पनि वा पार्टीले क्षति नै बेहोर्नुपरे पनि लोकतान्त्रिक मूल्य मान्यता, राष्ट्रियता, राष्ट्रिय स्वाभिमान र विधिको शासनलगायतका आधारभूत मान्यतामा कहिल्यै सम्झौता गर्ने छैनौं। उपसभापति खड्काको प्रतिवेदनमा राखिएको हिंसात्मक युद्घ शब्द यथावत् उपसभापति पूर्णबहादुर खड्काले पेस गरेको नीति प्रस्तावमा माओवादीको सशस्त्र युद्धलाई हिंसात्मक युद्ध को संज्ञा दिइएको छ। महासमिति बैठकमा आएको सुझावलाई समेटेर केन्द्रीय समितिको बैठकमा पेस गरेको प्रतिवेदनमा २०४६ सालको परिवर्तनपछि २०४८ सालको सुधारले फड्को मार्न लागेको नेपाली अर्थतन्त्रलाई माओवादीको हिंसात्मक सशस्त्र द्वन्द्वले असर गरेको उल्लेख छ। महासमिति बैठकका बेला कांग्रेस माओवादीसँग सत्ता सहकार्यमै थियो। त्यो बेलामा फागुनमा भएको महासमितिको बैठकमा जनयुद्धलाई हिंसात्मक द्वन्द्व भनेकामा प्रति माओवादीले चर्को आपत्ति जनाएको थियो। आवधिक निर्वाचनहरू आफ्नै ताकतमा एक्लै लड्ने छौं र हाम्रा मतदातालाई कांग्रेसको चुनाव चिह्न रूख मा नै मत हाल्न पाउने अवस्था सुनिश्चित गर्ने छौं। गगन थापा, महामन्त्री यही महासमिति बैठकपछि कांग्रेससँग बिच्किएर एमालेसँग मिल्न पुगेको माओवादी अहिले सत्ताबाहिर पुगिसकेको छ। उनको प्रस्तावमा केही परिमार्जन गरिए पनि उपसभापति खड्काले पेस गरेको प्रतिवेदनमा माओवादी युद्धबारेको धारणा परिवर्तन भएको छैन। यो दस्तावेज केन्द्रीय समितको बैठकबाट पारित गर्ने कांग्रेसको तयारी छ। माओवादीले ०५२ पछि चलाएको हिंसात्मक सशस्त्र द्वन्द्वकै कारणले अहिलेसम्म देशको अर्थतन्त्र उकालो लाग्न नसकेको उल्लेख छ। त्यसबारे भनिएको छ, २०४६ सालको परिवर्तनपछि २०४८ सालको सुधारले फड्को मार्न लागेको नेपाली अर्थतन्त्रलाई देशभित्र चलाइएको दशकभन्दा लामो हिंसात्मक सशस्त्र द्वन्द्व तथा प्रतिपक्षी दलले सदनदेखि सडकसम्म गरेका विभिन्न राजनीतिक अवरोधले आशातीत रूपमा अघि बढन दिएन। २०५२ पछि चालिएको हिंसात्मक सशस्त्र द्वन्द्वले थुप्रै भौतिक संरचना ध्वस्त बनायो र निजी क्षेत्रको गतिविधिलाई संकुचित गरायो। युवाहरूले स्वदेशी श्रम बजारमा रोजगारी पाउने अवस्थालाई झनै कठिन बनायो, जसको परिणाम रोजगारीका लागि विदेश जाने लहर बढायो। २०६२ सालमा सशस्त्र द्वन्द्व समाप्त भए पनि त्यसपछिको दशकौं लामो संक्रमणले देशको अर्थतन्त्रलाई सकारात्मक दिशामा द्रुत गतिमा हिँड्न दिएको छैन। विश्वको खुलापन, लोकतन्त्रको लहर र जनताको अभिमतबाट भर्खर बनेको संविधान र सरकारले प्रवाह गरेको सेवाका कारण पनि परिस्थिति अनुकूल हुँदै गर्दा तत्कालीन उग्रवामपन्थीहरूले त्यो उन्नति यात्राको प्रस्थान नरुचाएर सशस्त्र हिंसाको राजनीति सुरु गरेको उल्लेख छ। सशस्त्र द्वन्द्वको नाममा मुलुक फेरि अर्को दलदलको भासमा फस्यो। विकास र समृद्धिको त्यो यात्रा अवरुद्ध भयो। सशस्त्र द्वन्द्वको कारणले विकासका कतिय संरचना तथा योजनाहरू तहसनहस भए। जनतामा फेरि निराशा र आक्रोश थपियो। त्यति हुँदा त्यही घोर निराशाबीच समयले फेरि नेपाली कांग्रसकै निर्णायक पहलकदमी र निर्णायक नेतृत्वको अपेक्षा गर्यो र जनताले फेरि कांग्रेसकै नेतृत्वलाई आशाको नजरले हेर्न थाले। जनताको त्यो आशालाई कांग्रेसले सम्मान गर्यो र नेतृत्व प्रदान गर्यो। अर्थतन्त्रलाई लयमा ल्याउन स्वास्थ्य बिमा, कृषि सहुलियत ऋण लगायतका आर्थिक सुधार गर्यो। निर्वाचनबाट ठूलो दल बनेको नेपाली कांग्रेसले आर्थिक रूपमा मुलुक सही दिशा प्रदान गर्यो। इतिहासका अनुभवले हामीलाई सदैव प्रेरणा दिन्छ। हरेक चुनौतीलाई सामना गर्दै र समाधान गर्दै अगाडि बढ्नका लागि साहस दिन्छ र आगामी बाटो तय गर्न मार्गनिर्देश गर्दछ। फेरि उठ्यो हिन्दुराष्ट्र स्थापनाको एजेण्डा केन्द्रीय समिति बैठकमा हिन्दूवादी केन्द्रीय सदस्य शंकर भण्डारीले हिन्दू राष्ट्र स्थापनाको एजेण्डा उठान गरेका थिए। भण्डारीले बहुमत महासमितिले सदस्यहरूले हस्ताक्षर गरी महासमिति बैठकमा पेस गरिएको वैदिक सनातन हिन्दू राष्ट्र स्थापनाको एजेन्डालाई पार्टीको बैठकमा एजेन्डाका रूपमा पेश गरिनुपर्ने अडान लिएका थिए। भण्डारीले भने, वैदिक सनातन हिन्दू राष्ट्र स्थापनाको विषयलाई पार्टीभित्र सामान्य हिसाबले हेरिएको यो विषयलाई गम्भीरताका साथ हेरिनुपर्छ। बंगलादेशमा भएको पछिल्लो राजनीतिक घटनाक्रममा हिन्दूवादीहरूमाथि भएको हत्याहिंसाका घटनाको कांग्रेसले विरोध गर्नुपर्ने पनि उनले बिषय उठाएका थिए। यसअघि मंगलबार राजधानीमा भण्डारीसहित कांग्रेसका १४ जना केन्द्रीय सदस्यको बैठक बसी वैदिक सनातन हिन्दू राष्ट्र स्थापनाको विषयलाई पार्टीको बैठकमा एजेन्डाका रूपमा प्रस्तुत गर्नुपर्ने निष्कर्ष निकालेको थियो। जनप्रतिनिधिका काम प्रभावकारी बनाउन कांग्रेसले तयार पारेको २९ निर्देशिका कांग्रेसले पार्टीबाट उम्मेदवार भई निर्वाचित भएका जनप्रतिनिधिका काम प्रभावकारी बनाउन निर्देशिका तयार पारेको छ। जनप्रतिनिधि कार्यसम्पादन निर्देशिका २०८१ लाई महामन्त्री विश्वप्रकाश शर्माले केन्द्रीय समितिको बैठकमा छलफलका लागि पेस गरेका थिए। केन्द्रीय समितिबाट यो निर्देशिका पारित भएपछि कार्यान्वयनमा आउने बताइएको छ। जनप्रतिनिधिहरूको कार्यसम्पादन प्रतिस्पर्धी, पारदर्शी, परिपक्क, सबल र प्रभावकारी भूमिका खेल्न सहज बनाउन जनप्रतिनिधि कार्यसम्पादन निर्देशिका २०८१ बनाइएको बताइएको छ। उक्त निर्देशिकाले आम नागरिकको भावना सम्बोधन गर्दै व्यवस्थित रूपले जनप्रतिनिधिहरूलाई जिम्मेवारी निभाउन सहयोग गर्न मद्दत गर्न सक्ने भनिएको छ। प्रवक्ता प्रकाशशरण महतले वडादेखि संघसम्मका जनप्रतिनिधिका लागि कार्यसम्पादन निर्देशिका बनाउने विषयमा पनि केन्द्रीय समितिमा छलफल भइरहेको जानकारी दिए। कांग्रेसले तयार गरेका २९ वटा निर्देशिकामा आफूलाई निर्वाचित गराउने भूगोलका मतदाताको भावना र विश्वासलाई सदैव केन्द्रमा राखेर तीनवटै तहका जनप्रतिनिधिले कार्यसम्पादन गर्नेछन् विषय समेटिएको छ। फजुल खर्च, भ्रष्टाचार, अनियमितता, अपारदर्शिता, जवाफदेहिविहीनता जस्ता बेथितिमा आफू सरिक नहुन र आफ्नो पदीय जिम्मेवारीको क्षेत्रमा त्यो हुन नदिन तिनै तहका जनप्रतिनिधिले सम्पूर्ण गम्भीरता राख्नेछन् पनि भनिएको छ।"
देशलाई छिट्टै पूर्णरुपमा विद्युतीकरण भएको घोषणा गर्दैछौं : कुलमान घिसिङ,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले अब देश छिट्टै पूर्णरुपमा विदयुतीकरण हुने दावी गरेका छन्। विद्युत प्राधिकरण कार्यालयको हलमा शुक्रबार आयोजित पत्रकार सम्मेलनमा बोल्दै उनले देश केही समयभित्रै पूर्णरुपमा विद्युतीकरण भएको घोषणा गर्ने बताएका हुन्। उनले यसका लागि विकट बस्तीहरूको पहिचान गरेर बाँकी विद्युतीकरणको कार्य अघि बढिसकेको दावी गरे। उनले तीन वर्षको अवधिमा विद्युतीकरणमा उल्लेख्य उपलब्धी हाँसिल गर्न सफल भएको बताए। '८ वर्षअघि २०७२७३ विद्युतीकरणको अवस्था करिब ५८ प्रतिशत मात्रै थियो। तीन वर्ष अवधिमा उपलब्धीमध्ये विद्युतीकरणमा प्राप्त उपलब्धी महत्वपूर्ण रहेको छ,'उनले भने,' तीन वर्षअघि ८९ दशमलव ७ प्रतिशत रहेको विद्युतीकरण अहिले ९९ प्रतिशत पुगेको छ।' चुहावट नियन्त्रणका लागि चालिएका कदमलाई थप व्यवस्थित र प्रभावकारी बनाएर गत आर्थिक वर्षमा प्रणलीको चुहावट करिव १२ दशमलव ७३ प्रतिशतमा झारिएको उल्लेख गरे। नेपालको स्वच्छ हरित ऊर्जा छिट्टै बङ्गलादेश पनि निर्यात हुन लागेको जानकारी दिँदै घिसिङले यसका लागि आवश्यक गृहकार्य पूरा गरी नेपाल, भारत र बंगलादेशका निकायहरुबीच त्रिपक्षीय सम्झौता हुने चरणमा पुगेको बताए। ८ वर्षअघि २९ लाख ७० हजार रहेका विद्युतको ग्राहकको संख्या हाल बढेर सामुदायिकसहित ६० लाख ३५ हजार पुगेको उनले बताए। घिसिङले विद्युतीकरणका लागि प्राधिकरणको आफ्नो स्रोतबाट ठूलो लगानी भएको बताउँदै सुकुमबासी बस्ती, चेपाङ, मुसहरलगायत विपन्न वर्गका घरपरिवारमा बिजुली पुर्याउन नि:शुल्क मिटर वितरण गरिएको जानकारी गराए। आफ्नो तीन वर्षको कार्याकालको अवधिमा प्राधिकरणको वित्तीय सुधार, हरेक नागरिकको घरमा विद्युत पुर्याउन विदयुतीकरण,विद्युत आपूर्तिलाई पर्याप्त भरपर्दो गुणस्तरीय तथा सुरक्षित बनाउन प्रसारण र वितरण क्षेत्रका पूर्वाधारहरूको विस्तार एवं सु्दृढीकरण, उत्पादन तर्फका विद्युत आयोजनाहरू अगाडि बढाउने, आन्तरिक रुपमा खपत वृद्धि तथा अतिरिक्त भएको विद्युत निर्यातलाई उच्च प्राथमिकतामा राखी कार्य भइरहेको औंल्याए।"
शनिबार देशका यी स्थानमा हुने छ भारी वर्षा,"काठमाडौं : देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका धेरै स्थानहरू तथा मधेश प्रदेशको केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश, बागमती र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ। शनिबार राति देशभर आंशिकदेखि साधारणतया बदली रहने छ। कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका धेरै स्थानहरू र मधेश प्रदेशको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरुमा र कोशी प्रदेशको एकदुई स्थानमा भारी वर्षाको पनि सम्भावना रहेको छ।"
बागलुङमा जिप दुर्घटना हुँदा ८ जना घाइते,"बागलुङ : बागलुङको काठेखोला गाउँपालिकामा शुक्रबार दिउँसो बोलेरो जिप दुर्घटना हुँदा चालक सहित ८ जना घाइते भएका छन्। गलकोट नगरपालिकाको हटिया बजारबाट जिल्ला सदरमुकाम बागलुङ बजारतर्फ आउँदै गरेको ध १ च ९५२ नम्बरको बोलेरो जिप मध्यपहाडी लोकमार्गको काठेखोला गाउँपालिका५ मिलनचोकमा दुर्घटना भएको हो। दुर्घटनामा गलकोट नगरपालिका वडा नम्बर ३ हटियाकी २१ वर्षीया तारा गौतम, वडा नम्बर ४ का २६ वर्षीय नविन सुवेदी, २३ वर्षीय मदन शर्मा, वडा नम्बर ८ काँडेबासकी २५ वर्षीया लक्ष्मी पुन, १९ वर्षीया स्मृति बुढाथोकी, २५ वर्षीय विपन शर्मा, वडा नम्बर ९ रिस्मीका २४ वर्षीय गणेश सापकोटा र सवारी चालक वडा नम्बर १ दुदिलाभाटीका ३३ वर्षीय देवेन्द्र शर्मा घाइते भएका छन्। घाइतेहरुको धौलागिरी अस्पताल बागलुङमा उपचार भइरहेको जिल्ला प्रहरी कार्यालय बागलुङले जनायो। घाइतेहरु रोट्रयाक्ट क्लव अफ बागलुङको पदस्थापना कार्यक्रमको लागि बागलुङ आउँदै गरेको जनाइएको छ। बलेरो जिप अनियन्त्रित भई सडकको बाँया साइडमा पल्टिएको जिल्ला प्रहरी कार्यालय बागलुङले जनाएको छ।"
हुम्लाको सिमकोटमा जिप दुर्घटना,हुम्ला : सदरमुकाम सिमकोटमा बोलेरो जिप दुर्घटना भएको छ। सदरमुकाम सिमकोटबाट शुक्रबार दिउँसो लागनातर्फ जाँदै गरेको बा ०११०२९ च ९८३८ नम्बरको जिप दुर्घटना भएको हो। सिमकोट गाउँपालिका६ को तिनधारामा बोलेरो जिप दुर्घटना भएको जिल्ला प्रहरी कार्यालय हुम्लाले जनाएको छ। जिप दुर्घटना हुँदा मानवीय क्षति नभएको जिल्ला प्रहरी कार्यालय हुम्लाका प्रहरी निरीक्षक नरेन्द्र चन्दले बताए। दुर्घटना भएको जिप तिनधाराबाट पाँच सय मिटर तल खसेको प्रहरी निरीक्षक चन्दले बताए। जिपमा चालक र सहचालक दुवै जना जिपमा सवार रहेको चन्दको भनाइ छ।
स्कुल बसको ठक्करबाट छात्राको मृत्यु,भक्तपुर : भक्तपुरमा स्कुल बसको ठक्करबाट एक छात्राको मृत्यु भएको छ। आज अक्सफोर्ड प्राक्टिकल स्कुलको बा२क ९९११ नं को बसको ठक्करबाट सोही स्कुलमा अध्ययनरत सूर्यविनायक नगरपालिका५ कटुन्जेका रेजकुमार नेपालकी छोरी ६ वर्षीया रियान्सीको मृत्यु भएको प्रहरीले जनाएको छ। स्कुलबाट घर फर्कने क्रममा बसबाट ओर्लिएलगत्तै बसले ठक्कर दिँदा बालिकाको घटनास्थलमै मृत्यु भएको जिल्ला प्रहरी परिसर भक्तपुरले जानकारी दिएको छ। बालिकालाई डा ईवामुरा अस्पताल लगिएको र अस्पतालले मृत्यु भइसकेको घोषणा गरेको थियो। बालिकाको शव परीक्षणका लागि काठमाडौं मेडिकल कलेज दुवाकोटमा राखिएको छ। प्रहरीले भक्तपुर नगरपालिका२ ख्वामा बस्ने ५९ वर्षीय चालक कान्छा देउपाललाई बससहित नियन्त्रणमा लिएको छ। हाल उनलाई प्रहरी वृत्त जगातीमा राखिएको प्रहरी नायब उपरीक्षक राजन कार्कीले जानकारी दिए। रासस
"अमेरिका पठाइदिने प्रलोभन देखाएर ५४ लाख ठगी, एक जना पक्राउ","काठमाडौं : अमेरिका पठाइदिने प्रलोभन देखाएर ठगी गर्ने व्यक्ति पक्राउ परेका छन्। पक्राउ पर्नेमा अर्घाखाँची जिल्ला पाणिनि गाउँपालिका७, दुविचौरका २१ वर्षीया लक्ष्मी माझी रहेकी छन्। उनले अमेरिकामा मासिक २ लाख रुपैयाँ तलब हुने र काम पनि सजिलो हुने प्रलोभन देखाएर ५४ लाख ७ हजार ८७० रुपैयाँ लिएर फरार भएका थिए। काठमाडौं उपत्यका अपराध अनुसन्धान कार्यालयले टोलीले उनलाई काठमाडौंको तारकेश्वरबाट पक्राउ गरेको छ। कार्यालयका सूचना अधिकारी एवं प्रहरी उपरीक्षक काजी कुमार आचार्यले थप अनुसन्धान एवम् कारबाहीका लागि जिल्ला प्रहरी परिसर भद्रकाली काठमाडौं पठाइएको बताए।"
भक्तपुरमा मनाइयो नागपञ्चमी,"भक्तपुर : हिन्दु धर्मावलम्बीहरूले नाग भगवानको पूजा अर्चना गरेर शुक्रबार नाग पञ्चमी मनाएका छन्। शुक्रबार हिन्दु धर्मावलम्बीहरूले नजिकका नाग पोखरीहरूमा उभ्याइएका नागका मूर्ति, नारायण मन्दिरमा गएर तथा घरका धोकाहरूमा नागका तस्बिरहरू टाँसि पूजा अर्चना गरी मनाएका छन्। नाग पञ्चमीको अवसरमा विभिन्न नारायण मन्दिरहरूमा एक दिने पञ्चमी मेला लागेको छ। विशेष गरी भक्तपुरको चाँगुनारायण मन्दिरमा भक्तजनहरूको घुइँचो लागेको छ। चाँगुनारायणको दर्शन गर्न भक्तपुरसँगै भगिनी जिल्लाहरूबाट ठूलो संख्यामा भक्तजनहरू आएका छन्। भक्तजनसँगै गुँला पर्वको अवसर भएकाले विभिन्न स्थानबाट गुँला पर्व मनाइरहेका बासिन्दाहरू पनि बाजागाजासहित मन्दिर पुगेका छन्। मेलामा मन्दिर दर्शन गर्न आएका भक्तपुर नगरपालिका८ का श्री राम धोजू चाँगुनारायण पूजा गरे सुख, समृद्धि प्राप्त हुने र मनोकांक्षा पूरा हुने आस्था राखी मन्दिर दर्शन आएको बताउँछन्। धेरै वर्ष पछि नागपञ्चमी कै अवसर पारी आफ्नो परिवार सहित मन्दिरमा आएको उनी बताउँछन्।"
भेरी अस्पतालमा एमआरआई सेवा सुरु,"नेपालगन्ज : भेरी अस्पताल नेपालगन्जले विशिष्टिकृत स्वास्थ्य सेवाका रूपमा एमआरआई सुरु गरेको छ। गत वर्षको साउनमा एमआरआई मेसिन ल्याएर सञ्चालनमा भए पनि संघीय सरकारका स्वास्थ्य तथा जनसंख्या मन्त्री प्रदीप पौडेलले शुक्रबार औपचारिक रूपमा सेवा शुभारम्भ गरेका हुन्। भेरीमा जडान गरिएको थ्रीटेस्लाको मेसिन एमआरआई पश्चिम नेपालकै पहिलो अत्याधुनिक मेसिन हो। नेपाल सरकारको २४ करोड रुपैयाँमा एमआरआई मेसिन खरिद गरिएको हो। यो मेसिन लुम्बिनी प्रदेशभरी भेरीमा मात्र छ। एमआरआई सेवा सुरु भएपछि बिरामीलाई निजी स्वास्थ्य संस्थामा जानुपर्ने बाध्यता नै हटेको छ। अस्पतालको नवनिर्मित इन्डोर भवन तथा एमआरआई सेवा शुभारम्भ गर्दै मन्त्री पौडेलले संविधानमा उल्लेख भए बमोजिम नागरिकका लागि सबै स्वास्थ्य सेवा प्रदान गर्न तत्काल भौतिक पूर्वाधारमा लगानी गर्ने स्थिति राज्यसँग नरहेको पनि बताए। भौतिक पूर्वाधार, उपलब्ध जनशक्ति र उपकरणको आधारमा गुणस्तरीय र प्रभावकारी सेवा प्रदान गर्न अस्पताल प्रशासनलाई निर्देशन दिए।"
कोरला नाका जोड्ने (छुसाङ चैले) सडकको स्तरोन्नति अन्तिम चरणमा,"जोमसोम : राष्ट्रिय गौरवको (बेनीजोमसोमकोरला) सडक अन्तर्गत जोमसोमकोरला सडकखण्डको (छुसाङचैले) सडक स्तरोन्नति अन्तिम चरणमा पुगेको छ। कालीगण्डकी करिडोर (बेनीजोमसोमकोरला) सडक आयोजनाद्वारा मुस्ताङको वारागुङ मुक्तिक्षेत्र३ को (छुसाङचैले) ५ किमी दुरीमा यसअघि हस्तान्तरण भइसकेको सडक स्तरोन्नति गरिएको हो। राष्ट्रिय गौरवको सडक अन्तर्गत कोरला सडकखण्डको (छुसाङचैले) सडक स्तरोन्नति,कल्भर्ट तथा ड्रेन निर्माण र छुसाङ स्थित मुस्ताङ गेट पुल संरक्षण लगायतका कार्य गर्न ४ करोड ३१ लाख ८३ हजार लागतमा रोहित एण्ड छिरिङडीएस बिल्डर्सयुनाईटेड जेभी कन्स्ट्रक्सनले ठेक्का सम्झौता गरेको थियो। आर्थिक वर्ष १२ पुस २०८० सालमा ठेक्का सम्झौता भएको( छुसाङचैले)सडक स्तरोन्नतिको सम्झौता अवधि १३ महिना रहेको थियो। तर, निर्माण कम्पनीले सम्झौता अवधिको ४ महिना अगावै ९५ प्रतिशत भौतिक प्रगति सम्पन्न गरेको आयोजनाका सूचना अधिकारी इन्जिनियर विष्णु चापागाईंले जानकारी दिए। निर्माण कम्पनीले छुसाङस्थित मुस्ताङ गेटको पक्की पुल संरक्षणका लागि उत्तरदक्षिण एप्रोज सडकको दुईतर्फी ग्याविन वाल निर्माण र एप्रोज सडक निर्माण गरेको उनले बताए। गतवर्ष कालीगण्डकी नदीको कटानले छुसाङ स्थित मुस्ताङ गेटको पुलको एप्रोज सडकमा आंशिक क्षति पुगेको थियो भने सडक आवागमनमा समेत जोखिम बढेको थियो। यस्तै, बर्खायामका अविरल वर्षाले चैले गाउँ तलको सडक मोड आसपासमा सडक तलको संरचना भासिदा सडक जोखिम उत्पन्न भएको थियो। त्यहाँ सडक जोगाउन ग्याबिन वाल लगाइएको आयोजनाका सूचना अधिकारी ईन्जिनीयर चापागाईंले उल्लेख गरे। आयोजनाले ४ वर्षअघि नै हस्तान्तरण भइसकेको सडकको आवश्यक स्थानमा कल्भर्ट र ड्रेन समेत निर्माण गरेको छ। छुसाङ चैले मोडमा सडक आरसीसी समेत गरिएको इन्जिनियर चापागाईंले जनाए। कोरला नाका जोड्ने जोमसोम कोरला सडक २०७३०७४ सालमा ७ खण्डमा ग्राभेल सडक निर्माण सुरु गरिएको थियो। जसअन्तर्गत गतवर्षको नयाँ ठेक्का सम्झौता अनुसार छुसाङचैले सडकको आवश्यक स्तरोन्नति थालिएको हो।"
विपदमा परी हालसम्म एक सय ७० को मृत्यु,"काठमाडौं : अविरल वर्षाका कारण गत जेठ २८ गतेदेखि देशका विभिन्न स्थानमा आएको बाढी, पहिरो लगायतका विपदमा परी एक सय ७० जनाको मृत्यु भएको छ। काठमाडौं उपत्यकामा तीन, कोशी प्रदेशमा २५, मधेस प्रदेशमा छ, बागमती प्रदेशमा ३१, गण्डकी प्रदेशमा ५४, लुम्बिनी प्रदेशमा ३३, कर्णाली प्रदेशमा आठ र सुदूरपश्चिम प्रदेशमा १० गरी जम्मा एक सय ७० जनाको मृत्यु भएको हो। विपदमा परी हालसम्म दुई सय तीन जना घाइते भएका छन्। काठमाडौं उपत्यकामा ११, कोशी प्रदेशमा ३७, मधेस प्रदेशमा १०, बागमती प्रदेशमा १९, गण्डकी प्रदेशमा ४६, लुम्बिनी प्रदेशमा १३, कर्णाली प्रदेशमा ५३ र सुदूरपश्चिम प्रदेशमा १४ जना घाइते भएका हुन्। बाढीपहिरामा परी कोशी प्रदेशमा दुई, बागमती प्रदेशमा ४१, गण्डकी प्रदेशमा दुई, लुम्बिनी प्रदेशमा एक, कर्णाली प्रदेशमा एक र सुदूरपश्चिम प्रदेशमा एक गरी ४८ जना बेपत्ता छन्। बेपत्ताको खोजी जारी रहेको प्रहरी प्रधान कार्यालयले जनाएको छ।"
किसानको आलु गाउँपालिकाले किन्यो,"बेनी : पर्वतको जलजला गाउँपालिकाले किसानले फलाएको आलुको बिउ खरिद गरेको छ। जलजला गाउँपालिका६ शालिजाका तीन वटा किसान समूहले उत्पादन गरेको ३५ हजार ४७० किलोग्राम बिउ आलु खरिद गरेको हो। बिउ आलु बिक्री गरेका किसानहरूलाई १० लाख ७५ हजार चार सय ७० रुपैयाँ भुक्तानी गरेको गाउँपालिकाको कृषि शाखाका अधिकृत राजु गौतमले बताए। प्रगतिशील बिउ उत्पादक किसान समूहले उत्पादन गरेको दुई हजार दुई सय ७० किलोग्राम मुल बिउ प्रतिकेजी ३५ रुपैयाँका दरले ७९ हजार चार सय ७० रुपैयाँमा खरिद गरेको छ। नमुना र प्रगतिशील बिउ उत्पादक किसान समूहले उत्पादन गरेको ३३ हजार दुई सय किलोग्राम पहिलो पुस्ताको बिउ नौ लाख छ हजार रुपैयाँमा खरिद गरेको हो। बिउ उत्पादन गर्ने सबै किसानहरूलाई समूहहरूलाई नगद उपलब्ध गराएको हो। किसानबाट खरिद गरेको बिउ पोखरामा रहेको चिस्यान गृहमा भण्डारण गरेर राखिएको छ। बिउ, मल र उत्पादन सामग्री उपलब्ध गराउने गाउँपालिकाले किसानले उत्पादन गरेको आलुको मुल बिउ पनि खरिद गरिदिएको हो। गाउँपालिकाले किसानहरूबाट बर्खा याममा खरिद गर्ने बिउ चिस्यान गृहमा भण्डारण गर्ने र हिउँदमा किसानहरूलाइ नै बिक्री गर्ने गरेको छ। आलुको बिउ बिक्री गरेर जलजला गाउँपालिकाले गत आर्थिक वर्ष २०८००८१ मा २९ लाख ७१ हजार छ सय ४९ रुपैयाँ आम्दानी गरेको छ। गाउँपालिकाको आन्तरिक आम्दानीको २२ प्रतिशत आलुको बिउ बेचेर भएको हो। जलजला गाउँपालिकाका अध्यक्ष राजुप्रसाद आचार्यले आलुको गुणस्तरीय बिउ उत्पादन, उत्पादन क्षमता कम भएको पुरानो बिउ विस्थापित र बिउ आलुमा आत्मनिर्भर बनाउन २ वर्षयता पिविएम (पुर्व बिउ आलु) कार्यक्रम सञ्चालन गरिएको बताए। जलजलाको धेरै भूगोलमा आलु खेती भएपनि वर्षौदेखि एउटै बिउको प्रयोग हुँदा उत्पादन, गुणस्तर र रोगकिराको समस्या देखियो, उनले भने गुणस्तरीय बिउ उत्पादन गरेर आलु उत्पादन र गुणस्तर सुधार गर्ने उद्देश्यले राष्ट्रिय कृषि अनुसन्धान परिषद् (नार्क)ले सिफारिस गरेको रोग प्रतिरोधात्मक क्षमताको पूर्व मुल बिउ भित्र्याएर मुल बिउ उत्पादन गरि किसानलाई बिक्री वितरणको व्यवस्था मिलाएका छौं। उत्पादन भएको सबै बिउ गाउँपालिकाले खरिद गरिदिने सम्झौता भएकोले बिउ आलुलाई बजारको समस्या नहुने भएकाले उत्साही भएको प्रेमप्रसाद भुसालले बताए। २४ वर्षदेखि आलु खेती गर्दै आएका नारायणदत्त सापकोटाले धेरै वर्षपछि आलुको बिउ परिवर्तन गरेको बताए। लुम्ले कृषि अनुसन्धान केन्द्रले धेरै वर्षअघि शालिजामा बिउ आलु भित्र्याएको थियो। वल्लो पल्लो गाउँका किसानले साटेर सोही समयको बिउ र बजारबाट खरिद लगेर रोप्ने गरेका थिए।"
सुत्केरी व्यथाले सिकिस्त गर्भवतीको तीनदिनपछि उद्दार,"गोरखा : सुत्केरी व्यथाले तीनदेखि थलिएकी उत्तरी गोरखाकी सुनमाया गुरुङको हेलिकोप्टरबाट उद्धार गरिएको छ । बुधबारदेखि सुत्केरी व्यथाले सिकिस्त भएकी चुमनुब्री ३ सल्लेरीकी करिब ४० वर्षीया गुरुङको शुक्रबार बिहान आठबजेतिर नेपाली सेनाको हेलिकोप्टरबाट उद्दार गरिएको हो। अस्तिदेखि सुत्केरी व्यथा लागेको रहेछ । हिजो आफन्तजनले उहाँलाई फिलिम स्वास्थ्यचौकी ल्याउनुभयो,'गाउँपालिकाकी उपप्रमुख लक्ष्मी गुरुङ भन्छिन्,बच्चाले पेटभित्रै दिसा खाइसकेको रहेछ । अवस्था जटिल हुँदै गएपछि हिजोदेखि हेलिकोप्टर मगायौँ । प्रतिकूल मौसमका कारण हेलिकोप्टर आउन सकेन । आज बिहान आठबजेतिर हेलिकोप्टर आयो र काठमाडौँ लगेको छ । थापाथली प्रसूतिगृहमा शल्यक्रियाका लागि लगिएको उनले बताइन् । दुर्गमका बासिन्दा,सडक राम्रो भएको भए र गाडी चलेको भए अस्ति नै अस्पताल पुगेर सुरक्षित सुत्केरी भइसकेको हुन्थ्यो,उपाध्यक्ष गुरुङ भन्छिन्, तर न गाडी चल्छ,न भनेको बेला हेलिकोप्टर आउन सक्छ । त्यसैले समयमै उपचार नपाएर धेरै ठूलो समस्या भोग्नु पर्ने बाध्यता छ । सुनमायालाई राष्ट्रपति सुत्केरी महिला उद्धार कार्यक्रमअन्तर्गत उद्धार गरिएको उपाध्यक्ष गुरुङले जानकारी दिइन् ।"
"बाढी,पहिरोलगायतका विपद्मा परी हालसम्म १७० जनाको मृत्यु","काठमाडौं : अविरल वर्षाको कारण गत जेठ २८ गतेदेखि देशका विभिन्न स्थानमा आएको बाढी,पहिरोलगायतका विपद्मा परी शुक्रबार दिउँसोसम्म १ सय ७० जनाको मृत्यु भएको छ । बाढी, पहिरोलगायतका विपद्मा परी काठमाडौं उपत्यकामा ३ जना,कोशी प्रदेशमा २५ जना, मधेश प्रदेशमा ६ जना, बागमती प्रदेशमा ३१ जना, गण्डकी प्रदेशमा ५४ जना, लुम्बिनी प्रदेशमा ३३ जना, कर्णाली प्रदेशमा ८ जना र सुदूरपश्चिम प्रदेशमा १० जना गरी जम्मा १ सय ७० जनाको मृत्यु भएको हो । साथै काठमाडौं उपत्यकामा ११ जना,कोशी प्रदेशमा ३७ जना, मधेश प्रदेशमा १० जना, बागमती प्रदेशमा १९ जना, गण्डकी प्रदेशमा ४६ जना, लुम्बिनी प्रदेशमा १३ जना, कर्णाली प्रदेशमा ५३ जना र सुदूरपश्चिम प्रदेशमा १४ जना गरी जम्मा २ सय ३ जना घाइते भएका छन् । घाइतेहरूलाई उपचारको लागि स्थानीय अस्पताल लगिएको छ । साथै काठमाडौं उपत्यकामा २८ जना, कोशी प्रदेशमा ४९ जना, बागमती प्रदेशमा १२ जना, गण्डकी प्रदेशमा १४ जना, लुम्बिनी प्रदेशमा २ जना, कर्णाली प्रदेशमा २ जना र सुदूरपश्चिम प्रदेशमा ५ जना गरी जम्मा १ सय १२ जनाको उद्दार गरिएको छ । बाढी पहिरोमा परी कोशी प्रदेशमा २ जना, बागमती प्रदेशमा ४१ जना, गण्डकी प्रदेशमा २ जना, लुम्बिनी प्रदेशमा १ जना, कर्णाली प्रदेशमा १ जना र सुदूरपश्चिम प्रदेशमा १ जना गरी ४८ जना वेपत्ता भएका छन् । वेपत्ताको खोजी कार्य जारी छ । बाढीको कारण जम्मा ३ सय ८४ घर डुबानमा परेका छन् । २ सय ७० वटा घर, १ सय २ वटा गोठ, ४३ वटा पुल, २ वटा विद्यालय र २ वटा सरकारी कार्यालयमा क्षति पुगेको छ । ७ सय ६४ वटा पशु चौपायको मृत्यु भएको छ । उक्त अवधिमा विपद्का घटनाबाट ४ हजार २ सय ९७ घर परिवार विस्थापित भएका छन् । साथै बाढी पहिरोको जोखिममा रहेका विभिन्न जिल्लाका विभिन्न घर परिवारलाई सुरक्षित स्थानमा राख्ने,पहिरोमा पुरिएका धनमाल निकालेर सुरक्षा गर्ने काम समेत विभिन्न निकाय र स्थानीयबासीको समन्वय र सहयोगमा गर्नुका साथै विभिन्न स्थानमा भएको बाटो अवरोध हटाउने कार्य समेत प्रहरीले गरिरहेको छ ।"
खोलामा हेलिएर विद्यालय आउजाउ,"सिन्धुली : सिन्धुलीको मरिण गाउँपालिका ४ स्थित मावि मरिण खयरसालका विद्यार्थी दैनिक खोलामा हेलिएर विद्यालय आउजाउ गर्न बाध्य छन्। विद्यालय जाँदाबाटोमा पर्ने खारखोला, फूलबारी र मंगननी खोलामा पुल नहुँदा वर्षात्मा आएको बाढीमा हेलिएरै विद्यार्थी विद्यालय आउन जान बाध्य भएका हुन्। विद्यालयका झन्डै ७ सय ७५ बढी विद्यार्थी दैनिक खोलाको बाढीको जोखिम मोलेर विद्यालय आउन जान बाध्य छन्। निरन्तर परेको वर्षातसँगै आएको बाढीले कतिदिन त विद्यार्थी विद्यालय जान आउनै सक्दैनन्। मरिण गाउँपालिका ४ को एक मात्र माध्यमिक विद्यालय (प्लस टु) मा हाल ७ सय ७५ बढी विद्यार्थी अध्ययनरत छन्। उनीहरू मध्ये झन्डै ५ सय बढी विद्यार्थी विद्यालय नजिकै रहेको खारखोला, फूलबारी र मंगननी खोलाहरू पार गरेर आउने जाने गर्छन्। पूर्वतर्फ खारखोला, दक्षिणतर्फ फूलबारी र पश्चिमतर्फ मंगननी गरी तिनवटा खोलाको संगम स्थलमा रहेको उक्त विद्यालय जानआउन चुरेबाट बगेर आउने खहरेका कारण समस्या हुने गरेको छ। विद्यालयका विद्यार्थी करुण नेपाली बाढीको जोखिममा साथीहरूलाई ज्यान हत्केलामा राखेर खोला वारपार गराउन आफूले सहयोग गर्ने गरेको बताउँछन्। कक्षा बालविकासदेखि कक्षा १२ सम्मका छात्र तथा छात्राका साथै कतिपय शिक्षकहरू यिनै खोला वारपार गरेर विद्यालय आइपुग्छन्। विद्यालय नजाउ भने पढाइ छुट्ला भन्ने डर। विद्यालय जाउँ भने कतिबेला खोला र खहरेले बगाउँला भन्ने डर भएको विद्यार्थी एलिसा घिसिङले बताइन्। आकाशमा कालो बादल मडारिनासाथ विद्यालय आउँदा र फर्किँदा घरका ठूला अभिभावक बोलाएर कपिकलम र किताबसँगै बाढीमा हेलिएर खोला वारपार गर्नु हाम्रो दैनिकी जस्तै बनेको छ, उनले भनिन्। बाढी आएपछि एलिसा, करुण र म लगायतका साथीहरूले साना भाइबैनिहरूलाई खोला तार्ने गरेको भए पनि झोला र ड्रेस सबै भिज्ने गरेको छ, अर्का विद्यार्थी राम बलको गुनासो छ। विद्यालय नजिकै रहेको खारखोल पारगरेर मात्र २ सय बढी विद्यार्थी दैनिक ओहोर दोहोर गर्छन्। त्यहाँँ हालसम्म एउटा पनि पुल छैन। झोलुंगे पुलसम्म नहुँदा बाढीका कारण बालबालिकाको पढाइ मात्र प्रभावित भएको छैन, उनीहरूको जीवन नै जोखिममा परेको छ। उक्त विद्यालयमा छिमेकी गाउँपालिका हरिहरपुरगढी गाउँपालिका ७ को माथिल्लो भागका साथै सर्लाही जिल्लाको उत्तरी भेग चुरे आसपासका बालबालिकासमेत अध्ययन गर्न आउने गरेका छन्। यहाँका तिनवटै खोला चुरे पर्वत शृंखलाबाट बगेर आउँछन्। ति खोला आसपासका बस्तीहरूबाट विद्यालयसम्म आउने विद्यार्थी बाढीको चपेटामा पर्ने गरेको विद्यालयका प्रधानाध्यापक मानध्वज बम्जनको भनाइ छ। यसबाहेक जुटपानी, सहान, मरुवा, चनौटेका विद्यार्थीलाई पहरि खोला, कौवरे खोला र मरुवा खोलाले छेक्ने गरेको छ। अन्य खहरे समेतले गर्दा विद्यालयका ७ सय ७५ जना विद्यार्थीलाई बर्खाको समयमा विद्यालय आउन समस्या हुने गरेको छ, प्रअ बम्जनले भने। मरिणको नयाँ बस्तीदेखि सहान जोड्ने मरिण नदीमा बाहेक पक्की पुल छैन। तर, नक्कलीबाट सहान हुँदै खयर सालसम्म आउने कम्तीमा ६७ किलोमिटर दूरीमा आधा दर्जन बढी खहरे र खोलाहरू पर्छन्। ती खहरेको शिरमा पानी पर्ना साथ बाढी आउँदा विद्यार्थीलाई आउन जान जोखिम हुने गरेको हो। बाढी आएको खोलामा ठूला विद्यार्थी पौडिएर वारपार गर्ने गरे पनि साना नानीबाबुलाई खोलाले बगाउँला कि भन्ने डर हुने गरेको बम्जनको भनाइ छ। यहाँका सबै खोला तथा खहरेहरू मरिण नदीमा मिसिने गर्छन्। उसैत विद्यालयमा ७८ किलोमिटर टाढाको दूरीदेखि विद्यार्थी पढ्न आउनुपर्ने बाध्यता छ। त्यसमा पनि खोलामा आउने बाढीमा हेलिएर आउनु पर्दा विद्यालय पोशाक, किताब तथा झोलाहरू भिज्ने र बगाउने समस्या छ। नक्कलीदेखि सहानसम्म र सहानदेखि खयरसालसम्म आउने विद्यार्थीलाई पानी नपर्दा बस सेवा सञ्चालन गर्ने गरिएको भए पनि बाढी आएपछि सडकनै अवरुद्ध हुने गर्छ। यसो हुँदा वर्षात्को समयमा विद्यालय आउन जान निक्कै समस्या हुने गरेको छ। अझ बाढीले बगाउला भन्ने त्राही भएपछि शिक्षक र अभिभावकले नै खोला तार्न सहयोग गर्ने गरेका छौं, प्रअ बम्जनले भने। विद्यार्थीको दुःख हेर्न सकिनेखालकौ छैन। खोेलाहरूमा पुल बनाउन यहाँका नेता, सांसदहरूलाई पकटपटक भने पनि हालसम्म कुनै सुनुवाइ भएको छैन। पानी परेपछि विद्यालय बन्द गर्ने कुरा पनि भएन, पठनपाठन गराउँदा बिहानै पानी परे आधा पनि विद्यार्थी आउन सक्दैनन। दिउँसोो पानी परे घर फर्कन सकिँदैन, उनले थपे। खयरसाल माविमा अधिकांश तामाङ, माझी, दलित र हायु जातीका बालबालिका अध्ययनरत छन्। खोलामा हेलिएर विद्यालय आउने विद्यार्थी भिजेकै कपडा लगाएर दिनभर बस्न बाध्य हुन्छन्। बर्खामा त अझ कुन बेला भेलले बगाउने हो भन्ने डरले बर्खा नसकिन्जेल मनमा त्रास भइरहने बम्जन बताउँछन्। सहानदेखि खयरसालसम्मको सडक निर्माणका लागि ठेक्का प्रक्रिया अघि बढेको र खहरेहरूमा पुल तथा कज्वे बनाउने विषयमा पहल गरिएको मरिण गाउँपालिकाका अध्यक्ष विमर्श मोक्तान (प्रख्यात) को भनाइ छ। अन्य खोलाहरूमा पक्की पुल निर्माण गर्न गाउँ पालिकाको बजेटबाट मात्र सम्भव नभएकाले प्रदेश र संघीय सरकारसँग अनुरोध गरिरहेको उनको भनाइ छ।"
श्री एयरलाइन्सको विमान धावनमार्गबाट फर्किएपछि,"काठमाडौं : त्रिभुवन अन्तर्राष्ट्रिय विमानस्थलबाट बिहान सुर्खेत उडान भर्ने क्रममा रहेको श्री एयरलाइन्सको विमान धावनमार्गबाट फर्किएको छ । उक्त विमान धावनमार्गबाट उड्नै लाग्दा फर्काएर पार्किङमा ल्याइएको थियो । आज बिहान ७:३० बजे सुर्खेत उडान तालिका रहेको उक्त विमान धावनमार्गमा पुगेर फर्किएको विमानका यात्रु राष्ट्रिय स्वतन्त्र पार्टीका सांसद बिनिता कठायतले राससलाई जानकारी दिइन्। 'विमानका यात्रुको बोर्डिङ सकेर विमान धावनमार्गमा टेकअफको अन्तिम प्वाइन्टमा पुगिसकेको थियो, एक्कासी विमान फर्काएपछि यात्रुले विमान किन फर्काएको भनी जिज्ञासा राख्दा प्राविधिक कारणले फर्काइएको विमानका कर्मचारीले जवाफ दिए,'उनले भनिन्। सांसद कठायतले विमान धावनमार्गबाट उड्नैलाग्ला फर्काइनु एयरलाइन्सको लापरवाही भएको बताइन्। श्री एयरलाइन्सका व्यवस्थापक अनिल मानन्धरले भने विमानका केही यात्रुबीच विवाद भएपछि विमान फर्काएर अहिले सुर्खेत उडानको तयारीमा रहेको बताए । 'प्राविधिक समस्याका कारण होइन, दुईचारजना यात्रुबीचको विवादले होहल्ला भएपछि पाइलटले विमान फर्काएका हुन्,'उनले भने, 'नागरिक उड्डयनको मापदण्डअनुरुप यात्रीबीच विवाद भएपछि अर्को प्रक्रिया पुर्याएर यात्रीलाई गन्तव्यमा लैजानुपर्ने हुन्छ ।' अहिले सोही विमानमार्फत यात्रीहरू बोर्डिङ भएर गन्तव्यमा उड्ने क्रममा रहेको व्यवस्थापक मानन्धरले जानकारी दिए।"
८ वर्ष बितिसक्दा पनि बनेन हुम्लामा पक्की पुल,"हुम्ला : सिमकोटदेखि उत्तरी हिल्सा नाकासम्म जोड्ने हेप्का खोला, ताग्रुखोला र याङ्खगार पक्की पुल ठेकेदार कम्पनीले अलपत्र पारेका छन्। सदरमुकामबाट नाकासम्म ९५ किलोमिटर सडकको ट्रयाक खुले पनि ठेकेदार कम्पनीहरूको चरम लापरबाहीले तीनवटा पक्की पुल निर्माण कार्य अलपत्र परेको हो। पुल नबन्दा स्थानीयले अत्यावश्यक सेवा लिन पनि सास्ती खेप्नु परेको छ। सम्झौता भएको आठ वर्षसम्म पनि निर्माण कम्पनीहरूले पक्की पुल निर्माण कार्य अलपत्र पारेपछि काठे पुलको सहायताबाट गाडी गुड्ने गरेका छन्। हेप्काखोला निर्माण गरिएको काठेपुल बाढीले बेलाबेला बगाउँदा सदरमुकाम सिमकोटदेखि उत्तरी हिल्सा नाकासम्म आउजाउ गर्न समस्या हुने गरेको नाम्खा गाउँपालिका५ का स्थानीय निमा तामाङले जानकारी दिए। सदरमुकाम आउजाउ गर्न खोलाहरूमा वर्षौं पहिलेदेखि निर्माण हुन थालेको पुल अहिले पिलर मात्रै ठडिएका छन्, उनले भने। नाम्खा गाउँपालिकादेखि सदरमुकाम सिमकोटसम्म गाडी चले पनि तीनवटा खोलामा काठे पुलमै गाडी चल्दै आएको नाम्खा गाउँपालिका४ का याङगारका फुवु तामाङको गुनासो उस्तै रहेको छ। काम विशेषले सदरमुकाम सिमकोट आउजाउ गर्न नाम्खाबासीहरूले सास्ती खेप्नु गरेको तामाङले अन्नपूर्ण पोस्टसँग भने। ०७४ साल ४ महिना ६ गते सिमकोट गाउँपालिका ७ र नाम्खा गाउँपालिका १ को सिमाना पर्ने हेप्का खोलाको पक्की पुल निर्माणका लागि सपना धुलिखेल बानेश्वर काठमाडौँका प्रोपाइटर तेजबहादुर महतसँग हिल्सा सिमकोट सडक योजनाले ०७६ साल ४ महिना १५ गते हेप्का खोलाको पक्की पुल निर्माण सम्म गर्न सम्झौता रहेको छ। नाम्खा गाउँपालिका१ को ताग्रुखोलाको पक्की पुल निर्माण कार्यका लागि सोही ठेकेदार तेजबहादुर महतले ०७४ साल साउन ६ गते निर्माणको ठेक्का सम्झौता गरेका छन्। तर ८ वर्ष बितिसक्दा पनि हालसम्म पक्की पुल निर्माण कार्य अलपत्र नै पारेका छन्। यस्तै गरी नाम्खा गाउँपालिका ४ को याङगार खोलाको पक्की पुल निर्माणको जिम्मा लिएका धुलिखेल निशानका प्रोपाइटर अकिल बुढाले याङगारखोलाको पक्कीपुल अलपत्र पारेका छन्। ०७६ साल १ महिना १० गते सम्झौता गरेका याङगार खोलाको पुल ०७८ साल १ महिना ९ गते निर्माण सम्पन्न गर्न सम्झौता भएपनि ६ वर्षसम्म पनि पुल निर्माण कार्य अलपत्र पारेका छन्। हिल्सा सिमकोट सडक योजना कार्यालय हुम्लाले ठेकेदार कम्पनीसँग ५५ पटक म्याद थप गरेको निमित्त कार्यालय प्रमुख ओमप्रकाश कोहारले जानकारी दिए। ताग्रुखोला र हेप्का खोलाको एक पटक सम्झौता भएको हो हिमपात र कोरोना महामारीका कारण सामान ढुवानी गर्न समस्या भएपछि म्याद थप भएको निमित्त कार्यालय प्रमुख कोहारले बताए। ताग्रुखोलाको ८० प्रतिशत काम सम्पन्न भइसकेको छ हेप्काखोलाको ५५ प्रतिशत भौतिक प्रगति रहेको उनले बताए। यस्तै नाम्खा गाउँपालिका५ को याङगार खोलाको पुल निर्माणको ३० प्रतिशत भौतिक प्रगति भइसकेको निमित्त कार्यालय प्रमुख कोहारको भनाइ छ।"
आज यी स्थानमा वर्षा हुने,"काठमाडौं : आज बिहान गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका केही स्थानमा तथा बाँकी प्रदेशका एकदुई स्थानमा हल्कादेखि मध्यम वर्षा भइरहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ । दिउँसो देशभर आंशिकदेखि साधारणतया बदली रहने छ । कोशी प्रदेश, बागमती प्रदेश, गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका केही स्थानमा तथा बाँकी प्रदेशका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ । आज राति पनि देशभर आंशिकदेखि साधारणतया बदली रहने छ । कोशी, बागमती, गण्डकी र लुम्बिनी प्रदेशका केही स्थानमा तथा बाँकी प्रदेशका थोरै स्थानमा मेघ गर्जनचट्याङसहित हल्कादेखि मध्यम वर्षाको सम्भावना छ ।"
थन्किने अड्डा बन्यो प्राकृतिक स्रोत तथा वित्त आयोग,"काठमाडौं : संविधानको धारा २५१ (१) (ज) ले प्राकृतिक स्रोतको परिचालन गर्दा नेपाल सरकार, प्रदेश सरकार र स्थानीय तहको लगानी तथा प्रतिफलको हिस्सा निर्धारणको आधार तय गरी सिफारिस गर्ने अधिकार राष्ट्रिय प्राकृतिक स्रोत तथा वित्त आयोगलाई दिएको छ। त्यसैको (झ) मा प्राकृतिक स्रोतको बाँडफाँटसम्बन्धी विषयमा संघ र प्रदेश, प्रदेश र प्रदेश, प्रदेश र स्थानीय तह तथा स्थानीय तहहरूबीच उठ्न सक्ने सम्भावित विवादका विषयमा अध्ययन अनुसन्धान गरी त्यसको निवारणमा समन्वयात्मक भूमिका निभाउने काम पनि आयोगको हो। संघीयता भनेकै स्वायत्त सरकारहरूको अभ्यास हो। देश संघीयतामा जाने क्रममा स्वायत्त तीन तहबीच हुन सक्ने प्राकृतिक स्रोत र वित्तका विवाद, तानातान् वा हकदाबीमा समन्वयकारी भूमिका खेल्न संविधानले यस आयोगको अवधारणा ल्याएको हो। त्यस्तै, संविधानको भाग ४ ले राज्यका निर्देशक सिद्धान्त, नीति तथा दायित्वअन्तर्गत प्राकृतिक साधन स्रोतको संरक्षण, संवद्र्धन र उपयोगसम्बन्धी नीतिहरूको व्यवस्था गरेको छ। त्यसमा राष्ट्रिय हित अनुकूल तथा अन्तरपुस्ता समन्वयको मान्यतालाई आत्मसात् गर्दै देशमा उपलब्ध प्राकृतिक स्रोतसाधनको संरक्षण, सम्बद्र्धन र वातावरण अनुकूल दिगो उपयोग गर्ने नीति लिइएको छ। स्थानीय समुदायलाई प्राथमिकता र अग्राधिकार दिँदै प्राप्त प्रतिफलहरूको न्यायोचित वितरण गर्ने नीति राज्यले लिएको छ। कामैबिना दिन कटाउँछन् ७२ कर्मचारी कर्मचारीका हातहातमा मोबाइल छन्। केही कर्मचारी तीन, चार जना जम्मा भएर गफ चुटेर बसिरहेका छन्। असार मसान्तको साता अन्नपूर्ण प्रतिनिधि त्यहाँ पुग्दा, कर्मचारीमा कुनै चटारो देखिएन। सामान्यतया असार मसान्तताका अन्य कार्यालयका कर्मचारीहरूमा अतिव्यस्तता र भ्याइनभ्याइ देखिन्छन्। आयोगमा ७२ कर्मचारी छन्। आउँछन्। हाजिर गर्छन्। सरकारी नियमअनुसार हरेक कर्मचारीले ८ घण्टा कार्यालयलाई दिनुपर्छ। तर, यहीँका एक कर्मचारी भन्दै थिए, हामीलाई त एक घण्टाको पनि काम छैन। प्राकृतिक स्रोतमा लगानी र प्रतिफलको ढाँचा सिफारिस गर्नुपर्ने थियो। त्यसका लागि अध्ययन पूर्ण हुन सकेको छैन। त्यसलाई थप ध्यान दिएर काम गर्नुपर्ने आयोगले अनुभूत गरेको छ। डा बालानन्द पौडेल, अध्यक्ष, राष्ट्रिय प्राकृतिक स्रोत तथा वित्त आयोग ७२ जनामध्येकै ती कर्मचारीले थपे, वास्तवमा भन्ने हो भने यो आयोगकै काम छैन। नाम उल्लेख नगर्ने सर्तमा उनले कार्यालयका कमजोरीहरूको बेलिबिस्तार लगाउँदै आयोग गठन र यसको उद्देश्यअनुसारको काम हुन नसकेको गुनासो गरे। संघीय शासन प्रणाली अवलम्बन गरिएसँगै तीन तहका सरकारहरूबीच गरिएको राज्यशक्तिको बाँडफाँट वास्तविक अर्थमा कार्यान्वयन गर्न नेपालको संविधानमा यस आयोगको व्यवस्था गरिएको हो। आयोगले देशमा उपलब्ध प्राकृतिक एवं वित्तीय स्रोतहरूको न्यायोचित वितरण सुनिश्िचत गर्छ। नेपालको संविधानको धारा २५० को उपधारा (१) मा भएको राष्ट्रिय प्राकृतिक स्रोत तथा वित्त आयोगको गठनसम्बन्धी व्यवस्थाअनुसार आयोगमा अध्यक्ष र अन्य चार जना सदस्यहरू रहने प्रावधान छ। संवैधानिक परिषद्को सिफारिसमा यस आयोगका अध्यक्ष र सदस्यको नियुक्ति राष्ट्रपतिबाट हुने गर्छ। आयोगका अध्यक्ष र सदस्यहरूको पदावधि नियुक्ति भएको मितिले ६ वर्षको हुने प्रावधान छ। पहिलो नियुक्तिको ६ वर्ष बित्न लाग्यो। तर समितिका पदाधिकारीहरूले पनि खासै उपलब्धि हुने काम गर्न नसकेको पाइएको छ। कर्मचारीहरू कार्यालयको कुर्सीमा झोक्राइरहेका र उँगिरहेका देखिन्थे। आयोगमा पाँच पदाधिकारी हुनुपर्नेमा चार जना मात्र छन्। उनीहरूबीचमा पनि समन्वय छैन। विवाद छ। आयोगका एक उच्च अधिकारीले भने, आयोगले कुनै आउटपुट दिन सकेको छैन। जनताको कर सदुपयोग भएन। उनका अनुसार आयोगले यस अवधिमा देखिने गरी केही गर्न सकेन। भारतलगायत अन्य देशमा यस्ता आयोग केही समयका लागि बन्छन् र सीमित काम पूरा भएपछि बन्द हुन्छन्। उद्देश्य के हो, कामको टुंगो छैन। कर्मचारीको एक घण्टा पनि काम छैन। त्यसै समय बिताइरहेका छौं, उनले आफैंलाई इंकित गर्दै भने, यो अनुसन्धानमूलक अड्डा हो। तर, यथार्थमा थन्किने अडडा बनेको छ। यसमा संघ, प्रदेश र स्थानीय सरकारहरूले एकआपसमा सहकारिता, सहअस्तित्व र समन्वयलाई प्रबद्र्धन गर्दै जनतालाई सेवा प्रवाह गर्न वित्तीय तथा प्राकृतिक स्रोतको प्रभावकारी परिचालन पूर्वसर्त रहने गर्छ। यस आयोगले संविधान प्रदत्त अधिकार क्षेत्रभित्र रही तीनै तहका सरकारहरूबीच हुने वित्तीय हस्तान्तरण तथा प्राकृतिक स्रोतको सन्तुलित तथा समन्यायिक बाँडफाँट सुनिश्चित गर्न महŒवपूर्ण भूमिका निर्वाह गर्नुपर्छ। यस आयोगले संघ, प्रदेश र स्थानीय तहका सरकारहरूबीच हुने राजस्वको बाँडफाँट, वित्तीय समानीकरण अनुदान, ससर्त अनुदान तथा आन्तरिक ऋण र प्राकृतिक स्रोतको बाँडफाँटका सम्बन्धमा सिफारिस गर्ने अधिकार पाएको छ। तर यथार्थमा यसले सिन्को पनि भाँचेको छैन, ती कर्मचारी भन्छन्। समस्यै धेरै, काम थोरै आयोगका अध्यक्ष डा बालानन्द पौडेल संविधान प्रदत्त अधिकार मुताविक प्राकृतिक स्रोतको बाँडफाँट सहज नभएको स्वीकार्छन्। पाँच वर्षमा अध्ययन, सिफारिस, अनुसन्धान, सुझाव, सहजीकरणलगायतका काम गरेको उनको भनाइ छ। प्राकृतिक स्रोतमा लगानी र प्रतिफलको ढाँचा सिफारिस गर्नुपर्ने थियो। त्यसका लागि अध्ययन पूर्ण हुन सकेको छैन। त्यसलाई थप ध्यान दिएर काम गर्नुपर्ने आयोगले अनुभूत गरेको छ। औपचारिक रूपमा विवाद भने कम आएका छन्, उनी भन्छन्। आयोगमा हामी पनि छौं। तर, एक जनाको निर्णयले आयोग चलेको छ। हचुवाका भरमा काम नगरौंभन्दा म आयोगभित्र प्रतिपक्ष जस्तै बनेको छु। छलफल गरेर सुधार गर्नुपर्ने कुराहरूमा पनि सहमति जुटेको छैन। अमरराज मिश्र, सदस्य, राष्ट्रिय प्राकृतिक स्रोत तथा वित्त आयोग राजनीतिक अस्थिरता र कर्मचारीतन्त्रमा हुने हस्तक्षेपलाई पनि उनले समस्याको जडका रूपमा देखाए। महिनैपिच्छे सचिवको सरुवा हुन्छ। आयोगमा कर्मचारी पठाउँदा समन्वय गरिन्न। रुचि, धैर्य र विज्ञता खोजिन्न। आयोगलाई कस्तो ज्ञान, सीप, योग्यता भएको मान्छे चाहिन्छ हेरिन्न, उनले भने, राज्यले त्यसमा ध्यान पुयाउन सकेमात्र पनि राम्रो गर्न सकिन्छ जस्तो लाग्छ। उनका अनुसार आयोगका पदाधिकारीबीच भने रुचि र विशेषज्ञताका आधारमा कामको बाँडफाँट गरिएको छ। ताकेता गरेका कयौं काम छन्। आयोगमा सम्हालिनसक्नु काम छ। अध्ययन विश्लेषण गर्ने काम धेरै छन्, अध्यक्ष पौडेल भन्छन्, यहाँ आउने कर्मचारीले यसलाई रुचिको विषय बनाएर काम गर्नुपर्छ। आयोगले क्षमताअनुसार काम गरिरहेको उनको दाबी छ। देखिने उपलब्धि भने उनले प्रस्तुत गर्न सकेनन्। समग्रमा जे भएको छ, ठीकै छ। जे जति काम गरियो, त्यसभन्दा बढी गर्न सकिन्थ्यो जस्तो चाहिँ लाग्छ, उनी भन्छन्। आयोगका समस्याबारे सरकारलाई वार्षिक प्रतिवेदनमा सुझाव दिएको उनले सुनाए। रोयल्टी संकलन सुस्त प्राकृतिक स्रोतबाट प्राप्त हुने रोयल्टी बाँडफाँटको दर भने तय भइसकेको छ। त्यसमा आयोगभन्दा पनि अन्य ऐनको भूमिका महŒवपूर्ण छ। अन्तरसरकारी वित्त व्यवस्थापन ऐन, २०७४ को दफा ७ मा पर्वतारोहण, विद्युत्, वन, खानी तथा खनिज र पानी तथा अन्य प्राकृतिक स्रोतबाट प्राप्त हुने रोयल्टीको ५० प्रतिशत हिस्सा नेपाल सरकारलाई, २५ प्रतिशत सम्बन्धित प्रदेशलाई र २५ प्रतिशत सम्बन्धित स्थानीय तहलाई बाँडफाँट गर्नुपर्ने प्रावधान छ। महालेखा नियन्त्रक कार्यालयको पछिल्लो तथ्यांकअनुसार २०७८०७९ मा प्राकृतिक स्रोतबाट प्राप्त भएको रोयल्टीका शीर्षकहरू जस्तै पर्वतारोहण, विद्युत्, वन र खानी तथा खनिजबाट कुल ५ अर्ब ७२ करोड २७ लाख ९६ हजार रुपैयाँ संकलन भई बाँडफाँट भयो। त्यसमा सबैभन्दा बढी विद्युत्बाट ५३४ प्रतिशत, वन, खानी तथा खनिज र पर्वतारोहणबाट क्रमशः २२९ प्रतिशत, १४४ प्रतिशत र ९३ प्रतिशत रोयल्टी संकलन भएको छ। पदाधिकारी नै मुद्दामामलामा आयोग गठनपछि गरिएका काम पर्याप्त छन्। बिउ रोपिएको छ। अंकुर लागेको छ। प्राकृतिक स्रोत के हो भन्ने बुझाउन अध्ययन गर्ने गरिएको छ। परिणाम विस्तारै देखिएला। जुद्धबहादुर गुरुङ, सदस्य, राष्ट्रिय प्राकृतिक स्रोत तथा वित्त आयोग आयोगका पदाधिकारीहरूबीच नै असन्तुष्टि र मनमुटाव छन्। कामले गति लिन नसक्नुको मुख्य कारण यो पनि हो। आयोगका सदस्य अमरराज मिश्र अध्यक्षका कामप्रति असन्तुष्टि जनाउँछन्। आयोगमा हामी पनि छौं। तर, एक जनाको निर्णयले आयोग चलेको छ, उनले भने। यहाँसम्मकि उनले आफ्नो असन्तुष्टि दर्शाउँदै अदालतमा रिटसमेत दायर गरेका छन्। उनी भन्छन्, हचुवाका भरमा काम नगरौं भन्दा म आयोगभित्र प्रतिपक्ष जस्तै बनेको छु। छलफल गरेर सुधार गर्नुपर्ने कुराहरूमा पनि सहमति जुटेको छैन। आफू आयोगको जिम्मेवारीमा बसेपछि गलत गर्नु हुँदैन भनेर अदालत गएको तर काम भने कर्मकाण्डी भएको उनको दाबी छ। काम कर्मकाण्डी मात्र भएको छ। कार्यविधि छैन, बिनाकार्यविधि काम गरिएको छ। गलत तथ्यांक लिइएको छ। कुनै योजनाको प्रोफाइल छैन, उनले भने। सरकारले संकलन गरेको राजस्व संघ, प्रदेश र स्थानीय तहलाई न्यायोचित वितरण गर्ने व्यवस्था मिलाउने, प्रदेश र स्थानीय तहले प्राप्त गर्ने वित्तीय हस्तान्तरणको परिमाण राष्ट्रिय प्राकृतिक स्रोत तथा वित्त आयोगले सिफारिस गर्ने व्यवस्था छ। तर, वित्त आयोगले अनुदान रकम बाँडफाँट, कर बाँडफाँट र प्राकृतिक स्रोतबाट प्राप्त हुने रोयल्टी बाँडफाँटमा प्रयोग गर्ने तथ्यांक आधिकारिक नभएको मिश्रको आरोप छ। आयोगको हचुवाको आँकडाले स्थानीय तहमाथि अन्याय भएको उनको जिकिर छ। आयोगको बैठकमा प्रस्ताव नै नगरिएको अनुदान बाँडफाँटको निर्णय सिफारिस गरिएको लगायतका विषयमा मिश्रले अदालतमा रिट दर्ता गराएका हुन्। आफूबिनाको निर्णय कानुनसम्मत नभएकोले रिट हाल्नु परेको उनको भनाइ छ। राष्ट्रिय प्राकृतिक स्रोत तथा वित्त आयोग नियमावली, २०७६ को नियम ४ को उपनियम (१) मा अध्यक्ष र सदस्यहरूको कामको बाँडफाँट तथा कार्यविभाजन आयोगको बैठकमा निर्धारण गरेबमोजिम हुने व्यवस्था छ। नियम ९ मा आयोगको बैठक र निर्णयसम्बन्धी र नियम १० मा अध्यक्ष वा सदस्यले स्वीकृति दिनुपर्ने भनिएको छ। धेरै निर्णय मनोमानी ढंगले गरिएको मिश्रको आरोप छ। आयोगै अपूर्ण संघीयता भनिए पनि संघीय सरकार हाबी भएको छ। प्रदेश र स्थानीय तहलाई दिने अनुदान कि दिइएको छैन कि त घटाइएको छ। यसमा आयोगले सरकारलाई कडा दबाब दिनुपर्ने हुन्छ। त्यसो गर्न सकेको छैन। खिमलाल देवकोटा, संघीयताविद् आयोगमा अध्यक्षसहित पाँच जना सदस्य रहने व्यवस्था छ। करिब दुई वर्ष अध्यक्षले मात्र एकलौटी आयोग चलाएका थिए। त्यसपछि मात्र तीन सदस्य थपिए। हाल चार जना मात्र छन्। एक महिला सदस्यको पद अहिले पनि रिक्त छ। सदस्यद्वय जुद्धबहादुर गुरुङ र विपिनराज निरौला छन्। गुरुङ भने काम सन्तोषजनक तरिकाले अघि बढिरहेको दाबी गर्छन्। प्राकृतिक स्रोतका सम्बन्धमा रोयल्टी वितरणलगायतका जिम्मेवारी हेरेका छौं। निरन्तर काम चलिरहेको छ। अध्ययन, अनुसन्धान भइरहेका छन्। सुझाव दिएका छौं। कार्यान्वयन नभएका विषयहरूको कार्यान्वयन गराउने प्रयास भइरहेको छ, उनले भने, आयोग गठनपछि गरिएका काम पर्याप्त छन्। बिउ रोपिएको छ। अंकुर लागेको छ। प्राकृतिक स्रोत के हो भन्ने बुझाउन अध्ययन गर्ने गरिएको छ। परिणाम विस्तारै देखिएला। आयोगको काम काजलाई पारदर्शी, त्रुटिविहीन र सहज वातावरणमा सम्पन्न गर्ने उद्देश्यले बनाइएको सफ्टवेयर थन्केर बसेको आयोगका एक कर्मचारीले बताए। उक्त सफ्टवेयर दुई वर्षदेखि स्टोरमा थन्किएको छ। आयोग कमजोर, संघीयता कमजोर संघीयता कार्यान्वयको मुख्य कडी मानिने यो आयोग कमजोर भएकाले संघीयता नै कमजोर भएको संघीयताविद् खिमलाल देवकोटाको बुझाइ छ। संघीयता भनिए पनि संघीय सरकार हाबी भएको छ। प्रदेश र स्थानीय तहलाई दिने अनुदान कि दिइएको छैन, कि त घटाएको छ, उनले भने, यसमा आयोगले सरकारलाई कडा दबाब दिनुपर्ने हुन्छ। त्यसो गर्न सकेको छैन। प्राकृतिक स्रोतका क्षेत्रमा धेरै काम भएको जस्तो देखिँदैन। यसमा राजनीतिक दल तथा कर्मचारीहरूको ध्यान जानुु जरुरी छ। जनता सन्तुष्ट छैनन्। आयोगले यो काम गरेको छ है भनेर सुन्न पाइएको छैन । नया शर्मा पौडेल, वनविज्ञ संवैधानिक आयोगले दह्रो गरी खुट्टा टेक्नुपर्ने उनको सुझाव छ। प्राकृतिक स्रोत तथा वित्त आयोग बेलाबेला सामान्य सिफारिस गरेर बस्ने हो भने हामीले यति धेरै संरचना किन पाल्नुुपथ्र्यो ? यस्ता आयोगले गहन अनुसन्धान गर्नुपर्छ। सुझाव दिनुपर्छ, उनले भने, संसदीय समितिको अपेक्षाअनुसार आयोगले काम गर्न सकेन। संसदीय समितिले बेलाबेला बसेर यसबारे छलफल पनि गरेकोे छ। आयोगको कामले समिति सन्तुष्ट छैन, देवकोटा भन्छन्, यदि गतिलो रिर्पोट नदिने हो भने किन चाहियो आयोग ? वनविज्ञ नया शर्मा पौडेल पनि आयोगले अपेक्षाअनुसार काम गर्न नसकेको बताउँछन्। प्राकृतिक स्रोतका क्षेत्रमा धेरै काम भएको जस्तो देखिँदैन। यसमा राजनीतिक दल तथा कर्मचारीहरूको ध्यान जानुु जरुरी छ, उनले भने, जनता सन्तुष्ट छैनन्। आयोगले यो काम गरेको छ है भनेर सुन्न पाइएको छैन। स्रोतको रोयल्टी व्यवस्थापन छुटेको छुट्यै कतिपय प्राकृतिक स्रोतको रोयल्टी व्यवस्थापन अझै छुटिरहेकै छन्। आयोगको पाँचौं वार्षिक प्रतिवेदन, २०८० भनिएको छ, अन्तरसरकारी वित्त व्यवस्थापन ऐन, २०७४ को दफा ७ को अनुसूची४ को क्रम संख्या ५ को पानी तथा अन्य प्राकृतिक स्रोतबाट प्राप्त हुने रोयल्टीको व्यवस्थाअन्तर्गत पानी तथा अन्य प्राकृतिक स्रोतको परिचालनबाट भविष्यमा रोयल्टी प्राप्त गर्न सकिने सम्भावित स्रोतहरू केही छन्। ती वर्गमा अन्तरवेसिन खानेपानी, अन्तरबेसिन सिँचाइ, पानीको बोटलिङ प्रयोग, पानीको औद्योगिक उपयोग, भूमिगत जलस्रोत, जल यातायात, जल मनोरञ्जन, माछापालन र हाइड्रोजन ऊर्जा पर्छन्। यसैगरी, अन्य प्राकृतिक स्रोतहरूको परिचालनबाट भविष्यमा रोयल्टी प्राप्त गर्न सकिने सम्भावित स्रोतहरूको वर्गमा सौर्य ऊर्जा, वायु ऊर्जा, भूतापीय ऊर्जा, तापीय ऊर्जा, जीवाश्म ऊर्जा, आणविक ऊर्जा, पेट्रोल, कोइला र दूरसञ्चार (फ्रिक्वेन्सी) रहेको निष्कर्ष अध्ययनले देखाएको छ। यस किसिमका पानी तथा अन्य प्राकृतिक स्रोतबाट प्राप्त हुने रोयल्टीको व्यवस्थापनका लागि आवश्यक कानुनी व्यवस्था गरी कार्यान्वयन गर्नुपर्नेछ। संविधानको धारा २५१ (२) अनुसार राष्ट्रिय प्राकृतिक स्रोत तथा वित्त आयोगले प्राकृतिक स्रोतको बाँडफाँट गर्दा सोसँग सम्बन्धित वातावरणीय प्रभाव मूल्यांकन सम्बन्धमा आवश्यक अध्ययन र अनुसन्धान गरी नेपाल सरकारलाई सिफारिस गर्ने छ। त्यसमा पनि यो पछि परिरहेको देखिन्छ। प्राकृतिक स्रोत कमजोर, वित्त हाबी नेपालको संविधानको धारा २५१ (१) मा यसका काम, कर्तव्य र अधिकार व्यवस्था गरिएको छ। त्यसका ९ वटा उपधारामध्ये ७ वटा वित्तसँग सम्बन्धित छन्। प्राकृतिक स्रोतका मात्र दुइटा छन्। नाम राष्ट्रिय प्राकृतिक स्रोत तथा वित्त आयोग छ। तर, यसका कर्मचारी र पदाधिकारीलाई वित्तमै बढी चासो देखिन्छ। यसका काम र गतिविधि पनि वित्त केन्द्रित छन्। प्राकृतिक स्रोतको संरक्षण र संवद्र्धनमा यसको भूमिकै छैन। यसको खपत र उपभोगमा मात्र आयोग केन्द्रित छ। नेपाल प्राकृतिक स्रोतमा धनी देश हो। यसको संरक्षण र सदुपयोग हुन नसक्दा हामी गरिब भएका छौं, आयोगका एक कर्मचारी भन्छन्, संविधानले यसलाई सम्बोधन गर्न आयोग त बनायो। तर, साधन स्रोतको खपत र उपभोग गर्ने र आम्दानी कसरी तानातान गर्ने भन्नेमा यो केन्द्रित रह्यो। दुःखको कुरा त के हो भने यही आयोग पनि झगडाको चक्रव्युहमा परेर काम गर्नै नसक्ने गरी थला परेको छ।"
अपराध सिक्ने अखडा बन्दै कारागार : कारागारबाट छुट्नासाथ अर्को अपराध,"काठमाडौं : साउन २१ गते ज्ञानेश्वरस्थित राजु नेपालीको कोठामा दिउँसै चोरी भयो। सुनका गरगहना र नगद गरी ११ लाख बढीको धनमाल चोरी भएको थियो। यस कार्यमा संलग्न थिए जनकपुरका ३८ वर्षीय दीपक खड्का र मकवानपुरका निरज विक। जिल्ला प्रहरी परिसर काठमाडौंका एसपी नवराज अधिकारीका अनुसार डेरामा दीपक खड्का प्रवेश गरेर चोरी गरेपछि सामान लिएर उनी स्कुटरमा भागेका थिए। चोरेको सामान दीपक र निरजले बाँडेर लगेका थिए। खड्काको चोरी प्रयास भने पहिलो होइन। उनी डाँकाचोरी मुद्दामा जेल बसेर केही समय अघि छुटेका हुन्। उनी ३ वर्ष जेल बसेर निस्केको अपराध रेकर्डमा भेटिएको छ। कर्तव्य ज्यान मुद्दाको सजायमा माफी मिनाहा पाएर जेलबाट छुटेका सुभास तामाङले पुन अर्को हत्या गरे। यही साउनको १५ गते उनले मोरङ उर्लाबारीकै २१ वर्षीय युवकको हत्या गरेका हुन्। मोरङको उर्लाबारी नगरपालिका५ का ३५ वर्षीय सुभाष तामाङले लाठी र खुकुरी प्रहार गरेर उर्लाबारी४ का २१ वर्षीय कुशल दाहालको हत्या गरेका हुन। तामाङको पृष्ठभूमि भने अपराधिक प्रकृतिको छ। उनले यसअघि पनि एक युवकको हत्या गरेका थिए। कर्तव्य ज्यान मुद्दामा उनी २०७१ सालमा जेल परेका थिए। प्रजातन्त्र दिवसको दिन सरकारबाट माफि मिनाहा पाएर उनी २०७६ सालमा छुटेका थिए। उनले मापसे गरेर विवाद भएका विषयमा ढुंगाले हानेर उर्लाबारी२ का नवीन राईको २०७१ साल असोज ८ गते राति हत्या गरेका थिए। उर्लाबारीमधुमल्ला सडकखण्डमा घाइते अवस्थामा फेला पारेका राईको उपचारका लागि लैजाने क्रममाबाटैमा मृत्यु भएको थियो। सरकारबाट माफी मिनाहा पाएर कारागार मुक्त भएपछि विभिन्न अपराधमा संलग्न भएका तामाङविरुद्ध प्रहरीले ज्यान मार्ने उद्योग, लागुऔषध र अभद्र व्यवहार मुद्दा चलाएको थियो। उनी यसपछि पनि पटकपटक जेल परेको थिए। अपराधिक पृष्ठभूमिका तामाङले गत साउन १५ गते साँझ आफ्नै घरमा ल्याएर दाहालको हत्या गरेका हुन्। काठमाडौंको विभिन्न हाइकिङ स्पटहरूमा लुकेर बसी हतियार देखाएर लुटपाट गर्ने मकवानपुरका धनबहादुर स्याङताङ प्रहरी नियन्त्रणमा छन्। उनले यही साउन १२ गते काठमाडौं नार्गाजुन नपा ७ बिन्दवासिनी मन्दिर नजिक जंगलमा गाडीमा सावर व्यक्तिहरूलाई धारीलो हतियार देखाएर लुटपाट गरेका थिए। उनको साथबाट प्रहरीले सुनको १ वटा सिक्री, औठी ४ वटा, ब्रासलेट २ वटा लकेट १ वटा लगायत नगद पनि बरामद गरेको थियो। जिल्ला प्रहरी परिसर काठमाडौंका अनुसार धनबहादुरको पृष्ठभूमि पनि आपराधिक प्रकृतिको छ। उनले २०६९ सालमा ललितपुरको खोकनामा रहेको बालगृहमा डाका चोरी गरी पीडितलाई जबर्जस्ती करणी गरी भागेका थिए। यो कसुरमा उनी ११ वर्ष ७ महिना जेल बसेर २०८० माघमा रिहा भएका थिए। २०८० पछि पनि उनी विभिन्न कसुरमा संलग्न भएका छन्। उनीविरुद्ध चोरी मुद्दामा प्रहरी वृत थानकोट, प्रहरी प्रभाग फर्पिङ तथा विभिन्न प्रहरी कार्यालयमा उजूरी दर्ता भएको छ। यी त केही उदाहरण मात्रै हुन्। कुनै अपराध गरेर कारागार चलान भई कैद भुक्तानी गरेर बाहिर आएका व्यक्ति पुन अपराधमा संलग्न हुनु कुनै नौलो विषय हैन। यो एक महिनामा मात्रै करिव ६७ जना व्यक्तिहरू दोस्रोपटक अपराधमा संलग्न भएको आरोपमा पुन प्रहरी नियन्त्रणमा छन्। सामान्यतया अपराध गरेको व्यक्तिलाई सुधार गर्ने मनसाय स्वरूप कारागारको परिकल्पना गरिएको पाइन्छ। तर, पछिल्लो समय जेल बसेर आएका व्यक्तिहरू पटकपटक अपराधमा संलग्न भेटिएका छन्। कारागार व्यवस्थापन विभागका निर्देशक तथा प्रवक्ता कमलप्रसाद पाण्डेका अनुसार कारागारलाई सुधारगृह बनाउनकै लागि पहल गरिएपनि संभव नभएको बताए। अपराध अनुसार बेग्लाबेग्लै छुट्टाएर कैदी बन्दीलाई राख्नका लागि भौतिक संरचना नै अपुग भएको उनले बताए। पाण्डे भन्छन्, देशभर भएका कारागारको क्षमता १६ हजार मात्रै हो। तर, ३० हजार हाराहारीमा कैदीबन्दी र थुनुवाहरू रहेका छन्। जिल्ला प्रहरी परिसर काठमाडौंका प्रवक्ता नवराज अधिकारीका अनुसार अपराधका विभिन्न प्रकार हुन्छन्। तीन वर्षमुनिको कैद सजाय हुने प्रकृतिका अपराध गर्नेहरूलाई जघन्य अपराध गरेर जेल गएकालाई सँगै कारागारमा राख्न हुँदैन। अपराधको प्रवृति र प्रकृतिअनुसार कैदीबन्दी राखिने ठाउँ पनि फरकफरक हुनुपर्छ। किन दोहोरिन्छन् अपराधका घटना ? उपत्यका प्रहरी कार्यालय रानीपोखरीका प्रवक्ता दिनेशराज मैनालीका अनुसार सुधारगृहका रूपमा कारागारको परिकल्पना गरिए पनि व्यवहारत जेल सुधारगृह हुन सकेको छैन। कारागारका आफ्नै समस्या हुन सक्लान। कैदीबन्दीको अत्यधिक चापका कारण पनि उचित व्यवस्थापन गर्न सकिएको छैन। तर, सबै प्रकारका कैदीबन्दीलाई एकै ठाउँमा राख्ने प्रचलन पनि एक पटक कारागार पुगेको व्यक्ति त्यहाँको साथी संगतको सर्कलले अन्य अपराधमा जोडिन्छ। मैनाली भन्छन्, एउटा अपराधमा जेल परेपछि उसलाई पुनः समाजमा पुनस्र्थापना हुनका लागि सहज छैन। कारागारमा रहँदा पनि उसलाई उचित मार्गनिर्देशन, नैतिक शिक्षाको आवश्यक छ। जीवन निर्वाह गर्नका लागि सीपको जरुरी छ। केही मात्रामा यो प्राक्टिस गरिए पनि पूर्णरूपमा लागू गर्न सकिएको छैन। गलत संगतकै कारण व्यक्तिले पटकपटक गल्ती गर्ने, अपराधमा मुछिने र खराब काम गर्ने उनको बुझाइ छ। समाजशास्त्री प्रा मीना उप्रेती अपराधमा मुछिएका व्यक्तिहरूलाई परिवार र समाजले सजिलै स्विकार नगर्ने हुँदा पनि गल्ती दोहोरिने बताउँछिन्। अपवादबाहेक प्रायः सबै अपराधका घटना गलत संगत र प्रलोभनकै कारण घट्ने हुँदा खराब संगतमा परेको व्यक्ति छिटो सुध्रन सक्दैन। जेलमा अनेकथरी व्यक्ति र जघन्य अपराधका व्यक्तिहरू पनि सँगै रहने हुँदा अपराध सिक्ने अखडाकै रूपमा जेल प्रयोग हुन्छ। यसले गर्दा सामान्य कसूरमा जेल परेका व्यक्ति दोस्रोपटक जघन्य अपराध घटाउने सम्भावना पनि हुन्छ।"
नागपोखरीमा नागपूजा गरिंदै(तस्बिरसहित),"काठमाडौं : प्रत्येक वर्ष श्रावण शुक्ल पञ्चमीका दिन मनाइने नागपञ्चमी पर्व आज देशभर मनाइँदै छ। परम्पराअनुसार घरका मूलढोकामा नागको तस्वीर टाँसी पूजार्चना गरी तथा नागको मन्दिर तथा पोखरीहरुमा पूजाआजा गरी नागपञ्चमी मनाइन्छ। नागको तस्वीर टाँस्दा घरमा वर्षभर नाग, सर्प र बिच्छीलगायत जीवले दुःख नदिने र अग्नि, मेघ र चट्याङको भयबाट पनि बच्न सकिने धार्मिक विश्वास छ । नाग पूजाको प्रचलन वैदिक कालदेखि नै सुरु भएको हो । वैदिक मान्यतानुसार नागलाई सर्पको राजा मानिन्छ । नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा छ । काठमाडौंका नागपोखरी र टौदह, भक्तपुरको सिद्धपोखरीलगायत देशभरका नागदह, कुण्ड र नाग स्थानमा आज विशेषरुपमा पूजाआजा गरी नागको सम्मानका साथ गाईको दूध, अक्षता, दूबो, खीर र रोटीलगायत परिकार प्रसाद चढाउने गरिन्छ । नागलाई विष्णु र शिवका रुपमा मान्ने प्रचलन वैदिक सनातन कालदेखि नै छ । भगवान् शिवले नागको माला लगाउने र भगवान् विष्णु जलमाथि शेषनागको शय्यामा फणको छाता ओढी शयन गर्ने भएकाले दुवै भगवान्लाई नागका रुपमा मानिन्छ । भक्तपुरस्थित नागपोखरीमा नागपूजा गरिएको तस्बिर :"
गोली हानी हत्या गरेर फरार रहेका अभियुक्त १६ वर्षपछि पक्राउ,काठमाडौं : कर्तव्य ज्यान मुद्दामा जन्मकैद सजाय भइ फरार रहेका एकजना प्रतिवादी १६ वर्षपछि पक्राउ परेका छन्। धनुषा सवैला नगरपालिका वडा नम्बर १३ का ५६ वर्षीय पवन महतोलाई प्रहरीले बिहीबार प्रकाउ गरेको जिल्ला प्रहरीले कार्यालय धनुषाले जनाएको छ। २०६५ सालमा धनुषा सबैला नगरपालिका वडा नम्बर १३ बस्ने नागेन्द्र यादवको गोली हानी हत्या गरी फरार रहेका थिए। सर्वोच्च अदालतले २०८० १००८ गते महतोलाई जन्मकैदको सजायको फैसला गरेको थियो। खोजि गर्ने क्रममा जिल्ला प्रहरी कार्यालय धनुषाबाट खटिएको प्रहरी टोलीले महतोलाई सवैला बजारबाट पक्राउ गरेको जिल्ला प्रहरी कार्यालय धनुषाका प्रवक्ता प्रहरी नायव उपरीक्षक रञ्जन अवाले जानकारी दिए। प्रवक्ता अवाका अनुसार महतोलाई आवश्यक कारवाहीका लागि धनुषा जिल्ला अदालतमा पठाइएको छ।
रेसुंगा धाममा सप्ताह ज्ञान महायज्ञ हुने,"गुल्मी : रेसुंगा संरक्षण समितिको आयोजनामा गुल्मीको रेसुंगा धाममा सप्ताह ज्ञान महायज्ञ हुने भएको छ। जिल्लाको धार्मिक ऐतिहासिक तथा पर्यटकीय क्षेत्र रेसुंगामा भोलिदेखि ३२ गतेसम्म श्रीमद्भागवत महापुराण सप्ताह ज्ञान महायज्ञ हुने भएको हो। रेसुंगा र भारतको अयोध्याबीच रहेको पौराणिक सम्बन्धलाई थप प्रभावकारी बनाउन सप्ताह ज्ञान महायज्ञको आयोजना गरिएको रेसुंगा संरक्षण समितिका अध्यक्ष सुरेशचन्द्र भुसालले जानकारी दिए। भुसालका अनुसार यो महायज्ञले रेसुंगाको महत्व र महिमा विश्वमा चिनाएर मानिसलाई धार्मिक जागरण गर्न थप टेवा पुग्ने छ। नेपाली समाज र समुदायमा पछिल्लो समय धर्म परिवर्तन गराउने खालका थुप्रै कार्यक्रम भइरहेका छन्, उनले भने, धर्मबाट बिमुख भएकाहरूलाई धार्मिक जागरण तथा विशेष अनुष्ठान ज्ञान प्राप्त गर्न यो सप्ताहले निकै महत्वपूर्ण भूमिका खेल्ने छ। महायज्ञको माध्यमबाट गुल्मी जिल्लालाई धार्मिक क्षेत्रका रूपमा विकास गरी रेसुंगाको महिमा विश्वमा बढाउन संरक्षण समितिले विभिन्न धार्मिक कार्यक्रम सञ्चालन गरिरहेको अध्यक्ष भुसालले बताए। अहिले रेसुंगामा एक महिने साउने मेला चलिरहेको छ। साउन शिवसँग जोडिएको महिना भएकाले अहिले रेसुंगा पोखरीमा स्नान गर्ने र मन्दिरमा पूजा गर्न पुग्ने श्रद्धालुको दैनिक घुइँचो लाग्ने गरेको छ। रेसुंगामा पोखरीमा स्नान गर्नाले पापहरू नष्ट हुने धार्मिक विश्वास रहेकाले पनि यहाँ गुल्मी, पाल्पा, अर्घाखाँची, प्युठान, बाग्लुङलगायत छिमेकी मुलुकबाट समेत श्रद्धालु भक्तजन आउने गरेका छन्। भक्तजनले रेसुंगालाई तीर्थका रूपमा समेत लिने गरेका छन्। श्रृंगे ऋषिसँग जोडिएको पाँच हजार वर्ष पुरानो धार्मिक तथा ऐतिहासिक महत्व भएकाले रेसुंगामा भक्तजनहरूको आस्था बढ्दै गएको रेसुंगा संरक्षण समितिका सचिव गोपाल पन्थीले बताए। पछिल्लो समय रेसुंगामा पुग्ने सडक कालोपत्रे भएको र जिल्ला सदरमुकाम तम्घास बजारदेखि सवारीको पहुँच भएकाले प्रत्येक वर्ष श्रद्धालु र पर्यटकको संख्या बढ्दो छ।"
काँचो स्याउ संकलन गर्ने व्यापारीका गोदाममा लगायो ताला,जुम्ला : तिला गाउँपालिकाले काँचो स्याउ संकलन गरेका व्यापारीको गोदाममा ताला लगाइदिएको छ । गाउँपालिकाका उपाध्यक्ष गोरीकला बुढाको नेतृत्वमा पालिकाका कर्मचारी र रारालिही प्रहरी चौकीका प्रहरीसहितको टोलीले काँचो स्याउ संकलन भएका तिला१ रारा सेरिबजारमा रहेका ६ गोदाममा ताला लगाइएको हो । उपाध्यक्ष बुढाका अनुसार राम्रोसँग नपाकेको स्याउ संकलन गर्ने व्यापारीका गोदाममा ताला लगाइएको छ । गाउँपालिकाको निर्णय र निर्देशनविपरीत लुकिछिपी स्याउ संकलन गरेका व्यापारीका गोदाममा ताला लगाइएको उनले राससलाई बताए । यसअघि गाउँपालिकाले आगामी भदौ ५ गतेसम्म स्याउ बाहिरी जिल्लामा निर्यात नगर्न तथा काँचो स्याउ नटिप्न सूचना जारी गरेको थियो । स्याउ बिक्री गर्न व्यापारीले अनिवार्य वडा र कृषि शाखाको सिफारिस लिनुपर्ने गाउँ कार्यापालिकाबाट निर्णय गरिएको उपाध्यक्ष बुढाको भनाइ छ । लुकिछिपी स्याउ बिक्री भइरहेको सूचना प्राप्त भपछि स्याउ भण्डार गरिएका ६ गोदाम सिल गरिएको गाउँपालिकाका निमित्त प्रमुख प्रशासकीय अधिकृत लालचन्द्र बुढाले जानकारी दिए। तिलाका विभिन्न वडा तथा बस्तीमा पालिकाको निर्णयविपरीत स्याउ संकलन भइरहेको पाइएपछि गोदाम सिल गरिएको रारालिही प्रहरी चौकीका इन्चार्ज टिबी घर्तीमगरले बताउए । कृषि विकास कार्यालय जुम्लाले पनि सार्वजनिक सूचनामार्फत काँचो स्याउ बजारमा नपठाउन जिल्लाका किसान र व्यापारीलाई आग्रह गरेको छ ।
"आज नागपञ्चमी, घरको मूलढोकामा नागको तस्वीर टाँसी पूजा गरिँदै","काठमाडौं : प्रत्येक वर्ष श्रावण शुक्ल पञ्चमीका दिन मनाइने नागपञ्चमी पर्व आज परम्पराअनुसार घरका मूलढोकामा नागको तस्वीर टाँसी पूजार्चना गरी मनाइँदैछ । यसरी नागको तस्वीर टाँस्दा वर्षभर घरमा नाग, सर्प र बिच्छीलगायत जीवले दुःख नदिने र अग्नि, मेघ र चट्याङको भयबाट पनि बच्न सकिने धार्मिक विश्वास छ । नाग पूजाको प्रचलन वैदिक कालदेखि नै सुरु भएको हो । वैदिक मान्यतानुसार नागलाई सर्पको राजा मानिन्छ । नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा छ । वराहपुराणमा उल्लेख भएअनुसार यसै तिथिमा नागराजसँग ब्रह्माको संवाद भएकाले पनि आजको दिन नागपूजाका लागि प्रसिद्ध मानिन्छ । प्रत्येक घरमा नाग रहेका हुन्छन् । घरको जगमुनि बसेका नाग रिसाई गएमा घरको जग नै भत्कन्छ भन्ने धार्मिक विश्वासमा पनि नाग पूजा गर्ने परम्परा छ । उदयकालको पञ्चमी तिथी भएकाले आज दिनभर नै घरघरमा नाग टाँस्न सकिने नेपाल पञ्चाङ्ग निर्णायक विकास समितिका कार्यकारी निर्देशक ज्योतिष पण्डित सूर्यप्रसाद ढुङ्गेलले जानकारी दिए। काठमाडौँका नागपोखरी र टौदह, भक्तपुरको सिद्धपोखरीलगायत देशभरका नागदह, कुण्ड र नाग स्थानमा आज विशेषरुपमा पूजाआजा गरी नागको सम्मानका साथ गाईको दूध, अक्षता, दूबो, खीर र रोटीलगायत परिकार प्रसाद चढाउने गरिन्छ । नागलाई विष्णु र शिवका रुपमा मान्ने प्रचलन वैदिक सनातन कालदेखि नै छ । भगवान् शिवले नागको माला लगाउने र भगवान् विष्णु जलमाथि शेषनागको शय्यामा फणको छाता ओढी शयन गर्ने भएकाले दुवै भगवान्लाई नागका रुपमा मानिन्छ । श्रीकृष्णले बाल्यकालमै कालीनागको दमन गरेको प्रसङ्ग विभिन्न पुराणमा वर्णन गरिएको छ । विष्णुको नवौं अवतारका रुपमा जन्म लिएका बुद्धको मूर्तिको शिरमा मुकुटाकारका रुपमा सर्पको आकृति छ । मत्स्येन्द्रनाथको घाँटीमा कर्कोटक नागको माला लगाइएको हुन्छ । जैन तीर्थङ्करहरूको शिरमा समेत सर्पाकार मुकुट हुन्छ । जुन घरमा नागको पूजा हुन्छ, त्यो घरमा लक्ष्मीको वास हुन्छ भन्ने मान्यता हाम्रो समाजमा सनातनदेखि छ । नागपञ्चमी कसरी र किन मनाउन थालियो भन्ने सम्बन्धमा विभिन्न किंवदन्ती प्रचलित छन् । नागका बाह्र नाम भए पनि आठ कूलका आठ नागको पूजा गर्ने वैदिक सनातनकालदेखिको परम्परा छ । अनन्त, वासुकी, पद्म, महापद्म, तक्षक, कुलीर, कर्कोकट र शङ्ख गरी अष्टनागलाई आजको दिन (ब्राह्मण) पुरोहितबाट पूजाआजा गरी घरको ढोकामाथि टाँसिन्छ । आजको दिन घरमा नाग टाँसेपछि खेतबारीमा खनजोत नगर्ने र नाग, सर्पलगायत घिस्रने जनावरलाई मार्नु हुँदैन भन्ने मान्यता छ । बाल्मिकी क्याम्पसका प्राडा देवमणि भट्टराई दूषित हावालाई निलेर वातावरण सन्तुलन गर्न उपकारीकार्य गरेकाले प्रत्येक वर्ष नागपञ्चमीका दिन नागको पुजाअर्चना गर्ने प्रचलन रहेको बताउँछन् । 'प्रदूषणयुक्त विषविषालु जीवलाई नागले पान गरेर चराचर जगत्लाई नै कल्याण गर्ने कुरालाई बुझेर ऋषिमुनीहरूले नागको पूजा गर्नुपर्छ भनेर पञ्चमी थिती निर्धारण गरे', उनले भने। रासस"
जेलबाट छुटेको सातौं दिनमा जसले १५ तोला सुन र ६० तोला चाँदी चोरे,"कैलाली कारागारका प्रमुख दिपक जोशीले गिरि साढे ३ वर्षको सजाय भुक्तान गरेर यसै साउनको १७ गते जेलमुक्त भएको बताए। उनले जेलमुक्त भएको सातौं दिन अथवा साउनको २३ गते दिउँसो साढे ११ बजेतिर ओझाको बसपार्क नजिकैको घरको २ वटा ताला तोडेर दराजभित्र राखेको सुन,चाँदी र नगदी चोरी गरेका थिए । धनगढी : मोबाइल चोरेको आरोपमा कैलाली कारागारमा साढे तीन वर्ष जेल सजाय र ३० हजार जरिवाना तिरेर छुटेका एकजनाले ठूलो परिणाममा सुनचाँदी चोरी गरेको खुलेको छ। भीमदत्त नगरपालिका वडा नम्बर १८ कञ्चनपुर स्थायी ठेगाना भएका र धनगढी १ एलएनचोक बस्ने ३१ वर्षीय हर्कबहादुर गिरिले जेलबाट छुटेको सातौं दिनमा घर फोडेर १५ तोला सुन,६० तोला बढी चाँदी र २५ हजार नगद चोरी गरेका हुन् । उनले धनगढी उपमहानगरपालिका वडा नम्बर ४ बसपार्क नजिक बस्ने योगेन्द्र ओझाको घरको ताला तोडेर उक्त गरगहना र नगदी चोरी गरेको प्रहरीले जनाएको छ। जिल्ला प्रहरी कार्यालय कैलालीका प्रहरी उपरीक्षक पदमबहादुर विष्टले पक्राउ परेका गिरिको साथबाट ५५ तोला चाँदी र ६ हजार नगद बरामद गरिए पनि सुन भने बरामद भइनसकेको बताए । चाँदीको टीकादानी, करुवा, कचौरा र अरु गहना बरामद भएका छन्। नगद रकममा पनि ६ हजार जति बरामद भएको छ । पीडितले चोरी भएका भाँडाकुडा र गरगहना पहिचान गरिसकेका छन् तर सुनको पत्तो लागेको छैन, अनुसन्धान भइरहेको छ,'प्रहरी उपरीक्षक विष्टले भने । गिरिको आपराधिक यात्रा गिरिको स्थायी घर भीमदत्त नगरपालिकाको वडा नम्बर १८ कञ्चनपुर हो । उनी २६ वर्षको उमेरमा (२०७७ सालमा) धनगढी आएर चोरीजन्य अपराधमा संलग्न भएको खुल्न आएको छ। । सुरूका दिनमा मोबाइल चोरीमा संलग्न रहे। धनगढी उपमहानगरपालिका वडा नम्बर ४ का महेशराज जोशीको मोबाइल चोरेपछि उनीविरुद्ध मुद्धा परेको थियो। । गिरिविरुद्ध जोशीले २०७७ साल कार्तिक २७ गते जिल्ला प्रहरी कार्यालय कैलालीमा मुद्दा दर्ता गरेका थिए । उनी पक्राउ पनि परे । गिरिलाई जिल्ला अदालत कैलालीले २०७७ सालको चैत ४ गते चोरीको मुद्दामा साढे ३ वर्ष कैद र ३० हजार जरिवाना तोक्यो । कैलाली कारागारका प्रमुख दिपक जोशीले गिरि साढे ३ वर्षको सजाय भुक्तान गरेर यसै साउनको १७ गते जेलमुक्त भएको बताए। उनले जेलमुक्त भएको सातौं दिन अथवा साउनको २३ गते दिउँसो साढे ११ बजेतिर ओझाको बसपार्क नजिकैको घरको २ वटा ताला तोडेर दराजभित्र राखेको सुन,चाँदी र नगदी चोरी गरेका थिए । उनले चोरी गरेका गहना आफ्नो धर्मदिदीको माइतीघरमा ( धनगढी १ नैनादेबी गेट नजिक) लुकाएर राखेर राति अमित प्लाजाभित्रको गल्लीमा रहेको आफ्नो साथीको घर गएका थिए। चोरीको गहना बिक्री गरेको रकमले पार्टी गरिरहेका बेला उनलाई बिहीबार प्रहरीले पक्राउ गरेको हो । यसरी पत्ता लाग्यो सुराक ओझाको घरनजिकैको सीसी क्यामेरा गिरिको सुराक पत्ता लगाउने मुख्य कारण बन्यो । उनले घरमा पसेको, निस्केको र त्यहाँबाट बाहिर बजारतिर गएको सीसी क्यामेराको भीडीयो प्रहरीले फेला पारेको छ । त्यही भीडीयोको आधारमा प्रहरीले उनलाई मुख्य बजारमा पनि खोज्दै हिँडेको थियो। उनी रातोपुलबाट अटो चढेर नैनादेवी मन्दिर जाने गेट नजिक गए । त्यहाँ अटोबाट ओर्लिएका उनले मुख्यबजारमै रहेको धर्मदिदीको माइतीको घर गएको भिडियोले प्रहरीले उनको पहिचान गरेको हो । गिरिलाई शुक्रबार जिल्ला अदालत कैलालीबाट म्याद थप गरेर अनुसन्धान भइरहेको मुद्दा शाखाका इञ्चार्ज उपेन्द्र बमले जनाएका छन्।"
रानाथारूको पृथक तीज,"महेन्द्रनगर : कञ्चनपुरमा बसोबास गर्ने रानाथारू समुदायको प्रमुख पर्व तीज बुधबार हर्षेल्लाषका साथ मनाइएको छ। छुट्टै पहिचान र संस्कृति रहेको रानाथारू समुदायका महिलाले दाजु भाइ र भतिजाहरूको दीर्घायूका लागि व्रत बसेर तीज मनाउने प्रचलन रहिआएको छ। तीज राना समुदायको महान पर्व हो। हिन्दु धर्मावलम्बीहरूले भाद्र शुक्ल तृतीयाका दिन तीज मनाउने चलन रहि आए पनि रानाथारू समुदायले श्रावण शुक्ल तृतीयाका दिन तीज मनाउने चलन छ। छुट्टै पहिचान र मौलिक संस्कृति रहेको राना समुदायमा तीज पर्व आउन १५ दिन अगावै दिदीवहीनीको घरमा गएर निम्ता दिने चलन छ। तीजका दिन पुरी, पापड, सेमइ, पकौडा, गुलगुलालगायतका विशेष परिकारहरू पकाएर चेलीबेटीसँगै छिमेकी र आफ्नतलाई समेत खुवाउने परम्परा रहेको भीमदत्त नगरपालिका १६ का स्थानीय केशमती रानाले बताइन्। हामी दाजुभाइहरूको दीर्घायुका लागि तीजमा ब्रत बस्ने गर्छौं रानाले भनिन्, तीजमा परम्परागत पहिरनमा सजिएर पिङ खेल्दै रमाइलो गर्छौं। तीजका दिन महिला पानी समेत नखाई ब्रत बस्ने गरेको उनले बताइन्। बिहानै घर लिपपोतपछि नुहाएर साँझका लागि विभिन्न किसिमका परिकारहरू बनाइन्छ, रानाले भनिन्, साँझ साउनको डोला (पिङ) खेलेर नदी वा खोला किनारमा गई पूजा गरिन्छ। उनका अनुसार नदी किनारमा उरैला (कुशजस्तै एक प्रकारको घाँस) मा गाँठो पारिन्छ। विवाहित महिलाले ७ र अविवाहितले ५ वटा गाँठो पार्ने चलन रहिआएको छ। यसलाई रानाथारू भाषामा झुड्की भन्छन्। झुड्की चाँदीको औंठीले काटेर खोला वा नदीमै बगाइन्छ, केशमतीले भनिन्, जति लामो नदी छ त्यति नै लामो हाम्रा दाइभाइ र भतिजाको आयु होस् भनेर प्राथना गर्छांै। दिनभरि बनाइएका परिकारहरू साँझपख पूजापछि ब्रत बसेका छोरी बहिनीदेखि आफ्नतहरू सबै एकै ठाउँ बसेर खाने चलन रहेको स्थानीय बसनती रानाले बताइन्। यो दिन पुरी, गुलगुला, कतरा, पपरा, सिमहि लगायतका परम्परागत खानेकुराहरू पकाइन्छन्, रानाले भनिन्, यस अवसरमा चेलीबेटीहरू महिनादिन अघि नै माइतमा आउने चलन रहिआएको छ। नदीमा पूजा गर्नुअघि ब्रतालु महिला रानाथारूको परम्परागत पहिरनमा सजिएर पिङमा रमाउने गर्छन्। पिङ खेल्दा दाइभाइ र भतिजाको दीर्घायुकै लागि गीत गाउने गरिन्छ, रानाथारू समुदायमा जानकार नाथुराम रानाले भने, अरू समुदायमा महिलाले श्रीमान्का लागि ब्रत बस्छन्, रानाथारू समुदायमा दिदी बहिनीले दाइभाइका लागि ब्रत बस्ने गर्छन्। तीजमा विवाहित महिलाहरू समेत यतिबेला माइतमा आएर रमाईलो गर्ने गर्छन्। रानाथारू समुदायका महिलाले आआफ्नो माइतमा बसेर व्रत बसी तीज पर्व मनाउनुका साथै दाजुभाइ र भतिजाहरूको दीर्घायूको कामना गर्दै रमाइलो गर्ने गर्छन्। तीज आउनु अगावै दाजुभाइ आफ्ना दीदीबहिनीलाई बोलाउन जान्छन्, स्थानीय गोमती रानाले भनिन्, हामी पानी समेत नखाएर आफ्ना दाजुभाइको दीर्घायुका लागि व्रत बस्ने गर्छौं। छुट्टै पहिचान र मौलिक संस्कृति रहेको यो समुदायमा तीज पर्व पछिल्लो समय नयाँ पुस्ताकोसमेत रोजाईमा पर्न थालेको र परम्परागत लयमा पुस्तान्तरण भइरहेको पाका पुस्ता बताउँछन्।"
काठमाडौंको कमलादीमा सडक भासियो,काठमाडौं : काठमाडौंको कमलादीमा सडक भासिएको छ। कमलादीस्थित काठमाडौं महानगरपालिका कार्यालयअगाडिको सडक भासिएको हो। सडक भासिदा सो क्षेत्रको सवारी आवागमन ठप्प भएको छ। टुकुचामाथिको सडक राति भासिएको महानगर प्रहरीले जनाएको छ। दरबारमार्गबाट कमलपोखरी जाने सवारीलाई नारायणहिटीको मुख्य ढोका हुँदै डाइभर्सन गरिएको छ। यसअघि सोह्रखुट्टेमा सडक भासिदा चालकसहित मोटरसाइकल खाल्डोमा फसेको थियो। चालकको तत्कालै सकुशल उद्दार गरिएपनि मोटरसाकइल भने केही घण्टापछि मात्रै निकालिएको थियो।
पर्यटकीय सम्भावना बोकेको श्रीकृष्ण गौशाला क्षेत्र,"अर्घाखाँची : सन्धिखर्क नगरपालिका वडा नम्बर ६ नरपानीमा प्राकृतिक मनोरम वातावरणमा अति सुन्दर श्रीकृष्ण गौशाला पर्यटकीय स्थलको संभावना बोकेको क्षेत्र हो। नरपानी बजारदेखि सतिनेटा पुगेपछि सतिनेटाबाट २ किलो मिटरको दुरीमा यो गौशाला रहेको छ । छिनछिनमा मौसम अदलबदल हुने उच्च स्थानमा रहेको यो क्षेत्र हरियाली र रमणीय छ । समथर भूमिमा फैलिएको यो क्षेत्र सानो उपत्यका जस्तै छ । नरपानीमा रहेको श्रीकृष्ण गौशालाको संरक्षणमा सन्धिखर्क नगरपालिकाले काम गरिहेको छ । झण्डै दुई सय भन्दा बढी गाईहरू रहेको गौशालामा घाँसको कमी नुह नदिन डाले घास रोप्ने कार्य अगाडि बढाएको छ । गौशलामा रहेका गाईगोरुलाई घाँसको कमी नहोस् भनेर डालेघासका बिरुवा रोप्न थालिएको सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। सशस्त्र प्रहरीको ३६ नम्बर गुल्मको सहयोगमा डालेघाँस लगाउने क्षेत्र वरिपरि तारवार गरेर वृक्षारोपण सुरू गरिएको सशस्त्र प्रहरी वल ३६ नम्बर गुल्मका गुल्मपती भिमशेन बोहोराले बताए । गौशालामा रहेका गौमाताको रक्षाको लागि अर्घाखाँचीका स्थानीय र समाजसेवीले पनि सहयोग गर्दै आएका छन्। छाडा गाईगोरुलाई गौशालामा राख्न थालेपछि सन्धिखर्कलगायत जिल्लाभर छाडा पशुचौपायाको समस्या नभएको सन्धिखर्कका समाजसेवी नारायण प्रसाद खनालले बताएका छन् । अर्घाखाँचीका स्थानीय सरकार, प्रदेश सरकार र संघ सरकारले ध्यान दिनुपर्ने बताएका छन् । नरपानीको रमणीय दृश्यसँगै गौशाला अवलोकन गर्न युवापुस्ताको जमात देखिन्छ । पाका मानिस गाईको हिन्दु संस्कारसँग जोडिएर आउने गरेका छन् भने युवापुस्ता गौशालाको अवलोकन गर्न आउने गरेको स्थानीयहरू बताउँछन्।"
किन टाँसिन्छ नागको तस्बिर घरको मूल ढोकामा ?,"काठमाडौं : प्रत्येक वर्ष श्रावण शुक्ल पञ्चमीका दिन मनाइने नागपञ्चमी परम्पराअनुसार नागको पूजा अर्चना गरी घरका मूलढोकामा टाँसेर मनाइएको छ । यसरी नागको तस्बिर टास्दा वर्षभर घरमा नाग, सर्प र बिच्छीलगायतका जीवले दुःख नदिनुका साथै अग्नि, मेघ र चट्याङको भयबाट पनि बच्न सकिन्छ भन्ने धार्मिक विश्वास छ । वैदिक मान्यताअनुसार नागलाई सर्पको राजा मानिन्छ । नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा बसेको हो । नागपञ्चमीको अवसरमा शुक्रबार काठमाडौंको नागपोखरी र टौदह, भक्तपुरको सिद्धपोखरीलगायत देशभरका नागदह, कुण्ड र नागस्थानमा गाईको दूध, अक्षता, दुबो, खीर, रोटी लगायतका परिकार चढाएर नागको पूजा गर्नेहरूको घुइँचो लागेको थियो । बिशेषगरि काठमाडौंको नागपोखरीमा बिशेष मेला लागेको छ । नागका बाह्र नाम रहे पनि अनन्त, वासुकी, पद्म, महापद्म तक्षक, कुलीर, कर्कट र शंख गरी अष्ठनागको पूजा गर्ने चलन रहेको छ । ब्राह्मण पुरोहितहरुले यजमानका घरमा पुगेर विधिपूर्वक पूजाआजा गरी घरको ढोकामाथि टास्ने गर्दछन् । नागको पूजा गरेपछि खेत बारीमा खनजोत गर्न नहुने मान्यता पनि रहेको छ । नाग पूजाको प्रचलन वैदिक कालदेखि नै सुरु भएको हो । वैदिक मान्यतानुसार नागलाई सर्पको राजा मानिन्छ । नाग रिसाए भने पानीको अभाव हुने भएकाले पानीका लागि पनि नागलाई खुशी पार्न पूजा गर्ने परम्परा छ । वराहपुराणमा उल्लेख भएअनुसार यसै तिथिमा नागराजसँग ब्रह्माको संवाद भएकाले पनि आजको दिन नागपूजाका लागि प्रसिद्ध मानिन्छ । प्रत्येक घरमा नाग रहेका हुन्छन् । घरको जगमुनि बसेका नाग रिसाई गएमा घरको जग नै भत्कन्छ भन्ने धार्मिक विश्वासमा पनि नाग पूजा गर्ने परम्परा छ । उदयकालको पञ्चमी तिथी भएकाले आज दिनभर नै घरघरमा नाग टाँस्न सकिने नेपाल पञ्चाङ्ग निर्णायक विकास समितिका कार्यकारी निर्देशक ज्योतिष पण्डित सूर्यप्रसाद ढुङ्गेलले जानकारी दिएका छन्। नागलाई विष्णु र शिवका रुपमा मान्ने प्रचलन वैदिक सनातन कालदेखि नै छ । भगवान् शिवले नागको माला लगाउने र भगवान् विष्णु जलमाथि शेषनागको शय्यामा फणको छाता ओढी शयन गर्ने भएकाले दुवै भगवान्लाई नागका रुपमा मानिन्छ । श्रीकृष्णले बाल्यकालमै कालीनागको दमन गरेको प्रसङ्ग विभिन्न पुराणमा वर्णन गरिएको छ । विष्णुको नवौं अवतारका रुपमा जन्म लिएका बुद्धको मूर्तिको शिरमा मुकुटाकारका रुपमा सर्पको आकृति छ । मत्स्येन्द्रनाथको घाँटीमा कर्कोटक नागको माला लगाइएको हुन्छ । जैन तीर्थङ्करहरूको शिरमा समेत सर्पाकार मुकुट हुन्छ । जुन घरमा नागको पूजा हुन्छ,त्यो घरमा लक्ष्मीको वास हुन्छ भन्ने मान्यता हाम्रो समाजमा सनातनदेखि छ । आजको दिन घरमा नाग टाँसेपछि खेतबारीमा खनजोत नगर्ने र नाग,सर्पलगायत घिस्रने जनावरलाई मार्नु हुँदैन भन्ने मान्यता छ ।"
सिन्धुलीमा ४२ लाखको अवैध सामानसहित ट्रक नियन्त्रणमा,"सिन्धुली : सिन्धुली प्रहरीले ४२ लाख रुपैयाँ बढीको अवैध सामानसहित ट्रक नियन्त्रणमा लिएको छ । कमलामाई नगरपालिका ९ स्थित इलाका प्रहरी कार्यालय भिमानबाट खटिएको प्रहरीको टोलिले बिल बिजक भन्दा अतिरिक्त अवैध सामानहरू ओसार पसार गर्ने मप्र०३००२ख०३०६ नम्बरको ट्रक नियन्त्रणमा लिइएको हो । सिन्धुलीका प्रहरी प्रमुख गोविन्दराज काफ्लेका अनुसार सर्लाहीबाट वीपी राजमार्गहुँदै काठमाडौंतर्फ जाँदै गरेको उक्त ट्रकभित्र बिल बिजकभन्दा अतिरिक्त अवैध सामान भएको पाइएपछि नियन्त्रणमा लिइएको हो । काफ्लेका अनुसार ट्रकमा ६ लाख ७५ हजार मुल्यको १ सय ५० बोरा चिनी, ८ लाख मुल्य बराबरको २० बोरा काजु, १ लाख ६५ हजार मुल्य बराबरको ११ बोरा छोकडा, ३ लाख ८४ हजार मुल्य बराबरको ६ बोरो सुपारी, ७२ हजार बराबरको २ बोरा कालो मरिच र ६ लाख ४० हजार मुल्य बराबरको १६ बोरो सेतो मरिच बरामद गरिएको हो। ट्रकमा भएको बिल बिजक भन्दा बढी अवैध सामान फेला पारेपछि नियन्त्रणमा लिइ अनुसन्धान थालेको थियो । बरामद सामान र ट्रक आवश्यक कारवाहीका लागि राजश्व अनुसन्धान कार्यालय पथलैया बारा पठाइएको पनि प्रहरी प्रमुख काफ्लेको भनाइ छ।"
