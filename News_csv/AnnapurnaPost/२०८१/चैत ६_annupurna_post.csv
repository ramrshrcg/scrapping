शीर्षक,विवरण
जेडटिइ पुनः नेपाली बजारमा प्रवेश गर्दै,"काठमाडौं : ग्लोबल टेक जायन्ट जेडटिइ नेपालमा पुनः प्रवेश गर्ने तयारी गर्दैछ। अत्याधुनिक प्रविधि, आकर्षक डिजाइन र शक्तिशाली पर्फर्मेन्स भएका स्मार्टफोनहरूको साथ जेडटिइ नेपालमा आउने तयारी गरिरहेको हो। कम्पनीले बजार व्यवस्थापनको लागि शंकर ग्रुपसँग सहकार्य गर्दै आधिकारिक वितरकको रुपमा पनि शंकर ग्रुपलाई नियुक्त गरेको छ। जेडटिइ नेपालका लागि कुनै नौलो नाम होइन। कम्पनीले सन् २००५ मा नेपाल टेलिकमसँग मिलेर नेपालमा नै पहिलो पटक मोबाइल डाटा सेवा ल्याई इतिहास रचिसकेको कम्पनीले सन् २०१६मा ब्लेड एस् सिक्स, ब्लेड डि टु र ब्लेड डि थ्री जस्ता बजेटफ्रेन्डली स्मार्टफोनहरूमार्फत नेपाली टेक प्रेमीहरूको मन जित्न सफल भएको थियो। यस पटक जेडटिइ ब्लेड र जेडटिइ नुबिया सिरिजअन्तर्गत ५ वटा स्मार्टफोनहरू नेपाली बजारमा ल्याइँदै छन्। जसअन्तर्गत जेडटिइ ब्लेड ए७५ ले ९०हर्जको डिस्प्ले र एआइ क्यामराको साथ उत्कृष्ट अनुभव प्रदान गर्नेछ। त्यस्तै, हाईस्पीड, दमदार ब्याट्री र प्रोलेभल फोटोग्राफी सहित नुबिया भि७० म्याक्स आउँदै छ। साथै जेडटिइ ब्लेड ए३५इ, जेडटिइ ब्लेड ए५५, र नुबिया भि७०डिजाइन जस्ता शक्तिशाली स्मार्टफोनहरू पनि आकर्षक विशेषतासहित नेपाली बजारमा प्रवेश गर्दैछन्। यी नयाँ स्मार्टफोनहरूमा शक्तिशाली प्रोसेसर, लामो ब्याट्री लाइफ, र एआइ फिचरहरू समावेश छन्। उत्कृष्ट फोटोग्राफी, सहज मल्टिटास्किङ, र इमर्सिभ गेमिङ अनुभव चाहने प्रयोगकर्ताहरूका लागि जेडटिइका यी नयाँ स्मार्टफोनहरू उपयुक्त विकल्प बन्नेछन्।"
सिद्धार्थका ग्राहकलाई एलकेएस डेन्टलमा छुट,सिद्धार्थ बैंक र एलकेएस डेन्टल सोलुसनसबीच बैंकका ग्राहकलाई विभिन्न सेवामा छुट प्रदान गर्नेसम्बन्धी सम्झौता भएको छ। सम्झौताअनुसार बिजुलीबजारस्थित डेन्टल काठमाडौंमा बैंकको कार्ड तथा मोबाइल बैंकिङ सेवाबाट भुक्तानी गर्दा दाँतसम्बन्धी सेवामा १० प्रतिशतसम्मको छुट प्राप्त गर्न सक्नेछन्। यस सम्झौताले ग्राहकहरूलाई छुटको सुविधा उपलब्ध गराउनुका साथै नगद कारोबारबाट डिजिटल कारोबारमा जान पनि उत्प्रेरित गर्ने विश्वास बैंकले लिएको छ। बैंकले डिजिटल भुक्तानीको प्रयोगलाई बढाउन र ग्राहकलाई डिजिल माध्यमबाट भुक्तानी गर्न प्रोत्साहन गर्ने क्रममा केही समय अघिमात्रै सिद्धार्थ रिवार्डस नामक लोयल्टी सेवा पनि सञ्चालनमा ल्याएको छ।
नुवाकोटबाट ४ हजार ६ सय विद्यार्थीले एसईई दिँदै,नुवाकोट : बिहीबारदेखि तय भएको माध्यमिक शिक्षा परीक्षा (एसईई)को नुवाकोटमा सम्पूर्ण तयारी पूरा भएको छ। नुवाकोटबाट यस वर्ष ४ हजार ६ सय १५ जना परीक्षार्थीले एसईई परीक्षा दिने शिक्षा विकास तथा समन्वय इकाई कार्यालय प्रमुख रामचन्द्र इटनीको भनाइ छ। उनका अनुसार यस वर्षको एसईई परीक्षामा नुवाकोटमा नियमिततर्फ तीन हजार ६ सय ७० र ग्रेड वृद्धितर्फ नौ सय ४५ जना परीक्षार्थी सहभागी हुँदैछन्। यस वर्ष ग्रेड वृद्धि तर्फका परीक्षार्थी गत वर्षको तुलनामा धेरै भएको कार्यालयले जनाएको छ। नुवाकोटमा यस वर्ष परीक्षार्थी बढेका छन्। परीक्षाका लागि २१ केन्द्र निर्धारण गरिएको छ। गत वर्ष नुवाकोटबाट नियमिततर्फ तीन हजार नौ सय २२ र ग्रेडवृद्धितर्फ ७८ जना परीक्षार्थी सहभागी भएकोमा यस वर्ष ग्रेडवृद्धितर्फका परीक्षार्थी बढेको कार्यालयकी प्राविधिक सहायक सम्झना थपलियाले बताइन्।
भारत सरकारद्वारा निर्मित विद्यालय भवनको उद्घाटन,"काठमाडौं : भारत सरकारको सहयोगमा निर्मित मकवानपुरको जनकल्याण माध्यमिक विद्यालय भवनको उद्घाटन गरिएको छ। नेपालभारत विकास सहयोग अन्तर्गत भारत सरकारको ३ करोड आर्थिक सहायतामा निर्मित नयाँ भवनको जिल्ला समन्वय समितिका प्रमुख ललितबहादुर घलान र काठमाडौंस्थित भारतीय राजदूतावासका प्रथम सचिव बशिष्ट नन्दनले संयुक्तरूपमा उद्घाटन गरे। विद्यालय भवन र अन्य सम्बद्ध सुविधाहरू थप गरिएको भारतीय दूतावासले जनाएको छ। यो परियोजनालाई उच्च प्रभाव सामुदायिक विकास परियोजना (एचआइसीडीपी) को रूपमा लिइएको थियो र मकवानपुरको जिल्ला समन्वय समिति मार्फत कार्यान्वयन गरिएको दूतावासको भनाइ छ। कार्यक्रममा राजनीतिक प्रतिनिधिहरू, सरकारी अधिकारीहरू, सामाजिक कार्यकर्ता र विद्यालयका शिक्षकहरू उपस्थित थिए। उनीहरूले भारत सरकारले गरिरहेको विकास सहयोगको प्रशंसा गरेका थिए। उनीहरूले निर्माण गरिएको पूर्वाधारले मकवानपुरको जन कल्याण माध्यमिक विद्यालयको विद्यार्थीहरूलाई राम्रो शिक्षा प्रदान गर्न उपयोगी हुने विश्वास व्यक्त गरेका थिए।"
नेपालमा दिगो वित्तीय समाधान प्रवर्द्धन गर्न एनएमबीले सञ्चालन गर्यो तालिम,"एनएमबी बैंकले मार्च महिनाको पहिलो हप्ता अन्तर्राष्ट्रिय वित्त निगमसँग सहकार्य गर्दै र युरोपियन युनियनको एसीएसआईआईएस कार्यक्रमको सहयोगमा तीनदिने तालिम सञ्चालन गरेको छ। सो तालिम बैंकको दिगो वित्तीय प्राथमिकताका तीन मुख्य क्षेत्रहरूऊर्जा, कृषि व्यवसाय र सानो तथा मध्यम उद्यम क्षेत्रमा जलवायु वित्त र जोखिम व्यवस्थापन सुदृढ गर्न केन्द्रित थियो। नेपाल जलवायु जोखिमका दृष्टिले अति संवेदनशील भएकाले, तालिमले बैंकिङ तथा व्यवसायमा पर्यावरणीय, सामाजिक, र सुशासन अभ्यासहरूलाई समाहित गर्न जोड दियो, जसले प्रभावकारी जोखिम व्यवस्थापन र वित्तीय स्थायित्वमा योगदान पुर्याउँछ।  का विशेषज्ञहरू र स्थानीय परामर्शदाताहरूबाट क्षेत्रीय तथा विश्वव्यापी उत्कृष्ट अभ्यासहरूबारे गहिरो ज्ञान हासिल गर्न एनएमबी बैंकका व्यवसायिक टोली,  तथा जोखिम अधिकृतहरू, तथा ग्राहकहरू गरी ९० जना सहभागी भए। उच्च सहभागितामूलक यस कार्यक्रमले सहभागीहरूलाई वातावरणीय तथा सामाजिक उचित परिश्रम, जैविक विविधता व्यवस्थापन, श्रम अधिकार, भूमि पुनर्स्थापना र स्रोत दक्षता जस्ता विषयहरूमा छलफल गराउँदै अन्तर्राष्ट्रिय मापदण्डहरूसँग समाहित हुने अवसर प्रदान गर्यो। यस पहलले  तथा जलवायु जोखिम व्यवस्थापन क्षमता बढाउँदै, बैंक र यसको ग्राहकहरूको दिगो लगानी अभ्यासलाई थप सशक्त बनाएको छ।"
प्रोटोन ईएमएएस७ ले २१ दिने नेपाल भ्रमण पूरा गर्यो,"काठमाडौं : जगदम्बा मोटर्सले प्रोटोन ईएमएएस७ को सातवटै प्रदेशहरू पार गर्दै सम्पन्न भएको २१दिने चुनौतीपूर्ण यात्रा सफलतापूर्वक सम्पन्न भएको घोषणा गरेको छ। यो उपलब्धिले विभिन्न भौगोलिक र मौसमीय परिस्थितिहरूमा गाडीको उत्कृष्ट प्रदर्शन, विश्वासनीयता र कुशलताको प्रमाण दिएको छ। प्रोटोन ईएमएएस७ अब मार्च २१ मा औपचारिक रूपमा सार्वजनिक उद्घाटनका लागि तयार छ, जसले नेपालको दिगो यातायातको दिशामा नयाँ युगको सुरुवात गर्नेछ। प्रोटोन ईएमएएस७ ले आफ्नो क्रस कन्ट्री यात्रा गाडीको अनुकूलता र सहनशीलता वास्तविक परिस्थितिमा परीक्षण गर्नका लागि सुरु गरेको थियो। तराईका समथर फाँटदेखि हिमाली भूबनोटका कठोर बाटाहरू हुँदै, यो विद्युतीय सवारीसाधनले विभिन्न भूभागहरूमा आफूलाई सफलतापूर्वक प्रमाणित गर्यो। यस यात्राले स्थानीय समुदायलाई गाडीको उन्नत प्रविधि र वातावरणमैत्री विशेषताहरू प्रत्यक्ष अनुभव गर्ने अवसर पनि प्रदान गर्यो। यो यात्रा प्रोटोन ईएमएएस७ को क्षमताको प्रमाण हो र नेपाली बजारका लागि यसको तयारी दर्शाउँछ। हामी यो अत्याधुनिक विद्युतीय सवारीसाधनलाई नेपालमा ल्याउन पाउँदा अत्यन्त उत्साहित छौं, जसले स्थायी, कुशल र किफायती यातायात समाधान प्रदान गर्नेछ, जगदम्बा मोटर्स का कार्यकारी निर्देशक अखिल गुप्ता ले भने। औपचारिक सार्वजनिक उद्घाटन कार्यक्रम मार्च २१ मा काठमाडौंमा आयोजना हुनेछ, जहाँ उद्योगका अगुवा व्यक्तित्वहरू, सरकारी अधिकारीहरू र सर्वसाधारणको उपस्थिति रहनेछ। कार्यक्रममा गाडीको मुख्य विशेषताहरू, प्रविधि र प्रोटोनले नेपालको वातावरणमैत्री यातायातलाई प्रवर्द्धन गर्ने प्रतिबद्धताका बारेमा प्रकाश पारिनेछ। प्रोटोन ईएमएएस७ को सुरुवातसँगै, जगदम्बा मोटर्स ले नेपालको मोटर उद्योगमा क्रान्ति ल्याउने लक्ष्य राखेको छ, जसमा प्रदर्शन र आराममा कुनै सम्झौता नगरी वातावरणमैत्री विकल्प प्रदान गरिनेछ। कम्पनीले नेपालको हरित ऊर्जा लक्ष्यलाई समर्थन गर्दै नवप्रवर्तनात्मक विद्युतीय गतिशीलता समाधानहरू मार्फत कार्बन उत्सर्जन घटाउने प्रतिबद्धता जनाएको छ।"
अहिलेको संविधान निकै राम्रो छ : देउवा,काठमाडौं : नेपाली कांग्रेसका सभापति शेरबहादुर देउवाले समावेशी र समानुपातिक व्यवस्थासहितको अहिलको संविधान निकै राम्रो रहेको बताएका छन्। ललितपुरमा आयोजित कार्यक्रममा देउवाले संविधानले सबैलाई अधिकारसम्पन्न बनाएको भन्दै समावेशी र समानुपातिक व्यवस्थासहितको अहिलेको संविधान निकै राम्रो रहेको बताए। उनले अहिलेको प्रणालीले कुनै पनि दलको बहुमत आउन कठिन भएकाले यसलाई बुझेर बहुमत ल्याउने प्रयत्न गर्नुपर्ने धारणा राखे। पार्टीले धेरै मिहिनेतका बाबजुद सबैभन्दा अहिलको कांग्रेस ठूलो पार्टी बन्न सफल भएको उनको भनाइ छ। त्यस्तै सभापति देउवाले संविधानमा महिलालाई दिएको अधिकारका कारण राज्यका विभिन्न निकायमा महिलाको प्रत्यक्ष सहभागीता हुने मौका मिलेको बताए। कार्यक्रममा संविधान संशोधनका विषयमा प्रदेशस्तरीय अन्तर्क्रियाबाट प्राप्त सुझावसहितको प्रतिवेदन हस्तान्तरण गरिएको थियो।
हिमालयन बैंक र सामाजिक सुरक्षा कोषबीच सम्झौता,"काठमाडौं : हिमालयन बैंक लिमिटेड र सामाजिक सुरक्षा कोषबीच वैदेशिक रोजगारीमा रहेका नेपालीलाई सहज रूपमा सामाजिक सुरक्षा कोषमा योगदानका लागि रकम जम्मा गर्ने सेवा प्रदान गर्न सम्झौता भएको छ। बैंक तथा कोषबीच भएको यस सम्झौताअनुसार योगदानकर्ताहरूले बैंकमा खाता खोली यस बैंकले प्रदान गर्दै आएको हिमाल रेमिट, मोबाइल बैंकिङ वा कार्डमार्फत सहज रूपमा कोषमा योगदानका लागि रकम जम्मा गर्न सक्नेछन्। यसरी योगदानकर्ताले योगदान गरेको रकम सोही दिन कोषको उक्त खातामा जम्मा हुने व्यवस्था गरिएको छ। यस सम्झौतापत्रमा बैंकका तर्फबाट नायब प्रमुख कार्यकारी अधिकृत उज्ज्वल राजभण्डारी र कोषका तर्फबाट कार्यकारी निर्देशक कविराज अधिकारीले बैंक तथा कोषका अन्य कर्मचारीको उपस्थितिमा हस्ताक्षर गरे।"
नेपालगन्जमा टाटाको नयाँ ईभीहरू सार्वजनिक,"टाटा मोटर्सको नेपालका लागि एकमात्र आधिकारिक वितरक सिप्रदी ट्रेडिङ ले टाटाको नेपालमा हालै लन्च भएको कर्भ ईभी, नेक्सन के३ ईभी र टाटा टियागो ईभी नेपालगन्जमा लन्च गरेको छ। नेपालगन्जस्थित रुद्रप्रिया इन्टरनेस्नल शोरुमबाट बहुप्रतीक्षित गाडीहरू कर्भ ईभी, नेक्सन के३ र टाटा टियागो ईभी २०२५ लन्च भएका छन्। सो कार्यक्रममा सिप्रदी ट्रेडिङ का तर्फबाट प्यासेन्जर भेहिकलका बिजनेस युनिटका प्रमुख सावन्त जंग सिजापती र टाटा मोटर्सको लागि नेपालका कन्ट्री म्यानेजर प्रसन्न रंगनाथानको साथ नेपालगन्ज उपमहानगरपालिका मेयर प्रशान्त बिस्टको सहभागिता थियो। कार्यक्रममा बोल्दै सिप्रदी ट्रेडिङका प्यासेन्जर भेहिकलका बिजनेस युनिटका प्रमुख सावन्त जंग सिजापतीले भने, ""आज टाटा ईभीको नयाँ मोडलहरू नेपालगन्जमा लन्च गर्न पाउँदा हामी अत्यन्त उत्साहित छौं। कर्भइभी डिजाइन, प्रिमियम फिल, सेफ्टी फिचर, उत्कृष्ट साउन्ड सिस्टम र सबैभन्दा महत्वपुर्ण नेपालको बाटो घाटोलाई सुहाउने प्रिमियम गाडी भएकोले प्रिमियम एसयूभी लिन खोज्ने ग्राहकहरूको पहिलो रोजाइमा पर्नेमा हामी दुक्क छौ। नेक्सन के३ ईभी अझै ठुलो ब्याट्रीमा धेरै रेञ्जमा आएको छ। टियागो ईभी २०२५ मोडेल नयाँ लुक्स, नयाँ सुविधाहरू तर पुरानै मूल्यमा आएको छ। अब ग्राहकहरूले नेपालको बाटो सुहाउँदो, सुरक्षित टाटाको गाडीहरू आफ्नो बजेट र इच्छा अनुसारले रोज्न सक्नु हुनेछ।"" त्यस्तै रुद्रप्रिया इन्टरनेस्नलका प्रबन्ध निर्देशक माधव शर्माले टाटा मोटर्सको आधुनिक र प्रिमियम गाडीहरू लन्च गर्न पाउँदा हर्षित भएको बताए। टाटा मोटर्सको लागि नेपालका कन्ट्री म्यानेजर प्रसन्न रंगनाथानले टाटा र सिप्रदी बिक्रीपछिको सेवाको लागि सिप्रदी तत्पर लागिरहेको र ग्राहकहरूलाई टाटा मोटर्सको स्टाइलिश, प्रिमियम नयाँ गाडीहरू ढुक्क भएर लिन आग्रह गरे। उक्त कार्यक्रममा नयाँ ग्राहकहरूलाई गाडीको साँचो पनि हस्तान्तरण भएको थियो। आजबाट नेपालगन्जका ग्राहकहरूले रुद्रप्रिया इन्टरनेस्नलको शोरुममा गएर लन्च भएको गाडीहरू कर्भ ईभी, नेक्सन के३ र टाटा टियागो ईभीको टेस्ट ड्राइभ गर्न सक्नेछन्।"
फोनपे डिगीस्मार्ट नेपाल अभियान सञ्चालन,"काठमाडौं : फोनपे ले ग्लोबल मनी विक २०२५ का अवसरमा ""फोनपे डिगीस्मार्ट नेपाल"" अभियान सञ्चालन गरिरहेको छ। यस अभियानको उद्देश्य नेपाल भर डिजिटल वित्तीय साक्षरताको प्रवर्द्धन गर्नु का साथै डिजिटल भुक्तानीलाई सुरक्षित, सरल, र पहुँच योग्य बनाउनु हो। अभियानले डिजिटल वित्तीय प्रणाली प्रति नागरिकहरूको विश्वास अभिवृद्धि गर्दै डिजिटल भुक्तानीको सही प्रयोग, सुरक्षाका उपायहरू र यसको फाइदाबारे जानकारी प्रदान गर्ने छ। फोनपे डिगीस्मार्ट नेपाल अभियान अन्तर्गत डिजिटल वित्तीय साक्षरता र जन चेतना प्रवर्द्धन गर्न विभिन्न कार्यक्रमहरू आयोजना गरिनेछन्। यस्ता कार्यक्रमहरूमा कलेजहरूमा स्क्रिप्ट ड्रामा, डिजिटल सचेतना क्विज प्रतियोगिता, सामाजिक प्रयोग, वित्तीय विज्ञहरूसँग  आदि पर्दछन्। यी कार्यक्रममार्फत डिजिटल भुक्तानीको सहजता र सुरक्षाबारे जनचेतना फैलाइनेछ। त्यसैगरी यस अवधिभरि डिजिटल माध्यमलाई व्यापक रूपमा अपनाई डिजिटल भुक्तानीलाई प्राथमिकता दिने व्यवसायीहरूलाई विशेष प्रोत्साहन प्रदान गरिनेछ। यसका साथै फोनपे ले    पनि आयोजना गर्ने छ। जसमा सहभागी भई एक भाग्यशाली विजेताले रु ५०,००० जित्ने अवसर प्राप्त गर्न सक्नेछन्। यस प्रतियोगितामा भाग लिन डिजिटल भुक्तानीले आफ्नो जनजीवनलाई सहज बनाएको कुनै अनुभव साझा गरि फेसबुक, इन्स्टाग्राम, वा टिकटकमा भिडियो पोष्ट गर्नुपर्ने छ। डिगीस्मार्ट नेपाल अभियानमार्फत फोनपे ले डिजिटल भुक्तानीलाई अझ सरल, सुरक्षित, र सबैका लागि सहज बनाउने लक्ष्य राखेको छ। अभियान अवधि मार्च १७ देखि मार्च ३१, २०२५ सम्म रहनेछ। यो अवधिमा मात्र नभएर हामी सधैँ डिजिटल भुक्तानी गर्दा सुरक्षित कारोबार सुनिश्चित गर्न हामी सबै सचेत रहनुपर्छ। सुरक्षित डिजिटल कारोबारलाई प्रोत्साहित गर्न, प्रत्येक नागरिकले डिजिटल भुक्तानीका सुरक्षित अभ्यासहरू अपनाउनु आवश्यक छ।"
बक्यौता रकम चुक्ता गरेर आम्दानी हुने बाटो बनाएमात्र बीमा कार्यक्रम दिगो हुन्छ : स्वास्थ्यमन्त्री,"काठमाडौं : स्वास्थ्य तथा जनसंख्या मन्त्री प्रदीप पौडेलले स्वास्थ्य बीमा कार्यक्रमलाई प्रभावकारी बनाउनका लागि विकल्पसहितको प्रतिवेदन तयार पारेर कार्यान्वयन प्रक्रियामा अघि बढेको बताएका छन्। बुधबार प्रतिनिधिसभा बैठकमा सांसद डा सुनिल शर्माले दर्ता गराएको सार्वजनिक महत्त्वको प्रस्तावमा भएको छलफलमा उठेका प्रश्नको जवाफ दिँदै मन्त्री पौडेलले स्वास्थ्य बीमा कार्यक्रममा विनियोजित बजेट अपुग भएका कारण बक्यौता तिर्दै थप सेवा विस्तार गर्ने उद्देश्यका साथ विकल्पसहितको प्रतिवेदन तयार पारेर कार्यान्वयन प्रक्रियामा अघि बढिरहेको बताए। मन्त्री पौडेलले विगतको बक्यौता राज्यले पूरा चुक्ता गरेर नियमित आम्दानी हुने बाटो बनाएमात्र कार्यक्रम दिगो हुने बताए। आफूले कहीँ पनि स्वास्थ्य बीमाको विकल्प खोज्नुपर्छ नभनेको भन्दै मन्त्री पौडेलले नागरिकको योगदानमा आधारित एकद्वार प्रणाली लागू गरेर स्रोत व्यवस्थित गरेर अगाडि बढाउन सकिने धारणा राखे। मन्त्री पौडेलले स्वास्थ्य बीमा कार्यक्रम सञ्चालन गर्ने राज्यको सामाजिक सुरक्षा कोषजस्तै अन्य निकायको स्वास्थ्य बीमासम्बन्धी कार्यक्रम स्वास्थ्य बीमा कोषबाटै सञ्चालन गर्न सकिए स्रोत पनि थपिने र थप व्यवस्थित पनि हुने जिकिर गरे। मन्त्री पौडेलले राज्यबाट तलब खानेले आफ्नो र राज्यको गरी २ प्रतिशत तथा निजी क्षेत्रमा काम गर्नेबाट समेत सोही आधारमा योगदान गर्ने अवस्थामा समेत कोष बलियो बनाउन सकिने जिकिर गरे। त्यसअघि स्वास्थ्य बीमासम्बन्धी सार्वजनिक महत्त्वको प्रस्ताव प्रस्तुत गर्दै सांसद शर्माले स्वास्थ्य बीमा कार्यक्रम नागरिकका लागि सर्वसुलभ नभएको बताए। उनले ग्रामीण भेगका नागरिकहरूलाई स्वास्थ्य सेवामा समान पहुँच दिन, स्वास्थ्य बीमाको दायरा बढाउन र सरकारी अस्पतालहरूको सेवा प्रभावकारी बनाउनुपर्नेमा जोड दिए। सांसद शर्माले नेपालमा विशेषगरी ग्रामीण क्षेत्र, सीमान्तकृत, पिछडिएको र विपन्न समुदायमा कमजोर आर्थिक अवस्था र जनचेतनाको अभाव हुनुको साथै स्वास्थ्य सेवामा पहुँच चुनौतीपूर्ण रहेको हुनाले नेपालका सबै नागरिकका लागि एक व्यापक स्वास्थ्य बीमा योजना प्रारम्भ गरी छिटो, सर्वसूलभ र सहज स्वास्थ्य सेवाको पहुँचमा सबैलाई समेट्न आवश्यक भएकाले भन्ने विषयको जरुरी सार्वजनिक महत्त्वको प्रस्ताव प्रस्तुत गरेका हुन्।"
आर्मीको अपराजित यात्रामा मधेशको ब्रेक,"काठमाडौं : मधेश प्रदेशले विभागीय टिम त्रिभुवन आर्मीलाई ३ विकेटले हराएको छ। प्रधानमन्त्री कप पुरुष राष्ट्रिय प्रतियोगितामा आर्मीको यो पहिलो हार हो। मधेशको भने दोस्रो जित हो। लमहीस्थित देउखुरी अन्तर्राष्ट्रिय क्रिकेट मैदानमा टस जितेर ब्याटिङ गरेको आर्मीले दिएको २१८ रनको लक्ष्य पछ्याएको मधेशले ४८ ओभरमा ७ विकेट गुमाउँदै लक्ष्य पूरा गरेको हो। मधेश प्रदेशका लागि कप्तान अनिल शाहले सर्वाधिक ४५ रन बनाए। उनले ४८ बलमा ७ चौका प्रहार गरेका हुन्। ओपनरद्वय मयन यादव र शैलेन्द्र शाहले क्रमशः १० र १५ रन बनाए। हरिशंकर शाह र पवन सर्राफले समान ३७३७ रनको पारी खेले। दिपेश दासले १० रन बनाए। निखिल सिंह १४ र रुपेश सिंह ३८ रनमा अविजित रहे। आर्मीका लागि नरेन साउदले सर्वाधिक ३ विकेट लिए। उनले १० ओभरमा ५४ रन खर्चिए। वसिर अहमद र सोमपाल कामीले समान २२ विकेट लिए। त्यसअघि ब्याटिङ गरेको आर्मीले निर्धारित ५० ओभरमा ७ विकेट गुमाउँदै २१७ रन बनाएको थियो। त्रिभुवन आर्मीका लागि भिम सार्कीले सर्वाधिक ८९ रन बनाए। उनले १२६ बल खेल्दै ४ चौका प्रहार गरेका हुन्। ओपनरद्वय तिर्थराज दास र सन्तोष कार्कीले क्रमशः १४ र ३३ रन बनाए। कप्तान विनोद भण्डारी ११ रनमा कमल गुप्ताको बलमा एलबीडब्ल्यु भए। वसिरले १०, विवेक यादवले १६ रन बनाउँदा कुशल मल्ल २४ रनमा अविजित रहे। मधेशका लागि रुपेश सिंह, कमल गुप्ता र पवन सरार्फले समान २२ विकेट लिए। रञ्जित कुमारले १ विकेट लिए। आर्मीले ६ खेलमा ५ जित निकालेको आर्मीको अपराजित यात्रामा मधेशले ब्रेक लगाएको हो। मधेशले भने फाइनल खेल्ने सम्भावना सकिए पनि प्रतियोगितामा दोस्रो जित निकाल्दै अंक तालिकामा सुधार गरेको छ। मधेशले ५ खेलमा २ जित र ३ हार बेहोर्दै ४ अंक जोडेको छ।"
साँझको समयमा लोडसेडिङ हुने अवस्था छ : ऊर्जामन्त्री,"काठमाडौं : ऊर्जा, जलस्रोत तथा सिंचाइमन्त्री दीपक खड्काले साँझको समय लोडसेडिङ हुने अवस्था आएको बताएका छन्। बुधबार राष्ट्रियसभा बैठकमा सांसदहरूले राखेका प्रश्नको जवाफ दिँदै मन्त्री खड्काले अहिले ८३० मेगावाट विद्युत भारतबाट आयात भइरहेको र मुलुकभित्रको उत्पादन करिब हजार मेगावाट रहेकाले साँझको समय घरमै पनि लोडसेडिङ हुने अवस्था देखिएको बताए। मन्त्री खड्काले यसअघि लोडसेडिङको अन्त्य भएको भनिए पनि उद्योगमा लोडसेडिङ कायमै रहेको जिकिर गरे। भारतबाट विद्युत् आयात गरेर धान्नसक्ने अवस्था अब नरहेको उनको भनाइ छ। मन्त्री खड्काले वर्षायाममा उत्पादित ३५ सय मेगावाटमध्ये विद्युत् प्राधिकरणले ७ सय मेगावाट विद्युत् मात्र उत्पादन गरेको र बाँकी सबै विद्युत निजी क्षेत्रले उत्पादन गरेको जानकारी दिए। निजी क्षेत्रको उत्पादन र भारतबाट आयात गरिएकाले लोडसेडिङ हटेको जस्तो देखिएको भन्दै उनले उज्यालो नेपालको नायक कुलमान घिसिङ नभएको तर्क गरे। उनले कुलमान घिसिङले सार्वजनिक गरेको प्राधिकरणको नाफाको विषयमा पनि सत्यता नरहेको जिकिर गरे। उनले चमेलियामा काम गरेको पैसा नतिरेका कारण विद्युत् प्राधिकरणको बैंक खाता रोक्का भएको बताए। बैंक खाता रोक्का हुँदा पनि मन्त्रालयलाई कुनै जानकारी नआएकाले आफूले आवश्यक कागजात माग गरेको उनले बताए।"
बेशीसहरका नागरिकलाई अब २४ घन्टा शुद्ध खानेपानी : मन्त्री यादव,"लमजुङ : खानेपानीमन्त्री प्रदीप यादवले लमजुङको बेसीशहरका नागरिकको खानेपानीको समस्या तत्कालका लागि अन्त भएको बताएका छन्। लमजुङको बेसीशहरस्थित सहलगानी खानेपानी तथा सरसफाइ आयोजनाको उद्घाटन तथा हस्तान्तरण समारोहलाई सम्बोधन गर्दै मन्त्री यादवले बेशीसहरमा देखिएको खानेपानीको समस्या समाधान गरिनुका साथै यहाँका नागरिकले बाह्रै महिना स्वच्छ खानेपानीको प्रयोग गर्न पाउने बताए। 'कुनै पनि समाजको समृद्धि स्वस्थ जीवनशैलीको आधार स्वच्छ पानी हो। तर, विगतमा लमजुङको बेसीशहर नगरपालिकाका नागरिकहरूले खानेपानी अभावका कारण दैनिक जीवनमा कठिनाइ भोग्नुपरेको थियो। पानीको अभावका कारण यहाँको बसाइ कठिन थियो। तर आजको दिनले यहाँ नयाँ युगको सुरुवात गरेको छ,' उनले भने। नेपाल सरकारको नीति नै नागरिकलाई सुरक्षित, दिगो र भरपर्दो खानेपानी सेवा उपलब्ध गराएकाले देशका दुर्गम क्षेत्रसहित लमजुङका नागरिकको खानेपानीको समस्या सधैंका लागि समाधान गर्न सरकार पूर्ण प्रतिबद्ध रहेको बताए। 'देशका हिमाल, पहाड, तराईसहित विभिन्न दुर्गम क्षेत्रका नागरिकहरूको खानेपानीको समस्या सधैंका लागि समाधान गर्न सरकार पूर्णरूपमा प्रतिबद्ध छ,' मन्त्री यादवले भने। उनले संघीय सरकार, उपभोक्ता समिति र स्थानीय समुदायको साझा प्रतिबद्धता, सहकार्य र परिश्रमको फलस्वरूप आज बेसीशहरमा यो महत्त्वपूर्ण सफलता हासिल गर्न सफल भएको भन्दै खुसी व्यक्त गरे। उनले भने, 'अब बेसीशहरका हजारौं नागरिकहरू निरन्तररूपमा शुद्ध, प्रशोधित र सुरक्षित खानेपानी सेवा प्राप्त गर्न सक्षम हुनेछन्। सरकार नागरिकको आधारभूत आवश्यकतालाई प्राथमिकतामा राखेर काम गरिरहेको छ।'"
नाडा र भन्सार विभागबीच बजेट बारे छलफल,"काठमाडौं : बुधबार नाडाका महासचिव सुरेन्द्रकुमार उप्रेतीको नेतृत्वमा गएको एक प्रतिनिधि मण्डलले भन्सार विभागका महानिर्देशक महेश भट्टराईसँग भेट गरी अटोमोबाइल क्षेत्रका विभिन्न विषयहरूमा छलफल गरेको छ। उक्त भेटघाट तथा छलफलको क्रममा महासचिव सुरेन्द्रकुमार उप्रेतीले नाडाका विभिन्न समितिहरूमा छलफल गरी तयार गरेको आर्थिक वर्ष २०८२र८३ को बजेट सम्बन्धी सुझावहरू पेश गरेका छन्। सो भेटघाट तथा छलफलमा महासचिव उप्रेतीले नाडाले स्वच्छ व्यवसायका लागि वातावरण तयार गर्न सरकारलाई सुझाव दिँदै आएको उल्लेख गरे। सोही क्रममा महानिर्देशक भट्टराईले व्यवसायीहरूले स्वच्छ व्यवसायलाई आत्मसात गर्नुपर्ने बताए। सो छलफलमा नाडाका सचिव विक्रम सिंहानिया, कोषाध्यक्ष मिलनबाबु मल्ल, लुब्रिकेन्टस् समितिका उपसभापति दीपक कुमार, सदस्य अमरज्योति रन्जितकर र अंकुर खनाल समेतको उपस्थिति रहेको थियो।"
जनज्योति बहुमुखी क्याम्पसमा नेविसंघको प्यानल विजयी,"रौतहट : रौतहटको चन्द्रनिगाहपुरस्थित जनज्योति बहुमुखी क्याम्पसको स्वतन्त्र विद्यार्थी युनियन (स्ववियु) निर्वाचनमा नेपाल विद्यार्थी संघ (नेविसंघ)को प्यानलले जित हासिल गरेको छ। बुधबार सार्वजनिक भएको मत परिणाम अनुसार नेविसंघले भारी मतान्तरले विजय हासिल गरेको हो। सभापति पदमा नेविसंघका मोहम्मद नौसाद आलमले १ हजार १ सय ७४ मत प्राप्त गर्दै स्पष्ट जित निकाले। उनका निकटतम प्रतिस्पर्धी अनेरास्ववियुका दामोदर उप्रेतीले २०३ मत पाए भने अखिल (क्रान्तिकारी)का अजय पटेलले १७० मत प्राप्त गरे। सचिव पदमा नेविसंघका शाहिल पुरी १ हजार १ सय २८ मत प्राप्त गर्दै विजयी भए। उनका प्रतिस्पर्धी नेकपा समाजवादी पार्टी (एस) का शुभ श्रेष्ठले २३१ मत ल्याए, जसले अनेरास्ववियुसँग गठबन्धन गरी चुनाव लडेका थिए। अखिल (क्रान्तिकारी) की सुस्मिता घलानले १८७ मत पाइन्। कोषाध्यक्ष पदमा नेविसंघकै सम्झना कुमारी चौधरीले १ हजार १ सय ४८ मत प्राप्त गर्दै जित दर्ता गराइन्। निकटतम अनेरास्ववियुका अभिशेष चौधरीले २११ मत, भने अखिल (क्रान्तिकारी) की अनिषा चौधरीले १८१ मत पाइन्। सदस्य पदमा पनि नेविसंघले आफ्नो वर्चस्व कायम राख्दै विकास कुमार दास, आर्जु भट्टराई, रोहन श्रेष्ठ, पुष्पा कार्की, ऋतिक सिंह, रोजिना कुमारी काफ्ले, र सुशील कुमार प्रहरी विजयी भएका छन्। यस्तै समानुपातिकतर्फ सो क्याम्पसमा नेविसंघले ११२९, अनेरास्ववियुले २४१,समाजवादी विद्यार्थी युनियनले ९९ र अखिलले २०२ मत पाएको छ। निर्वाचन अधिकृत विनोद प्रसाद तिमल्सिनाका अनुसार २ हजार ९५४ मतदाता रहेकोमा १ हजार ६८७ मत खसेको थियो। यस पटकको निर्वाचनमा नेविसंघ, अनेरास्ववियु, अखिल (क्रान्तिकारी) र समाजवादी विद्यार्थी युनियन गरी ३४ जना उम्मेदवार चुनावी प्रतिस्पर्धामा थिए।"
"नाउपाले बोलायो केन्द्रीय कार्यसमितिको बैठक, चार थरी केन्द्रीय सदस्य सहभागी हुन पाउने","काठमाडौं : नागरिक उन्मुक्ति पार्टीले केन्द्रीय समितिको बैठक बोलाएको छ। पार्टी अध्यक्ष रञ्जिता श्रेष्ठले चैत ८ र ९ गतेका लागि बैठक बोलाएकी हुन्। पार्टीमा जारी विवाद र जनमत पार्टीसँग हुने भनिएको एकताका विषयमा छलफल गर्न केन्द्रीय समितिको आकस्मिक बैठक बोलाइएको अध्यक्ष श्रेष्ठले बताइन्। बैठकमा 'वैध' र 'अवैध' भनिएका चार थरी केन्द्रीय सदस्यहरूलाई निम्ता गरिएको छ। अध्यक्ष श्रेष्ठले जारी गरेको पत्रअनुसार पार्टीका संरक्षक जेलमा रहँदा बखत बनेका केन्द्रीय सदस्यहरू र केन्द्रीय सदस्यमा अनुमोदित पार्टीबाट निर्वाचित संघ र प्रदेशका उम्मेदवार, पालिका प्रमुख र उपप्रमुखहरू पनि रहेका छन्। त्यस्तै टीकापुरमा सम्पन्न पहिलो महाधिवेशनबाट निर्वाचित केन्द्रीय सदस्य र संस्थापक केन्द्रीय सदस्यहरूलाई बैठकमा बोलाइएको छ। पार्टीले प्रदान गरेको केन्द्रीय सदस्यको प्रमाण पत्र अनिवार्य गरिएको छ। पार्टीले कारबाही गरेकाहरू भने सहभागी हुन पाउने छैनन्। बैठक मध्य बानेश्वरको सनराइज क्याफेमा हुने भनिएको छ।"
सरकारमा हुँदा ठीक र बाहिरिएपछि सबै बेठीक भन्नेहरूबाट देशको भलो हुँदैन : बाबुराम भट्टराई,काठमाडौं : नेपाल समाजवादी पार्टी (नयाँ शक्ति)का अध्यक्ष बाबुराम भट्टराईले ठूला भनिएका दलका नेताबाट देशको समस्या समाधान नहुने बताएका छन्। बुधबार काठमाडौंको माइतीघरमा प्रत्यक्ष निर्वाचित राष्ट्रपतिको पक्षमा जनदबाब कार्यक्रमको आयोजना गर्दै भट्टराईले संविधान जारी भएको ९ वर्षमा ११ वटा सरकार परिवर्तन भएर पालैपालो सरकारको नेतृत्व गरेको जनताले देखिसकेको भन्दै ठूला भनिएका दलका नेताबाट देशको समस्या समाधान नहुने बताए। सरकारमा रहेका बेला सबै ठीक र सरकारबाट बाहिरिएको भोलिपल्ट सबै बेठीक भनेर गफ दिनेहरूबाट देश र जनताको भलो हुन नसक्ने उनले बताए। त्यस्तै भट्टराईले देशको समस्या राजतन्त्र ल्याएर समाधान हुन्छ भन्ने कुरामा सत्यता नरहेको बताए। उनले जनताले हटाएको राजसंस्थालाई कुनै महत्त्व दिन आवश्यक नरहेको उल्लेख गर्दै राजतन्त्र आउन कुनै सम्भावना समेत नरहेको जिकिर गरे। भट्टराईले अहिलेको प्रणालीले मुलुकलाई निकास दिन नसक्ने भएकाले प्रत्यक्ष निर्वाचित राष्ट्रपति र पूर्ण समानुपातिक संसदीय व्यवस्था कायम हुनुपर्ने धारणा राखे।
बूढीगण्डकी जलविद्युत् आयोजनाद्वारा खोर्लाबेशीमा बेलिब्रिज शिलान्यास,"गोरखा : ३४१ मेगावाट क्षमताको जलविद्युत आयोजना निर्माण गर्न लागेको साहस ऊर्जाले खोर्लाबेशीमा बेलिब्रिज निर्माण सुरु गरेको छ। धार्चे गाउँपालिका३ खोर्लावेशीमा निर्माण गर्न लागिएको बेलिब्रिजको गाउँपालिकाका अध्यक्ष लक्ष्मण गुरुङले शिलान्यास गरेका हुन्। साहस ऊर्जाका प्रबन्ध निर्देशक हिम पाठकले तीन महिनाभित्र पुल बनाइसक्ने बताए। पाँच करोड लागतमा पुल निर्माण गर्न लागिएको हो। उनका अनुसार पुल तथा जलविद्युत् आयोजना निर्माणको काम टाइम इनर्जीले गर्नेछ। साहस ऊर्जाले चुमनुब्री र धार्चे भएर बग्ने बूढीगण्डकीमा ३४१ मेगावाट क्षमताको जलविद्युत उत्पादन गर्न लागेको हो। पाँच वर्षभित्र विद्युत उत्पादन गर्ने पाठकले घोषणा गरेका छन्। यो हाम्रो सामाजिक उत्तरदायित्वको बजेट अन्तर्गतको काम हो, उनले भने, पुल निर्माण सम्पन्न भएलगत्तै हामी चुमनुब्री ३ को सल्लेरीमा आयोजनाको बाँध खन्न सुरु गर्नेछौं। खोर्लावेशीमा पुल बनेपछि नेपाली सेनाले निर्माण गरेको बेनिघाट, आरुघाट, लार्के सडकको माछाखोला सल्लेरी सडकखण्डमा हिउँद बर्खामा निर्बाध रूपमा गाडी सञ्चालन हुने उनले बताए। आयोजनाको बाँध जगत र सल्लेरीको बीचमा रहनेछ, उनले भने, पावर हाउस चाहिँ तातोपानीको भत्किएको पुल छेउमा निर्माण हुनेछ। बाँधदेखि पावर हाउससम्मको दूरी ६८ किलोमिटर रहनेछ। नहर सबै भूमिगत सुरुङभित्र निर्माण हुनेछ। उत्पादित विद्युत् नुवाकोटको रातामाटे सबस्टेशन लगेर जोड्ने उनले बताए। आयोजनाको कूल लागत ७० अर्बमध्ये ७५ प्रतिशत बैंकले लगानी गर्ने पाठकले बताए। बाँकी २५ प्रतिशतको व्यवस्था गरिरहेको उनको भनाइ छ। जसमा स्थानीयवासीको सेयर र आईपीओ पनि खुला गर्ने तयारी गरेको उनले बताए। हामी छिट्टै कम्पनी खडा गरेर स्थानीयलाई सेयर आह्वान गर्नेछौँ, उनले भने, धेरै थोरै सेयर खरिद गरी लगानी गर्न स्थानीयवासीलाई अनुरोध गर्छु। अहिले आयोजना डिजाइनको अन्तिम चरणमा रहेको उनले बताए। कार्यालय स्थापना गर्न खोर्लावेशीमा ९ रोपनी जग्गा खरिद गरिसकेका छौँ, उनले भने, १७ सय रोपनीको मुआब्जा दिने तयारी टुंगिन लागेको छ। पुल शिलान्यास गर्दै गाउँपालिकाका अध्यक्ष लक्ष्मण गुरुङले आयोजनामा स्थानीयवासीलाई अल्पकालीन तथा दीर्घकालीन रोजगारीको व्यवस्था गर्न आग्रह गरे। निर्माणका क्रममा क्षमता, दक्षता र सीप अनुसारको काम स्थानीयवासीले पाउनुपर्ने, आयोजना बनेपछि सञ्चालनका क्रममा रोजगारी दिन स्थानीयवासीलाई प्राथमिकता दिनुपर्नेमा जोड दिए। साथै सामाजिक उत्तरदायित्व कोषअन्तर्गत निरन्तर विभिन्न विकास निर्माण तथा मर्मतसम्भारको काम गर्न कम्पनी प्रतिबद्ध रहनुपर्ने औँल्याए। आफ्नो ठाउँमा सञ्चालन भएको आयोजनामा स्थानीयवासीले धेरथोर सेयर लगानी गर्न पाउनुपर्ने पनि उनले बताए। स्थानीय स्तरमा सञ्चालित आयोजनाका लागि स्थानीयवासीले लाभ पनि पाउनु पर्छ, सहयोग पनि गर्नुपर्छ, उनले भने। सो बेलिब्रिज निर्माण भएपछि धार्चे गाउँपालिका तथा चुमनुब्री गाउँपालिकाका बासिन्दा लाभान्वित हुनेछन्। मनास्लु क्षेत्र जाने हजारौं विदेशी पर्यटकले पनि सुविधा पाउनेछन्।"
संसदमा २५ करोडले खैलाबैला,"काठमाडौं : २५ करोड अवैध रकम बरामदको घटना संसदमा प्रवेश गरेको छ। मंगलबार नेपाल प्रहरीले टोखा नगरपालिका१ झोर क्षेत्रबाट बरामद २५ करोड बढी विदेशी मुद्रासहित पक्राउ परेका व्यक्ति सार्वजनिक गरेपछि संसदमा खैलाबैला मच्चिएको हो। बुधबार बसेको प्रतिनिधिसभा बैठकको आकस्मिक समयमा सत्तापक्ष र प्रतिपक्षी दलका सांसदहरूले उक्त विषय उठाउँदै घटनाको गहिरो अनुसन्धान गरी दोषीमाथि कडा कारबाहीको माग गरे। प्रमुख प्रतिपक्षी दल नेकपा माओवादी केन्द्रका सांसदले बरामद अवैध रकमबारे निष्पक्ष छानबिन गर्न माग गरे। बरामद विदेशी मुद्राबारे अनुसन्धानका लागि विशेष समिति गठन गर्नुपर्ने ती सांसदले जोड दिए। बैठकको आकस्मिक समयमा बोल्दै माओवादी सांसद माधव सापकोटाले अहिलेसम्मकै सबैभन्दा ठूलो अवैध रकम बरामद भएको घटनाले सिंगो देश तरंगित भएको भन्दै विशेष प्रकारको छानबिन समिति गठन गरेर अनुसन्धान गर्नुपर्ने माग गरे। यस्ता प्रकृतिका घटनामा ड्राइभर र भरियामात्रै पक्राउ गर्ने र विस्तारै मुद्दा नै हराएर जाने देखिएको भन्दै उनले विशेष प्रकारको छानबिन समिति गठन गर्नुपर्ने बताए । ठूलो मात्राको तस्करीको घटना उपल्लो तहको कनेक्सनबिना सम्भव नरहेको उनले जिकिर गरे। सोमबार राति ११ बजे उपत्यका अपराध अनुसन्धान कार्यालयबाट खटिएको प्रहरीको टोलीले झोर क्षेत्रबाट २५ करोड बढी रकमसहित सिन्धुपाल्चोकका ४३ वर्षीय कुसान लामालाई पक्राउ गरेको थियो। काठमाडौंको झोर क्षेत्रबाट ना१ख १६५२ नम्बरको ट्रकबाट २५ करोड १ लाख ३३८ रुपैयाँ बरामद गरेको प्रहरीले जनाएको छ। सांसद सापकोटाले भने, 'डलर र यूरो गरी करिब २५ करोड अवैध रकम बरामद भएको समाचार बाहिर आएको छ। यो घटनाले सिङ्गो देशलाई तरङ्गित बनाइरहेको छ। यो घटनाले संगठित अपराध र तस्करीको जालो कुन स्तरसम्म झाङ्गिरहेको छ भन्ने प्रष्ट हुन्छ।' नेपाली कांग्रेस सांसद रामहरि खतिवडाले २५ करोड बराबरको अवैध विदेशी मुद्रा बरामद प्रकरणमा मुख्य दोषीसम्म पुग्ने गरी अनुसन्धान गर्न माग गरे। उनले विभिन्न प्रकरणमा ड्राइभर, भरिया पक्रने र मालिकसम्म नपुग्ने प्रवृत्ति देखिएको भन्दै मुख्य व्यक्तिसम्म पुगेर कारबाही गर्नुपर्नेमा जोड दिए। 'नेपाल सरकारले हिजो सिन्धुपाल्चोकका कुसान लामाले हाँकेको एउटा ट्रकबाट २५ करोड नेपाली रुपैयाँ बराबरको युरो र डलर समात्न सफल भएकोमा सरकारलाई धन्यवाद दिन चाहन्छु। कहिले सुन तस्करीका रूपमा त कहिले डलर तस्करीका रुपमा प्रयोग हुने ड्राइभर र भरियाहरूलाई समाउने। जो धनी छ उनीहरू कहाँ नपुग्ने। यो प्रवृत्तिलाई अन्त्य गर्न सरकारसँग माग गर्दछु। कहिले १८ किलो सुन, कहिले ३३ किलो सुनका नाममा यसैगरी विभिन्न भरिया र ड्राइभरलाई पक्रिने र मालिकसँग नपुग्ने प्रवृत्ति हिजोका दिनमा देखिएको थियो। अहिले पनि सरकार त्यसैगरी गहिरो अनुसन्धानसम्म नपुगेर यिनै ड्राइभर र भरियालाई समातेर मुख्य व्यक्तिलाई समात्न नसके फेरि आँखामा छारो हालजस्तो देखिन पुग्छ,' उनले भने, 'त्यसैले सरकार यस्ता तस्करीका नाइकेहरूसँग पुगोस् जुन तहको भए पनि कारबाहीको दायरामा ल्याओस्।' त्यस्तै राष्ट्रिय प्रजातन्त्र पार्टीकी सांसद रोशनी कार्कीले पनि टोखामा ठूलो मात्रामा अवैध विदेशी मुद्रा बरामद भएको भन्दै नेपाल तस्करहरूको ट्रान्जिट प्वाइन्ट बनेको हो भन्दै प्रश्न गरिन्। भ्रष्टाचारमा नेपालले नयाँनयाँ कीर्तिमान कायम गरेको भन्दै टिप्पणी गरिन्। उनले जनताको सहनशिलतामा धेरै परीक्षा लिइराखे सरकारलाई अप्ठेरो पर्ने चेतावनी समेत दिइन्। उनले भनिन्,'हिजो मात्रै यूरो र डलर गरी ट्रकबाट २५ करोड बरामद भएको छ। के नेपाल तस्करहरूको ट्रान्जिट पोइन्टबनेको हो ?,'सांसद रोशन कार्कीले प्रश्न गरिन्। उनले दिनप्रतिदिन तस्करहरूको जालोमा मुलुक फसिरहेको भन्दै उक्त जालो भत्काउन अपराधसम्बन्धी घटनामा निष्पक्ष भएर छानबिन गर्न माग गरिन्। ट्रकमा फल्स बटम बनाएर रकम लुकाइछिपाइ राखेर केरुङतर्फ जाने क्रममा प्रहरीले लामालाई नियन्त्रणमा लिएको थियो। लामा चालक भइ भरियाको रूपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर,उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। लामाले सामाखुसीको एक ग्यारेजमा गाडी राखेको बेला अपरिचित व्यक्तिहरू आएर यो सामान केरुङ पुर्याउनका लागि अह्राएको बयान प्रहरी समक्ष दिएका छन्। लामा यसअघि पनि सुनसहित पक्राउ परी पाँच वर्ष जेल सजाय भोगेर छुटेका व्यक्ति हुन्। लामालाई थप अनुसन्धानका लागि राजस्व विभाग हरिहर भवन पठाइएको छ।"
ओरालो लागेको सेयर बजार अझैं थामिएन,"काठमाडौं : साताको पहिलो कारोबार दिन आइतबारदेखि ओरालो लागेको सेयर बजार अझैं पनि थामिएको छैन। आज सेयर बजार १४८८ अंकले घटेर २६८२१५ विन्दुमा अडिएको छ। साताको पहिलो दिन आइतबार नेप्से परिसूचक २१६४ अंकले घटेकोमा सोमबार १०१४ अंक र मंगलबार ७६६ अंकले घटेर बन्द भएको थियो। परिसूचक दोहोरो अंकले घटेपनि कारोबार रकम भने मंगलबारको तुलनामा सामान्य बढेको छ। यसदिन ३११ स्क्रिप्सको ९५ लाख ८३ हजार ८२९ कित्ता सेयर ५ अर्ब १४ करोड ३९ लाख ९७ हजार ६४३ रुपैयाँमा खरिदबिक्री भए। मंगलबार ४ अर्बको कारोबार भएको थियो। त्यसअघि सोमबार ५ अर्ब ४० करोड र आइतबार ६ अर्ब ८३ करोड मूल्य बराबरको सेयर कारोबार भएको थियो। नेप्से परिसूचक दोहोरो अंकले घट्दा कुनै पनि कम्पनीको सेयर सकारात्मक सर्किट लेभलमा कारोबार भएन। मिथिला लघुवित्त वित्तीय संस्थाको सेयर सर्वाधिक ९३९ प्रतिशतले बढ्यो। गरिमा समृद्धि योजनाको ७६९,भूगोल इनर्जी डेभलपमेन्टको ७३५ र ग्रीन डेभलपमेन्ट बैंकको ७ प्रतिशतले बढ्यो। आज सामुदायिक लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर ९२० प्रतिशतले घट्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको २९ करोड ६७ लाख मूल्य बराबरको सेयर कारोबार भयो। एनआरएन इन्फ्रास्टक्चर एण्ड डेभलपमेन्टको २३ करोड,नेपाल इन्स्योरेन्सको १७ करोड,ग्री डेभलपमेन्टको १५ करोड र हिमालयन पावरको १३ करोड मूल्य बराबरको सेयर कारोबार भयो। कारोबारमा आएका ५३ वटा स्टक्सको मूल्य बढ्दा १८३ वटाको घट्यो। ७ स्टक्सको मूल्य भने स्थिर रह्यो। तीन समूहको उपसूचक बढ्दा अन्यको उपसूचक नकारात्मक देखिएका छन्।"
सुदूरपश्चिम प्रदेशको दोस्रो जित,"काठमाडौं : सुदूरपश्चिम प्रदेशले लुम्बिनी प्रदेशलाई ५ विकेटले पराजित गर्दै प्रतियोगितामा दोस्रो जित दर्ता गरेको छ। प्रधानमन्त्री कप पुरुष राष्ट्रिय प्रतियोगितामा एक्स्ट्राटेक ओभलमा टस जितेर ब्याटिङ गरेको लुम्बिनी प्रदेशले दिएको ११७ रनको लक्ष्य पछ्याएको सुदूरपश्चिम प्रदेशले ३११ ओभरमा लक्ष्य पूरा गरेको हो। सुदूरपश्चिम प्रदेशका लागि किरण ठगुन्नाले सर्वाधिक ४३ रनको अविजित पारी खेले। उनले ४३ बलमा ४ चौका र २ छक्का प्रहार गरे। ओपनर टेक रावत सस्तैमा आउट हुँदा अर्का ओपनर खडक बोहोराले ११ रन बनाए। प्रकाश पाण्डेले २२ रन बनाउँदै पेभेलियन फर्किए। कप्तान नारायण जोशले २५ रनको अविजित पारी खेले। लुम्बिनीका लागि बलिङतर्फ रमेश कुर्मीले सर्वाधिक २ विकेट लिए। निर्मल गुरुङ, अजय चौहान र विप्रसन केसीले समान ११ विकेट लिए। त्यसअघि ब्याटिङ गरेको लुम्बिनी ४४१ ओभरमा ११६ रन बनाउँदै अलआउट भएको थियो। लुम्बिनीका लागि कप्तान देव खनालले सर्वाधिक ४१ रन बनाए। शीर्ष क्रममा तीन ब्याटर सस्तैमा समेटिँदा देवले सम्हालिएको पारी खेलेका हुन्। उनले ७१ बलमा ४ चौका प्रहार गरे। प्रज्वल थापाले ३० रन बनाउँदा अन्य कुनै पनि ब्याटरको ब्याटरले दोहोरो अंकको रन जोड्न सकेन। सुदूरपश्चिम प्रदेशका लागि हेमन्त धामीले सर्वाधिक ४ विकेट लिए। उनले ९ ओभरमा १ मेडनसहित २६ रन खर्चिए। सूर्य श्रेष्ठ, शेर मल्ल र मिलन बोहोराले समान २२ विकेट लिए। लुम्बिनी ६ खेलमा ४ जित र १२ हारसहित ८ अंक बटुलेको छ। आजको खेल जितेको भए लुम्बिनीको पनि फाइनल खेल्ने सम्भावना रहन्थ्यो। आजको हारले लुम्बिनीको शीर्ष २ मा पुग्ने लक्ष्यमा बाधा पुगेको छ।"
डडेलधुरा बहुमुखी क्याम्पसमा नेविसघंको ह्याट्रिक जित,डडेलधुरा : डडेलधुरा बहुमुखी क्याम्पस डडेलधुरामा सम्पन्न भएको स्वतन्त्र विद्यार्थी युनियनको निर्वाचनमा नेपाल विद्यार्थी संघ विजयी भएको छ। निर्वाचनअन्तर्गत डडेलधुरा बहुमुखी क्याम्पसमा नेविसंघका गौरव ऐर सभापतिमा निर्वाचित भएका हुन्। मंगलबार भएको निर्वाचनमा ऐरसहित नेविसंघको प्यानल नै विजयी भएको छ। नेविसंघले क्याम्पसमा लगातार तेस्रो जित हासिल गरी ह्याट्रिक गरेको हो। नेविसघंवाट उमेदवार रहेका ऐरले कूल खसेको ३७५ मध्ये १८४ मत ल्याएर विजयी भएको निर्वाचन समितिले जनाएको छ। उनका प्रतिस्पर्धीको रूपमा संयुक्त प्यानलबाट मदन बोहरा र स्वतन्त्र समूहबाट कर्ण धामी सभापति पदमा प्रतिस्पर्धामा रहेका थिए। नेपाली कांग्रेस (बीपी) निकट बोहरालाई एमाले निकट अखिल नेपाल स्वतन्त्र विद्यार्थी युनियन र माओवादी केन्द्र निकट क्रान्तिकारी विद्यार्थी युनियनको समर्थन रहेको थियो। निकटतम प्रतिद्वन्द्वी बोहराले १२८ मत ल्याएको निर्वाचन समितिले जनाएको छ। स्वतन्त्र उम्मेदवार धामीले ५२ मत मात्रै पाए। क्याम्पसमा पाँच सय ५२ विद्यार्थी रहेकोमा तीन सय ७५ मत खसेको निर्वाचन समितिले जनाएको छ। समानुपातिकतर्फ तीन सय ७६ मत खसेको छ। क्याम्पसमा २०७९ को स्ववियु सभापतिमा नेविसंघकै दुर्गा भट्ट रहेका थिए। उनले अहिले पनि चुनाव लडेका नेविसंघ (बीपी)का मदन बोहरालाई पराजित गरेका थिए। भने त्यसअघि पनि नेविसघंका जगत ऐरको प्यानल नै विजयी भएको थियो।
सहिद स्मृति बहुमुखी क्याम्पसको स्ववियु अध्यक्षमा अनेरास्ववियुका सुशील थापा निर्वाचित,रामेछाप : रामेछापको सदरमुकाम मन्थलीमा रहेको मन्थली सहिद स्मृति बहुमुखी क्याम्पसको स्ववियु अध्यक्षमा अनेरास्ववियुका सुशील थापा निर्वाचित भएका छन्। त्यसैगरी सचिव र कोषाध्यक्ष पदमामा पनि अनेरास्ववियुकै उम्मेदवारहरू निर्वाचित भएका छन्। सचिवमा अनेरास्ववियुका मुकेश भण्डारी र कोषाध्यक्षमा अनेरास्ववियुकै मसली तामाङ निर्वाचित भएका छन्। अनेरास्ववियुका सुशील थापाले २ सय ७ मत पाएर स्ववियु अध्यक्षमा निर्वाचित हुँदा नेविसंघका विपुल रोकाले १ सय ५२ मत पाएका छन् भने अखिल क्रान्तिकारीका अध्यक्ष पदका उम्मेदवार अनोज भुजेलले ६५ मत ल्याएका छन्। त्यस्तै सचिवमा अनेरास्ववियुका मुकेश भण्डारीले १ सय ८५ मत ल्याएर निर्वाचित भएका छन्। उनका प्रतिस्पर्धी नेविसंघका युवराज बुढाथोकीले १ सय ६५ मत ल्याएका छन् भने अखिल क्रान्तिकारीका बिनिता माझीले ७० मत पाएकी छन्। कोषाध्यक्ष पदमा पनि अनेरास्ववियुकै उम्मेदवार मसली तामाङ २ सय ३ मत ल्याएर निर्वाचित भएकी छन्। नेविसंघको तर्फबाट कोषाध्यक्षका उम्मेदवार छाया तामाङले १ सय ३६ मत पाएकी छन् भने अखिल क्रान्तिकारीका उम्मेदवार राजकुमार श्रेष्ठले ७९ मत पाएका छन्। क्याम्पसका ५ सय ३१ मतदातामध्ये ४ सय २७ जनाले मतदान गरेका थिए। जसमा ३ मत बदर भएको छ।
१३ औं सागका स्वर्ण विजेता विप्लवले लिए सन्यास,काठमाडौं : १३ औं दक्षिण एसियाली खेलकुद(साग)का स्वर्ण पदक विजेता विप्लव लाल श्रेष्ठले खेल जीवनबाट सन्यास लिएका छन्। उनले नेपाल कराँते महासंघका अध्यक्ष युवराज लामाले आफूलाई दुर्व्यवहार गरेको भन्दै खेलबाट सन्यास लिएको बताएका छन्। बुधबार नेपाल खेलकुद पत्रकार मञ्चमा पत्रकार सम्मेलन गर्दै उनले आफूले खेल जीवनबाट बिट मारेको बताए। उनले आफूलाई मिसन २०२६ टिममा समावेश नगराइएको समेत बताए। उनले पछिल्लो समय २०२४ को जुलाईमा भुटानमा भएको आठौं एसियन कराँते च्याम्पियनसिपमा स्वर्ण जितेका थिए।
"पुलिसको अपराजित यात्रा कायमै, निकाल्यो छैटौं जित","काठमाडौं : प्रधानमन्त्री कप पुरुष राष्ट्रिय प्रतियोगितामा विभागिय क्लब नेपाल पुलिसले गण्डकी प्रदेशलाई हराउँदै छैटौं जित निकालेको छ । पुलिसले गण्डकीविरुद्ध ७ विकेटको फराकिलो जित निकालेको हो । सिद्धार्थनगरस्थित,सिद्धार्थ रंगशालामा टस जितेर ब्याटिङ गरेको गण्डकी प्रदेशले दिएको ९३ रनको झिनो दिएको थियो । गण्डकीले दिएको ९३ रनको लक्ष्य पछ्याएको पुलिसले १६ ओभरमा ३ विकेट गुमाउँदै ९४ रन बनाउँदै लक्ष्य पूरा गरेको हो । पुलिसका लागि कप्तान दिपेन्द्र सिंह ऐरीले सर्वाधिक ५४ रनको अर्धशतकीय पारी खेले । उनले २३ बलमा ३ चौका र ६ छक्का प्रहार गरे । ओपनर कुशल भुर्तेल गण्डकीका कप्तान विपिन खत्रीको बलमा डक आउट भए । अमित श्रेष्ठले ७ रन बनाए । ओपनर अर्जुन साउद १८ र दिलिप नाथ १० अविजित रहे । गण्डकीका लागि सुवास भण्डारी र विपिन खत्रीले ११ विकेट लिए । त्यसअघि,ब्याटिङ गरेको गण्डकी २३२ ओभरमा ९२ रन बनाउँदै अलआउट भएको थियो । गण्डकीका लागि अर्जुन कुमालले सर्वाधिक ४८ रन बनाए । उनले ६३ बलमा ८ चौका प्रहार गरेका हुन् । रोहित चन्दले १० र सुवास भण्डारीले १० रन बनाए । अन्य कुनै पनि ब्याटरको ब्याटर चलेन । पुलिसका लागि ललितको स्पिन अट्याकले गण्डकीलाई धरापमा पार्यो । उनले ५२ ओभरमा ५ विकेट लिए । उनलाई गुल्सन झाले साथ दिए उनले ८ ओभर बलिङ गर्दै १ मेडन सहित ४२ रन खर्चेर ४ विकेट लिए । ५ खेल खेलेको गण्डकीको यो पाँचौं हार हो । हालसम्म १ मात्र जित दर्ता गरेको गण्डकीले २ अंक मात्र जोडेको छ।"
सर्लाही क्याम्पसको स्ववियु सभापतिमा सुजिय यादव विजयी,"मलंगवा : सर्लाहीको सदरमुकाम मलंगवामा रहेको सर्लाही क्याम्पसको स्वतन्त्र विद्यार्थी युनियनको चुनावमा नेपाल समाजवादी विद्यार्थी युनियन, जनमत लगायत संयुक्त विद्यार्थी प्यानलबाट उम्मेदवारी दिएका सुजित कुमार यादव पुरै प्यानलसहित विजयी भएका छन्। सुजितले अनेरास्ववियुका उम्मेदवार कृष्ण कुमार यादवलाई २ सय २९ मतले पछि पार्दै विजयी बनेका हुन्। सुजितले ६ सय २४ मत ल्याएका छन् भने कृष्णले ३ सय ९५ मत ल्याएका छन्। ३ हजार २ सय ४९ मतदाता रहेको क्याम्पसमा एक हजार ३ सय ६७ मत खसेको थियो। जसमा एक ६४ मत बदर भएका छन्। सचिवमा रोशन कुमार यादव ६ सय मत, कोषाध्यक्षमा नितु कुमारी ५ सय ८० मत ल्याएर विजयी भएका छन्। सदस्यहरूमा सनरचना यादव, प्रेम प्रविन यादव र अर्जुन कुमार यादव विजयी भएका छन्। त्यसैगरी समानुपातिकतर्फ (नेसवियु, जनतम संयुक्त विद्यार्थी प्यानल) ले ७ सय २२ मत, (अनेरास्ववियु, राविमं, लोवि संगठन, समाजवादी वियु नेपाल संयुक्त गठबन्धनले ४ सय २६ र नेविसंघ, समाजवादी विद्यार्थी युनियन संयुक्त प्यानलले २ सय ६ मत प्राप्त गरेको छ। हरिवनस्थित चतुर्भूजेश्वर बहुमुखी क्याम्पसको सभापतिमा अनेरास्ववियुका हिमाल घिमिरे निर्वाचित भएका छन्। घिमिरे अनेरास्ववियु र नेविसंघको संयुक्त प्यानलबाट उम्मेदवारी दिएका थिए। घिमिरे ४ सय ४२ मत ल्याएर विजयी भएका छन् भने उनका प्रतिस्पर्धी अखिल क्रान्तिकारीबाट सभापतिमा उम्मेदवारी दिएकी अन्जिता भुजेल २ सय १३ मत मात्र प्राप्त गरिन्। लालबन्दीस्थित जनज्योति बहुमुखी क्याम्पसको स्वतन्त्र विद्यार्थी युनियन (स्ववियु) सभापतिमा अनेरास्ववियुका समिर सिंह निर्वाचित भएका छन्। नेकपा एमाले निकट अनेरास्ववियु, नेकपा एकीकृत समाजवादी निकट अनेरास्ववियू र नेकपा माओवादी केन्द्र निकट अखिल क्रान्तिकारीको संयुक्त प्यानलबाट सभापतिका उम्मेदवार रहेका सिंह नेपाली कांग्रेस निकट नेविसंघका निर्मल अधिकारी (सफल)लाई ८५ मतले पराजित गर्दै विजयी बनेका छन्। सिंह ४१० मतसहित सभापतिमा विजयी भएका छन्।"
"पूर्वराजा ज्ञानेन्द्र गोरखा आउने,१५१ सदस्यीय स्वागत समिति गठन","गोरखा : पूर्वराजा ज्ञानेन्द्र वीरविक्रम शाह आउँदो शनिबार गोरखा आउने भएका छन् । कूलदेवता गोरखकाली,गोरखनाथ र मनकामनाको पूजा अर्चना गर्न गोरखा आउन लागेका उनको सचिवालयले जनाएको छ । सचिवालयले बुधबार प्रेस नोट जारी गरी भ्रमणबारे जानकारी गराएको हो। पूर्वराजाको भ्रमणको आन्तरिक व्यवस्थापन गर्न गोरखामा १५१ सदस्यीय नागरिक समाज समिति गठन भएको छ । राजावादीको सञ्जालबाट भगवानदास मल्लको नेतृत्वमा स्वागत समिति गठन गरिएको हो । स्वागत, प्रचार प्रसार तथा समन्वय र व्यवस्थापनका लागि सो समिति माताहत अन्य तीन उपसमितिहरु पनि गठन भएको संयोजक मल्लले जानकारी दिए । आउँदो शनिबार चैत्रकृष्ण अष्टमी,गोरखकाली पूजा पर्व रहेको छ । सोही अवसर पारेर पूर्वराजा शनिबार बिहान आँबुखैरेनी आइपुग्ने,आँबुखैरेनीबाट मोटरसाइकल र्यालीका साथ गोरखा ल्याउने कार्यक्रम तय भएको स्वागत समितिका होमसिंह बस्न्यातले जानकारी दिए । गोरखा दरबारको बसपार्कमा उत्रिएपछि त्यहाँबाट गोरखा दरबार,गोरखकाली तथा गोरखनाथ मन्दिरसम्म पैदल जाने कार्यक्रम छ । सोही मौका पारेर नागरिकहरूले भेटघाट तथा स्वागत गर्ने व्यवस्था मिलाइएको उनले बताए ।"
मकवानपुर बहुमुखी क्याम्पसको अनेरास्ववियु र नेविसंघको प्यानल विजयी,"हेटौंडा : मकवानपुर बहुमुखी क्याम्पसमा अनेरास्ववियु र नेविसंघको प्यानल विजयी भएको छ। क्याम्पसको स्ववियु सभापतिमा अनेरास्ववियुका प्रसिद्ध रेग्मीले ७०६ मत ल्याएर निर्वाचित भए। योसँगै अनेरास्ववियुले ३ वर्षअघि गुमेको विरासत फिर्ता आयो। उनका प्रतिद्वन्द्वी अखिल (क्रान्तिकारी)का छोइसाङ लामा ५०७ मत ल्याएर पराजित बन्न पुगे। उनै छोइसाङले ५ चैत २०७९ मा भएको स्ववियु निर्वाचनमा सभापति जित्दै अनेरास्ववियुको विरासत खोसेका थिए। क्याम्पसको स्ववियु निर्वाचनको इतिहासमा पहिलोपटक अखिल क्रान्तिकारी विजयी बनेको थियो। त्यतिबेला क्रान्तिकारीले नेपाल विद्यार्थी संघ (नेविसंघ) र राष्ट्रिय प्रजातान्त्रिक विद्यार्थी संघ (राप्रविसंघ)सँग गठबन्धन गरेर चुनाव लडेको थियो। स्ववियु निर्वाचनअन्तर्गत मकवानपुर क्याम्पसको स्ववियु सचिवमा रेग्मी नेतृत्वको प्यानलबाट नेविसंघका उत्सव ढुंगाना ७ सय ११ मत ल्याउँदै विजयी बने। कोषाध्यक्षमा अनेरास्ववियुका निर्दोष लुइँटेलले ७ सय ४ मत पाउँदै जित दर्ता गरे। सदस्यमा मनोज घलान, उमेश चौधरी, दिवस चापागाईं, साजिर अन्सारी, कृषन थिङ, मन्दिप थापा, विवश अर्याल, अतित अधिकारी, रोहन गिरी, मिनेश पुडासैनी विजयी बने। यस्तै अर्पण बल, पवित्रा विक, निर्मला गोले, प्रेमी घलान, कुशलराज भट्टराई र रामकृष्ण घोरासैनी निर्वाचित भएको निर्वाचन अधिकृत सन्देश बिडारीले बताए।"
एक मतले विजयी भइन् नेविसंघकी विन्दु पोखरेल,"काठमाडौं : त्रिभुवन विश्वविद्यालय चिकित्सा शास्त्र अध्ययन संस्थान महाराजगञ्ज नर्सिङ क्याम्पसको स्ववियु सभापतिमा नेविसंघकी विन्दु पोखरेल विजयी भएकी छन्। उनले अनेरास्ववियुकी मनकुमारी बुढालाई १ मतले पराजित गरेकी हुन्। पोखरेलले २५९ मत ल्याउँदा बुढाले २५८ मत प्राप्त गरेको क्याम्पले जानकारी दिएको छ। त्यस्तै सचिवमा नेविसंघकै स्वस्तिका तिवारी, कोषाध्यक्षमा नेविसंघकै विनु भुर्तेल, सदस्यमा नेविसंघका रोजिका कार्की, सुदिप शाह, दुर्गा विष्ट, स्लेश्मा सुवेदी र अनेरास्ववियुका प्रिया प्रधान विजयी भए।"
साउदीमा निधन भएका चौधरीको परिवारलाई आर्थिक सहयोग,"साउदी : वैदेशिक रोजगारीको क्रममा साउदी अरेबिया ज्यान गुमाएका रौतहट भवानीपुरका बिनोद चौधरीको परिवारलाई ४ लाख २५ हजार नेपाली रुपैयाँ आर्थिक सहयोग गरिएको छ। मृतक चौधरी अरबको दमाममा गत मार्च ७ तारिखका दिन आफ्नै क्याम्पमा सुतिरहेको अवस्थामा निधन भएको थियो। मृतक चौधरीलाई कम्पनीमा कार्यरत कामदारहरूले सकेको आर्थिक सहयोग संकलन गरी परिवारलाई हस्तान्तरण गरिएको हो। ४० वर्षीय चौधरी ८ महिनाअघि नेपालमा रहेको गण्डकी ओभरसिजबाट साउदीको दमामस्थित अल दाम अल मुह्राफ अपरेसन तथा मेन्टेनेन्स कम्पनीमा कामदारको रूपमा साउदी पुगेका थिए। उनी दमामको सेकेन्ड सनैयास्थित एक पाइप कम्पनीमा काम गर्थे। गत मार्च ६ गते बिहीबार राति काम गरी शुक्रबार बिहान खाना बनाएर बेलुकी ड्युटीका लागि टिफिन तयार गरी सुतेको अवस्थामा उनको निधन भएको उनका सहकर्मी सुमन खड्काले जानकारी दिए। खड्काका अनुसार काममा राम्रो छबि बनाएका चौधरीको अकस्मात् निधनको खबरले आफूहरू मर्माहत भएको र उनको परिवारलाई थोरै भए पनि सहयोग पुगोस् भनेर कामदार साथीहरूबाट उक्त सहयोग संकलन गरिएको हो। जीवनयापन गर्नका लागि साउदी आएका चौधरीको निधनपछि मानवीय सहयोगस्वरूप संकलित रकम उनको परिवारसँग छलफल गरी आइतबार इन्जाज रेमिटमार्फत उनकी श्रीमती गीता चौधरीको खातामा हस्तान्तरण गरिएको नेपाली साझा मञ्च साउदीका कोषाध्यक्ष भरत पौडेलले जानकारी दिए। मृतक चौधरीको शव आवश्यक प्रक्रिया पूरा गरी स्वदेश पठाइने नेपाली दूतावासका प्रथम सचिव टीकाराम उपाध्यायले बताए। शवलाई चाँडै स्वदेश फर्काइदिन परिवारले साउदीस्थित विभिन्न संघसंस्था र नेपाली दूतावासलाई आग्रह गरेका छन्। मृतकका घरमा श्रीमती, एक छोरा र एक छोरी छन्।"
राप्ती बबई क्याम्पसमा नेविसंघको प्यानल नै विजयी,"दाङ : दाङको राप्ती बबई क्याम्पसमा स्वतन्त्र विद्यार्थी युनियनमा नेपाल विद्यार्थी संघको प्यानल नै विजयी भएको छ। मंगलबार आएको अन्तिम मत परिणामअनुसार भारी मतका साथ निर्वाचित भएका हुन्। ३ हजार ३ सय मतदाता रहेको क्याम्पसमा १ हजार ४ सय १७ मत खसेको थियो। सार्वजनिक भएको मत परिणाममा संयुक्त विद्यार्थी समूहलाई पछि पार्दै नेपाल विद्यार्थी संघका उम्मेदवार भारी मतान्तरले निर्वाचित भएका हुन्। अध्यक्षमा नेविसंघका प्रमोद भण्डारी निर्वाचित भए। उनले अनेरास्ववियु लगायतको ७ संगठनको गठबन्धनका उम्मेदवार लेखमणि खत्रीलाई पछि पारेका हुन्। अध्यक्षका स्वतन्त्र उम्मेदवार कोमल बहादुर वलीले १०८ मत प्राप्त गरेका छन् भने कृष्ण केसी (डेबिट)ले २१ मत पाए। सचिवमा नेपाल विद्यार्थी संघका टोप बहादुर ओली, कोषाध्यक्षमा शिक्षा नेपाली निर्वाचित भए। सदस्यमा पनि नेपाल विद्यार्थी संघ कै उम्मेदवार विजयी भए। सचिव ओलीले गठबन्धनका सोनिया थापा हराएका हुन् भने स्वतन्त्र उम्मेदवार अंकिता डाँगीले ३८ मत प्राप्त गरेकी छन्। कोषाध्यक्ष पदमा शिक्षा नेपालीले गठबन्धनका तिलक राज डाँगीले पछि परेका हुन। सदस्यका उम्मेदवारहरू नेपाल विद्यार्थी संघको भारी मतका साथ जितेका छन्। मनिशा चौधरी, रुपेश चौधरी, यम कुमारी भण्डारी, सन्जीव चौधरी, ममता वली, करुणा नेपाली, लक्ष्मण वली सदस्यमा निर्वाचित भए।"
त्रिभुवन आदर्श बहुमुखी स्याङ्जामा नेविसंघ प्यानल विजयी,"स्याङजा : स्याङ्जा सदरमुकाममा रहेको त्रिभुवन आदर्श बहुमुखी क्याम्पसको स्वतन्त्र विद्यार्थी युनियनको सभापतिमा नेविसंघका देवदत्त सुवेदी निर्वाचित भएका छन्। पुतलीबजार नगरपालिका१ मा रहेको क्याम्पसमा मंगलबार सम्पन्न निर्वाचनको प्रत्यक्षतर्फ सुवेदी सहितको नेविसंघका प्यानल नै निर्वाचित भएका हुन। स्ववियु सभापतिमा अनेरास्ववियूका उम्मेदवार विपना सुनामलाई २२९ मतान्तरले पराजित गर्दै सुवेदी निर्वाचित भए। सुवेदीले ३०९ मत पाउँदा सुनामले ८० मत पाइन्। सचिवमा असिम भण्डारीले २९१ मतसहित र उनका प्रतिस्पर्धी समुन्द्र शर्माले ९४ मत पाए। कोषाध्यक्षमा समीक्षा मरासिनीले ३०६ मत र उनका प्रतिस्पर्धी मनोजकुमार नेपालीले ८० मत पाए। सदस्यमा शक्ति नेपाली ३०१, इमत्याज मिया २९४, बिन्दु विक २९३, सोफिया जिटी २९१ र रितु कार्की २९० मत पाएर सबै नेविसंघका उम्मेदवार विजयी भएका हुन। यसैगरी समानुपातिकतर्फ नेविसंघका प्रसन्न पाण्डे, अस्मिता लम्साल, शिवु रेग्मी, राहुल गिरी, सुदल शाक्य निर्वाचित भए। अनेरास्ववियूका विमला थापा र सदीक्षा थापा निर्वाचित भएका छन्। ५३४ मतदाता रहेको क्याम्पसमा ३९३ मत खसेको निर्वाचन समितिले जनाएको छ।"
काठको मुढाले लागेर महिलाको मृत्यु,गोरखा : काठको मुढाले टाउकोमा लागेर घाँस काट्न गएकी महिलाको मृत्यु भएको छ। बारपाक सुलिकोट गाउँपालिका४ तुक्राङका ६९ वर्षीया बिमाया बरामको मृत्यु भएको प्रहरी नायब उपरीक्षक इन्द्रप्रसाद सुवेदीले बताए। स्थानीय बोरीखर्क जंगलमा घाँस काट्न गएकी बराम भीरबाट खसेको मुढाले लागेर घाइते भएको र उपचारका लागि अस्पताल लैजाँदै गर्दा मृत्यु भएको डीएसपी सुवेदीले बताए। घटनाका बारेमा इलाका प्रहरी कार्यालय जौबारीबाट खटिई गएका प्रहरी टोलीले अनुसन्धान गरिरहेको उनले बताए।
सिद्धार्थ बहुमुखी क्याम्पस फेदिखोलामा अनेरास्ववियु प्यानल विजयी,स्याङजा : सिद्धार्थ सामुदायिक बहुमुखी क्याम्पसको स्वतन्त्र विद्यार्थी युनियनको सभापतिमा अनेरास्ववियुका प्रतीक्षा गोदारसहित प्यानल नै निर्वाचित भएको छ। फेदिखोला गाउँपालिकास्थित क्याम्पसमा भएको मतदानमा गोदारसहित अनेरास्ववियुको प्यानल नै निर्वाचित भएको हो। स्ववियु सभापतिमा नेविसंघका उम्मेदवार शैलेश थापालाई ४ मतको अन्तरले पराजित गर्दै अनेरास्ववियुका गोदार विजयी भएकी हुन्। गोदारले ३८ मत ल्याउँदा थापाले ३४ मत पाए। सचिवमा श्रीसा शर्माले ३७ र कोषाध्यक्षमा सुस्मिता विकले ३७ मत र सदस्यमा संजय खत्री ४३ र स्मृति कुवर ४१ मत ल्याएका छन्। समानुपातिक तर्फ अनुरास्वियुका मिरा गोदार र प्रविता रानाभाट र नेविसंघबाट सविना भण्डारी र समिक्षा पौडेल निर्वाचित भएको निर्वाचन समितिले जनाएको छ।
चैत २४ गते सार्वजनिक बिदा दिने सरकारको निर्णय,"काठमाडौं : सरकारले चैत २४ गते रामनवमीका अवसरमा सार्वजनिक विदा दिने निर्णय गरेको छ। चैत ४ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले चैत्र २४ गते रामनवमीका दिन सार्वनजिक बिदा दिने निर्णय भएको जानकारी दिए। बैठकले राष्ट्रिय विपद् जोखिम प्राधिकरणको कार्यकारी प्रमुखमा दिनेश प्रसाद भट्टलाई नियुक्त गरेको छ । बैठकले विश्व बैंकमार्फत विद्यालय क्षेत्र सुधार कार्यक्रमको लागि प्राप्त हुने अनुदान सहायता प्राप्त गर्ने सम्बन्धमा वार्ता गर्न अर्थ मन्त्रालयका सहसचिवको नेतृत्वमा वार्ता टोली गठन गर्ने निर्णय गरेको छ भने ऋण असुली न्यायधिकरणको बैंकिङ्ग सदस्य पदमा नरेशराज अर्याललाई नियुक्त गरिएको उनले बताए। मन्त्रिपरिषद्ले नेपाली सेनातर्फ उपरथी पद एकमा विशेष बढुवा,सहायक रथी पद एकमा बढुवा र सहायक रथी पद एकमा पदावधि थप गर्ने र जनक शिक्षा सामाग्री केन्द्रको प्रवन्ध सञ्चालक पदमा यदुनाथ पौडेललाई नियुक्त गर्न सञ्चालन समितिलाई निर्देशन दिने निर्णय गरिएको प्रवक्ता गुरुङले जानकारी दिए।"
त्रिभुवन बहुमुखी क्याम्पसको सभापतिमा अखिल क्रान्तिकारीका घर्ति मगर विजयी,"तानसेन : पाल्पाको त्रिभुवन बहुमुखी क्याम्पस तानसेनमा स्वतन्त्र विद्यार्थी युनियनको सभापति पदमा अनेरास्ववियु क्रान्तिकारी विजयी भएका छन् । बुधबार सम्पन्न मतगणनामा अखिल क्रान्तिकारीका मिलन घर्ति मगर विजयी भएका हुन् । उनले कूल खसेको १२२८ मतमा ३९० प्राप्त गरी विजयी भएका हुन् । उनका निकटतम प्रतिद्धन्द्धी नेपाल विद्यार्थी संघका कृष्ण अर्यालले ३४२ मत प्राप्त गरेको निर्वचन अधिकृत जीवनबहादुर थापाले बताए। त्यस्तै सचिव पदमा नेपाल विद्यार्थी संघका शुसिल बस्यालले ५१७ मत प्राप्त गरी निर्वाचित भएका छन् । उनका निकटतम प्रतिद्वन्द्वी अखिल क्रान्तिकारीका विपिन पंगेनीले ३३२ मत पाए । कोषाध्यक्षमा नेपाल विद्यार्थी संघकी मिस्मा रानाले ४१६ मत पाइन् भने उनका निकटतम् प्रतिद्धन्द्धी गंगादेवी बाह्घरेले ३४५ मत पाएकी छन् । सदस्यहरूमा नेविसंघकी आशिका विश्वकर्माले ३९०,ज्योति दर्लामीले ४२६,तोरण रास्कोटीले ३८७, नविन थापा ३९८, बबिता थापाले ४०५, सुजल भटराईले ४५२ र अखिल क्रान्तिकारीकी इच्छा थापाले ३६० मत प्राप्त गरी विजयी भएको निर्वाचन अधिकृत थापाले जानकारी दिए । त्रिभुवन बहुमुखी क्याम्पस तानसेनमा स्ववियुका लागि भएको मतदानमा १ हजार २२८ मत खसेको थियो । कुल मतदाता विद्यार्थी १ हजार ८९४ रहेका थिए । रामपुर नगरपालिकास्थित शहिद बहुमुखी क्याम्पसमा भने मत गणना स्थगित भएको छ । ७१३ मतदाता रहेको क्याम्पसमा ५७१ मत खसेको थियो । जसमा ९७ मत गणना गर्न बाँकी रहदा बिबाद उत्पन्न हुँदा प्रहरीले हवाईफायर गरेपछि मनगणना स्थागित भएको छ।"
सात जिल्लाका सिडिओसहित १३ जना सहसचिवउपसचिवको सरुवा,"काठमाडौं : सरकारले सात जिल्लाका सिडिओसहित १३ जना सहसचिवउपसचिवको सरुवा गरेको छ। गृह मन्त्रालयले कपिलवस्तु, सुर्खेत, उदयपुर, नवलपरासी पूर्व, बाग्लुङ, अछाम र पर्वतका सिडिओ सरुवा गरेको हो। गृहले सहसचिव दिलकुमार तामाङलाई कपिलवस्तुको सिडिओ, विश्व प्रकाश अर्याललाई गृह मन्त्रालय, शंकरहरि आचार्यलाई गृह मन्त्रालय, हरिप्रसाद घिमिरेलाई पर्वतको सिडिओ, जगदिश्वर उपाध्यायलाई सुर्खेतको सिडिओ, भविश्वर पोखरेललाई नवलपरासी पूर्वको सिडिओ र अरुण पोखरेललाई गृह मन्त्रालयमा सरुवा गरिएको हो। त्यस्तै कुमान सिंह गुरुङलाई बाग्लुङको सिडिओ, नेत्रप्रसाद सुवेदीलाई गृह मन्त्रालय, प्रेमप्रसाद लुइँटेललाई उदयपुरको सिडिओ, आनन्द सारुलाई अछामको सिडिओ, शिवप्रसाद लम्साललाई गृह मन्त्रालय र केदारनाथ शर्मालाई गृह मन्त्रालयमा सरुवा गरिएको हो।"
पत्रकार आचारसंहिता र नेपाली मिडियामा प्रयोगसम्बन्धी अमेरिकामा अन्तरक्रिया,"अमेरिका : प्रेस काउन्सिल नेपालका अध्यक्ष बालकृष्ण बस्नेतले सामाजिक सञ्जालको दुरुपयोग रोक्न प्रेस काउन्सील नेपालले राज्यका निकायहरूसँग समन्वय गरेर काम गरिरहेको बताएका छन् । नेपाल अमेरिका पत्रकार संघ (नेजा)ले आइतबार टेक्सस राज्यको युलेसमा आयोजना गरेको पत्रकार आचारसंहिता, विश्वव्यापी अभ्यास र नेपाली मिडियामा प्रयोग विषयक अन्तरक्रियामा बोल्दै काउन्सिल अध्यक्ष बस्नेतले पछिल्लो समय सामाजिक सञ्जाल दुरुपयोग गरी भ्रमपूर्ण, अफवाहपूर्ण, गालीगलौजपूर्ण सामग्री सम्प्रेषण भइरहेको प्रति चिन्ता व्यक्त गर्दै यसले सञ्चारमाध्यमप्रतिको बुझाइमा समेत नकारात्मक असर गरिरहेकाले सामाजिक सञ्जालको दुरुपयोग रोक्नु आवश्यक रहेको बताए। 'सामाजिक सञ्जालको प्रयोग गरी कन्टेन्ट उत्पादन गर्ने कन्टेन्ट क्रियटर र सञ्चारमाध्यममा काम गर्ने पत्रकारलाई एकै प्रकारले बुझ्दा समस्या पैदा भइरहेको छ,सामाजिक सञ्जालमा गरिने झुटो र आधारहीन पोस्टहरूलाई पत्रकारले लेखेको भन्ने आमजनमानसमा बुझाइका कारण केही समस्या हुने गरेको छ,'बस्नेतले भने । अध्यक्ष बस्नेतले वर्तमान अवस्थामा युट्युब सञ्चालनलाई कानुनी दायरामा ल्याउन र युट्युब सञ्चालकले सिर्जना गर्ने सामाजिक एवं पारिवारिक सामग्रीमाथि काउन्सिलले पछिल्ला वर्षहरूमा निगरानी बढाउन थालेको बताए। अध्यक्ष बस्नेतले पत्रकार आचारसंहिता कार्यन्वयनका लागि काउन्सिलले काम गरिरहेको बताउँदै विदेशबाट सञ्चालित नेपाली मिडियामा प्रकाशित सामग्रीहरूले स्वदेश र विदेशमा रहेका नेपाली समुदायमा प्रभाव पार्ने भएकाले पत्रकार आचारसंहिता पालना गर्नुपर्नेमा जोड दिए । नेपालका मिडियाहरूले सुरू गरेको एआईको प्रयोगलाई समेत काउन्सिलले नियालिरहेको छ,विकसित मुलुकहरुमा मिडियाले गरिरहेका प्रविधिको प्रयोगलाई समेत नेपाली मिडियाहरूले पच्छ्याइरहेका छन्,जसले गर्दा अहिले तथ्य जाँचमा समेत टेवा पुगेको छ,अध्यक्ष बस्नेतले भने । सञ्चारमाध्यम एवं सामाजिक सञ्जाल सञ्चालकलाई जिम्मेवार एवम् संयमित बनेर समाचार एव सूचना प्रवाह गर्नसमेत अध्यक्ष बस्नेतको आग्रह थियो । कार्यक्रममा कार्यपत्र पेश गर्दै पत्रकार विनय गुरागाईंले वर्तमान अवस्थामा नेपाली पत्रकारितामा केही नयाँ आयामहरू थपिएको बताउँदै नेपालका मिडिया हाउसहरूले समेत प्रविधिको प्रयोगमा जोड दिनु सुखद् पक्ष रहेको बताए । पत्रकारले समाचार प्रवाह गर्दा आचारसंहिताको दायराभित्र बसेर गर्नुपर्नेमा जोड दिँदै समाचार सिर्जना गर्दा पत्रकार संयमित र जिम्मेवार बन्नु आवश्यक रहेको पत्रकार गुरागाईले उल्लेख गरे । नेजाका सल्लाहकार सञ्जय घिमिरेले प्रविधिको बढ्दो विकाससँगै प्रविधिको मात्र प्रयोग गरेर सञ्चारमाध्यमका नाममा बढ्दो द्विविधा र विकृतिप्रति काउन्सिललाई थप निगरानी गर्न आग्रह गरे । घिमिरेले नेपाली मिडियामा पछिल्लो समय केही अराजकता पनि देखिएकाले त्यस्ता मिडियलाई हदैसम्मको कारबाही गर्न काउन्सिल हिच्किचाउन नहुने धारणा राखेका थिए । नेजाका अध्यक्ष सुरज भण्डारीको अध्यक्षता,महासचिव बाबुराम दाहालको सञ्चालन र नेजाका क्षेत्रीय संयोजक शंकर थापाले धन्यवाद दिएको कार्यक्रममा विभिन्न नगरपालिकाका प्रमुख तथा जनप्रतिनिधिहरू, संघ संस्थाका प्रमुखहरू,सामाजिक अभियन्ताहरु एवं पत्रकारहरूको सहभागिता रहेको थियो ।"
अमेरिकी दूतावासले भन्यो कानुन उल्लंघन गरेको पाइए भिसा रद्द गरेर देशबाट निष्कासन गर्छौं,"काठमाडौं : काठमाडौंस्थित अमेरिकी दूतावासले भिसा दुरुपयोग गरे देशबाट निष्कासन गर्ने जानकारी दिएको छ। अमेरिकाको कानुन उल्लंघन गरेको पाइए त्यस्ता व्यक्तिको भिसा रद्द गरी देशबाट निष्कासन गर्ने जानकारी दूतावासले दिएको हो। अमेरिकाले भिसा जारी गरिसकेपछि नियमित चेकजाँच गर्ने गरेको जानकारी दिँदै दूतावासले अमेरिकी कानुन र आप्रवासन नियमहरूको पालना गर्न आग्रह गरेको छ। 'अमेरिकी भिसा जारी भइसकेपछि पनि भिसा जाँचको क्रम रोकिँदैन। सबैले अमेरिकी कानुन र आप्रवासन नियमहरू पालना गरिरहेका छन् भन्ने सुनिश्चित गर्न हामी निरन्तर रूपमा भिसा वाहकहरूको जाँच गर्छौं। उनीहरूले नियम उल्लंघन गरेको खण्डमा हामी उनीहरूको भिसा रद्द गरी देशबाट निष्कासन गर्नेछौं,' दूतावासले भनेको छ। यसअघि पनि दूतावासले अवैध आप्रवासन खतरनाक हुने बताएको थियो। अवैध आप्रवासन अन्त्य गर्ने अमेरिकाको नीति रहेको प्रस्ट पार्दै दूतावासले उक्त बाटो नअपनाउन नेपालीहरूलाई आग्रह गरेको थियो। दूतावासले एजेन्टहरूको झुटो आवश्वासन र अवैध बाटो अपनाउँदा नजरबन्द, आपराधिक क्रियाकलापकलगायतको सामना गर्नुपरिरहेको जानकारी दिएको थियो। 'हरेक वर्ष धेरैले रोजगारीको अवसर खोज्न एजेन्टहरूको झुटो आश्वासनमा लागेर आफ्नो जीवन नै जोखिममा पार्छन्। त्यस्तो झुटो आश्वासनमा परेर जीवनलाई नष्ट नपार्नुस्। आफू र आफ्नो परिवारलाई सुरक्षित राख्नुस्,' यसअघि दूतावासले भनेको थियो। राष्ट्रपति डोनाल्ड ट्रम्पले आप्रावसन नीतिसम्बन्धी कार्यकारी आदेश जारी गरेपछि अवैधरूपमा अमेरिकामा बस्दै आएका नेपालीहरू निष्कासनमा पर्दै आएका छन्। पछिल्लो दुई महिनामा अमेरिकाले ४० बढी नेपालीलाई निकाला गरिसकेको छ। पछिल्लोपटक अमेरिकाले चार्टर जहाजमार्फत ११ जना नेपालीलाई निष्कासन गरी काठमाडौं ल्याइपुर्याएको थियो।"
२५ करोडसहित भेटिएका कुसाङ लामाको सुन कनेक्सन,"काठमाडौं : २५ करोड १९ लाख २४ हजार ९ सय ५० रुपैयाँसहित सिन्धुपाल्चोकका कुसाङ लामा पक्राउ परेका छन्। उपत्यका अपराध अनुसन्धान कार्यालयको टोलीले लामालाई सोमबार राति ११ बजे काठमाडौंको टोखारोड नजिक झोरबाट पक्राउ गरेको हो। ना ७ ख १६५२ नम्बरको ट्रकमा फल्स बटम बनाएर रकम लुकाइछिपाइ राखेर केरुङतर्फ जाने क्रममा प्रहरीले उनलाई नियन्त्रणमा लिएको हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार, उनी आफ्नै ट्रक चलाएर उक्त रकम बोकी केरुङ नाकातर्फ जान थालेका थिए। उनले ठूलो परिमाणमा अमेरिकी डलर र युरो बोकेका थिए। जुन २५ करोड बढी नेपाली रुपैयाँ हुन जान्छ। लामा चालक भई भरियाको रूपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर, उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। प्रवक्ता आचार्य भन्छन्, बयानमा लामाले सामाखुसीको एक ग्यारेजमा गाडी राखेको बेला अपरिचित व्यक्तिहरू आएर यो सामान केरुङ पुर्याउनका लागि अह्राएको बयान दिनुभएको छ। प्रारम्भिक बयानमा उनले आफ्नो ट्रकमा भेटिएको विदेशी रकमको विषयमा आफूलाई केही थाहा नभएको र पैसा कसले ल्याएको ? कसको हो ? भन्ने विषयमा पत्तो नपाएको बताएका छन्। पैसा पुर्याउन आउने व्यक्तिहरू अपरिचित भएको बताएका छन्। उपत्यका अपराध अनुसन्धान कार्यालका एसएसपी रमेश बस्नेतका अनुसार पक्राउ परेका ४३ वर्षीय लामा फुच्चे नामले परिचित छन्। उनी सुन तस्करीमा सक्रिय रहेको बताएका छन्। उनले आफ्नै ट्रक चलाउने र आफैंले नै विभिन्न बहानामा सुन ल्याउने, पुर्याउने तथा तस्करहरूसँग मिलेमतोमा काम गर्ने गरेको अनुमान छन्। लामा यसअघि पनि सुनसहित पक्राउ परेर पाँच वर्ष जेल सजाय भोगेर छुटेका व्यक्ति हुन्। उनी २०७३ पुस १३ गते ७ किलो सुनसहित पक्राउ परेका थिए। उक्त कसुरमा उनले पाँच वर्षको जेल सजाय भुक्तानी गरेर छुटेका थिए। जेलमुक्त भएपछि पनि उनी यही धन्दामै सक्रिय रहेको प्रहरी अनुमान छ। उनले प्रहरीसँगको बयानमा आफू भरियाको रूपमा काम गर्दै आएको बताएका छन् । तर, उनले अहिले बरामद रकम कस्को हो भन्ने चाहिँ नखुलाएको प्रहरीले जनाएको छ। काठमाडौं उपत्यका अपराध अनुसन्धान कार्यालका एसएसपी बस्नेतले पक्राउ परेका लामालाई थप अनुसन्धानका लागि राजस्व विभाग हरिहर भवन पठाइएको जानकारी दिए। प्रहरीले उनको साथबाट उक्त रकम, दुई थान मोबाइलसहित १६५२ नम्बरको ट्रक बरामद गरेको छ। उनको गाडीमा अवैध विदेशी रकम छ भन्ने सूचना प्रहरीले दिउँसो नै पाएको थियो। सूचनालाई लिएर सम्भावित ठाउँहरूमा रेकी गरेको थियो। रातको समयमा केरुङ जाँदै गरेको उक्त गाडी टोखा कटेपछि प्रहरीले पछ्यायो र रोकेर खोजतलास गर्दा उक्त रकम भेटिएको हो। ट्रकको बनोटको माथिल्लो भागमा क्याबिनको बायाँतर्फ फल्स बटम बनाएर लुकाएको अवस्थामा प्रहरीले अमेरिकी डलर १०० को ३,१९९ वटा नोट, अमेरिकी डलर ५० को १७९ वटा नोट, युरो ५०० को ११ वटा नोट, २०० को युरो ४८० वटा नोट, १०० को युरो ४,१४८ वटा नोट, ५० को युरो १७,१७७ वटा नोट फेला परेको हो। सुन किन्नको लागि विदेशी रकम प्रयोग हुने भएकाले लामाले सुन तस्करी गर्नकै लागि उक्त रकम बोकेर हिँडेको प्रहरीको अनुमान छ।"
त्यो २५ करोड कस्को हो ? दोषीमाथि कारवाही होस् : रामहरि खतिवडा,"काठमाडौं : नेपाली कांग्रेस सांसद रामहरि खतिवडाले २५ करोड बराबरको अवैध विदेशी मुद्रा बरामद प्रकरणमा मुख्य दोषिसम्म पुग्ने गरि अनुसन्धान गर्न माग गरे। उनले विभिन्न प्रकरणमा ड्राइभर र भरिया पक्रने र मालिकसम्म नपुग्ने प्रवृति देखिएको भन्दै मुख्य नाइकसम्म पुगेर कारवाही गर्नुपर्नेमा जोड दिए। प्रतिनिधिसभा बैठकमा बोल्दै सांसद खतिवडाले सरकारले केही गर्न सक्दैन भन्ने गलत भाष्य चिर्न उक्त घटनाका मुख्य दोषी पत्ता लगाइ तस्करी र भ्रष्टाचारी तह लगाउन सरकार तयार छ भन्ने सन्देश दिनुपर्ने बताए। 'नेपाल सरकारले हिजो अवैध रुपमा सिन्धुपाल्चोकका कुसान लामा ड्राइभरले हाकेको एउटा ट्रकबाट २५ करोड नेपाली रुपैयाँ युरो र डलर गरेर समात्न सफल भएकोमा सरकारलाई धन्यवाद दिन चाहन्छु। कहिले सुन तस्करीका रुपमा त कहिले डलर तस्करीका रुपमा प्रयोग हुने ड्राइभर र भरियाहरूलाई समाउने । जो धनी छ उनीहरू कहाँ नपुग्ने। यो प्रवृत्तिलाई अन्त्य गर्न सरकारसँग माग गदर्छ। कहिले १८ किलो सुन, कहिले ३३ किलो सुनका नाममा यसैगरी विभिन्न भरिया र ड्राइभरलाई पक्रिने र मालिकसँग नपुग्ने प्रवृत्ति हिजोका दिनमा देखिएको थियो। अहिले पनि सरकार त्यसैगरी गहिरो अनुसन्धानसम्म नपुगेर यिनै ड्राइभर र भरियालाई समातेर मुख्य व्यक्तिलाई समात्न नसके फेरि आँखामा छारो हालजस्तो देखिन पुग्छ,'उनले भने,'यसैले सरकार यस्ता तस्करीका नाइकेहरूसँग पुगोस् जुन तहको भएपनि कारवाहीको दायरामा ल्याओस।' त्यस्तै सांसद रोशन कार्कीले टोखामा ठूलो मात्रामा अवैध विदेशी मुद्रा बरामद भएको भन्दै नेपाल तस्करहरूको ट्रान्जीट प्वाइन्ट बनेको हो ? भन्दै प्रश्न गरिन्। भ्रष्टाचारमा नेपालले नयाँ नयाँ किर्तिमान कायम गरेको उनले टिप्पणी गरिन् । उनले जनताको सहनशिलतामा धेरै परीक्षा लिइराखे सरकारलाई अप्ठेरो पर्ने चेतावनी समेत दिइन्। मंगलबार प्रहरीले काठमाडौंको टोखाबाट करिब २५ करोड बराबरको विदेशी मुद्रासहित सिन्धुपाल्चोकका कुसान लामालाई पक्राउ गरेको थियो।"
दोस्रो विश्व युद्ध लडेका १०६ वर्षीय गुरुङ सम्मानित,"पोखरा : दोस्रो विश्व युद्ध लडेका भारतीय सेनाका अवकाश प्राप्त हवल्दार १०६ वर्षीय रामप्रसाद गुरुङलाई जन्मदिनको अवसरमा सम्मान गरिएको छ। स्याङजाको पुतलीबजार नगरपालिका कोल्मा पोखरीछाप माझकोट घर भई पोखरा १७ छोरेपाटन बस्ने गुरुङलाई मंगलबार एक समारोहबीच सम्मान गरिएको हो। गुरुङको जन्मदिन मनाउने कार्यक्रममा भारतीय सेनाका अवकाश प्राप्त मेजर जनरल अशोक मेहेता पनि सहभागी हुन पोखरा आएका थिए। भारतीय गोर्खा सैनिक आर्मी नं ५४३०४२३ २५ जीआरबी कम्पनी भिसी पल्टन भर्ती भएका गुरुङले भारतीय सैनिकमा रहँदा दोस्रो विश्व युद्धमा पनि लडेको उनले जम्मदिन मनाउने कार्यक्रममा बताए। उनले सन् १९३९ देखि १९४५ सम्म बर्माको लडाइँपछि जम्मु कश्मिरमा पनि रहेर उनले काम गरेका थिए। १०६ वर्षका ज्येष्ठ नागरिक गुरुङलाई सम्मान गर्दै भारतीय सेनाका अवकाश प्राप्त मेजर जनरल मेहेताले गुरुङ र आफू एउटै पल्टनमा रहेर काम गरेको स्मरण गरे। २०१६ सालमा गुरुङको घरमा पुगेको स्मरण गर्दै उनले भने, यति धेरै वर्षको उमेरसम्म बाँच्न पाउनु सौभाग्य हो। सन् १९६७ मा आफू पल्टनमा भर्ती भएको र त्यसको तीन वर्षपछि गुरुङ रिटायर भएर नेपाल फर्केको पनि उनले स्मरण गरे। गोर्खा पल्टनमा १०६ वर्षसम्म बाँचेको मान्छे आफूले नभेटेको पनि उनले बताए। १०६ वर्षको जम्मदिन मनाउन आफू पनि सहभागी हुन पाउँदा धेरै खुसी लागेको उनले सुनाए। जन्मदिन मनाउन आफू भारतबाट पोखरा आएको पनि अवकाश प्राप्त मेजर जनरल मेहेताले बताए। गुरुङलाई भारतीय गोर्खा सैनिक आर्मी नं ५४३०४२३ २५ जीआरबी कम्पनी भिसी पल्टनलगायत परिवारले सम्मान गरेका थिए।"
समृद्ध नेपालका श्रमिक,"नेपालभित्र आन्तरिक रोजगारी अभिवृद्धि गर्ने उद्देश्यले हालसालै फागुन २६ र २७ गते पाँचौं राष्ट्रिय श्रम तथा रोजगार सम्मेलन २०८१ सम्पन्न भएको छ। यस अगाडि २०५४, ६१, ६९ र ७६ मा यस प्रकारका सम्मेलन सरकारले आयोजना गरिसकेको छ। विगतमा भएको सम्मेलन झैं यस पटक पनि सरकारले रोजगारदाता र श्रमिक संगठनहरूलाई मूलरूपमा सहभागी गराइएको हो। तथापि, सहभागिताका सन्दर्भमा पहिलेभन्दा श्रमिकहरूको संख्या खुम्च्याइनु भने उपयुक्त थिएन। दुई दिनसम्म चलेको सम्मेलनमा पनि अन्य निकायभन्दा श्रमिक संगठनहरूको सहभागीहरूको उपस्थिति उत्साहजनक थियो। सम्मेलनको दोस्रो दिन सरकारले लिएको समृद्ध नेपाल, सुखी नेपाली को सपना पूरा गर्न १६ बुँदे घोषणापत्र जारी गरिएको छ। मूलरूपमा सम्मेलनले आन्तरिक रोजगारीलाई प्राथमिकतामा राखेर सन् २०२५ देखि २०३५ सम्मको एक दशकलाई रोजगार प्रवद्र्धन दशक घोषणा गरेको छ। जुन नेपालको श्रमिक क्षेत्र र मुलुकको आर्थिक विकासका लागि सकारात्मक छ। अन्य बुँदामा श्रम बजारको मागको आधारमा सीपयुक्त जनशक्ति तयार पार्न तालिम दिने, औपचारिक तथा अनौपचारिक क्षेत्रका श्रमिकहरूलाई सामाजिक सुरक्षा कोषमा जोड्ने, वैदेशिक रोजगारीबाट फर्किएका श्रमिकहरूको सीपको प्रमाणीकरण गरेर उनीहरूले आर्जन गरेको सीप, पुँजी र अनुभवलाई उत्पादनशील कार्यमा उपयोग गरी उद्यमशीलताको थप विस्तार गर्ने बुँदा छन्। श्रम आप्रवासनको व्यवस्थापन तथा पुनः एकीकरण लागि श्रमिकबाट उद्यमी बनाउन वित्तीय व्यवस्थापन परिचालन गरी राष्ट्रिय कार्यक्रमसमेत सञ्चालन गर्ने पनि त्यसमा छ। अनौपचारिक क्षेत्रका श्रमिकहरूलाई तोकिएबमोजिमको न्यूनतम पारिश्रमिक र लैंगिक समानता सुनिश्चित हुनेगरी क्रमशः औपचारिक क्षेत्रमा ल्याउन नीतिगत तथा कानुनमा सुधार गर्ने लगायतका बुँदा छन्। घोषणा गरिएका बुँदाहरू वास्तवमै कार्यान्वयनको प्रक्रियामा अगाडि बढे केही हदसम्म घोषणा जारी गर्दा उल्लेख गरिएको नारा सार्थक होला। घोषणापत्रमा अन्य सरोकारवालासँग केही बुँदामा समन्वय गर्ने भन्दै गर्दा श्रमिक संगठन जो मुख्य सरोकारवाला संस्था हो, उसलाई कहीँ कतै समावेश नगर्नु आफैंमा उदेकलाग्दो कुरा हो। घोषणापत्र जारी गर्दै गर्दा जुन सपना पूरा गर्ने भनिएको छ, त्यसलाई सार्थकता दिने हो भने सरकार, रोजगारदाता र टेड युनियन गरी तीन पक्षको समन्वयका साथ सहकार्य हुन जरुरी छ। मूलतः एक नम्बर बुँदामा रहेको आन्तरिक रोजगारीलाई प्रवद्र्धन गर्ने जुन भनिएको छ। जसलाई लिएर एक दशकको रणनीति र कार्यनीति बनाई कार्यक्रमहरू सञ्चालन गर्ने भनिएको छ जुन स्वागतयोग्य छ। यस मुद्दाको अभियानको उठान गर्दा संसद्मा कुनै पनि राजनीतिक दल र सांसदहरूले आन्तरिक रोजगारी प्रवद्र्धन गरी वैदेशिक रोजगारीलाई न्यूनीकरण गर्दै लाने भन्ने प्रकारको बहस भएन। त्यसैले मन्त्रालयले सबै राजनीतिक दल तथा सांसदहरूलाई झक्झक्याउँदै संसद्मा समेत यस मुद्दालाई बहसमा लैजान जरुरी देखिन्छ। हालै राष्ट्रिय तथ्यांक कार्यालयले गरेको २०७९८० को सर्वेक्षणअनुसार नेपालमा बेरोजगारी दर १२६ प्रतिशत रहेको देखाउँछ। जुन विगतभन्दा बेरोजगारी दर बढ्दै गइरहेको छ। जबकि त्यस्तै प्रकारको श्रम सर्भेक्षणअनुसार आव ७४७५ मा ११४ र ५३५४ मा ४९ प्रतिशत थियो। अर्थात् तथ्यांकअनुसार सालिन्दा बेरोजगारी दर बढ्दै गइरहेछ। अतः सरोकारवाला मन्त्रालयले यस मुद्दालाई ध्यानमा राख्नु सान्दर्भिक छ। अब यसलाई गहनताका साथ प्रक्रियामा लैजान जरुरी छ। २०५४ सालमा संसद्मा नेपाल ट्रेड युनियन कांगे्रसले अनौपचारिक क्षेत्रका श्रमिकलाई पनि सामाजिक सुरक्षा दिनुपर्छ भनेर जसरी गैरसरकारी विधेयकका रूपमा बिल दर्ता गयो। त्यस समयबाट अनौपचारिक क्षेत्रका श्रमिकहरूका लागि सामाजिक सुरक्षा भन्ने बहस नेपालमा प्रारम्भ भएको हो। तथापि औपचारिक क्षेत्रका श्रमिकहरूका लागि कर्मचारी सञ्चय कोष, नागरिक लगानी कोषजस्ता संस्थाले सुविधा प्रदान गर्दै आइरहेका थिए। २०५४ सालमा संसद्मा त्यो बिल दर्ता भएपश्चात श्रम बजारमा रहेको मूल प्रवाहका स्थापित तीन ट्रेड युनियन महासंघको प्रयासमा २०७४ सालमा सोबारेको ऐन र एक वर्षपछि नियमावली आयो। तथापि हालसम्म श्रमिकहरूले खोजे जस्तो अनौपचारिक अर्थात् छरिएर रहेका श्रमिकहरूलाई नेपाल सरकारले हालसम्म सम्बोधन गर्न सकेको छैन। तसर्थ यदि वास्तवमै घोषणापत्रमा जारी भएअनुसार अनौपचारिक श्रमिकहरूलाई सामाजिक सुरक्षा कोषमा जोड्ने हो भने मन्त्रालयले टेड युनियनहरूसँगको सहकार्यमा पाइलट प्रोजेक्टका रूपमा सबै पालिकामा उनीहरूको पञ्जीकरणको प्रक्रिया तुरुन्त प्रारम्भ गर्नुपर्छ। त्यस्तै, नेपालको जीडीपीमा २९ देखि ३० प्रतिशतसम्म योगदान दिइरहेका आप्रवासी श्रमिकहरूको सामाजिक सुरक्षाबारेको सन्दर्भमा श्रम आप्रवासनको सत्रमा एक विषय राखेर बहस चलाउन पाएको भए उपयुक्त हुन्थ्यो। नेपाललाई हाल आर्थिक रूपले टेको लगाइरहेको आप्रवासी श्रमिकसँगको सामाजिक सुरक्षा न्यायोचित छैन, उनीहरूको त्यत्रो योगदानलाई सरकारको तर्फबाट सामाजिक सुरक्षामा कुनै प्रकारको योगदान छैन। आर्थिक वर्ष २०८०८१ मा आप्रवासी श्रमिकहरूबाट मुलुकमा १४ खर्ब ४५ अर्ब विपे्रषण आएको देखिन्छ भने ७९ सालबाट व्यवस्था भएअनुसार सामाजिक सुरक्षा कोषमा अहिले १५ लाख बढी नेपाली आप्रवासी श्रमिक जोडिएको देखिन्छ। वैदेशिक रोजगारमा गएका श्रमिकहरूबाट मात्र कोषमा एकोहोरो योगदानको व्यवस्था भएकाले त्यसले नियमितता पाएको छैन। अतः राज्यले उनीहरूलाई सबै दृष्टिकोणबाट हेरेर न्याय गर्ने हो सरकारका तर्फबाट पनि केही रकम योगदान गर्ने व्यवस्था प्रारम्भ गर्नुपर्छ। अन्तर्राष्ट्रिय श्रम संगठन (आईएलओ) जस्ता अन्तर्राष्ट्रिय संस्थाहरूको पहलमा केही गन्तव्य मुलुकसँग जस्तै ओमन, मलेसियाले आप्रवासी श्रमिकलाई सामाजिक सुरक्षामा जोड्ने तय भएको छ। अन्य गन्तव्य मुलुकमा पनि आप्रवासी श्रमिकहरूलाई सामाजिक सुरक्षा कोषमा जोड्न सबै सरोकारवालाले ध्यान दिन जरुरी देखिन्छ। केही गन्तव्य मुलुकसँग आप्रवासी श्रमिकहरूको मर्यादित काम, उचित पारिश्रमिकलगायतका विषयलाई लिएर नेपाल सरकारले द्विपक्षीय सम्झौता गर्दै आइरहेको छ। अन्य मुलुकमा पनि त्यस प्रकारका सम्झौता गर्न जरुरी देखिन्छ भने भएका सम्झौताहरूको पनि अब कार्यान्वयनलाई दृष्टिगत गरेर समीक्षा हुन जरुरी छ। आप्रवासी श्रमिकहरूको कार्य अवधिमा मात्र हुने गरेको बिमालाई परिमार्जित गर्दै बसाई अवधिकै बिमाको व्यवस्थाका लागि गन्तव्य मुलुकसँग लबिङ गर्न जरुरी देखिन्छ। हालमा केही श्रम क्षेत्रका केही अन्तर्राष्ट्रिय कानुनहरू मूलतः आईएलओ अभिसन्धि नं ८१ (श्रम निरीक्षण), ८७ (संगठन गर्ने स्वतन्त्रता) र प्रोटेकोल २९ (बधुवा मजदुर) संसद्बाट अनुमोदन गराउने प्रक्रियामा श्रम तथा सामाजिक सुरक्षा मन्त्रालय रहेको छ। त्यसबारे पनि घोषणापत्रमा समावेश गर्न पाएको भए सुनमा सुगन्ध हुने थियो। घोषणापत्रमा जारी गरिएको न्यूनतम ज्याला प्रत्येक दुई वर्षमा वैशाख महिनाबाट प्रक्रिया सुरु गरी साउनबाट लागू हुने गरेर त्रिपक्षीय समितिले तोक्ने भन्ने व्यवस्था श्रम ऐनमा व्यवस्था छ। तथापि पछिल्लो केही समयदेखि त्रिपक्षीय समितिमा एकमत नभएपश्चात् सरकार आफैंले नै तोक्दै आइरहेको छ। त्यो तोकिएको रकम पनि श्रमिकहरूले नपाइरहेको यथार्थ त्यत्तिकै छ। त्यसकारण कानुनअनुसार तोकिएको रकम पाउने श्रमिकहरूको नैसर्गिक अधिकार पनि रहेकाले अबबाट कार्यान्वयनलाई दृष्टिगत गरेर सरकारले त्रिपक्षीय अनुगमन समिति बनाउन जरुरी देखिन्छ। समग्रमा, विगतको सम्मेलनहरूको पनि समीक्षा गर्दै हाल घोषणा गरिएको बुँदाहरूलाई कार्यान्वयनको पाटोमा लैजाने हो भने सरकार, रोजगारदाता र टेड युनियन महासंघहरू सम्मिलित लागि एक कार्यदल बनाएर रणनीतिक रूपले कार्ययोजना बनाई कार्यान्वयनका लागि अगाडि बढ्दा उपयुक्त हुनेछ। श्रमिकहरूको आर्थिक, सामााजिक र राजनीतिक रूपान्तरण नभइकन कुनै पनि हालतमा मुलुक समृद्ध हुन सक्दैन। समृद्ध नेपाल, सुखी नेपाली भन्ने नाराले सार्थकता पनि पाउँदैन। राई, नेपाल ट्रेड युनियन कांग्रेसका महासचिव सदस्य हुन्।"
"राजावादीलाई निधिको चेतावनी : कुनै पनि हालतमा राजतन्त्र फर्किदैन,सपना नदेखे हुन्छ","काठमाडौं : नेपाली कांग्रेस सांसद विमलेन्द्र निधिले नेपालमा राजतन्त्र फर्किने अवस्था नरहेको बताएका छन्। बुधबार प्रतिनिधिसभा बैठकमा बोल्दै सांसद निधिले राजतन्त्र फर्किने सम्भावना नभएको भन्दै सपना नदेख्न राजावादीहरूलाई चेतावनी समेत दिए। उनले धैर्यता र सहनशीलताको सीमालाई पार नगर्न पूर्वराजा ज्ञानेन्द्र शाहलाई सचेत समेत गराए। उनले राजतन्त्र जनताले नै नरुचाएकाले फर्किने सम्भावना नरहेको बताए। सांसद निधिले राजनीतिक अधिकारको उपभोग गर्न नदिएका कारण विगतमा आफू निरुङ्कुस राजतन्त्र र निर्दलीय पञ्चायती व्यवस्थाका विरुद्ध लड्दा जेल जानुपरेको बताए। निरुङ्कुस राजतन्त्रका कारण हजारौं युवा विद्यार्थीहरू जेलमा परेको उनले बताए। राजतन्त्रको दुष्प्रमाण नेपाली जनताले भोगिसकेको बताउँदै उनले राजतन्त्र फर्किने चेष्टा नगर्न चेतावनी समेत दिए। उनले भने,राजतन्त्रको दुष्प्रमाण नेपाली जनताले भोगिसकेका छन्। यसैकारण सार्वभौमजनताले संविधानमार्फत् छलफल गरेर नेपालमा निर्दलीय पञ्चायती व्यवस्थाको अन्त्य गरी गणतन्त्र ल्याइसकेको अवस्था छ। राजतन्त्रको समाप्ति गरिसकेका छौं, 'उनले भने,'दुईचारजना बोल्दैमा केही हुनेवाला छैन। बोल्ने अधिकार सबैलाई छ। गणतन्त्रवादी हामी यसबारे प्रतिवद्ध छौं। कुनै पनि हालतमा नेपालमा राजतन्त्र फर्किदैन। कुनै पनि किसिमको राजतन्त्र फर्किने अवस्था छैन। जनताले चाहेका छैनन्। रुचाएका छैनन्। यसमा हेक्का रहोस्।'"
तीन सिने हस्तीको पहाडमा भेट,"गोरखा : मदनकृष्ण श्रेष्ठ, तुलसी घिमिरे र सुनील थापा नेपाली रंगमञ्चका तीन खम्बा हुन्। यी खम्बाहरूको अपूर्व भेट नेपाली कथानक चलचित्र पहाडमा भएको छ। उनीहरू बिगत एक महिनादेखि गोरखामा चलचित्र छायांकनमा व्यस्त छन्। सुनील र मेरो भेट चिनोपछि भएको थिएन। ३५ वर्षपछि पहाडले भेट जुराएको छ, चलचित्र पहाडका निर्माता तथा निर्देशकसमेत रहेका तुलसी घिमिरेले भने, मदन दाइ, सुनील र मेरो तीनैजनाको एकसाथ भेट त यो अपूर्व हो। पहाडमा नेपाली चलचित्रको इतिहासदेखि वर्तमानसम्मका कलाकारहरूको जमघट भएको उनको भनाइ छ। पहाडमा मदनदाई, सुनीलजीदेखि अहिलेका अत्यन्त लोकप्रिय रवीन्द्रसिंह बानियाँ, विपिन कार्की, प्रियंका कार्की, पञ्चमी घिमिरेसम्मका कलाकारहरूको जमघट छ, निर्देशक घिमिरेले भने। निर्देशक घिमिरेकी कान्छी छोरी पञ्चमी घिमिरेले यस चलचित्रमा डेब्यू गरेकी छिन्। वैदेशिक रोजगारीका कारण रित्तिँदै गरेको पहाडको कथावस्तुमा आधारित यस चलचित्रको ८० प्रतिशत छायांकन गोरखाभित्र गरिएको छ। राष्ट्रिय विभूति भीमसेन थापाको जन्मस्थान पीपलथोकलाई केन्द्र बनाएर चलचित्र छायांकन गरिएको प्रोडक्सन मेनेजर अरुण रेग्मीले जानकारी दिए। नेपालमा छायांकन गरिनेमध्ये ८० प्रतिशत काम सकियो, उनले भने, चलचित्रको २० प्रतिशत भाग मुम्बईमा छायांकन हुनेछ। यो चलचित्रले युवा जनशक्ति विदेश पलायन हुँदा कसरी पहाड गुज्रिरहेको छ, यसले पहाडी जनजीवनलाई केकस्तो प्रभाव पार्छ ? के कस्तो सामाजिक, आर्थिक, सांस्कृतिक परिवर्तन झेल्नुपर्छ ? भन्ने कथाबस्तु चित्रण गर्ने रेग्मीले बताए। साथै युवा आफ्नै थातथलो फर्कनुपर्छ भन्ने सन्देश रहेको उनको भनाइ छ।"
पोखरा विमानस्थल सञ्चालनका दुई वर्ष : पहिलो नियमित व्यावसायिक चार्टर उडान,"पोखरा : पोखरा अन्तर्राष्ट्रिय विमानस्थल सञ्चालनको दुई वर्षपछि पहिलो पटक नियमित व्यावसायिक चार्टर उडान सुरु भएको छ। पोखराबाट चीनको छेन्दु सहर जोड्ने गरी मंगलबारदेखि व्यवसायिक चार्टरउडान सुरु भएको हो। तत्कालीन प्रधानमन्त्री पुष्पकमल दाहाल प्रचण्डले २०७९ पुस २७ गते पोखरा अन्तर्राष्ट्रिय विमानस्थलको उद्घाटन गरेयता १० वटा चार्टरउडान मात्र भएका थिए। नियमित व्यावसायिक चार्टरउडान पोखराको पर्यटन व्यवसायीको छाता संगठन पोखरा पर्यटन परिषद्को नेतृत्वमा भएको हो। व्यवसायीले नियमित उडानका लागि आफ्नै खर्चमा यात्रु बनेर उडान भरेर नियमित अन्तर्राष्ट्रिय उडानका लागि पहल गरेका हुन्। नेपाल चीन कूटनीतिक सम्बन्ध स्थापनाको ७० वर्ष पुगेको अवसरमा नेपालस्थित चिनियाँ राजदूतावास र सिचुवान एयरलाइन्ससँगको सहकार्यमा व्यावसायिक चार्टरउडान सुरु भएको पोखरा महानगरपालिकाका मेयर धनराज आचार्यले बताए। नियमित चार्टरउडान सुरु भएपछि पोखराको पर्यटन व्यवसायी उत्साहित छन्। अन्तर्राष्ट्रिय विमानस्थल सञ्चालनपछि पोखरामा पर्यटक आगमन बढ्ने विश्वासमा पर्यटन पूर्वाधार होटल, रेस्टुरेन्ट, साहसिक खेलका गतिविधि लगायतमा लगानी बढाएका व्यवसायी नियमित अन्तर्राष्ट्रिय विमानस्थल सञ्चालनपछि उत्साहित भएको पोखरा पर्यटन परिषद्का अध्यक्ष तारानाथ पहारी बताउँछन्। चीनको छेन्दुमा हुने व्यावसायिक चार्टरउडानलाई नियमित उडानको रूपमा परिणत हुने गरी भूमिका खेल्न व्यवसायी र तीनै तहका सरकारबाट पहल हुनुपर्ने पनि पहारीले बताए। यस उडानले नेपाल र चीनबीचको हवाई सम्पर्कलाई अझ प्रभावकारी बनाउँदै पर्यटन प्रबद्र्धन, संस्कृतिक आदानप्रदान र व्यावसायिक सहकार्यलाई नयाँ उचाइमा पुर्याउने पोखरा महानगरपालिकाका मेयर धनराज आचार्यले बताए। चीनको छेन्दु, ल्हासामा नियमित उडान सुरु भएसँगै भारतका विभिन्न सहरका पनि नियमित अन्तर्राष्ट्रिय उडानका लागि संघ सरकारले पहल गर्न ढिलाइ गर्न नहुने मेयर आचार्यले बताए। पोखरा छेन्दु उडानले पोखरा र सेरोफेरोका यात्रुका लागि कम खर्चमा पहुँचका साथै पोखरामा आउन चाहाने चिनियाँ पर्यटकहरूलाई सोझै पोखरा आउन सहज हुने बताइएको छ। नियमित व्यावसायिक चार्टरउडानले चीन सरकराले घोषण गरेको भिजिट नेपाल २०२५ र नेपाल सरकारले घोषण गरेको पोखरा भ्रमण वर्ष २०२५ लाई टेवा पुग्ने पनि पोखरा महानगरपालिकाका मेयर आचार्यले बताए। पोखराबाट छेन्दु तीन र छेन्दुबाट पोखरा १० उडान बुक भइसकेको पोखरा पर्यटन परिषद्का पूर्वअध्यक्ष गोपीबहादुर भट्टराईले बताए। पोखराबाट तीन उडानमा ३ सय ८१ जना छेन्दु जाने र छेन्दुबाट पोखरा आउने १० उडानमा १ हजार दुई सय ५० जना चिनियाँ पर्यटक आउने कार्यक्रम छ। छेन्दुबाट पहिलो नियमित व्यावसायिक चार्टर उडानबाट मंगलबार बिहान चिनियाँ कालाकार सहितको १२८ जनाको टोली पोखरा आएको छ। नेपाल चीन कूटनीतिक सम्बन्ध स्थापनाको ७० वर्ष पुगेको अवसरमा चिनियाँ कलाकारले बुधबार पोखरा सभागृहमा सांस्कृतिक कार्यक्रम गर्ने तालिका छ। व्यावसायिक चार्टरउडान सुरु भएसँगै पोखरा र छेन्दु नियमित अन्तर्राष्ट्रिय उडानका लागि ढोका खुल्ने व्यवसायीले विश्वास लिएका छन्। नेपालका लागि चिनियाँ राजदूत छन सोङले अन्य देशबाट पनि पोखरामा उडान आकर्षित गर्न विभिन्न हवाई मार्ग छिट्टै खुलाउन नेपाल सरकराले पहल गर्नुपर्ने बताए। नेपाल चीन कूटनीतिक सम्बन्ध स्थापनाको ७० वर्ष पुगेको र पोखराले पनि भ्रमण वर्ष घोषण गरेकोले सन् २०२५ विशेष रहने उनले सुनाए। चिनियाँ पर्यटकलाई बाजागाजा सहित स्वागत गरिएको थियो। छेन्दुमा व्यावसायिक चार्टरउडान सुरु भए लगतै १८ चैतदेखि काठमाडौं, ल्हासा, पोखरा ल्हासा, काठमाडौं सातामा एक उडान गर्ने गरी तयारी भएको नेपाल नागरिक उड्यान प्राधिकरणका सूचना अधिकारी ज्ञानेन्द्र भुलले बताए।"
"आजदेखि शुक्र अस्त,के गर्नुहुन्छ ? के गर्नु हुँदैन ?","काठमाडौं : नेपाल पञ्चाङ्ग निर्णायक विकास समितिले आजदेखि शुक्र अस्त हुने जनाएको छ । चैत ६ गते बुधबार राति ७:२५ बजेदेखि पश्चिममा अस्त हुने शुक्र यही चैत १० गते आइतबार दिउँसो १:१७ बजे पूर्वमा उदय हुने समितिले जनाएको छ । यस अवधिमा विशेष कार्य जस्तै विवाह, सप्ताह, नवाह, लाख बत्ती प्रज्वलन, उत्सवलगायतका कार्य गर्न नहुने जनाइएको छ । तर, नित्यकर्म, पूजापाठ, जप, हवन, तर्पण, नित्य दान आदि नैमित्तिक कम, न्वारन, पास्नी, श्राद्ध, मासिक काम भने गर्न हुन्छ । काम्य कर्म विवाह, सप्ताह, नवाह, लाख बत्ती प्रज्वलन, उत्सव आदि गर्नु हुँदैन । शास्त्रीय मान्यताअनुसार बृहस्पति देवताका गुरु हुन् भने दैत्यका गुरु शुक्राचार्य हुन् । हिन्दुधर्म अनुसार प्रत्येक वर्ष शुक्र र बृहस्पति अस्त हुने सनातन विद्वत् परिषद् नेपालका सदस्य पण्डित बालमुकुन्द देवकोटा बताउनुहुन्छ । वर्षको एक समयमा घुम्दै जाने क्रममा शुक्र ग्रह पृथ्वी नजिक पुगेपछि सूर्यको प्रकाशले शुक्र ग्रहको प्रकाशलाई ओझेलमा पार्नुलाई शुक्र अस्त भनिन्छ । ज्योतिषीय मान्यताअनुसार शुक्र अस्त हुने डेढ दिनअघि र उदाएको डेढ दिनसम्म विभिन्न धार्मिक क्रियाकलाप गर्नु हुँदैन । धार्मिक मान्यताअनुसार नित्य, नैमित्तिक र काम्य गरी तीन प्रकारका कर्म हुन्छन् । नित्य कर्ममा स्नान, ध्यान, जपतप, पूजापाठ आदि कर्म पर्दछन् । नैमित्तिक कार्यमा बच्चाको न्वारान, पास्नी, मृत्यु संस्कार तथा श्राद्ध, मासिक तर्पण, जन्मोत्सव जस्ता कर्म पर्दछन् । काम्य कर्ममा जुराएर र हेराएर गर्ने प्रकृतिका कार्य जस्तै नयाँ गृह निर्माण आरम्भ, नवगृह प्रवेश, नयाँ व्रतको आरम्भ, नयाँ मन्दिर निर्माण, मूर्ति स्थापना, सप्ताह, नवाहआदि अनुष्ठान र व्रतबन्धविवाह आदि संस्कारहरू पर्दछन् । प्रत्येक काम्य कर्मका फलदाता नै गुरु र शुक्र हुन् । वृहस्पति र शुक्र अस्त भएका बेलामा पोखरी इनार खन्न, मन्दिर बनाउन, पहिलो पटक कपाल क्षौर गर्न, तीर्थ यात्रामा जान, देव प्रतिष्ठा गर्न, कान छेदन गर्न, व्रतबन्ध, विवाह गर्न, दिक्षा दिन, मन्त्र सुन्न काम्योद्देश्यले वृषोत्सर्ग गर्न पनि नमिल्ने जनाइएको छ । साथै बगैँचा कुवाको निर्माण, गृहारम्भ, चान्द्रायण व्रत, तुलादान, व्रतको सुरु र समापन, विद्यारम्भ संस्कार, कहिल्लै नगरिएको देवताको दर्शन, अग्निहोत्र, सप्ताह पुराण, देव स्थापन, प्राण प्रतिष्ठा, सन्यास ग्रहण, राजाको दर्शन, राजाभिषेक, यात्रा, विशेष परीक्षा आदि कर्मलाई शास्त्रले निषेध गरेको छ । शुक्रको दशा चलिरहेका व्यक्तिलाई शुक्रले जुन फल जति प्रदान गर्नुपर्ने हो सो प्राप्त नहुनसक्ने स्थिति पनि रहन्छ । अस्त भएको वेलामा शुक्र निर्वल हुने हुँदा विवाह, व्रतबन्ध आदि शुभकर्म गर्नु हुँदैन भनी शास्त्रले निर्देश गरेको छ । कुवा, बगैँचा, गृहारम्भ, गृहप्रवेश, देवताको मूर्ति प्राण प्रतिष्ठा, व्रत प्रतिष्ठा, व्रतको आरम्भ, वधूप्रवेश, महादान, सोम यज्ञ, अष्टका श्राद्ध, गोदान ९केशान्तककर्म०, नवान्न भक्षण, प्रथमपटक उपाकर्म, वेदव्रत, काम्य वृषोत्सर्ग, देवताको प्रतिष्ठा, दीक्षा मन्त्र ग्रहण, व्रतबन्ध, विवाह, मुण्डन, पहिलो पटक तीर्थ यात्रा, सन्यास ग्रहण, राजाको दर्शन, राजाभिषेक, यात्रा, विशेष परीक्षा आदि कुरा त्याज्य बताईएको छ । यसैगरी यस अवसरमा गयाश्राद्ध र गोदावरीको यात्रा भने गर्दा हुन्छ भन्ने वायुपुराणले बताएको छ । न त्यक्तव्यं गयाश्राद्धं सिंहस्थे च वृहस्पतौ । अधिमासे सिंहगुरावस्ते च गुरुशुक्रयोः । तीर्थयात्रा न कर्तव्या गयां गोदावरीं विना ।। अर्थात् गुरु शुक्रको अस्तमा गयाश्राद्ध र गोदावरी यात्राबाहेक अन्य यात्रा नगर्नू भनिएको छ । यस अवसरमा अनिष्टफल भोग्नुपर्ने कुरा मुहूर्तचिन्तामणि पीयूषधारा टीकामा उल्लेख गरिएको छ । यसैगरी नित्य कर्मअन्तर्गत पर्ने श्राद्ध, वार्षिकी, लिँदै आएका व्रत उपासना पनि रोकिदैनन् । यसैगरी नैमित्तिक कर्मअन्तर्गत आइपर्ने नामकरण, औध्र्वदेहिक कर्म, अत्यावश्यक कर्म, ग्रहशान्ति, रोग शान्ति आदि कर्म गर्न सकिन्छ । शान्ति कर्मका निम्ति पनि छुट दिएको पाइन्छ ।"
पिच गर्न राङखोलाधोवादी सडक ३ साता बन्द गरिने,"स्याङ्जा : पुतलीबजार नगरपालिका १० राङ्खोलादेखि विरुवा गाउँपालिकासम्मको ६ किलोमिटर सडक कालेपत्रे (पिच) बनाउनका लागि राङखोलाधोवादी सडक ३ साता बन्द गरिने भएको छ। राङखोलाबिरुवा सडकखण्डमा निर्माण कार्य भइरहेको छ। सो अन्तर्गतका ६ किलोमिटर सडकमा कालेपत्रे गर्नका लागि चैत ७ देखि ३० गतेसम्म एम्बुलेन्स सेवा बाहेक अन्य बन्द गरिने भएको हो। नालीबाहेक साढे ५ मीटर चौडा पिच गरिने भएको छ। यो सडकले स्याङ्जा सदरमुकाम सहितको पुतलीबजार र विरुवा गाउँपालिकालाई जोडेको छ। सडकको गुणस्तरीयतालाई ध्यान दिँदै वैकल्पिक मार्गबाट सवारी साधन उपयोग गर्न सूचित गराईको छ। वैकल्पिक बाटोको प्रयोग गर्न सकिने भएकाले निर्माण कम्पनीको अनुरोधमा जिल्ला समन्वय समितिका प्रमुख श्रीप्रसाद जिटी, उपप्रमुख खडगराज सुवेदी, बिरुवा गाउँपालिकाका अध्यक्ष सूर्य कुँवर, प्रमुख जिल्ला अधिकारी सुनिता नेपाल, पूर्वाधार विकास कार्यालयका सिनियर इन्जिनियर दयाराम अधिकारी, प्रहरी उपरीक्षक शालिकराम शर्मा, सम्बन्धित पालिकाका पुतलीबजार तथा विरुवाका वडाअध्यक्षहरु, निर्माण कम्पनीका प्रतिनिधि लगायत पत्रकार एवम् सरोकारवालाहरुको उपस्थितिमा सो जानकारी गराइएको हो। सो मार्ग बन्द गरिए पनि निर्धारित समयसम्मका लागि विभिन्न ४ वटा वैकल्पिक सडकबाट आवागमन गर्न गराउन सकिने विरुवा गाउँपालिकाका अध्यक्ष सूर्य कुँवरले जानकारी दिए। उनका अनुसार बिरुवाओरष्टेज्यामिरे हुँदै सदरमुकाम आउन सकिने छ। बस तथा जीपको प्रयोग गर्न सकिन्छ । यसैगरी बिरुवाधोवादीराङभाङज्यामिरे हुँदै घुम्ती जीप सञ्चालन हुन्छ। धोवादीखालीखाङराङज्यामिरे घुम्तीसम्म आवतजावतका लागि पनि जीपमात्र सञ्चालन गर्न सकिने छ । जीप सञ्चालनका लागि बिरुवाबेलघारीगुमार्दीपेल्काचौर हुँदै जाडखोला आवतजावत गर्न सक्ने गरी वैकल्पिक मार्ग छन्। गणेशकुण्ड इन्द्रायणी रक्तकन्या जेभी काठमाडौं निर्माण कम्पनीले २०८० भदौ १२ गते काम सुरु गरेको हो। सम्झौता अनुसार कम्पनीले २०८२ साउन २८ गतेसम्ममा सम्पन्न गर्नुपर्ने समयसिमा छ। अबको ५ महिनाभित्र काम सम्पन्न गर्ने गरी कामलाई तीव्रता दिइएको ठेकेदार कम्पनीका प्राविधिक ज्ञानराज घिमिरेले बताए। भौतिक प्रगति ९३ प्रतिशत र आर्थिक प्रगति ७९ प्रतिशत भएको पूर्वाधार कार्यालयका प्रमुखसमेत रहेका अधिकारीले जानकारी दिए। सडक निर्माणका लागि ठेकेदार कम्पनीसँग १७ करोड ९५ लाख २८ हजार ५०१ मा सम्झौता भएको छ।"
सम्झौतामा रुमल्लिएको सुशासन,"अवस्था परिवर्तन भयो। जनताले निराशालाई आशामा देख्न थाले। अधिकारसम्पन्न तीन तहका सरकारहरू बने। राजधानीमा केन्द्रित सिंहदरबार गाउँगाउँ पुग्यो। स्थानीय सरकारले आफ्नो बजेट आफैंले बनाउन पाए। राम्रा तथा सबल पक्षहरूसँगै विकृति, विसंगति पनि मौलाउन थाले। मनलाग्दी खर्च गर्न विविध शीर्षकले स्थान लिन थाल्यो। अख्तियार दुरुपयोग अनुसन्धान आयोगमा पर्ने उजुरीका संख्याहरूमा स्थानीय तहहरू अग्रपंक्तिमा देखिन थाले। सिंहदरबार सँगसँगै भ्रष्टाचार पनि गाउँगाउँमा पुग्यो। आफूलाई अधिकार सम्पन्न सम्झने र मैले भनेपछि हुन्छ भन्ने प्रवृत्ति जनप्रतिनिधि र कर्मचारी दुवैथरीमा देखिन थालेको पाइन्छ। यस्ता प्रवृत्तिहरू सुशासनका उपहासक हुन्। सुशासनबिना कुनै पनि समाज वा राष्ट्रको दिगो विकासको कल्पना गर्न सकिने होइन। सशक्त कानुनी प्रणाली र प्रभावकारी कार्यान्वयन नै सुशासनको आधारस्तम्भ हो। तथापि, कानुनले व्यवस्था गर्दैमा सुशासनको फल फल्ने भने होइन। कानुनभन्दा माथि इच्छाशक्ति र नैतिकताका कुराहरू पनि हुन्छन्। शक्तिका इच्छाशक्तिहरूले सुशासनलाई प्रभाव पारिरहेको हुन्छ। शक्ति तथा अधिकारको दुरुपयोग शक्ति प्राप्त व्यक्तिबाट नै हुने हो। कानुन बन्नु वा बनाउनु र सोको प्रभावकारी कार्यान्वयन हुनु फरक कुरा हुन्। शक्तिले व्यक्तिलाई स्वेच्छाचारी बनाउन सक्छ। दण्डहीनताले प्रश्रय पाउँछ। दण्डहीनतामा कानुन उल्लंघनका प्रवृत्तिहरू मौलाउँछन्। यसले सामाजिक तथा राजनीतिक सम्बन्ध र संरचना, सामाजिक विचारधारा र संस्कृतिलगायत कानुन र न्यायमा समेत प्रभाव पार्न सक्छ। नेपालको संविधान, २०७२ ले शक्ति पृथकीकरणको सिद्धान्तलाई अंगीकार गरेको छ। शक्ति सन्तुलनले सुशासनको सुनिश्चितता गर्छ। शक्तिको क्षेत्र र अधिकारलाई कानुनले निर्दिष्ट गर्छ। राज्यबाट निर्दिष्ट नीति तथा व्यवस्थाको उल्लंघन कानुनको उल्लंघन हो। जिम्मेवारी र कर्तव्य पालनाको सिलसिलामा नैतिकताको ठूलो भूमिका रहन्छ। व्यक्तिलाई उसको नैतिकताले उसलाई गलत कार्य गर्नबाट रोक्छ। नैतिकता इच्छाशक्तिबाट प्रभावित हुन्छ। इच्छाशक्ति भनेको शक्तिभित्रको यस्तो शक्ति हो, जसले व्यक्तिको दिमागलाई कब्जा गरेर सोच तथा निर्णयलाई प्रभावमा पार्न सक्छ। व्यक्तिको सोच र निर्णयबीचको समझदारी पनि हो इच्छाशक्ति। इच्छाशक्ति सधैं शक्तिको सदुपयोगमा मात्र हुन्छ भन्ने पनि हुँदैन। शक्तिको दुरुपयोगमा पनि मानिसले त्यति नै कसरत गरिरहेको हुन्छ, जति सदुपयोगको चिन्तनमा गर्छ। कोही शक्तिको आडमा आफ्नो अभीष्ट पूरा गर्न पनि दृढ भएर लाग्छन्। कोही जनहितका लागि इच्छाशक्तिलाई बलियो बनाउँछन्। चन्डलर गुड गभर्मेन्ट इन्डेक्सले विश्वमा सरकारहरूले प्रदान गरिरहेको सुशासनको अवस्थालाई मानकका आधारमा अध्ययन गर्छ। विश्वभरका १ सय १३ सरकारको अध्ययनबाट उक्त इन्डेक्सले तयार गरेको सन् २०२४ को तथ्यांकले सिंगापुर, डेनमार्क, फिनल्यान्ड, स्विट्जरल्यान्ड, नर्वे, स्विडेन, लक्जेमवर्ग, जर्मनी, नेदरल्यान्ड, आयरल्यान्ड, यूके, क्यानडा, न्युजिल्यान्ड, यूएई, अस्ट्रेलिया मुलुकहरू क्रमश: अग्रपंक्तिमा रहेको तथ्यांकले देखाएको छ। हालको अवस्थामा नेपाल १०३ औं स्थानमा रहेको बताउँछ। सुशासन प्रवद्र्धनमा नेपाल सरकारले विभिन्न नीति तथा कार्यक्रमहरू अवलम्बन गर्दै नआएको होइन। भ्रष्टाचार विरुद्धका कदमहरूलाई प्रभावकारी बनाउन आवश्यक कानुन निर्माण तथा परिमार्जन समेतका कार्य भइरहेका पनि छन्। न्यायिक सेवाको पहुँच र प्रभावकारितामा न्यायिक सुधारका विभिन्न कार्यक्रम लागू गरिरहेको पनि छ। स्थानीय तहलाई बलियो बनाउँदै सुशासन र जवाफदेहिता पक्षका सुधारमा जोड दिइरहेको पनि छ। सरकारी कार्यालयहरूबाट गरिने वितरणका सेवाहरूलाई सहज र छिटो बनाउन एकीकृत सेवा केन्द्रको अवधारणा लागू पनि गरेको छ। अत: नयाँ नयाँ कार्यक्रमहरू कार्यतालिकामा समावेश भइरहेका देखिन्छन्। यद्यपि, सुशासनका अवधारणाहरू योजना र कार्यतालिकामा समावेश गर्दैमा जनताले सुशासनको अनुभूति गर्छन् भन्ने भने होइन। प्रभावकारी कार्यान्वयनका लागि शक्तिभित्रको इच्छाशक्ति बलियो हुनै पर्छ। प्रचलित भ्रष्टाचार निवारण ऐन, २०५९ को दफा ५० ले सार्वजनिक पद धारण गरेको व्यक्तिले सम्पत्ति विवरण बुझाउनुपर्ने अनिवार्य व्यवस्था गरेको छ। कानुनको उल्लेखित दफा प्रारम्भ हुँदाका बखत सार्वजनिक पदमा बहाल रहेका व्यक्तिले यो ऐन प्रारम्भ भएको मितिले ६० दिनभित्र र तत्पश्चात् हरेक आव समाप्त भएको मितिले ६० दिनभित्र आफ्नो वा आफ्नो परिवारको नाममा रहेको सम्पत्तिको स्रोत वा निस्सासहितको अद्यावधिक विवरण पेस गर्नुपर्ने व्यवस्था रहेको छ। तथापि, अख्तियार दुरुपयोग अनुसन्धान आयोगले सम्पत्ति विवरण बुझाउनुपर्ने व्यवस्थालाई प्रभावकारी रूपमा कार्यान्वयन गर्न नेपाल सरकार, प्रदेश सरकारहरू र स्थानीय तहलाई निर्देशन दिनु परिरहेका अवस्थाहरू पनि देखिने गरेका छन्। कानुनले बाध्यकारी बनाएको व्यवस्थाबाट कुनै पनि सरोकारी व्यक्तिले यो वा त्यो भन्ने अवस्था नआउनु पर्ने हो। तोकिएअनुसार सम्बन्धित निकायमा सम्पत्ति विवरण पेस हुनुपथ्र्यो। विडम्बना नै भनौं, नीतिगत व्यवस्था गर्न प्रधानमन्त्री तथा मन्त्रिपरिषद्को कार्यालय, संघीय मामिला तथा सामान्य प्रशासन मन्त्रालय र मुख्यमन्त्री तथा मन्त्रिपरिषद्को कार्यालयलाई ध्यानाकर्षण गराएका समाचार सुनिन्छन्। अत: कानुनमा व्यवस्था गर्दैमा पनि सबै जवाफदेही नहुने रहेछन् भन्ने देखिन्छ। सामाजिक सुव्यवस्था तथा सुशासन कायम राख्न बनाइने नीतिनियम र व्यवस्थाहरूको दस्तावेज हो, कानुन। प्रचलित कानुनको सबल कार्यान्वयनमा सम्बद्ध वर्गहरूको इच्छाशक्ति अपरिहार्य रहन्छ। तोकिएको जिम्मेवारी र कर्तव्यपालनामा सबै सरोकारी वर्ग स्वस्फुर्त रूपमा अगाडि बढ्न सक्नु पर्छ। कानुनविपरीत लुक्ने, लुकाउने, छल्ने, छलाउने र हेपाहा प्रवृत्तिहरू सुशासनका बाधक हुन्। सुशासनका लागि लिपिबद्ध कानुन तथा सिद्धान्तहरूमात्र पनि पर्याप्त होइनन्। सुशासनको मार्गचित्र भने हो। एउटा वर्गले चाहेर मात्र सुशासन कायम हुने भन्ने पनि होइन। सबै सरोकारी वर्गमा इमान्दारितासहितको इच्छाशक्ति आवश्यकता रहन्छ। अधिकार प्राप्त निकायलाई कानुनी रूपमा सबल बनाएर दण्डहीनताको अन्त्य गर्नु, हुनु भनेको सुशासन कायम हुनु पनि हो।"
त्रिभुवन आर्मीले मधेशलाई दियो २१८ रनको लक्ष्य,"काठमाडौं : भिम सार्कीको सम्हालिएको पारीसँगै त्रिभुवन आर्मीले मधेश प्रदेशलाई २१८ रनको विजयी लक्ष्य प्रस्तुत गरेको छ। प्रधानमन्त्री कप पुरुष राष्ट्रिय प्रतियोगितामा लमहीस्थित देउखुरी अन्तर्राष्ट्रिय क्रिकेट मैदानमा टस जितेर ब्याटिङ गरेको आर्मीले निर्धारित ५० ओभरमा ७ विकेट गुमाउँदै २१७ रन बनाएको हो । त्रिभुवन आर्मीका लागि भिम सार्कीले सर्वाधिक ८९ रन बनाए । उनले १२६ बल खेल्दै ४ चौका प्रहार गरेका हुन् । ओपनरद्धय तिर्थराज दास र सन्तोष कार्कीले क्रमशः १४ र ३३ रन बनाए । कप्तान विनोद भण्डारी ११ रनमा कमल गुप्ताको बलमा एलबीडब्ल्यु भए । वसिरले १०, विवेक यादवले १६ रन बनाउँदा कुशल मल्ल २४ रनमा अविजित रहे । मधेशका लागि रुपेश सिंह,कमल गुप्ता र पवन सरार्फले समान २२ विकेट लिए । रञ्जित कुमारले १ विकेट लिए । आर्मीको यो छैटौं खेल हो भने मधेशको यो पाँचौं खेल हो ।"
बरामद २५ करोड नगदबारे अनुसन्धान गर्न माओवादी सांसदले मागे विशेष छानविन समिति,"काठमाडौं : प्रमुख प्रतिपक्षी दल नेकपा माओवादी केन्द्रका सांसदले २५ करोड नगद बरामद घटनाको निष्पक्ष छानबिनको माग गरेका छन्। बुधबार प्रतिनिधिसभा बैठकमा बोल्दै माओवादी केन्द्रका सांसद माधव सापकोटाले उक्त घटनाका बारेमा अनुसन्धान गर्न विशेष प्रकारको छानबिन समिति गठनको माग गरे। मंगलबार काठमाडौं उपत्यका अपराध अनुसन्धान कार्यालयको टोलीले टोखाको झोर क्षेत्रबाट सिन्धुपाल्चोकका कुसान लामालाई २५ करोड १ लाख ३३८रुपैयाँसहित पक्राउ गरेको थियो। सांसद सापकोटाले उक्त घटनामा संलग्न जोसुकै होस् कानुनी कारवाहीको दायरामा ल्याउनुपर्ने बताए। 'गत सोमबार राति ११ बजे काठमाडौंको टोखा नगरपालिका २ झोरबाट नेपाल प्रहरीले अहिलेसम्मकै धेरै ठूलो अवैध रकम सहित एउटा गाडी बरामद गरेको छ। डलर, युरो गरेर २५ करोड अवैध नगद बरामद भएको समाचारहरू बाहिर आएका छन्। यो घटनाले सिंगो देशलाई तरंगित बनाएको छ। प्रतिपक्षीले यो सरकार सुशासनका प्रति इमान्दर छैन र सरकारकाप्रति आशंका छ भनेर हामी चिन्ता व्यक्त गर्दै थियौं र छौं। यो घटनाले के देखिन्छ भने संगठित अपराध र तस्करको जालो कुन स्तरमा संगठित भएर झांगिरहेको छ भन्ने कुराको एउटा चित्र बाहिर आएको छ। यसैले यो घटनाप्रति माओवादी केन्द्रको ध्यानकर्षण भएको छ,'उनले भने,'घटनाका बारेमा अनुसन्धान गर्न विशेष प्रकारको छानबिन समिति निर्माण गरियोस्। यो घटनमा संलग्न जोसुकै उच्च तहका नेता कर्मचारीहरू तिनलाई कानुनी दायरामा ल्याउनका लागि माग गर्दछु।' उनले यति ठूलो तस्करीको घटनामा उपल्लो तहको कनेक्सन हु्नसक्ने भन्दै घटनाको निष्पक्ष अनुसन्धान हुनुपर्ने बताए। अहिलेसम्म यस्ता प्रकृतिका घटनाहरूमा संलग्न भरिया र ड्राइभरहरू मात्र पक्राउ पर्ने र निश्चित समयपछि घटना ढिसमिस भएर जाने बताए। उनले पुन: यस्ता घटना दोहोरिन नदिन गहिरो अनुसन्धान गरी दोषीमाथि कडा कारवाही हुनुपर्ने बताए।"
लुम्बिनीले सुदूरपश्चिमलाई दियो ११७ रनको विजयी लक्ष्य,"काठमाडौं : लुम्बिनी प्रदेशले सुदूरपश्चिम प्रदेशलाई ११७ रनको विजयी लक्ष्य प्रस्तुत गरेको छ । प्रधानमन्त्री कप पुरुष राष्ट्रिय प्रतियोगितामा एक्स्ट्राटेक ओभलमा टस जितेर ब्याटिङ गरेको लुम्बिनी प्रदेश ४४१ ओभरमा ११६ रन बनाउँदै अलआउट भएको हो । लुम्बिनीका लागि कप्तान देव खनालले सर्वाधिक ४१ रन बनाए । शिर्ष क्रममा तीन ब्याटर सस्तैमा समेटिदा देवले सम्हालिएको पारी खेलेका हुन् । उनले ७१ बलमा ४ चौका प्रहार गरे । प्रज्वल थापाले ३० रन बनाउँदा अन्य कुनै पनि ब्याटरले दोहोरो अंकको रन जोड्न सकेनन् । सुदूरपश्चिम प्रदेशका लागि हेमन्त धामीले सर्वाधिक ४ विकेट लिए । उनले ९ ओभरमा १ मेडनसहित २६ रन खर्चिए । सूर्य श्रेष्ठ,शेर मल्ल र मिलन बोहोराले समान २२ विकेट लिए । सुदूरपश्चिम र लुम्बिनी दुवैको यो छैटौं खेल हो । लुम्बिनी ५ खेलमा ४ जित र १ हारसहित ८ अंक बटुलेको छ भने सुदूरपश्चिमले ५ खेलमा जम्मा १ जित हात पारेको छ ।"
मकवानपुर क्याम्पसमा अनेरास्ववियुका रेग्मी विजयी,"हेटौंडा : स्वतन्त्र विद्यार्थी युनियन (स्ववियु) निर्वाचनमा मकवानपुर बहुमुखी क्याम्पसमा अनेरास्ववियुको प्रसिद्ध रेग्मी विजयी भएका छन् । नेविसंघ र अनेरास्ववियुको प्यानलबाट रेग्मी ७ सय ६ मतसहित अध्यक्ष पदमा विजयी भएका हुन्। उनको चुनावी अध्यक्ष पदको प्रतिद्वन्द्वी अनेरास्ववियु (क्रान्तिकारी) का छोइसाङ लामाले ५ सय ७ मत ल्याएर पराजित भए । अध्यक्ष पदमा पराजित भएका रेग्मीका प्रतिद्वन्दी यस अघिका सभापति हुन् । सचिवमा नेविसंघका उत्सव ढुंगाना ७ सय ११ मतसहित विजयी बन्दा उनका प्रतिद्वन्द्वी अखिल क्रान्तिकारीका दिपेश कार्किले ५ सय ४४ मत प्राप्त गरे । कोषाध्यक्षमा अनेरास्ववियुका निर्दोष लुइँटेल ७ सय ४ मत सहित विजयी हुँदा उनका प्रतिस्पर्धी राप्रविसका अमन रायले ५ सय ४४ मत ल्याय । सदस्यतर्फ पनि गठबन्धनकै मनोज घलान,उमेश चौधरी,दिवश चापागाईं, साजिर अन्सारी, कृषन थिङ, मन्दिप थापा, विवश अर्याल तथा अतीत अधिकारी विजयी भए ।"
सुनको मूल्यमा फेरि नयाँ ऐतिहासिक रेकर्ड,काठमाडौं :स्थानीय बजारमा सुनको मूल्यले नयाँ ऐतिहासिक रेकर्ड कायम गरेको छ। अघिल्लो दिन मंगलबार तोलाको १ लाख ७५ हजार २ सय रुपैयाँ पुगेकोमा आज प्रतितोला सुनको मूल्य १ लाख ७६ हजार पुगेको छ। नेपाल सुनचाँदी व्यवसायी महासंघका अनुसार आज प्रतितोला सुन १ लाख ७६ हजार रुपैयाँमा कारोबार भइरहेको जनाएको छ। सुनको भाउ भने सामान्य घटेको छ। आज ५ रुपैयाँले घटेर चाँदी प्रतितोला २ हजार ४५ रुपैयाँ कायम भएको छ। मंगलबार चाँदी तोलाको २ हजार ५० रुपैयाँमा कारोबार भएको थियो।
प्रतिनिधिसभा बैठक सुरू,"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। बैठकमा सभामुखले राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रको व्यहोरा पढेर सुनाउने कार्यसूची छ। यसैगरी राष्ट्रिय सभामा उत्पत्ति भएको 'तिलगङ्गा नेत्र विश्वविद्यालय विधेयक, २०८१ का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल हुने कार्यसूचीमा उल्लेख छ। बैठकमा गृहमन्त्री रमेश लेखकले 'सशस्त्र प्रहरी बल, नेपाल विधेयक, २०८१ लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्नेछन्। मन्त्री लेखकले 'नेपाल नागरिकता (दोस्रो संशोधन) विधेयक, २०८१ माथिको दफावार छलफल सदनमा गरियोस्' भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ। गृहमन्त्री रमेश लेखकले 'नेपाल नागरिकता (दोस्रो संशोधन) विधेयक, २०८१ लाई पारित गरियोस्' भन्ने प्रस्ताव प्रस्तुत गर्ने कार्यसूचीमा उल्लेख छ।"
"व्यवस्थामाथि होइन, बेथितिविरुद्ध जनआवाज","काठमाडौं : गणतन्त्रले के दियो ? किन यो व्यवस्था सबैभन्दा उत्तम हो ? संविधानविद् विपिन अधिकारी भन्छन् गणतन्त्रले जनतालाई रैतीबाट नागरिक बनायो। राजनीतिक, आर्थिक र सामाजिक क्षेत्रमा महत्वपूर्ण योगदान गर्यो। त्यसैकारण गणतन्त्रको विकल्प अझ उन्नत गणतन्त्र हो। संविधानविद् डा अधिकारी गणतान्त्रिक व्यवस्थाले संघीयता, शक्ति विकेन्द्रीकरणसम्बन्धी नयाँ संवैधानिक व्यवस्था प्रयोगमा ल्याएको बताउँछन्। संविधान र गणतन्त्रको उपलब्धि भनेको रूपान्तरणको आधार स्पष्ट पारेको उनले बताए। संघीयता, संवैधानिक रूपमा मुलुकलाई बहुधार्मिक, बहुजातीय, बहुसांस्कृतिक कायम गरिएको उनले बताए। उनले विभिन्न सीमान्तकृत समुदायले आफ्नो नाममा संवैधानिक आयोगहरू पाउनु ठूलो उपलब्धि भएको बताए। मुलुकलाई धर्म निरपेक्षता बनाउनु पनि उपलब्धि भएको बताए। उपलब्धि १ : समावेशिता समावेशितामा नेपाल विश्वकै नमुना मुलुक मानिन्छ। कानुन बनाउने संसद् नै समावेशी छ। संघीय संसद्मा ३४ प्रतिशत, प्रदेशसभामा ३६५ स्थानीय तहमा ४११ प्रतिशत महिला सहभागिता छ। निजामती सेवामा २८ प्रतिशत महिलाको उपस्थिति छ। गणतन्त्रभन्दा पहिले ४ प्रतिशत मात्रै थियो । जनजाति, मधेसी, दलित, मुस्लिम लगायतको प्रतिनिधित्व बढेको छ। संविधानविद् डा अधिकारी मिश्रित निर्वाचन पद्धतिले प्रतिनिधिमुलुक प्रणालीलाई प्रजातान्त्रीकरण गर्न मद्दत गरेको बताउँछन्। संविधान मान्दिन भन्नेहरूलाई संवैधानिक पद्धतिमा ल्याउने काम पनि यसले गरेको उनले बताए। राजनीतिक विश्लेषक तुलानारायण साह पृथ्वीनारायण साहको पालादेखि नै मुलुकको शासन प्रणाली असमावेशी रहेको बताउँछन्। भारत, अमेरिका जर्मनीभन्दा नेपालको समावेशिता उच्च ठूला र प्रजातान्त्रिक भनिएका मुलुकमा भन्दा नेपालको कानुन बनाउने संसद्मा महिला सहभागिता उच्च छ । संसद्मा महिला सहभागिताका आधारमा नेपाल विश्वकै ३७औं स्थानमा छ। अझ पहिलो संविधानसभामा त १८८ राष्ट्रमध्ये २४ औं स्थानमा थियो। नेपालभन्दा अमेरिका, भारत, जर्मनीको अवस्था कमजोर छ। करिब शताब्दी लामो महिला आन्दोलनको इतिहास बोकेको अमेरिकादेखि विश्वकै ठूलो लोकतन्त्र भएको भारतको संसद्मा पनि महिला सहभागिता ३० प्रतिशत पुगेको छैन। जर्मनीमा चान्सलरको भूमिकामा महिला भए पनि संसद्मा भने महिलाको संख्या नेपालभन्दा पछि छ। विश्वका १ सय ८९ देशमध्ये महिला सहभागितामा जर्मनी ४७ औं स्थानमा छ। संसद्मा महिला सहभागिताको हिसावमा नाम नचेलेका राष्ट्र अगाडि आए पनि अमेरिका भने १०३औं स्थानमा छ। त्यहाँको तल्लो सदन हाउस अफ रिप्रेजेन्टेटिभमा ४ सय २७ सिटमध्ये जम्मा ८३ महिला छन्। त्यसैगरी, सिनेटका १ सय सिटमध्ये २३ जना मात्रै महिला छन्। प्रतिशतमा हिसाब गर्दा तल्लो सदनमा १९ दशमलव ४ प्रतिशत र माथिल्लो सदनमा २३ प्रतिशत मात्र महिला सहभागिता छ। देव गुरुङ, महासचिव माओवादी केन्द्र सामन्तवाद भनेको मध्येयुगको विशेषता हो। राजतन्त्र भनेको सामन्तवादको विशेषता हो। अहिलेको गणतान्त्रिक पद्धतिमा सामन्तवादको पुनस्र्थापना सम्भव छैन। तर, पनि आफ्ना कुरा राख्न कसैलाई पनि निषेध छैन। वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। जनतामा प्रतिस्पर्धा गरौं। संविधान मिचेर जाने कुरा बेठिक हो। संविधानमा चित्त नबुझे संविधान चेन्ज गर्ने बाटो पनि खोलिदिएको छ। त्यत्रो मूलबाटो हुँदाहुँदै अप्ठ्यारो गाह्रो साह्रो अप्ठ्यारो बाटो लाग्नु आवश्यक छैन। त्यो भनेको दुर्घटना निम्तिनु हो। त्यसले खुला बाटो हुँदाहुँदै बाटो नभएको ठाउँमा जानु भनेको द्वन्द्व निम्त्याउनु हो। जो राष्ट्रियताको हित चाहान्छ भने यही संविधानभित्र अहिलेकै व्यवस्थाभित्र स्थान छ। जनताको अभिमतको बलमा यहाँ सबैलाई सहज बाटो छ। विश्वको सबैभन्दा ठूलो लोकतन्त्र रहेको भारतमा पनि संसद्मा महिला सहभागिताका आधारमा १४८औं स्थानमा छ। त्यहाँको तल्लो सदन लोकसभाका ५ सय ४२ सिटमा ६४ जना मात्रै महिला छन्। जुन ११ दशमलब ८ प्रतिशत हो। त्यहाँको माथिल्लो सदन राज्यसभाको २ सय ४४ सिटमध्ये जम्मा २९ सिटमा महिला प्रतिनिधि छन्, जुन ११ दशमलव ९ प्रतिशत हुन आउँछ। विश्वको दोस्रो ठूलो अर्थतन्त्र भएको चीनको संसद्मा महिला सहभागिताको आधारमा ७२औं स्थानमा पर्न आउँछ। त्यहाँको संसद्मा कुल २ हजार ९ सय ८० सदस्य रहे पनि ७ सय ४२ मात्रै महिला छन्। प्रतिशतका हिसावले चीनको संसद्मा २४ दशमलव ९ प्रतिशत महिला छन्। संसारका केही राष्ट्रहरू माइक्रोनेसिया, पलाउ, यमन र भानुआटुको संसद्मा महिला सहभागिता अझै पनि शून्य छ। उपलब्धि २ वाक स्वतन्त्रता ०६१ माघ १९ मा पूर्वराजा ज्ञानेन्द्रले शासन सत्ता हातमा लिएपछि वाक तथा अभिव्यक्ति स्वतन्त्रतामा पूर्णरूपमा प्रतिबन्ध लगाइयो। राजाको प्र्रत्यक्ष शासनकालमा बोल्न र विचार दिन पाइँदैन थियो। यसले एउटा वंश, परिवारको शासन भनेको निरंकुश नै हुन्छ भन्ने प्रमाणित गरेको थियो। पञ्चायती व्यवस्था वा योभन्दा अघिको परिस्थिति कस्तो थियो होला ? अनुमान मात्रै गर्न सकिन्छ। राजनीतिक विश्लेषक तुलानारायण साह राजतन्त्रमा बोल्न पाउने अवस्था नै नरहेको बताउँछन्। माओवादी केन्द्रका महासचिव देव गुरुङ गणतन्त्रमा वाक स्वतन्त्रता रहेको बताउँदै भने, वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। यो व्यवस्थामा आफ्ना कुरा राख्न कसैलाई पनि निषेध छैन। लोकतन्त्र वा गणतन्त्रमा वाक तथा अभिव्यक्ति स्वतन्त्रता र प्रेस स्वतन्त्रताको भरपूर उपभोग भइरहेको छ। यो किसिमको स्वतन्त्रता विश्वका ठूला लोकतान्त्रिक मुलुकमा पनि नरहेको विश्लेषकहरू बताउँछन्। हालै संघीय गणतान्त्रिक व्यवस्था विरोधमा पनि प्रदर्शन गरियो। राष्ट्र प्रमुख, सरकार प्रमुखसम्मलाई अशोभनीय रूपमा नारा लगाइए। गणतन्त्रमा मात्रै गणतन्त्रविरुद्ध बोल्न र लेख्न छुट हुने विश्लेषकहरू बताउँछन्। अमेरिका, भारतलगायतका देशमा पनि सरकारविरुद्ध अशोभनीय नाराबाजी गर्ने छुट नहुने विश्लेषकहरू बताउँछन्। डा प्रकाशशरण महत, नेपाली कांग्रेसका प्रवक्ता निर्वाचित सरकारको विषयमा गणतन्त्रको विकल्प खोजेकाले विषय बनाएका छन्। अब संवैधानिक राजा उहाँ हुने हो भने दल त हुन्छ दलकै सरकार हुन्छ। दलहरू तिनै आउँछन्। फन्डामेन्टल अन्तर के हुने भयो त ? कि उहाँहरूले निरंकुश राजा खोज्या हो ? धेरै भए एउटा चाहियो भन्ने कुरा छ। राष्ट्रपतिको ठाउँमा राजा भएर के चाहिँ के फरक पर्ने हो त ? पार्टी व्यवस्थामा केही कमीकमजोरी भएर त्यहीबाट सुधार भएर जान्छ। जसले ठीक ढंगले काम गर्दैन त्यसलाई परास्त गरेर अर्को दललाई लिएर आउँछ। पुरानो दलले चित्त बुझेन भने नयाँ दल आउँछन्। आखिरमा दलीय व्यवस्थाको विकल्प नै छैन। त्यसमाथि संवैधानिक राजा हुन नचाहेर निरंकुश भएर उनको विरुद्धमा जनता उत्रिएका हुन्। राजा भएर के तात्विक परिवर्तन आउने हो त ? यी सबै भन्ने र एउटा ह्विम पैलाउने मात्र हो। अहिलेको समयमा जनताको आकांक्षा चुलिएको छ। त्यो अनुसारको डेलिभरि नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो। राजावादीहरूले दलहरूले खतम गरे भन्ने हो भने उहाँहरू निरंकुश राजा चाहानुहुन्छ। संवैधानिक राजा चाहेको हो भने संवैधानिक राजाले त्यो कमीकमजोरी कसरी हटाउँछ ? उपलब्धि ३ नागरिक सर्वोच्चता : लोकतन्त्रमा नै आमनागरिकको स्थान सर्वोच्च हुन्छ। मताधिकारका आधारमा आफ्नो सरकार आफैं बनाउने प्रणाली नै लोकतान्त्रिक गणतन्त्रको सुन्दर पक्ष हो। लोकतन्त्रमा नै एकपटक छानेको सरकार सधैंका लागि हुँदैन। जबकि राजतन्त्रमा एउटा वंश, परिवारको शासन अनाधिकालसम्म हुन्छ। नेपालको संविधानले नै नागरिकलाई शासनको अग्रता दिएको छ। नागरिकले चाहेमा सरकार बनाउन र सरकार बदल्न सक्छन्। मुलुकमा तीन तहको सरकार छ। संघ, प्रदेश र स्थानीय तह। यी तीन तहमा नागरिकको मतका आधारमा नै जनप्रतिनिधि छान्छन्। धनुषा, भोजपुर, तनहुँको गाउँमा जन्मेका व्यक्तिहरू राष्ट्रप्रमुख भइसकेका छन्। भोलि जो कोही जनताका छोराछोरी राष्ट्रप्रमुख हुन सक्छन्। यो व्यवस्थाको सुन्दर पक्ष भनेको नागरिक सर्वोच्चता हो। गणतन्त्रले नै सार्वजनिक नीति निर्माणमा अल्पसंख्यक, सीमान्तकृत समुदायको सहभागितालाई अपेक्षा गरेको संविधाविद् डा अधिकारी बताउँछन्। उपलब्धि ४ विकास निर्माण भौतिक विकासको दृष्टिले पनि गणतन्त्रमा केही गौरवपूर्ण आयोजना सम्पन्न भएका छन्। मध्यपहाडी लोकमार्ग, पुष्पलाल लोकमार्ग, उत्तर दक्षिण कोरिडोर, पूर्वपश्चिम राजमार्ग, पृथ्वीराजमार्ग अन्तर्गतको मुग्लिन पोखरा खण्डको विस्तार भइरहेका छन्। सबैजिल्ला सदरमुकाममा सडक पुगिसकेको छ। भैरहवा र पोखरामा अन्तर्राष्ट्रिय विमानस्थल बनेका छन्। काठमाडौं निजगढ दु्रतमार्ग, नागढुंगा सुरुङमार्ग, सिद्धबाबा सुरुङमार्ग निर्माणको क्रममा छन्। व्यवस्थित रूपमा विकास निर्माणका काम नहुँदा केही आलोचना पनि भएका छन्। स्थानीय तहले भौतिक निर्माणको क्षेत्रमा उल्लेख्य काम गरेका छन्। तर विकास गाउँ पुगेको छ र गाउँ भने खाली हुने अवस्थामा पुगेका छन्। गणतन्त्र आउनु पूर्वस्थानीय तहका अवस्था हालको अवस्थामा ठूलो परिवर्तन भएको छ। शिक्षा, स्वास्थ्य क्षेत्र, जलविद्युत्को क्षेत्रमा ठूलो परिवर्तन भएको छ। भारत र बंगलादेशलाई बिजुली बेच्ने स्थितिमा मुलुक पुगेको छ। दुईवटा आधारभूत समस्याको निराकरण राजेन्द्र गौतम, प्रचार विभाग प्रमुख, एमाले २०६२६३ को जनआन्दोलनबाट बनेको संविधानका प्रस्तावनाहरूलाई नै चुनौती दिएर संवैधानिक राजतन्त्र, सनातन हिन्दु धर्मको कुरा र संघीयता खारेज गर्ने माग राखेर राजतन्त्रवादीहरूले जुन खालको प्रयास गरिराखेका छन्, यो निकै ठूलो राजनीतिक र वैचारिक प्रश्नसँग सम्बन्धित विषय हो। यो सामान्य दलप्रतिको असन्तुष्टिको कुरा हैन। संविधान अस्विकार गर्ने र व्यवस्थालाई कोल्याप्स पार्ने उद्देश्य हो।, अर्को कुरा ज्ञानेन्द्र शाहको समर्थन गर्ने शक्ति छिन्नभिन्न थियो। ती शक्तिलाई एकीकृत गरेर देशीविदेशीको आडमा यो व्यवस्थालाई नै चुनौती दिन थालेका छन्। संविधानलाई नै चुनौती दिने कामको शुभारम्म गरेका छन्। यो आज भोलिको प्लानिङ हैन। जनताको असन्तुष्टि वा माग राज्यले सम्बोधन गरेर जाने कुरा हो। व्यवस्था र संविधानमाथि चुनौती दिने कुरा स्वीकार्य हुन सक्दैन। राजनीतिक विश्लेषक तुलानारायण साह मुलुकमा २ वटा आधारभूत समस्या रहेको बताउँछन् । उनका अनुसार संरचनागत र कार्यगत समस्या छन्। राजा पृथ्वीनारायण शाहकै पालादेखि नै रहँदै आएको संरचनागत समस्या गणतन्त्र आएपछि समाधानन्मुख रहेको उनको ठहर छ। केन्द्रीकृत, असमावेशी र राजतन्त्र नेपालका संरचनागत समस्या विगतमा रहेको उनको विश्लेषण छ। संरचनागत समस्याअन्तर्गत काठमाडौंलाई मात्रै देश सम्झने समस्या २४० वर्षदेखि नै रहँदै आएको हो। पृथ्वीनारायण शाहकै पालादेखि यो समस्याले नेपाललाई गाज्दै आएको थियो। सबै कुरा काठमाडौं केन्द्रित रह्यो, पञ्चायतदेखि गणतन्त्र नआएसम्म (२०६३ अघि) नै विकेन्द्रीकरणको सिद्धान्त पनि ल्याइयो तर त्यसले कुनै समस्याको समाधान भएन, राजनीतिक विश्लेषक साह भन्छन्, गणतन्त्र आएपछि भएको मधेश आन्दोलनले संघीयतालाई स्थापित गर्यो र २०७२ को संविधानले संघीयतालाई संस्थागत गर्यो। राजतन्त्रमा विविधता नै स्वीकार नगरिएको उनले भनाइ छ। एउटै भाषा, एउटै भेष, भन्दै फरक पहिचानलाई स्वीकार नै गरिएको थिएन, उनले भने, यसलाई पनि संविधान र गणतन्त्रले विविध पहिचानलाई स्थापित गर्यो। गणतन्त्रले नै केन्द्रीकृत शासनप्रणालीको अन्त्य गर्यो। असमावेशी : राजतन्त्रमा राज्य नै असमावेशी थियो। २४० वर्षसम्म खसआर्य समुदायका पुरुषको मात्रै राज्यमा उपस्थीति थियो। राज्यको चरित्र नै असमावेशी थियो। राज्यमा महिला, दलित, मधेसी, जनजाति आदिवासी, मुस्लिम देखिँदैन थिए, केवल खास आर्य पुरुषको मात्रै बर्चश्व थियो, उनले भने, २०६३ को अन्तरिम संविधानले समानुपातिक प्रणाली स्थापित गर्यो। जसले राजनीतिक रूपमा समावेशिता कायम भयो। आरक्षणले प्रशासनिक (कर्मचारी, प्रहरी) क्षेत्रलाई समावेशी बनायो। संविधानत नै राज्यका हरेक निकायमा समावेशीता कायम भएको छ। राजतन्त्र : नेपालमा २४० वर्षसम्म शाह वंशको शासन रह्यो। एउटा वंशले लामो समय शासन गर्यो। राजतन्त्रका विरुद्ध पटकपटक आन्दोलन भए। २००७ र २०४६ सालको आन्दोलनले राजतन्त्रलाई संवैधानिक बनायो। तर, यसले समस्या समाधान गरेन। ८० वर्ष लामो संघर्षपछि मात्रै मुलुकमा राजतन्त्रको अन्त्य भएर गणतन्त्र स्थापना भएको हो। विश्लेषक साह गणतन्त्रले संरचनागत समस्या (केन्द्रित, असमावेशी र राजतन्त्र) को समाधानको सुरुवात भएको बताउँछन् । प्रश्न केवल सुशासनमा गणतन्त्रपछि मुलुकको सबैभन्दा ठूलो शत्रुका रूपमा देखा पर्यो, सुशासन। तीनवटै तहका सरकार बने पनि जनताले सुशासनको प्रत्याभूति गर्न पाएनन्, त्यसैकारण भ्रष्टाचार संस्थागत हुँदै गयो। यद्यपि, भ्रष्टाचारीलाई जेल हाल्ने र त्यस्ताको राजनीतिक भविष्य नै समाप्त गर्ने कानुन पनि लोकतान्त्रिक व्यवस्थामै बने। तर, मुलुकमा भ्रष्टाचार, कुशासनमा भने नियन्त्रण आउन सकेको छैन। पछिल्लो १६ वर्षको अबधिमा सुशासन र भ्रष्टाचार नियन्त्रण नारामा मात्रै सीमित भएको छ। जनताको सेवा प्रवाहमा त्यतिकै समस्या छ। नागरिकता, लाइसेन्स, पासपोर्ट बनाउनसमेत घूस लेनदेन हुने गरेको छ। ठूलाठूला नीतिगत भ्रष्टाचारका काण्ड पनि त्यस्तै छन्। जनताका वितृष्णा, असन्तुष्टिको मुख्य कारण पनि सेवा प्रवाहमा रहेको समस्या नै हो। डा अधिकारी सुशासनमाथि प्रश्न उठेको बताउँछन्। भ्रष्टाचार बढेको छ, कानुनी शासनका पारामिटर निरन्तर प्रभावित भएका छन्, उनले, भने, चाहे न्यायिक नियुक्तिको कुरा होस् वा संवैधानिक परिषद्बाट हुने सिफारिस, नियुक्ति हुन्। विधि मिचिन थालेका छन्। संघीय मापदण्डअनुसार कानुन बनाउने कुरामा विलम्ब भएको उनको भनाइ छ। बजेट विनियोजन, खर्चबर्चका कुरा, त्यसको पारदर्शितामा खस्कँदो रहेको डा अधिकारीको भनाइ छ। केवल अड्डा अदालतको कारणले मात्रै गणतन्त्र टिक्न नसक्ने उनको भनाइ छ। उनले सबैतर्फबाट लोकतन्त्र टिकाउने प्रयास हुनु जरुरी रहेको बताए। उनले पछिल्लो समयमा अवसरवाद हावी भएको बताए। यस्ता केही कुराका कारण संविधानका राम्रा पक्षमा ओझेलमा परेको उनको विश्लेषण छ। गणतन्त्रमा अभिभाकत्वको अभाव खड्किएको उनको अनुभव छ। राजनीतिक विश्लेषक साह गणतन्त्र आएपछि संरचनागत समस्या समाधान उन्मुख भए पनि कार्यगत समस्या पुरानै रहेको बताए। पछिल्लो समयमा मुख्य समस्या नै भ्रष्टाचार र समयमा कान गर्ने प्रवृत्ति रहेको उनको तर्क छ। यी कार्यगत समस्या हिजो पनि थियो साहले भने, हिजो राजपरिवार, त्यसका वरिपरिकाले मात्रै गर्थे भने लोकतन्त्रमा त्यस्तै छ। अहिले यसको बढी चर्चा छ। राजतन्त्रमा राजपरिवारले गर्ने भ्रष्टाचारको विषयमा विरोध गर्न नै पाइँदैन थियो। आधारभूत रूपमा कार्यगत समस्यामा परिवर्तन नआएको उनको ठहर छ। कांग्रेसका प्रवक्ता डा प्रकाशशरण महत सुशासनमा केही समस्या भए पनि समाधान गर्न सकिने बताए। उनले भने, अहिलेको समयमा जनताको आकांक्षा चुलिएको छ। त्यो अनुसारको डेलिभरी नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो।"
"प्रतिनिधिसभा बैठक बस्दै, यस्ता छन् एजेण्डा","काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहान ११ बजेका लागि बोलाइएको संसद सचिवालयले जनाएको छ। बैठकमा सभामुखले राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रको व्यहोरा पढेर सुनाउने सम्भावित कार्यसूची छ। यसैगरी राष्ट्रिय सभामा उत्पत्ति भएको 'तिलगङ्गा नेत्र विश्वविद्यालय विधेयक, २०८१' का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल हुने कार्यसूचीमा उल्लेख छ। बैठकमा गृहमन्त्री रमेश लेखकले 'सशस्त्र प्रहरी बल, नेपाल विधेयक, २०८१ लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्नेछन्। मन्त्री लेखकले 'नेपाल नागरिकता (दोस्रो संशोधन) विधेयक, २०८१ माथिको दफावार छलफल सदनमा गरियोस्' भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ। गृहमन्त्री रमेश लेखकले 'नेपाल नागरिकता (दोस्रो संशोधन) विधेयक, २०८१ लाई पारित गरियोस्' भन्ने प्रस्ताव प्रस्तुत गर्ने कार्यसूचीमा उल्लेख छ।"
"ठाकुरराम क्याम्पसमा अझै सुरु भएन मतगणना,पत्रकारलाई प्रवेशमा रोक","वीरगन्ज : वीरगन्जको ठाकुरराम बहुमुखी क्याम्पसमा १६ वर्षपछि भएको स्ववियु निर्वाचनको मतगणना अझैं सुरू भएको छैन। क्याम्पस प्रशासन र निर्वाचन समितिले मंगलबार रातिदेखि नै मतगणना सुरु गर्न आलटाल गरिरहेका कारण मतगणनाको निष्पक्षतामाथि अनेक आशंका सृजना भएको छ। मंगलबार साँझ ६ बजे मतदान सकिए लगत्तै पर्साका प्रमुख जिल्ला अधिकारी गणेश अर्याल र प्रहरी उपरीक्षक गौतम मिश्रको उपस्थितिमा सभापतिका सबै उम्मेदरवाले सहमति जनाएपछि निर्वाचन समितिले मंगलबार राति १० बजेदेखि नै सुरु गर्ने घोषणा गरेको थियो। तर, राति १० बजे मतगणना सुरू नै भएन।क्याम्पस प्रमुख रणजित यादव र प्रमुख निर्वाचन अधिकृत दिलिप सिंहले मतगणना सुरु गर्न आलटाल गर्न थाले। मतगणना स्थलमा बस्न विद्यार्थी संगठनबाट पठाइएका प्रतिनिधिका बारेमा अनेक झमेला निकाल्दै दुवैजनाले राति २:१५ बजेसम्म मतगणना सुरू गराएनन्। राति २:१५ बजेपछि उनीहरूले विद्यार्थी संगठनहरूको सहमति बेगर अचानक सूचना टाँसेर मतगणना बुधबार बिहान १० बजेसम्मका लागि स्थगित गरिदिए। त्यसपछि आक्रोशित विद्यार्थी संगठनका नेताहरू मतपेटिका भण्डारण गरेर राखिएका कोठा अगाडि मतपेटिका कुर्न बस्न खोज्दा प्रहरीले उनीहरूमाथि बल प्रयोग गर्यो। जसका कारण केही बेर स्थिति तनावग्रस्त बन्न पुग्यो। बुधबार बिहान १० बजे मतगणना सुरू गराउन सभापतिका उम्मेदवारहरू र विद्यार्थी संगठनका प्रतिनिधिहरू क्याम्पसमा पुग्दा उनीहरूलाई क्याम्पस प्रशासनले प्रहरी लगाएर बाहिर निकालि दियो । मतपेटिका भण्डारण गरिएको कोठा अगाडिबाट प्रहरीले आफूहरूलाई जबर्जस्ती धपाएर क्याम्पस परिसरबाट निकाली दिएको विद्यार्थी नेता सुधिर पटेलले बताए । मंगलबार मतदान सुरु भएदेखि नै क्याम्पस प्रमुख र क्याम्पसको निर्वाचन समितिले सत्ताधारी दलको विद्यार्थी संगठनलाई जिताउन चलखेल गरिरहेको पटेलले बताए। बुधबार मतगणना स्थलमा समचार संकलनका लागि पुगेका सञ्चारकर्मीहरूलाई समेत क्याम्पस परिसरभित्र प्रवेशमा रोक लगाएको उनले बताए । पटेलले भने,'यसले मतगणनाको पारदर्शितामाथि झन् आशंका बढेको छ हामीलाई।' बिहान १० बजेदेखि नै मतगणना सुरू गर्न भनेर बोलाइए पनि अहिले १२ बजिसक्दा पनि सुरु गर्ने सुरसार नै नगरिएकोले क्याम्पस प्रमुख र निर्वाचन अधिकृतको तटस्थतामाथि थप प्रश्न उब्जिएको उनले बताए । प्रमुख निर्वाचन अधिकृत सिंहले भने मतगणना सुरु गराउनका लागि आफूहरू लागेको बताए । मतगणना स्थलमा बस्ने प्रतिनिधिहरूको नामावली पठाउन विद्यार्थी संगठनलाई आग्रह गरिएको उनले बताए ।उनीहरू आउने वित्तिकै मतगणना सुरु गर्ने उनले बताए। मतगणना स्थल क्याम्पस परिसरमा सञ्चारकर्मीको प्रवेशमा रोक किन लगाइएको हो? भन्ने प्रश्नमा उनले भने,'पत्रकारहरूकै कारण मंगलबार मतदानका बेला अनेक लफडाहरू भए। त्यसैले मतगणना स्थल क्याम्पस परिसरमा पत्रकारहरुलाई रोक लगाउनु परेको हो।' ठाकुरराम क्याम्पसमा मंगलबार भएको मतदानमा कुल १० हजार ७२९ मतमध्ये ४० प्रतिशत अर्थात ४ हजार २९९ मत खसेको थियो। ठाकुरराम क्याम्पसमा स्ववियु सभापति पदका लागि विभिन्न दल निकट र स्वतन्त्र समूहबाट गरि १४ जना चुनावी प्रतिस्पर्धामा छन्। प्रत्यक्षतर्फ सभापति,सचिव र कोषाध्यक्ष र ११ सदस्य तथा समानुपातिकतर्फ १० सदस्य गरि कूल २१ पदका लागि २४७ जनाको उम्मेदवारी परेको थियो। ठाकुरराम क्याम्पसमा यसअघि २०६३ सालमा स्ववियु निर्वाचन भएको थियो। उक्त निर्वाचनबाट निर्वाचित स्ववियु पदाधिकारी र सदस्यको कार्यकाल २०६५ सालमा सकिएको थियो । त्यसयता ठाकुरराम क्याम्पसमा भने स्ववियु निर्वाचन नै हुन सकेको थिएन।"
एमसीसी किन स्थगित ?,"धेरै वर्षपछि अमेरिकी अनुदान सहयोगको मिलेनियम च्यालेन्ज कर्पोरसन अर्थात् एमसीसीअन्तर्गतका परियोजनासमेत २०२५ फेबु्रअरीमा स्थगित भएका छन्। एमसीसी परियोजना कार्यान्वयनका लागि एमसीसी नेपाल गठन भएको थियो। नयाँ राष्ट्रपति आएपछि, एमसीए नेपालको कार्यक्रम रोकिएको हो। तर तीन महिनाका लागि यसो भएको हो। एमसीसी फागुन २, २०८० मा पठाएको पत्राचारमा नेपाल सरकार र उत निकायबीच २०७४ भदौ २९ मा भएको सम्झौतामा कार्यान्वयन भइरहेको आयोजनासँग सम्बन्धित एमसीसी कोषअन्तर्गत भुक्तानी हुने क्रियाकलाप अमेरिकाको २० जनवरी २०२५ मा जारी ९० दिनको स्थगनसम्बन्धी कार्यकारी दिई रोकिएको हो। एमसीए नेपाल एमसीसीअन्तर्गतको कार्यक्रम हो। यो कार्यक्रमअन्तर्गत पाँच वर्षभित्र करिब ३ सय १५ किलोमिटर लामो विद्युत् प्रसारण लाइन र ७० किमि सडक विस्तार गर्ने योजना छन्। एमसीए नेपालका अनुसार तीन सबस्टेसनका लागि ठेक्का सम्झौता भइसकेको छ। जसअनुसार ३ करोड ५५ लाख १० हजार डलरमा न्यु बुटवल नवलपरासी पश्चिम सबस्टेसन बनाउन २०८१ वैशाख २७ मा ठेक्का सम्झौता भएको हो। ५ करोड १६ लाख डलरमा रातमाटेनुवाकोट सबस्टेसन बनाउन २०८१ असार १ मा ठेक्का सम्झौता भएको थियो। ३ करोड ८८ लाख ९० हजार डलरमा नयाँ दमौली तनहुँ सबस्टेसन बनाउन २०८१ साउन १६ मा ठेक्का सम्झौता भएर काम भइरहेको थियो। विद्युत् प्रसारण आयोजनाअन्र्तगत १८ किमि लामो सीमापार विद्युत् प्रसारण लाइनका लागि २०८१ साउनमा ठेकेदार छनोट भएको थियो। २ सय ९७ किमि प्रसारण लाइनका लागि २०८१८२ पनि फेरि बाोलपत्र आह्वान गरिने भनिएको थियो। एमसीए नेपालको प्रगति प्रतिवेदनमा उल्लेखित छ। लमहीसम्म फुल डेप्थ रिक्लेमेसन अर्थात् एफडीआर प्रविधि प्रयोग गर्न ४० किमि लामो सडक खण्डको २०८१८२ मा बोलपत्र आह्वान गरिने भनिएको थियो। यसका लागि मर्मतसहितको स्वीकृत गरिने भनिएको थियो। सडक मर्मत आयोजनाअन्तर्गत प्राविधिज्ञ तालिमका कुरा छन्। जीबीका आयोजनामा २ सय ७० जनालाई तालिम छन्। मुआब्जामा केही जिल्ला छनोट गरिएका छन्। सहयोग कार्यक्रमपत्र लेखेर यूएसआईडीलले अर्थलाई सहयोग गरिएकोमा सहयोग बन्द गरिएको जनाउ गरेको देखिन्छ। अनुदान सहयोग कार्यक्रममा पाइने चारवटा आयोजना ९० दिनअन्तर्गत स्थगन गरिएको भनिन्छ। यूएसएआईडीले एनजीओ आईएनजीओ गैरनाफामूलक कम्पनीमार्फत पनि अनुदान पनि अनुदान परियोजना गर्दैै आएको छ। एमसीसी परियोजना कार्यान्वनका लागि मिलेनियम च्यालेन्ज अकाउन्ट अर्थात् एमसीए नेपाल गठन भएको थियो। आदेशपछि एमसीए नेपालको कार्यक्रम पनि रोकिइरहेका छन्। नेपाल सरकार र एमसीसीबीच भएको सम्झौता अनुरूप २०८० भदौ १३ देखि परियोजना कार्यान्वयन सुरु भइरहेको छ। सुरुआती सम्झौताअनुसार ६९ करोड ७० लाख डलर अर्थात् करिब ९२ अर्बको परियोजनामा अमेरिकी सरकारले ५० करोड डलर र नेपाल सरकारले १९ करोड ७० लाख डलर व्यहोर्ने उल्लेख थियो। अमेरिकाले २०८२ पुसमा परियोजनाका लागि थप ५ करोड डलर दिने घोषणा गरेको थियो। अमेरिकी सरकारको निर्णयसँगै यूएसएआईडीका अन्य परियोजना रद्द गरिएको थियो। वासिङ्टनस्थित यूएसएआईडी मुख्यालय बन्द भइसकेको भनिएको छ। त्यसैअनुरूप यूएसएआईडीले सूचना जारी गरेर विश्वभरका आफ्ना कर्मचारी फिर्ता बोलाइसकेको छ। यूएसआईडीले विभिन्न देशमा शिक्षा, स्वास्थ्य, खाद्यान्न, विकास र लोकतन्त्रसँग सम्बन्धित परियोजनाका लागि सहयोग गर्दै आएका देखिन्छ। यूएसएआईडीले नेपाल सरकारसँग गरेको पाँच वर्ष रणनीतिक साझेदारीअन्तर्गत मुख्य त स्वास्थ्य, शिक्षा, कृषि आदि थिए। नेपाल र अमेरिका एमसीसी सन्दर्भ : अमेरिकी संघीय सरकारले विदेशी सहायता भुक्तानीका विषयमा आफ्नो पक्षमा निर्णय गरेको छ। अमेरिकी प्रधानन्यायाधीशले विदेश मामला र अमेरिकी अन्तर्राष्ट्रिय विकास एजेन्सी अर्थात् यूएसएआईडी अन्तर्राष्ट्रियअन्तर्गत पूरा भइसकेका कामको दुई अर्ब अमेरिकी डलर तत्काल भुक्तान गर्न आवश्यक नभएको बताइएको छ। अर्का न्यायाधीशले पहिले पूरा भइसकेका कामबापतका २ अर्ब डलर भुक्तानी दिन आदेश दिएको थियो। तर प्रशासनले तर आपत्कालीन अपिल दायर गरेको थियो। तर त्यसको सुनुवाइमा विदेशी सहायता भुक्तानीमा रोग लगाउने भनिएको थियो। तर संघीय प्रशासनले यसको दायित्वमा हस्तक्षेप गरेको दाबी गरेको छ। न्यायाधीशले आफ्नो अधिकार क्षेत्र बाहिर गएर फैसला गरिएको भनिएको छ। विदेशी सहायतामाथि उचित निर्णय कर्तव्यमा हस्तक्षेप भनिएको छ। प्रधान न्यायाधीशको निर्णय अस्थायी भए पनि डोनाल्डका कार्यकारी आदेशबारे परेको मुद्दामा प्रशासनको पहिलो जित हो। जनसम्पर्कका तहमा केही गैरसरकारी अर्थात् एनजीओले आयोजना गरेका गोष्ठीहरूमा अमेरिकी कूटनीतिज्ञहरूले धारणा राख्ने क्रममा एमसीसीजस्तै इन्डोप्यासिफिक स्ट्राटेजीलाई नीति हो तर रणनीति होइन भनी प्रस्ट्याउँदै आएको देखिन्छन्। रेग्मी, व्यापार तथा निकासी प्रवर्द्धन केन्द्रका पूर्वनायब कार्यकारी निर्देशक हुन्।"
मधेस कृषि विश्वविद्यालयको अस्तित्व र भविष्य,"मुलुककै जेठो त्रिभुवन विश्वविद्यालयको दुर्गति मूल कारण राजनीतिक हस्तक्षेप हो । आफैंमा यो विश्वविद्यालय भद्रगोल किन पनि छ भने विद्यार्थीको संख्या लाखौंमा छ, जुन विश्वका उत्कृष्ट विश्वविद्यालयहरूमा हुँदैनन् । विद्यार्थी संख्यामात्रै थुपारेर व्यवस्थापन गर्न नसक्नु पनि यसको ठूलो कमजोरी हो । तसर्थमा मुलुकमा अरू भूभागमा अरू विश्वविद्यालयमा खोल्नु परेको हो । विद्यार्थीले काठमाडौं केन्द्रित हुन नपरोस् र विशिष्टीकृत विश्वविद्यालयहरू होऊन् भन्ने हो । त्रिभुवन विश्वविद्यालय एक्लैले मुलुकको उच्चशिक्षाको भार बोक्न सक्दैनथ्यो र सक्दैन । बहुदलीय प्रजातन्त्रको पुनस्र्थापनापछि नै केही अरू विश्वविद्यालय मुलुकमा स्थापना भए । झन् मुलुक संघीय व्यवस्थामा गएपछि प्रदेशहरूले पनि विश्वविद्यालयहरू खोलिरहेका छन् । मधेस एउटै प्रदेशले मधेस र मधेस कृषि गरी दुईदुईवटा विश्वविद्यालय खोलेको छ । तर यिनको पनि समस्या उही छ, राजनीतिक हस्तक्षेप । मुख्यमन्त्रीसमेत हरेका विश्वविद्यालयका कुलपति सतिशकुमार सिंहले उपकुलपति, रजिस्ट्रारलाई पदमुक्त गर्ने निर्णय गरी राजनीतिक हस्तक्षेपको पराकाष्ठा देखाएका छन् । सिंह जनमत पार्टीको हुनु र विश्वविद्यालयका पदाधिकारी पूर्ववर्ती जसपा नेपाल पार्टीको सरकारका पालामा नियुक्त हुनु नै द्वन्द्वको कारण हो । विश्वविद्यालयजस्तो प्राज्ञिक संस्थामा पार्टी हेरेर निर्णय गरिँदा अरू विश्वविद्यालय तन्नम भएका नजिरलाई नजरअन्दाज गर्दै मधेस प्रदेशका मुख्यमन्त्रीले जुन कदम चाले, त्यो प्राज्ञिकतामाथिको कुल्चाइँ हो । सरकारजस्तै राज्यका संस्थाहरूलाई पनि राजनीतिक गोल चक्करमा पुयाएर धुलिसात पार्ने कुचेष्टा हो । हो, विश्वविद्यालयका पदाधिकारीमाथि कुनै आरोप नलागेको होइन, भ्रष्टाचार र अनियमितताका कुरा उठेका छन् । छानबिन समितिले पनि त्रुटि र अपरादर्शिता औंल्याएको छ । तर छानबिन समिति र उसको प्रतिवेदन राजनीतिक प्रतिशोधमा आधारित छैन भन्न सकिन्न । सरकार कतिसम्म पूर्वाग्रही बनेको छ भने ६५ करोड रुपैयाँ आवश्यक ठानिएको र यसअघि ३१ करोड बजेट विनियोजन भएको विश्वविद्यालयलाई १० लाख रुपैयाँमात्रै दिएको छ । त्यो हदैसम्मको असहयोगमात्रै होइन, विश्वविद्यालय नै बन्द गराउने वा चलाए आफ्नै गोटी बनाउने प्रपञ्च हो । यस्तै हर्कतहरूका कारण विद्यार्थीमा नेपालका विश्वविद्यालयप्रतिको विश्वास उठेको हो र विदेशतिर आकर्षण बढेको हो । गण्डकी प्रदेशका संस्थापक मुख्यमन्त्री पृथ्वीसुब्बा गुरुङले भने आफू (मुख्यमन्त्री) कुलपति नहुने र न्यायिक परिषद् (ट्रस्ट) बाट सञ्चालन गर्ने गरी गण्डकी विश्वविद्यालय स्थापना गरेका थिए । त्यस्तो मोडलमा आजसम्म अरू कुनै विश्वविद्यालय गएका छैनन् । गण्डकीमा धेरै सरकार फेरिए पनि राजनीतिक हस्तक्षेप सोही कारणले हुन सकेन । अरू विश्वविद्यालय पनि गण्डकीकै मोडलमा लैजाने हिम्मत सरकारहरूले गर्नुपर्छ । र, सबैभन्दा पहिला कुनै पनि विश्वविद्यालयप्रति राजनीतिक आग्रह र पूर्वाग्रह राखिनु हुँदैन । पूर्णत प्राज्ञिक व्यक्तिहरूलाई सञ्चालनको जिम्मेवारी दिनुपर्छ । होइन भने मधेस कृषि विश्वविद्यालयजस्तै मरणासन्न हुने दिने अरू विश्वविद्यालयहरूमा पनि आउन सक्छ ।"
जनज्योति बहुमुखी क्याम्पसमा नेविसंघको प्यानल विजयी,"रौतहट : रौतहटको चन्द्रनिगाहपुरस्थित जनज्योति बहुमुखी क्याम्पसको स्वतन्त्र विद्यार्थी युनियन (स्ववियु) निर्वाचनमा नेपाल विद्यार्थी संघ (नेविसंघ) को प्यानलले जित हासिल गरेको छ । बुधवार सार्वजनिक भएको मत परिणाम अनुसार नेविसंघले भारी मतान्तरले विजय हासिल गरेको हो । सभापति पदमा नेविसंघका मोहम्मद नौसाद आलमले १ हजार १ सय ७४ मत प्राप्त गर्दै स्पष्ट जित निकाले । उनका निकटतम प्रतिस्पर्धी अनेरास्ववियुका दामोदर उप्रेतीले २०३ मत, भने अखिल (क्रान्तिकारी) का अजय पटेलले १७० मत प्राप्त गरे । सचिव पदमा नेविसंघका शाहिल पुरी १ हजार १ सय २८ मत प्राप्त गर्दै विजयी भए । उनका प्रतिस्पर्धी नेकपा समाजवादी पार्टी (एस) का शुभ श्रेष्ठले २३१ मत ल्याए, जसले अनेरास्ववियुसँग गठबन्धन गरी चुनाव लडेका थिए। अखिल (क्रान्तिकारी) की सुस्मिता घलानले १८७ मत पाइन् । कोषाध्यक्ष पदमा नेविसंघकै सम्झना कुमारी चौधरीले १ हजार १ सय ४८ मत प्राप्त गर्दै जित दर्ता गराइन्। निकटतम अनेरास्ववियुका अभिशेष चौधरीले २११ मत, भने अखिल (क्रान्तिकारी) की अनिषा चौधरीले १८१ मत पाइन् । सदस्य पदमा पनि नेविसंघले आफ्नो वर्चस्व कायम राख्दै विकास कुमार दास, आर्जु भट्टराई, रोहन श्रेष्ठ, पुष्पा कार्की, ऋतिक सिंह, रोजिना कुमारी काफ्ले, र सुशील कुमार प्रहरी विजयी भएका छन् । यस्तै समानुपातिकतर्फ सो क्याम्पसमा नेविसंघले ११२९, अनेरास्ववियुले २४१,समाजवादी विद्यार्थी युनियनले ९९ र अखिलले २०२ मत पाएको छ । निर्वाचन अधिकृत विनोद प्रसाद तिमल्सिनाका अनुसार २ हजार ९५४ मतदाता रहेकोमा १ हजार ६८७ मत खसेको थियो । यस पटकको निर्वाचनमा नेविसंघ, अनेरास्ववियु, अखिल (क्रान्तिकारी) र समाजवादी विद्यार्थी युनियन गरी ३४ जना उम्मेदवार चुनावी प्रतिस्पर्धामा थिए ।"
काभ्रे क्याम्पसमा नेविसंघको प्यानल विजयी,"काभ्रे : जिल्लाको जेठो क्याम्पस काभ्रे बहुमुखी क्याम्पस स्ववियु निर्वाचनमा नेविसंघका रोहिन पराजुलीसहित सिङ्गो प्यानल नै विजयी भएको छ। काभ्रे बहुमुखी क्याम्पस बनेपामा भएको स्वतन्त्र विद्यार्थी युनियन (स्ववियु) निर्वाचनमा नेपाल विद्यार्थी संघ नेतृत्वको प्यानल नै विजयी भएको हो। नेविसंघ र माधव नेपाल पार्टी निकट अनेरास्ववियुले संयुक्त प्यनल बनाएर निर्वाचनमा होमिएको थियो । नेकपा एमाले निकट अनेरास्वियु र नेकपा (माओवादी केन्द्र) अखिल क्रान्तिकारीको गठबन्धनबाट सभापतिका उम्मेदवार बनेका अनेरास्वियुका मिलन गौतमलाई १ सय ५३ को भारी मतले हराउँदै सभापतिमा नेपाल विद्यार्थी संघका उम्मेदवार रोहिन पराजुली निर्वाचित भएका हुन् । पराजुलीले २ सय ७२ मत र गौतमले १ सय १९ मत ल्याएका थिए । कुल ५ सय ४१ मत मध्ये ३ सय ९६ मत खसेको थियो । सचिवमा नेविसंघबाट तीर्थकुमारी भुर्तेल, कोषाध्यक्षमा मनिष श्रेष्ठ र सदस्यहरूमा सुधा श्रेष्ठ, सजिना लामा, मनिष कुँवर र नेकपा (एकिकृत समाजवादी) निकट अनेरास्ववियुका सन्ध्या गिरी र सुनिता गुँइत निर्वाचित भएका छन् ।"
नौ महिना अन्तरिक्षमा बिताएका सुनिता र बुच पृथ्वीमा फर्किए,"वासिङटन डिसी : अन्तरिक्ष यात्री सुनिता विलियम्स र बुच विल्मोर नौ महिना अन्तरिक्षमा बिताएपछि आज पृथ्वीमा फर्किएका छन्। बिहान सवा ३ बजे चार अन्तरिक्ष यात्री बोकेको क्याप्सुल फ्लोरिडाको तट नजिकै समुद्रमा अवतरण गरेको बीबीसी समाचारमा उल्लेख छ। अन्तरिक्षयानबाट बाहिर निस्किंदा दुबै अन्तरिक्षयात्रीको अनुहारमा खुसी देखिन्थ्यो।  बाट छुटेको १७ घण्टापछि उनीहरु पृथ्वी आइपुगेका हुन्। उनीहरुलाई बोकेको अन्तरिक्षयान द्रुत गतिमा पृथ्वीको वायुमण्डलमा प्रवेश गर्यो। त्यसपछि चार प्यारासुटहरू खुले । प्यारासुटको मद्दतले उनीहरु फ्लोरिडाको तटमा बिस्तारै अवतरण गरे। नासाको कमर्सियल क्रू प्रोग्रामका प्रबन्धक स्टिभ स्टिचले चालक दलका सदस्यहरूको प्रशंसा गरे। सुनिता विलियम्स र बुच विल्मोर जुन ५, २०२४ मा स्टारलाइनर परीक्षण यानबाट आईएसएस गएका थिए। त्यहाँ आठ दिन बिताएपछि उनीहरू फर्कने योजना थियो तर अन्तरिक्षयानमा समस्या उत्पन्न भएपछि उनीहरु आउन सकेका थिएनन्।"
सिरहा क्याम्पसमा नेविसंघ प्यानल विजयी,"सिरहा : सिरहा सदरमुकाम स्थित सूर्यनारायण सत्यनारायण मोरबैता यादब बहुमुखी क्याम्पसमा स्वतन्त्र विद्यार्थी युनियन (स्ववियु) निर्वाचनमा नेविसंघ ६८ मतान्तरले प्यानल सहित विजय भएका छन् । सभापतिमा पृथ्वी कुमार यादव, सचिवमा रमेश कुमार यादव, कोषाध्यक्ष राम यादव, सदस्यमा विशाल यादव, राधिका कुमारी मण्डल, उपेन्द्र गुप्ता, आरती कुमारी मण्डल, कंचन पासमान, मनिषा कुमारी यादव र अजिता कुमारी यादव निर्वाचित भएका छन् ।"
डोटी बहुमुखी क्याम्पसको स्ववियु निर्वाचनमा नेविसंघको प्यानल विजयी,"डोटी : डोटी बहुमुखी क्याम्पस डोटीको स्ववियु निर्वाचनमा नेपाल विद्यार्थी संघको प्यानल विजयी भएको छ । मङ्गलवार सम्पन्न भएको निर्वाचनमा इन्द्र राणा नेतृत्वको प्यानल विजयी भएको हो । विजयी राणाले २२१ मत प्राप्त गरेका छन् भने राणाका प्रतिद्वन्द्वी अनेरास्ववियुका सुरेश रोकायाले ११० र अर्का उम्मेदवार अखिल क्रान्तिकारीसमाजवादीका साझा उम्मेदवार अजित सिंहले ८८ मत प्राप्त गरेका छन् । सचिवमा २१९ मत प्राप्त गरी नेपाल विद्यार्थी संघका साजन रावल विजयी भएका छन् । सचिव पदका उम्मेदवार अखिल क्रान्तिकारीसमाजवादीका हरिस बोगटीले ११० र अनेरास्ववियुका मोहन ऐरले ९५ मत प्राप्त गरेका छन् । त्यसैगरी कोषाध्यक्षमा २२० मत सहित नेपाल विद्यार्थी संघका दिपा विष्ट निर्वाचित भएकी छिन् । उनका प्रतिद्वन्द्वी अनेरास्ववियुकी ईश्वरी मलासीले ११५ र अखिल क्रान्तिकारीकी रुकमणी विष्टले ७७ मत पाएकी छिन् । त्यस्तै सदस्यहरूमा रबिन्द्र भण्डारी (२१३), हरिस साउद (२२९), उषा धामी (२२१), धर्म सीँ बम (२२०) र पुष्कर बोहरा (२१८) विजयी भएका छन् । त्यसैगरी समानुपातिक तर्फ नेपाल विद्यार्थी संघले २२० मत ल्याएको छ भने अनेरास्ववियुले १०१ मत ल्याएको छ । अखिल क्रान्तिकारीले ७४ मत ल्याउँदा अखिल समाजवादीले १६ मत पाएको छ । डोटी बहुमुखी क्याम्पसमा ५८० मत सङ्ख्या रहेकोमा ४३१ मत खसेको थियो ।"
"इजरायलद्वारा गाजामा हवाई आक्रमण, ४१३ को मृत्यु","गाजा : इजरायली हवाई आक्रमणबाट गाजा पट्टीका विभिन्न स्थानमा मारिने प्यालेस्टाइनीको संख्या ४१३ पुगेको छ। गाजास्थित स्वास्थ्य अधिकारीका अनुसार आक्रमणमा कम्तीमा ५६२ प्यालेस्टाइनी पनि घाइते भएका छन्। धेरै पीडित अझै पनि भग्नावशेषमा फसेका छन्। उनीहरूको उद्धारको प्रयास भइरहेको स्वास्थ्य अधिकारीहरूले प्रेस विज्ञप्तिमा उल्लेख गरेका छन्। यस समयमा, आईडीएफ (इजरायल रक्षा बल) र शिन बेटले गाजा पट्टीभरि विद्रोही लक्ष्यहरूमा प्रहार गरिरहेका छन्, सेना र शिन बेटले संयुक्त रुपमा जारी गरेको विज्ञप्तिमा उल्लेख, विगत केही घण्टामा प्रहार गरिएका लक्ष्यहरूमा प्रक्षेपण पोस्ट, हतियार भण्डार र थप सैन्य पूर्वाधारहरू समावेश छन्। हमासले बन्धकहरूलाई रिहा गर्न बारम्बार अस्वीकार गरेको र अमेरिकी राष्ट्रपति र मध्यस्थकर्ताहरूको सबै प्रस्ताव अस्वीकार गरेको कारणले आक्रमणहरू पुनः सुरु गरेको इजरायलले जनाएको छ। हमासले भने जनवरी १९ मा लागू भएको युद्धविरामको इजरायलले उल्लंघन गरेको आरोप लगाएको छ। इजरायललाई सैन्य कारबाही रोक्न दबाब दिन मध्यस्थकर्ताहरूलाई आह्वान पनि गरेको छ। हमासद्वारा सञ्चालित स्वास्थ्य मन्त्रालयका महानिर्देशक मुनिर अलबार्शले आक्रमणबाट ६ सय ६० भन्दा बढी घाइते भएको जनाएका छन्। उनका अनुसार घाइतेहरूको विभिन्न अस्पतालमा उपचार भइरहेको छ। घाइतेमध्ये केहीको अवस्था निकै गम्भीर रहेको चिकित्सकहरूको भनाइ छ। इजरायल रक्षा बल (आईडीएफ)ले विज्ञप्ति जारी गर्दै हमाससँग सम्बन्धित आतंककारीलाई लक्षित गर्दै आक्रमण पुनः सुरु गरेको जनाएको छ। आईडीएफले स्थानीय समयानुसार मंगलबार बिहान २ बजे आक्रमण सुरु गरेको हो। अन्तर्राष्ट्रिय सञ्चार माध्यमहरूका अनुसार मध्य गाजाको देर अलबलाह, गाजा सिटी, खान युनिस, रफाह लगायतका स्थानमा हवाई आक्रमण गरिएको हो। यो गाजामा जनवरी १९ मा भएको युद्धविरामपछि सबैभन्दा ठूलो हवाई आक्रमण हो।हमासले इजरायलले निहत्था नागरिकहरूमाथि आक्रमण गरेको आरोप लगाएको छ। युद्धविराम उल्लंघन गरेकोमा मध्यस्थकर्ताहरूले इजरायललाई पूर्ण रूपमा जिम्मेवार ठहराउनुपर्ने हमासको भनाइ छ। इजरायली प्रधानमन्त्री बेन्जामिन नेतान्याहुको कार्यालयले अबदेखि हमासविरुद्ध आईडीएफले बढ्दो सैन्य शक्तिका साथ कारबाही गर्ने चेतावनी दिएको छ। यसअघि इजरायली प्रधानमन्त्रीको कार्यालयको एक विज्ञप्तिमा प्रधानमन्त्री बेन्जामिन नेतान्याहु र रक्षामन्त्री इजरायल कात्जले मंगलबार बिहान हवाई आक्रमणका लागि आदेश दिएको उल्लेख छ।आक्रमणको योजना आईडीएफले सप्ताहन्तमा प्रस्तुत गरेको र राजनीतिक नेतृत्वले स्वीकृत गरेको भनिएको छ।"
"मधेसका ७४ अस्पताल अवैध, लगाइए ताला","जनकपुरधाम : मधेस प्रदेशका मुख्यमन्त्री सतिशकुमार सिंहले १ सय १४ वटा निजी स्वास्थ्य संस्थाको अनुगमन गरे। तीमध्ये ७४ वटा अवैध भेटिए। जसमा भटाभट ताला लागेका छन्। प्रदेश सरकारले झोले, अवैध र मापदण्डविपरीत सञ्चालित अस्पताल तथा निजी क्लिनिक बन्द गराइरहेको छ। मुख्यमन्त्री सिंहले प्रदेशका विभिन्न ठाउँमा निजी अस्पताललगायत स्वास्थ्य संस्थाहरूको अनुगमन कार्यलाई तीव्रता दिँदै आएका छन्। प्रदेश सरकारको स्वास्थ्य तथा जनसंख्या मन्त्रालयबाट प्राप्त तथ्यांकअनुसार सबैभन्दा बढी सर्लाहीका २४ वटा अस्पताल अवैध, मापदण्डविपरीत र पूर्वाधारको अभावमा सञ्चालनमा रहेको पाइएको छ। त्यस्ता अस्पताल बन्द गरिएका छन्। यस्तै, मधेस प्रदेशको राजधानी जनकपुरमा अवैध रूपमा सञ्चालित अस्पतालहरू पनि बन्द गरिएका छन। हालसम्म २२ वटा अवैध अस्पतालहरू बन्द गराइएका छन्। त्यसैगरी, सप्तरीका २, रौतहटमा २१, महोत्तरीका ५ वटा र पर्सामा एउटा अस्पतालको सेवा बन्द गरिएको छ। मधेस प्रदेशको स्वास्थ्य मन्त्रालयको तथ्यांक हेर्ने हो भने अधिकांश निजी अस्पतालले नत मापदण्ड पूरा गरेका छन् न वैधानिक रूपमा काम गरेका छन्, जनस्वास्थ्य अधिकृत सञ्जीव ठाकुर भन्छन्, सरकारी तवरबाट बेला बखत अनुगमन हुने गरे पनि यसपटक मुख्यमन्त्रीज्यूको पहलमा सशक्त अनुगमन भइरहेको छ र नियमविपरीत सञ्चालनमा रहेका अस्पतालहरूलाई कारबाही स्वरूप बन्द गराइरहेका छौं। मुख्यमन्त्री सिंहले अस्पतालको नाममा मान्छेको ज्यानसँग खेलवाड भइरहेको बताए। जनगुनासा व्यापक आइरहेका थिए, मुख्यमन्त्री सिंहले भने, पहिलादेखि नै गुनासा थिए। तर, न त प्रशासनले, न सम्बन्धित निकायले नै ध्यान दिएको थियो। त्यसैले यस बेथितिलाई नियन्त्रण गर्न हामी लागेका हौं। मुख्यमन्त्री सिंहले एम्बुलेन्सका चालकहरूसमेत मिलेर अस्पताल सञ्चालन गरेको पाइएको बताए। अनमी, अहेब पढेर जागिर नपाएपछि केही व्यक्ति मिलेर अस्पताल खोलेको पनि पायौं, उनले भने, कतै काम नपाएपछि थोरबहुत मेडिकल ज्ञानको भरमा चार पाँच कोठाको घर भाडामा लिने र बिना कुनै मापदण्ड जस्तो पाए त्यस्तै अस्पताल खोल्ने काम पनि भएको छ। यस्तो अवस्थालाई निस्तेज गर्न मधेस प्रदेशका १ सय ३६ वटै पालिकामा हामी स्वास्थ्य संस्थाहरूको अनुगमनमा लागेका छौं। जनस्वास्थ्य सेवा ऐन, २०७५ को दफा २२ ले गैरसरकारी वा निजी स्वास्थ्य संस्थाले तोकेबमोजिम इजाजतपत्र लिएर मात्र स्वास्थ्य सेवा प्रदान गर्नुपर्ने व्यवस्था गरेको छ। ऐनले यस्तो कार्यलाई कसुर मानी सजायसमेतको व्यवस्था गरेको छ। जनस्वास्थ्य सेवा नियमावली २०७७ को नियम १२ ले समेत इजाजत नलिई निजी, गैरसरकारी, सहकारी, गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने भनी व्यवस्था गरेको छ। इजाजतपत्र लिनुपर्ने प्रदेश स्वास्थ्य सेवा ऐनको दफा ६ को १ ले ऐनले गरेको व्यवस्थाअनुसार अनुमति नलिई कसैले स्वास्थ्य सेवा सञ्चालन गर्न नहुने उल्लेख छ। यस्तो काम गर्नेलाई कसुर ठहर गरी सो ऐनले त्यस्तो स्वास्थ्य संस्था बन्द गराउनेलगायत व्यवस्था गरेको छ।"
लहानको जेएस क्याम्पसमा नेविसंघ प्यानल विजयी,"सिरहा : जेएस मुरारका बहुमुखी क्याम्पस लहानको स्वतन्त्र विद्यार्थी युनियन (स्ववियु) निर्वाचनमा कांग्रेस निकट नेपाल विद्यार्थी संघ(नेविसंघ)को प्यानल नै विजयी भएको छ। सभापतिमा रोहित कुमार राउत ५७५, सचिवमा सुजित कुमार यादव ५६०, कोषाध्यक्षमा अमलेश सिंह ५६८ र सदस्यहरु शर्मिला कुमारी चौधरी ५६०, अभिनव महासेठ ५४८, उज्ज्वल कुमार झा ५६६, रिकेश सदा ५५४, मो अनिश शेख ५५९, आशका रुचाल ५५५ तथा सुनम कुमारी चौधरी ५५० मत ल्याएर निर्वाचित भएका छन् । एमाले निकट अनेरास्ववियुले दोस्रो स्थानमा रहेको छ। सभापतिका उम्मेदवार मनिष कुमार चौधरीले ४३१ मत प्राप्त गरेका छन् । यसैगरी जसपा नेपाल, जनमत, एकीकृत समाजवादी र माओवादी केन्द्र निकटका संयुक्त विद्यार्थी संगठनले १३७ मत मात्रै पाएको छ। नेविसंघले यो क्याम्पसमा लगातार तेस्रोपटक स्ववियु निर्वाचनमा जित हात पारेको हो।"
मधेस कृषि विश्वविद्यालयको अस्तित्व र भविष्य,"मुलुककै जेठो त्रिभुवन विश्वविद्यालयको दुर्गति मूल कारण राजनीतिक हस्तक्षेप हो । आफैंमा यो विश्वविद्यालय भद्रगोल किन पनि छ भने विद्यार्थीको संख्या लाखौंमा छ, जुन विश्वका उत्कृष्ट विश्वविद्यालयहरूमा हुँदैनन् । विद्यार्थी संख्यामात्रै थुपारेर व्यवस्थापन गर्न नसक्नु पनि यसको ठूलो कमजोरी हो । तसर्थमा मुलुकमा अरू भूभागमा अरू विश्वविद्यालयमा खोल्नु परेको हो । विद्यार्थीले काठमाडौं केन्द्रित हुन नपरोस् र विशिष्टीकृत विश्वविद्यालयहरू होऊन् भन्ने हो । त्रिभुवन विश्वविद्यालय एक्लैले मुलुकको उच्चशिक्षाको भार बोक्न सक्दैनथ्यो र सक्दैन । बहुदलीय प्रजातन्त्रको पुनस्र्थापनापछि नै केही अरू विश्वविद्यालय मुलुकमा स्थापना भए । झन् मुलुक संघीय व्यवस्थामा गएपछि प्रदेशहरूले पनि विश्वविद्यालयहरू खोलिरहेका छन् । मधेस एउटै प्रदेशले मधेस र मधेस कृषि गरी दुईदुईवटा विश्वविद्यालय खोलेको छ । तर यिनको पनि समस्या उही छ, राजनीतिक हस्तक्षेप । मुख्यमन्त्रीसमेत हरेका विश्वविद्यालयका कुलपति सतिशकुमार सिंहले उपकुलपति, रजिस्ट्रारलाई पदमुक्त गर्ने निर्णय गरी राजनीतिक हस्तक्षेपको पराकाष्ठा देखाएका छन् । सिंह जनमत पार्टीको हुनु र विश्वविद्यालयका पदाधिकारी पूर्ववर्ती जसपा नेपाल पार्टीको सरकारका पालामा नियुक्त हुनु नै द्वन्द्वको कारण हो । विश्वविद्यालयजस्तो प्राज्ञिक संस्थामा पार्टी हेरेर निर्णय गरिँदा अरू विश्वविद्यालय तन्नम भएका नजिरलाई नजरअन्दाज गर्दै मधेस प्रदेशका मुख्यमन्त्रीले जुन कदम चाले, त्यो प्राज्ञिकतामाथिको कुल्चाइँ हो । सरकारजस्तै राज्यका संस्थाहरूलाई पनि राजनीतिक गोल चक्करमा पुयाएर धुलिसात पार्ने कुचेष्टा हो । हो, विश्वविद्यालयका पदाधिकारीमाथि कुनै आरोप नलागेको होइन, भ्रष्टाचार र अनियमितताका कुरा उठेका छन् । छानबिन समितिले पनि त्रुटि र अपरादर्शिता औंल्याएको छ । तर छानबिन समिति र उसको प्रतिवेदन राजनीतिक प्रतिशोधमा आधारित छैन भन्न सकिन्न । सरकार कतिसम्म पूर्वाग्रही बनेको छ भने ६५ करोड रुपैयाँ आवश्यक ठानिएको र यसअघि ३१ करोड बजेट विनियोजन भएको विश्वविद्यालयलाई १० लाख रुपैयाँमात्रै दिएको छ । त्यो हदैसम्मको असहयोगमात्रै होइन, विश्वविद्यालय नै बन्द गराउने वा चलाए आफ्नै गोटी बनाउने प्रपञ्च हो । यस्तै हर्कतहरूका कारण विद्यार्थीमा नेपालका विश्वविद्यालयप्रतिको विश्वास उठेको हो र विदेशतिर आकर्षण बढेको हो । गण्डकी प्रदेशका संस्थापक मुख्यमन्त्री पृथ्वीसुब्बा गुरुङले भने आफू (मुख्यमन्त्री) कुलपति नहुने र न्यायिक परिषद् (ट्रस्ट) बाट सञ्चालन गर्ने गरी गण्डकी विश्वविद्यालय स्थापना गरेका थिए । त्यस्तो मोडलमा आजसम्म अरू कुनै विश्वविद्यालय गएका छैनन् । गण्डकीमा धेरै सरकार फेरिए पनि राजनीतिक हस्तक्षेप सोही कारणले हुन सकेन । अरू विश्वविद्यालय पनि गण्डकीकै मोडलमा लैजाने हिम्मत सरकारहरूले गर्नुपर्छ । र, सबैभन्दा पहिला कुनै पनि विश्वविद्यालयप्रति राजनीतिक आग्रह र पूर्वाग्रह राखिनु हुँदैन । पूर्णत प्राज्ञिक व्यक्तिहरूलाई सञ्चालनको जिम्मेवारी दिनुपर्छ । होइन भने मधेस कृषि विश्वविद्यालयजस्तै मरणासन्न हुने दिने अरू विश्वविद्यालयहरूमा पनि आउन सक्छ ।"
२५ करोडसहित भेटिएका कुसाङ लामाको सुन कनेक्सन,"काठमाडौं : २५ करोड १९ लाख २४ हजार ९ सय ५० रुपैयाँसहित सिन्धुपाल्चोकका कुसाङ लामा पक्राउ परेका छन्। उपत्यका अपराध अनुसन्धान कार्यालयको टोलीले लामालाई सोमबार राति ११ बजे काठमाडौंको टोखारोड नजिक झोरबाट पक्राउ गरेको हो। ना ७ ख १६५२ नम्बरको ट्रकमा फल्स बटम बनाएर रकम लुकाइछिपाइ राखेर केरुङतर्फ जाने क्रममा प्रहरीले उनलाई नियन्त्रणमा लिएको हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार, उनी आफ्नै ट्रक चलाएर उक्त रकम बोकी केरुङ नाकातर्फ जान थालेका थिए। उनले ठूलो परिमाणमा अमेरिकी डलर र युरो बोकेका थिए। जुन २५ करोड बढी नेपाली रुपैयाँ हुन जान्छ। लामा चालक भई भरियाको रूपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर, उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। प्रवक्ता आचार्य भन्छन्, बयानमा लामाले सामाखुसीको एक ग्यारेजमा गाडी राखेको बेला अपरिचित व्यक्तिहरू आएर यो सामान केरुङ पुर्याउनका लागि अह्राएको बयान दिनुभएको छ। प्रारम्भिक बयानमा उनले आफ्नो ट्रकमा भेटिएको विदेशी रकमको विषयमा आफूलाई केही थाहा नभएको र पैसा कसले ल्याएको ? कसको हो ? भन्ने विषयमा पत्तो नपाएको बताएका छन्। पैसा पुर्याउन आउने व्यक्तिहरू अपरिचित भएको बताएका छन्। उपत्यका अपराध अनुसन्धान कार्यालका एसएसपी रमेश बस्नेतका अनुसार पक्राउ परेका ४३ वर्षीय लामा फुच्चे नामले परिचित छन्। उनी सुन तस्करीमा सक्रिय रहेको बताएका छन्। उनले आफ्नै ट्रक चलाउने र आफैंले नै विभिन्न बहानामा सुन ल्याउने, पुर्याउने तथा तस्करहरूसँग मिलेमतोमा काम गर्ने गरेको अनुमान छन्। लामा यसअघि पनि सुनसहित पक्राउ परेर पाँच वर्ष जेल सजाय भोगेर छुटेका व्यक्ति हुन्। उनी २०७३ पुस १३ गते ७ किलो सुनसहित पक्राउ परेका थिए। उक्त कसुरमा उनले पाँच वर्षको जेल सजाय भुक्तानी गरेर छुटेका थिए। जेलमुक्त भएपछि पनि उनी यही धन्दामै सक्रिय रहेको प्रहरी अनुमान छ। उनले प्रहरीसँगको बयानमा आफू भरियाको रूपमा काम गर्दै आएको बताएका छन् । तर, उनले अहिले बरामद रकम कस्को हो भन्ने चाहिँ नखुलाएको प्रहरीले जनाएको छ। काठमाडौं उपत्यका अपराध अनुसन्धान कार्यालका एसएसपी बस्नेतले पक्राउ परेका लामालाई थप अनुसन्धानका लागि राजस्व विभाग हरिहर भवन पठाइएको जानकारी दिए। प्रहरीले उनको साथबाट उक्त रकम, दुई थान मोबाइलसहित १६५२ नम्बरको ट्रक बरामद गरेको छ। उनको गाडीमा अवैध विदेशी रकम छ भन्ने सूचना प्रहरीले दिउँसो नै पाएको थियो। सूचनालाई लिएर सम्भावित ठाउँहरूमा रेकी गरेको थियो। रातको समयमा केरुङ जाँदै गरेको उक्त गाडी टोखा कटेपछि प्रहरीले पछ्यायो र रोकेर खोजतलास गर्दा उक्त रकम भेटिएको हो। ट्रकको बनोटको माथिल्लो भागमा क्याबिनको बायाँतर्फ फल्स बटम बनाएर लुकाएको अवस्थामा प्रहरीले अमेरिकी डलर १०० को ३,१९९ वटा नोट, अमेरिकी डलर ५० को १७९ वटा नोट, युरो ५०० को ११ वटा नोट, २०० को युरो ४८० वटा नोट, १०० को युरो ४,१४८ वटा नोट, ५० को युरो १७,१७७ वटा नोट फेला परेको हो। सुन किन्नको लागि विदेशी रकम प्रयोग हुने भएकाले लामाले सुन तस्करी गर्नकै लागि उक्त रकम बोकेर हिँडेको प्रहरीको अनुमान छ।"
"व्यवस्थामाथि होइन, बेथितिविरुद्ध जनआवाज","काठमाडौं : गणतन्त्रले के दियो ? किन यो व्यवस्था सबैभन्दा उत्तम हो ? संविधानविद् विपिन अधिकारी भन्छन् गणतन्त्रले जनतालाई रैतीबाट नागरिक बनायो। राजनीतिक, आर्थिक र सामाजिक क्षेत्रमा महत्वपूर्ण योगदान गर्यो। त्यसैकारण गणतन्त्रको विकल्प अझ उन्नत गणतन्त्र हो। संविधानविद् डा अधिकारी गणतान्त्रिक व्यवस्थाले संघीयता, शक्ति विकेन्द्रीकरणसम्बन्धी नयाँ संवैधानिक व्यवस्था प्रयोगमा ल्याएको बताउँछन्। संविधान र गणतन्त्रको उपलब्धि भनेको रूपान्तरणको आधार स्पष्ट पारेको उनले बताए। संघीयता, संवैधानिक रूपमा मुलुकलाई बहुधार्मिक, बहुजातीय, बहुसांस्कृतिक कायम गरिएको उनले बताए। उनले विभिन्न सीमान्तकृत समुदायले आफ्नो नाममा संवैधानिक आयोगहरू पाउनु ठूलो उपलब्धि भएको बताए। मुलुकलाई धर्म निरपेक्षता बनाउनु पनि उपलब्धि भएको बताए। उपलब्धि १ : समावेशिता समावेशितामा नेपाल विश्वकै नमुना मुलुक मानिन्छ। कानुन बनाउने संसद् नै समावेशी छ। संघीय संसद्मा ३४ प्रतिशत, प्रदेशसभामा ३६५ स्थानीय तहमा ४११ प्रतिशत महिला सहभागिता छ। निजामती सेवामा २८ प्रतिशत महिलाको उपस्थिति छ। गणतन्त्रभन्दा पहिले ४ प्रतिशत मात्रै थियो । जनजाति, मधेसी, दलित, मुस्लिम लगायतको प्रतिनिधित्व बढेको छ। संविधानविद् डा अधिकारी मिश्रित निर्वाचन पद्धतिले प्रतिनिधिमुलुक प्रणालीलाई प्रजातान्त्रीकरण गर्न मद्दत गरेको बताउँछन्। संविधान मान्दिन भन्नेहरूलाई संवैधानिक पद्धतिमा ल्याउने काम पनि यसले गरेको उनले बताए। राजनीतिक विश्लेषक तुलानारायण साह पृथ्वीनारायण साहको पालादेखि नै मुलुकको शासन प्रणाली असमावेशी रहेको बताउँछन्। भारत, अमेरिका जर्मनीभन्दा नेपालको समावेशिता उच्च ठूला र प्रजातान्त्रिक भनिएका मुलुकमा भन्दा नेपालको कानुन बनाउने संसद्मा महिला सहभागिता उच्च छ । संसद्मा महिला सहभागिताका आधारमा नेपाल विश्वकै ३७औं स्थानमा छ। अझ पहिलो संविधानसभामा त १८८ राष्ट्रमध्ये २४ औं स्थानमा थियो। नेपालभन्दा अमेरिका, भारत, जर्मनीको अवस्था कमजोर छ। करिब शताब्दी लामो महिला आन्दोलनको इतिहास बोकेको अमेरिकादेखि विश्वकै ठूलो लोकतन्त्र भएको भारतको संसद्मा पनि महिला सहभागिता ३० प्रतिशत पुगेको छैन। जर्मनीमा चान्सलरको भूमिकामा महिला भए पनि संसद्मा भने महिलाको संख्या नेपालभन्दा पछि छ। विश्वका १ सय ८९ देशमध्ये महिला सहभागितामा जर्मनी ४७ औं स्थानमा छ। संसद्मा महिला सहभागिताको हिसावमा नाम नचेलेका राष्ट्र अगाडि आए पनि अमेरिका भने १०३औं स्थानमा छ। त्यहाँको तल्लो सदन हाउस अफ रिप्रेजेन्टेटिभमा ४ सय २७ सिटमध्ये जम्मा ८३ महिला छन्। त्यसैगरी, सिनेटका १ सय सिटमध्ये २३ जना मात्रै महिला छन्। प्रतिशतमा हिसाब गर्दा तल्लो सदनमा १९ दशमलव ४ प्रतिशत र माथिल्लो सदनमा २३ प्रतिशत मात्र महिला सहभागिता छ। देव गुरुङ, महासचिव माओवादी केन्द्रसामन्तवाद भनेको मध्येयुगको विशेषता हो। राजतन्त्र भनेको सामन्तवादको विशेषता हो। अहिलेको गणतान्त्रिक पद्धतिमा सामन्तवादको पुनस्र्थापना सम्भव छैन। तर, पनि आफ्ना कुरा राख्न कसैलाई पनि निषेध छैन। वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। जनतामा प्रतिस्पर्धा गरौं। संविधान मिचेर जाने कुरा बेठिक हो। संविधानमा चित्त नबुझे संविधान चेन्ज गर्ने बाटो पनि खोलिदिएको छ। त्यत्रो मूलबाटो हुँदाहुँदै अप्ठ्यारो गाह्रो साह्रो अप्ठ्यारो बाटो लाग्नु आवश्यक छैन। त्यो भनेको दुर्घटना निम्तिनु हो। त्यसले खुला बाटो हुँदाहुँदै बाटो नभएको ठाउँमा जानु भनेको द्वन्द्व निम्त्याउनु हो। जो राष्ट्रियताको हित चाहान्छ भने यही संविधानभित्र अहिलेकै व्यवस्थाभित्र स्थान छ। जनताको अभिमतको बलमा यहाँ सबैलाई सहज बाटो छ। विश्वको सबैभन्दा ठूलो लोकतन्त्र रहेको भारतमा पनि संसद्मा महिला सहभागिताका आधारमा १४८औं स्थानमा छ। त्यहाँको तल्लो सदन लोकसभाका ५ सय ४२ सिटमा ६४ जना मात्रै महिला छन्। जुन ११ दशमलब ८ प्रतिशत हो। त्यहाँको माथिल्लो सदन राज्यसभाको २ सय ४४ सिटमध्ये जम्मा २९ सिटमा महिला प्रतिनिधि छन्, जुन ११ दशमलव ९ प्रतिशत हुन आउँछ। विश्वको दोस्रो ठूलो अर्थतन्त्र भएको चीनको संसद्मा महिला सहभागिताको आधारमा ७२औं स्थानमा पर्न आउँछ। त्यहाँको संसद्मा कुल २ हजार ९ सय ८० सदस्य रहे पनि ७ सय ४२ मात्रै महिला छन्। प्रतिशतका हिसावले चीनको संसद्मा २४ दशमलव ९ प्रतिशत महिला छन्। संसारका केही राष्ट्रहरू माइक्रोनेसिया, पलाउ, यमन र भानुआटुको संसद्मा महिला सहभागिता अझै पनि शून्य छ। उपलब्धि २ वाक स्वतन्त्रता ०६१ माघ १९ मा पूर्वराजा ज्ञानेन्द्रले शासन सत्ता हातमा लिएपछि वाक तथा अभिव्यक्ति स्वतन्त्रतामा पूर्णरूपमा प्रतिबन्ध लगाइयो। राजाको प्र्रत्यक्ष शासनकालमा बोल्न र विचार दिन पाइँदैन थियो। यसले एउटा वंश, परिवारको शासन भनेको निरंकुश नै हुन्छ भन्ने प्रमाणित गरेको थियो। पञ्चायती व्यवस्था वा योभन्दा अघिको परिस्थिति कस्तो थियो होला ? अनुमान मात्रै गर्न सकिन्छ। राजनीतिक विश्लेषक तुलानारायण साह राजतन्त्रमा बोल्न पाउने अवस्था नै नरहेको बताउँछन्। माओवादी केन्द्रका महासचिव देव गुरुङ गणतन्त्रमा वाक स्वतन्त्रता रहेको बताउँदै भने, वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। यो व्यवस्थामा आफ्ना कुरा राख्न कसैलाई पनि निषेध छैन। लोकतन्त्र वा गणतन्त्रमा वाक तथा अभिव्यक्ति स्वतन्त्रता र प्रेस स्वतन्त्रताको भरपूर उपभोग भइरहेको छ। यो किसिमको स्वतन्त्रता विश्वका ठूला लोकतान्त्रिक मुलुकमा पनि नरहेको विश्लेषकहरू बताउँछन्। हालै संघीय गणतान्त्रिक व्यवस्था विरोधमा पनि प्रदर्शन गरियो। राष्ट्र प्रमुख, सरकार प्रमुखसम्मलाई अशोभनीय रूपमा नारा लगाइए। गणतन्त्रमा मात्रै गणतन्त्रविरुद्ध बोल्न र लेख्न छुट हुने विश्लेषकहरू बताउँछन्। अमेरिका, भारतलगायतका देशमा पनि सरकारविरुद्ध अशोभनीय नाराबाजी गर्ने छुट नहुने विश्लेषकहरू बताउँछन्। डा प्रकाशशरण महत, नेपाली कांग्रेसका प्रवक्ता निर्वाचित सरकारको विषयमा गणतन्त्रको विकल्प खोजेकाले विषय बनाएका छन्। अब संवैधानिक राजा उहाँ हुने हो भने दल त हुन्छ दलकै सरकार हुन्छ। दलहरू तिनै आउँछन्। फन्डामेन्टल अन्तर के हुने भयो त ? कि उहाँहरूले निरंकुश राजा खोज्या हो ? धेरै भए एउटा चाहियो भन्ने कुरा छ। राष्ट्रपतिको ठाउँमा राजा भएर के चाहिँ के फरक पर्ने हो त ? पार्टी व्यवस्थामा केही कमीकमजोरी भएर त्यहीबाट सुधार भएर जान्छ। जसले ठीक ढंगले काम गर्दैन त्यसलाई परास्त गरेर अर्को दललाई लिएर आउँछ। पुरानो दलले चित्त बुझेन भने नयाँ दल आउँछन्। आखिरमा दलीय व्यवस्थाको विकल्प नै छैन। त्यसमाथि संवैधानिक राजा हुन नचाहेर निरंकुश भएर उनको विरुद्धमा जनता उत्रिएका हुन्। राजा भएर के तात्विक परिवर्तन आउने हो त ? यी सबै भन्ने र एउटा ह्विम पैलाउने मात्र हो। अहिलेको समयमा जनताको आकांक्षा चुलिएको छ। त्यो अनुसारको डेलिभरि नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो। राजावादीहरूले दलहरूले खतम गरे भन्ने हो भने उहाँहरू निरंकुश राजा चाहानुहुन्छ। संवैधानिक राजा चाहेको हो भने संवैधानिक राजाले त्यो कमीकमजोरी कसरी हटाउँछ ? उपलब्धि ३ नागरिक सर्वोच्चता : लोकतन्त्रमा नै आमनागरिकको स्थान सर्वोच्च हुन्छ। मताधिकारका आधारमा आफ्नो सरकार आफैं बनाउने प्रणाली नै लोकतान्त्रिक गणतन्त्रको सुन्दर पक्ष हो। लोकतन्त्रमा नै एकपटक छानेको सरकार सधैंका लागि हुँदैन। जबकि राजतन्त्रमा एउटा वंश, परिवारको शासन अनाधिकालसम्म हुन्छ। नेपालको संविधानले नै नागरिकलाई शासनको अग्रता दिएको छ। नागरिकले चाहेमा सरकार बनाउन र सरकार बदल्न सक्छन्। मुलुकमा तीन तहको सरकार छ। संघ, प्रदेश र स्थानीय तह। यी तीन तहमा नागरिकको मतका आधारमा नै जनप्रतिनिधि छान्छन्। धनुषा, भोजपुर, तनहुँको गाउँमा जन्मेका व्यक्तिहरू राष्ट्रप्रमुख भइसकेका छन्। भोलि जो कोही जनताका छोराछोरी राष्ट्रप्रमुख हुन सक्छन्। यो व्यवस्थाको सुन्दर पक्ष भनेको नागरिक सर्वोच्चता हो। गणतन्त्रले नै सार्वजनिक नीति निर्माणमा अल्पसंख्यक, सीमान्तकृत समुदायको सहभागितालाई अपेक्षा गरेको संविधाविद् डा अधिकारी बताउँछन्। उपलब्धि ४ विकास निर्माण भौतिक विकासको दृष्टिले पनि गणतन्त्रमा केही गौरवपूर्ण आयोजना सम्पन्न भएका छन्। मध्यपहाडी लोकमार्ग, पुष्पलाल लोकमार्ग, उत्तर दक्षिण कोरिडोर, पूर्वपश्चिम राजमार्ग, पृथ्वीराजमार्ग अन्तर्गतको मुग्लिन पोखरा खण्डको विस्तार भइरहेका छन्। सबैजिल्ला सदरमुकाममा सडक पुगिसकेको छ। भैरहवा र पोखरामा अन्तर्राष्ट्रिय विमानस्थल बनेका छन्। काठमाडौं निजगढ दु्रतमार्ग, नागढुंगा सुरुङमार्ग, सिद्धबाबा सुरुङमार्ग निर्माणको क्रममा छन्। व्यवस्थित रूपमा विकास निर्माणका काम नहुँदा केही आलोचना पनि भएका छन्। स्थानीय तहले भौतिक निर्माणको क्षेत्रमा उल्लेख्य काम गरेका छन्। तर विकास गाउँ पुगेको छ र गाउँ भने खाली हुने अवस्थामा पुगेका छन्। गणतन्त्र आउनु पूर्वस्थानीय तहका अवस्था हालको अवस्थामा ठूलो परिवर्तन भएको छ। शिक्षा, स्वास्थ्य क्षेत्र, जलविद्युत्को क्षेत्रमा ठूलो परिवर्तन भएको छ। भारत र बंगलादेशलाई बिजुली बेच्ने स्थितिमा मुलुक पुगेको छ। दुईवटा आधारभूत समस्याको निराकरण राजेन्द्र गौतम, प्रचार विभाग प्रमुख, एमाले २०६२६३ को जनआन्दोलनबाट बनेको संविधानका प्रस्तावनाहरूलाई नै चुनौती दिएर संवैधानिक राजतन्त्र, सनातन हिन्दु धर्मको कुरा र संघीयता खारेज गर्ने माग राखेर राजतन्त्रवादीहरूले जुन खालको प्रयास गरिराखेका छन्, यो निकै ठूलो राजनीतिक र वैचारिक प्रश्नसँग सम्बन्धित विषय हो। यो सामान्य दलप्रतिको असन्तुष्टिको कुरा हैन। संविधान अस्विकार गर्ने र व्यवस्थालाई कोल्याप्स पार्ने उद्देश्य हो।, अर्को कुरा ज्ञानेन्द्र शाहको समर्थन गर्ने शक्ति छिन्नभिन्न थियो। ती शक्तिलाई एकीकृत गरेर देशीविदेशीको आडमा यो व्यवस्थालाई नै चुनौती दिन थालेका छन्। संविधानलाई नै चुनौती दिने कामको शुभारम्म गरेका छन्। यो आज भोलिको प्लानिङ हैन। जनताको असन्तुष्टि वा माग राज्यले सम्बोधन गरेर जाने कुरा हो। व्यवस्था र संविधानमाथि चुनौती दिने कुरा स्वीकार्य हुन सक्दैन। राजनीतिक विश्लेषक तुलानारायण साह मुलुकमा २ वटा आधारभूत समस्या रहेको बताउँछन् । उनका अनुसार संरचनागत र कार्यगत समस्या छन्। राजा पृथ्वीनारायण शाहकै पालादेखि नै रहँदै आएको संरचनागत समस्या गणतन्त्र आएपछि समाधानन्मुख रहेको उनको ठहर छ। केन्द्रीकृत, असमावेशी र राजतन्त्र नेपालका संरचनागत समस्या विगतमा रहेको उनको विश्लेषण छ। संरचनागत समस्याअन्तर्गत काठमाडौंलाई मात्रै देश सम्झने समस्या २४० वर्षदेखि नै रहँदै आएको हो। पृथ्वीनारायण शाहकै पालादेखि यो समस्याले नेपाललाई गाज्दै आएको थियो। सबै कुरा काठमाडौं केन्द्रित रह्यो, पञ्चायतदेखि गणतन्त्र नआएसम्म (२०६३ अघि) नै विकेन्द्रीकरणको सिद्धान्त पनि ल्याइयो तर त्यसले कुनै समस्याको समाधान भएन, राजनीतिक विश्लेषक साह भन्छन्, गणतन्त्र आएपछि भएको मधेश आन्दोलनले संघीयतालाई स्थापित गर्यो र २०७२ को संविधानले संघीयतालाई संस्थागत गर्यो। राजतन्त्रमा विविधता नै स्वीकार नगरिएको उनले भनाइ छ। एउटै भाषा, एउटै भेष, भन्दै फरक पहिचानलाई स्वीकार नै गरिएको थिएन, उनले भने, यसलाई पनि संविधान र गणतन्त्रले विविध पहिचानलाई स्थापित गर्यो। गणतन्त्रले नै केन्द्रीकृत शासनप्रणालीको अन्त्य गर्यो। असमावेशी : राजतन्त्रमा राज्य नै असमावेशी थियो। २४० वर्षसम्म खसआर्य समुदायका पुरुषको मात्रै राज्यमा उपस्थीति थियो। राज्यको चरित्र नै असमावेशी थियो। राज्यमा महिला, दलित, मधेसी, जनजाति आदिवासी, मुस्लिम देखिँदैन थिए, केवल खास आर्य पुरुषको मात्रै बर्चश्व थियो, उनले भने, २०६३ को अन्तरिम संविधानले समानुपातिक प्रणाली स्थापित गर्यो। जसले राजनीतिक रूपमा समावेशिता कायम भयो। आरक्षणले प्रशासनिक (कर्मचारी, प्रहरी) क्षेत्रलाई समावेशी बनायो। संविधानत नै राज्यका हरेक निकायमा समावेशीता कायम भएको छ। राजतन्त्र : नेपालमा २४० वर्षसम्म शाह वंशको शासन रह्यो। एउटा वंशले लामो समय शासन गर्यो। राजतन्त्रका विरुद्ध पटकपटक आन्दोलन भए। २००७ र २०४६ सालको आन्दोलनले राजतन्त्रलाई संवैधानिक बनायो। तर, यसले समस्या समाधान गरेन। ८० वर्ष लामो संघर्षपछि मात्रै मुलुकमा राजतन्त्रको अन्त्य भएर गणतन्त्र स्थापना भएको हो। विश्लेषक साह गणतन्त्रले संरचनागत समस्या (केन्द्रित, असमावेशी र राजतन्त्र) को समाधानको सुरुवात भएको बताउँछन् । प्रश्न केवल सुशासनमा गणतन्त्रपछि मुलुकको सबैभन्दा ठूलो शत्रुका रूपमा देखा पर्यो, सुशासन। तीनवटै तहका सरकार बने पनि जनताले सुशासनको प्रत्याभूति गर्न पाएनन्, त्यसैकारण भ्रष्टाचार संस्थागत हुँदै गयो। यद्यपि, भ्रष्टाचारीलाई जेल हाल्ने र त्यस्ताको राजनीतिक भविष्य नै समाप्त गर्ने कानुन पनि लोकतान्त्रिक व्यवस्थामै बने। तर, मुलुकमा भ्रष्टाचार, कुशासनमा भने नियन्त्रण आउन सकेको छैन। पछिल्लो १६ वर्षको अबधिमा सुशासन र भ्रष्टाचार नियन्त्रण नारामा मात्रै सीमित भएको छ। जनताको सेवा प्रवाहमा त्यतिकै समस्या छ। नागरिकता, लाइसेन्स, पासपोर्ट बनाउनसमेत घूस लेनदेन हुने गरेको छ। ठूलाठूला नीतिगत भ्रष्टाचारका काण्ड पनि त्यस्तै छन्। जनताका वितृष्णा, असन्तुष्टिको मुख्य कारण पनि सेवा प्रवाहमा रहेको समस्या नै हो। डा अधिकारी सुशासनमाथि प्रश्न उठेको बताउँछन्। भ्रष्टाचार बढेको छ, कानुनी शासनका पारामिटर निरन्तर प्रभावित भएका छन्, उनले, भने, चाहे न्यायिक नियुक्तिको कुरा होस् वा संवैधानिक परिषद्बाट हुने सिफारिस, नियुक्ति हुन्। विधि मिचिन थालेका छन्। संघीय मापदण्डअनुसार कानुन बनाउने कुरामा विलम्ब भएको उनको भनाइ छ। बजेट विनियोजन, खर्चबर्चका कुरा, त्यसको पारदर्शितामा खस्कँदो रहेको डा अधिकारीको भनाइ छ। केवल अड्डा अदालतको कारणले मात्रै गणतन्त्र टिक्न नसक्ने उनको भनाइ छ। उनले सबैतर्फबाट लोकतन्त्र टिकाउने प्रयास हुनु जरुरी रहेको बताए। उनले पछिल्लो समयमा अवसरवाद हावी भएको बताए। यस्ता केही कुराका कारण संविधानका राम्रा पक्षमा ओझेलमा परेको उनको विश्लेषण छ। गणतन्त्रमा अभिभाकत्वको अभाव खड्किएको उनको अनुभव छ। राजनीतिक विश्लेषक साह गणतन्त्र आएपछि संरचनागत समस्या समाधान उन्मुख भए पनि कार्यगत समस्या पुरानै रहेको बताए। पछिल्लो समयमा मुख्य समस्या नै भ्रष्टाचार र समयमा कान गर्ने प्रवृत्ति रहेको उनको तर्क छ। यी कार्यगत समस्या हिजो पनि थियो साहले भने, हिजो राजपरिवार, त्यसका वरिपरिकाले मात्रै गर्थे भने लोकतन्त्रमा त्यस्तै छ। अहिले यसको बढी चर्चा छ। राजतन्त्रमा राजपरिवारले गर्ने भ्रष्टाचारको विषयमा विरोध गर्न नै पाइँदैन थियो। आधारभूत रूपमा कार्यगत समस्यामा परिवर्तन नआएको उनको ठहर छ। कांग्रेसका प्रवक्ता डा प्रकाशशरण महत सुशासनमा केही समस्या भए पनि समाधान गर्न सकिने बताए। उनले भने, अहिलेको समयमा जनताको आकांक्षा चुलिएको छ। त्यो अनुसारको डेलिभरी नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो।"
"मधेसका ७४ अस्पताल अवैध, लगाइए ताला","जनकपुरधाम : मधेस प्रदेशका मुख्यमन्त्री सतिशकुमार सिंहले १ सय १४ वटा निजी स्वास्थ्य संस्थाको अनुगमन गरे। तीमध्ये ७४ वटा अवैध भेटिए। जसमा भटाभट ताला लागेका छन्। प्रदेश सरकारले झोले, अवैध र मापदण्डविपरीत सञ्चालित अस्पताल तथा निजी क्लिनिक बन्द गराइरहेको छ। मुख्यमन्त्री सिंहले प्रदेशका विभिन्न ठाउँमा निजी अस्पताललगायत स्वास्थ्य संस्थाहरूको अनुगमन कार्यलाई तीव्रता दिँदै आएका छन्। प्रदेश सरकारको स्वास्थ्य तथा जनसंख्या मन्त्रालयबाट प्राप्त तथ्यांकअनुसार सबैभन्दा बढी सर्लाहीका २४ वटा अस्पताल अवैध, मापदण्डविपरीत र पूर्वाधारको अभावमा सञ्चालनमा रहेको पाइएको छ। त्यस्ता अस्पताल बन्द गरिएका छन्। यस्तै, मधेस प्रदेशको राजधानी जनकपुरमा अवैध रूपमा सञ्चालित अस्पतालहरू पनि बन्द गरिएका छन। हालसम्म २२ वटा अवैध अस्पतालहरू बन्द गराइएका छन्। त्यसैगरी, सप्तरीका २, रौतहटमा २१, महोत्तरीका ५ वटा र पर्सामा एउटा अस्पतालको सेवा बन्द गरिएको छ। मधेस प्रदेशको स्वास्थ्य मन्त्रालयको तथ्यांक हेर्ने हो भने अधिकांश निजी अस्पतालले नत मापदण्ड पूरा गरेका छन् न वैधानिक रूपमा काम गरेका छन्, जनस्वास्थ्य अधिकृत सञ्जीव ठाकुर भन्छन्, सरकारी तवरबाट बेला बखत अनुगमन हुने गरे पनि यसपटक मुख्यमन्त्रीज्यूको पहलमा सशक्त अनुगमन भइरहेको छ र नियमविपरीत सञ्चालनमा रहेका अस्पतालहरूलाई कारबाही स्वरूप बन्द गराइरहेका छौं। मुख्यमन्त्री सिंहले अस्पतालको नाममा मान्छेको ज्यानसँग खेलवाड भइरहेको बताए। जनगुनासा व्यापक आइरहेका थिए, मुख्यमन्त्री सिंहले भने, पहिलादेखि नै गुनासा थिए। तर, न त प्रशासनले, न सम्बन्धित निकायले नै ध्यान दिएको थियो। त्यसैले यस बेथितिलाई नियन्त्रण गर्न हामी लागेका हौं। मुख्यमन्त्री सिंहले एम्बुलेन्सका चालकहरूसमेत मिलेर अस्पताल सञ्चालन गरेको पाइएको बताए। अनमी, अहेब पढेर जागिर नपाएपछि केही व्यक्ति मिलेर अस्पताल खोलेको पनि पायौं, उनले भने, कतै काम नपाएपछि थोरबहुत मेडिकल ज्ञानको भरमा चार पाँच कोठाको घर भाडामा लिने र बिना कुनै मापदण्ड जस्तो पाए त्यस्तै अस्पताल खोल्ने काम पनि भएको छ। यस्तो अवस्थालाई निस्तेज गर्न मधेस प्रदेशका १ सय ३६ वटै पालिकामा हामी स्वास्थ्य संस्थाहरूको अनुगमनमा लागेका छौं। जनस्वास्थ्य सेवा ऐन, २०७५ को दफा २२ ले गैरसरकारी वा निजी स्वास्थ्य संस्थाले तोकेबमोजिम इजाजतपत्र लिएर मात्र स्वास्थ्य सेवा प्रदान गर्नुपर्ने व्यवस्था गरेको छ। ऐनले यस्तो कार्यलाई कसुर मानी सजायसमेतको व्यवस्था गरेको छ। जनस्वास्थ्य सेवा नियमावली २०७७ को नियम १२ ले समेत इजाजत नलिई निजी, गैरसरकारी, सहकारी, गैरनाफामूलक सामुदायिक स्वास्थ्य संस्था सञ्चालन गर्न वा त्यस्तो संस्थाबाट स्वास्थ्य सेवा उपलब्ध गराउन नहुने भनी व्यवस्था गरेको छ। इजाजतपत्र लिनुपर्ने प्रदेश स्वास्थ्य सेवा ऐनको दफा ६ को १ ले ऐनले गरेको व्यवस्थाअनुसार अनुमति नलिई कसैले स्वास्थ्य सेवा सञ्चालन गर्न नहुने उल्लेख छ। यस्तो काम गर्नेलाई कसुर ठहर गरी सो ऐनले त्यस्तो स्वास्थ्य संस्था बन्द गराउनेलगायत व्यवस्था गरेको छ।"
पोखरा विमानस्थल सञ्चालनका दुई वर्ष : पहिलो नियमित व्यावसायिक चार्टर उडान,"पोखरा : पोखरा अन्तर्राष्ट्रिय विमानस्थल सञ्चालनको दुई वर्षपछि पहिलो पटक नियमित व्यावसायिक चार्टर उडान सुरु भएको छ। पोखराबाट चीनको छेन्दु सहर जोड्ने गरी मंगलबारदेखि व्यवसायिक चार्टरउडान सुरु भएको हो। तत्कालीन प्रधानमन्त्री पुष्पकमल दाहाल प्रचण्डले २०७९ पुस २७ गते पोखरा अन्तर्राष्ट्रिय विमानस्थलको उद्घाटन गरेयता १० वटा चार्टरउडान मात्र भएका थिए। नियमित व्यावसायिक चार्टरउडान पोखराको पर्यटन व्यवसायीको छाता संगठन पोखरा पर्यटन परिषद्को नेतृत्वमा भएको हो। व्यवसायीले नियमित उडानका लागि आफ्नै खर्चमा यात्रु बनेर उडान भरेर नियमित अन्तर्राष्ट्रिय उडानका लागि पहल गरेका हुन्। नेपाल चीन कूटनीतिक सम्बन्ध स्थापनाको ७० वर्ष पुगेको अवसरमा नेपालस्थित चिनियाँ राजदूतावास र सिचुवान एयरलाइन्ससँगको सहकार्यमा व्यावसायिक चार्टरउडान सुरु भएको पोखरा महानगरपालिकाका मेयर धनराज आचार्यले बताए। नियमित चार्टरउडान सुरु भएपछि पोखराको पर्यटन व्यवसायी उत्साहित छन्। अन्तर्राष्ट्रिय विमानस्थल सञ्चालनपछि पोखरामा पर्यटक आगमन बढ्ने विश्वासमा पर्यटन पूर्वाधार होटल, रेस्टुरेन्ट, साहसिक खेलका गतिविधि लगायतमा लगानी बढाएका व्यवसायी नियमित अन्तर्राष्ट्रिय विमानस्थल सञ्चालनपछि उत्साहित भएको पोखरा पर्यटन परिषद्का अध्यक्ष तारानाथ पहारी बताउँछन्। चीनको छेन्दुमा हुने व्यावसायिक चार्टरउडानलाई नियमित उडानको रूपमा परिणत हुने गरी भूमिका खेल्न व्यवसायी र तीनै तहका सरकारबाट पहल हुनुपर्ने पनि पहारीले बताए। यस उडानले नेपाल र चीनबीचको हवाई सम्पर्कलाई अझ प्रभावकारी बनाउँदै पर्यटन प्रबद्र्धन, संस्कृतिक आदानप्रदान र व्यावसायिक सहकार्यलाई नयाँ उचाइमा पुर्याउने पोखरा महानगरपालिकाका मेयर धनराज आचार्यले बताए। चीनको छेन्दु, ल्हासामा नियमित उडान सुरु भएसँगै भारतका विभिन्न सहरका पनि नियमित अन्तर्राष्ट्रिय उडानका लागि संघ सरकारले पहल गर्न ढिलाइ गर्न नहुने मेयर आचार्यले बताए। पोखरा छेन्दु उडानले पोखरा र सेरोफेरोका यात्रुका लागि कम खर्चमा पहुँचका साथै पोखरामा आउन चाहाने चिनियाँ पर्यटकहरूलाई सोझै पोखरा आउन सहज हुने बताइएको छ। नियमित व्यावसायिक चार्टरउडानले चीन सरकराले घोषण गरेको भिजिट नेपाल २०२५ र नेपाल सरकारले घोषण गरेको पोखरा भ्रमण वर्ष २०२५ लाई टेवा पुग्ने पनि पोखरा महानगरपालिकाका मेयर आचार्यले बताए। पोखराबाट छेन्दु तीन र छेन्दुबाट पोखरा १० उडान बुक भइसकेको पोखरा पर्यटन परिषद्का पूर्वअध्यक्ष गोपीबहादुर भट्टराईले बताए। पोखराबाट तीन उडानमा ३ सय ८१ जना छेन्दु जाने र छेन्दुबाट पोखरा आउने १० उडानमा १ हजार दुई सय ५० जना चिनियाँ पर्यटक आउने कार्यक्रम छ। छेन्दुबाट पहिलो नियमित व्यावसायिक चार्टर उडानबाट मंगलबार बिहान चिनियाँ कालाकार सहितको १२८ जनाको टोली पोखरा आएको छ। नेपाल चीन कूटनीतिक सम्बन्ध स्थापनाको ७० वर्ष पुगेको अवसरमा चिनियाँ कलाकारले बुधबार पोखरा सभागृहमा सांस्कृतिक कार्यक्रम गर्ने तालिका छ। व्यावसायिक चार्टरउडान सुरु भएसँगै पोखरा र छेन्दु नियमित अन्तर्राष्ट्रिय उडानका लागि ढोका खुल्ने व्यवसायीले विश्वास लिएका छन्। नेपालका लागि चिनियाँ राजदूत छन सोङले अन्य देशबाट पनि पोखरामा उडान आकर्षित गर्न विभिन्न हवाई मार्ग छिट्टै खुलाउन नेपाल सरकराले पहल गर्नुपर्ने बताए। नेपाल चीन कूटनीतिक सम्बन्ध स्थापनाको ७० वर्ष पुगेको र पोखराले पनि भ्रमण वर्ष घोषण गरेकोले सन् २०२५ विशेष रहने उनले सुनाए। चिनियाँ पर्यटकलाई बाजागाजा सहित स्वागत गरिएको थियो। छेन्दुमा व्यावसायिक चार्टरउडान सुरु भए लगतै १८ चैतदेखि काठमाडौं, ल्हासा, पोखरा ल्हासा, काठमाडौं सातामा एक उडान गर्ने गरी तयारी भएको नेपाल नागरिक उड्यान प्राधिकरणका सूचना अधिकारी ज्ञानेन्द्र भुलले बताए।"
तीन सिने हस्तीको पहाडमा भेट,"गोरखा : मदनकृष्ण श्रेष्ठ, तुलसी घिमिरे र सुनील थापा नेपाली रंगमञ्चका तीन खम्बा हुन्। यी खम्बाहरूको अपूर्व भेट नेपाली कथानक चलचित्र पहाडमा भएको छ। उनीहरू बिगत एक महिनादेखि गोरखामा चलचित्र छायांकनमा व्यस्त छन्। सुनील र मेरो भेट चिनोपछि भएको थिएन। ३५ वर्षपछि पहाडले भेट जुराएको छ, चलचित्र पहाडका निर्माता तथा निर्देशकसमेत रहेका तुलसी घिमिरेले भने, मदन दाइ, सुनील र मेरो तीनैजनाको एकसाथ भेट त यो अपूर्व हो। पहाडमा नेपाली चलचित्रको इतिहासदेखि वर्तमानसम्मका कलाकारहरूको जमघट भएको उनको भनाइ छ। पहाडमा मदनदाई, सुनीलजीदेखि अहिलेका अत्यन्त लोकप्रिय रवीन्द्रसिंह बानियाँ, विपिन कार्की, प्रियंका कार्की, पञ्चमी घिमिरेसम्मका कलाकारहरूको जमघट छ, निर्देशक घिमिरेले भने। निर्देशक घिमिरेकी कान्छी छोरी पञ्चमी घिमिरेले यस चलचित्रमा डेब्यू गरेकी छिन्। वैदेशिक रोजगारीका कारण रित्तिँदै गरेको पहाडको कथावस्तुमा आधारित यस चलचित्रको ८० प्रतिशत छायांकन गोरखाभित्र गरिएको छ। राष्ट्रिय विभूति भीमसेन थापाको जन्मस्थान पीपलथोकलाई केन्द्र बनाएर चलचित्र छायांकन गरिएको प्रोडक्सन मेनेजर अरुण रेग्मीले जानकारी दिए। नेपालमा छायांकन गरिनेमध्ये ८० प्रतिशत काम सकियो, उनले भने, चलचित्रको २० प्रतिशत भाग मुम्बईमा छायांकन हुनेछ। यो चलचित्रले युवा जनशक्ति विदेश पलायन हुँदा कसरी पहाड गुज्रिरहेको छ, यसले पहाडी जनजीवनलाई केकस्तो प्रभाव पार्छ ? के कस्तो सामाजिक, आर्थिक, सांस्कृतिक परिवर्तन झेल्नुपर्छ ? भन्ने कथाबस्तु चित्रण गर्ने रेग्मीले बताए। साथै युवा आफ्नै थातथलो फर्कनुपर्छ भन्ने सन्देश रहेको उनको भनाइ छ।"
अहिलेको संविधान निकै राम्रो छ : देउवा,काठमाडौं : नेपाली कांग्रेसका सभापति शेरबहादुर देउवाले समावेशी र समानुपातिक व्यवस्थासहितको अहिलको संविधान निकै राम्रो रहेको बताएका छन्। ललितपुरमा आयोजित कार्यक्रममा देउवाले संविधानले सबैलाई अधिकारसम्पन्न बनाएको भन्दै समावेशी र समानुपातिक व्यवस्थासहितको अहिलेको संविधान निकै राम्रो रहेको बताए। उनले अहिलेको प्रणालीले कुनै पनि दलको बहुमत आउन कठिन भएकाले यसलाई बुझेर बहुमत ल्याउने प्रयत्न गर्नुपर्ने धारणा राखे। पार्टीले धेरै मिहिनेतका बाबजुद सबैभन्दा अहिलको कांग्रेस ठूलो पार्टी बन्न सफल भएको उनको भनाइ छ। त्यस्तै सभापति देउवाले संविधानमा महिलालाई दिएको अधिकारका कारण राज्यका विभिन्न निकायमा महिलाको प्रत्यक्ष सहभागीता हुने मौका मिलेको बताए। कार्यक्रममा संविधान संशोधनका विषयमा प्रदेशस्तरीय अन्तर्क्रियाबाट प्राप्त सुझावसहितको प्रतिवेदन हस्तान्तरण गरिएको थियो।
सरकारमा हुँदा ठीक र बाहिरिएपछि सबै बेठीक भन्नेहरूबाट देशको भलो हुँदैन : बाबुराम भट्टराई,काठमाडौं : नेपाल समाजवादी पार्टी (नयाँ शक्ति)का अध्यक्ष बाबुराम भट्टराईले ठूला भनिएका दलका नेताबाट देशको समस्या समाधान नहुने बताएका छन्। बुधबार काठमाडौंको माइतीघरमा प्रत्यक्ष निर्वाचित राष्ट्रपतिको पक्षमा जनदबाब कार्यक्रमको आयोजना गर्दै भट्टराईले संविधान जारी भएको ९ वर्षमा ११ वटा सरकार परिवर्तन भएर पालैपालो सरकारको नेतृत्व गरेको जनताले देखिसकेको भन्दै ठूला भनिएका दलका नेताबाट देशको समस्या समाधान नहुने बताए। सरकारमा रहेका बेला सबै ठीक र सरकारबाट बाहिरिएको भोलिपल्ट सबै बेठीक भनेर गफ दिनेहरूबाट देश र जनताको भलो हुन नसक्ने उनले बताए। त्यस्तै भट्टराईले देशको समस्या राजतन्त्र ल्याएर समाधान हुन्छ भन्ने कुरामा सत्यता नरहेको बताए। उनले जनताले हटाएको राजसंस्थालाई कुनै महत्त्व दिन आवश्यक नरहेको उल्लेख गर्दै राजतन्त्र आउन कुनै सम्भावना समेत नरहेको जिकिर गरे। भट्टराईले अहिलेको प्रणालीले मुलुकलाई निकास दिन नसक्ने भएकाले प्रत्यक्ष निर्वाचित राष्ट्रपति र पूर्ण समानुपातिक संसदीय व्यवस्था कायम हुनुपर्ने धारणा राखे।
"नाउपाले बोलायो केन्द्रीय कार्यसमितिको बैठक, चार थरी केन्द्रीय सदस्य सहभागी हुन पाउने","काठमाडौं : नागरिक उन्मुक्ति पार्टीले केन्द्रीय समितिको बैठक बोलाएको छ। पार्टी अध्यक्ष रञ्जिता श्रेष्ठले चैत ८ र ९ गतेका लागि बैठक बोलाएकी हुन्। पार्टीमा जारी विवाद र जनमत पार्टीसँग हुने भनिएको एकताका विषयमा छलफल गर्न केन्द्रीय समितिको आकस्मिक बैठक बोलाइएको अध्यक्ष श्रेष्ठले बताइन्। बैठकमा 'वैध' र 'अवैध' भनिएका चार थरी केन्द्रीय सदस्यहरूलाई निम्ता गरिएको छ। अध्यक्ष श्रेष्ठले जारी गरेको पत्रअनुसार पार्टीका संरक्षक जेलमा रहँदा बखत बनेका केन्द्रीय सदस्यहरू र केन्द्रीय सदस्यमा अनुमोदित पार्टीबाट निर्वाचित संघ र प्रदेशका उम्मेदवार, पालिका प्रमुख र उपप्रमुखहरू पनि रहेका छन्। त्यस्तै टीकापुरमा सम्पन्न पहिलो महाधिवेशनबाट निर्वाचित केन्द्रीय सदस्य र संस्थापक केन्द्रीय सदस्यहरूलाई बैठकमा बोलाइएको छ। पार्टीले प्रदान गरेको केन्द्रीय सदस्यको प्रमाण पत्र अनिवार्य गरिएको छ। पार्टीले कारबाही गरेकाहरू भने सहभागी हुन पाउने छैनन्। बैठक मध्य बानेश्वरको सनराइज क्याफेमा हुने भनिएको छ।"
बेशीसहरका नागरिकलाई अब २४ घन्टा शुद्ध खानेपानी : मन्त्री यादव,"लमजुङ : खानेपानीमन्त्री प्रदीप यादवले लमजुङको बेसीशहरका नागरिकको खानेपानीको समस्या तत्कालका लागि अन्त भएको बताएका छन्। लमजुङको बेसीशहरस्थित सहलगानी खानेपानी तथा सरसफाइ आयोजनाको उद्घाटन तथा हस्तान्तरण समारोहलाई सम्बोधन गर्दै मन्त्री यादवले बेशीसहरमा देखिएको खानेपानीको समस्या समाधान गरिनुका साथै यहाँका नागरिकले बाह्रै महिना स्वच्छ खानेपानीको प्रयोग गर्न पाउने बताए। 'कुनै पनि समाजको समृद्धि स्वस्थ जीवनशैलीको आधार स्वच्छ पानी हो। तर, विगतमा लमजुङको बेसीशहर नगरपालिकाका नागरिकहरूले खानेपानी अभावका कारण दैनिक जीवनमा कठिनाइ भोग्नुपरेको थियो। पानीको अभावका कारण यहाँको बसाइ कठिन थियो। तर आजको दिनले यहाँ नयाँ युगको सुरुवात गरेको छ,' उनले भने। उनले संघीय सरकार, उपभोक्ता समिति र स्थानीय समुदायको साझा प्रतिबद्धता, सहकार्य र परिश्रमको फलस्वरूप आज बेसीशहरमा यो महत्त्वपूर्ण सफलता हासिल गर्न सफल भएको भन्दै खुसी व्यक्त गरे। उनले भने, 'अब बेसीशहरका हजारौं नागरिकहरू निरन्तररूपमा शुद्ध, प्रशोधित र सुरक्षित खानेपानी सेवा प्राप्त गर्न सक्षम हुनेछन्। सरकार नागरिकको आधारभूत आवश्यकतालाई प्राथमिकतामा राखेर काम गरिरहेको छ।'"
"प्रतिनिधिसभा बैठक बस्दै, यस्ता छन् एजेण्डा","काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहान ११ बजेका लागि बोलाइएको संसद सचिवालयले जनाएको छ। बैठकमा सभामुखले राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रको व्यहोरा पढेर सुनाउने सम्भावित कार्यसूची छ। यसैगरी राष्ट्रिय सभामा उत्पत्ति भएको 'तिलगङ्गा नेत्र विश्वविद्यालय विधेयक, २०८१' का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल हुने कार्यसूचीमा उल्लेख छ। बैठकमा गृहमन्त्री रमेश लेखकले 'सशस्त्र प्रहरी बल, नेपाल विधेयक, २०८१ लाई दफावार छलफलको लागि सम्बन्धित समितिमा पठाइयोस्'भन्ने प्रस्ताव प्रस्तुत गर्नेछन्। मन्त्री लेखकले 'नेपाल नागरिकता (दोस्रो संशोधन) विधेयक, २०८१ माथिको दफावार छलफल सदनमा गरियोस्' भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ। गृहमन्त्री रमेश लेखकले 'नेपाल नागरिकता (दोस्रो संशोधन) विधेयक, २०८१ लाई पारित गरियोस्' भन्ने प्रस्ताव प्रस्तुत गर्ने कार्यसूचीमा उल्लेख छ।"
जनज्योति बहुमुखी क्याम्पसमा नेविसंघको प्यानल विजयी,"रौतहट : रौतहटको चन्द्रनिगाहपुरस्थित जनज्योति बहुमुखी क्याम्पसको स्वतन्त्र विद्यार्थी युनियन (स्ववियु) निर्वाचनमा नेपाल विद्यार्थी संघ (नेविसंघ) को प्यानलले जित हासिल गरेको छ । बुधवार सार्वजनिक भएको मत परिणाम अनुसार नेविसंघले भारी मतान्तरले विजय हासिल गरेको हो । सभापति पदमा नेविसंघका मोहम्मद नौसाद आलमले १ हजार १ सय ७४ मत प्राप्त गर्दै स्पष्ट जित निकाले । उनका निकटतम प्रतिस्पर्धी अनेरास्ववियुका दामोदर उप्रेतीले २०३ मत, भने अखिल (क्रान्तिकारी) का अजय पटेलले १७० मत प्राप्त गरे । सचिव पदमा नेविसंघका शाहिल पुरी १ हजार १ सय २८ मत प्राप्त गर्दै विजयी भए । उनका प्रतिस्पर्धी नेकपा समाजवादी पार्टी (एस) का शुभ श्रेष्ठले २३१ मत ल्याए, जसले अनेरास्ववियुसँग गठबन्धन गरी चुनाव लडेका थिए। अखिल (क्रान्तिकारी) की सुस्मिता घलानले १८७ मत पाइन् । कोषाध्यक्ष पदमा नेविसंघकै सम्झना कुमारी चौधरीले १ हजार १ सय ४८ मत प्राप्त गर्दै जित दर्ता गराइन्। निकटतम अनेरास्ववियुका अभिशेष चौधरीले २११ मत, भने अखिल (क्रान्तिकारी) की अनिषा चौधरीले १८१ मत पाइन् । सदस्य पदमा पनि नेविसंघले आफ्नो वर्चस्व कायम राख्दै विकास कुमार दास, आर्जु भट्टराई, रोहन श्रेष्ठ, पुष्पा कार्की, ऋतिक सिंह, रोजिना कुमारी काफ्ले, र सुशील कुमार प्रहरी विजयी भएका छन् । यस्तै समानुपातिकतर्फ सो क्याम्पसमा नेविसंघले ११२९, अनेरास्ववियुले २४१,समाजवादी विद्यार्थी युनियनले ९९ र अखिलले २०२ मत पाएको छ । निर्वाचन अधिकृत विनोद प्रसाद तिमल्सिनाका अनुसार २ हजार ९५४ मतदाता रहेकोमा १ हजार ६८७ मत खसेको थियो । यस पटकको निर्वाचनमा नेविसंघ, अनेरास्ववियु, अखिल (क्रान्तिकारी) र समाजवादी विद्यार्थी युनियन गरी ३४ जना उम्मेदवार चुनावी प्रतिस्पर्धामा थिए ।"
त्रिभुवन बहुमुखी क्याम्पसको सभापतिमा अखिल क्रान्तिकारीका घर्ति मगर विजयी,"तानसेन : पाल्पाको त्रिभुवन बहुमुखी क्याम्पस तानसेनमा स्वतन्त्र विद्यार्थी युनियनको सभापति पदमा अनेरास्ववियु क्रान्तिकारी विजयी भएका छन् । बुधबार सम्पन्न मतगणनामा अखिल क्रान्तिकारीका मिलन घर्ति मगर विजयी भएका हुन् । उनले कूल खसेको १२२८ मतमा ३९० प्राप्त गरी विजयी भएका हुन् । उनका निकटतम प्रतिद्धन्द्धी नेपाल विद्यार्थी संघका कृष्ण अर्यालले ३४२ मत प्राप्त गरेको निर्वचन अधिकृत जीवनबहादुर थापाले बताए। त्यस्तै सचिव पदमा नेपाल विद्यार्थी संघका शुसिल बस्यालले ५१७ मत प्राप्त गरी निर्वाचित भएका छन् । उनका निकटतम प्रतिद्वन्द्वी अखिल क्रान्तिकारीका विपिन पंगेनीले ३३२ मत पाए । कोषाध्यक्षमा नेपाल विद्यार्थी संघकी मिस्मा रानाले ४१६ मत पाइन् भने उनका निकटतम् प्रतिद्धन्द्धी गंगादेवी बाह्घरेले ३४५ मत पाएकी छन् । सदस्यहरूमा नेविसंघकी आशिका विश्वकर्माले ३९०,ज्योति दर्लामीले ४२६,तोरण रास्कोटीले ३८७, नविन थापा ३९८, बबिता थापाले ४०५, सुजल भटराईले ४५२ र अखिल क्रान्तिकारीकी इच्छा थापाले ३६० मत प्राप्त गरी विजयी भएको निर्वाचन अधिकृत थापाले जानकारी दिए । त्रिभुवन बहुमुखी क्याम्पस तानसेनमा स्ववियुका लागि भएको मतदानमा १ हजार २२८ मत खसेको थियो । कुल मतदाता विद्यार्थी १ हजार ८९४ रहेका थिए । रामपुर नगरपालिकास्थित शहिद बहुमुखी क्याम्पसमा भने मत गणना स्थगित भएको छ । ७१३ मतदाता रहेको क्याम्पसमा ५७१ मत खसेको थियो । जसमा ९७ मत गणना गर्न बाँकी रहदा बिबाद उत्पन्न हुँदा प्रहरीले हवाईफायर गरेपछि मनगणना स्थागित भएको छ।"
"राजावादीलाई निधिको चेतावनी : कुनै पनि हालतमा राजतन्त्र फर्किदैन,सपना नदेखे हुन्छ","काठमाडौं : नेपाली कांग्रेस सांसद विमलेन्द्र निधिले नेपालमा राजतन्त्र फर्किने अवस्था नरहेको बताएका छन्। बुधबार प्रतिनिधिसभा बैठकमा बोल्दै सांसद निधिले राजतन्त्र फर्किने सम्भावना नभएको भन्दै सपना नदेख्न राजावादीहरूलाई चेतावनी समेत दिए। उनले धैर्यता र सहनशीलताको सीमालाई पार नगर्न पूर्वराजा ज्ञानेन्द्र शाहलाई सचेत समेत गराए। उनले राजतन्त्र जनताले नै नरुचाएकाले फर्किने सम्भावना नरहेको बताए। सांसद निधिले राजनीतिक अधिकारको उपभोग गर्न नदिएका कारण विगतमा आफू निरुङ्कुस राजतन्त्र र निर्दलीय पञ्चायती व्यवस्थाका विरुद्ध लड्दा जेल जानुपरेको बताए। निरुङ्कुस राजतन्त्रका कारण हजारौं युवा विद्यार्थीहरू जेलमा परेको उनले बताए। राजतन्त्रको दुष्प्रमाण नेपाली जनताले भोगिसकेको बताउँदै उनले राजतन्त्र फर्किने चेष्टा नगर्न चेतावनी समेत दिए। उनले भने,राजतन्त्रको दुष्प्रमाण नेपाली जनताले भोगिसकेका छन्। यसैकारण सार्वभौमजनताले संविधानमार्फत् छलफल गरेर नेपालमा निर्दलीय पञ्चायती व्यवस्थाको अन्त्य गरी गणतन्त्र ल्याइसकेको अवस्था छ। राजतन्त्रको समाप्ति गरिसकेका छौं, 'उनले भने,'दुईचारजना बोल्दैमा केही हुनेवाला छैन। बोल्ने अधिकार सबैलाई छ। गणतन्त्रवादी हामी यसबारे प्रतिवद्ध छौं। कुनै पनि हालतमा नेपालमा राजतन्त्र फर्किदैन। कुनै पनि किसिमको राजतन्त्र फर्किने अवस्था छैन। जनताले चाहेका छैनन्। रुचाएका छैनन्। यसमा हेक्का रहोस्।'"
लहानको जेएस क्याम्पसमा नेविसंघ प्यानल विजयी,"सिरहा : जेएस मुरारका बहुमुखी क्याम्पस लहानको स्वतन्त्र विद्यार्थी युनियन (स्ववियु) निर्वाचनमा कांग्रेस निकट नेपाल विद्यार्थी संघ(नेविसंघ)को प्यानल नै विजयी भएको छ। सभापतिमा रोहित कुमार राउत ५७५, सचिवमा सुजित कुमार यादव ५६०, कोषाध्यक्षमा अमलेश सिंह ५६८ र सदस्यहरु शर्मिला कुमारी चौधरी ५६०, अभिनव महासेठ ५४८, उज्ज्वल कुमार झा ५६६, रिकेश सदा ५५४, मो अनिश शेख ५५९, आशका रुचाल ५५५ तथा सुनम कुमारी चौधरी ५५० मत ल्याएर निर्वाचित भएका छन् । एमाले निकट अनेरास्ववियुले दोस्रो स्थानमा रहेको छ। सभापतिका उम्मेदवार मनिष कुमार चौधरीले ४३१ मत प्राप्त गरेका छन् । यसैगरी जसपा नेपाल, जनमत, एकीकृत समाजवादी र माओवादी केन्द्र निकटका संयुक्त विद्यार्थी संगठनले १३७ मत मात्रै पाएको छ। नेविसंघले यो क्याम्पसमा लगातार तेस्रोपटक स्ववियु निर्वाचनमा जित हात पारेको हो।"
सात जिल्लाका सिडिओसहित १३ जना सहसचिवउपसचिवको सरुवा,"काठमाडौं : सरकारले सात जिल्लाका सिडिओसहित १३ जना सहसचिवउपसचिवको सरुवा गरेको छ। गृह मन्त्रालयले कपिलवस्तु, सुर्खेत, उदयपुर, नवलपरासी पूर्व, बाग्लुङ, अछाम र पर्वतका सिडिओ सरुवा गरेको हो। गृहले सहसचिव दिलकुमार तामाङलाई कपिलवस्तुको सिडिओ, विश्व प्रकाश अर्याललाई गृह मन्त्रालय, शंकरहरि आचार्यलाई गृह मन्त्रालय, हरिप्रसाद घिमिरेलाई पर्वतको सिडिओ, जगदिश्वर उपाध्यायलाई सुर्खेतको सिडिओ, भविश्वर पोखरेललाई नवलपरासी पूर्वको सिडिओ र अरुण पोखरेललाई गृह मन्त्रालयमा सरुवा गरिएको हो। त्यस्तै कुमान सिंह गुरुङलाई बाग्लुङको सिडिओ, नेत्रप्रसाद सुवेदीलाई गृह मन्त्रालय, प्रेमप्रसाद लुइँटेललाई उदयपुरको सिडिओ, आनन्द सारुलाई अछामको सिडिओ, शिवप्रसाद लम्साललाई गृह मन्त्रालय र केदारनाथ शर्मालाई गृह मन्त्रालयमा सरुवा गरिएको हो।"
त्यो २५ करोड कस्को हो ? दोषीमाथि कारवाही होस् : रामहरि खतिवडा,"काठमाडौं : नेपाली कांग्रेस सांसद रामहरि खतिवडाले २५ करोड बराबरको अवैध विदेशी मुद्रा बरामद प्रकरणमा मुख्य दोषिसम्म पुग्ने गरि अनुसन्धान गर्न माग गरे। उनले विभिन्न प्रकरणमा ड्राइभर र भरिया पक्रने र मालिकसम्म नपुग्ने प्रवृति देखिएको भन्दै मुख्य नाइकसम्म पुगेर कारवाही गर्नुपर्नेमा जोड दिए। प्रतिनिधिसभा बैठकमा बोल्दै सांसद खतिवडाले सरकारले केही गर्न सक्दैन भन्ने गलत भाष्य चिर्न उक्त घटनाका मुख्य दोषी पत्ता लगाइ तस्करी र भ्रष्टाचारी तह लगाउन सरकार तयार छ भन्ने सन्देश दिनुपर्ने बताए। 'नेपाल सरकारले हिजो अवैध रुपमा सिन्धुपाल्चोकका कुसान लामा ड्राइभरले हाकेको एउटा ट्रकबाट २५ करोड नेपाली रुपैयाँ युरो र डलर गरेर समात्न सफल भएकोमा सरकारलाई धन्यवाद दिन चाहन्छु। कहिले सुन तस्करीका रुपमा त कहिले डलर तस्करीका रुपमा प्रयोग हुने ड्राइभर र भरियाहरूलाई समाउने । जो धनी छ उनीहरू कहाँ नपुग्ने। यो प्रवृत्तिलाई अन्त्य गर्न सरकारसँग माग गदर्छ। कहिले १८ किलो सुन, कहिले ३३ किलो सुनका नाममा यसैगरी विभिन्न भरिया र ड्राइभरलाई पक्रिने र मालिकसँग नपुग्ने प्रवृत्ति हिजोका दिनमा देखिएको थियो। अहिले पनि सरकार त्यसैगरी गहिरो अनुसन्धानसम्म नपुगेर यिनै ड्राइभर र भरियालाई समातेर मुख्य व्यक्तिलाई समात्न नसके फेरि आँखामा छारो हालजस्तो देखिन पुग्छ,'उनले भने,'यसैले सरकार यस्ता तस्करीका नाइकेहरूसँग पुगोस् जुन तहको भएपनि कारवाहीको दायरामा ल्याओस।' त्यस्तै सांसद रोशन कार्कीले टोखामा ठूलो मात्रामा अवैध विदेशी मुद्रा बरामद भएको भन्दै नेपाल तस्करहरूको ट्रान्जीट प्वाइन्ट बनेको हो ? भन्दै प्रश्न गरिन्। भ्रष्टाचारमा नेपालले नयाँ नयाँ किर्तिमान कायम गरेको उनले टिप्पणी गरिन् । उनले जनताको सहनशिलतामा धेरै परीक्षा लिइराखे सरकारलाई अप्ठेरो पर्ने चेतावनी समेत दिइन्। मंगलबार प्रहरीले काठमाडौंको टोखाबाट करिब २५ करोड बराबरको विदेशी मुद्रासहित सिन्धुपाल्चोकका कुसान लामालाई पक्राउ गरेको थियो।"
संसदमा २५ करोडले खैलाबैला,"काठमाडौं : २५ करोड अवैध रकम बरामदको घटना संसदमा प्रवेश गरेको छ। मंगलबार नेपाल प्रहरीले टोखा नगरपालिका१ झोर क्षेत्रबाट बरामद २५ करोड बढी विदेशी मुद्रासहित पक्राउ परेका व्यक्ति सार्वजनिक गरेपछि संसदमा खैलाबैला मच्चिएको हो। बुधबार बसेको प्रतिनिधिसभा बैठकको आकस्मिक समयमा सत्तापक्ष र प्रतिपक्षी दलका सांसदहरूले उक्त विषय उठाउँदै घटनाको गहिरो अनुसन्धान गरी दोषीमाथि कडा कारबाहीको माग गरे। प्रमुख प्रतिपक्षी दल नेकपा माओवादी केन्द्रका सांसदले बरामद अवैध रकमबारे निष्पक्ष छानबिन गर्न माग गरे। बरामद विदेशी मुद्राबारे अनुसन्धानका लागि विशेष समिति गठन गर्नुपर्ने ती सांसदले जोड दिए। बैठकको आकस्मिक समयमा बोल्दै माओवादी सांसद माधव सापकोटाले अहिलेसम्मकै सबैभन्दा ठूलो अवैध रकम बरामद भएको घटनाले सिंगो देश तरंगित भएको भन्दै विशेष प्रकारको छानबिन समिति गठन गरेर अनुसन्धान गर्नुपर्ने माग गरे। यस्ता प्रकृतिका घटनामा ड्राइभर र भरियामात्रै पक्राउ गर्ने र विस्तारै मुद्दा नै हराएर जाने देखिएको भन्दै उनले विशेष प्रकारको छानबिन समिति गठन गर्नुपर्ने बताए । ठूलो मात्राको तस्करीको घटना उपल्लो तहको कनेक्सनबिना सम्भव नरहेको उनले जिकिर गरे। सोमबार राति ११ बजे उपत्यका अपराध अनुसन्धान कार्यालयबाट खटिएको प्रहरीको टोलीले झोर क्षेत्रबाट २५ करोड बढी रकमसहित सिन्धुपाल्चोकका ४३ वर्षीय कुसान लामालाई पक्राउ गरेको थियो। काठमाडौंको झोर क्षेत्रबाट ना१ख १६५२ नम्बरको ट्रकबाट २५ करोड १ लाख ३३८ रुपैयाँ बरामद गरेको प्रहरीले जनाएको छ। सांसद सापकोटाले भने, 'डलर र यूरो गरी करिब २५ करोड अवैध रकम बरामद भएको समाचार बाहिर आएको छ। यो घटनाले सिङ्गो देशलाई तरङ्गित बनाइरहेको छ। यो घटनाले संगठित अपराध र तस्करीको जालो कुन स्तरसम्म झाङ्गिरहेको छ भन्ने प्रष्ट हुन्छ।' नेपाली कांग्रेस सांसद रामहरि खतिवडाले २५ करोड बराबरको अवैध विदेशी मुद्रा बरामद प्रकरणमा मुख्य दोषीसम्म पुग्ने गरी अनुसन्धान गर्न माग गरे। उनले विभिन्न प्रकरणमा ड्राइभर, भरिया पक्रने र मालिकसम्म नपुग्ने प्रवृत्ति देखिएको भन्दै मुख्य व्यक्तिसम्म पुगेर कारबाही गर्नुपर्नेमा जोड दिए। 'नेपाल सरकारले हिजो सिन्धुपाल्चोकका कुसान लामाले हाँकेको एउटा ट्रकबाट २५ करोड नेपाली रुपैयाँ बराबरको युरो र डलर समात्न सफल भएकोमा सरकारलाई धन्यवाद दिन चाहन्छु। कहिले सुन तस्करीका रूपमा त कहिले डलर तस्करीका रुपमा प्रयोग हुने ड्राइभर र भरियाहरूलाई समाउने। जो धनी छ उनीहरू कहाँ नपुग्ने। यो प्रवृत्तिलाई अन्त्य गर्न सरकारसँग माग गर्दछु। कहिले १८ किलो सुन, कहिले ३३ किलो सुनका नाममा यसैगरी विभिन्न भरिया र ड्राइभरलाई पक्रिने र मालिकसँग नपुग्ने प्रवृत्ति हिजोका दिनमा देखिएको थियो। अहिले पनि सरकार त्यसैगरी गहिरो अनुसन्धानसम्म नपुगेर यिनै ड्राइभर र भरियालाई समातेर मुख्य व्यक्तिलाई समात्न नसके फेरि आँखामा छारो हालजस्तो देखिन पुग्छ,' उनले भने, 'त्यसैले सरकार यस्ता तस्करीका नाइकेहरूसँग पुगोस् जुन तहको भए पनि कारबाहीको दायरामा ल्याओस्।' त्यस्तै राष्ट्रिय प्रजातन्त्र पार्टीकी सांसद रोशनी कार्कीले पनि टोखामा ठूलो मात्रामा अवैध विदेशी मुद्रा बरामद भएको भन्दै नेपाल तस्करहरूको ट्रान्जिट प्वाइन्ट बनेको हो भन्दै प्रश्न गरिन्। भ्रष्टाचारमा नेपालले नयाँनयाँ कीर्तिमान कायम गरेको भन्दै टिप्पणी गरिन्। उनले जनताको सहनशिलतामा धेरै परीक्षा लिइराखे सरकारलाई अप्ठेरो पर्ने चेतावनी समेत दिइन्। उनले भनिन्,'हिजो मात्रै यूरो र डलर गरी ट्रकबाट २५ करोड बरामद भएको छ। के नेपाल तस्करहरूको ट्रान्जिट पोइन्टबनेको हो ?,'सांसद रोशन कार्कीले प्रश्न गरिन्। उनले दिनप्रतिदिन तस्करहरूको जालोमा मुलुक फसिरहेको भन्दै उक्त जालो भत्काउन अपराधसम्बन्धी घटनामा निष्पक्ष भएर छानबिन गर्न माग गरिन्। ट्रकमा फल्स बटम बनाएर रकम लुकाइछिपाइ राखेर केरुङतर्फ जाने क्रममा प्रहरीले लामालाई नियन्त्रणमा लिएको थियो। लामा चालक भइ भरियाको रूपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर,उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। लामाले सामाखुसीको एक ग्यारेजमा गाडी राखेको बेला अपरिचित व्यक्तिहरू आएर यो सामान केरुङ पुर्याउनका लागि अह्राएको बयान प्रहरी समक्ष दिएका छन्। लामा यसअघि पनि सुनसहित पक्राउ परी पाँच वर्ष जेल सजाय भोगेर छुटेका व्यक्ति हुन्। लामालाई थप अनुसन्धानका लागि राजस्व विभाग हरिहर भवन पठाइएको छ।"
डोटी बहुमुखी क्याम्पसको स्ववियु निर्वाचनमा नेविसंघको प्यानल विजयी,"डोटी : डोटी बहुमुखी क्याम्पस डोटीको स्ववियु निर्वाचनमा नेपाल विद्यार्थी संघको प्यानल विजयी भएको छ । मङ्गलवार सम्पन्न भएको निर्वाचनमा इन्द्र राणा नेतृत्वको प्यानल विजयी भएको हो । विजयी राणाले २२१ मत प्राप्त गरेका छन् भने राणाका प्रतिद्वन्द्वी अनेरास्ववियुका सुरेश रोकायाले ११० र अर्का उम्मेदवार अखिल क्रान्तिकारीसमाजवादीका साझा उम्मेदवार अजित सिंहले ८८ मत प्राप्त गरेका छन् । सचिवमा २१९ मत प्राप्त गरी नेपाल विद्यार्थी संघका साजन रावल विजयी भएका छन् । सचिव पदका उम्मेदवार अखिल क्रान्तिकारीसमाजवादीका हरिस बोगटीले ११० र अनेरास्ववियुका मोहन ऐरले ९५ मत प्राप्त गरेका छन् । त्यसैगरी कोषाध्यक्षमा २२० मत सहित नेपाल विद्यार्थी संघका दिपा विष्ट निर्वाचित भएकी छिन् । उनका प्रतिद्वन्द्वी अनेरास्ववियुकी ईश्वरी मलासीले ११५ र अखिल क्रान्तिकारीकी रुकमणी विष्टले ७७ मत पाएकी छिन् । त्यस्तै सदस्यहरूमा रबिन्द्र भण्डारी (२१३), हरिस साउद (२२९), उषा धामी (२२१), धर्म सीँ बम (२२०) र पुष्कर बोहरा (२१८) विजयी भएका छन् । त्यसैगरी समानुपातिक तर्फ नेपाल विद्यार्थी संघले २२० मत ल्याएको छ भने अनेरास्ववियुले १०१ मत ल्याएको छ । अखिल क्रान्तिकारीले ७४ मत ल्याउँदा अखिल समाजवादीले १६ मत पाएको छ । डोटी बहुमुखी क्याम्पसमा ५८० मत सङ्ख्या रहेकोमा ४३१ मत खसेको थियो ।"
"व्यवस्थामाथि होइन, बेथितिविरुद्ध जनआवाज","काठमाडौं : गणतन्त्रले के दियो ? किन यो व्यवस्था सबैभन्दा उत्तम हो ? संविधानविद् विपिन अधिकारी भन्छन् गणतन्त्रले जनतालाई रैतीबाट नागरिक बनायो। राजनीतिक, आर्थिक र सामाजिक क्षेत्रमा महत्वपूर्ण योगदान गर्यो। त्यसैकारण गणतन्त्रको विकल्प अझ उन्नत गणतन्त्र हो। संविधानविद् डा अधिकारी गणतान्त्रिक व्यवस्थाले संघीयता, शक्ति विकेन्द्रीकरणसम्बन्धी नयाँ संवैधानिक व्यवस्था प्रयोगमा ल्याएको बताउँछन्। संविधान र गणतन्त्रको उपलब्धि भनेको रूपान्तरणको आधार स्पष्ट पारेको उनले बताए। संघीयता, संवैधानिक रूपमा मुलुकलाई बहुधार्मिक, बहुजातीय, बहुसांस्कृतिक कायम गरिएको उनले बताए। उनले विभिन्न सीमान्तकृत समुदायले आफ्नो नाममा संवैधानिक आयोगहरू पाउनु ठूलो उपलब्धि भएको बताए। मुलुकलाई धर्म निरपेक्षता बनाउनु पनि उपलब्धि भएको बताए। उपलब्धि १ : समावेशिता समावेशितामा नेपाल विश्वकै नमुना मुलुक मानिन्छ। कानुन बनाउने संसद् नै समावेशी छ। संघीय संसद्मा ३४ प्रतिशत, प्रदेशसभामा ३६५ स्थानीय तहमा ४११ प्रतिशत महिला सहभागिता छ। निजामती सेवामा २८ प्रतिशत महिलाको उपस्थिति छ। गणतन्त्रभन्दा पहिले ४ प्रतिशत मात्रै थियो । जनजाति, मधेसी, दलित, मुस्लिम लगायतको प्रतिनिधित्व बढेको छ। संविधानविद् डा अधिकारी मिश्रित निर्वाचन पद्धतिले प्रतिनिधिमुलुक प्रणालीलाई प्रजातान्त्रीकरण गर्न मद्दत गरेको बताउँछन्। संविधान मान्दिन भन्नेहरूलाई संवैधानिक पद्धतिमा ल्याउने काम पनि यसले गरेको उनले बताए। राजनीतिक विश्लेषक तुलानारायण साह पृथ्वीनारायण साहको पालादेखि नै मुलुकको शासन प्रणाली असमावेशी रहेको बताउँछन्। भारत, अमेरिका जर्मनीभन्दा नेपालको समावेशिता उच्च ठूला र प्रजातान्त्रिक भनिएका मुलुकमा भन्दा नेपालको कानुन बनाउने संसद्मा महिला सहभागिता उच्च छ । संसद्मा महिला सहभागिताका आधारमा नेपाल विश्वकै ३७औं स्थानमा छ। अझ पहिलो संविधानसभामा त १८८ राष्ट्रमध्ये २४ औं स्थानमा थियो। नेपालभन्दा अमेरिका, भारत, जर्मनीको अवस्था कमजोर छ। करिब शताब्दी लामो महिला आन्दोलनको इतिहास बोकेको अमेरिकादेखि विश्वकै ठूलो लोकतन्त्र भएको भारतको संसद्मा पनि महिला सहभागिता ३० प्रतिशत पुगेको छैन। जर्मनीमा चान्सलरको भूमिकामा महिला भए पनि संसद्मा भने महिलाको संख्या नेपालभन्दा पछि छ। विश्वका १ सय ८९ देशमध्ये महिला सहभागितामा जर्मनी ४७ औं स्थानमा छ। संसद्मा महिला सहभागिताको हिसावमा नाम नचेलेका राष्ट्र अगाडि आए पनि अमेरिका भने १०३औं स्थानमा छ। त्यहाँको तल्लो सदन हाउस अफ रिप्रेजेन्टेटिभमा ४ सय २७ सिटमध्ये जम्मा ८३ महिला छन्। त्यसैगरी, सिनेटका १ सय सिटमध्ये २३ जना मात्रै महिला छन्। प्रतिशतमा हिसाब गर्दा तल्लो सदनमा १९ दशमलव ४ प्रतिशत र माथिल्लो सदनमा २३ प्रतिशत मात्र महिला सहभागिता छ। देव गुरुङ, महासचिव माओवादी केन्द्रसामन्तवाद भनेको मध्येयुगको विशेषता हो। राजतन्त्र भनेको सामन्तवादको विशेषता हो। अहिलेको गणतान्त्रिक पद्धतिमा सामन्तवादको पुनस्र्थापना सम्भव छैन। तर, पनि आफ्ना कुरा राख्न कसैलाई पनि निषेध छैन। वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। जनतामा प्रतिस्पर्धा गरौं। संविधान मिचेर जाने कुरा बेठिक हो। संविधानमा चित्त नबुझे संविधान चेन्ज गर्ने बाटो पनि खोलिदिएको छ। त्यत्रो मूलबाटो हुँदाहुँदै अप्ठ्यारो गाह्रो साह्रो अप्ठ्यारो बाटो लाग्नु आवश्यक छैन। त्यो भनेको दुर्घटना निम्तिनु हो। त्यसले खुला बाटो हुँदाहुँदै बाटो नभएको ठाउँमा जानु भनेको द्वन्द्व निम्त्याउनु हो। जो राष्ट्रियताको हित चाहान्छ भने यही संविधानभित्र अहिलेकै व्यवस्थाभित्र स्थान छ। जनताको अभिमतको बलमा यहाँ सबैलाई सहज बाटो छ। विश्वको सबैभन्दा ठूलो लोकतन्त्र रहेको भारतमा पनि संसद्मा महिला सहभागिताका आधारमा १४८औं स्थानमा छ। त्यहाँको तल्लो सदन लोकसभाका ५ सय ४२ सिटमा ६४ जना मात्रै महिला छन्। जुन ११ दशमलब ८ प्रतिशत हो। त्यहाँको माथिल्लो सदन राज्यसभाको २ सय ४४ सिटमध्ये जम्मा २९ सिटमा महिला प्रतिनिधि छन्, जुन ११ दशमलव ९ प्रतिशत हुन आउँछ। विश्वको दोस्रो ठूलो अर्थतन्त्र भएको चीनको संसद्मा महिला सहभागिताको आधारमा ७२औं स्थानमा पर्न आउँछ। त्यहाँको संसद्मा कुल २ हजार ९ सय ८० सदस्य रहे पनि ७ सय ४२ मात्रै महिला छन्। प्रतिशतका हिसावले चीनको संसद्मा २४ दशमलव ९ प्रतिशत महिला छन्। संसारका केही राष्ट्रहरू माइक्रोनेसिया, पलाउ, यमन र भानुआटुको संसद्मा महिला सहभागिता अझै पनि शून्य छ। उपलब्धि २ वाक स्वतन्त्रता ०६१ माघ १९ मा पूर्वराजा ज्ञानेन्द्रले शासन सत्ता हातमा लिएपछि वाक तथा अभिव्यक्ति स्वतन्त्रतामा पूर्णरूपमा प्रतिबन्ध लगाइयो। राजाको प्र्रत्यक्ष शासनकालमा बोल्न र विचार दिन पाइँदैन थियो। यसले एउटा वंश, परिवारको शासन भनेको निरंकुश नै हुन्छ भन्ने प्रमाणित गरेको थियो। पञ्चायती व्यवस्था वा योभन्दा अघिको परिस्थिति कस्तो थियो होला ? अनुमान मात्रै गर्न सकिन्छ। राजनीतिक विश्लेषक तुलानारायण साह राजतन्त्रमा बोल्न पाउने अवस्था नै नरहेको बताउँछन्। माओवादी केन्द्रका महासचिव देव गुरुङ गणतन्त्रमा वाक स्वतन्त्रता रहेको बताउँदै भने, वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। यो व्यवस्थामा आफ्ना कुरा राख्न कसैलाई पनि निषेध छैन। लोकतन्त्र वा गणतन्त्रमा वाक तथा अभिव्यक्ति स्वतन्त्रता र प्रेस स्वतन्त्रताको भरपूर उपभोग भइरहेको छ। यो किसिमको स्वतन्त्रता विश्वका ठूला लोकतान्त्रिक मुलुकमा पनि नरहेको विश्लेषकहरू बताउँछन्। हालै संघीय गणतान्त्रिक व्यवस्था विरोधमा पनि प्रदर्शन गरियो। राष्ट्र प्रमुख, सरकार प्रमुखसम्मलाई अशोभनीय रूपमा नारा लगाइए। गणतन्त्रमा मात्रै गणतन्त्रविरुद्ध बोल्न र लेख्न छुट हुने विश्लेषकहरू बताउँछन्। अमेरिका, भारतलगायतका देशमा पनि सरकारविरुद्ध अशोभनीय नाराबाजी गर्ने छुट नहुने विश्लेषकहरू बताउँछन्। डा प्रकाशशरण महत, नेपाली कांग्रेसका प्रवक्ता निर्वाचित सरकारको विषयमा गणतन्त्रको विकल्प खोजेकाले विषय बनाएका छन्। अब संवैधानिक राजा उहाँ हुने हो भने दल त हुन्छ दलकै सरकार हुन्छ। दलहरू तिनै आउँछन्। फन्डामेन्टल अन्तर के हुने भयो त ? कि उहाँहरूले निरंकुश राजा खोज्या हो ? धेरै भए एउटा चाहियो भन्ने कुरा छ। राष्ट्रपतिको ठाउँमा राजा भएर के चाहिँ के फरक पर्ने हो त ? पार्टी व्यवस्थामा केही कमीकमजोरी भएर त्यहीबाट सुधार भएर जान्छ। जसले ठीक ढंगले काम गर्दैन त्यसलाई परास्त गरेर अर्को दललाई लिएर आउँछ। पुरानो दलले चित्त बुझेन भने नयाँ दल आउँछन्। आखिरमा दलीय व्यवस्थाको विकल्प नै छैन। त्यसमाथि संवैधानिक राजा हुन नचाहेर निरंकुश भएर उनको विरुद्धमा जनता उत्रिएका हुन्। राजा भएर के तात्विक परिवर्तन आउने हो त ? यी सबै भन्ने र एउटा ह्विम पैलाउने मात्र हो। अहिलेको समयमा जनताको आकांक्षा चुलिएको छ। त्यो अनुसारको डेलिभरि नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो। राजावादीहरूले दलहरूले खतम गरे भन्ने हो भने उहाँहरू निरंकुश राजा चाहानुहुन्छ। संवैधानिक राजा चाहेको हो भने संवैधानिक राजाले त्यो कमीकमजोरी कसरी हटाउँछ ? उपलब्धि ३ नागरिक सर्वोच्चता : लोकतन्त्रमा नै आमनागरिकको स्थान सर्वोच्च हुन्छ। मताधिकारका आधारमा आफ्नो सरकार आफैं बनाउने प्रणाली नै लोकतान्त्रिक गणतन्त्रको सुन्दर पक्ष हो। लोकतन्त्रमा नै एकपटक छानेको सरकार सधैंका लागि हुँदैन। जबकि राजतन्त्रमा एउटा वंश, परिवारको शासन अनाधिकालसम्म हुन्छ। नेपालको संविधानले नै नागरिकलाई शासनको अग्रता दिएको छ। नागरिकले चाहेमा सरकार बनाउन र सरकार बदल्न सक्छन्। मुलुकमा तीन तहको सरकार छ। संघ, प्रदेश र स्थानीय तह। यी तीन तहमा नागरिकको मतका आधारमा नै जनप्रतिनिधि छान्छन्। धनुषा, भोजपुर, तनहुँको गाउँमा जन्मेका व्यक्तिहरू राष्ट्रप्रमुख भइसकेका छन्। भोलि जो कोही जनताका छोराछोरी राष्ट्रप्रमुख हुन सक्छन्। यो व्यवस्थाको सुन्दर पक्ष भनेको नागरिक सर्वोच्चता हो। गणतन्त्रले नै सार्वजनिक नीति निर्माणमा अल्पसंख्यक, सीमान्तकृत समुदायको सहभागितालाई अपेक्षा गरेको संविधाविद् डा अधिकारी बताउँछन्। उपलब्धि ४ विकास निर्माण भौतिक विकासको दृष्टिले पनि गणतन्त्रमा केही गौरवपूर्ण आयोजना सम्पन्न भएका छन्। मध्यपहाडी लोकमार्ग, पुष्पलाल लोकमार्ग, उत्तर दक्षिण कोरिडोर, पूर्वपश्चिम राजमार्ग, पृथ्वीराजमार्ग अन्तर्गतको मुग्लिन पोखरा खण्डको विस्तार भइरहेका छन्। सबैजिल्ला सदरमुकाममा सडक पुगिसकेको छ। भैरहवा र पोखरामा अन्तर्राष्ट्रिय विमानस्थल बनेका छन्। काठमाडौं निजगढ दु्रतमार्ग, नागढुंगा सुरुङमार्ग, सिद्धबाबा सुरुङमार्ग निर्माणको क्रममा छन्। व्यवस्थित रूपमा विकास निर्माणका काम नहुँदा केही आलोचना पनि भएका छन्। स्थानीय तहले भौतिक निर्माणको क्षेत्रमा उल्लेख्य काम गरेका छन्। तर विकास गाउँ पुगेको छ र गाउँ भने खाली हुने अवस्थामा पुगेका छन्। गणतन्त्र आउनु पूर्वस्थानीय तहका अवस्था हालको अवस्थामा ठूलो परिवर्तन भएको छ। शिक्षा, स्वास्थ्य क्षेत्र, जलविद्युत्को क्षेत्रमा ठूलो परिवर्तन भएको छ। भारत र बंगलादेशलाई बिजुली बेच्ने स्थितिमा मुलुक पुगेको छ। दुईवटा आधारभूत समस्याको निराकरण राजेन्द्र गौतम, प्रचार विभाग प्रमुख, एमाले २०६२६३ को जनआन्दोलनबाट बनेको संविधानका प्रस्तावनाहरूलाई नै चुनौती दिएर संवैधानिक राजतन्त्र, सनातन हिन्दु धर्मको कुरा र संघीयता खारेज गर्ने माग राखेर राजतन्त्रवादीहरूले जुन खालको प्रयास गरिराखेका छन्, यो निकै ठूलो राजनीतिक र वैचारिक प्रश्नसँग सम्बन्धित विषय हो। यो सामान्य दलप्रतिको असन्तुष्टिको कुरा हैन। संविधान अस्विकार गर्ने र व्यवस्थालाई कोल्याप्स पार्ने उद्देश्य हो।, अर्को कुरा ज्ञानेन्द्र शाहको समर्थन गर्ने शक्ति छिन्नभिन्न थियो। ती शक्तिलाई एकीकृत गरेर देशीविदेशीको आडमा यो व्यवस्थालाई नै चुनौती दिन थालेका छन्। संविधानलाई नै चुनौती दिने कामको शुभारम्म गरेका छन्। यो आज भोलिको प्लानिङ हैन। जनताको असन्तुष्टि वा माग राज्यले सम्बोधन गरेर जाने कुरा हो। व्यवस्था र संविधानमाथि चुनौती दिने कुरा स्वीकार्य हुन सक्दैन। राजनीतिक विश्लेषक तुलानारायण साह मुलुकमा २ वटा आधारभूत समस्या रहेको बताउँछन् । उनका अनुसार संरचनागत र कार्यगत समस्या छन्। राजा पृथ्वीनारायण शाहकै पालादेखि नै रहँदै आएको संरचनागत समस्या गणतन्त्र आएपछि समाधानन्मुख रहेको उनको ठहर छ। केन्द्रीकृत, असमावेशी र राजतन्त्र नेपालका संरचनागत समस्या विगतमा रहेको उनको विश्लेषण छ। संरचनागत समस्याअन्तर्गत काठमाडौंलाई मात्रै देश सम्झने समस्या २४० वर्षदेखि नै रहँदै आएको हो। पृथ्वीनारायण शाहकै पालादेखि यो समस्याले नेपाललाई गाज्दै आएको थियो। सबै कुरा काठमाडौं केन्द्रित रह्यो, पञ्चायतदेखि गणतन्त्र नआएसम्म (२०६३ अघि) नै विकेन्द्रीकरणको सिद्धान्त पनि ल्याइयो तर त्यसले कुनै समस्याको समाधान भएन, राजनीतिक विश्लेषक साह भन्छन्, गणतन्त्र आएपछि भएको मधेश आन्दोलनले संघीयतालाई स्थापित गर्यो र २०७२ को संविधानले संघीयतालाई संस्थागत गर्यो। राजतन्त्रमा विविधता नै स्वीकार नगरिएको उनले भनाइ छ। एउटै भाषा, एउटै भेष, भन्दै फरक पहिचानलाई स्वीकार नै गरिएको थिएन, उनले भने, यसलाई पनि संविधान र गणतन्त्रले विविध पहिचानलाई स्थापित गर्यो। गणतन्त्रले नै केन्द्रीकृत शासनप्रणालीको अन्त्य गर्यो। असमावेशी : राजतन्त्रमा राज्य नै असमावेशी थियो। २४० वर्षसम्म खसआर्य समुदायका पुरुषको मात्रै राज्यमा उपस्थीति थियो। राज्यको चरित्र नै असमावेशी थियो। राज्यमा महिला, दलित, मधेसी, जनजाति आदिवासी, मुस्लिम देखिँदैन थिए, केवल खास आर्य पुरुषको मात्रै बर्चश्व थियो, उनले भने, २०६३ को अन्तरिम संविधानले समानुपातिक प्रणाली स्थापित गर्यो। जसले राजनीतिक रूपमा समावेशिता कायम भयो। आरक्षणले प्रशासनिक (कर्मचारी, प्रहरी) क्षेत्रलाई समावेशी बनायो। संविधानत नै राज्यका हरेक निकायमा समावेशीता कायम भएको छ। राजतन्त्र : नेपालमा २४० वर्षसम्म शाह वंशको शासन रह्यो। एउटा वंशले लामो समय शासन गर्यो। राजतन्त्रका विरुद्ध पटकपटक आन्दोलन भए। २००७ र २०४६ सालको आन्दोलनले राजतन्त्रलाई संवैधानिक बनायो। तर, यसले समस्या समाधान गरेन। ८० वर्ष लामो संघर्षपछि मात्रै मुलुकमा राजतन्त्रको अन्त्य भएर गणतन्त्र स्थापना भएको हो। विश्लेषक साह गणतन्त्रले संरचनागत समस्या (केन्द्रित, असमावेशी र राजतन्त्र) को समाधानको सुरुवात भएको बताउँछन् । प्रश्न केवल सुशासनमा गणतन्त्रपछि मुलुकको सबैभन्दा ठूलो शत्रुका रूपमा देखा पर्यो, सुशासन। तीनवटै तहका सरकार बने पनि जनताले सुशासनको प्रत्याभूति गर्न पाएनन्, त्यसैकारण भ्रष्टाचार संस्थागत हुँदै गयो। यद्यपि, भ्रष्टाचारीलाई जेल हाल्ने र त्यस्ताको राजनीतिक भविष्य नै समाप्त गर्ने कानुन पनि लोकतान्त्रिक व्यवस्थामै बने। तर, मुलुकमा भ्रष्टाचार, कुशासनमा भने नियन्त्रण आउन सकेको छैन। पछिल्लो १६ वर्षको अबधिमा सुशासन र भ्रष्टाचार नियन्त्रण नारामा मात्रै सीमित भएको छ। जनताको सेवा प्रवाहमा त्यतिकै समस्या छ। नागरिकता, लाइसेन्स, पासपोर्ट बनाउनसमेत घूस लेनदेन हुने गरेको छ। ठूलाठूला नीतिगत भ्रष्टाचारका काण्ड पनि त्यस्तै छन्। जनताका वितृष्णा, असन्तुष्टिको मुख्य कारण पनि सेवा प्रवाहमा रहेको समस्या नै हो। डा अधिकारी सुशासनमाथि प्रश्न उठेको बताउँछन्। भ्रष्टाचार बढेको छ, कानुनी शासनका पारामिटर निरन्तर प्रभावित भएका छन्, उनले, भने, चाहे न्यायिक नियुक्तिको कुरा होस् वा संवैधानिक परिषद्बाट हुने सिफारिस, नियुक्ति हुन्। विधि मिचिन थालेका छन्। संघीय मापदण्डअनुसार कानुन बनाउने कुरामा विलम्ब भएको उनको भनाइ छ। बजेट विनियोजन, खर्चबर्चका कुरा, त्यसको पारदर्शितामा खस्कँदो रहेको डा अधिकारीको भनाइ छ। केवल अड्डा अदालतको कारणले मात्रै गणतन्त्र टिक्न नसक्ने उनको भनाइ छ। उनले सबैतर्फबाट लोकतन्त्र टिकाउने प्रयास हुनु जरुरी रहेको बताए। उनले पछिल्लो समयमा अवसरवाद हावी भएको बताए। यस्ता केही कुराका कारण संविधानका राम्रा पक्षमा ओझेलमा परेको उनको विश्लेषण छ। गणतन्त्रमा अभिभाकत्वको अभाव खड्किएको उनको अनुभव छ। राजनीतिक विश्लेषक साह गणतन्त्र आएपछि संरचनागत समस्या समाधान उन्मुख भए पनि कार्यगत समस्या पुरानै रहेको बताए। पछिल्लो समयमा मुख्य समस्या नै भ्रष्टाचार र समयमा कान गर्ने प्रवृत्ति रहेको उनको तर्क छ। यी कार्यगत समस्या हिजो पनि थियो साहले भने, हिजो राजपरिवार, त्यसका वरिपरिकाले मात्रै गर्थे भने लोकतन्त्रमा त्यस्तै छ। अहिले यसको बढी चर्चा छ। राजतन्त्रमा राजपरिवारले गर्ने भ्रष्टाचारको विषयमा विरोध गर्न नै पाइँदैन थियो। आधारभूत रूपमा कार्यगत समस्यामा परिवर्तन नआएको उनको ठहर छ। कांग्रेसका प्रवक्ता डा प्रकाशशरण महत सुशासनमा केही समस्या भए पनि समाधान गर्न सकिने बताए। उनले भने, अहिलेको समयमा जनताको आकांक्षा चुलिएको छ। त्यो अनुसारको डेलिभरी नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो।"
बरामद २५ करोड नगदबारे अनुसन्धान गर्न माओवादी सांसदले मागे विशेष छानविन समिति,"काठमाडौं : प्रमुख प्रतिपक्षी दल नेकपा माओवादी केन्द्रका सांसदले २५ करोड नगद बरामद घटनाको निष्पक्ष छानबिनको माग गरेका छन्। बुधबार प्रतिनिधिसभा बैठकमा बोल्दै माओवादी केन्द्रका सांसद माधव सापकोटाले उक्त घटनाका बारेमा अनुसन्धान गर्न विशेष प्रकारको छानबिन समिति गठनको माग गरे। मंगलबार काठमाडौं उपत्यका अपराध अनुसन्धान कार्यालयको टोलीले टोखाको झोर क्षेत्रबाट सिन्धुपाल्चोकका कुसान लामालाई २५ करोड १ लाख ३३८रुपैयाँसहित पक्राउ गरेको थियो। सांसद सापकोटाले उक्त घटनामा संलग्न जोसुकै होस् कानुनी कारवाहीको दायरामा ल्याउनुपर्ने बताए। 'गत सोमबार राति ११ बजे काठमाडौंको टोखा नगरपालिका २ झोरबाट नेपाल प्रहरीले अहिलेसम्मकै धेरै ठूलो अवैध रकम सहित एउटा गाडी बरामद गरेको छ। डलर, युरो गरेर २५ करोड अवैध नगद बरामद भएको समाचारहरू बाहिर आएका छन्। यो घटनाले सिंगो देशलाई तरंगित बनाएको छ। प्रतिपक्षीले यो सरकार सुशासनका प्रति इमान्दर छैन र सरकारकाप्रति आशंका छ भनेर हामी चिन्ता व्यक्त गर्दै थियौं र छौं। यो घटनाले के देखिन्छ भने संगठित अपराध र तस्करको जालो कुन स्तरमा संगठित भएर झांगिरहेको छ भन्ने कुराको एउटा चित्र बाहिर आएको छ। यसैले यो घटनाप्रति माओवादी केन्द्रको ध्यानकर्षण भएको छ,'उनले भने,'घटनाका बारेमा अनुसन्धान गर्न विशेष प्रकारको छानबिन समिति निर्माण गरियोस्। यो घटनमा संलग्न जोसुकै उच्च तहका नेता कर्मचारीहरू तिनलाई कानुनी दायरामा ल्याउनका लागि माग गर्दछु।' उनले यति ठूलो तस्करीको घटनामा उपल्लो तहको कनेक्सन हु्नसक्ने भन्दै घटनाको निष्पक्ष अनुसन्धान हुनुपर्ने बताए। अहिलेसम्म यस्ता प्रकृतिका घटनाहरूमा संलग्न भरिया र ड्राइभरहरू मात्र पक्राउ पर्ने र निश्चित समयपछि घटना ढिसमिस भएर जाने बताए। उनले पुन: यस्ता घटना दोहोरिन नदिन गहिरो अनुसन्धान गरी दोषीमाथि कडा कारवाही हुनुपर्ने बताए।"
भारत सरकारद्वारा निर्मित विद्यालय भवनको उद्घाटन,"काठमाडौं : भारत सरकारको सहयोगमा निर्मित मकवानपुरको जनकल्याण माध्यमिक विद्यालय भवनको उद्घाटन गरिएको छ। नेपालभारत विकास सहयोग अन्तर्गत भारत सरकारको ३ करोड आर्थिक सहायतामा निर्मित नयाँ भवनको जिल्ला समन्वय समितिका प्रमुख ललितबहादुर घलान र काठमाडौंस्थित भारतीय राजदूतावासका प्रथम सचिव बशिष्ट नन्दनले संयुक्तरूपमा उद्घाटन गरे। विद्यालय भवन र अन्य सम्बद्ध सुविधाहरू थप गरिएको भारतीय दूतावासले जनाएको छ। यो परियोजनालाई उच्च प्रभाव सामुदायिक विकास परियोजना (एचआइसीडीपी) को रूपमा लिइएको थियो र मकवानपुरको जिल्ला समन्वय समिति मार्फत कार्यान्वयन गरिएको दूतावासको भनाइ छ। कार्यक्रममा राजनीतिक प्रतिनिधिहरू, सरकारी अधिकारीहरू, सामाजिक कार्यकर्ता र विद्यालयका शिक्षकहरू उपस्थित थिए। उनीहरूले भारत सरकारले गरिरहेको विकास सहयोगको प्रशंसा गरेका थिए। उनीहरूले निर्माण गरिएको पूर्वाधारले मकवानपुरको जन कल्याण माध्यमिक विद्यालयको विद्यार्थीहरूलाई राम्रो शिक्षा प्रदान गर्न उपयोगी हुने विश्वास व्यक्त गरेका थिए।"
सिरहा क्याम्पसमा नेविसंघ प्यानल विजयी,"सिरहा : सिरहा सदरमुकाम स्थित सूर्यनारायण सत्यनारायण मोरबैता यादब बहुमुखी क्याम्पसमा स्वतन्त्र विद्यार्थी युनियन (स्ववियु) निर्वाचनमा नेविसंघ ६८ मतान्तरले प्यानल सहित विजय भएका छन् । सभापतिमा पृथ्वी कुमार यादव, सचिवमा रमेश कुमार यादव, कोषाध्यक्ष राम यादव, सदस्यमा विशाल यादव, राधिका कुमारी मण्डल, उपेन्द्र गुप्ता, आरती कुमारी मण्डल, कंचन पासमान, मनिषा कुमारी यादव र अजिता कुमारी यादव निर्वाचित भएका छन् ।"
बक्यौता रकम चुक्ता गरेर आम्दानी हुने बाटो बनाएमात्र बीमा कार्यक्रम दिगो हुन्छ : स्वास्थ्यमन्त्री,"काठमाडौं : स्वास्थ्य तथा जनसंख्या मन्त्री प्रदीप पौडेलले स्वास्थ्य बीमा कार्यक्रमलाई प्रभावकारी बनाउनका लागि विकल्पसहितको प्रतिवेदन तयार पारेर कार्यान्वयन प्रक्रियामा अघि बढेको बताएका छन्। बुधबार प्रतिनिधिसभा बैठकमा सांसद डा सुनिल शर्माले दर्ता गराएको सार्वजनिक महत्त्वको प्रस्तावमा भएको छलफलमा उठेका प्रश्नको जवाफ दिँदै मन्त्री पौडेलले स्वास्थ्य बीमा कार्यक्रममा विनियोजित बजेट अपुग भएका कारण बक्यौता तिर्दै थप सेवा विस्तार गर्ने उद्देश्यका साथ विकल्पसहितको प्रतिवेदन तयार पारेर कार्यान्वयन प्रक्रियामा अघि बढिरहेको बताए। मन्त्री पौडेलले विगतको बक्यौता राज्यले पूरा चुक्ता गरेर नियमित आम्दानी हुने बाटो बनाएमात्र कार्यक्रम दिगो हुने बताए। आफूले कहीँ पनि स्वास्थ्य बीमाको विकल्प खोज्नुपर्छ नभनेको भन्दै मन्त्री पौडेलले नागरिकको योगदानमा आधारित एकद्वार प्रणाली लागू गरेर स्रोत व्यवस्थित गरेर अगाडि बढाउन सकिने धारणा राखे। मन्त्री पौडेलले स्वास्थ्य बीमा कार्यक्रम सञ्चालन गर्ने राज्यको सामाजिक सुरक्षा कोषजस्तै अन्य निकायको स्वास्थ्य बीमासम्बन्धी कार्यक्रम स्वास्थ्य बीमा कोषबाटै सञ्चालन गर्न सकिए स्रोत पनि थपिने र थप व्यवस्थित पनि हुने जिकिर गरे। मन्त्री पौडेलले राज्यबाट तलब खानेले आफ्नो र राज्यको गरी २ प्रतिशत तथा निजी क्षेत्रमा काम गर्नेबाट समेत सोही आधारमा योगदान गर्ने अवस्थामा समेत कोष बलियो बनाउन सकिने जिकिर गरे। त्यसअघि स्वास्थ्य बीमासम्बन्धी सार्वजनिक महत्त्वको प्रस्ताव प्रस्तुत गर्दै सांसद शर्माले स्वास्थ्य बीमा कार्यक्रम नागरिकका लागि सर्वसुलभ नभएको बताए। उनले ग्रामीण भेगका नागरिकहरूलाई स्वास्थ्य सेवामा समान पहुँच दिन, स्वास्थ्य बीमाको दायरा बढाउन र सरकारी अस्पतालहरूको सेवा प्रभावकारी बनाउनुपर्नेमा जोड दिए। सांसद शर्माले नेपालमा विशेषगरी ग्रामीण क्षेत्र, सीमान्तकृत, पिछडिएको र विपन्न समुदायमा कमजोर आर्थिक अवस्था र जनचेतनाको अभाव हुनुको साथै स्वास्थ्य सेवामा पहुँच चुनौतीपूर्ण रहेको हुनाले नेपालका सबै नागरिकका लागि एक व्यापक स्वास्थ्य बीमा योजना प्रारम्भ गरी छिटो, सर्वसूलभ र सहज स्वास्थ्य सेवाको पहुँचमा सबैलाई समेट्न आवश्यक भएकाले भन्ने विषयको जरुरी सार्वजनिक महत्त्वको प्रस्ताव प्रस्तुत गरेका हुन्।"
चैत २४ गते सार्वजनिक बिदा दिने सरकारको निर्णय,"काठमाडौं : सरकारले चैत २४ गते रामनवमीका अवसरमा सार्वजनिक विदा दिने निर्णय गरेको छ। चैत ४ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले चैत्र २४ गते रामनवमीका दिन सार्वनजिक बिदा दिने निर्णय भएको जानकारी दिए। बैठकले राष्ट्रिय विपद् जोखिम प्राधिकरणको कार्यकारी प्रमुखमा दिनेश प्रसाद भट्टलाई नियुक्त गरेको छ । बैठकले विश्व बैंकमार्फत विद्यालय क्षेत्र सुधार कार्यक्रमको लागि प्राप्त हुने अनुदान सहायता प्राप्त गर्ने सम्बन्धमा वार्ता गर्न अर्थ मन्त्रालयका सहसचिवको नेतृत्वमा वार्ता टोली गठन गर्ने निर्णय गरेको छ भने ऋण असुली न्यायधिकरणको बैंकिङ्ग सदस्य पदमा नरेशराज अर्याललाई नियुक्त गरिएको उनले बताए। मन्त्रिपरिषद्ले नेपाली सेनातर्फ उपरथी पद एकमा विशेष बढुवा,सहायक रथी पद एकमा बढुवा र सहायक रथी पद एकमा पदावधि थप गर्ने र जनक शिक्षा सामाग्री केन्द्रको प्रवन्ध सञ्चालक पदमा यदुनाथ पौडेललाई नियुक्त गर्न सञ्चालन समितिलाई निर्देशन दिने निर्णय गरिएको प्रवक्ता गुरुङले जानकारी दिए।"
सर्लाही क्याम्पसको स्ववियु सभापतिमा सुजिय यादव विजयी,"मलंगवा : सर्लाहीको सदरमुकाम मलंगवामा रहेको सर्लाही क्याम्पसको स्वतन्त्र विद्यार्थी युनियनको चुनावमा नेपाल समाजवादी विद्यार्थी युनियन, जनमत लगायत संयुक्त विद्यार्थी प्यानलबाट उम्मेदवारी दिएका सुजित कुमार यादव पुरै प्यानलसहित विजयी भएका छन्। सुजितले अनेरास्ववियुका उम्मेदवार कृष्ण कुमार यादवलाई २ सय २९ मतले पछि पार्दै विजयी बनेका हुन्। सुजितले ६ सय २४ मत ल्याएका छन् भने कृष्णले ३ सय ९५ मत ल्याएका छन्। ३ हजार २ सय ४९ मतदाता रहेको क्याम्पसमा एक हजार ३ सय ६७ मत खसेको थियो। जसमा एक ६४ मत बदर भएका छन्। सचिवमा रोशन कुमार यादव ६ सय मत, कोषाध्यक्षमा नितु कुमारी ५ सय ८० मत ल्याएर विजयी भएका छन्। सदस्यहरूमा सनरचना यादव, प्रेम प्रविन यादव र अर्जुन कुमार यादव विजयी भएका छन्। त्यसैगरी समानुपातिकतर्फ (नेसवियु, जनतम संयुक्त विद्यार्थी प्यानल) ले ७ सय २२ मत, (अनेरास्ववियु, राविमं, लोवि संगठन, समाजवादी वियु नेपाल संयुक्त गठबन्धनले ४ सय २६ र नेविसंघ, समाजवादी विद्यार्थी युनियन संयुक्त प्यानलले २ सय ६ मत प्राप्त गरेको छ। हरिवनस्थित चतुर्भूजेश्वर बहुमुखी क्याम्पसको सभापतिमा अनेरास्ववियुका हिमाल घिमिरे निर्वाचित भएका छन्। घिमिरे अनेरास्ववियु र नेविसंघको संयुक्त प्यानलबाट उम्मेदवारी दिएका थिए। घिमिरे ४ सय ४२ मत ल्याएर विजयी भएका छन् भने उनका प्रतिस्पर्धी अखिल क्रान्तिकारीबाट सभापतिमा उम्मेदवारी दिएकी अन्जिता भुजेल २ सय १३ मत मात्र प्राप्त गरिन्। लालबन्दीस्थित जनज्योति बहुमुखी क्याम्पसको स्वतन्त्र विद्यार्थी युनियन (स्ववियु) सभापतिमा अनेरास्ववियुका समिर सिंह निर्वाचित भएका छन्। नेकपा एमाले निकट अनेरास्ववियु, नेकपा एकीकृत समाजवादी निकट अनेरास्ववियू र नेकपा माओवादी केन्द्र निकट अखिल क्रान्तिकारीको संयुक्त प्यानलबाट सभापतिका उम्मेदवार रहेका सिंह नेपाली कांग्रेस निकट नेविसंघका निर्मल अधिकारी (सफल)लाई ८५ मतले पराजित गर्दै विजयी बनेका छन्। सिंह ४१० मतसहित सभापतिमा विजयी भएका छन्।"
जनज्योति बहुमुखी क्याम्पसमा नेविसंघको प्यानल विजयी,"रौतहट : रौतहटको चन्द्रनिगाहपुरस्थित जनज्योति बहुमुखी क्याम्पसको स्वतन्त्र विद्यार्थी युनियन (स्ववियु) निर्वाचनमा नेपाल विद्यार्थी संघ (नेविसंघ)को प्यानलले जित हासिल गरेको छ। बुधबार सार्वजनिक भएको मत परिणाम अनुसार नेविसंघले भारी मतान्तरले विजय हासिल गरेको हो। सभापति पदमा नेविसंघका मोहम्मद नौसाद आलमले १ हजार १ सय ७४ मत प्राप्त गर्दै स्पष्ट जित निकाले। उनका निकटतम प्रतिस्पर्धी अनेरास्ववियुका दामोदर उप्रेतीले २०३ मत पाए भने अखिल (क्रान्तिकारी)का अजय पटेलले १७० मत प्राप्त गरे। सचिव पदमा नेविसंघका शाहिल पुरी १ हजार १ सय २८ मत प्राप्त गर्दै विजयी भए। उनका प्रतिस्पर्धी नेकपा समाजवादी पार्टी (एस) का शुभ श्रेष्ठले २३१ मत ल्याए, जसले अनेरास्ववियुसँग गठबन्धन गरी चुनाव लडेका थिए। अखिल (क्रान्तिकारी) की सुस्मिता घलानले १८७ मत पाइन्। कोषाध्यक्ष पदमा नेविसंघकै सम्झना कुमारी चौधरीले १ हजार १ सय ४८ मत प्राप्त गर्दै जित दर्ता गराइन्। निकटतम अनेरास्ववियुका अभिशेष चौधरीले २११ मत, भने अखिल (क्रान्तिकारी) की अनिषा चौधरीले १८१ मत पाइन्। सदस्य पदमा पनि नेविसंघले आफ्नो वर्चस्व कायम राख्दै विकास कुमार दास, आर्जु भट्टराई, रोहन श्रेष्ठ, पुष्पा कार्की, ऋतिक सिंह, रोजिना कुमारी काफ्ले, र सुशील कुमार प्रहरी विजयी भएका छन्। यस्तै समानुपातिकतर्फ सो क्याम्पसमा नेविसंघले ११२९, अनेरास्ववियुले २४१,समाजवादी विद्यार्थी युनियनले ९९ र अखिलले २०२ मत पाएको छ। निर्वाचन अधिकृत विनोद प्रसाद तिमल्सिनाका अनुसार २ हजार ९५४ मतदाता रहेकोमा १ हजार ६८७ मत खसेको थियो। यस पटकको निर्वाचनमा नेविसंघ, अनेरास्ववियु, अखिल (क्रान्तिकारी) र समाजवादी विद्यार्थी युनियन गरी ३४ जना उम्मेदवार चुनावी प्रतिस्पर्धामा थिए।"
डडेलधुरा बहुमुखी क्याम्पसमा नेविसघंको ह्याट्रिक जित,डडेलधुरा : डडेलधुरा बहुमुखी क्याम्पस डडेलधुरामा सम्पन्न भएको स्वतन्त्र विद्यार्थी युनियनको निर्वाचनमा नेपाल विद्यार्थी संघ विजयी भएको छ। निर्वाचनअन्तर्गत डडेलधुरा बहुमुखी क्याम्पसमा नेविसंघका गौरव ऐर सभापतिमा निर्वाचित भएका हुन्। मंगलबार भएको निर्वाचनमा ऐरसहित नेविसंघको प्यानल नै विजयी भएको छ। नेविसंघले क्याम्पसमा लगातार तेस्रो जित हासिल गरी ह्याट्रिक गरेको हो। नेविसघंवाट उमेदवार रहेका ऐरले कूल खसेको ३७५ मध्ये १८४ मत ल्याएर विजयी भएको निर्वाचन समितिले जनाएको छ। उनका प्रतिस्पर्धीको रूपमा संयुक्त प्यानलबाट मदन बोहरा र स्वतन्त्र समूहबाट कर्ण धामी सभापति पदमा प्रतिस्पर्धामा रहेका थिए। नेपाली कांग्रेस (बीपी) निकट बोहरालाई एमाले निकट अखिल नेपाल स्वतन्त्र विद्यार्थी युनियन र माओवादी केन्द्र निकट क्रान्तिकारी विद्यार्थी युनियनको समर्थन रहेको थियो। निकटतम प्रतिद्वन्द्वी बोहराले १२८ मत ल्याएको निर्वाचन समितिले जनाएको छ। स्वतन्त्र उम्मेदवार धामीले ५२ मत मात्रै पाए। क्याम्पसमा पाँच सय ५२ विद्यार्थी रहेकोमा तीन सय ७५ मत खसेको निर्वाचन समितिले जनाएको छ। समानुपातिकतर्फ तीन सय ७६ मत खसेको छ। क्याम्पसमा २०७९ को स्ववियु सभापतिमा नेविसंघकै दुर्गा भट्ट रहेका थिए। उनले अहिले पनि चुनाव लडेका नेविसंघ (बीपी)का मदन बोहरालाई पराजित गरेका थिए। भने त्यसअघि पनि नेविसघंका जगत ऐरको प्यानल नै विजयी भएको थियो।
बूढीगण्डकी जलविद्युत् आयोजनाद्वारा खोर्लाबेशीमा बेलिब्रिज शिलान्यास,"गोरखा : ३४१ मेगावाट क्षमताको जलविद्युत आयोजना निर्माण गर्न लागेको साहस ऊर्जाले खोर्लाबेशीमा बेलिब्रिज निर्माण सुरु गरेको छ। धार्चे गाउँपालिका३ खोर्लावेशीमा निर्माण गर्न लागिएको बेलिब्रिजको गाउँपालिकाका अध्यक्ष लक्ष्मण गुरुङले शिलान्यास गरेका हुन्। साहस ऊर्जाका प्रबन्ध निर्देशक हिम पाठकले तीन महिनाभित्र पुल बनाइसक्ने बताए। पाँच करोड लागतमा पुल निर्माण गर्न लागिएको हो। उनका अनुसार पुल तथा जलविद्युत् आयोजना निर्माणको काम टाइम इनर्जीले गर्नेछ। साहस ऊर्जाले चुमनुब्री र धार्चे भएर बग्ने बूढीगण्डकीमा ३४१ मेगावाट क्षमताको जलविद्युत उत्पादन गर्न लागेको हो। पाँच वर्षभित्र विद्युत उत्पादन गर्ने पाठकले घोषणा गरेका छन्। यो हाम्रो सामाजिक उत्तरदायित्वको बजेट अन्तर्गतको काम हो, उनले भने, पुल निर्माण सम्पन्न भएलगत्तै हामी चुमनुब्री ३ को सल्लेरीमा आयोजनाको बाँध खन्न सुरु गर्नेछौं। खोर्लावेशीमा पुल बनेपछि नेपाली सेनाले निर्माण गरेको बेनिघाट, आरुघाट, लार्के सडकको माछाखोला सल्लेरी सडकखण्डमा हिउँद बर्खामा निर्बाध रूपमा गाडी सञ्चालन हुने उनले बताए। आयोजनाको बाँध जगत र सल्लेरीको बीचमा रहनेछ, उनले भने, पावर हाउस चाहिँ तातोपानीको भत्किएको पुल छेउमा निर्माण हुनेछ। बाँधदेखि पावर हाउससम्मको दूरी ६८ किलोमिटर रहनेछ। नहर सबै भूमिगत सुरुङभित्र निर्माण हुनेछ। उत्पादित विद्युत् नुवाकोटको रातामाटे सबस्टेशन लगेर जोड्ने उनले बताए। आयोजनाको कूल लागत ७० अर्बमध्ये ७५ प्रतिशत बैंकले लगानी गर्ने पाठकले बताए। बाँकी २५ प्रतिशतको व्यवस्था गरिरहेको उनको भनाइ छ। जसमा स्थानीयवासीको सेयर र आईपीओ पनि खुला गर्ने तयारी गरेको उनले बताए। हामी छिट्टै कम्पनी खडा गरेर स्थानीयलाई सेयर आह्वान गर्नेछौँ, उनले भने, धेरै थोरै सेयर खरिद गरी लगानी गर्न स्थानीयवासीलाई अनुरोध गर्छु। अहिले आयोजना डिजाइनको अन्तिम चरणमा रहेको उनले बताए। कार्यालय स्थापना गर्न खोर्लावेशीमा ९ रोपनी जग्गा खरिद गरिसकेका छौँ, उनले भने, १७ सय रोपनीको मुआब्जा दिने तयारी टुंगिन लागेको छ। पुल शिलान्यास गर्दै गाउँपालिकाका अध्यक्ष लक्ष्मण गुरुङले आयोजनामा स्थानीयवासीलाई अल्पकालीन तथा दीर्घकालीन रोजगारीको व्यवस्था गर्न आग्रह गरे। निर्माणका क्रममा क्षमता, दक्षता र सीप अनुसारको काम स्थानीयवासीले पाउनुपर्ने, आयोजना बनेपछि सञ्चालनका क्रममा रोजगारी दिन स्थानीयवासीलाई प्राथमिकता दिनुपर्नेमा जोड दिए। साथै सामाजिक उत्तरदायित्व कोषअन्तर्गत निरन्तर विभिन्न विकास निर्माण तथा मर्मतसम्भारको काम गर्न कम्पनी प्रतिबद्ध रहनुपर्ने औँल्याए। आफ्नो ठाउँमा सञ्चालन भएको आयोजनामा स्थानीयवासीले धेरथोर सेयर लगानी गर्न पाउनुपर्ने पनि उनले बताए। स्थानीय स्तरमा सञ्चालित आयोजनाका लागि स्थानीयवासीले लाभ पनि पाउनु पर्छ, सहयोग पनि गर्नुपर्छ, उनले भने। सो बेलिब्रिज निर्माण भएपछि धार्चे गाउँपालिका तथा चुमनुब्री गाउँपालिकाका बासिन्दा लाभान्वित हुनेछन्। मनास्लु क्षेत्र जाने हजारौं विदेशी पर्यटकले पनि सुविधा पाउनेछन्।"
त्रिभुवन आदर्श बहुमुखी स्याङ्जामा नेविसंघ प्यानल विजयी,"स्याङजा : स्याङ्जा सदरमुकाममा रहेको त्रिभुवन आदर्श बहुमुखी क्याम्पसको स्वतन्त्र विद्यार्थी युनियनको सभापतिमा नेविसंघका देवदत्त सुवेदी निर्वाचित भएका छन्। पुतलीबजार नगरपालिका१ मा रहेको क्याम्पसमा मंगलबार सम्पन्न निर्वाचनको प्रत्यक्षतर्फ सुवेदी सहितको नेविसंघका प्यानल नै निर्वाचित भएका हुन। स्ववियु सभापतिमा अनेरास्ववियूका उम्मेदवार विपना सुनामलाई २२९ मतान्तरले पराजित गर्दै सुवेदी निर्वाचित भए। सुवेदीले ३०९ मत पाउँदा सुनामले ८० मत पाइन्। सचिवमा असिम भण्डारीले २९१ मतसहित र उनका प्रतिस्पर्धी समुन्द्र शर्माले ९४ मत पाए। कोषाध्यक्षमा समीक्षा मरासिनीले ३०६ मत र उनका प्रतिस्पर्धी मनोजकुमार नेपालीले ८० मत पाए। सदस्यमा शक्ति नेपाली ३०१, इमत्याज मिया २९४, बिन्दु विक २९३, सोफिया जिटी २९१ र रितु कार्की २९० मत पाएर सबै नेविसंघका उम्मेदवार विजयी भएका हुन। यसैगरी समानुपातिकतर्फ नेविसंघका प्रसन्न पाण्डे, अस्मिता लम्साल, शिवु रेग्मी, राहुल गिरी, सुदल शाक्य निर्वाचित भए। अनेरास्ववियूका विमला थापा र सदीक्षा थापा निर्वाचित भएका छन्। ५३४ मतदाता रहेको क्याम्पसमा ३९३ मत खसेको निर्वाचन समितिले जनाएको छ।"
नुवाकोटबाट ४ हजार ६ सय विद्यार्थीले एसईई दिँदै,नुवाकोट : बिहीबारदेखि तय भएको माध्यमिक शिक्षा परीक्षा (एसईई)को नुवाकोटमा सम्पूर्ण तयारी पूरा भएको छ। नुवाकोटबाट यस वर्ष ४ हजार ६ सय १५ जना परीक्षार्थीले एसईई परीक्षा दिने शिक्षा विकास तथा समन्वय इकाई कार्यालय प्रमुख रामचन्द्र इटनीको भनाइ छ। उनका अनुसार यस वर्षको एसईई परीक्षामा नुवाकोटमा नियमिततर्फ तीन हजार ६ सय ७० र ग्रेड वृद्धितर्फ नौ सय ४५ जना परीक्षार्थी सहभागी हुँदैछन्। यस वर्ष ग्रेड वृद्धि तर्फका परीक्षार्थी गत वर्षको तुलनामा धेरै भएको कार्यालयले जनाएको छ। नुवाकोटमा यस वर्ष परीक्षार्थी बढेका छन्। परीक्षाका लागि २१ केन्द्र निर्धारण गरिएको छ। गत वर्ष नुवाकोटबाट नियमिततर्फ तीन हजार नौ सय २२ र ग्रेडवृद्धितर्फ ७८ जना परीक्षार्थी सहभागी भएकोमा यस वर्ष ग्रेडवृद्धितर्फका परीक्षार्थी बढेको कार्यालयकी प्राविधिक सहायक सम्झना थपलियाले बताइन्।
"पूर्वराजा ज्ञानेन्द्र गोरखा आउने,१५१ सदस्यीय स्वागत समिति गठन","गोरखा : पूर्वराजा ज्ञानेन्द्र वीरविक्रम शाह आउँदो शनिबार गोरखा आउने भएका छन् । कूलदेवता गोरखकाली,गोरखनाथ र मनकामनाको पूजा अर्चना गर्न गोरखा आउन लागेका उनको सचिवालयले जनाएको छ । सचिवालयले बुधबार प्रेस नोट जारी गरी भ्रमणबारे जानकारी गराएको हो। पूर्वराजाको भ्रमणको आन्तरिक व्यवस्थापन गर्न गोरखामा १५१ सदस्यीय नागरिक समाज समिति गठन भएको छ । राजावादीको सञ्जालबाट भगवानदास मल्लको नेतृत्वमा स्वागत समिति गठन गरिएको हो । स्वागत, प्रचार प्रसार तथा समन्वय र व्यवस्थापनका लागि सो समिति माताहत अन्य तीन उपसमितिहरु पनि गठन भएको संयोजक मल्लले जानकारी दिए । आउँदो शनिबार चैत्रकृष्ण अष्टमी,गोरखकाली पूजा पर्व रहेको छ । सोही अवसर पारेर पूर्वराजा शनिबार बिहान आँबुखैरेनी आइपुग्ने,आँबुखैरेनीबाट मोटरसाइकल र्यालीका साथ गोरखा ल्याउने कार्यक्रम तय भएको स्वागत समितिका होमसिंह बस्न्यातले जानकारी दिए । गोरखा दरबारको बसपार्कमा उत्रिएपछि त्यहाँबाट गोरखा दरबार,गोरखकाली तथा गोरखनाथ मन्दिरसम्म पैदल जाने कार्यक्रम छ । सोही मौका पारेर नागरिकहरूले भेटघाट तथा स्वागत गर्ने व्यवस्था मिलाइएको उनले बताए ।"
मकवानपुर बहुमुखी क्याम्पसको अनेरास्ववियु र नेविसंघको प्यानल विजयी,"हेटौंडा : मकवानपुर बहुमुखी क्याम्पसमा अनेरास्ववियु र नेविसंघको प्यानल विजयी भएको छ। क्याम्पसको स्ववियु सभापतिमा अनेरास्ववियुका प्रसिद्ध रेग्मीले ७०६ मत ल्याएर निर्वाचित भए। योसँगै अनेरास्ववियुले ३ वर्षअघि गुमेको विरासत फिर्ता आयो। उनका प्रतिद्वन्द्वी अखिल (क्रान्तिकारी)का छोइसाङ लामा ५०७ मत ल्याएर पराजित बन्न पुगे। उनै छोइसाङले ५ चैत २०७९ मा भएको स्ववियु निर्वाचनमा सभापति जित्दै अनेरास्ववियुको विरासत खोसेका थिए। क्याम्पसको स्ववियु निर्वाचनको इतिहासमा पहिलोपटक अखिल क्रान्तिकारी विजयी बनेको थियो। त्यतिबेला क्रान्तिकारीले नेपाल विद्यार्थी संघ (नेविसंघ) र राष्ट्रिय प्रजातान्त्रिक विद्यार्थी संघ (राप्रविसंघ)सँग गठबन्धन गरेर चुनाव लडेको थियो। स्ववियु निर्वाचनअन्तर्गत मकवानपुर क्याम्पसको स्ववियु सचिवमा रेग्मी नेतृत्वको प्यानलबाट नेविसंघका उत्सव ढुंगाना ७ सय ११ मत ल्याउँदै विजयी बने। कोषाध्यक्षमा अनेरास्ववियुका निर्दोष लुइँटेलले ७ सय ४ मत पाउँदै जित दर्ता गरे। सदस्यमा मनोज घलान, उमेश चौधरी, दिवस चापागाईं, साजिर अन्सारी, कृषन थिङ, मन्दिप थापा, विवश अर्याल, अतित अधिकारी, रोहन गिरी, मिनेश पुडासैनी विजयी बने। यस्तै अर्पण बल, पवित्रा विक, निर्मला गोले, प्रेमी घलान, कुशलराज भट्टराई र रामकृष्ण घोरासैनी निर्वाचित भएको निर्वाचन अधिकृत सन्देश बिडारीले बताए।"
साँझको समयमा लोडसेडिङ हुने अवस्था छ : ऊर्जामन्त्री,"काठमाडौं : ऊर्जा, जलस्रोत तथा सिंचाइमन्त्री दीपक खड्काले साँझको समय लोडसेडिङ हुने अवस्था आएको बताएका छन्। बुधबार राष्ट्रियसभा बैठकमा सांसदहरूले राखेका प्रश्नको जवाफ दिँदै मन्त्री खड्काले अहिले ८३० मेगावाट विद्युत भारतबाट आयात भइरहेको र मुलुकभित्रको उत्पादन करिब हजार मेगावाट रहेकाले साँझको समय घरमै पनि लोडसेडिङ हुने अवस्था देखिएको बताए। मन्त्री खड्काले यसअघि लोडसेडिङको अन्त्य भएको भनिए पनि उद्योगमा लोडसेडिङ कायमै रहेको जिकिर गरे। भारतबाट विद्युत् आयात गरेर धान्नसक्ने अवस्था अब नरहेको उनको भनाइ छ। मन्त्री खड्काले वर्षायाममा उत्पादित ३५ सय मेगावाटमध्ये विद्युत् प्राधिकरणले ७ सय मेगावाट विद्युत् मात्र उत्पादन गरेको र बाँकी सबै विद्युत निजी क्षेत्रले उत्पादन गरेको जानकारी दिए। निजी क्षेत्रको उत्पादन र भारतबाट आयात गरिएकाले लोडसेडिङ हटेको जस्तो देखिएको भन्दै उनले उज्यालो नेपालको नायक कुलमान घिसिङ नभएको तर्क गरे। उनले कुलमान घिसिङले सार्वजनिक गरेको प्राधिकरणको नाफाको विषयमा पनि सत्यता नरहेको जिकिर गरे। उनले चमेलियामा काम गरेको पैसा नतिरेका कारण विद्युत् प्राधिकरणको बैंक खाता रोक्का भएको बताए। बैंक खाता रोक्का हुँदा पनि मन्त्रालयलाई कुनै जानकारी नआएकाले आफूले आवश्यक कागजात माग गरेको उनले बताए।"
राप्ती बबई क्याम्पसमा नेविसंघको प्यानल नै विजयी,"दाङ : दाङको राप्ती बबई क्याम्पसमा स्वतन्त्र विद्यार्थी युनियनमा नेपाल विद्यार्थी संघको प्यानल नै विजयी भएको छ। मंगलबार आएको अन्तिम मत परिणामअनुसार भारी मतका साथ निर्वाचित भएका हुन्। ३ हजार ३ सय मतदाता रहेको क्याम्पसमा १ हजार ४ सय १७ मत खसेको थियो। सार्वजनिक भएको मत परिणाममा संयुक्त विद्यार्थी समूहलाई पछि पार्दै नेपाल विद्यार्थी संघका उम्मेदवार भारी मतान्तरले निर्वाचित भएका हुन्। अध्यक्षमा नेविसंघका प्रमोद भण्डारी निर्वाचित भए। उनले अनेरास्ववियु लगायतको ७ संगठनको गठबन्धनका उम्मेदवार लेखमणि खत्रीलाई पछि पारेका हुन्। अध्यक्षका स्वतन्त्र उम्मेदवार कोमल बहादुर वलीले १०८ मत प्राप्त गरेका छन् भने कृष्ण केसी (डेबिट)ले २१ मत पाए। सचिवमा नेपाल विद्यार्थी संघका टोप बहादुर ओली, कोषाध्यक्षमा शिक्षा नेपाली निर्वाचित भए। सदस्यमा पनि नेपाल विद्यार्थी संघ कै उम्मेदवार विजयी भए। सचिव ओलीले गठबन्धनका सोनिया थापा हराएका हुन् भने स्वतन्त्र उम्मेदवार अंकिता डाँगीले ३८ मत प्राप्त गरेकी छन्। कोषाध्यक्ष पदमा शिक्षा नेपालीले गठबन्धनका तिलक राज डाँगीले पछि परेका हुन। सदस्यका उम्मेदवारहरू नेपाल विद्यार्थी संघको भारी मतका साथ जितेका छन्। मनिशा चौधरी, रुपेश चौधरी, यम कुमारी भण्डारी, सन्जीव चौधरी, ममता वली, करुणा नेपाली, लक्ष्मण वली सदस्यमा निर्वाचित भए।"
एक मतले विजयी भइन् नेविसंघकी विन्दु पोखरेल,"काठमाडौं : त्रिभुवन विश्वविद्यालय चिकित्सा शास्त्र अध्ययन संस्थान महाराजगञ्ज नर्सिङ क्याम्पसको स्ववियु सभापतिमा नेविसंघकी विन्दु पोखरेल विजयी भएकी छन्। उनले अनेरास्ववियुकी मनकुमारी बुढालाई १ मतले पराजित गरेकी हुन्। पोखरेलले २५९ मत ल्याउँदा बुढाले २५८ मत प्राप्त गरेको क्याम्पले जानकारी दिएको छ। त्यस्तै सचिवमा नेविसंघकै स्वस्तिका तिवारी, कोषाध्यक्षमा नेविसंघकै विनु भुर्तेल, सदस्यमा नेविसंघका रोजिका कार्की, सुदिप शाह, दुर्गा विष्ट, स्लेश्मा सुवेदी र अनेरास्ववियुका प्रिया प्रधान विजयी भए।"
"आजदेखि शुक्र अस्त,के गर्नुहुन्छ ? के गर्नु हुँदैन ?","काठमाडौं : नेपाल पञ्चाङ्ग निर्णायक विकास समितिले आजदेखि शुक्र अस्त हुने जनाएको छ । चैत ६ गते बुधबार राति ७:२५ बजेदेखि पश्चिममा अस्त हुने शुक्र यही चैत १० गते आइतबार दिउँसो १:१७ बजे पूर्वमा उदय हुने समितिले जनाएको छ । यस अवधिमा विशेष कार्य जस्तै विवाह, सप्ताह, नवाह, लाख बत्ती प्रज्वलन, उत्सवलगायतका कार्य गर्न नहुने जनाइएको छ । तर, नित्यकर्म, पूजापाठ, जप, हवन, तर्पण, नित्य दान आदि नैमित्तिक कम, न्वारन, पास्नी, श्राद्ध, मासिक काम भने गर्न हुन्छ । काम्य कर्म विवाह, सप्ताह, नवाह, लाख बत्ती प्रज्वलन, उत्सव आदि गर्नु हुँदैन । शास्त्रीय मान्यताअनुसार बृहस्पति देवताका गुरु हुन् भने दैत्यका गुरु शुक्राचार्य हुन् । हिन्दुधर्म अनुसार प्रत्येक वर्ष शुक्र र बृहस्पति अस्त हुने सनातन विद्वत् परिषद् नेपालका सदस्य पण्डित बालमुकुन्द देवकोटा बताउनुहुन्छ । वर्षको एक समयमा घुम्दै जाने क्रममा शुक्र ग्रह पृथ्वी नजिक पुगेपछि सूर्यको प्रकाशले शुक्र ग्रहको प्रकाशलाई ओझेलमा पार्नुलाई शुक्र अस्त भनिन्छ । ज्योतिषीय मान्यताअनुसार शुक्र अस्त हुने डेढ दिनअघि र उदाएको डेढ दिनसम्म विभिन्न धार्मिक क्रियाकलाप गर्नु हुँदैन । धार्मिक मान्यताअनुसार नित्य, नैमित्तिक र काम्य गरी तीन प्रकारका कर्म हुन्छन् । नित्य कर्ममा स्नान, ध्यान, जपतप, पूजापाठ आदि कर्म पर्दछन् । नैमित्तिक कार्यमा बच्चाको न्वारान, पास्नी, मृत्यु संस्कार तथा श्राद्ध, मासिक तर्पण, जन्मोत्सव जस्ता कर्म पर्दछन् । काम्य कर्ममा जुराएर र हेराएर गर्ने प्रकृतिका कार्य जस्तै नयाँ गृह निर्माण आरम्भ, नवगृह प्रवेश, नयाँ व्रतको आरम्भ, नयाँ मन्दिर निर्माण, मूर्ति स्थापना, सप्ताह, नवाहआदि अनुष्ठान र व्रतबन्धविवाह आदि संस्कारहरू पर्दछन् । प्रत्येक काम्य कर्मका फलदाता नै गुरु र शुक्र हुन् । वृहस्पति र शुक्र अस्त भएका बेलामा पोखरी इनार खन्न, मन्दिर बनाउन, पहिलो पटक कपाल क्षौर गर्न, तीर्थ यात्रामा जान, देव प्रतिष्ठा गर्न, कान छेदन गर्न, व्रतबन्ध, विवाह गर्न, दिक्षा दिन, मन्त्र सुन्न काम्योद्देश्यले वृषोत्सर्ग गर्न पनि नमिल्ने जनाइएको छ । साथै बगैँचा कुवाको निर्माण, गृहारम्भ, चान्द्रायण व्रत, तुलादान, व्रतको सुरु र समापन, विद्यारम्भ संस्कार, कहिल्लै नगरिएको देवताको दर्शन, अग्निहोत्र, सप्ताह पुराण, देव स्थापन, प्राण प्रतिष्ठा, सन्यास ग्रहण, राजाको दर्शन, राजाभिषेक, यात्रा, विशेष परीक्षा आदि कर्मलाई शास्त्रले निषेध गरेको छ । शुक्रको दशा चलिरहेका व्यक्तिलाई शुक्रले जुन फल जति प्रदान गर्नुपर्ने हो सो प्राप्त नहुनसक्ने स्थिति पनि रहन्छ । अस्त भएको वेलामा शुक्र निर्वल हुने हुँदा विवाह, व्रतबन्ध आदि शुभकर्म गर्नु हुँदैन भनी शास्त्रले निर्देश गरेको छ । कुवा, बगैँचा, गृहारम्भ, गृहप्रवेश, देवताको मूर्ति प्राण प्रतिष्ठा, व्रत प्रतिष्ठा, व्रतको आरम्भ, वधूप्रवेश, महादान, सोम यज्ञ, अष्टका श्राद्ध, गोदान ९केशान्तककर्म०, नवान्न भक्षण, प्रथमपटक उपाकर्म, वेदव्रत, काम्य वृषोत्सर्ग, देवताको प्रतिष्ठा, दीक्षा मन्त्र ग्रहण, व्रतबन्ध, विवाह, मुण्डन, पहिलो पटक तीर्थ यात्रा, सन्यास ग्रहण, राजाको दर्शन, राजाभिषेक, यात्रा, विशेष परीक्षा आदि कुरा त्याज्य बताईएको छ । यसैगरी यस अवसरमा गयाश्राद्ध र गोदावरीको यात्रा भने गर्दा हुन्छ भन्ने वायुपुराणले बताएको छ । न त्यक्तव्यं गयाश्राद्धं सिंहस्थे च वृहस्पतौ । अधिमासे सिंहगुरावस्ते च गुरुशुक्रयोः । तीर्थयात्रा न कर्तव्या गयां गोदावरीं विना ।। अर्थात् गुरु शुक्रको अस्तमा गयाश्राद्ध र गोदावरी यात्राबाहेक अन्य यात्रा नगर्नू भनिएको छ । यस अवसरमा अनिष्टफल भोग्नुपर्ने कुरा मुहूर्तचिन्तामणि पीयूषधारा टीकामा उल्लेख गरिएको छ । यसैगरी नित्य कर्मअन्तर्गत पर्ने श्राद्ध, वार्षिकी, लिँदै आएका व्रत उपासना पनि रोकिदैनन् । यसैगरी नैमित्तिक कर्मअन्तर्गत आइपर्ने नामकरण, औध्र्वदेहिक कर्म, अत्यावश्यक कर्म, ग्रहशान्ति, रोग शान्ति आदि कर्म गर्न सकिन्छ । शान्ति कर्मका निम्ति पनि छुट दिएको पाइन्छ ।"
सहिद स्मृति बहुमुखी क्याम्पसको स्ववियु अध्यक्षमा अनेरास्ववियुका सुशील थापा निर्वाचित,रामेछाप : रामेछापको सदरमुकाम मन्थलीमा रहेको मन्थली सहिद स्मृति बहुमुखी क्याम्पसको स्ववियु अध्यक्षमा अनेरास्ववियुका सुशील थापा निर्वाचित भएका छन्। त्यसैगरी सचिव र कोषाध्यक्ष पदमामा पनि अनेरास्ववियुकै उम्मेदवारहरू निर्वाचित भएका छन्। सचिवमा अनेरास्ववियुका मुकेश भण्डारी र कोषाध्यक्षमा अनेरास्ववियुकै मसली तामाङ निर्वाचित भएका छन्। अनेरास्ववियुका सुशील थापाले २ सय ७ मत पाएर स्ववियु अध्यक्षमा निर्वाचित हुँदा नेविसंघका विपुल रोकाले १ सय ५२ मत पाएका छन् भने अखिल क्रान्तिकारीका अध्यक्ष पदका उम्मेदवार अनोज भुजेलले ६५ मत ल्याएका छन्। त्यस्तै सचिवमा अनेरास्ववियुका मुकेश भण्डारीले १ सय ८५ मत ल्याएर निर्वाचित भएका छन्। उनका प्रतिस्पर्धी नेविसंघका युवराज बुढाथोकीले १ सय ६५ मत ल्याएका छन् भने अखिल क्रान्तिकारीका बिनिता माझीले ७० मत पाएकी छन्। कोषाध्यक्ष पदमा पनि अनेरास्ववियुकै उम्मेदवार मसली तामाङ २ सय ३ मत ल्याएर निर्वाचित भएकी छन्। नेविसंघको तर्फबाट कोषाध्यक्षका उम्मेदवार छाया तामाङले १ सय ३६ मत पाएकी छन् भने अखिल क्रान्तिकारीका उम्मेदवार राजकुमार श्रेष्ठले ७९ मत पाएका छन्। क्याम्पसका ५ सय ३१ मतदातामध्ये ४ सय २७ जनाले मतदान गरेका थिए। जसमा ३ मत बदर भएको छ।
काभ्रे क्याम्पसमा नेविसंघको प्यानल विजयी,"काभ्रे : जिल्लाको जेठो क्याम्पस काभ्रे बहुमुखी क्याम्पस स्ववियु निर्वाचनमा नेविसंघका रोहिन पराजुलीसहित सिङ्गो प्यानल नै विजयी भएको छ। काभ्रे बहुमुखी क्याम्पस बनेपामा भएको स्वतन्त्र विद्यार्थी युनियन (स्ववियु) निर्वाचनमा नेपाल विद्यार्थी संघ नेतृत्वको प्यानल नै विजयी भएको हो। नेविसंघ र माधव नेपाल पार्टी निकट अनेरास्ववियुले संयुक्त प्यनल बनाएर निर्वाचनमा होमिएको थियो । नेकपा एमाले निकट अनेरास्वियु र नेकपा (माओवादी केन्द्र) अखिल क्रान्तिकारीको गठबन्धनबाट सभापतिका उम्मेदवार बनेका अनेरास्वियुका मिलन गौतमलाई १ सय ५३ को भारी मतले हराउँदै सभापतिमा नेपाल विद्यार्थी संघका उम्मेदवार रोहिन पराजुली निर्वाचित भएका हुन् । पराजुलीले २ सय ७२ मत र गौतमले १ सय १९ मत ल्याएका थिए । कुल ५ सय ४१ मत मध्ये ३ सय ९६ मत खसेको थियो । सचिवमा नेविसंघबाट तीर्थकुमारी भुर्तेल, कोषाध्यक्षमा मनिष श्रेष्ठ र सदस्यहरूमा सुधा श्रेष्ठ, सजिना लामा, मनिष कुँवर र नेकपा (एकिकृत समाजवादी) निकट अनेरास्ववियुका सन्ध्या गिरी र सुनिता गुँइत निर्वाचित भएका छन् ।"
दोस्रो विश्व युद्ध लडेका १०६ वर्षीय गुरुङ सम्मानित,"पोखरा : दोस्रो विश्व युद्ध लडेका भारतीय सेनाका अवकाश प्राप्त हवल्दार १०६ वर्षीय रामप्रसाद गुरुङलाई जन्मदिनको अवसरमा सम्मान गरिएको छ। स्याङजाको पुतलीबजार नगरपालिका कोल्मा पोखरीछाप माझकोट घर भई पोखरा १७ छोरेपाटन बस्ने गुरुङलाई मंगलबार एक समारोहबीच सम्मान गरिएको हो। गुरुङको जन्मदिन मनाउने कार्यक्रममा भारतीय सेनाका अवकाश प्राप्त मेजर जनरल अशोक मेहेता पनि सहभागी हुन पोखरा आएका थिए। भारतीय गोर्खा सैनिक आर्मी नं ५४३०४२३ २५ जीआरबी कम्पनी भिसी पल्टन भर्ती भएका गुरुङले भारतीय सैनिकमा रहँदा दोस्रो विश्व युद्धमा पनि लडेको उनले जम्मदिन मनाउने कार्यक्रममा बताए। उनले सन् १९३९ देखि १९४५ सम्म बर्माको लडाइँपछि जम्मु कश्मिरमा पनि रहेर उनले काम गरेका थिए। १०६ वर्षका ज्येष्ठ नागरिक गुरुङलाई सम्मान गर्दै भारतीय सेनाका अवकाश प्राप्त मेजर जनरल मेहेताले गुरुङ र आफू एउटै पल्टनमा रहेर काम गरेको स्मरण गरे। २०१६ सालमा गुरुङको घरमा पुगेको स्मरण गर्दै उनले भने, यति धेरै वर्षको उमेरसम्म बाँच्न पाउनु सौभाग्य हो। सन् १९६७ मा आफू पल्टनमा भर्ती भएको र त्यसको तीन वर्षपछि गुरुङ रिटायर भएर नेपाल फर्केको पनि उनले स्मरण गरे। गोर्खा पल्टनमा १०६ वर्षसम्म बाँचेको मान्छे आफूले नभेटेको पनि उनले बताए। १०६ वर्षको जम्मदिन मनाउन आफू पनि सहभागी हुन पाउँदा धेरै खुसी लागेको उनले सुनाए। जन्मदिन मनाउन आफू भारतबाट पोखरा आएको पनि अवकाश प्राप्त मेजर जनरल मेहेताले बताए। गुरुङलाई भारतीय गोर्खा सैनिक आर्मी नं ५४३०४२३ २५ जीआरबी कम्पनी भिसी पल्टनलगायत परिवारले सम्मान गरेका थिए।"
"व्यवस्थामाथि होइन, बेथितिविरुद्ध जनआवाज","काठमाडौं : गणतन्त्रले के दियो ? किन यो व्यवस्था सबैभन्दा उत्तम हो ? संविधानविद् विपिन अधिकारी भन्छन् गणतन्त्रले जनतालाई रैतीबाट नागरिक बनायो। राजनीतिक, आर्थिक र सामाजिक क्षेत्रमा महत्वपूर्ण योगदान गर्यो। त्यसैकारण गणतन्त्रको विकल्प अझ उन्नत गणतन्त्र हो। संविधानविद् डा अधिकारी गणतान्त्रिक व्यवस्थाले संघीयता, शक्ति विकेन्द्रीकरणसम्बन्धी नयाँ संवैधानिक व्यवस्था प्रयोगमा ल्याएको बताउँछन्। संविधान र गणतन्त्रको उपलब्धि भनेको रूपान्तरणको आधार स्पष्ट पारेको उनले बताए। संघीयता, संवैधानिक रूपमा मुलुकलाई बहुधार्मिक, बहुजातीय, बहुसांस्कृतिक कायम गरिएको उनले बताए। उनले विभिन्न सीमान्तकृत समुदायले आफ्नो नाममा संवैधानिक आयोगहरू पाउनु ठूलो उपलब्धि भएको बताए। मुलुकलाई धर्म निरपेक्षता बनाउनु पनि उपलब्धि भएको बताए। उपलब्धि १ : समावेशिता समावेशितामा नेपाल विश्वकै नमुना मुलुक मानिन्छ। कानुन बनाउने संसद् नै समावेशी छ। संघीय संसद्मा ३४ प्रतिशत, प्रदेशसभामा ३६५ स्थानीय तहमा ४११ प्रतिशत महिला सहभागिता छ। निजामती सेवामा २८ प्रतिशत महिलाको उपस्थिति छ। गणतन्त्रभन्दा पहिले ४ प्रतिशत मात्रै थियो । जनजाति, मधेसी, दलित, मुस्लिम लगायतको प्रतिनिधित्व बढेको छ। संविधानविद् डा अधिकारी मिश्रित निर्वाचन पद्धतिले प्रतिनिधिमुलुक प्रणालीलाई प्रजातान्त्रीकरण गर्न मद्दत गरेको बताउँछन्। संविधान मान्दिन भन्नेहरूलाई संवैधानिक पद्धतिमा ल्याउने काम पनि यसले गरेको उनले बताए। राजनीतिक विश्लेषक तुलानारायण साह पृथ्वीनारायण साहको पालादेखि नै मुलुकको शासन प्रणाली असमावेशी रहेको बताउँछन्। भारत, अमेरिका जर्मनीभन्दा नेपालको समावेशिता उच्च ठूला र प्रजातान्त्रिक भनिएका मुलुकमा भन्दा नेपालको कानुन बनाउने संसद्मा महिला सहभागिता उच्च छ । संसद्मा महिला सहभागिताका आधारमा नेपाल विश्वकै ३७औं स्थानमा छ। अझ पहिलो संविधानसभामा त १८८ राष्ट्रमध्ये २४ औं स्थानमा थियो। नेपालभन्दा अमेरिका, भारत, जर्मनीको अवस्था कमजोर छ। करिब शताब्दी लामो महिला आन्दोलनको इतिहास बोकेको अमेरिकादेखि विश्वकै ठूलो लोकतन्त्र भएको भारतको संसद्मा पनि महिला सहभागिता ३० प्रतिशत पुगेको छैन। जर्मनीमा चान्सलरको भूमिकामा महिला भए पनि संसद्मा भने महिलाको संख्या नेपालभन्दा पछि छ। विश्वका १ सय ८९ देशमध्ये महिला सहभागितामा जर्मनी ४७ औं स्थानमा छ। संसद्मा महिला सहभागिताको हिसावमा नाम नचेलेका राष्ट्र अगाडि आए पनि अमेरिका भने १०३औं स्थानमा छ। त्यहाँको तल्लो सदन हाउस अफ रिप्रेजेन्टेटिभमा ४ सय २७ सिटमध्ये जम्मा ८३ महिला छन्। त्यसैगरी, सिनेटका १ सय सिटमध्ये २३ जना मात्रै महिला छन्। प्रतिशतमा हिसाब गर्दा तल्लो सदनमा १९ दशमलव ४ प्रतिशत र माथिल्लो सदनमा २३ प्रतिशत मात्र महिला सहभागिता छ। देव गुरुङ, महासचिव माओवादी केन्द्र सामन्तवाद भनेको मध्येयुगको विशेषता हो। राजतन्त्र भनेको सामन्तवादको विशेषता हो। अहिलेको गणतान्त्रिक पद्धतिमा सामन्तवादको पुनस्र्थापना सम्भव छैन। तर, पनि आफ्ना कुरा राख्न कसैलाई पनि निषेध छैन। वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। जनतामा प्रतिस्पर्धा गरौं। संविधान मिचेर जाने कुरा बेठिक हो। संविधानमा चित्त नबुझे संविधान चेन्ज गर्ने बाटो पनि खोलिदिएको छ। त्यत्रो मूलबाटो हुँदाहुँदै अप्ठ्यारो गाह्रो साह्रो अप्ठ्यारो बाटो लाग्नु आवश्यक छैन। त्यो भनेको दुर्घटना निम्तिनु हो। त्यसले खुला बाटो हुँदाहुँदै बाटो नभएको ठाउँमा जानु भनेको द्वन्द्व निम्त्याउनु हो। जो राष्ट्रियताको हित चाहान्छ भने यही संविधानभित्र अहिलेकै व्यवस्थाभित्र स्थान छ। जनताको अभिमतको बलमा यहाँ सबैलाई सहज बाटो छ। विश्वको सबैभन्दा ठूलो लोकतन्त्र रहेको भारतमा पनि संसद्मा महिला सहभागिताका आधारमा १४८औं स्थानमा छ। त्यहाँको तल्लो सदन लोकसभाका ५ सय ४२ सिटमा ६४ जना मात्रै महिला छन्। जुन ११ दशमलब ८ प्रतिशत हो। त्यहाँको माथिल्लो सदन राज्यसभाको २ सय ४४ सिटमध्ये जम्मा २९ सिटमा महिला प्रतिनिधि छन्, जुन ११ दशमलव ९ प्रतिशत हुन आउँछ। विश्वको दोस्रो ठूलो अर्थतन्त्र भएको चीनको संसद्मा महिला सहभागिताको आधारमा ७२औं स्थानमा पर्न आउँछ। त्यहाँको संसद्मा कुल २ हजार ९ सय ८० सदस्य रहे पनि ७ सय ४२ मात्रै महिला छन्। प्रतिशतका हिसावले चीनको संसद्मा २४ दशमलव ९ प्रतिशत महिला छन्। संसारका केही राष्ट्रहरू माइक्रोनेसिया, पलाउ, यमन र भानुआटुको संसद्मा महिला सहभागिता अझै पनि शून्य छ। उपलब्धि २ वाक स्वतन्त्रता ०६१ माघ १९ मा पूर्वराजा ज्ञानेन्द्रले शासन सत्ता हातमा लिएपछि वाक तथा अभिव्यक्ति स्वतन्त्रतामा पूर्णरूपमा प्रतिबन्ध लगाइयो। राजाको प्र्रत्यक्ष शासनकालमा बोल्न र विचार दिन पाइँदैन थियो। यसले एउटा वंश, परिवारको शासन भनेको निरंकुश नै हुन्छ भन्ने प्रमाणित गरेको थियो। पञ्चायती व्यवस्था वा योभन्दा अघिको परिस्थिति कस्तो थियो होला ? अनुमान मात्रै गर्न सकिन्छ। राजनीतिक विश्लेषक तुलानारायण साह राजतन्त्रमा बोल्न पाउने अवस्था नै नरहेको बताउँछन्। माओवादी केन्द्रका महासचिव देव गुरुङ गणतन्त्रमा वाक स्वतन्त्रता रहेको बताउँदै भने, वाक स्वतन्त्रता छ । चुनाव लड्ने, दल खोल्नेदेखि प्रधानमन्त्री बन्ने सम्मको स्वतन्त्रता छ। यो व्यवस्थामा आफ्ना कुरा राख्न कसैलाई पनि निषेध छैन। लोकतन्त्र वा गणतन्त्रमा वाक तथा अभिव्यक्ति स्वतन्त्रता र प्रेस स्वतन्त्रताको भरपूर उपभोग भइरहेको छ। यो किसिमको स्वतन्त्रता विश्वका ठूला लोकतान्त्रिक मुलुकमा पनि नरहेको विश्लेषकहरू बताउँछन्। हालै संघीय गणतान्त्रिक व्यवस्था विरोधमा पनि प्रदर्शन गरियो। राष्ट्र प्रमुख, सरकार प्रमुखसम्मलाई अशोभनीय रूपमा नारा लगाइए। गणतन्त्रमा मात्रै गणतन्त्रविरुद्ध बोल्न र लेख्न छुट हुने विश्लेषकहरू बताउँछन्। अमेरिका, भारतलगायतका देशमा पनि सरकारविरुद्ध अशोभनीय नाराबाजी गर्ने छुट नहुने विश्लेषकहरू बताउँछन्। डा प्रकाशशरण महत, नेपाली कांग्रेसका प्रवक्ता निर्वाचित सरकारको विषयमा गणतन्त्रको विकल्प खोजेकाले विषय बनाएका छन्। अब संवैधानिक राजा उहाँ हुने हो भने दल त हुन्छ दलकै सरकार हुन्छ। दलहरू तिनै आउँछन्। फन्डामेन्टल अन्तर के हुने भयो त ? कि उहाँहरूले निरंकुश राजा खोज्या हो ? धेरै भए एउटा चाहियो भन्ने कुरा छ। राष्ट्रपतिको ठाउँमा राजा भएर के चाहिँ के फरक पर्ने हो त ? पार्टी व्यवस्थामा केही कमीकमजोरी भएर त्यहीबाट सुधार भएर जान्छ। जसले ठीक ढंगले काम गर्दैन त्यसलाई परास्त गरेर अर्को दललाई लिएर आउँछ। पुरानो दलले चित्त बुझेन भने नयाँ दल आउँछन्। आखिरमा दलीय व्यवस्थाको विकल्प नै छैन। त्यसमाथि संवैधानिक राजा हुन नचाहेर निरंकुश भएर उनको विरुद्धमा जनता उत्रिएका हुन्। राजा भएर के तात्विक परिवर्तन आउने हो त ? यी सबै भन्ने र एउटा ह्विम पैलाउने मात्र हो। अहिलेको समयमा जनताको आकांक्षा चुलिएको छ। त्यो अनुसारको डेलिभरि नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो। राजावादीहरूले दलहरूले खतम गरे भन्ने हो भने उहाँहरू निरंकुश राजा चाहानुहुन्छ। संवैधानिक राजा चाहेको हो भने संवैधानिक राजाले त्यो कमीकमजोरी कसरी हटाउँछ ? उपलब्धि ३ नागरिक सर्वोच्चता : लोकतन्त्रमा नै आमनागरिकको स्थान सर्वोच्च हुन्छ। मताधिकारका आधारमा आफ्नो सरकार आफैं बनाउने प्रणाली नै लोकतान्त्रिक गणतन्त्रको सुन्दर पक्ष हो। लोकतन्त्रमा नै एकपटक छानेको सरकार सधैंका लागि हुँदैन। जबकि राजतन्त्रमा एउटा वंश, परिवारको शासन अनाधिकालसम्म हुन्छ। नेपालको संविधानले नै नागरिकलाई शासनको अग्रता दिएको छ। नागरिकले चाहेमा सरकार बनाउन र सरकार बदल्न सक्छन्। मुलुकमा तीन तहको सरकार छ। संघ, प्रदेश र स्थानीय तह। यी तीन तहमा नागरिकको मतका आधारमा नै जनप्रतिनिधि छान्छन्। धनुषा, भोजपुर, तनहुँको गाउँमा जन्मेका व्यक्तिहरू राष्ट्रप्रमुख भइसकेका छन्। भोलि जो कोही जनताका छोराछोरी राष्ट्रप्रमुख हुन सक्छन्। यो व्यवस्थाको सुन्दर पक्ष भनेको नागरिक सर्वोच्चता हो। गणतन्त्रले नै सार्वजनिक नीति निर्माणमा अल्पसंख्यक, सीमान्तकृत समुदायको सहभागितालाई अपेक्षा गरेको संविधाविद् डा अधिकारी बताउँछन्। उपलब्धि ४ विकास निर्माण भौतिक विकासको दृष्टिले पनि गणतन्त्रमा केही गौरवपूर्ण आयोजना सम्पन्न भएका छन्। मध्यपहाडी लोकमार्ग, पुष्पलाल लोकमार्ग, उत्तर दक्षिण कोरिडोर, पूर्वपश्चिम राजमार्ग, पृथ्वीराजमार्ग अन्तर्गतको मुग्लिन पोखरा खण्डको विस्तार भइरहेका छन्। सबैजिल्ला सदरमुकाममा सडक पुगिसकेको छ। भैरहवा र पोखरामा अन्तर्राष्ट्रिय विमानस्थल बनेका छन्। काठमाडौं निजगढ दु्रतमार्ग, नागढुंगा सुरुङमार्ग, सिद्धबाबा सुरुङमार्ग निर्माणको क्रममा छन्। व्यवस्थित रूपमा विकास निर्माणका काम नहुँदा केही आलोचना पनि भएका छन्। स्थानीय तहले भौतिक निर्माणको क्षेत्रमा उल्लेख्य काम गरेका छन्। तर विकास गाउँ पुगेको छ र गाउँ भने खाली हुने अवस्थामा पुगेका छन्। गणतन्त्र आउनु पूर्वस्थानीय तहका अवस्था हालको अवस्थामा ठूलो परिवर्तन भएको छ। शिक्षा, स्वास्थ्य क्षेत्र, जलविद्युत्को क्षेत्रमा ठूलो परिवर्तन भएको छ। भारत र बंगलादेशलाई बिजुली बेच्ने स्थितिमा मुलुक पुगेको छ। दुईवटा आधारभूत समस्याको निराकरण राजेन्द्र गौतम, प्रचार विभाग प्रमुख, एमाले २०६२६३ को जनआन्दोलनबाट बनेको संविधानका प्रस्तावनाहरूलाई नै चुनौती दिएर संवैधानिक राजतन्त्र, सनातन हिन्दु धर्मको कुरा र संघीयता खारेज गर्ने माग राखेर राजतन्त्रवादीहरूले जुन खालको प्रयास गरिराखेका छन्, यो निकै ठूलो राजनीतिक र वैचारिक प्रश्नसँग सम्बन्धित विषय हो। यो सामान्य दलप्रतिको असन्तुष्टिको कुरा हैन। संविधान अस्विकार गर्ने र व्यवस्थालाई कोल्याप्स पार्ने उद्देश्य हो।, अर्को कुरा ज्ञानेन्द्र शाहको समर्थन गर्ने शक्ति छिन्नभिन्न थियो। ती शक्तिलाई एकीकृत गरेर देशीविदेशीको आडमा यो व्यवस्थालाई नै चुनौती दिन थालेका छन्। संविधानलाई नै चुनौती दिने कामको शुभारम्म गरेका छन्। यो आज भोलिको प्लानिङ हैन। जनताको असन्तुष्टि वा माग राज्यले सम्बोधन गरेर जाने कुरा हो। व्यवस्था र संविधानमाथि चुनौती दिने कुरा स्वीकार्य हुन सक्दैन। राजनीतिक विश्लेषक तुलानारायण साह मुलुकमा २ वटा आधारभूत समस्या रहेको बताउँछन् । उनका अनुसार संरचनागत र कार्यगत समस्या छन्। राजा पृथ्वीनारायण शाहकै पालादेखि नै रहँदै आएको संरचनागत समस्या गणतन्त्र आएपछि समाधानन्मुख रहेको उनको ठहर छ। केन्द्रीकृत, असमावेशी र राजतन्त्र नेपालका संरचनागत समस्या विगतमा रहेको उनको विश्लेषण छ। संरचनागत समस्याअन्तर्गत काठमाडौंलाई मात्रै देश सम्झने समस्या २४० वर्षदेखि नै रहँदै आएको हो। पृथ्वीनारायण शाहकै पालादेखि यो समस्याले नेपाललाई गाज्दै आएको थियो। सबै कुरा काठमाडौं केन्द्रित रह्यो, पञ्चायतदेखि गणतन्त्र नआएसम्म (२०६३ अघि) नै विकेन्द्रीकरणको सिद्धान्त पनि ल्याइयो तर त्यसले कुनै समस्याको समाधान भएन, राजनीतिक विश्लेषक साह भन्छन्, गणतन्त्र आएपछि भएको मधेश आन्दोलनले संघीयतालाई स्थापित गर्यो र २०७२ को संविधानले संघीयतालाई संस्थागत गर्यो। राजतन्त्रमा विविधता नै स्वीकार नगरिएको उनले भनाइ छ। एउटै भाषा, एउटै भेष, भन्दै फरक पहिचानलाई स्वीकार नै गरिएको थिएन, उनले भने, यसलाई पनि संविधान र गणतन्त्रले विविध पहिचानलाई स्थापित गर्यो। गणतन्त्रले नै केन्द्रीकृत शासनप्रणालीको अन्त्य गर्यो। असमावेशी : राजतन्त्रमा राज्य नै असमावेशी थियो। २४० वर्षसम्म खसआर्य समुदायका पुरुषको मात्रै राज्यमा उपस्थीति थियो। राज्यको चरित्र नै असमावेशी थियो। राज्यमा महिला, दलित, मधेसी, जनजाति आदिवासी, मुस्लिम देखिँदैन थिए, केवल खास आर्य पुरुषको मात्रै बर्चश्व थियो, उनले भने, २०६३ को अन्तरिम संविधानले समानुपातिक प्रणाली स्थापित गर्यो। जसले राजनीतिक रूपमा समावेशिता कायम भयो। आरक्षणले प्रशासनिक (कर्मचारी, प्रहरी) क्षेत्रलाई समावेशी बनायो। संविधानत नै राज्यका हरेक निकायमा समावेशीता कायम भएको छ। राजतन्त्र : नेपालमा २४० वर्षसम्म शाह वंशको शासन रह्यो। एउटा वंशले लामो समय शासन गर्यो। राजतन्त्रका विरुद्ध पटकपटक आन्दोलन भए। २००७ र २०४६ सालको आन्दोलनले राजतन्त्रलाई संवैधानिक बनायो। तर, यसले समस्या समाधान गरेन। ८० वर्ष लामो संघर्षपछि मात्रै मुलुकमा राजतन्त्रको अन्त्य भएर गणतन्त्र स्थापना भएको हो। विश्लेषक साह गणतन्त्रले संरचनागत समस्या (केन्द्रित, असमावेशी र राजतन्त्र) को समाधानको सुरुवात भएको बताउँछन् । प्रश्न केवल सुशासनमा गणतन्त्रपछि मुलुकको सबैभन्दा ठूलो शत्रुका रूपमा देखा पर्यो, सुशासन। तीनवटै तहका सरकार बने पनि जनताले सुशासनको प्रत्याभूति गर्न पाएनन्, त्यसैकारण भ्रष्टाचार संस्थागत हुँदै गयो। यद्यपि, भ्रष्टाचारीलाई जेल हाल्ने र त्यस्ताको राजनीतिक भविष्य नै समाप्त गर्ने कानुन पनि लोकतान्त्रिक व्यवस्थामै बने। तर, मुलुकमा भ्रष्टाचार, कुशासनमा भने नियन्त्रण आउन सकेको छैन। पछिल्लो १६ वर्षको अबधिमा सुशासन र भ्रष्टाचार नियन्त्रण नारामा मात्रै सीमित भएको छ। जनताको सेवा प्रवाहमा त्यतिकै समस्या छ। नागरिकता, लाइसेन्स, पासपोर्ट बनाउनसमेत घूस लेनदेन हुने गरेको छ। ठूलाठूला नीतिगत भ्रष्टाचारका काण्ड पनि त्यस्तै छन्। जनताका वितृष्णा, असन्तुष्टिको मुख्य कारण पनि सेवा प्रवाहमा रहेको समस्या नै हो। डा अधिकारी सुशासनमाथि प्रश्न उठेको बताउँछन्। भ्रष्टाचार बढेको छ, कानुनी शासनका पारामिटर निरन्तर प्रभावित भएका छन्, उनले, भने, चाहे न्यायिक नियुक्तिको कुरा होस् वा संवैधानिक परिषद्बाट हुने सिफारिस, नियुक्ति हुन्। विधि मिचिन थालेका छन्। संघीय मापदण्डअनुसार कानुन बनाउने कुरामा विलम्ब भएको उनको भनाइ छ। बजेट विनियोजन, खर्चबर्चका कुरा, त्यसको पारदर्शितामा खस्कँदो रहेको डा अधिकारीको भनाइ छ। केवल अड्डा अदालतको कारणले मात्रै गणतन्त्र टिक्न नसक्ने उनको भनाइ छ। उनले सबैतर्फबाट लोकतन्त्र टिकाउने प्रयास हुनु जरुरी रहेको बताए। उनले पछिल्लो समयमा अवसरवाद हावी भएको बताए। यस्ता केही कुराका कारण संविधानका राम्रा पक्षमा ओझेलमा परेको उनको विश्लेषण छ। गणतन्त्रमा अभिभाकत्वको अभाव खड्किएको उनको अनुभव छ। राजनीतिक विश्लेषक साह गणतन्त्र आएपछि संरचनागत समस्या समाधान उन्मुख भए पनि कार्यगत समस्या पुरानै रहेको बताए। पछिल्लो समयमा मुख्य समस्या नै भ्रष्टाचार र समयमा कान गर्ने प्रवृत्ति रहेको उनको तर्क छ। यी कार्यगत समस्या हिजो पनि थियो साहले भने, हिजो राजपरिवार, त्यसका वरिपरिकाले मात्रै गर्थे भने लोकतन्त्रमा त्यस्तै छ। अहिले यसको बढी चर्चा छ। राजतन्त्रमा राजपरिवारले गर्ने भ्रष्टाचारको विषयमा विरोध गर्न नै पाइँदैन थियो। आधारभूत रूपमा कार्यगत समस्यामा परिवर्तन नआएको उनको ठहर छ। कांग्रेसका प्रवक्ता डा प्रकाशशरण महत सुशासनमा केही समस्या भए पनि समाधान गर्न सकिने बताए। उनले भने, अहिलेको समयमा जनताको आकांक्षा चुलिएको छ। त्यो अनुसारको डेलिभरी नभएको हुन सक्छ। दलहरू सुध्रिन पर्ने छैन भन्ने हैन सुध्रिन पर्ने ठाउँमा भए सुध्रिनपर्छ। यसमा दुई मत छैन। लोकतन्त्रमा सुन्दरता भनेकै सुधारिँदै जाने हो।"
२५ करोडसहित भेटिएका कुसाङ लामाको सुन कनेक्सन,"काठमाडौं : २५ करोड १९ लाख २४ हजार ९ सय ५० रुपैयाँसहित सिन्धुपाल्चोकका कुसाङ लामा पक्राउ परेका छन्। उपत्यका अपराध अनुसन्धान कार्यालयको टोलीले लामालाई सोमबार राति ११ बजे काठमाडौंको टोखारोड नजिक झोरबाट पक्राउ गरेको हो। ना ७ ख १६५२ नम्बरको ट्रकमा फल्स बटम बनाएर रकम लुकाइछिपाइ राखेर केरुङतर्फ जाने क्रममा प्रहरीले उनलाई नियन्त्रणमा लिएको हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार, उनी आफ्नै ट्रक चलाएर उक्त रकम बोकी केरुङ नाकातर्फ जान थालेका थिए। उनले ठूलो परिमाणमा अमेरिकी डलर र युरो बोकेका थिए। जुन २५ करोड बढी नेपाली रुपैयाँ हुन जान्छ। लामा चालक भई भरियाको रूपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर, उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। प्रवक्ता आचार्य भन्छन्, बयानमा लामाले सामाखुसीको एक ग्यारेजमा गाडी राखेको बेला अपरिचित व्यक्तिहरू आएर यो सामान केरुङ पुर्याउनका लागि अह्राएको बयान दिनुभएको छ। प्रारम्भिक बयानमा उनले आफ्नो ट्रकमा भेटिएको विदेशी रकमको विषयमा आफूलाई केही थाहा नभएको र पैसा कसले ल्याएको ? कसको हो ? भन्ने विषयमा पत्तो नपाएको बताएका छन्। पैसा पुर्याउन आउने व्यक्तिहरू अपरिचित भएको बताएका छन्। उपत्यका अपराध अनुसन्धान कार्यालका एसएसपी रमेश बस्नेतका अनुसार पक्राउ परेका ४३ वर्षीय लामा फुच्चे नामले परिचित छन्। उनी सुन तस्करीमा सक्रिय रहेको बताएका छन्। उनले आफ्नै ट्रक चलाउने र आफैंले नै विभिन्न बहानामा सुन ल्याउने, पुर्याउने तथा तस्करहरूसँग मिलेमतोमा काम गर्ने गरेको अनुमान छन्। लामा यसअघि पनि सुनसहित पक्राउ परेर पाँच वर्ष जेल सजाय भोगेर छुटेका व्यक्ति हुन्। उनी २०७३ पुस १३ गते ७ किलो सुनसहित पक्राउ परेका थिए। उक्त कसुरमा उनले पाँच वर्षको जेल सजाय भुक्तानी गरेर छुटेका थिए। जेलमुक्त भएपछि पनि उनी यही धन्दामै सक्रिय रहेको प्रहरी अनुमान छ। उनले प्रहरीसँगको बयानमा आफू भरियाको रूपमा काम गर्दै आएको बताएका छन् । तर, उनले अहिले बरामद रकम कस्को हो भन्ने चाहिँ नखुलाएको प्रहरीले जनाएको छ। काठमाडौं उपत्यका अपराध अनुसन्धान कार्यालका एसएसपी बस्नेतले पक्राउ परेका लामालाई थप अनुसन्धानका लागि राजस्व विभाग हरिहर भवन पठाइएको जानकारी दिए। प्रहरीले उनको साथबाट उक्त रकम, दुई थान मोबाइलसहित १६५२ नम्बरको ट्रक बरामद गरेको छ। उनको गाडीमा अवैध विदेशी रकम छ भन्ने सूचना प्रहरीले दिउँसो नै पाएको थियो। सूचनालाई लिएर सम्भावित ठाउँहरूमा रेकी गरेको थियो। रातको समयमा केरुङ जाँदै गरेको उक्त गाडी टोखा कटेपछि प्रहरीले पछ्यायो र रोकेर खोजतलास गर्दा उक्त रकम भेटिएको हो। ट्रकको बनोटको माथिल्लो भागमा क्याबिनको बायाँतर्फ फल्स बटम बनाएर लुकाएको अवस्थामा प्रहरीले अमेरिकी डलर १०० को ३,१९९ वटा नोट, अमेरिकी डलर ५० को १७९ वटा नोट, युरो ५०० को ११ वटा नोट, २०० को युरो ४८० वटा नोट, १०० को युरो ४,१४८ वटा नोट, ५० को युरो १७,१७७ वटा नोट फेला परेको हो। सुन किन्नको लागि विदेशी रकम प्रयोग हुने भएकाले लामाले सुन तस्करी गर्नकै लागि उक्त रकम बोकेर हिँडेको प्रहरीको अनुमान छ।"
काठको मुढाले लागेर महिलाको मृत्यु,गोरखा : काठको मुढाले टाउकोमा लागेर घाँस काट्न गएकी महिलाको मृत्यु भएको छ। बारपाक सुलिकोट गाउँपालिका४ तुक्राङका ६९ वर्षीया बिमाया बरामको मृत्यु भएको प्रहरी नायब उपरीक्षक इन्द्रप्रसाद सुवेदीले बताए। स्थानीय बोरीखर्क जंगलमा घाँस काट्न गएकी बराम भीरबाट खसेको मुढाले लागेर घाइते भएको र उपचारका लागि अस्पताल लैजाँदै गर्दा मृत्यु भएको डीएसपी सुवेदीले बताए। घटनाका बारेमा इलाका प्रहरी कार्यालय जौबारीबाट खटिई गएका प्रहरी टोलीले अनुसन्धान गरिरहेको उनले बताए।
पिच गर्न राङखोलाधोवादी सडक ३ साता बन्द गरिने,"स्याङ्जा : पुतलीबजार नगरपालिका १० राङ्खोलादेखि विरुवा गाउँपालिकासम्मको ६ किलोमिटर सडक कालेपत्रे (पिच) बनाउनका लागि राङखोलाधोवादी सडक ३ साता बन्द गरिने भएको छ। राङखोलाबिरुवा सडकखण्डमा निर्माण कार्य भइरहेको छ। सो अन्तर्गतका ६ किलोमिटर सडकमा कालेपत्रे गर्नका लागि चैत ७ देखि ३० गतेसम्म एम्बुलेन्स सेवा बाहेक अन्य बन्द गरिने भएको हो। नालीबाहेक साढे ५ मीटर चौडा पिच गरिने भएको छ। यो सडकले स्याङ्जा सदरमुकाम सहितको पुतलीबजार र विरुवा गाउँपालिकालाई जोडेको छ। सडकको गुणस्तरीयतालाई ध्यान दिँदै वैकल्पिक मार्गबाट सवारी साधन उपयोग गर्न सूचित गराईको छ। वैकल्पिक बाटोको प्रयोग गर्न सकिने भएकाले निर्माण कम्पनीको अनुरोधमा जिल्ला समन्वय समितिका प्रमुख श्रीप्रसाद जिटी, उपप्रमुख खडगराज सुवेदी, बिरुवा गाउँपालिकाका अध्यक्ष सूर्य कुँवर, प्रमुख जिल्ला अधिकारी सुनिता नेपाल, पूर्वाधार विकास कार्यालयका सिनियर इन्जिनियर दयाराम अधिकारी, प्रहरी उपरीक्षक शालिकराम शर्मा, सम्बन्धित पालिकाका पुतलीबजार तथा विरुवाका वडाअध्यक्षहरु, निर्माण कम्पनीका प्रतिनिधि लगायत पत्रकार एवम् सरोकारवालाहरुको उपस्थितिमा सो जानकारी गराइएको हो। सो मार्ग बन्द गरिए पनि निर्धारित समयसम्मका लागि विभिन्न ४ वटा वैकल्पिक सडकबाट आवागमन गर्न गराउन सकिने विरुवा गाउँपालिकाका अध्यक्ष सूर्य कुँवरले जानकारी दिए। उनका अनुसार बिरुवाओरष्टेज्यामिरे हुँदै सदरमुकाम आउन सकिने छ। बस तथा जीपको प्रयोग गर्न सकिन्छ । यसैगरी बिरुवाधोवादीराङभाङज्यामिरे हुँदै घुम्ती जीप सञ्चालन हुन्छ। धोवादीखालीखाङराङज्यामिरे घुम्तीसम्म आवतजावतका लागि पनि जीपमात्र सञ्चालन गर्न सकिने छ । जीप सञ्चालनका लागि बिरुवाबेलघारीगुमार्दीपेल्काचौर हुँदै जाडखोला आवतजावत गर्न सक्ने गरी वैकल्पिक मार्ग छन्। गणेशकुण्ड इन्द्रायणी रक्तकन्या जेभी काठमाडौं निर्माण कम्पनीले २०८० भदौ १२ गते काम सुरु गरेको हो। सम्झौता अनुसार कम्पनीले २०८२ साउन २८ गतेसम्ममा सम्पन्न गर्नुपर्ने समयसिमा छ। अबको ५ महिनाभित्र काम सम्पन्न गर्ने गरी कामलाई तीव्रता दिइएको ठेकेदार कम्पनीका प्राविधिक ज्ञानराज घिमिरेले बताए। भौतिक प्रगति ९३ प्रतिशत र आर्थिक प्रगति ७९ प्रतिशत भएको पूर्वाधार कार्यालयका प्रमुखसमेत रहेका अधिकारीले जानकारी दिए। सडक निर्माणका लागि ठेकेदार कम्पनीसँग १७ करोड ९५ लाख २८ हजार ५०१ मा सम्झौता भएको छ।"
