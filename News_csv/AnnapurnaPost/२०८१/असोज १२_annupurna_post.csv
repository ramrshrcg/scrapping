शीर्षक,विवरण
सप्तकोशीले उदयपुरतर्फको बाँध भत्कायो,"उदयपुर : उदयपुर र सुनसरीको सिमानाबाट बग्ने सप्तकोसी नदीले उदयपुर खण्ड कटान गर्न सुरु गरेको छ। तीन दिनदेखि परेको नरोकिएपछि नदीले उदयपुरको बेलका नगरपालिका८ सोमबारेबाट कटान सुरु गरेको हो। दैनिकजसो पानीको बहाव बढेपछि नदीले सोमबारे नजिकको शिशौलीघाटको करिब २५ मिटर बाँध कटान गरेको जिल्ला प्रहरी कार्यालयका प्रमुख एसपी हरीहरनाथ योगीले बताए। नदी कटानले करिब बीस घरमा क्षति पुग्ने देखिएको उनले बताए। उनले भने, नदी बस्तीमा पस्ने खतरा बढेकाले सुरक्षित स्थानान्तरण र नियन्त्रणका लागि स्थानीय तह र विपद् व्यवस्थापन समितिसँग समन्वय भइरहेको छ। कटान गरेको खबर पाए लगत्तै इलाका प्रहरी कार्यालय रामपुर ठोक्सिलाबाट प्रहरी निरीक्षक मौसम उदासको कमाण्डमा १० जना र अस्थायी प्रहरी पोष्ट कोठुका प्रहरी सहायक निरीक्षक आदित्य तिवारीको नेतृत्वमा ३ जनाको प्रहरी टोली परिचालन गरिएको उनले बताए। एसपी योगीले सम्भावित हुने विपद्लाई मध्यनजर गरी जिल्लामा २५ जना र इलाका प्रहरी कार्यालय रामपुर, बेल्टार र कटारीका दश जनाका दरले गरी ५५ जना सुरक्षाकर्मी उद्धार सामग्रीसहित तैनाथ अवस्थामा राखिएको बताए। वर्षा नरोकिएपछि जिल्ला विपद् व्यवस्थापन समितिले तीन वटै सुरक्षा निकाय नेपाली सेना, सशस्त्र र नेपाल प्रहरीको टोली तयारी अवस्थामा राखेको जनाएको छ। अझै पानी केही दिन पर्न सक्ने भएकाले सतर्कता अपनाउन स्थानीय प्रशासनले आग्रह गरेको छ। विशेषगरी नदी आसपास र कमसल माटो भएको भिरालो जग्गामा पहिरो जान सक्ने खतरा रहेकाले सुरक्षित भएर बस्न प्रशासनले आग्रह गरेको छ।"
क्षतिग्रस्त भएका खानेपानी प्रणालीहरूलाई तत्काल पुनःस्थापना गर्न मन्त्री यादवको निर्देशन,"काठमाडौं : खानेपानी मन्त्री प्रदीप यादवले अविरल वर्षाका कारण देशभर क्षतिग्रस्त भएका खानेपानी प्रणालीहरू पुनःस्थापनाका लागि सरकारले विशेष प्राथमिकताका साथ काम गरिरहेको बताएका छन्। शनिबार मन्त्रालयमा आकस्मिक बैठक बोलाएर मन्त्रालयका उच्च अधिकारीहरूसँग क्षतिग्रस्त क्षेत्रहरूको वर्तमान अवस्थाको बारे जानकारी लिँदै मन्त्री यादवले पुनःस्थापनाका लागि तदारुकताका साथ काम गर्न निर्देशन दिए। सचिव, विभागीय प्रमुख र अन्य सम्बन्धित कर्मचारीहरूको उपस्थितिमा भएको बैठकमा मन्त्री यादवले विशेष कार्यदल गठन गरी क्षतिको यथाशीघ्र मूल्याङ्कन र आवश्यक कदम चाल्न निर्देशनसमेत दिए। उनले भने, 'हामी यो चुनौतीपूर्ण अवस्थामा जिम्मेवारीपूर्वक काम गर्दै छौं। म स्वयं भोलि बिहानैदेखि प्रभावित क्षेत्रहरूको स्थलगत निरीक्षणमा जानेछु। नियमित खानेपानी आपूर्ति छिटोभन्दा छिटो सुचारु गर्न र आवश्यक प्राविधिक तथा स्रोतसाधनको तुरुन्त व्यवस्था गर्न मैले निर्देशन दिइसकेको छु।' मन्त्री यादवले प्रभावित क्षेत्रका जनताले पानीको अभाव झेल्न नपरोस् भन्ने आफ्नो पहिलो प्राथमिकता रहेको बताउँदै थपे, 'यस सङ्कटको समाधान गर्न कुनै कसर बाँकी राख्ने छैनौं। तत्काल मर्मत तथा पुनःनिर्माणका लागि सबै सम्भावित स्रोत र साधन परिचालन भइरहेको छ। चाँडै नै पानी आपूर्ति पुनः सञ्चालनमा ल्याउनेछौ।'"
"बाढीपहिरोका कारण ८७ जनाको मृत्यु, ७२ बेपत्ता","काठमाडौं : बाढी, पहिरो र डुबानबाट शनिबार बेलुकी साढे ८ बजेसम्म ८७ जनाको मृत्यु भएको छ। सशस्त्र प्रहरी बल नेपालका केन्द्रीय प्रवक्ता एवं सशस्त्र प्रहरी नायब महानिरीक्षक कुमार न्यौपानेले ८७ जनाको मृत्यु पुष्टि गरे। अरू ३६ जना घाइते भएका छन्। उनका अनुसार काठमाडौं उपत्यकामा मात्रै ४८ जनाको मृत्यु भएको छ। काठमाडौंमा २५, भक्तपुरमा पाँच र ललितपुरमा १८ जनाको मृत्यु भएको छ। यस्तै कोशी प्रदेशमा १० र बागमती प्रदेशमा २९ जनाको मृत्यु भएको हो। बेपत्ता हुनेमा कोशीमा नौ, मधेश प्रदेशमा एक , काठमाडौं उपत्यकामा २१, बागमतीमा ३९ र लुम्बिनी प्रदेशमा २ जना बेपत्ता छन्। उपत्यकापछि सबैभन्दा बढी काभ्रेमा १४ जनाको मृत्यु भएको छ। त्यसपछि मकवानपुरमा सात, पाँचथरमा पाँच, सिन्धुपाल्चोकमा चार, दोलखामा तीन जनासहित विभिन्न जिल्लामा गरेर कूल ८७ जनाको मृत्यु भएको प्रहरीले जनाएको छ। यस्तै उपत्यकापछि सबैभन्दा बढी काभ्रेमै २६ जना बेपत्ता छन्। यस्तै पाँचथरमा पाँच, झापामा चार, सिन्धुपाल्चोकमा पाँचसहित अन्य जिल्लामा गरेर ७२ जना बेपत्ता भएका छन्।"
विपी राजमार्ग अवरुद्ध,"सिन्धुली : बिहीबारदेखि लगातार परेको वर्षाका कारण आएको बाढीले पक्की सडक नै बगाएपछि विपी राजमार्ग अवरुद्ध भएको छ। सिन्धुलीको सुनकोशी गाउँपालिका१ नेपाल थोक नजिक रोशी खोलाले विपी राजमार्ग भत्काएर क्षति पुर्याएपछि राजमार्ग पूर्णरूपमा अवरुद्ध भएको हो। सिन्धुलीका प्रहरी प्रमुख गोविन्दराज काफ्लेका अनुसार उक्त स्थानमा झण्डै ५० मिटर सडक रोशीको बाढीले पूर्ण रुपमा बगाएको छ। सडक डाइभर्सन नबनाएसम्म कुनैपनि सवारी साधन आवतजावत गर्न सक्ने अवस्था नरहेको उनले जनाए। विपी राजमार्गको नेपालथोक, आँपघारी, भ्याकेरेखोला, बर्खेखोला, घ्याम्पेखोला लगायतका दर्जनौं स्थानमा बाढी र पहिरोले राजमार्गलाई क्षति पुर्याएको छ। यी स्थानमा सडक डाइभर्सन गर्न पनि केही दिन लाग्ने छ। खोला तथा नदीमा बाढी कम नभएसम्म डाइभर्सन बनाउन सक्ने अवस्था छैन। डाइभर्सन बनाउन पनि केही दिन लाग्छ। सडक पूर्ण रुपमा सडक मर्मत गर्न कम्तीमा छ महिना लाग्ने अवस्था आएको छ, स्थानीयले भने। यस्तै मध्यपहाडी लोकमार्ग र मदन भण्डारी लोकमार्ग समेत बाढी र पहिरोका कारण अवरुद्ध भएको छ। मदन भण्डारी राजमार्गको सिन्धुलीमाढीहरिहरपुरगढी खण्डमा समेत पहिरो खस्दा समस्या आएको छ भने मध्यपहाडी लोकमार्गमा समेत पहिरो खस्दा सडक अवरुद्ध भएको स्थानीयले जनाएका छन्। राजमार्गहरु अवरुद्ध हुँदा सिन्धुलीमाढी र खुर्कोटमा सबै सवारीलाई रोकिएको छ। राजमार्ग अवरुद्ध हुँदा बिहीबारदेखि सयौं सवारी साधन र हजारौं यात्रुहरू बीच सडकमै अलपत्र परेका छन्। उनीहरूलाई सुरक्षित स्थानमा बस्न र सवारी साधनलाई सुरक्षित गर्न प्रहरीले आग्रह गरेको छ।"
आइतबारदेखि देशभरिका विद्यालय तीन दिन बन्द,"काठमाडौं : सरकारले देशभरिका विद्यालय तीन दिन बन्द गर्ने निर्णय गरेको छ। अविरल वर्षाका कारण देशभरिको जनजीवन प्रभावित पारेको भन्दै शिक्षा मन्त्रालयले शनिबार विज्ञप्ति जारी गरेर तीन दिन विद्यालय बन्द गर्ने निर्णय गरेको हो। मन्त्रालयका प्रवक्ता लक्ष्मीप्रसाद भट्टराईले देशभरिका विश्वविद्यालय र विद्यालयका भवनमा क्षति पुगेको, विद्यार्थी र अभिभावक बाढी पहिरोको चपेटामा परेका कारण शैक्षिक संस्था बन्द गर्नुपरेको बताए। उनका अनुसार विद्यालय भवनमा आकस्मिक व्यवस्थापनसमेत गर्नुपर्ने भएकाले आइतबारदेखि तीन दिन विद्यालय बन्द गर्न स्थानीय तहलाई अनुरोध गरिएको हो। 'यातायात अवरुद्ध भएको र दैनिक जीवनयापनमा कठिनाइ भएको जानकारी मन्त्रालयमा प्राप्त भइरहेको छ। विपद्को यस दुःखद घडीमा तीनै तहका सरकार, गैरसरकारी क्षेत्र तथा आम नागरिक सबैले संयमता अपनाई समन्वयात्मक रूपमा विपद् व्यवस्थापनमा जुट्न कार्यवाहक प्रधानमन्त्रीज्यूको अध्यक्षतामा आज बसेको विपद्सम्बन्धी आकस्मिक बैठकले विपद् व्यवस्थापनका लागि सरकारी, गैरसरकारी क्षेत्र, नागरिक समाज र अन्य सबैले सक्रिय भई लाग्न अनुरोध गरेको छ,' विज्ञप्तिमा भनिएको छ। मन्त्रालयले विश्वविद्यालय परिषद्लगायत सबै शैक्षिक संस्थाका परीक्षा स्थगन गरी परिवेश आँकलन गरेर उपयुक्त समयमा सञ्चालन गर्न अनुरोध गर्ने निर्णयसमेत गरेको हुँदा सोहीबमोजिम गर्न निर्देशनसमेत दिएको छ।"
सर्लाहीका बस्तीमा पस्न थाल्यो बाढी,"मलंगवा : वर्षाका कारण सर्लाहीका ५ वटा स्थानीय तहका केही वडाहरूमा नदीको पानी पस्न थालेको छ। बागमती नदीमा आएको बाढीका कारण नदी तटीय क्षेत्रका बलरा नगरपालिका, बरहथवा नगरपालिका, रामनगर गाउँपालिका र बसबरिया गाउँपालिका वडाहरूमा पानी पस्न थालेको छ। त्यसैगरी झिमखोलामा आएको बाढी ब्रह्मपुरी गाउँपालिकाको त्रिभुवननगर पानी पस्न थालेको छ। बलर नगरपालिकाको वडा नं १ छन्की टोल, वडा नं २ हथिऔल र वडा नं ३ र ९ का केही घरमा पानी पसेको बलरा नगरपालिकाका नगरप्रमुख रामाशंकर कुशवाहाले बताए। करिब सय घरमा पानी पसेको कुशवाहाले बताए। बसबरिया गाउँपालिकाको वडा नं १ र २ मानपुरमा पनि बागमती नदीको पानी पसेको छ। बरहथवा नगरपालिकाको वडा नं १५ मा बाँध कटान गरी पानी बस्तीमा पसेको स्थानीयवासीले बताएका छन्। बागमती नदीको बाँध माथिबाट पानी बस्ती तिर पस्न थालेको प्रमुख जिल्ला अधिकारी गोपाल कुमार अधिकारीले बताए। झिमखोलामा आएको बाढी साँझ पख ब्रह्मपुरी गाउँपालिकाको त्रिभुवननगरमा पसेको प्रजिअ अधिकारीले बताए। बसबरियाको १० जनालाई उद्धार गरी सुरक्षित स्थानमा सारिएको अधिकारीले बताए। बाढीले गर्दा जिल्लामा कुनै मानवीय क्षति अहिले सम्म नभएको र केही घरहरूमा पानी पसेको अधिकारीले बताए। अहिलेसम्म ठूलो क्षति नभएको र राति पानी परेर नदीमा पानीको बहाव बढी भयो भने ठूलो क्षति हुन सक्ने सम्भावना रहेको प्रजिअ अधिकारीको भनाइ छ। नेपाली सेना, नेपाल प्रहरी र सशस्त्र प्रहरी उद्धार तथा बचाउका लागि तयारी अवस्थामा रहेको अधिकारीले बताए। बाढीले गर्दा जिल्लाका केही ग्रामीण क्षेत्रका बाटोहरू अवरुद्ध समेत बनेको छ।"
कार्यक्रम छोट्याएर स्वदेश फर्किने तयारीमा प्रधानमन्त्री,"काठमाडौं : अमेरिका भ्रमणमा रहेका प्रधानमन्त्री केपी शर्मा ओलीले नेपालमा आएको प्राकृतिक विपत्तिप्रति चिन्ता व्यक्त गरेका छन्। राष्ट्रसंघको महासभामा सहभागी हुन न्युयोर्क पुगेका प्रधानमन्त्री ओलीले आफू छिट्टै नेपाल फर्किने तयारीमा रहेको समेत बताएका छन्। काठमाडौं उपत्यकासहित देशभरि बाढी पहिरोले जनजीवन प्रभावित बनाएपछि प्रधानमन्त्री ओली स्वदेश फर्किने तयारी गरेका हुन्। स्रोतका अनुसार यसअघि असोज १४ गते स्वदेश फर्किने मिति तय भए पनि प्रधानमन्त्री ओलीको केही कार्यक्रम र भेटघाट थपिएका थिए। 'अमेरिका भ्रमणका दौरान उहाँको केही कार्यक्रम र उच्चस्तरीय भेटघाट थपिएको थियो। तर, नेपालमा प्राकृतिक विपत्तिले ठूलो जनधनको क्षति गरेपछि प्रधानमन्त्रीज्यु कार्यक्रम छोट्याएर स्वदेश फर्किने तयारी गर्नुभएको हो,' अन्नपूर्णसँग ती स्रोतले भन्यो। लगतारको वर्षाले काठमाडौं उपत्यकालगायत देशभरि जनजीवन प्रभावित बनाएको छ। गृह मन्त्रालयका अनुसार हालसम्म ८७ जनाको मृत्यु भएको छ भने ७२ जना बेपत्ता छन्। बाढी पहिरोका कारण ठूलो जनधनको क्षति भएपछि प्रधानमन्त्री ओलीले अमेरिकाबाटै सम्बन्धित निकायलाई उद्धारमा खट्न निर्देशन दिएका थिए। उनले नेपाली सेना, नेपाल प्रहरी, सशस्त्र प्रहरी बलका सुरक्षाकर्मीलाई उद्धारमा खटिन कार्यवाहक प्रधानमन्त्री प्रकाशमान सिंह, गृहमन्त्री रमेश लेखक, मुख्य सचिव एकनारायण अर्याललगायतलाई समन्वय गर्न निर्देशन दिएका थिए। उनले आफूले मौसमविद्सँग कुरासमेत गरेको उल्लेख गरेका छन्। 'मौसमविद्सँग केहीबेर अघि बुझेअनुसार वर्षा पूर्णरूपमा रोकिन भोलि दिउँसोसम्म लाग्ने छ। संयुक्त राष्ट्रसंघको महासभामा लगायतका कार्यक्रम सकेर स्वदेश फर्किने तयारीमा छु। विपद्को बेला हातेमालो गरेर उद्धारमा सहयोग गरौं,' उनले लेखेका छन्।"
"बागमती प्रदेशमा २१ जनाको मृत्यु, २५ बेपत्ता","हेटौंडा : बागमती प्रदेशको उपत्यका बाहेकका १० जिल्लामा अविरल परेको वर्षाका कारण २१ जनाको मृत्यु भएको छ भने २५ जना बेपत्ता भएका छन्। शुक्रबारदेखि लगातर परेको वर्षाका कारण प्रदेशका विभिन्न जिल्लामा २५ जना बेपत्ता हुदाँ २१ जनाको मुत्यु भएको प्रदेश प्रहरी कार्यालय हेटौंडाले जनाएको छ। प्रहरी कार्यालयको शनिबार ४ बजेसम्मको तथ्यांकअनुसार मुत्यु हुनेहरूमा धादिङमा १ जना, काभ्रेमा १०, सिन्धुपाल्चोकमा ६, दोलखामा ३ र सिन्धुलीमा १ जना गरी २१ जनाको मुत्यु भएको छ। त्यस्तै बाढी पहिरोमा परी बेपत्ता हुनेहरूमा मकवानपुरमा ७ जना, धादिङ ३, काभ्रेमा ११ र सिन्धुपाल्चोकमा ४ गरी २५ जना बेपत्ता भएको बताइएको छ। त्यस्तै प्रदेश प्रहरीका अनुसार उपत्यकका बाहेका १० जिल्लामा बाढी पहिरोका कारण ३१ जना घाइते भएका छन्। जसमध्ये धादिङ र नुवाकोट जिल्लामा ११ जना, काभ्रेमा ११ जना, सिन्धुपाल्चोकमा १६ जना, दोलखा र सिन्धुलीमा ११ जना घाइते भएका छन्। त्यस्तै भौतिक संरचनातर्फ २ घर आंशिकरूपमा क्षति हुँदा प्रदेशका ८ जिल्ला ६६ वटा भौतिक संरचना पूर्णरूपमा क्षति पुगेको प्रहरीले जनाएको छ। जसमध्ये मकवानपुरमा ३५ घर, काभ्रेमा १९, नुवाकोटमा ३, रसुवामा १, सिन्धुपाल्चोक र दोलखामा २२ र रामेछाप ३ र सिन्धुलीमा १ घर पूर्णरूपमा क्षति पुगेको छ। आंशिकरूपमा सिन्धुलीमा २ घरमा क्षति पुगेको प्रदेश प्रहरी कार्यालयले जनाएको छ।"
अलपत्र परेका पर्यटकहरूको उद्धार गर्न पर्यटन मन्त्रीको निर्देशन,"काठमाडौं : संस्कृति पर्यटन तथा नागरिक उड्यनमन्त्री बद्री पाण्डेले विगत दुई दिनदेखिको अविरल वर्षाका कारण देशका विभिन्न स्थानमा अलपत्र परेका पर्यटकहरूको उद्धार गर्न निर्देशन दिएका छन्। शनिबार मन्त्री पाण्डेको संयोजकत्वमा मन्त्रालय सम्बद्ध निकाय एवं पर्यटन तथा नागरिक उड्डयन क्षेत्रसँग सम्बन्धित व्यावसायिक संस्थाका प्रमुख तथा प्रतिनिधिसँग आकस्मिक बैठकमार्फत उक्त निर्देशन दिएका हुन्। मन्त्री पाण्डेको संयोजकत्वमा बसेको बैठकले विभिन्न ९ बुँदे निर्देशनात्मक आदेश जारी गरेको हो। अलपत्र पर्यटकहरूलाई तत्काल उद्धार गर्नका लागि उद्धार कार्यमा पर्यटक प्रहरीलाई प्रभावकारी रूपमा परिचालन गर्ने, आन्तरिक उडान अवरुद्ध भई अन्तर्राष्ट्रिय उडान छुट्न गएका यात्रुहरूको टिकट सार्न अतिरिक्त शुल्क नलाग्ने गरी व्यवस्था मिलाउन नेपाल नागरिक उड्डयन प्राधिकरण र सम्बन्धित वायुसेवा कम्पनीहरूले आवश्यक समन्वय गर्ने, हेलिकोप्टरबाट उद्धार उडान गर्दा नियमित एवं सहुलियत शुल्कमा नै गर्ने व्यवस्था मिलाउने, वायुसेवा कम्पनीका हेलिकोप्टरहरू र र्याफ्टिङ एसोसिएसनका जनशक्ति तथा उपकरणहरूलाई अधिकतम परिचालन गर्ने गरी तयारी अवस्थामा राखे। र्याफ्टिङसम्बन्धी संस्थाहरूले उद्धारमा गरेको प्रशंसनीय कार्यलाई निरन्तरता दिने लगायतका निर्देशन जारी गरिएको मन्त्रालयका प्रवक्ता एवं सहसचिव रामकृष्ण लामिछानेले जानकारी दिए। त्यस्तै सबै विमानस्थलहरू सञ्चालनयोग्य अवस्थामा नै रहेको हुँदा मौसमको अनुकूलता हुनेवित्तिकै अन्तर्राष्ट्रिय र आन्तरिक उडानलाई अधिकतम क्षमतामा सुचारु गर्ने, मौसम तथा उडानसम्बन्धी पूर्व सूचनालाई सर्वसाधारणको जानकारीको लागि निरन्तर प्रवाह गरी राखे, होटेल एसोसिएसन अफ नेपालले अतिरिक्त समय बस्नुपर्ने बाध्यताका पर्यटकलाई होटेल एवं डाइनिङ सेवा सहुलियत एवं नियमित शुल्कमा नै सहज ढङ्गबाट प्रदान गर्ने व्यवस्था मिलाउनसमेत निर्देशन दिए।"
पहिरोले देउरालीको बस्ती जोखिममा,"तानसेन : अविरल वर्षाको कारण तानसेन नगरपालिका५, कैलाशनगर देउराली बस्ती जोखिममा परेको छ। १५ घरबस्ती पहिरोले बगाउने जोखिम बढेको छ। बस्तीको मुनीबाटै लेदो सहितको पहिरो झरेको छ। पहिरोसँगै पानीको मूल बगेकोले झनै जोखिम बढाएको छ। नेपाल प्रहरी, सशस्त्र प्रहरी, स्थानीयवासी, जनप्रतिनिधिहरू बस्ती क्षेत्रमा पुगेर पहिरो क्षेत्रमा त्रिपाल ढाकेर रोक्ने प्रयास गरे पनि जोखिम कम नभएकोले १५ घरका मानिसहरू यत्रतत्र सरेका छन्। बस्ती जुनसुकै बेला पनि बग्न सक्ने अवस्था रहेकोले घरमा रहेका सबै सरसमान सहित मानिसहरू घर छोडी छिमेकीहरूको शरणमा पुगेका छन्। पहिरो पीडितलाई तानसेन नगरपालिकाले जनप्रतिनिधिमार्फत त्रिपाल व्यवस्थापन गरेको छ। सिद्धार्थ राजमार्गको बर्तुङ लामडाडा क्षेत्रमा पनि सडक विस्तारको क्रममा सडक माथीका घरहरू पहिरोको जोखिममा परेका छन्। बाढीले माडी फाँट डुबानमा पाँचवटा पालिकाको पानी पाल्पाको अन्न भण्डार माडी फाँट एकत्रित हुँदा अधिकांश क्षेत्र डुबानमा परेको छ। अविरल वर्षाको कारण पानी निकास नुहुँदा माडी फाँट डुबानमा परेको हो। डुबानबाट सयौं हेक्टरमा लगाएको धानी खेतीमा नोक्सानी पुगेको छ। विद्युत सेवा अवरुद्ध पाल्पामा शुक्रवार दिउँसोदेखि अवरुद्ध भएको विद्युत सेवा नियमित रूपमा सुचारु हुन सकेको छैन। बुटवलबाट आउने ३३ केभीको प्रसारण लाइन पाल्पाको बसन्तपुर झुम्सा क्षेत्रमा समस्या आएकोले मर्मतको लागी कठिनाइ भएको नेपाल विद्युत प्राधिकरण पाल्पा वितरण केन्द्रले जनाएको छ। बसन्तपुर क्षेत्रमा मर्मतका लागि ३ घण्टा उकालो हिँडेर जानुपर्ने अवस्थाको कारण काम गर्न कठिनाइ भएको पाल्पा वितरण केन्द्रले जनाएको छ। पाल्पा वितरण केन्द्रले बुटवल क्षेत्रको प्रसारण लाइन सुचारु नहुँदासम्मका लागि गुल्मी क्षेत्रको लाइन वितरणको लागी प्रयास गरिरहेको जनाएको छ। तानसेन राम्दी सडक अवरुद्ध सिद्धार्थ राजमार्गको तानसेन पोखरा सडक खण्डको अगाँहाखोला क्षेत्रमा खसेको ढुंगा सहितको पहिरोले सडक अवरुद्ध भएको छ। पहिरोबाट २० घरमा लेदो पसेको छ। पहिरोले २० घर जोखिममा परेका छन्। माथिबाट झरेको पहिरोले एक सवारी साधनको एक भाग पुरिएको अवस्थामा रहेको छ। सडक डिभिजन कार्यालय पाल्पाले लोडर स्काभेटरको प्रयोग गरी पहिरो पन्छाउने काममा लागेको जनाएको छ। पाल्पा बुटवल र पाल्पा रिडी सडक सुचारु सिद्धार्थ राजमार्गको तानसेन बुटवल सडक केराबारी क्षेत्रमा शुक्रबार झरेको पहिरो शनिबार हटाएपछि यातायात सुचारु भएको छ भने तानसेन रिडी सडकतर्फ सम्मोबारी ढुंगाखानी क्षेत्रमा खसेको पहिरो हार्थोक मालमुङ लघुवा जोर्ते क्षेत्रमा खसेको पहिरो पन्छाएर सडक एकतर्फी सञ्चालनमा आएको प्रहरीले जनाएको छ।"
भूपरिवेष्ठित देशमा आवश्यक सहयोग गर्न जी७७ र चीनलाई परराष्ट्रमन्त्रीको आग्रह,"काठमाडौं : परराष्ट्रमन्त्री आरजु राणा देउवाले विश्वका अतिकम विकसित एवं भूपरिवेष्ठित देशहरू पछिल्ला वर्षमा आर्थिकलगायत समस्यामा परेको बताएकी छन्। उनले ती देशहरूले विकासको एजेण्डा २०३० समेत पूरा गर्नसक्ने अवस्था नरहेकाले आवश्यक सहयोगका लागि जी७७ समूहमा आबद्ध देशहरू र चीनलाई आग्रह गरिन्। जी७७ समूह र चीनको वार्षिक बैठकलाई आज न्युयोर्कमा अतिकम विकसित राष्ट्रहरूको सङ्गठन एलडिसीको अध्यक्षका हैसियतले शुक्रबार सम्बोधन गर्दै उनले यी देशहरूले पछिल्लो समयमा महामारी, जलवायु परिवर्तनका कारण उत्पन्न प्राकृतिक बिपतजन्य विनाश, आर्थिक सङ्कट लगायतका समस्या झेल्नुपरिरहेकाले अतिरिक्त आर्थिक सहायताको आवश्यकतामा जोड दिइन्। बैठकमा उनले भनिन्, 'आजसम्मको अवस्था हेर्दा एलडिसी र एएलडिसी देशहरूले विकासका एजेण्डा पूरा गर्न गाह्रो छ। विकासका २०३० एजेण्डा पूरा हुन अब छ वर्षमात्र बाँकी छ। तैपनि विश्वका अतिकम विकसित देश र भूपरिवेष्टित देशहरूमा करिब १७ प्रतिशतमात्र दिगो विकासका लक्ष्य पूरा भएको अवस्था छ। यसका लागि विशेष सहयोगको आवश्यकता छ।' विश्वका द्विपक्षीय र बहुपक्षीय साझेदार तथा दाताहरूबाट अतिरिक्त आर्थिक सहयोग बिना दिगो विकासका लक्ष्यहरुरूपूरा हुन निकै गाह्रो पर्ने देखिएको उनको भनाइ छ। 'एलडीसी मुलुकहरूमा समावेशी आर्थिक वृद्धि गर्न, २०३० एजेण्डालाई गति दिन, उनीहरूले भोगिरहेका स्वास्थ्य लगायतका समस्याको समाधान गर्न, जलवायु परिवर्तनको असर कम गर्ने कार्यक्रमहरूलाई प्रभावकारी बनाउन तथा ती देशले सामना गरिरहेका बहुआयामिक प्रकृतिका सङ्कटहरूलाई कमगर्न जी७७ मा आबद्ध राष्ट्रहरू र चीनलाई यो मेरो आग्रह छ,' उनले भनिन्। पछिल्ला वर्षहरूमा यी देशहरूका लगानीमा आइरहेको ह्रास, इनोभेटिभ फाइनान्सिङ्को अभाव, वैदेशिक सहायतामा देखिएको ह्रासोन्मुख अवस्थाले गर्दा एलडिसी र एलएलडिसी देशहरू समस्यामा पर्दै गएका पनि उनको भनाइ थियो। उनले यस्तो समस्यामा नेपाल रहेको जानकारी पनि दिइन्। नेपाल आगामी सन् २०२६ मा एलडिसीबाट मध्यमस्तरको राष्ट्रका रूपमा स्तरोन्नति भएपछि हाम्रा द्विपक्षीय एवं बहुपक्षीय साझेदार एवं दाता राष्ट्रहरूबाट अतिरिक्त आर्थिक प्राविधिक सहायताको खाँचो रहने उनको भनाइ छ। संयुक्त राष्ट्रसङ्घमा आबद्ध देशहरूको करिब ६० प्रतिशत जनसङ्ख्या ओगट्ने जी७७ समूह र चीनले एलडिसी, एलएलडिसी देशहरूका यी समग्र समस्याको समाधानमा सघाउन र विकासको विश्वव्यापी अवधारणामा अग्रसताको भूमिका निर्वाह गर्न उनले आग्रह गरेकी थिइन्। राष्ट्रसङ्घको महासभामा सहभागी हुन अमेरिकामा रहेकी मन्त्री राणा बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिमस्टेक)का विदेशमन्त्रीहरूको अनौपचारिक बैठकमा पनि सहभागी भएकी थिइन्। शुक्रबार न्युयोर्कमा भएको सो बैठकमा बिमस्टेक राष्ट्रका विदेशमन्त्रीहरू सहभागी थिए। बैठकमा बिमस्टेकका पछिल्ला क्रियाकलापहरू र हालसम्म गरेका प्रगतिका साथै यी देशमा आबद्ध रहेका देशका आपसी चासोका विषयमा कुराकानी भएको थियो।"
बाढीपहिरोका कारण सिन्धुलीमा दुई जनाको मृत्यु,"सिन्धुली : सिन्धुलीमा लगातार आएको बाढी र पहिरोको कारण दुई जनाको मृत्यु भएको छ। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार बाढीले बगाउँदा एक जना पुरुष र पहिरोका कारण बालकको मृत्यु भएको हो। जिल्लाको कमलामाई नगरपालिका९, भिमानमा स्थित सुके खोलाले बगाउँदा स्थानीय ४६ वर्षीय कृष्ण बहादुर बोगटीको मृत्यु भएको हो। काफ्लेका अनुसार बोगटीलाई शुक्रबार राति ८ बजेतिर खोला तर्ने क्रममा बाढीले बेपत्ता बनाएको थियो। शुक्रबार बेपत्ता बोगाटीको शनिबार बिहान सुकेखोलाको दोभानमा शव भेटिएको हो, उनले भने। सुकेखोलामा पुल नहुँदा जोखिम मोलेर वारपार गर्नुपर्ने बाध्यता छ। विपी राजमार्गको सिन्धुलीबर्दिबास खण्ड अन्तर्गत पर्ने उक्त खोलामा हालसम्म पुल छैन। बोगटी बर्दिबासबाट घर फर्कने क्रममा सुके खोलाले बगाएको थियो। खोलाले बगाएको देखेका स्थानीय र प्रहरीले रातभर खोजी कार्य गरे पनि शनिबार बिहान कमला खोलाको किनारस्थित सुकेखोलाको दोभानमा शव भेटिएको थियो। यस्तै घरमाथिबाट पहिरो आएपछि भाग्ने क्रममा सुनकोशी गाउँपालिका१ १२ वर्षीय बालकको मृत्यु भएको छ। बालक घरमाथिबाट आएको पहिरोबाट बच्न भाग्ने क्रममा पहिरोमा परेका हुन्।"
फोक्सीनटारको पक्कीपुल सुनकोशीले बगायो,उदयपुर : उदयपुर र खोटाङ जिल्लालाई जोड्ने फोक्सीनटारको पक्की पुल सुनकोशी नदीले बगाएको छ। सगरमाथा राष्ट्रिय राजमार्गअन्तर्गत गाईघाटदिक्तेल सडक खण्डमा पर्ने फोक्सिङटारको आर्क डिजाइनको पुलको आर्क नै कोशीको बाढीले बगाएको हो। लगातारको वर्षाले सुनकोशीमा पानीको बहाब बढेपछि पुलको बीचको भाग सबै बगाएको गाईघाटदिक्तेल सडक आयोजना प्रमुख (डिई) पशुपति ज्ञवालीले बताए। दिउँसो ३:३० बजे नदीले पुल बगाएको बताए। सस्पेन्सन डिजाइनमा निर्माण सुरु भएर पछि डिजाइन परिवर्तन गरी आर्क डिजाइनमा बनाइएको पुल १० वर्ष लगाएर निर्माण सम्पन्न भएको थियो। स्थानीयका अनुसार एक सय बीस मिटर लम्बाई रहेको पुलको एक सय मिटर भाग बगाइसकेको छ। खोटाङ सदरमुकाम दिक्तेल र पूर्वी भागका सर्वसाधरणलाई संघीय र प्रदेश राजधानीलाई जोड्ने गरी दुई वर्ष अघि निर्माण सम्पन्न भएको पुल शनिबार दिउँसो सुनकोशीले बगाएको हो। पुल बगाएपछि उदयपुर र खोटाङ यातायात सिधा सम्पर्क टुटेको छ भने स्थानीय प्रशासनले पैदलयात्रीलाई समेत रोक लगाएको छ। दश वर्षअघि सुरु गरिएको मोटरेबल पक्की पुल दुई वर्षअघि मात्र सम्पन्न भएको थियो। २२ करोड ६७ लाख ११ हजारमा निर्माण भएको पुल २०७५ चैत २२ गते सम्पन्न गर्नेगरी २०६९ चैत ३० गते सम्झौता भएको थियो। पछिल्लो समय स्थानीयबासीको खबरदारी र जनप्रतिनिधिको दबापछि पुल निर्माण कम्पनी गौरी पार्वती र वाइपी जेबील चौथोपटक म्याद थप गरी पुल निर्माण कार्य सुरु गरेको थियो। खोटाङकाठमाडौं सिधा यातायात सञ्चालन गर्ने गरी सुरु गरिएको उक्त पुल उदयपुरतर्फ रौतामाई गाउँपालिका५ र खोटाङतर्फ खोटेहाङ गाउँपालिका९ को बीचमा पर्छ। पुलमा नदीको दुवैतर्फ साढे ६ मिटर गहिरो फाउन्डेसनसहित २० मिटर अग्लो पिलर र १ सय २० मिटर लामो रहेको छ। यसैच निरन्तरको वर्षापछि उर्लिएको सुनकोशीले उदयपुरको घुर्मी बजार र ओखलढुङ्गाको हर्कपुर जोड्ने पक्की पुलसमेत जोखिममा परेको छ। सुनकोशीको पानी अहिले उक्त पुलको माथिबाट बगिरहेको जनाइएको छ। घुर्मी पुल दुई दशक लगाएर निर्माण सम्पन्न भएको थियो।
बाढीपहिरोका कारण ललितपुरमा १८ जनाको मृत्यु,काठमाडौं : बाढीपहिरोका कारण ललितपुरमा १८ जनाको मृत्यु भएको छ। जिल्ला प्रहरी परिसर ललितपुरका अनुसार १८ जनाको मृत्यु भएको छ। घाइते भएका १० जनामध्ये ६ जना डिस्चार्ज भएका छन्। हराइरहेका १९ जनामध्ये १५ जनाको पहिचान हुन बाँकी छ। १९ जना हराइरहेको १५ जनाको भेरिभाइ हुन बाँकी रहेको परिसरले जनाएको छ।
मातृभाषामा ६० भन्दा बढी बालकथा अनुवाद,"काठमाडौं : बालबालिकालाई लक्षित गरी एकैपटक विभिन्न मातृभाषामा ६० भन्दा बढी बाल चित्र पुस्तक अनुवाद गरिएको छ । अंग्रेजी भाषामा लेखिएका अंग्रेजी तथा नेपाली बाल चित्रकथालाई नेपाली, नेपाल (नेवारी) र रानाथारु भाषामा अनुवाद गरिएका हुन् । शनिबार द एसिया फान्डेसनको लेट्स रिड नेपालले काठमाडौंस्थित होटल क्राउन इन्पेरियलमा एक ट्रान्सलेसन इभेन्ट नामक कार्यक्रम गरी सो अनुवाद गराएको हो । बालसाहित्य र बालबालिका क्षेत्रमा काम गर्ने विभिन्न जाति तथा समुदायबाट करिब ६० जना अनुवादक र १० जना सम्पादकको सहकार्यमा अनुवाद गरिएको हो । सम्पादकका रुपमा नेपाली भाषाका लागि यादवचन्द्र निरौला, प्रदीप भट्टराई, डा ध्रुवकुमार घिमिरे, प्रमोद प्रधान, थारु भाषाका लागि इन्द्र चौधरी (अनुवादमा उमेश राना) र नेपाल भाषाका लागि अनिल स्थापित, पुस्कर माथेमा, पवित्र कसा, जीवन कुमार महर्जन र डा राजन लाल जोशी रहेका थिए । कार्यक्रमका अतिथि नेपाल बालसाहित्य समाजका अध्यक्ष प्रमोद प्रधानले वर्तमान समयमा बालसाहित्यलाई डिजिटलाइज्ड गर्न आवश्यक रहेको बताए । यसका लागि फाउन्डेसनले अग्रणी भूमिका खेलेकोमा बधाई दिए । उनले भने, वर्तमान डिजिटल युगमा बालसाहित्यलाई पनि डिजिटलाइजेसन गर्न आवश्यक छ । यसका लागि एसिया फाउन्डेसनले महत्वपूर्ण भूमिका खेलेको छ । यसका लागि म बधाई दिन चाहन्छु । साथै, उनले नेपाली बालसाहित्यको इतिहास, अवस्था र चुनौतीबारे प्रकाश पार्दै विभिन्न जातजातिका मातृभाषामा बालकथा अनुवाद गर्नु आजको आवश्यकता रहेको बताए । त्यसैगरी कार्यक्रमका अर्का अतिथि नेपाल प्रज्ञा प्रतिष्ठानका सदस्य सचिव धनप्रसाद सुवेदीले सरकारी तवरबाट बालसाहित्यलाई तुलनात्मक रुपमा ओझेलमा परेको बताए । उनले भने, बालसाहित्य भाषाका दृष्टिकोणले बोलाइ, लेखाइ, पढाइ र सुनाइ जस्ता भाषिक सीपको विकास गर्न मदत गर्छ । तर यस्तो महत्वपूर्ण पक्ष ओझेलमा परेको देखिन्छ । यद्यपि, प्रतिष्ठानले प्रयास गरिरहेको छ । लेट्स रिडले बालसाहित्यलाई डिजिटल रुपमा विकास गरी लाइब्रेरेरी नै बनाएर एकैपटक देशभरिका बालबालिकालाई उत्प्रेरित गरी पठन संस्कृतिको विकास गरेको बताउँदै धन्यवाद व्यक्त गरे । कार्यक्रमका अर्का अतिथि राजुलाल जोशीले मातृभाषामा पुस्तक अनुवाद आजको आवश्यकता रहेको बताए । वर्तमान समयमा बालबालिकाहरु मोबाइलमा झुमिरहेको अवस्थामा मोबाइलमै बालपुस्तक पढ्न पाउँदा खुसी हुने बताए । त्यसैगरी स्मार्ट प्यारेन्टिङ नेपालका प्रतिनिधि प्रतिमा तामाङले बालकथाले बालबालिकाको कल्पना, भाषा, सामाजिकीकरण, सिर्जनशीलता, व्यवहारलगायत विभिन्न पक्षको विकास गर्ने बताइन् । उनले भनिन्, बालबालिकाको विभिन्न पक्षको विकासमा अभिभावककै विशेष भूमिका रहने भएकाले अभिभावक स्मार्ट बन्नुपर्छ । अनुवाद कार्यक्रमका संयोजक तथा लेट्स रिड नेपालकी एडमिन तथा प्रमुख समीरा राजभण्डारीले लेट्स रिड नेपालको डिजिटल लाइबे्ररेरीमा ११ हजार भन्दा बढी पुस्तक भएको जानकारी गराइन् । नेपालमा बालसाहित्यलाई सबै बालबालिका र अभिभावकको हातहातमा पुर्याउने र मोबाइलको लत लागेका बालबालिकामा पठन संस्कृतिको विकास गर्ने उद्देश्यले विभिन्न मातृभाषामा बालकथा अनुवाद गर्न लागिएको बताइन् । उनले भनिन्, लेट्स रिडले नेपालका विभिन्न जाति तथा समुदायका बालबालिकालाई लक्षित गरी अनुवादको कार्यक्रम गर्दै आएको छ । यसले पठन संस्कृतिसँगै विभिन्न समुदायका संस्कृति, कला, भाषा र पहिचानलाई समेत जोगाउने उद्देश्य लिएको छ । शनिबार र आइतबार हुने भनिएको दुइदिने कार्यक्रममा शनिबार अनुवादको काम सम्पन्न भएको छ भने आज आइतबार सम्पादन भई प्रकाशन गरिने भएको छ ।"
"सप्तकोशीमा ५६ वर्षयताकै उच्च बहाब, सवारीसाधन सञ्चालनमा रोक","धरान : सप्तकोशी नदीमा ५६ वर्षयताकै पानीको बहाब उच्च रहेको छ। सन् १९६८ मा सप्तकोशी नदीमा पानीको बहाब प्रतिसेकेन्ड ७ लाख ७७ हजार २ सय क्युसेक पुगेको थियो। शनिबर ५६ वर्षपछि बहाब प्रतिसेकेन्ड ५ लाख ५७ हजार ३० क्युसेक मापन गरिएको जिल्ला प्रहरी कार्यालय सुनसरीका प्रवक्ता डीएसपी नविनकृष्ण भण्डारीले बताए। लगातारको वर्षाका कारण सप्तकोशी नदीमा पानीको बहाब बढेको उनको भनाइ छ। सप्तकोशीमा पानीको बहाब १८ नम्बर ढोकाको पुलमाथिबाट बग्न थालेको थियो। पानीको बहाबले सतह पार गरेपछि कोशी ब्यारेजमा यातायातका साधन सञ्चालनमा रोक लगाइएको डीएसपी भन्डारीले बताए। कोशी ब्यारेजमा पानीको सतहले सीमा नाघेपछि भारतीय दूतावासको निर्देशनमा कोशी ब्यारेजमा यातायातका साधन सञ्चालनमा रोक लगाइएको हो। सप्तकोशीमा पानीको बहाब प्रतिसेकेन्ड एक लाख ५० हजार क्युसेक नाघेपछि खतरा मानिन्छ। सप्तशीमा पानीको बहाबले सतह नाघेपछि कोशी ब्यारेजका ५६ वटै ढोका खोलिएका छन्। उच्च सतर्कता अपनाउँदै यातायातका साधन बन्द गरिएको सुनसरीका प्रहरी प्रमुख एसपी बिपिन रेग्मीले बताए। पानीको बहाब बढेपछि कोशी ब्यारेजमा खतराको संकेत स्वरुप रातो बत्ती बालिएको छ। बाढीबाट हुने सम्भावित घटनालाई ध्यान दिँदै कोशी आसपासका बासिन्दालाई सतर्क रहन स्थानीय प्रशासनले अनुरोध गरिएको सुनसरीका प्रमुख जिल्ला अधिकारी रामचन्द्र तिवारीले बताए। उनले सप्तकोशी आसपासका क्षेत्रमा नेपाल प्रहरी, सशस्त्र प्रहरी र नेपाली सेना परिचालन गरि जनताको ज्युधनको सुरक्षा गर्न टोली परिचालन गरिएको बताए।"
"नाच न मेरी मारुनी, आँगनीमा छमछम","अरुण उपत्यकाको संकलनमा रहेको मारुनीको अंश सुकी जालिन् गंगाजी, सुकी जालिन् यमुना, सुकी जाला सातै समुद्र, सुक्दैन माया जुनीभर। एकातिर खेतीपातीको चटारो अर्कातिर प्राकृतिक विपत्तिको सामना। बर्खामासमा दैनिक जीवन कष्टकर हुन्छ। खोलानालामा बाढी आइरहेको हुन्छ। ठाउँठाउँमा पहिरो गइरहेको हुन्छ। बाटोघाटो चिप्लो भएर पैदलयात्रामा कठिनाइ हुन्छ। कतै जान नपाएर मानिस भित्रभित्रै गुम्सिइरहेका हुन्छन्। छट्पटाइरहेका हुन्छन्। विरह, वेदना र कुण्ठाले मन भारी भइरहेको हुन्छ। लामा र पट्यारलाग्दा दिनहरूले भरिएका वर्षा ऋतुको समाप्तिसँगै शरद ऋतुको आगमन हुन्छ। खेतीपातीबाट पनि फुर्सद मिलेको हुन्छ। प्रकृतिमा मादकता छाउन थाल्छ। आकाश स्वच्छ र निर्मल भएर चम्किइरहेको हुन्छ। करेसाबारीमा मगमग बास्ना छोड्दै सयपत्री, मखमली गोदावरी फुलिइरहेका हुन्छन्। हाटबजारहरूमा मान्छेको चहलपहल बढ्न थाल्छ। यो ऋतुले दसैं, तिहारजस्ता चाडपर्वको बहार पनि लिएर आइरहेको हुन्छ। मानिसमा खुसीको सञ्चार हुन थाल्छ। मानव हृदय शारदीय चन्द्रमा झैं उज्ज्वल भएर चम्किन थाल्छ। रञ्जकताको अनुभूति हुन थाल्छ। शरद ऋतुको आगमनसँगै लोकमस्तिष्कबाट झंकृत भएर उठेको गीत हो, मारुनी। यतिखेर गाउँ, पाखा, कुनाकन्दरा यस्तै गीतहरू गुञ्जिन थाल्छन् :  श्रीखण्ड काठहको मादलु है मेरो बजाउ गुरु दम दम नाचन मेरी मारुनी आँगनीमा छमछम मारुनी ऋतुकालीन, पर्वकालीन, संस्कार गीत, गाथा र नृत्यको श्रेणीमा पर्छ। मारुनीलाई बुझ्दा लोकगाथा, लोकगीत र लोकनृत्य तीनै विधालाई बुझ्न आवश्यक छ। लोकगीत लोक र गीत दुई शब्दको योगबाट निर्मित छ। लोकमा प्रचलित, लोकद्वारा रचित एवं संरक्षित गीत नै लोकगीत हो। यसमा शास्त्रीय नियमको बाध्यता हुँदैन। यसको उद्भवको स्रोत भनेको मानवीय संवेदना हो। मानिसको सुखदुःखमा लोकको छन्दवद्व वाणीद्वारा जे उत्पन्न हुन्छ, त्यो नै लोकगीत हो। यसमा व्यक्ति विशेषको छाप नभए सिंगो समाजको छाप भेटिन्छ। श्रुति, स्मृति र मौखिक परम्परामा जीवित लोकगीतमा शिष्ट साहित्यिक कवितामा झैं रचनागत सतर्कता नभए पनि यो श्रुति माधुर्यले ओतप्रोत हुन्छ। मारुनीको अर्काे आकर्षक पक्ष भनेको नृत्य हो। लोकगीत झैं लोकनृत्यको पनि कुनै सिर्जनकर्ता व्यक्तित्वको छाप नभएर सिंगो समाजको छाप हुन्छ। सर्वगम्य, सर्वसुलभ र सर्वग्राह्य हुन्छ। लोकनृत्य लोकको जीवित हृदयको धड्कन हो। आदिकालमा भोजनको खोजमा जंगलजंगल भौंतारिरहेका मानिसले प्रकृतिको रचनागत प्रक्रियाका लागि अवलोकन गरे। हावाका झोकाले झुमिरहेका वृक्षका हाँगा, बादल, बिजुली, वर्षात्का ध्वनिहरूलाई अनुभूत गरे। बुरुक बुरुक गर्दै उफ्रिएका मृग शावकका चाल, स्वाँकार गर्दै घस्रिएका सर्पहरूका चाल, ओल्लो ढुंगाको कापबाट पल्लो ढुंगातिर फुत्रुक्क उफ्रिँदै नाघिरहेका भ्यागुताहरूका चाल, मयूरका नाच देखे। यस्ता प्रकृतिका मनोहर कलाबाट प्रेरणा लिए। अनुसरण गरे। यसरी लोकनृत्य जन्मिए। लोकनृत्य प्रकृतिको अनुकम्पाद्वारा सिर्जित नृत्य हो। जुन भूभागका प्रकृतिको छटा जस्तो छ, वास्तवमा लोकनृत्य पनि त्यस्तै छ। यही कारण पहाडमा बस्नेको नृत्य अलि मन्द र मैदानमा बस्नेको अलि तीव्र झैं देखिन्छ। प्रकृतिको गर्भबाट जन्मिएको नृत्य भएकाले यसमा शास्त्रोक्त सूत्र निर्धारित छैन। यसको उर्वरभूमि भनेको ग्रामीण परिवेश हो। यसमा ग्रामीण जीवनको साँचो चित्र देख्न सकिन्छ। लोकमा मारुनी गाथाको रूपमा पनि चर्चित छ। जनसमूहको व्यापक अनुभव, उनीहरूको आकांक्षाको लामो र क्रमिक कथात्मक अभिव्यक्ति नै गाथा हो। एक वाक्यमा भन्नुपर्दा आख्यानात्मक गीत नै गाथा हो। हाम्रो आर्यबर्त गाथाको दृष्टिकोणले महत्त्वपूर्ण छ। वेद, पुराण, उपनिषद्मा गाथाहरूको प्रभाव देख्न सकिन्छ। यसका तत्त्वहरू ऋग्वेदका स्तुतिमा पनि देख्न सकिन्छ। गाथा भनेको आख्यानात्मक गीत हो भन्ने कुरालाई यसले छर्लंग पार्छ। लोकसाहित्यको जनजीवनसँग गहिरो रूपमा जोडिएको लोकप्रिय विधा हो, लोकगाथा। यसमा कुनै पनी स्थानको आञ्चलिकता झल्किनुका साथै रहनसहन, रीतिरिवाज, भेषभूषा आदिको दृष्टिगोचर गर्ने अवसर पनि प्राप्त हुन्छ। यसको ऐतिहासिकता भने सधैं सन्दिग्ध रहेको पाइन्छ। लोकगाथामा ऐतिहासिक पात्रको नाम त हुन्छ तर उसको वास्तविक जीवन र कथानात्मक भने फरक हुन्छ। गाथामा इतिहास साधन हुन्छ तर साध्य हुँदैन। गाथाकार गाथा रचेर लोकलाई सुम्पिएर ओझेल हुन्छ। अर्काे गाथाकारले त्यसमा केही जोड्छ। यसरी गाथा लम्बिँदै जान्छ। कथानकता लामो हुन्छ। गाथालाई जनसाधारणद्वारा रचित महाकाव्य भनेर बुझ्न सकिन्छ। मारुनी यस्तै गीत, गाथा, नृत्यको त्रिवेणी संगम हो। विशेषतः मारुनी शरद ऋतुको गाइतिहारे औंसीदेखि सुरु भएर पूर्णिमासम्म गाउँदै नाच्ने परम्परा छ। तर कतिपय स्थानमा भने दसैंको कालरात्रिदेखी सुरु गरेर धान काटेर थन्काएपछि फुकाउने प्रचलन छ। मारुनी पश्चिममा नृत्य र पूर्वमा गाथा, नृत्य दुवैको रूपमा अधिक रूपमा चर्चित छ। पश्चिममा मारुनी नाच्दा पश्चिमकै लयमा गीत गाइन्छ, पूर्वमा मारुनी नाच्दा पूर्वेली लयमै गाइन्छ। मारुनी गाथा पूर्वी पहाडमा नै अधिक फस्टाएको पाइन्छ। मादलको तालमा पौराणिक कथामा आधारित गीतहरू गाएर नाचिने मारुनीलाई नेपालका प्रायः सबै जातजातिले अपनाएको पाइन्छ। विशेषतः कुमाल, मगर, खस आर्यहरूमा अधिक प्रचलित छ। मारुनी बन्धन बाँधेर सुरु गर्ने र फुकाएर अन्त गर्ने प्रचलन छ। प्रायः आजभोलि स्टेजमा मारुनी भन्दै जुन नृत्य प्रस्तुत गरिन्छ, ती वास्तविक मारुनी नभएर मारुनी लयमा आधारित गीत र मारुनीका झैं भेषभूषा बनाएर नचाइएका नृत्य मात्र हुन्। मारुनी नाचका निम्ति त २ वा ३ जना मारुनी, एकजना पुरुसुंगे, मादले, बढीमा २० जना गायकको समूह अर्थात् गर्रा हुनुपर्ने परम्परा छ। मारुनीमा नृत्य प्रस्तुत गर्दा विधिपूर्वक गर्नुपर्छ। मारुनी यस्तो हुन्छ भनेर शिक्षा दिनु अलग कुरा हो तर एकपटक मारुनी बाँधेर फुकाएपछि, मारुनीका वस्त्र, लाखेले लगाउने मुकुण्डो मन्दिरमा लुकाएपछि विधि पूरा नगरी मारुनी नाच्नु हुँदैन। गुरु मादल बजेको सुनियो भने पनी अनिष्ट हुन्छ भन्ने लोकविश्वास छ। बजारीकरणको युगमा संस्कृतिको पनि व्यापारीकरण भने हुँदै गइरहेछ। जुन गम्भीर र सोचनीय विषय हो। मारुनी नाच्दा सर्वप्रथम पुरुषलाई चोलो, फरिया, पटुकी, टिकी, नातो, झुम्के बुलाकी आदि लगाएर सिँगारिन्छ। यसो गर्दा कम उमेरका केटाहरूलाई बढी प्राथमिकता दिइन्छ। मारुनी मादलेसँग घुमीघुमी नाच्ने काम गर्छ। मारुनीसँगै नाच्ने अर्काे पात्र पुरुसुंगे हुन्छ। उसले महिलाको कपडा लगाइनु आवश्यक छैन। तीनजना मादले एकजना मारुनी भएको अवस्थामा उसलाई मादलेसँग नचाइन्छ। उसले हाउभाउ, चाल र ताललाई मिलाउनुपर्ने हुन्छ। मारुनी गुरु परम्परामा आधारित नृत्य हो। मारुनीलाई सही दिशा प्रदान गर्न गुरुको मुख्य भूमिका हुन्छ। गुरुलाई नृत्यको लय, ताल सबै जानकारी हुनुपर्छ। ऊ एकपटक गुरु भएपछि सधैंको गुरु हुन्छ। त्यसैले उसलाई मारुनीको सबै राग, रागिनी कण्ठस्थ हुनुपर्छ। मारुनीमा अर्काे महत्त्वपूर्ण भूमिका मादलेको हुन्छ। यिनीहरूको मुख्य काम भनेको कम्मरमा मादल भिरेर मारुनीसँग घुम्दै नाच्नु हो। मादल बजाउनेमा पनि एउटा छुट्टै एकजना गुरु मादले हुन्छ। जसले गीत अनुरूप मादलको ताल झिक्छ। अरू मादलेले त्यसलाई पछ्याउँछन्। उसले गीतको लय बिग्रिएमा मादल बजाएरै संकेत गर्छ। त्यस्तै, मारुनी नाचमा अनेकौं हाउभाउले मनोरञ्जन दिने लाखे, झिल्के, ल्वाङे, ढँटुवारे, पाङ्दुरे आदि हुन्छन्। लाखेले विशेष किसिमको मुकुण्डो, बांगिएको लौरो टेक्दै, उटपट्याङ र उरन्ठेउला हाउभाउ प्रदर्शन गर्दै दर्शकलाई हँसाउने काम गर्छ। कतैकतै उसले दर्शकसँग पैसा मागेको पनि देख्न पाइन्छ तर उसलाई ज्यादा जिस्कायो भने देउता चढेर बहुलाउँछ भन्ने पनि आम मान्यता छ। मारुनी गीतमा प्रयोग हुने प्रमुख लोकबाजा मादल नै हो। गुरु मादल चाहिँ अलि ठूलो र बलियो हुन्छ। यसमा अर्काे प्रमुख बाजा खाँकर हो। यो पित्तल जस्तै धातुबाट बनेको हुन्छ। पाउमा लगाउँदा घुँघरु झैं छमछम आवाज आउँछ। यसलाई मादले, मारुनी, पुरुसुंगेले पाउमा पहिरिएका हुन्छन्। त्यस्तै, मारुनी नाचमा अत्यावश्यक बाजामा मुजुरा र कर्ताल हो। मारुनीमा मुजुरा बजाउनेलाई मुजुरे, कर्ताल बजाउनेलाई कर्ताले भनिन्छ। तर कहीँकहीँ मारुनी नाच्दा बाँसुरी, हर्मोनियम बाजा पनि बजाइन्छ तर मूलबाजाको सामु अरू बाजा फिक्का हुन्छन्। गुरुले यी सबै चाँजोपाँजो मिलाइसकेपछि मारुनी गीत र नाचमा प्रवेश गरिन्छ। जुन स्थानमा मारुनी देखाइने हो, उक्त स्थानका मानिसले मारुनी टोलीलाई फूलमाला लगाएर स्वागत गर्छन्। मारुनी नाचमा सोरठी, चुड्का, चरित, झ्याउरे, ख्याली, डाँडी, मझौटा आदि गरेर अनेकौं रागका गीत गाउने चरणहरू हुन्छन्। समला, झ्याउरे, मसले, पैसाझारे, ख्याम्टा आदि गरेर मारुनीका सयभन्दा बढी राग रागिनी हुन्छन्। मारुनी नाच सुरु गर्दा सर्वप्रथम मादलेहरूले विशेष तालको मादल बजाएर ठोकन राख्छन्। यसरी ठोकन राख्दा उनीहरूले पाँच मिनेट जति कहिले मन्द त कहिले तीव्रगतिमा मादल बजाउँछन्। ठोकन यति महत्वपूर्ण छ कि मारुनी ठोकन नै राखेर फुकाइन्छ। गीतको सुरूवातमा संगीतकी आराध्यदेवी सरस्वती माताको आराधना गरिन्छ। सरस्वती माताको स्तुति गाइन्छ :  सरस्वतीलाई चढाउँ प्रभु बासमती फूल बासमती फूल है है गजामती फूल सोइ दिशा घुमिफिरी अलक जगाए मैले सरस्वती माताज्यूको शरण तुम्हारो शरण तुम्हारो आए रक्षे हमारो। यसरी सरस्वती वन्दना गाउँदा, देवी बाँध्दा भने नाच्ने प्रचलन छैन। श्री गणेश, दियो, कलश, घरका चार सुरका देउता, आकाशका देउता, धर्तीका देवीदेवता आदिको पुकारा गरिन्छ। अरुण उपत्यकाको संकलनका यी गेडाहरू सुन्दा यही आभास हुन्छ :  श्री गणेश चन्द्र सूर्य तारामण्डललाई फूलै अक्षता चढाई जाउँला रक्षेमा हमारो शरण है लेउ गुरु, वरण है लेउ गुरु फूलै अक्षता चढाई जाउँला रक्षेमा हमारो धर्ती है मातालाई, धर्ती है पितालाई फूलै अक्षता चढाई जाउँला रक्षेमा हमारो शरण है लेउ गुरु वरण है लेउ गुरु फूलै अक्षता चढाई जाउँला रक्षेमा हमारो यसरी देवीदेवता जुहारेपछि बन्धन बाँध्ने काम सुरु हुन्छ। बन्धन बाँध्दा देवीदेवता, मारुनी, मादले, लोकबाजा सबैलाई बाँधिन्छ भन्ने अरुण उपत्यकाको संकलनमा रहेका यी गेडाहरूले प्रस्ट पार्छ। ठेट लोकलवजमा प्रस्तुत गेडाहरूमा बाँधलीको अर्थ बाँधौं भन्ने बुझाउँछ। बाँधली हो सखी बाँधली हो कुलै देव पितृदेव बाँधली हो बाँधली हो सखी बाँधली हो थानी देव इष्टैदेव बाँधली हो तेत्तीस कोटी देवदेवी बाँधली हो बाँधली हो सखी बाँधली हो झ्याली झ्याम्टा मुजुरेलाई बाँधली हो बाँधली हो सखी बाँधली हो मादले र मारुनैलाई बाँधली हो एवंरीतले मारुनी बन्धन बाँधिन्छ, जसलाई मारुनी बाँध्ने शशी पनि भनिन्छ। एकादश रुद्रको स्वरूपको प्रतीक रुद्राक्षको माला पहिरिँदै शशी बाँधिन्छ भन्ने नवीनकुमार खड्काको संकलनमा रहेका यी गेडाहरूले छर्लंग पार्छ :  एकै र मुखे रुद्राक्ष माला हो गला है भिरौंला सखी गला है भिरौंला जन्तरै बाँधौला, मन्तरै बाँधौला जुरावन्ती नारी हो सखी शरण। यसै प्रकारले गीत दुईमुखे, पाँचमुखे आदि रुद्राक्षको चर्चा गर्दै अगाडि बढ्दै जान्छ। जति रुद्राक्ष प्रचलित छन्, त्यसमा गएर टुंगिन्छ। त्यस्तै मारुनी सिँगार्दा अर्काे बन्धन बाँध्ने गीत गाइन्छ :  शिरै क्यारे पछ्यौरी त ए राजै सृष्टिको थपनी हाहै आङै क्यारे पछ्यौरी त स्वामीकै जपनी स्वामीकै जपनी लै लै स्वामीकै जपनी। त्यस्तै लोकमा प्रचलित यी गेडाहरूमा सिँगारपटारका समानको पनि चर्चा भएको पाइन्छ :  असनतोक पसनतोक पसलमा गएर मारुनीको दुपट्टा सारी किनेर ल्याइदिउँला शिरमा शिरबन्दी नयाँमा ल्याइदिउँला हाई हाई नयाँमा ल्याइदिउँला। मारुनीमा पौराणिक कथाका गीतहरू भने गाथाको रूपमा चर्चित छन्। पौराणिक कथाहरूमा पनि रामायण, महाभारत कृष्ण चरित्रका गाथाहरू गाउने अधिक प्रचलन रहेका छन्। शरद याममा दसैंतिहार झैं पर्व पर्छन्। त्रेतायुगमा भगवान् रामले रावणमाथि विजय हासिल गरेको खुसीयालीमा विजयादशमी मनाइन्छ भने १४ वर्ष वनवास सकेर भगवान् राम माता सीता र भाइ लक्ष्मणसहित अयोध्या फर्किएको खुसीयालीमा अयोध्यावासीले दीपावली मनाएको भन्ने लोक किंवदन्ती छ। तिहारमा नरक चतुर्दशी र गोवद्र्धन पूजा पनि पर्छ। मारुनी एउटा महासागर हो, यसका कयौ भँगाला छन्। मारुनी झैं लोकगीत गाथा, नृत्यहरू हाम्रा परम्पराका संवाहक हुन्। यिनले हाम्रो सभ्यता, संस्कृति र संस्कारलाई जीवित राखेको छ। इतिहास र समाज चियाउन यस्ता गाथाहरूभित्र प्रवेश नगरी हुँदैन। मारुनीमा डाँडी गीत गाइन्छ। यसमा नाच्न, गाउन, बजाउन विशेष सीप चाहिन्छ। डाँडी गीत विरहिणी डाँडी, शिशुपाल डाँडी विभिन्न शाखामा विभाजित हुन्छन्। डाँडी गाएपछि झुमरी गाइन्छ। विशेषतः यस्ता गीत एउटै वाक्यलाई दोहोर्याएर, तेहेर्याएर गाइन्छ। डाँडी नगाई झुमरी गाउन मिल्दैन। मारुनी नाचमा सोरठी, चुड्का, चरित, झ्याउरे, ख्याली, डाँडी, मझौटा आदि गरेर अनेकौं रागका गीत गाउने चरणहरू हुन्छन्। समला, झ्याउरे, मसले, पैसाझारे, ख्याम्टा आदि गरेर मारुनीका सयभन्दा बढी राग रागिनी हुन्छन्। मारुनी नाच सुरु गर्दा सर्वप्रथम मादलेहरूले विशेष तालको मादल बजाएर ठोकन राख्छन्। भगवान् कृष्णले भौंमासुर नामक नरकासुर राक्षसलाई वध गरेर हजारौं महिला र बालबालिकाको रक्षा गरेको खुसीयालीमा नरक चतुर्दशी र इन्द्रको क्रोध स्वरूप धर्तीमा बर्सिएको मुसलधारे वर्षा रोक्न गोवद्र्धन पर्वत उठाएको दिनको सम्झनामा गोवद्र्धन पूजा मनाइएको भन्ने कथा छ। असीम परमार्थ, पुरुषार्थले भरिएका राम, कृष्ण सनातन धर्मका आधार स्तम्भ पनि हुन्। यसैले पनि तिहार प्रचलित मारुनी र सोरठी गाथामा रामायण र महाभारतका गाथा गाइन्छ। रामायणलाई आधार मानिएको यी गेडाहरूमा राम वनवासको सूचना पाएपछि राम र लक्ष्मणबीचको संवादलाई कलात्मक रूपले प्रस्तुत गरिएको छ :  बाहिर बस्यो लक्षुमन, भित्र पस्यो राम हेर दाजु रामचन्द्र देहलीको थाम हेर भाइ लक्षुमन लेख्यो वनवास त्यस्तै, अरुण उपत्यका सांस्कृतिक समूहद्वारा मारुनी नाच्दा गाइने पूर्वेली सोरठीमा पनि रामायणका पात्रहरूको चर्चा छ :  पूर्वैमा दिशा हौ गड्याङ गुडुङ हो ए हौ पश्चिमै दिशा परिमा गयो हौ बिजुलीको बाण लंकै जो मार है हौ हनुमान वीरले पालंका जो मार हौ हौ भाइ लक्षुमण। रामायण झैं कृष्ण चरित्रका गाथाहरू पनि त्यत्तिकै आकर्षक र सुन्दर हुन्छन्। यसमा देवकी वसुदेवका विवाह, भगवान् कृष्णको जन्म, कंसासुरको वध आदि कथालाई लोकलवज र लयका साथ प्रस्तुत गरिन्छ। यी गेडाहरूमा भगवान् कृष्णका मातापिता वसुदेव र देवकीको विवाह हुँदाको प्रसंगलाई यसरी प्रस्तुत गरिएको छ। गीतको आरम्भ गर्दा नचरी लैजाउ हरिजीको दुवारैमा भन्दै हा हाको राग अलापिन्छ। ठेट लोक लवजमा प्रस्तुत गेडाहरूमा ऋषिलाई रिखी भनेर सम्बोधन गरिएको छ भने पूर्वलाई पुरव भनेर भनिएको छ। खस र गोर्खा मिश्रित भाषामा तिम्रोलाई तुम्हारो भनिएको छ :  हा हा किन आयो रिखी, किन आयो रिखी तुम्हारै घरमा किन आयो रिखी हा हा पुरवै दिशाका सोह्रमा रिखी देवकीको चेली हेरुँन आयो हा हा कामधेनु गाईको रूपै गरी बरु हेरन पो आयो। मारुनीमा डाँडी गीत गाइन्छ। यसमा नाच्न, गाउन, बजाउन विशेष सीप चाहिन्छ। डाँडी गीत विरहिणी डाँडी, शिशुपाल डाँडी विभिन्न शाखामा विभाजित हुन्छन्। डाँडी गाएपछि झुमरी गाइन्छ। विशेषतः यस्ता गीत एउटै वाक्यलाई दोहोर्याएर, तेहेर्याएर गाइन्छ। डाँडी नगाई झुमरी गाउन मिल्दैन। मारुनी नृत्यको विशेष आकर्षण भनेको समला र ख्याली नृत्य हो। ख्याली र समला मारुनीले हातमा थाली लिएर नाचेको पाइन्छ। ख्यालीबारे कुनै इतिहास वा वंशावलीमा उल्लेख छैन। यो मौखिक रूपमा लोकपरम्पराबाटै पुस्तान्तरण हुँदै आएको पाइन्छ। ख्यालीहरू पनि दग्गा ख्याली, रामायण ख्याली, शृंगार ख्याली, रामायण ख्याली, विरहिणी ख्याली विभिन्न प्रकारका हुन्छन्। नवीनकुमार खड्का र साथीहरूको स्वरमा रहेको ख्यालीको गेडा यसप्रकार छ :  आकाशैमा हेरिरहुँ हो झिलिमिली नि तारा धरतीमा परी गयो रात रण जिती आउनु स्वामी हंसी मुख मारौंला बात सुरुमा आ हा हा को थेगोमा लेग्रो तानेर लस्काएर गाइने यस्ता गीतमा बीचबीचमा समूहले भुइँ भुइँ छोडका कोरस स्वर निकाल्छन् :  छतिवन काठहकी मादलु है मेरी सपनीमा ब्युँझाइदिने किन रोयौ न्याली चरी बिर्से माया सम्झाइदिने हमारी मामैजैको वायुपंखी घोडा मेरा लेखी बिजुलीको वाण के को महाराजै हो हवेलीमा पर्यो घमासान। यसका तालहरू भने आठ मात्राको हुन्छ। यसमा गाइने गीतमा कथनसँगै ख्याल ठट्टा पनि हुनेगर्छ। सायद, त्यसैले पनि यसलाई ख्याली भनिएको हो भन्ने अनुमान गरिन्छ। मारुनीमा अत्यधिक प्रचलित ताल समला ताल हो। समलाबिनाको मारुनी नुनबिनाको अचार जस्तै हुन्छ। तिहारको देउसी होस् या सांस्कृतिक कार्यक्रमहरू, प्रायः यही तालको गीतमा नृत्य गरेको पाइन्छ। यसका ख्याली, गर्रा, विरहणी गरेर चौध राग रागिनी हुन्छ। प्रायः समला शृंगार रसले ओतप्रोत हुन्छ। यसको ताल तबलाको कडवा तालसँग मिल्दोजुल्दो हुन्छ। प्रायः मारुनी नाच्दा मारुनीलाई नै समला भनेर सम्बोधन गरेको पाइन्छ। यसमा पनि अक्सर हातमा थाली लिएर नै नाचेको पाइन्छ। अरुण उपत्यकाको संकलनमा रहेको यी गेडाले यही भाव दर्शाउँछ :  आगो पार्ने दर्शन ढुंगा, रक्सी पार्ने पैनी नि मलाई पनि फकाइदेऊ न दिदी समलाकी बहिनी नि खोला वारि खोला पारि बनकेराको घारी नि केलाई भनी साँच्यांै नानी जोबनको भारी नि। त्यस्तै, मारुनी गीतमा नै विशेष पहिचान बनाएकी हीरादेवी वाइबाको स्वरमा रहेको यी गीतका गेडाले पनि यही आशय व्यक्त गर्छ :  राम्री त राम्री कति सारो राम्री गोरी समला मार्यौ नि नानी अखियाको गाजलुले। उनको समला तालका गेडाहरू आज पनि जनजिब्रोमा झुन्डिएका छन् :  धनकुटाको डाँडै डाँडा चली गयो हुलाकी सासूलाई जाबी सालोलाई जाबी सालिमाज्यूलाई झुम्के बुलाकी। यही गेडा लोकमा भने यसरी भिजेको थियो, जसलाई हालै अरुण उपत्यकाले स्वर भरेको छ धनकुटाको डाँडैडाँडा चली गयो हुलाकी मान्छे हेर्दा पुतली जस्ती लाइदिउँ कि झुम्के बुलाकी समलाका अरू लोकमा यसरी भिजेको पाइन्छ। टुकुर टुकुर हिँड्ने छोरो बिर्के टोपी शिरैमा ए मेरी सासू, नबगाउन आँसु किन बस्छ्यौ पिरै पिरैमा। छम छम मारुनी हो घिन्ताङ घिन्ताङ मादलु मादलुको स्वरै मीठो मारुनीको आँखै गाजलु। कुनै समलाको अन्त्यमा भने च्याट्टै, ठ्याक्कै जस्ता थेगो प्रयोग गरेको पाइन्छ। हीरादेवी वाइबाको स्वरमा रहेको पुरानो समला गीतका केही गेडाहरू लाहुरे दाइ छाडेर नजाउँ च्याट्टै बाटो र मुनि बाटो र माथि लाहुरे दाइ फूल फुल्यो चुहाको च्याट्टै हजुरले लाको दौरा र सुरुवाल लाहुरे दाइ के विधि सुहाको च्याट्टै ! यस प्रकारले मारुनी गीत, गाथा र नृत्यहरू अगाडि बढ्दै जान्छ र चरम उत्कर्षमा पुग्छ। अन्त्यमा, फुकाउने र आशिष दिने गीत गाउँदै विधिवत् रूपमा मारुनी विसर्जन हुन्छ। मारुनी फुकाउँदा यस्ता गीत गाइन्छ। लोकमा प्रचलित भाषामा लोकद्वारा रचित गेडाहरूमा मर्दलाई मरिद भनिएको छ :  हिजो थियौ जनन, आज मरिद आङको चोली खोलेर राख हिजो थियौ जनन, आज मरिद फुकाउने गीत गाएपछि आशिष दिने गीत गाइन्छ। अरुण उपत्यकाको संकलनमा रहेका यी गेडाहरूमा यसरी आशिष दिएको पाइन्छ :  दिउँन वरदान लै लै दिउँन वरदान कृष्णजी दाता, सरस्वती माता दिउँन वरदान धन नहुनेलाई धनको वर, जन नहुनेलाई जनको वर कृष्णजी दाता सरस्वती माता दिउँन वरदान। आशिष दिएर फूलपाती दिँदै यस्ता गीत गाइन्छ :  भीमा रानीले हिँडेको बाटो ठाउँठाउँमा पानीको पोखरी ठाउँठाउँमा भीमा रानीले हिँडेको बाटो ठाउँठाउँमा दूधको पोखरी ठाउँठाउँमा भीमा रानीको काखै उज्यालो, कोखै उज्यालो श्याम सुन्दर बालालाई, पुरवै पश्चिम उत्तर दक्षिण चारै दिशा देखाइदेऊ। मारुनी एउटा महासागर हो, यसका कयौ भँगाला छन्। छोटो लेखका यसका सबै पाटामाथि प्रकाश पार्नु कठिन छ। मारुनी झैं लोकगीत गाथा, नृत्यहरू हाम्रा परम्पराका संवाहक हुन्। यसले हाम्रो सभ्यता, संस्कृति र संस्कारलाई जीवित राखेको छ। चाहे हामीले विज्ञानमा जति प्रगति हासिल गरौं, चन्द्रमा नै किन नपुगौं तर इतिहास र समाज चियाउन यस्ता गाथाहरूभित्र प्रवेश नगरी हुँदैन। यी गाथाभित्र प्रकृतिको सुन्दरताको साथै महत्त्वको पनि वर्णन गरिएको हुन्छ। यस्ता लोकसाहित्यले मानिसलाई प्रकृति र पर्यावरणप्रति सचेत रहँदै त्यसको रक्षा गर्न पनि सिकाउँछ। गीत, गाथा र नृत्यको उद्देश्य भनेको मनोरञ्जनमात्र होइन। यसका माध्यमबाट अनुभवको आदानप्रदान, मानवताको शिक्षा, सत्कर्मको महत्त्व अनुचित कार्यबाट दूर रहने शिक्षा पनि प्रदान गरिएको हुन्छ। यी गाथाहरू लोकका धड्कन हुन्। संस्कृतिका धरोहर हुन्। मारुनीमा गुरुको प्रधानता हुन्छ तर आजभोलि पुस्तान्तरण हुन नसकेर गुरुको निधनसँगै लोप हुने दिशातर्फ उन्मुख भइरहेछ। सर्वप्रथम मारुनीजस्ता गाथाहरू जीवित रहन पुस्तान्तरण हुनु जरुरी छ। सनातन धर्मका देवीदेवतालाई नजुहारी यो गाथा अगाडि बढ्नै सक्दैन। यस्ता गाथा जोगाउनलाई धर्मान्तरणलाई रोकेर वैदिक सनातन धर्मलाई जोगाउनु पर्छ। अन्त्यमा, अरुण उपत्यकाको संकलनमा रहेको यी गेडासँगै बिट मार्दछु : सुकी जालिन् गंगाजी, सुकी जालिन् यमुना सुकी जाला सातै समुद्र, सुक्दैन माया जुनीभर।"
एन्फा एकेडेमीमा पाँच महिनादेखि फुटबल सिक्दै थिए निजगढका बिकल,"सिमराः मकवानपुरको सिस्नेरीमा खसेको पहिरोमा परी ज्यान गुमाएका एन्फा एकेडेमीका ६ प्रशिक्षार्थी विद्यार्थीमध्ये एक हुन् बारा निजगढ८ का बिकल रेग्मी। एकेडेमीबाट शनिबार बिहान सुरक्षित स्थानतर्फ लैजाने क्रममा बिकलसहित ६ जनालाई पहिरोले बगाएको थियो। पहिरोले बगाएका ६ जनाको शव फेला परेको छ। उनीहरूको शव काठमाडौंस्थित शिक्षण अस्पताल लगिएको छ। पहिरोमा परी ज्यान गुमाउनेमा निजगढका बिकलसहित सर्लाहीका आदित्य बलपाकी, मकवानपुरका अनुप घलान, साइमन योञ्जन, दिवस बानियाँ र काठमाडौंका रियान्स आचार्य रहेका छन्। एन्फा प्रवक्ता सुरेश शाहले सिस्नेरी एकेडेमीमा रहेका ६ खेलाडी पहिरोमा परेको पुष्टि गरेका छन्। इन्द्रसरोवर गाउँपालिका४, स्थित बात्सल्यदेवी माध्यमिक विद्यालयमा एन्फाले सञ्चालन गरेको आवासीय एकेडेमीबाट प्रशिक्षार्थी खेलाडीलाई सुरक्षित स्थानमा लैजाने क्रममा उनीहरूलाई पहिरोले बगाएको थियो। सुरक्षित स्थानमा लगिएका ३० प्रशिक्षार्थीलाई भने काठमाडौं लगिएको छ। उद्धार गरिएका ३४ मध्ये ३० जनालाई नेपाली सेनाको हेलिकोप्टरबाट काठमाडौं लगिएको हो। यु१३ उमेर समूहमा बिकलसहित निजगढका पाँच प्रशिक्षार्थीले सिस्नेरीस्थित एन्फा एकेडेमीमा फुटबल प्रशिक्षण गरिरहेका थिए। अन्य चार जना भने सुरक्षित छन्। उनीहरू गत जेठदेखि सिस्नेरीमा थिए। निजगढ नगरपालिका८ बकैया टोलका जयन्त रेग्मीका छोरा बिकल फुटबल खेल्न औधी रुचाउथे। फुटबलमा भएको रुचिकै कारण उनले निजगढबाट एकेडेमीसम्मको यात्रा तय गरेका थिए। जिल्ला र प्रदेशको छनौट पार गर्दै एकेडेमीमा पुग्न सफल बिकल फुटबलमा आफ्नो भविष्य बनाउन चाहन्थे।"
"विपद्मा परी ६६ जनाको मृत्यु, ७९ जना बेपत्ता","काठमाडौं : तीन दिनदेखिको अविरल वर्षापछि आएको बाढी, पहिरो र डुबानमा परेर शनिबार साँझसम्म ६६ जनाको मृत्यु भएको छ। सशस्त्र प्रहरी बल नेपाल प्रधान कार्यालयले दिएको जानकारी अनुसार साँझ ५ बजेसम्ममा देशभर गरेर ६६ जनाको मृत्यु भएको र अन्य ७९ जना बेपत्ता भएका छन्। हालम्म विपद्मा परेर ३५ जना घाइते भएका सशस्त्र प्रहरीका प्रवक्ता, सशस्त्र प्रहरी नायब महानिरीक्षक कुमार न्यौपानेले जानकारी दिए। उनका अनुसार उपत्यकामा मात्रै ३४ जनाको मृत्यु भएको छ। काठमाडौंमा ११, भक्तपुरमा ५ र ललितपुरमा १८ जनाको मृत्यु भएको हो। त्यस्तै पाँचथरमा ५, धनकुटामा २, सोलुखुम्बुमा २, सुनसरीमा १, काभ्रेमा १४, धादिङमा १, सिन्धुपाल्चोकमा ४, दोलखामा ३ जनाको मृत्यु भएको छ। ललितपुरमा १५, काभ्रेमा २६, काठमाडौंमा ६, मकवानपुरमा ७, दोलखामा ३, झापामा ४, पाँचथरमा ५, सिन्धुपाल्चोकमा ५ जना तथा अन्य जिल्लासहित गरेर ७९ जना बेपत्ता रहेका पनि उनले बताए। अहिलेसम्म २ हजार बढीको उद्धार गरिएको छ। दुई सयभन्दा बढी घर क्षति भएको पनि जनाइएको छ। नेपाल प्रहरीका सहप्रवक्ता प्रहरी वरिष्ठ उपरीक्षक विश्व अधिकारीले सुरक्षा निकाय तथा उद्धारमा संलग्न सङ्घसंस्थाको सहकार्यमा अहिले पनि उद्धार जारी रहेको जानकारी दिए। उनका अनुसार नेपाल प्रहरीबाट १० हजार बढी सुरक्षाकर्मी उद्धारमा परिचालन गरिएको छ। सोही हाराहारीमा सशस्त्र प्रहरीले पनि टोली परिचालन गरेको छ।"
"भक्तपुरमा बाढीपहिरोका कारण ५ जनाको मृत्यु, ५६ को उद्धार","भक्तपुर : शुक्रबारदेखि परेको अविरल वर्षाका कारण आएको बाढीपहिरोले भक्तपुरमा गर्भवतीसहित ५ जनाको मृत्यु भएको छ। प्रमुख जिल्ला अधिकारी रोशनी कुमारी श्रेष्ठका अनुसार बाढीपहिरोले ५ जनाको मृत्यु हुनुका साथै एक जना घाइते भएका छन्। बाढीमा फसेका ५६ जनाको उद्धार भएको छ। घाइतेहरूको भक्तपुरको दुधपाटीस्थित भक्तपुर अस्पतालमा उपचार भइरहेको उनले बताइन्। डुबानमा परेका विभिन्न स्थानमा उद्धारका लागि स्थानीय सरकार, नेपाली सेना, नेपाल प्रहरी र शसस्त्र प्रहरी बल खटेको थियो। हनुमन्ते खोला, मनोहरा खोला र सहायक खोलाहरूले सतह पार गरेपछि भक्तपुर जिल्लाको विभिन्न स्थान डुबानमा परेका छन्। हनुमन्ते खोला, मनोहरा खोला र सहायक खोलाहरूले सतह पार गरेपछि भक्तपुर जिल्लाका ४ वटा नै पालिकाका विभिन्न स्थानमा बाढी पसेर जलमग्न भएको छ। मुख्य गरी भक्तपुर नगरपालिकाको बाराही स्थान, लिवालीस्थित भित्री सडक खण्ड,राम मन्दिर, टूरिजम मार्केट, हनुमान घाट, सिद्धि स्मृति अस्पताल आसपासका क्षेत्र डुबानमा परेका छन्। मध्यपूर थिमि नगरपालिकाका कौशलटार, कौशलटारस्थित सागबारी क्षेत्र, लोकनथलीस्थित लघलेश्वर खोला किनार बस्ती र राधे राधे क्षेत्र डुबानमा परेका छन्। चाँगुनारायण नगरपालिकाको वडा नम्बर २ स्थित कासंखुसी पुल वरीपरीका स्थान डुबानमा परेका छन्। त्यस्तै सूर्यविनायक नगरपालिकाका दधिकोट स्थित सृजनशिल टोल, मगरगाउँ, गोदावरी खोला किनारको बस्ती क्षेत्र, वडा नम्बर २ र ३ बालकोट क्षेत्र जलमाग्न भएको छ। भक्तपुर जिल्लामा हनुमन्ते र मनोहरा खोला मुख्य खोलाको रूपमा बग्ने गर्दछन्। हनुमन्ते, मनोहरा बाहेक घटटे खोला, गोदावरी खोला, खास्राङ खुस्रुङ खोला सहायक नदी हुन। डुबानका कारण डुबान भएका क्षेत्रमा जनजीवन नै प्रभावित भएको छ। सहरी क्षेत्रमा सञ्चालित बिभिन्न ब्यापरिक घर, पसल, सटरहरुमा खोला पसे पछि लाखौंको धनमाल क्षति भएको छ। बस्तीमा बाढी बसेपछि अधिकांश घरको भूमि तल्ला पानीले भरिएका छन्। नदीको जलसतह पार गरेपछि आसपासका कृषि बालीहरू पूर्ण रूपमा नष्ट भएको छ।"
पहिरोमा परेर एकै परिवारका ८ जनाको मृत्यु,काभ्रे : तेमाल गाउँपालिका२ मा डडेन पाखामा पहिरोले एकै परिवारको ८ जनाको मृत्यु भएको वडा नम्बर २ को वडा अध्यक्ष देव लामाले जानकारी दिए। घर माथिबाट आएको पहिरोले एकै घरको सबै ८ जनाकै मृत्यु भएको र तत्काल उद्धार गर्न कठिन रहेको वडाध्यक्ष लामाले बताए। पहिरो आएको ठाउँमा बाटो अवरुद्ध रहेको कारण उद्धारको लागि अन्य गाउँबाट समेत जाने बाटो नभएको उनको भनाइ छ। निरन्तर पानी परिरहेका कारण उद्धारमा समेत ढिलाइ भएको वडाध्यक्ष लामाले बताए।
"कोशीमा बाढीपहिरो : ११ जनाको मृत्यु, ९ बेपत्ता","विराटनगर : कोशी प्रदेशमा बाढी र पहिरोमा परेर हालसम्म ११ जनाको मृत्यु भएको छ। ९ जना बेपत्ता भएका छन्। प्रदेश प्रहरी कार्यालय विराटनगरका प्रवक्ता एसएसपी भीमबहादुर दाहालका अनुसार सबैभन्दा धेरै पाँचथरमा ५ जनाको मृत्यु भएको छ। धनकुटा र सोलुखुम्बुमा २२ तथा इलाम र उदयपुरमा ११ जनाको मृत्यु भएको एसएसपी दाहालले बताए। उनका अनुसार फिदिम नगरपालिका४ चिसापानीमा आदिवासी जनजाति महासंघको ट्रस्ट भत्किँदा २४ वर्षीया सपना शेर्पा र उनकी छोरी ६ वर्षीया डोल्मा शेर्पाको मृत्यु भएको छ। फिदिम१२ घर भएकी सपना फिदिम४ मा डेरा बस्थिन्। फिदिम१ साङ्लेबोटेमा पहिरोले पुरिएर ५० वर्षीय गोपी विश्वकर्माको मृत्यु भएको छ। प्रहरीका अनुसार उनी राजकुमार नेम्वाङको घरमा डेरा बसेर फुरुङ्गा हाइड्रोपावरमा काम गर्थे। फिदिम८ भोटे गाउँमा पहिरोले पुरिएर ८२ वर्षीय पसेम्बा शेर्पाको मृत्यु भएको छ। आफ्नै घरनजिकको धारामा पानी लिन जाने क्रममा माथिबाट झरेको पहिरोले उनको मृत्यु भएको प्रहरीले जनाएको छ। फिदिम२ मजिटेमा पहिरोले घर पुरिँदा ३८ वर्षीया रन्जना राईको घटनास्थलमै मृत्यु भएको प्रहरीले जनाएको छ। सोलुखुम्बुको सोलुदूधकुण्ड नगरपालिका१० का स्थानीय टेकबहादुर मगरको घर पहिरोले पुरिँदा उनका छोरी र बुहारीको मृत्यु भएको छ। वडाध्यक्ष होमबहादुर मगरका अनुसार पहिरोमा परेर टेकबहादुरकी ३० वर्षीया छोरी कविता मगर र ४१ वर्षिया बुहारी रुपा मगरको मृत्यु भएको हो। त्यस्तै, धनकुटाको पाख्रिबास नगरपालिका५ की ३२ वर्षीया आशा तामाङ र उनी आमा ५० वर्षीया रामुकुमारी तामाङको मृत्यु भएको छ। पहिरोले घर पुर्दा आमाछोरीको मृत्यु भएको प्रहरीले जनाएको छ। उदयपुरको रौतामाई गाउँपालिका १ मा बाढीले बगाएर १५ वर्षीया हिसिला तामाङको मृत्यु भएको छ। प्रदेश प्रहरी कार्यालयका अनुसार खेतबाट घाँस काटेर फर्किने क्रममा बाढीले बगाउँदा उनको मृत्यु भएको हो। प्रहरीका अनुसार इलामको माई नगरपालिका८ सेता खोलाले बगाएर ६८ वर्षीय मइतबहादुर लिम्बू्को मृत्यु भएको छ। खोला तर्ने क्रममा बगाएर घाइते भएका भएका उनको उपचारका लागि लैजाने क्रममा बाटैमा मृत्यु भएका जानकारी एसएसपी दाहालले दिए। यता बाढी र पहिरोमा परेर सबैभन्दा धेरै पाँचथरमा ४ जना बेपत्ता भएका छन्। बेपत्ता हुनेमा फिदिम१ का ५१ वर्षीय कृष्ण दास, उनकी श्रीमती ४० वर्षीया कमला दास, स्थानीय ५५ वर्षीय धनकुमार तुम्वापो र २१ वर्षीया सरस्वता तुम्वापो रहेका छन्। फिदिम१ का राजकुमार नेम्वाङको घरमा डेरा लिएर बस्ने उनीहरू सबै जनाले फुरुङ्गा हाइड्रोपावरमा काम गर्दै आएको प्रहरीले जनाएको छ। पाँचथरकै फालेलुङ गाउँपालिका४ का अविनारायण राईको घर तारे खोलाले बगाउँदा उनकी पत्नी ३६ वर्षीया कमला राई बेपत्ता भएकी छन्। झापा गौरीगन्ज गाउँपालिका२ सुकुम्बासी टोलका ५५ वर्षीय केनालाल राजवंशी कृष्णे खोलाले बगाएर बेपत्ता भएका छन्। कनचकवल गाउँपालिका१ की १४ वर्षीया नेहारिका राजवंशीलाई जमुवा खोलाले बगाएर बेपत्ता बनाएको छ। कमल गाउँपालिका१ का ३५ वर्षीय टीकाराम चौधरी माछा मार्ने क्रममा कृष्णे खोलामा डुबेर बेपत्ता भएका छन्। मोरङ रतुवाईमाई नगरपालिका७ की ७२ वर्षीया डुरोदेवी राजवंशी रतुवा खोलाले बगाएर २ दिनदेखि बेपत्ता छन्। बाढी र पहिरोमा परेर ४ जना घाइते भएका छन्। घाइतेको विभिन्न अस्पतालमा उपचार भइरहेको छ। धनकुटामा २ तथा ओखलढुंगा र पाँचथरमा ११ जना घाइते भएको प्रदेश प्रहरी कार्यालय विराटनगरले जनाएको छ।"
धादिङमा पहिरोमा पुरिएको बसबाट १४ जनाको शव निकालियो,काठमाडौं : धादिङको झ्याप्लेमा पहिरो आउँदा १४ जनाको मृत्यु भएको छ। पहिरोमा पुरिएका दुई माइक्रोबसबाट १४ जनाको शव निकालिएको हो। प्रहरी नायब उपरीक्षक सूर्यप्रसाद सुवेदीले दुई यात्रुवाहक सवारीसाधानबाट १४ जनाको शव निकालिएको जानकारी दिएका छन्। उनका अनुसार लु१ज ४५७८ नम्मरको माइक्रो बसबाट ५ जना र नम्बर नखुलेको बसबाट ९ जनाको शव निकालिएको हो। घटनास्थलमा उद्धार कार्य जारी रहेको प्रहरीले जानकारी दिएको छ।
सर्लाहीका बस्तीमा पस्न थाल्यो बाढी,"मलंगवा : वर्षाका कारण सर्लाहीका ५ वटा स्थानीय तहका केही वडाहरूमा नदीको पानी पस्न थालेको छ। बागमती नदीमा आएको बाढीका कारण नदी तटीय क्षेत्रका बलरा नगरपालिका, बरहथवा नगरपालिका, रामनगर गाउँपालिका र बसबरिया गाउँपालिका वडाहरूमा पानी पस्न थालेको छ। त्यसैगरी झिमखोलामा आएको बाढी ब्रह्मपुरी गाउँपालिकाको त्रिभुवननगर पानी पस्न थालेको छ। बलर नगरपालिकाको वडा नं १ छन्की टोल, वडा नं २ हथिऔल र वडा नं ३ र ९ का केही घरमा पानी पसेको बलरा नगरपालिकाका नगरप्रमुख रामाशंकर कुशवाहाले बताए। करिब सय घरमा पानी पसेको कुशवाहाले बताए। बसबरिया गाउँपालिकाको वडा नं १ र २ मानपुरमा पनि बागमती नदीको पानी पसेको छ। बरहथवा नगरपालिकाको वडा नं १५ मा बाँध कटान गरी पानी बस्तीमा पसेको स्थानीयवासीले बताएका छन्। बागमती नदीको बाँध माथिबाट पानी बस्ती तिर पस्न थालेको प्रमुख जिल्ला अधिकारी गोपाल कुमार अधिकारीले बताए। झिमखोलामा आएको बाढी साँझ पख ब्रह्मपुरी गाउँपालिकाको त्रिभुवननगरमा पसेको प्रजिअ अधिकारीले बताए। बसबरियाको १० जनालाई उद्धार गरी सुरक्षित स्थानमा सारिएको अधिकारीले बताए। बाढीले गर्दा जिल्लामा कुनै मानवीय क्षति अहिले सम्म नभएको र केही घरहरूमा पानी पसेको अधिकारीले बताए। अहिलेसम्म ठूलो क्षति नभएको र राति पानी परेर नदीमा पानीको बहाव बढी भयो भने ठूलो क्षति हुन सक्ने सम्भावना रहेको प्रजिअ अधिकारीको भनाइ छ। नेपाली सेना, नेपाल प्रहरी र सशस्त्र प्रहरी उद्धार तथा बचाउका लागि तयारी अवस्थामा रहेको अधिकारीले बताए। बाढीले गर्दा जिल्लाका केही ग्रामीण क्षेत्रका बाटोहरू अवरुद्ध समेत बनेको छ।"
बाढीले सौराहाका रेष्टुरेण्ट डुबानमा,"सौराहा : चितवनको पर्यटकीय नगरी सौराहा डुबानमा परेको छ। राप्ती नदी किनारमा रहेका रेष्टुरेण्ट र आसपासका होटल डुबानमा परेका छन्। राप्ती नदी, बढुी राप्ती, ढुङ्गे खोला र चित्रसारी पुलले सौराहा घेरिएको छ। अत्यधिक वर्षाका कारण आएको बढीले सौराहा डुबेको हो। बाढीको खतरा देखेपछि ब्यवसायीले सामान भने सुरक्षित स्थानमा सारेका थिए। करिब दश वटा रेष्टुरण्टले नदी किनारमा बनाएको मचान बगाएको छ। बाढीका कारण नदी क्षेत्रमा मात्रै डुबानमा परेको क्षेत्रीय होटल संघका पर्व सचिव दामोदर रेग्मीले बताए। अहिले वर्षा रोकिएका कारण केही कमी भएको छ। राप्ती नदीमा ड्याम लगाएको भए पनि पानीको बहाब बढेका कारण बाढी आएको हो। बाढीले समान्य क्षति पुर्याएको रेवा सौराहाका पूर्व अध्यक्ष दपेन्द्र खतिवडाले बताए। सौराहामा पर्यटक भने सुरक्षित छन्। नदी किनार डुबानमा भए पनि सौराहा सुरक्षित रहेको क्षेत्रीय होटल संघका महासचिव गुणराज थपलियाले बताए।"
काठमाडौं उपत्यकामा बाढीपहिरोबाट ३४ जनाको मृत्यु,"काठमाडौं : अविरल वर्षापछिको बाढीपहिरोमा परी काठमाडौं उपत्यकामा ३४ जनाको मृत्यु भएको छ। हालसम्म ललितपुरमा १८, काठमाडौंमा ११ र भक्तपुरमा पाँच जनाको मृत्यु भएको छ। काठमाडौं उपत्यका प्रहरी कार्यालयका प्रहरी वरिष्ठ उपरीक्षक विनोद घिमिरेका अनुसार विपद्का घटनामा परी १७ जना बेपत्ता भएका छन् भने १७ जना घाइते भएका छन्। बाढीपहिरो तथा डुबानमा परेका एक हजार तीन सय १५ जनाको उद्धार गरिएको उनले बताए। बाढीपहिरोबाट काठमाडौंमा चार घर भत्केका छन् भने भक्तपुरमा एउटा घरमा क्षति पुगेको छ। काठमाडौंमा एक हजार तीन सय २४, ललितपुरमा पाँच सय र भक्तपुरमा चार सय १७ गरी उपत्यकामा दुई हजार दुई सय ४१ घर डुबानमा परेका छन्। विपद्का घटनाको उद्धार र राहत कार्यमा काठमाडौंमा तीन हजार ६०, ललितपुरमा एक हजार एक सय र भक्तपुरमा तीन सय ५० प्रहरी खटिइएको प्रहरी वरिष्ठ उपरीक्षक घिमिरेले जानकारी दिए।"
"काठमाडौंमा ११ जनाको मृत्यु, १३४० घर डुबानमा","काठमाडौं : काठमाडौं उपत्यकामा बाढीका कारण ११ जनाको मृत्यु भएको छ। एक जना भने बेपत्ता भएको प्रहरीले जानकारी दिएको छ। त्यस्तै प्रहरीले ११६० जनाको उद्धार गरेको छ भने १३४० घर डुबानमा परेका छन्। शनिबार साँझ ५ बजेको अपडेटअनुसार सबैभन्दा धेरै बल्खुकालीमाटी क्षेत्रबाट ७११ जनाको उद्धार गरिएको छ। त्यस्तै बानेश्वरशंखमुलदोभान क्षेत्रबाट ५ जना, कीर्तिपुर क्षेत्रबाट १५१ जना, थानकोटनागढूंगा र सुरुङ मार्ग क्षेत्रबाट १५२, स्वयम्भु ङचाङ्गुनारायण क्षेत्रबाट ३ जना, बालमन्दिर क्षेत्रबाट ११० जना, बालकुमारी र झोलुङ्गे पुल नजिकबाट २८ जनाको उद्धार गरिएको छ। प्रहरीका अनुसार ७४ पशुचौपायलाई पनि क्षति पुर्याएको छ।"
उत्तरी गोरखामा घर र बिजुली प्रशारण लाइन पहिरोले लग्यो,"गोरखा : अबिरल वर्षापछि आएको पहिरोले उत्तरी गोरखाको चुमनुब्री २ स्योमा एक घर बगाएको छ । शनिबार बिहान सात बजेतिर आएको पहिरोले स्यो रिपगाउँका छिरिङ लामाको घर बगाएको वडाअध्यक्ष मिङ्ग्यूर दोर्जे लामाले जानकारी दिए । पहिरोले घरभित्र रहेका सबै सामग्री पनि लगेको उनले बताए । त्यस्तै ल्हो र स्यालाको बीचमा झरेको पहिरोले विद्युत प्रशारण लाइनका चारवटा पोल र तार पनि क्षतिग्रस्त बनाएको छ । शुक्रबार साँझतिर पहिरोले पोल ढलाएपछि विद्युत प्रशारण लाइन अवरुद्ध बनाएको अध्यक्ष लामाले बताए । विद्युत अवरुद्ध भएपछि ल्हो, स्यो, ल्ही, स्याला र हिनाङका दुईसय भन्दा धेरै घरधुरी अन्धकारमा बस्न बाध्य भएका उनको भनाइ छ ।"
अहिले चलिरहेका सबै परीक्षा स्थगित गर्ने सरकारको निर्णय,काठमाडौं : सरकारले अहिले चलिरहेका सबै परीक्षा स्थगित गर्ने निर्णय गरेको छ। कार्यवाहक प्रधानमन्त्री प्रकाशमान सिंहको अध्यक्षतामा शनिबार बसेको आपतकालीन समन्वयात्मक बैठकले अहिले चलिरहेका सबै तहको परीक्षा स्थगित गर्ने निर्णय गरेको हो। त्यस्तै बाढी पहिरोबाट प्रभावित सबै सडक तत्काल सञ्चालनमा ल्याउन मातहतका निकायसँग समन्वय गर्ने निर्णय भएको सञ्चार तथा सूचना प्रविधिमन्त्री पृथ्वीसुब्बा गुरुङले बताए। त्यस्तै बैठकले बाढी पहिरोबाट घाइते भएकाहरूको निशुल्क उपचार मृत्यु भएका परिवारलाई कानुन बमोजिम क्षतिपूर्ति उपलब्ध गराउने निर्णय पनि गरेको छ।
कुमार बस्नेतको त्यो भजन !,"भजन गाइसकेपछि बस्नेतले कार्यक्रममा उपस्थित सबैलाई स्टेजबाट प्रतिप्रश्न गरे, यो भजन अहिलेको अवस्थासँग मिल्दैन ? भयंकर मिल्छ। गीतै हरायो। कसैले बजाएनन। लोकगीत भन्नेबित्तिकै कुमार बस्नेत (८२) को नाम जोडिइहाल्छ (जसले आधुनिक, पपगीत पनि गाएका छन्)। भैरव नृत्य दलको समयमा नृत्यकारको समेत परिचय बनाउने बस्नेतले कर्मचारी सञ्चय कोषमा पनि तीन दशकभन्दा लामो समय बिताए। उनै लोकगायक बस्नेतको दिमागमा नेपालको एक युगको लोकगीत, कला, संस्कृति, इतिहास, जीवनशैली, समाजलगायतका विविध विधा तथा क्षेत्रसँग सम्बन्धित धेरै कुराअनुभवसंस्मरण सञ्चित छ। २०७३ मंसिर २५ गते शनिबार नेपाल पर्यटन बोर्डको हलमा श्रुति संगीत विद्यालयको १३औं वार्षिकोत्सवको सन्दर्भ पारेर स्वामी नारायणाचार्य श्रुति अभिनन्दन तथा श्रुति संगीत सम्मान समारोहको आयोजना गरियो। मञ्चमा राष्ट्रकवि माधवप्रसाद घिमिरे, संगीतकार दीपक जंगम, शिलाबहादुर मोक्तान, गीतकार डा भोला रिजाल, शंकरप्रसाद कोइराला, निर्देशक राजेन्द्र शलभ, गायिका कुन्ती मोक्तान, संगीतकार आलोक श्री, गायक रामकृष्ण ढकाललगायत थिए भने हलमा नेपाली गीतसंगीत, कलासाहित्य, सञ्चारलगायतका क्षेत्रलाई प्रतिनिधित्व गर्ने व्यक्तित्वको उपस्थिति थियो। श्रुति संगीत सम्मानबाट गीतकार राजेन्द्र शलभ, गायिका कुन्ती मोक्तान, गायक रामकृष्ण ढकाल, संगीतकार आलोक श्री, गायक कृष्ण काफ्लेलगायतलाई सम्मान गरिसकेपछि स्टेजमा गायकगायिका तुलसी पराजुली, कृष्ण काफ्ले, अमृत क्षेत्री र जूना प्रसाईं, तिलकबम मल्ल तथा नरहरि प्रेमीले क्रमशः तिम्रो बाउलाई सलाम छ, कलियुगको बेलैमा, ए भीमेश्वरको मेला, दन्तैमा नानी दन्तैमा, दिउँला यो जोवन तिमीलाई दिउँला र छोरीभन्दा आमा तरुनी बोलका गीत प्रस्तुत गरे। उनीहरूको प्रस्तुति पछि स्टेजमा बोल्ने पालो थियोः लोकगायक कुमार बस्नेतको। (कार्यक्रममा बस्नेतलाई राष्ट्रकविको बाहुलीबाट स्वामी नारायणाचार्य श्रुति अभिनन्दन गरिएको थियो)। मुख्यतः लोकगीतबाट नेपालीमाझ चिनिएका बस्नेतले त्यसपछि भजनको प्रसंग निकाले। म इन्टरनेसनल गाइनेलाई स्वागत गरिदिनुभएकोमा मुरीमुरी धन्यवाद। सबैको फलोस्, फुलोस्। नेपालीहरूले मीठो भात, तिउन खाएको दिन म पनि आनन्दसँग सुत्न पाऊँ। बस्नेतले भने, म हजुरहरू जस्तै गाउँको मान्छे। कोही पनि गीत गाउन आएपछि पपुलारिटीमा आउन त खोज्छ, राम्रै होस् भनेर। त्यसपछि कताबाट कताबाट मैले एउटा भजन खोजें (दर्शक हाँसो) लास लाने बेला त भजन चाहियो। (फेरि दर्शक हाँसो) मैले पनि भजन खोजेँ र एउटा भेटेँ। तर थाहा छ कि छैन होला सायद नेपालमा एकपल्ट पनि बजेन। (दर्शक हाँसो) भयंकर राम्रो छ। अहिलेको परिप्रेक्ष्यमा पनि मिल्छ। पछि मेरो लास लाँदा पनि बजाउन मिल्छ। बिजु बज्राचार्य (स्व)ले म्युजिक गरेको थियो। त्यो कहाँ गयो ? पछि त्यसैलाई गाली गरें। (दर्शक हाँसो) मैले गाउने कुरा त गाइदिएको हो है। भजन कस्तो थियो भने लान पाउँदैनौ दाजै लान पाउँदैनौ घरमा राखेको नोटको बन्डल लान पाउँदैनौ लान पाउँदैनौ दाजै लान पाउँदैनौ मोटर चढी स्वर्गतिर जान पाउँदैनौ हरियो बाँसमा हाल्छन्, घाटतिर लान्छन आगोमा हाल्छन्, घोची घोची बाल्छन्। लान पाउँदैनौ दाजै लान पाउँदैनौ घुस खाको पैसा बोकी जान पाउँदैनौ। भजन गाइसकेपछि बस्नेतले कार्यक्रममा उपस्थित सबैलाई स्टेजबाट प्रतिप्रश्न गरे, यो भजन अहिलेको अवस्थासँग मिल्दैन ? भयंकर मिल्छ। गीतै हरायो। कसैले बजाएनन। उनले यो प्रसंग सुनाएको लामो समयपछि अर्थात् २०७६ कात्तिक ८ गते शुक्रबार सोही भजनको रिमेक भर्सन युट्युबमा सार्वजनिक गरियो। भजन पुरानो भर्सनमा जति मिठास सुनिएको छ, नयाँमा त्यति छैन। बस्नेतलाई नै फिचर्ड गरिएको भजनको चर्चा नभए तापनि उनले नेपालमा एकपटक पनि नबजेको भनेको भजनले भने नयाँरूप पायो। यस बारेमा पंक्तिकारले २०७९ असोज ३१ गते गायक बस्नेतलाई उनकै निवासमा भेटेर सोही भजन र यसको पृष्ठभूमिका बारेमा प्रश्न राख्दा उनले यस भजनको निर्माणको कथा विस्तृतमा बताए। बस्नेतका अनुसार २०४६०४७ सालताका एकदिन बस्नेतसँगै हास्यकलाकार मदनकृष्ण श्रेष्ठ, हरिवंश आचार्य, राजाराम पौडेल, किरण केसी, गायक प्रकाश श्रेष्ठलगायत कार्यक्रमका सिलसिलामा भैरहवामा थिए। त्यहीबेला कुराकानीका क्रममा किरण केसीले भजनको प्रसंग निकाले र भने, कुमार दाइ, तपाईं कुनै दिन मर्न पर्छ। मरिहाल्नु हुन्छ। मरेपछि त तपाईंको लास लानुपर्यो हामीले पशुपतितिर। जलाउनु पर्यो। हामीले के भनेर लाने ? छोरीभन्दा आमा तरुनी भनेर लाने ? तरुनीका मात्र गीत गाछ तपाईंले। केसीको यस भनाइले बस्नेतलाई सोचनीय बनायो। काठमाडौं फर्केर आइसकेपछि बस्नेतले संगीतकार बिजु बज्रसँगको छलफलपश्चात् उहाँसँगकै सहकार्यमा भजन गीत गाए। यो बिजुकै स्टुडियोमा रेकर्ड गर्यौं। रेकर्ड गरेर सुन्दै जाँदा त मान्छेको ब्रेन वास गरेको जस्तो भयो। बिजु यति खुसी भयो कि ! विचरा बिजुसँग यही गीतमा काम गरेँ, उनले भने। बस्नेतले थपे, गीत त भजन हो। कसैले यो दृश्य (मृत्युको दृश्य) हेर्न चाहँदैन। मलाई पनि भोलि त्यो पर्छ (मर्नुपर्छ) भनेर त कसैले सोचेको छैन नि भनेर हानेँ (भजन गाएँ)। यो (भजनका शब्द) हामीले कसैले मनन् गरेनौं। मान्छेलाई बुद्धि राम्रो आओस् भनेर मैले गरेको हो। सबैभन्दा दुःखको कुरा त मिडियामै बजेन। मैले गाएको पहिलो र अन्तिम भजन नै यही हो। यो पछि मैले ट्राई नै गरिन। बस्नेतले सुनाएको भजनको सो प्रसंगका बारेमा प्रश्न गर्दा केसीले बस्नेतलाई यात्राका क्रममा आफूले सो कुरा सोधेको बताए। मैले सोधेको हो। दाइ ! नारायणगोपाल मर्दाखेरी म मरे पनि भन्ने गीत, मलाई नसोध कहाँ दुख्छ घाउ जस्ता गीत बजाएर लगे। एकदिन त तपाईं हामी मर्छौंमर्छौं। तपाईंलाई लोकसम्राट् भन्या छ। तपाईं मर्दा के गीत बजाएर लाने त दाइ ? आमाभन्दा छोरी तरुनी, लप्सीको गेडो चुसेर? एउटा भजन गाउनुहोस् दाइ राम्रो, मीठो। तपाईं शालीनताको गीत गाउनुस् भनेर भन्या हो। ल म त्यसै गर्छु भनेर भन्या हो दाइले।, उनले उसबेलाको कुरा सम्झँँदै भने। त्यतिबेला उनीसँगै मदनकृष्ण, हरिवंश, राजारामलगायत रिमोट कन्ट्रोल भन्ने प्रहसन देखाउन पूर्व मेचीदेखि पश्चिम महाकालीसम्मका देशका प्रमुख सहरहरूमा पुगेका थिए। दाइ त आगै बाल्नु हुन्थ्यो। कुमार दाइको जब नाम लिइन्थ्यो, हलै फुट्ने गरी ताली बज्थ्यो। त्यो बेलाको सम्मान भनेको आत्मीय सम्मान थियो। उहाँ बहुत रमाइलो मान्छे। आँखामा राखे पनि नबिझाउने खालको हाम्रो कुमार दाइ। केसी सम्झन्छन्। यसरी बस्नेतले स्टेजमा आफ्ना भावना तथा सम्झना प्रस्तुत गर्ने सिलसिलामा अर्को प्रसंग अर्थात् छु मन्तर गीतको प्रसंग निकाले। भने, २०२२ सालतिर एउटा गीत गाएको थिएँ। त्यो गीतको अनुसन्धान गरेर पूरै गीत गाउन मन लाग्या छ। सायद म मरेर गइहालुँला, कुनै दिन सम्झिनुहोला। मायाप्रीतिका गीत छन्। शास्त्रीय, लोकगीत, भजन, गजल केके छन् केके ? तर, यो छु मन्तरका गीतहरू थिएनन्। मलाई पनि थानकोटमा बस्ने झलकबहादुर भन्ने दाइले सिकाइदिए। त्यसपछि त्यसको रिसर्च गर्न थालें। त्यसै गीत गाएर नि भएन। यसपछि उनले गीत सुनाए ः मुसालाई खोर थापी, चरीलाई पासो दुम्सी पार्नु दर्जन भन्थे बल्छी थापी माछो मनपरेकी तरुनीको पैतालाको माटो पीपलको पातमा राखी सिन्दूर अविर हाली टुनामुना लाउनु भन्थे वीर मसान भाकी लौन है जोगी, लौन है फकिर लगाइदेऊ मोहनी फूल मन्तरेर देखाइदिउँला, ऐना मन्तरेर टक लगाइदिउँला खानापिना छोडौली, नुहाउन धुवाउन छोडौली (त्यति हुँदा पनि आइनन् भने तीन महिनापछि त बहुलाउली)२ हनुमन्ते घाटको करविर मसान (सबभन्दा शक्तिशाली मसान), ओखलढुंगा बस्ने एक्ले वीर मसान कालमोचन घाटको कर वीर मसान, भा () जंगल घुम्ने पाङ्ग्रे वीर मसान (५२ वीर मसान ढाकी कुखुराको कालो भालेलाई भाकी लगाइदेउ मोहनी)।। यसपछि प्रसन्न मुद्रामा देखिएका बस्नेतले भने, खासगरी आज तपाईंहरूले यति सम्मान दिनुभयो। यति माया गरेर सबै कलाकारले बजाइदिएर म इन्टरनेसनल गाइनेलाई स्वागत गरिदिनुभएकोमा मुरीमुरी धन्यवाद। सबैको फलोस्, फुलोस्। नेपालीहरूले मीठो भात, तिउन खाएको दिन म पनि आनन्दसँग सुत्न पाउँ। म हजुरहरू जस्तै गाउँको मान्छे। कोही पनि गीत गाउन आएपछि पपुलारिटीमा आउन त खोज्छ, राम्रै होस् भनेर। त्यसपछि कताबाट कताबाट मैले एउटा भजन खोजें (दर्शक हाँसो  )"
उदयपुरका प्रमुख तीनवटै लोकमार्ग अवरुद्ध,"उदयपुर : लगातारको वर्षाका कारण उदयपुरको प्रमुख तीनवटै लोकमार्गसँगै ग्रामिण सडकहरु अवरुद्ध भएका छन्। विगत तीन दिनदेखि परेको पानीले सिद्धिचरण, मदन भण्डारी र सगरमाथा लोकमार्गका विभिन्न खण्डमा क्षति पुर्याउँदै सडक अवरुद्ध भएको हो। जिल्ला प्रहरी कार्यालयका प्रमुख एसपी हरिहरनाथ योगीका अनुसार सबैभन्दा बढी सिद्धिचरण लोकमार्गमा क्षति पुर्याएको छ। पहिरो पन्छाउन सडक डिभिजनसँग समन्वय भए पनि पानी नरोकिएकाले सूचारु गर्न कठिनाई भएको उनले बताए। सिद्धिचरण लोकमार्गको कटारीघुर्मी खण्डको उदयपुरको कटारी नगरपालिका८ गेरुडाँडा, वडा नं १४ को चनौटेमा सडकमाथिको लेदोमाटो पहिरोमा परिणत हुँदा बिहानैदेखि सडक अवरुद्ध भएको उनले बताए। त्यस्तै सोही लोकमार्गको कटारी नपा२ स्थित अमाही खहरेखोलामामा आएको बाढीले कटारीबेलसोत सडकखण्ड अवरुद्ध भएको छ। अवरुद्ध सडक सूचारु गर्ने प्रयास जारी राखे पनि पानी नरोकिएकाले सूचारु गर्न नसकिएको एसपी योगीले बताए। यसैगरी मदन भण्डारी लोकमार्गको बेलका नपा४ लालबजारस्थित सिसुवा खोलामा बाढी आउँदा आवतजावत गर्ने कजवेमा रोक लगाइएको छ। खोला तर्नेक्रममा कजवेमा चिप्लियर लड्ने खतरा बढेकाले रोक लगाइएको उनले बताए। त्यस्तै सगरमाथा लोकमार्गको रानीबासफोक्सीन्टार खण्डमा ठाउँठाउँमा पहिरो गएको समाचार प्राप्त भएको छ। जताततै पहिरोले सडक अवरुद्ध हुन थालेपछि यात्रुलाई हुन सक्ने जोखिम, अलपत्रलाई मध्यनजर गरी ट्राफिक प्रहरीको सहायतामा जिल्ला प्रहरी कार्यालयले हेल्पडेक्स स्थापना गरी सवारी साधन आवतजावतमा रोक लगाउन अनुरोध गरिएको एसपी योगीले बताए। प्रहरी हुन सक्ने सम्भावित जोखिम ठाउँमा आवतजावत रोक लगगाउँदै स्थानीयलाई सचेतना जगाएको छ। मुख्यलोकमार्गसँगै ग्रामिण सडकहरुसमेत अवरुद्ध भएका छन्। पानीले ठाउँठाउँका ग्रामिण सडकहरू कामै नलाग्ने गरी भत्काएपछि सबै सडकहरू अवरुद्ध भएका हुन्। चाडँपर्व नजिकिँदै गर्दा सडकहरू कामै नलाग्ने गरी भत्किन थालेपछि सर्वसाधरणमा चिन्ता बढेको छ।"
घाइतेहरूलाई सरकारले निशुल्क उपचार गर्ने,"काठमाडौं : सरकारले अविरल वर्षाका कारण प्राकृतिक प्रकोपमा परेको नागरिकको उद्धार र राहतमा कुनै कमी हुन नदिने निर्णय गरेको छ। कार्यवाहक प्रधानमन्त्री प्रकाशमान सिंहको आह्वानमा शनिबार सिंहदरबारमा बसेको आपतकालीन समन्वयात्मक बैठकले प्राकृतिक प्रकोपका घटनाप्रति दुख व्यक्त गर्दै नागरिकको उद्धार र राहतमा कुनै कमी हुन नदिने निर्णय गरेको हो। बैठकले प्राकृतिक प्रकोपबाट प्रभावितलाई आवश्यक राहत क्षतिपूर्ति दिने र घाइते भएकाहरूको निशुल्क उपचार गर्ने निर्णय भएको सरकारका प्रवक्ता पृथ्वीसुब्बा गुरुङले जानकारी दिए। वर्षाका कारण परीक्षाहरू हाललाई स्थगित गर्ने, तत्काल अवरुद्ध भएका सडकहरू सञ्चालन ल्याउन पहल थाल्ने निर्णय समेत बैठकले गरेको उनले बताए। बैठकले अवरुद्ध भएका विद्युत, खानेपानी टेलिफोनको सूचारुका लागि पहल गर्न पनि निर्देशन दिएको जानकारी दिए। प्राकृतिक प्रकोपबाट समस्या परेकाहरूले उद्दार तथा राहतका लागि प्रधानमन्त्री कार्यालयको हटलाइन, नेपाल प्रहरी, सेना, सशस्त्र प्रहरीलाई सम्पर्क आग्रह गरिएको प्रवक्ता गुरुङले बताए। उनले उद्धार तथा राहतका लागि राज्यका सबै निकाय क्रियाशिल रहेको जिकिर गरे।"
लुम्बिनी प्रदेशका दर्जन बढी सडक अवरुद्ध,"दाङ : अविरल वर्षाका कारण लुम्बिनी प्रदेशका विभिन्न जिल्ला जोड्ने एक दर्जन सडक अवरुद्ध भएका छन्। सडकमा पहिरो र भासिएका कारण अवरुद्ध भएको प्रहरीले जानकारी दिएको छ। अवरुद्ध सडक सुचारु गराउन सुरक्षाकर्मी र स्वयंमसेवकहरू परिचालन भएको लुम्बिनी प्रदेश आन्तरिक मामिला तथा कानुन मन्त्रालयले जानकारी दिएको छ। दाङसल्यान राप्ती राजमार्ग भासिएको छ। तुलसीपुर ३ राम्रीमा सडक भासिएको छ। १४ मिटरभन्दा बढी सडक भासिएको र पहिरो जाँदा सडक अवरुद्ध छ। घोराही लमहीसडक खण्डको सेवार खोलामा जलसतह बढेकाले आवागमनमा समस्या परेको छ। प्यूठानभालुबाङ सडक खण्डको माण्डवी गाउँपालिका१ गर्जेनीस्थित सिमलचौर, सरुमारानी गाउँपालिका४ पाखुरी खोलामा पहिरो झरेको छ। नौवहीनी गाउँपालिका७ कालिमाटीस्थित मैरामारे देखी बल्लेखोला जाने भित्री सडकमा पहिरो झरेको छ। अर्घाखाँची स्थित पाणेनी गाउँपालिका२ सालझण्डी ढोरपाटन सडक, गोरुसिंगेसन्धिखर्क सडक दुई स्थानमा पहिरो झरेको छ। रोल्पाको सहिद मार्गको तीन स्थानमा पहिरो झरेको छ। पाल्पा जिल्लाको सिद्धार्थ राजमार्ग, पहाडी जिल्ला अर्घाखाँचीका केही स्थानमा पहिरोका कारण बस्ती जोखिममा परेपछी सुरक्षित स्थानमा सारिएको छ। सन्धिखर्क११ धारामाथि बस्ने जुद्ध बहादुर नेपालीको घर अविरल वर्षाको कारण जोखिममा परेपछि परिवारका सदस्यलाई सुरक्षित स्थानमा सारिकएको छ। शितगंगा नगरपालिका७ जुवाकोट बस्ने दिलबहादुर सार्कीको टिनले छाएको २ तले कच्चीघर छेउमा जमिन भासिनुका साथै घरमा क्षति पुगेको छ। आठ जनाको परिवारलाई सुरक्षित स्थानमा सारिएको जिल्ला प्रहरी कार्यालय अर्घाखाँचीले जनाएको छ।"
"बाढीपहिरोका कारण देशभर ४९ जनाको मृत्यु, ४० बेपत्ता","काठमाडौं : दुई दिनदेखिको लगातारको वर्षाका कारण भएका विपद्का घटनामा देशभर अहिलेसम्म ४९ जनाको मृत्यु भएको छ। त्यसमध्ये उपत्यकाका भक्तपुर, ललितपुर र काठमाडौंमा मात्रै ३२ जनाको मृत्यु भएको छ। नेपाल प्रहरीका सहप्रवक्ता एवं प्रहरी वरिष्ठ उपरीक्षक विश्व अधिकारीका अनुसार विपद्का घटनामा परेर हालसम्म ३४ जना घाइते भएका छन्। ४० जना सम्पर्कविहीन भएका छन्। देशभरिमा ४४ स्थानमा मुख्य राजमार्ग अवरुद्ध भएको उनको भनाइ छ। प्रहरीले सबै निकायको समन्वयमा उद्धार कार्य जारी राखेको छ। अहिलेसम्म एक हजारभन्दा बढीको उद्धार गरिएको छ। काठमाडौं, ललितपुर र भक्तपुरमा मात्रै विपद्का घटनाबाट १७ जना घाइते तथा १२ जना बेपत्ता भएका छन्। सशस्त्र प्रहरी बलले आपतकालीन उद्धारका लागि हटलाइन नम्बर १११४ मा सम्पर्क गर्न आग्रह गरेको छ।"
"गोरखामा पुल, टिपर, एक्साभेटर, जेसिबी बगायो","गोरखा : अविरल वर्षासँगै त्रिशूली नदीमा आएको बाढीले गोरखामा झोलुंगे पुल, टिपर, एक्साभेटर र जेसिबी बगाएको छ। सहिद लखन गाउँपालिका४ ठेउवाटार र पृथ्वीराजमार्ग जोड्ने झोलुंगे पुल बगाएको प्रहरीले जनाएको छ। त्यस्तै सहिद लखन ४ सिलिङ र पृथ्वीराजमार्ग जोड्ने झोलुंगे पुल, गण्डकी गाउँपालिका६ को हिक्लुङ र पृथ्वीराजमार्ग जोड्ने झोलुंगे पुल र गण्डकी गाउँपालिका७, धवादी र पृथ्वीराजमार्ग जोड्ने झोलुंगे पुल त्रिशूलीको बाढीले क्षति पुर्याएको प्रहरी नायब उपरीक्षक रमेशकुमार श्रेष्ठले जानकारी दिए। सुपर त्रिशूली हाइड्रोपावरको कार्यक्षेत्रमा रहेको बाग्मती प्रदेश ०३००१ क ६८५ नम्बरको टिपर, मधेश प्रदेश ०३००१ ख ७५४२ नम्बरको टिपर, मधेश प्रदेश ०३००१ ख ७५४८ नम्बरको टिपर, बा २ ख १४२७ नम्बरको जेसिबी र दुईवटा नम्बर खुल्न नसकेका एक्साभेटर बगाएको छ, डीएसपी श्रेष्ठले भने, त्यस्तै चारवटा झोलुंगे पुलको स्पान बाढीले लछारेर क्षतिग्रस्त बनाएको छ। ठेउवाटार र पृथ्वीराजमार्ग जोड्ने पुल भने बगाइसकेको उनले बताए। स्पानमा बाढीले हानेर मान्छे हिँडडुल गर्न नमिल्ने गरी बिगारेको उनले बताए।"
प्रभावित क्षेत्रमा यसरी गरिँदैछ उद्धार (फोटोभिडियो),"काठमाडौं : काठमाडौं उपत्यकामा आएको बाढीले जनधनको क्षति गरेको छ। बागमती, विष्णुमती, मनहरा, हनुमन्ते, धोबीखोला, नख्खुखोलामा आएको बाढीले जनजीवन प्रभावित पारेको हो। काठमाडौं उपत्यकाका थुप्रै स्थानमा बाढी पसेपछि सुरक्षा निकायहरू उद्धारमा खटिएका छन्। नेपाल प्रहरी विपद् व्यवस्थापन कार्यालय सामाखुसीले प्रभावित क्षेत्रमा उद्धार कार्य जारी गरेको छ। कार्यालयका एसपी हेरम्ब शर्माले उपत्यकाका तीनवटै जिल्लामा उद्धार टोली खटिएको बताए। उनका अनुसार ललितपुरको बल्खु, नख्खु मेडिसिटी क्षेत्र, भक्तपुर र काठमाडौंको सामाखुसी र कृष्णधारा मार्गमा प्रभावितलाई उद्धार गरेको हो। नेपाल प्रहरी विपद् व्यवस्थापन कार्यालयले मात्रै ३८० जनाको उद्धार गरेको छ। एसपी शर्माका अनुसार ललितपुरमात्रै ३८० जनाको उद्धार गरिएको हो। हेर्नुस् तस्बिर :"
पाठ्यपुस्तकमा महिला स्रष्टा,"विद्यालय पाठ्यपुस्तक कक्षा १ देखि १२ मा माथि उल्लिखत १० महिला साहित्यकारका रचना समावेश छन्। नेपाल सरकार, शिक्षा मन्त्रालय, पाठ्यक्रम विकास केन्द्रले पनि दशकौंदेखि पाठ्यपुस्तकमा नेपाली विषयअन्तर्गत विभिन्न स्रष्टाका रचना समावेश गर्दै आएको छ। केन्द्रले प्रकाशन गरेको कक्षा १ देखि १२ सम्मका अनिवार्य नेपाली विषयका पाठ्यपुस्तकमा विभिन्न कालखण्डमा विविध प्रकारका साहित्यिक रचना समावेश गर्दै आएको छ। साहित्यका विभिन्न विधा कथा, कविता, नाटक, निबन्ध आदिलाई पाठ्यक्रममा समावेश गरेको पाइन्छ। लेखमा कक्षा १ देखि १२ सम्मका पाठ्यपुस्तकमा समेटिएका महिला स्रष्टाका साहित्यिक रचनाबारे चर्चा गरिएको छ। कक्षागत रूपमा विश्लेषण गर्दा कक्षा १ देखि ३ सम्म कुनै पनि महिला साहित्यकारका रचना समावेश भएका छैनन्। कक्षा २ र ३ मा २२ वटा गरी जम्मा चारजना स्रष्टाका कविता समावेश भएका छन्। कक्षा ४ मा ७ वटा साहित्यिक रचनामा कथाकार सुषमा आचार्यको कथा सुनको मूर्ति र नीलम कार्की निहारिकाको कथा साथी समावेश छ। कक्षा ५ मा विभिन्न १० वटा समाविष्ट साहित्यिक रचनामा नारी स्रष्टाका रूपमा टीका आत्रेयको कविता अन्नदाता छ भने कक्षा ६ मा ८ वटा साहित्यिक रचनामा नारी स्रष्टाका रूपमा माया ठकुरीको कथा मायाको घर समेटिएको छ। कक्षा ७ मा विभिन्न ८ वटा साहित्यिक रचनामा एकमात्र नारीस्रष्टाको रचना छ। जसमा झमक घिमिरेको संस्मरण निबन्ध सिर्जनाका कोपिला छ भने कक्षा ८ मा ८ वटा साहित्यिक रचनामा एउटा पनि नारी स्रष्टाको रचना समावेश छैन। विभिन्न विधाका ८ वटा साहित्यिक रचना समावेश भएको कक्षा ९ मा पद्मावती सिंहको कथा समय पीडा र देवकुमारी थापाको कथा भविष्य निर्माण समाविष्ट छ। कक्षा १० मा नारी स्रष्टाका रूपमा कथाकार बिना थिङको कथा आयाम छ जबकि कक्षा १० मा ९ वटा साहित्यिक रचना छन्। यसैगरी, कक्षा ११ मा ६ वटा साहित्यिक रचनामा डा सुधा त्रिपाठीको निबन्ध संस्कृतिको नयाँ यात्रा र कक्षा १२ मा पनि ७ वटा साहित्यिक रचना समावेश भएकोमा भागीरथी श्रेष्ठको मातृत्व कथामात्र समावेश छ। महिला तथा अल्पसंख्यक समावेशिता : पछिल्लो समयमा पाठ्यक्रमलाई समावेशी बनाउने चर्चा पनि उठ्यो तर त्यो चर्चामै सीमित बन्न पुग्यो। पाठ्यक्रमलाई समावेशीकरण बनाउने काम २०४६ सालपछि मात्र थालनी भएको हो तर २०६२२०६३ पछि केही सुधार गर्ने जमर्को गरियो जुन नाममात्रको सुधार रह्यो। अझै पनि पाठ्यक्रम पर्याप्तमात्रामा भौगौलिक, क्षेत्रगत, लैंगिक आदि रूपमा समावेशी हुन सकेको छैन। महिला लेखिकालाई पाठ्यक्रममा समेट्न नसकिएको तथ्य कक्षा १ देखि १२ सम्मका पाठ्यपुस्तकमा महिला साहित्यकारका रचना ज्यादै न्यून मात्रामा समावेश भएबाट पनि प्रस्ट हुन्छ। पाठ्यक्रममा समाविष्ट साहित्यिक रचनाबारे विज्ञहरूको मत एक छैन। आफन्त लेखकका रचनालाई समावेश गर्दा पाठ्यक्रमको गुणस्तरीयतामा ह्रास आएको डा कुमारबहादुर कोइरालाको धारणा छ (मधुपर्क, २०६९ जेठ)। मानक साहित्य रचनामा स्थापित स्पष्ट प्रवृत्ति भएका स्रष्टाका रचना पाठ्यक्रममा समावेश हुनुपर्नेमा कोइरालाको जोड छ। महिला स्रष्टा बढेको देखिए पनि सो अनुपातमा पाठ्यपुस्तकमा स्थान नमिलेको उनको बुझाइ छ। समावेशी भन्दैमा कम स्तरीय र चिन्तन नभएकालाई समेट्न नहुने तर्क उनी गर्छन्। डा लक्ष्मण गौतम पछिल्लो समय उचाइ नभएका व्यक्ति वा नजिकका व्यक्तिको रचना पाठ्यक्रममा समावेश हुनुलाई लाजमर्दो ठान्छन्। महिला स्रष्टालाई कमै स्थान दिइएकोमा अब बन्ने पाठ्यक्रममा अरू राम्रा, स्थापित स्रष्टालाई समेट्नुपर्ने सुझाव भाषाविद् डा माधव पोखरेलको छ। समावेश महिला स्रष्टा : हाल विद्यालय पाठ्यपुस्तक कक्षा १ देखि १२ मा माथि उल्लिखत १० महिला साहित्यकारका रचना समावेश छन्। जबकि कक्षा १ देखि १२ सम्म ७५ जना साहित्यकारका लेखरचना समावेश छन्। महिला समावेशी र आरक्षणका जे जति नारा फुके पनि वास्तवमा पाठ्यपुस्तक लेखन तथा सम्पादन मण्डलको ध्यान त्यसतिर गएको देखिन्न। अन्त्यमा, अझै पनि अल्पसंख्यक स्रष्टाका रचनाले पाठ्यपुस्तकमा उचित स्थान पाउन सकेका छैनन्। यसलाई कसरी लिने ? महिला अल्पसंख्यक साहित्यकारका रचना समावेश नहुनुमा अभाव हो वा अन्य कुन कारण हो। समावेशिता, आरक्षण वा राजनीतिक वादका आधारमा मात्र रचना छनोट हुने हो वा स्तरीयता र विषयवस्तुका आधारमा छनोट हुने हो ? सम्बन्धित निकायले त्यसमा गम्भीर भएर ध्यान दिनु आवश्यक छ। आगामी दिनमा लेखन तथा सम्पादन मण्डल र नेपाल सरकारको पाठ्यक्रम विकास केन्द्रले बेलैमा ध्यान दिनुपर्ने देखिन्छ। अझ अल्पसंख्यक स्रष्टाका रचनालाई पर्याप्तमात्रामा समेट्न सकेको छैन। पाठ्यपुस्तकका लेखक तथा सम्पादकहरूले ती पाठ्यपुस्तकमा समावेशितालाई पूर्णरूपमा स्वीकार नगरे लोकतन्त्र शब्दमै सीमित हुने देखिन्छ।"
दसैंका लागि अग्रिम टिकट बुकिङ खुल्यो,"काठमाडौं : दसैंका लागि लक्षित गरी शनिबारदेखि अग्रिम टिकट बुकिङ खुला गरिएको छ। देशका विभिन्न क्षेत्रबाट सङ्घीय राजधानी काठमाडौंमा अध्ययन, व्यापार व्यवसाय, रोजगारीका लागि आएका चाडपर्व मनाउन घर जानेलाई लक्षित गरेर अग्रिम टिकट बुकिङ खुला गरेको हो। घटस्थापना आउन पाँच दिन बाँकी रहँदा अग्रिम टिकट बुकिङ खुला गरेसँगै नयाँ बसपार्कमा टिकट लिन बिहानैदेखि यात्रुको भीड लागेको छ। अग्रिम टिकट बुकिङ काउन्टरमा पश्चिमको दार्चुला, डडेलधुरा, धनगढी, टीकापुर, बझाङ, बाजुरा, सल्यान, रुकुम, प्यूठान, रोल्पा तथा ताप्लेजुङ, इलाम, काँकडभित्ता, उदयपुरलगायतका ठाउँमा जाने यात्रुको भीडभाड लागेको थियो। नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले बिहान ६ बजेदेखि नै अग्रिम टिकट बुकिङ खुला भएको र सर्वसाधारणहरुले झरीका बाबजुत पनि उत्साहका साथ टिकट काटेको बताए। उनले शुक्रबारदेखि परेको अविरल वर्षाका कारण देशभरका राजमार्ग अवरुद्ध हुँदा सर्वसाधारण यात्रुलाई मर्का परेकाले अवरुद्ध सडक सूचारुका साथै ममर्त गर्न सरकारले ढिलाई गर्न नहुने बताए। हरेक वर्ष दसैं मनाउनका लागि राजधानी काठमाडौंबाट २० लाखको हाराहारीमा यात्रु उपत्यकाबाट बाहिरिने गरेका छन्। सरकारले लामो तथा मध्यम दूरीका यात्रुका लागि अग्रिम टिकट बुकिङ खुला गरे पनि छोटो दूरीका सवारीसाधनको टिकट भने घटस्थापनाबाट खुल्ने बताइएको छ।"
"मुक्तिनाथ र कोरला सडक अवरुद्ध, म्याग्दी खण्ड खुल्यो","जोमसोम : शुक्रबारदेखि निरन्तर परेको अविरल वर्षाका कारण मुक्तिनाथ र कोरला सडक अवरुद्ध बनेको छ। वर्षाका कारण सडक माथिबाट पहिरो खस्ने र सडक भासिने समस्याका कारण मुक्तिनाथ सडक र कोरला सडक अवरुद्ध बनेको बताइएको छ। मुस्ताङका सहायक प्रजिअ रामप्रसाद सुवेदीका अनुसार कोरला नाका जोड्ने स्याङ्चेमा र कागखोलामा वर्षाले सडक क्षति बनाएको जानकारी दिए। स्याङ्वचेमा पहिरो खसेर सडक अवरुद्ध छ, कागखोलामा पुल छैन, खोलो उच्च छ, सहायक प्रजिअ सुवेदीले भने, मुक्तिनाथ जाने कागबेनीदेखि माथिको स्थानमा वर्षाले सडक क्षति पुर्याएको छ। मुस्ताङका कतिपय स्थानमा वर्षाले सडक क्षति भएको सहायक प्रजिअ सुवेदीको भनाइ छ। निरन्तरको वर्षाले कालीगण्डकी बहाव उच्च भएको र तटीय क्षेत्रका बस्तीलाई सावधानी अपनाउन अनुरोध गरिएको सहायक प्रजिअ सुवेदीले बताए। अविरल वर्षाका कारण मुक्तिनाथ दर्शन गर्ने र कागबेनी श्राद्ध गर्न आउने भक्तजनका साथै विदेशी पर्यटक समेत समस्यामा परेका छन्। प्रतिकूल मौसमका कारण पोखरा जोमसोम हवाई सेवा बिहीबारदेखि अवरुद्ध बनेको छ। पर्यटक अनुकूल समयका साथै दसैं तिहार जस्ता चाडपर्व नजिकिँदै गर्दा अविरल वर्षाले मुस्ताङको पर्यटन प्रभावित बनेको होटल मेजस्टिका सञ्चालक निसान तुलाचनको भनाइ छ। वर्षाले मुस्ताङबाट स्याउ ढुवानी गरी बजार पुर्याउन अप्ठ्यारो परेको बताइन्छ। मुस्ताङ प्रशासनले पूर्ण रूपमा अविरल वर्षा नरोकिएसम्म मुस्ताङ भ्रमण नगर्न अपिल गरेको छ। अविरल वर्षाले अवरुद्ध बनेको बेनी जोमसोम सडक शनिबार दिउँसोबाट सुचारु भएको बेनी जोमसोम सडकका सुपरभाइजर इन्द्रसिंह शेरचनले जानकारी दिए। शुक्रबारको अविरल वर्षाका कारण बेनी जोमसोम ७४ किमि सडक खण्ड अन्तर्गत सिरुबारी, कुनौटे, भिरकाटे, नौनी बगर र सुके बगर गरी ५ स्थानमा सडक अवरुद्ध भएको थियो। अवरुद्ध सडकमा निर्माण कम्पनीको डोजर र स्काभेटर लगायतका उपकरण परिचालन गरि सडक खुलाइएको सुपरभाइजर शेरचनले जानकारी दिए।"
"अविरल वर्षाका कारण विद्युत् आपूर्ति प्रभावित, काठमाडौं उपत्यकाको आधा क्षेत्रको विद्युत् आपूर्ति अवरुद्ध","काठमाडौं : निरन्तरको अविरल वर्षाका कारण धेरै ठाउँको विद्युत् आपूर्ति प्रभावित भएको छ। वर्षाले विद्युत् प्रसारण तथा वितरण प्रणालीको पूर्वाधारहरूमा क्षति पुर्याउँदा आपूर्ति प्रभावित भएको हो। प्राधिकरणका प्रवक्ता चन्दन कुमार घोषका अनुसार काठमाडौं उपत्यकाको आधा क्षेत्रमा विद्युत् आपूर्ति प्रभावित भएको छ। प्रवक्ता घोषले काठमाडौं उपत्यकाको विद्युत् माग सामान्य अवस्थामा करिब ४०० मेगावाट हुने गरेकोमा शनिबार करिब २०० मेगावाट मात्र रहेको बताए। बानेश्वर सबस्टेसनबाट ललितपुरको गोदावरी, इमाडोल, लुभु च्यासल क्षेत्रमा विद्युत् आपूर्ति भएका फिडहरू प्रभावित भएका छन्। भक्तपुर सबस्टेसनबाट खोपासी, नलिनचोक र बोडे खानेपानीलाई विद्युत् आपूर्ति दिइएका फिडर बन्द छन्। त्यस्तै पाटन सबस्टेसनबाट विद्युत् आपूर्ति दिइएका खुमलटार, इमाडोल, सातदोबाटो, गोदावरी, हात्तिवन, चापागाउँ,खोकना, चक्रपथ, हरिसिद्धी, रेडियो नेपाल र लुभु फिडर बन्द छन्। लैनचौर सबस्टेसनबाट विद्युत् आपूर्ति दिइएको गैह्रिधारा फिडर बन्द छ। टेकु सबस्टेसनबाट विद्युत् आपूर्ति दिइएका कीर्तिपुर, बागमती, ताहाचल,सुन्धारा, कालिमाटी, चक्रपथ र चमती फिडर प्रभावित भएका छन्। नयाँ चाबहिल सबस्टेसनबाट विद्युत् आपूर्ति भइरहेका हाँडीगाउँ तथा कालोपुल र स्यूचाटार सबस्टेसनबाट विद्युत् आपूर्ति भइरहेका कलंकी, बलम्बु रोपवे फिडर प्रभावित भएका छन्। प्राधिकरणका प्रवक्ता घोषले विद्युत् आपूर्ति जतिसक्दो छिटो सुचारु गर्न टोली खटिएको बताए। तर, धेरै ठाउँ जलमग्न भएको र नदीको सतह बढेकाले लाइन चलाउन अप्ठ्यारो भइरहेको उनले उल्लेख गरे।"
"प्रधानमन्त्रीको जोड, जलवायु क्षतिपूर्ति कोष","अमेरिका : संयुक्त राष्ट्रसंघको कुम्भमेला अमेरिकाको वित्तीय राजधानी न्युयोर्कमा चलिरहेको छ। विभिन्न देशका राष्ट्रप्रमुख तथा प्रतिनिधिहरूको यो कुम्भमेलाले विश्वको ध्यान खिचेको छ। प्रधानमन्त्री केपी शर्मा ओली पनि आफ्नो प्रतिनिधि मण्डलसहित कुम्भमेलाका लागि न्युयोर्कमा छन्। विभिन्न देशका राष्ट्रप्रमुख तथा प्रतिनिधिहरूसँग भेटघाट तथा छलफलमा निकै व्यस्त छन्। सभाका विभिन्न बैठक तथा साइडलाइन बैठकलाई पनि प्रधानमन्त्री ओलीले सम्बोधन गरिरहेका छन्। ओलीले मुख्यगरी विकसित मुलुकको कार्बन उत्सर्जनबाट नेपालका हिमाल पग्लिएको भन्दै क्षतिपूर्तिको एजेन्डालाई जोड दिइरहेका छन्। प्रधानमन्त्री ओलीले बिहीबार साँझ संयुक्त राष्ट्रसंघको ७९औं महासभालाई न्युयोर्कमा सम्बोधन गरे। प्रधानमन्त्री ओलीले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि आह्वान गरे। प्रधानमन्त्री ओलीले विश्व शान्ति र सुरक्षामा आफ्नो योगदानलाई थप वृद्धि गर्न नेपाल तयार रहेको प्रतिबद्धता पनि जनाए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरे। प्रधानमन्त्री ओलीको प्रतिबद्धताले विश्व समुदायमा सकारात्मक सन्देश प्रवाह भएको छ। यसो त नेपालले राष्ट्रसंघीय मिसनमा वर्षांैदेखि योगदान पुयाउँदै आएको छ। सम्बोधनका क्रममा प्रधानमन्त्री ओलीले कसैलाई पनि पछाडि नपारी वर्तमान र भावी पुस्ताका लागि शान्ति, दिगो विकास र मानव मर्यादाको उन्नतिका लागि एकजुट हुन विश्व समुदायलाई आह्वान गरेका छन्। ओलीको सम्बोधनका क्रममा नेपाल विश्व समुदायसँग सहकार्य, एकता गर्दै हार्दिकताका साथ शान्ति, दिगो विकास र मानव मर्यादामा एक भएर काम गर्न तयार छ भन्ने सन्देश दिएका छन्। विश्वभरका नेताहरू भेला भएको कुम्भमेलाको सदुपयोग गर्दै, प्रधानमन्त्री ओलीले आफ्नो नेतृत्वको सरकारले संक्रमणकालीन न्यायसम्बन्धी कानुनलाई संसद्बाट पारित गराएको अवगत गराएका छन्। नेपालमा १० वर्षभन्दा लामो समय सशस्त्र युद्ध चलेकाले न्यायका लागि सरकारले काम गरिरहेको समेत उल्लेख गरेका छन्। अब युद्धका क्रममा भएका घटनाको निष्पक्ष छानबिन गरी सबैले न्याय पाउने प्रधानमन्त्री ओलीले विश्व समुदायलाई जानकारी गराए। सम्बोधनका क्रममा प्रधानमन्त्री ओलीले दुई ठूला राजनीतिक दलको सहकार्यमा बनेको वर्तमान सरकारको खुलेर प्रशंसासमेत गरेका छन्। नेपालका दुई ठूला दल कांग्रेस र एमालेको संयुक्त सरकारले नेपाली जनताको समावेशी र समतामूलक समृद्धिका लागि हरपल काम गरिरहेको उल्लेख गरे। साथै प्रधानमन्त्री ओलीले आर्थिक रूपान्तरणलाई अघि बढाउँदै स्थायित्व कायम गर्न आफ्नो नेतृत्वको सरकार कटिबद्ध रहेको पनि उल्लेख गरे। राष्ट्रसंघको महासभा क्रममा प्रधानमन्त्री ओलीले बहुपक्षीय विषयमा समेत बोलेका छन्। उनले नजिकका दुई ठूला देश र छिमेकभन्दा परका अन्य देशहरूसँग राखिएका र भविष्यमा हुने सम्बन्धका बारेमा समेत प्रस्ट पारेका छन्। प्रधानमन्त्री ओलीले नजिकका दुई ठूला देश (भारत र चीन) आफ्ना असल मित्र भएको समेत बताए। त्यसक्रममा प्रधानमन्त्री ओलीले नेपालको असंलग्न परराष्ट्र नीति अवलम्बन गरिरहेको र सोहीअनुसार आगामी दिनमा विभिन्न देशहरूसँग सहकार्य गर्ने जानकारी दिएका छन्। विश्व समुदायले चासोपूर्वक हेरिरहेको विषय समेत भएकाले प्रधानमन्त्री ओलीले भारत र चीनसँग नेपालले कसरी सम्बन्ध राख्छ भन्ने बारेमा बोलेका छन्। यसबारेमा अन्य साइडलाइन बैठकहरूमा समेत प्रश्न उठ्ेका थिए। प्रधानमन्त्री ओलीले केही दिनअघि कोलम्बिया युनिर्भसिटीका विद्यार्थीसँग नजिकका छिमेकीहरू फेर्न नमिल्ने र उनीहरू आफ्नो देशका असल छिमेकी भएको भनेर प्रशंसा गरेका थिए। सम्बोधनका क्रममा पारस्परिक सम्मान, सार्वभौम समानता, क्षेत्रीय अखण्डता र शान्तिपूर्ण सहअस्तित्वका सिद्धान्तमा रहेर नजिकका छिमेकी र अन्य मुलुकसँगको घनिष्ठ, सौहार्दपूर्ण र रचनात्मक सम्बन्धलाई थप सुदृढ गर्न नेपाल प्रतिबद्ध रहेको त्यसक्रममा प्रधानमन्त्री ओलीले उल्लेख गरेका छन्। प्रधानमन्त्री ओलीले इजरायलप्यालेस्टाइन द्वन्द्वमा दुई मुलुकबीचको शान्तिपूर्ण संवादबाट समाधान हुनुपर्नेमा जोड दिए। प्रधानमन्त्री ओलीले नेपाल सन् २०२६ भित्रमा अल्पविकसित मुलुकबाट स्तरोन्नति हुने तर सन् २०३० भित्रमा दिगो विकास लक्ष्य हासिल गर्न २४ बिलियन अमेरिकी डलरको आर्थिक खाडल रहेको उल्लेख गरेका छन्। उनले उल्लेख गरेको आग्रहपूर्वकको सम्बोधनले विश्व समुदायको ध्यान खिच्न सक्ने आशा गर्न सकिन्छ। साथै दिगो विकास लक्ष्यका लागि प्रधानमन्त्री सचेत रहेछन्, भन्ने स्पष्ट देखाएको छ। प्रधानमन्त्री ओलीले राष्ट्रसंघको महासभा बैठकलाई सम्बोधन गर्दै, विश्व समुदायले चासोपूर्वक हेरिरहेको जलवायु परिवर्तनका विषयमा विशेष समय दिएर बोलेका छन्। आफ्नो देश हिमालहरूको देश भएकाले सोहीअनुसार विश्व समुदायबाट विशेष लाभ पाउनुपर्ने उल्लेख गरे। साथै विश्वका विकसित मुलुकको कार्बन उत्सर्जनबाट नेपाल प्रभावित हुनु परेको र जलवायु न्यायको लाभ नेपालले पाउनुपर्ने प्रधानमन्त्री ओलीको दाबी रह्यो। प्रधानमन्त्री ओलीले विभिन्न देशका प्रमुख तथा प्रतिनिधिहरूसँग नेपालको बृहत्तर हितका बारेमा कुराकानी गरिरहेका छन्। बिहीबारको सम्बोधनमा प्रधानमन्त्री ओलीले नेपालको विभिन्न पक्षलाई समेटेर सम्बोधन गरेका छन्। नेपालको सांस्कृतिक, धार्मिक तथा बहुआयामिक पक्षलाई गहिरोसँग केलाउँदै नेपाल धार्मिक, सांस्कृतिक र प्राकृतिक हिसाबले सुन्दर भएको भन्दै प्रशंसा गरे। संसारका नेताहरू भेला भएको मौका छोपेर ओलीले आफ्नो देश संसारकै उत्कृष्ट हो भने। सम्बोधनका क्रममा प्रथम महिला राधिका शाक्य, परराष्ट्रमन्त्री डा आरजु राणा देउवा, प्रधानमन्त्रीका राजनीतिक सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल, सहसचिव अमृतबहादुर राई, शिष्टाचार महापाल विष्णुप्रसाद गौतम, राष्ट्रसंघका लागि नेपालको स्थायी नियोगका प्रतिनिधि लोकबहादुर थापालगायत सहभागी थिए। प्रधानमन्त्री ओली र अमेरिकी राष्ट्रपतिबीच भेटवार्ता प्रधानमन्त्री केपी शर्मा ओली र अमेरिकी राष्ट्रपति जो बाइडेनका बीच भेटवार्ता भएको छ। राष्ट्रसंघको महासभामा भाग लिन अमेरिका रहेका प्रधानमन्त्री ओली र अमेरिकी राष्ट्रपति बाइडेनका बीचमा भेटघाट भएको हो। भेटघाटका क्रममा प्रधानमन्त्री ओली र अमेरिकी राष्ट्रपति बाइडेनबीच दुई देशको सम्बन्ध र आपसी हितका बारेमा कुराकानी भएको प्रधानमन्त्रीको सचिवालयले जानकारी दिएको छ। भेटका अवसरमा अमेरिकी राष्ट्रपति बाइडेनले नेपालको विकासका बारेमा चासो राखेको बताइन्छ। राष्ट्रसंघको बैठकका क्रममा अमेरिकी राष्ट्रपति र विभिन्न देशका राष्ट्रप्रमुखहरूका बीचमा यसैगरी भेटवार्ता हुने चलन छ। प्रधानमन्त्री ओलीले कतारका प्रधानमन्त्री मोहम्मद बिन अब्दुल रहमान बिन जसिम अल थानी, लाओसका प्रधानमन्त्री सेनोक्साई सिफानदोन र पाकिस्तानका प्रधानमन्त्री सेहबेज शरिफसँग भेटवार्ता गरेका छन्। यसैगरी ओलीले हालैमात्र भारतका प्रधानमन्त्री नरेन्द्र मोदीसँग साइडलाइन वार्ता गरिसकेका छन्। ओलीले चीनका विदेशमन्त्री वाङ वीसँग पनि भेटवार्ता गरेका छन्।"
प्रभावित क्षेत्रमा उद्धार र राहतका लागि सरकार गम्भीर भएर लागेको छ : गृहमन्त्री लेखक,"काठमाडौं : गृहमन्त्री रमेश लेखक निरन्तरको वर्षाका कारण आएको बाढी, पहिरोलगायतका प्राकृतिक विपद्को जोखिममा परेका नागरिकहरूको उद्धार, राहत तथा घाइतेहरूको स्वास्थ्य उपचारमा सरकार गम्भीर भएर लागिपरेको बताए। शनिबार सिंहदरबारस्थित गृह मन्त्रालयमा बसेको मनसुन पूर्वतयारी तथा प्रतिकार्य कमाण्ड पोष्टको बैठकपछि सञ्चारकर्मीहरूसँग कुरा गर्दै गृहमन्त्री लेखकले वर्षा, बाढी, पहिरो र डुबानबाट काठमाडौं उपत्यकामा मात्रै नेपाली सेना, नेपाल प्रहरी र सशस्त्र प्रहरी बलको उद्धार टोलीले साढे सात सयभन्दा बढी नागरिकको सकुशल उद्दार गरेको जानकारी दिए। उनले बैठकले मुलुकभर बाढी, पहिरो र डुबानबाट भएको जनधनको क्षतिको सुचना संकलन गर्ने, उद्धार तथा राहतलाई थप प्रभावकारी बनाउनेलगायतका विषयमा छलफल भएको बताए। उनले वर्षाका कारण काठमाडौं भित्रिने सडकहरू अवरुद्ध भएको र तत्काल खुलाउन पहल गर्न सम्बन्धित निकायलाई निर्देशनसमेत दिए। उनले अवस्था सामान्य हुँदै गएपछि विस्थापितलाई पुनःस्थापनाका लागि सरकारले पहल गर्ने बताए। त्यस्तै मनसुन पूर्वतयारी तथा प्रतिकार्य कमाण्ड पोष्ट २४ सै घण्टा सक्रिय बनाइने उनले बताए।"
बाढीपहिरोले घर तथा रिसोर्ट बगायो,"नुवाकोट : तीन दिनदेखि परेको अविरल वर्षाका कारण नुवाकोटको विभिन्न स्थानमा क्षति पुर्याएको छ। पहिरोका कारण मुख्य सडक अवरुद्ध भएको छ। अविरल वर्षाका कारण बाढी पहिरो जाँदा नुवाकोटका विभिन्न स्थानमा घर क्षति हुनुका साथै पशुचौपाया मरेको जिल्ला प्रहरी कार्यालय नुवाकोटले जनाएको छ। पहिरो जाँदा पासाङल्हामु मार्ग अन्तर्गत काठमाडौंककनीत्रिशूली सडकखण्ड अवरुद्ध भएको छ। सो सडकमार्गको बीचमा रहेको ककनी गाउँपालिका१ मा पहिरो गएर पासाङल्हामु मार्ग अवरुद्ध भएको प्रहरी नायब उपरीक्षक तिलक भारतीले बताए। निरन्तर वर्षातका बीच पनि पहिरो पन्छाउने कार्य भइरहेको छ। पहिरोले नुवाकोटका झण्डै एक दर्जन स्थानमा विभिन्न सडकहरू अवरुद्ध भएका थिए। कतिपय पहिरो पन्छाइएको छ भने कतिपय खुलाउने क्रम जारी रहेको छ। पहिरोले सडक अवरुद्ध हुँदा सर्वसाधारणलाई विकल्पको बाटो प्रयोग गर्न अनुरोध गरिएको जिल्ला प्रशासन कार्यालय नुवाकोटले जनाएको छ। पहिरो र पानी परिरहेका कारण अत्यावश्यक कामबाहेक यात्रा नगर्न नुवाकोट प्रशासनले सर्वसाधारणमा आग्रह गरेको छ। बाढीपहिरोले किस्पाङ गाउँपालिका५ मा रहेको एउटा रिसोर्ट बगाएको छ। बाढीपहिरोले स्थानीय जलविद्युत योजनाका संरचनाहरूमा समेत क्षति पुर्याएको छ। बाढीपहिरोले अन्य दुई घर पुरिएको नुवाकोट प्रहरीले जनाएको छ। बेलकोटगढी नगरपालिका७ स्थित भवनेश्वर खतिवडाको दुई तल्ले घर पहिरोमा परेको छ। पहिरोमा परि ४० वर्षीया सरस्वती खतिवडा घाइते भएको डीएसपी भारतीले जानकारी दिए। खतिवडाको चार बाख्रा, दुई गाईसमेत पहिरोमा पुरिएर मरेका छन्। पहिरोले ककनी गाउँपालिका४ सिस्नेरीमा ४० वर्षीया सुनिता तामाङको एक तले घर बगाएको छ। उता, ककनी१ मा घरटहरो बगाउँदा रामबहादुर बलामीका चारवटा बाख्रा मरेको प्रहरीले जनाएको छ। त्रिशूली र तादी नदीमा आएको बाढीले विदुर नगरपालिका५ देवीघाटस्थित प्रसिद्ध जालपादेवी मन्दिर जलमग्न भएको छ। दुई नदीको संगमस्थलमा मन्दिर रहेको र बाढी आएको कारण मन्दिर जलमग्न हुनुका साथै भौतिक संरचनाहरूमा क्षति गरेको छ। त्रिशूली नदीमा बाढी आउँदा विभिन्न सामानहरू ओछ्याउने म्याट, कपडाहरू, ग्याँस सिलिन्डर, ठूलठूला रुख तथा अन्य सामानहरू बगाएर ल्याएको स्थानीय प्रत्यक्षदर्शी प्रज्वल सापकोटाले बताए। त्रिशूली नदीमा ३० वर्षपछि यति ठूलो बाढी आएको बुढापाकाहरू बताउँछन्। कतिपय स्थानमा पहिरो पन्छाउने कार्य भइरहेको छ। डीएसपी भारतीले भने, पानी परिरहेकाले पहिरो पन्छाउन समस्या भएको छ।"
"काभ्रेमा बाढीपहिरोबाट १० जनाको मृत्यु, १३ बेपत्ता",काभ्रे : अविरल वर्षाले काभ्रेमा शनिबार दिउँसोसम्म १० जनाको मृत्यु भएको जिल्ला प्रहरी कार्यालय काभ्रेले जनाएको छ। बाढीपहिरोमा परेर जिल्लाको विभिन्न स्थानहरूमा १० जनाको मृत्यु भएको प्रहरीले जनाएको छ। बाढी पहिरोमा परेर १३ जना अझै बेपत्ता रहेको १६ जनाको उद्धार गरिएको प्रहरीले जनाएको छ। अविरल वर्षाका कारण आएको बाढीपहिरोबाट १६ जना घाइतेको जिल्लाको विभिन्न अस्पतालमा उपचाररत रहेको प्रहरीले जनाएको छ। काभ्रे हुँदै चल्ले बीपी राजमार्ग र अरनिको राजमार्ग पूर्ण बन्द रहेको बीच बीचमा हजारौं यात्रुहरू अलपत्र परेको जिल्ला प्रहरी कार्यालय काभ्रेले जनाएको छ।
"इतिहास खोतल्दै, आयाम थप्दै","कृतिले इतिहास, संस्कृति र पुरातात्तिवक क्षेत्रमा उल्लेखनीय योगदान गरेको अनुभूत गर्न सकिन्छ। ज्ञान सम्पदा साधनाबाट मात्र सम्भव छ। बिनासाधना कुनै पनि क्षेत्रमा उल्लेखनीय उपलब्धि हासिल गर्न सम्भव हुन्न। सिर्जना कर्ममा पनि त्यही नियम लागू हुन्छ। चाहे त्यो कला सिर्जनाको विषय होस्, साहित्य सिर्जनाको क्षेत्र होस् अथवा अनुसन्धानकै विषय होस्। कला, साहित्य सिर्जनामा कल्पना, भावना, विचार प्रधान रूपमा रहेका हुन्छन् भने अनुसन्धानमा यस्ता भावात्मक विषय गौण हुन्छन्। त्यहाँ तथ्य र प्रमाण बोल्छन्। इतिहासका गहिरा खाडल खोतल्छन् अनि संस्कृतिको विशाल आकाशमा पहिचानको सुनौलो खाता खोल्छन्। नेपाली इतिहास, संस्कृति, पुरातत्त्वका क्षेत्रमा एउटा आयाम थपेर अन्तरंगका तरंगहरू आलोकित भएको छ। यसका लेखक प्राडा पुरुषोत्तमलोचन श्रेष्ठ हुन्। इतिहास, संस्कृति आदिका विषयमा कोठाभित्र विभिन्न पुस्तक पढेर लेख्ने थुप्रै लेखकसँग परिचित छु। तर सम्बन्धित पुस्तक पढ्दै, स्थलगत भ्रमण गर्दै, प्राप्त प्रमाणहरूको गहिरो अध्ययन गर्दै लेख्ने लेखक थोरै छन्। थोरै यस्तै लेखकमध्ये एक हुन् उनी। अन्तरंगका तरंग उनको परि श्रमको प्रतिबिम्ब हो। जुन पुस्तकमा १०१ सांस्कृतिक एवं ऐतिहासिक निबन्ध छन्। अनन्तलिंगेश्वरका सम्पदाबाट प्रारम्भ भएर स्वन्ति (तिहार) मा गएर पुस्तक टुंगिएको छ। जसभित्र प्रमाणिक इतिहासका कुरा छन्। अभिलेखहरूलाई महत्त्वका साथ पुस्तकमा स्थान दिएका छन्। पुस्तकका अभिलेखहरूले तत्कालीन नेपाली समाजको अवस्था र व्यवस्थाबारे बोलेको छ। भाज्यापुखुको प्राचीनता, नेपाल मण्डलको प्राचीनता, झौखेलमा फेला परेका लिच्छविकालीन अभिलेख, भक्तपुर तलेजु भवानीको अहिलेसम्म प्रकाशनमा नआएका तीन अभिलेख आदि लेखलाई उदाहरणका रूपमा लिन सकिन्छ। जसले इतिहासको मर्मलाई शिखरमा पुर्याएको देखिन्छ। पुस्तकको अर्को सबल पक्ष भनेको जात्रापर्वहरू हुन्। संस्कृति भनेको जीवन निर्वाह गर्ने पद्धति हो। मानव समाजले जीवन निर्वाहका क्रममा जे जति प्रक्रिया अपनाएका छन्, ती सबै संस्कृति हुन्। फरक यति हो कि हामीले कस्तो प्रकारको जीवन पद्धति अपनाएका छौं ? यो देखाउने काम चाडपर्वले गर्छन्। अन्तरंगका तरंगहरूभित्रका सांस्कृतिक निबन्धतिर विचरण गर्दा त्यहाँ चाडपर्व मनाउने प्रक्रियामात्र बताइएको छैन, ती चाडपर्व मनाइनुको वैज्ञानिक कारणसमेत बताइएको छ। मूर्त सांस्कृतिक सम्पदा ढल्यो भने त्यसलाई फेरि खडा गर्न सकिन्छ, उठाउन सकिन्छ, पुनर्निर्माण गर्न सकिन्छ। तर हाम्रा चाडपर्व नासिए भने त्यसलाई पुनः सञ्चालन गर्न निकै कठिन हुन्छ भन्ने भाव पनि पुस्तकमा व्यक्तिएको देखिन्छ। हाम्रा सांस्कृतिक सम्पदा, तिनको ऐतिहासिक पृष्ठभूमि र पुराताŒिवक महत्त्वलाई उजागर गर्ने खालका निबन्ध उनका छन्। केही निबन्ध व्यक्ति विशेषमा लेखिएका छन्। धनबज्र बज्राचार्य मेरा गुरु, बन्धुदत्त को हुन् ? आदि। यस बृहत् पुस्तकका निबन्धहरूमा विषयवस्तुलाई फरक अनि गहिरो दृष्टिकोणका साथ प्रस्तुत गरेको देखिन्छ। पुरातन विचारमा पनि नवीन दृष्टिकोण आवश्यक हुन्छ भन्ने कुरामा लेखक सजग रहेको दृष्टिगोचर हुन्छ। कसैले पुराना कुरालाई विचारै नगरी सहजताका साथ ग्रहण गर्छ भने कसैले त्यसलाई विविध दृष्टिकोणबाट हेर्ने प्रयास गर्छन्। पुस्तकमा व्यावहारिक र वैज्ञनिक दृष्टि रहेको आभास मिल्छ। लेखनमा लेखकको नवीन विचार, दृष्टिकोण पुस्तक पढ्दै जाँदा थुप्रै ठाउँमा अनुभूत गर्न सकिन्छ। भाषा र शैली लेखनको सौन्दर्य हो। भाषा र शैलीमा पाठकलाई आकर्षित गर्ने खुबी हुन्छ। लेखनमा जतिसुकै खँदिला कुरा भए पनि, तथ्य र प्रमाणहरू रहे पनि लेखकलाई जीवन्त बनाउने र पाठकमाझ लोकप्रिय बनाइराख्ने काम भने लेखकको भाषा र उसले व्यक्त गर्ने शैलीमा भरपर्छ। कहिलेकाहीँ लेखकले भन्न खोजेको कुराको अर्थ अर्कै लाग्छ। भाषा र शैलीकै माध्यमबाट विषयवस्तुलाई गहन बनाउन सकिन्छ, मीठो बनाउन सकिन्छ, पाठकलाई तानिरहन सकिन्छ। अझ अनुसन्धानात्मक आलेखलाई ओजपूर्ण भाषाशैलीले सजाउन सके सुनमा सुगन्ध थपिएजस्तै हुन्छ। यो पुस्तकको सबल पक्ष भनेको ओजपूर्ण भाषाशैली हो। भाषाशैली सरल, स्पष्ट र रोचक देखिनु पुस्तकको विशेषता हो। झट्ट हेर्दा पुस्तकको शीर्षक कुनै साहित्यिक कृतिको जस्तै लाग्छ, अन्तरंगका तरंगहरू। तर पुस्तकमा उल्लेख भएका विषयवस्तुको चिरफर गर्ने, त्यसभित्रको मूलभाव पक्रेर पस्कने काम लेखकले गरेका छन्। मूलभावमा मनसँग तर्कवितर्क गरेका छन्। अनि त्यसको निचोड निकालेका छन्। त्यसैले शीर्षक सार्थक देखिन्छ। कृतिले नेपालको इतिहास, संस्कृति र पुराताŒिवक क्षेत्रमा उल्लेखनीय योगदान गरेको अनुभूत गर्न सकिन्छ। खँदिलो भाषाशैलीको प्रयोग, सरल तर गाम्र्भीय विषयवस्तुको प्रस्तुति, नवीनतम विचारको प्रक्षेपणका कारण पुस्तकले पाठकलाई तान्न सफल देखिन्छ। भक्तपुरको मात्र धेरै रहेछ भन्दै विचारको सिस्नोपानी लगाउन चाहनेहरूले शिर उठाउन सक्ने सम्भावना छ। फूलको आँखामा फूलै संसार। कर्मयोगी तालीमा पनि गालीमा पनि सही कर्म गरिरहन्छ निरन्तर।"
बाढीमा फसेकी दश महिने बालिकाको रत्ननगरका मेयर प्रलादले पौडिएर गरे उद्धार,"चितवन : लगातारको बाढीले रत्ननगर नगरपालिका७ रमाइलो बस्तीमा एक सय जना फसेको मेयर प्रलाद सापकोटाले खबर पाए। खबर पाउनासाथ आठ बजेतिर उनी बस्तीतिर लागे। नगरका बासिन्दा फसेको खबर पाएर पुगेकाहरू कोही मानिस फसेको ठाउँमा पुग्न सकेका थिएनन्। मेयर सापकोटाले आफैं पोडिने सुर गरे। पौडिएर पुगेका सापकोटाले आमाको पोल्टामा रहेकी दश महिनाकी बालिका देखे। तत्काल उनले डुङ्गा खोजे। मेयर पौडिन थालेपछि वडा अध्यक्ष सजना महतो , पत्रकार होमनाथ सापकोटा र स्थानीय सोनाम तामाङ पनि मेयरसँगै पौडिन थाले। उनीहरुले एक सय जनाको उद्धार गरेर सुरक्षित स्थानमा पुर्याए। केहीलाई डुङ्गामा र हात्तीको प्रयोग गरेर बाहिर ल्याइयो। उद्धार गर्नेमा मेयर सापकोटा पनि सक्रिय रूपमा लागेका थिए। बाढीमा नागरिक फसेको थाहा पाएँ। आत्तिएर डराएर बसेको थाहा पाएँ। जतिसक्दो छिटो पुग्नपर्छ भनेर अरु केही नसोची पौडिन थालें , सापकोटाले भने , त्यहाँ पुगेपछि चिसोमा दश महिनाकी बालिका देख्दा झन नरमाइलो लाग्यो। जनता भगवान हुन्। त्यसैले भगवान आपतमा पर्दा मैले आफैंलाई बिर्सिएँ।'"
पहिरोले माथिल्लो तामाकोशी जलविद्युत आयोजनाको बाँध क्षेत्रका संरचनामा क्षति,"काठमाडौं : अविरल वर्षाका कारण आएको पहिरोले दोलखाको बिगु गाउँपालिका१ लामाबगरस्थित ४५६ मेगावाटको माथिल्लो तामाकोशी जलविद्युत आयोजनाको बाँध क्षेत्रका संरचना (हेडवर्क्स)मा क्षति पुर्याएको छ। माथिल्लो तामाकोशीमा पानीको बहाव उच्च भएपछि शुक्रबार साँझ ७ बजेबाट विद्युत् उत्पादन बन्द गरिएको छ। बाँधका सम्पूर्ण ढोका (गेट)हरू खुल्ला गरिएको छ। बाँधस्थलभन्दा केही तल दायाँतर्फ रहेको नियन्त्रण कक्ष, बालुवा थिग्ग्रयाउने पोखरी (डिस्याण्डर) र बाँधबाट डिस्याण्डरसम्म पानी पुर्याउने नहर (कल्भर्ट)मा क्षति पुगेको छ। नियन्त्रण कक्ष, डिस्याण्डर र कल्भर्ट रहेको स्थानभन्दा माथिबाट खसेको पहिरोका कारण ती संरचनामा ठूलो क्षति पुगेको अनुमान गरिएको छ। आयोजनाको प्रवर्द्धक कम्पनी अपर तामाकोशी हाइड्रोपावरका प्रमुख कार्यकारी अधिकृत (सीइओ) मोहन गौतमले विद्युतगृह रहेको स्थान गोंगरबाट बाँधसम्मको प्रवेश मार्गमा पर्ने खोलाहरूमा बाढी आएका कारण कोही पनि त्यहाँसम्म पुग्न नसकेको बताए। गौतमले पहिरोको प्रकृति हेर्दा नियन्त्रण कक्ष, डिस्याण्डर र कल्भर्टलगायतका संरचनामा क्षति पुर्याएको अनुमान गरिएको बताए। पहिरोका कारण जलाशय क्षेत्रमा ठूलो परिमाणमा ढुङ्गा, लेदो थुप्रिएको छ। नियन्त्रण कक्षमा रहेका दुई जना कर्मचारीलाई उद्धार गर्न लागिएको र हालसम्म कुनै मानवीय क्षति भने नभएको उनले बताए। जिल्ला प्रशासन कार्यालय दोलखासँगको समन्वयमा उद्धारमा लामाबगरस्थित नेपाली सेना, नेपाल प्रहरी र सशस्त्र प्रहरी बल परिचालन गरिएको छ। तामाकोशी आयोजनाको डिजाइन डिस्चार्ज (पानीको बहाव) ६६ क्युमेक हो। अहिले तामाकोशी नदीको बहाव बाँधस्थलमा ४६१ क्युमेक छ। नेपाल विद्युत प्राधिकरणसँग भएको विद्युत् खरिद बिक्री सम्झौता बाबमोजिम नदीमा पानीको बहाव २५० क्युमेक हुनासाथ विद्युत् गृह बन्द गर्नुपर्ने छ। शुक्रबार दिउँसो ४ बजेपछिबाट पानीको बहाव २५० क्युमेक नाघेको र पानीको बहाव बढ्ने क्रम रहेपछि साँझ ७ बजेबाट विद्युत् उत्पादन पूर्ण रूपमा बन्द गरिएको थियो।"
बागमती नदीले खतराको तह पार गर्यो,मलङ्गवा : सर्लाही र रौतहटको बीच भएर बागमती नदीमा आएको बाढीले खतराको तह पार गरेको छ । अविरल बर्षा र कुलेखानी ड्याम्मको ढोका खोलेपछि पानीको बहाव बढ्दा बागमती नदीमा बाढी आएको हो । पानीको बहाब बढ्दै गएपछि नदीको ३० वटै ढोकाहरु खोलिएको छ । पानीको बहाव क्षमता १२७ मिटर रहेको र हाल बढेर १३२ मिटरसम्म पुगेको छ । निरन्तर रुपमा बाढी बढ्दै गएकोले खतराको घण्टी समेत बजाइएको छ । बागमतीलगायत जिल्लाका अन्य नदी तथा खोलाहरुमा पनि बाढी आएकोले सुरक्षा निकाय सबैलाई सतर्क रहन आग्रह समेत गरेको छ ।
काठमाडौं उपत्यकाबाट साढे सात सय जनाको उद्धार,"काठमाडौं : गृहमन्त्री रमेश लेखकले प्राकृतिक विपद्को जोखिममा परेका नागरिकहरुको उद्धार, राहत तथा घाइतेहरुको स्वास्थ्य उपचारमा सरकार गम्भीर भएर लागिपरेको बताएका छन्। शनिबार बिहान सिंहदरबारस्थित गृह मन्त्रालयमा बसेको मनसुन पूर्वतयारी तथा प्रतिकार्य कमाण्ड पोष्टको बैठकपछि गृहमन्त्री लेखकले बर्षा, बाढी, पहिरो र डुबानबाट काठमाडौं उपत्यकाबाट साढे सात सयभन्दा बढी नागरिकको सकुशल उद्धार गरिएको जानकारी दिए। दुई जनाको नेपाली सेनाको हेलिकप्टरबाट समेत उद्धार गरी सुरक्षित स्थानमा सारिएको छ। गृहमन्त्री लेखकले भने,मुलुकमा ठूलो विपद्को स्थिति आएको छ। उनले बैठकले मुलुकभर बाढी, पहिरो र डुबानबाट भएको जनधनको क्षतिको सूचना संकलन गर्ने, उद्धार तथा राहतलाई थप प्रभावकारी बनाउने लगायतका विषयमा छलफल भएको बताए। वर्षाका कारण काठमाडौं सडकहरु अवरुद्ध भएको र तत्काल खुलाउन पहल गर्न सम्बन्धित निकायलाई निर्देशन समेत दिए। विपदबाट हुने क्षति न्युनीकरणका लागि सबै सुरक्षा संयन्त्र परिचालन भएको छ। उनले भने, बाढी, पहिरो लगायत विप्द सम्बन्धी पूर्व सूचना जारी गर्ने काम पनि हुँदै आएको छ। उनले अवस्था सामान्य हुँदै गएपछि विस्थापितलाई पुर्नस्थापनाका लागि सरकारले पहल गर्ने बताए। खराब मौसमका कारण पनि कतिपय स्थानबाट हवाइ उद्धारमा समेत समस्या भने। उनले भने, स्थलगत रुपमा नेपाल प्रहरी र सशस्त्र प्रहरीको उद्धार, सूचना संकलनमा राष्ट्रिय अनुसन्धान विभाग र हेलिकप्टरबाट नेपाली सेनाले निगरानी र उद्दार गर्नेगरी सुरक्षा निकाय परिचालन भएको छ।"
"बाढीपहिरोमा परेर काभ्रेमा ५ जनाको मृत्यु, १४ जना बेपत्ता","अरनिको राजमार्ग र बिपी राजमार्गको सडक आवागमन बन्द रहेको छ। काभ्रे : काभ्रेमा विभिन्न स्थानमा गएको बाढी पहिरोमा पुरिएर ५ जनाको मृत्यु भएको छ। गएरातिबाट आएको बाढी पहिरोमा परेर ५ जनाको मृत्यु र १४ जना बेपत्ता भएको जिल्ला प्रहरी कार्यालयका डीएसपी राजकुमार श्रेष्ठले जानकारी दिए। उनका अनुसार तिमालमा २ जना, बेथानचोक र पनौतीमा ११ जनाको मृत्यु भएको हो। यसैगरी बनेपा, पनौती, तेमालबाट १४ जना बेपत्ता भएका छन् भने ३ जनाको उद्धार गरिएको प्रहरीको भनाई छ। हाल अरनिको राजमार्ग र बिपी राजमार्गको सडक आवागमन बन्द भएको छ। बनेपा, धुलिखेल र पनौतिका बस्तीसमेत डुबानमा परेका छन्। थप विवरण आउँन बाँकी रहेको छ।"
"पहिरोले भेडेटाररविराँके र तमोर करिडोर सडकखण्ड अवरुद्ध, अत्यावश्यक कामबाहेक हिँडडुल नगर्न अपिल","धनकुटा : केही दिनयताको अविरल वर्षाले जिल्लाका विभिन्न स्थानका सडकखण्ड अवरुद्ध बनाएको छ। भेडेटाररविराँके सडक खण्ड, तमोर करिडोर सडक खण्डको विभिन्न स्थानमा पहिरो झर्दा बाटो अवरुद्ध बनाएको छ। यी दुवै सडक निर्माणाधीन अवस्थामा छन्। पहिरो खुलाउने प्रयास भइरहे पनि निरन्तर वर्षाले अवरोध बनाएको छ। अरुण र तमोर नदीमा पानीको बहाव बढ्दा तटीय क्षेत्रका बासिन्दालाई बाढीको त्रास बढेको छ। मुलघाट हुँदै पाँचथर, ताप्लेजुङ जाने तमोर कोरिडोर सडक खण्डमा पर्ने नावा खोला, छरुवा लगाययत खोलामा बाढी आउँदा सवारी साधन आवजावतमा समस्या परेको छ। निर्माण कम्पनीको क्रसर बगाएको छ। त्यस्तै लेउती खोलामा लेदोसहित आएको बाढीले धरानधनकुटा सडक खण्डको लेउती खोलाको किनारमा सञ्चालित होटल तथा स्थानीयको घरमा समेत जोखिएको बनाएको छ। तमोर नदीमा पानीको बहाव बढ्दा मुलघाटस्थित विश्रान्ती मन्दिरको तत्लो क्षेत्रमा भवनमा पानी जमेको छ। यता धनकुटाका प्रमुख जिल्ला अधिकारी पुण्यविक्रम पौडेलले अत्यावश्यक कामबाहेक सवारी साधनमा यात्रा नगर्न सार्वजनिक अपिल गरेका छन्। निरन्तर वर्षाले विभिन्न स्थानका सडक अवरुद्ध बनाएकोले मानवीय जोखिम हुने भन्दै प्रजिअ पौडेलले घरमै सुरक्षित रुपमा बस्न जिल्लाबासीलाई अपिल गरेका हुन्। उनले पछिल्लो विपद्लाई मध्यनजर गर्दै सुरक्षा निकायलाई खोज तथा उद्धारका लागि तैनाथ गरिएको बताए। जिल्लाको कतै पनि विपद्वाट मानवीय क्षति हुन नदिन सावधानी अपनाएका छौं, उनले भने, सुरक्षा निकायसहित विद्युत, वन, रेडक्रससँग निरन्तर समन्वय गरिरहेको छु।"
सप्तकोसीमा पानीको बहाव बढेपछि ब्यारेजका ५६ वटै ढोका खोलिए,"धरान : लगातारको वर्षाका कारण पानीको बहाव बढेपछि सप्तकोसी नदीमा खतरा उत्पन्न भएको छ। पानीको बहाब बढेपछि कोशी ब्यारेजमा खतराको संकेत स्वरूप रातो बत्ती बालिएको छ। बाढीबाट हुने सम्भावित घटनालाई ध्यान दिँदै कोशी आसपासका बासिन्दालाई सतर्क रहन स्थानीय प्रशासनले अनुरोध गरिएको सुनसरीका प्रमुख जिल्ला अधिकारी रामचन्द्र तिवारीले बताएका छन्। उनले सप्तकोसी आसपासका क्षेत्रमा नेपाल प्रहरी, सशस्त्र प्रहरी र नेपाली सेना परिचालन गरी जनताको जीउधनको सुरक्षार्थ टोली परिचालन गरिएको बताए। प्रमुख जिल्ला अधिकारी तिवारीले भारत पक्षसँगको समन्वयमा कोशी ब्यारेजका सबै ढोका खोलिएको बताए। सप्तकोसी नदीमा पानीको बहाव प्रति सेकेन्ड ४ लाख ४९ हजार ६८० क्युसेक पुगेको जिल्ला प्रहरी कार्यालय सुनसरीका प्रवक्ता डिएसपी नबीनकृष्ण भण्डारीले बताएका छन्। उनले कोशी ब्यारेजका सबै ढोका खोलिएकाले आत्तिहाल्नु पर्ने अवस्था नभएको बताए। सप्तकोशी नदिमा पानीको बहाब उच्च भएका कारण सुनसरीको श्रीलंका टापु डुबानमा परेको छ। बाढीले खेती योग्य जमिन कटान गर्न थालेपछि स्थानीय त्रसित हुनु परेको श्रीलंका टापुका सन्तोष चन्द्रबङ्सीले बताए। सप्तकोसी नदीमा पानीको बहाव प्रति सेकेन्ड १ लाख ५९ हजार नाघेपछि खतरा मानिन्छ।"
"वर्षाले भासियो राप्ती लोकमार्ग, आवागमन बन्द",दाङ : अविरल वर्षाले राप्ती राजमार्ग भासिएको छ। सडक भासिएर राजमार्ग भत्किँदा राप्ती राजमार्गमा आवागमन बन्द भएको छ । दाङसल्यान सडकखण्डको राम्रीमा १४ मिटर सडक भासिएर पहिरो जाँदा सडक अवरुद्ध भएको इलाका प्रहरी कार्यालय तुल्सीपुरका निमित्त प्रमुख प्रकाश थापाले जानकारी दिए । दाङको तुलसीपुरबाट सल्यान हुँदै रुकुम जोड्ने सडक राप्ती लोकमार्ग अन्तर्गत तुलसीपुर उपमहानगरपालिका३ स्थित राम्रीमा अविरल बर्षातका कारण भासिएको हो । अब सडक पुर्णरुपमा सुचारु हुन ४५ दिन लाग्ने हुँदा यो सडकखण्ड पूर्णरूपमा ठप्प रहने र साना सवारीसाधनले भने वैकल्पिक बाटो प्रयोग गर्न सक्ने अवस्था रहेको प्रहरीले बताएको छ ।
न्यायको खोजीमा सहिद गाउँ,"काठमाडौं : पूर्वपश्चिम राजमार्गस्थित महोत्तरीको बर्दिबास चोकभन्दा ५ किलोमिटर दक्षिण लागेपछि पुगिन्छ हात्तीलेट। बर्दिबासऔरहीरामगोपालपुरजलेश्वर सडकखण्डले सहिदभूमि हात्तीलेटलाई बीचबाट चिरेर गएको छ। जहाँका बासिन्दाका लागि प्रत्येक वर्षको असोज ६ विशेष दिन हुन्छ। गाउँवासी भेला हुन्छन्। शाही सत्ताविरुद्ध गरेको संघर्षको सम्झना गर्छन्। वीर सहिद कृष्णबहादुर रानाको बलिदानको चर्चा गर्छन्। २०३० सालमा निरंकुश शाहवंशी सत्ताविरुद्ध हात्तीलेटवासीले क्रान्तिको आगो बालेका थिए। त्यसैक्रममा रानाले ज्यानको आहुति दिएका थिए। बर्दिबास नगरपालिका८ नम्बर वडामा पर्ने हात्तीलेटका बासिन्दाले विगतमा राजनीतिक परिवर्तनका लागि रानाजस्ता अन्य वीर सपूत पनि गुमाए। यही माटोबाट हुर्किएकी क्रान्तिकारी नेता भगवती स्याङ्तान माओवादीको सशस्त्र संघर्षमा सहिद भएका थिए। स्याङ्तानपछि २०७२ सालको मधेस आन्दोलनमा हात्तीलेटकी रामशिला मण्डलले जलेश्वरमा प्राणको आहुति दिइन्। जुन तन्त्रका लागि उनीहरूले लडे त्यही लोकतन्त्र र गणतन्त्रमा हात्तीलेटका क्रान्तिकारी जनताहरू उपेक्षामा परिरहेका छन्। ऊबेला साहित्यकार पारिजात पनि हात्तीलेट जान्थिन्। महिला संगठन बनाउँथिन्। साहित्य सिर्जना गरेर फर्किन्थिन्। सहिदको भूमि हात्तीलेटले संघीय लोकतान्त्रिक गणतन्त्र ल्याउन धेरै कठोर संघर्षहरू गरे। तर, यहाँ नागरिकले विकासको स्वाद चाख्न पाएका छैनन्। यहाँका सामुदायिक विद्यालयका बालबालिका स्कुल डेसबाट समेत वञ्चित छन्। विकास, न्याय र समानताको अनुभूति यहाँका बासिन्दाहरूले गर्न नपाएको लोकतान्त्रिक समाजवादी पार्टीका केन्द्रीय सदस्य पीताम्बर महतोले बताए। हात्तीलेटवासीले शुद्ध खानेपानी पनि पाउन सकेको छैन। खोला तर्ने पुल नहुँदा बर्खेभेलमा बगेर ज्यान गुमाउनु परेको छ, उनी भन्छन्, यहाँका किसानको मुख्य आयको स्रोत उखु खेती हो। सिँचाइको अभावमा हिउँदमा उखु सुक्छ। उब्जाएको उखु मिलमा दिँदा किसानले पसिनाको मूल्य पाउँदैनन्। जंगली जनावरले बाली खाएर हैरान बनाएको पीडालाई सरकारले नबुझेको उनी सुनाउँछन्। नेकपा माओवादी केन्द्रका उपमहासचिव गिरिराजमणि पोखरेल भन्छन्, हात्तीलेट साँच्चै सहिदको भूमि हो, वीरहरूको रगतले सिञ्चित माटो हो। जहाँ अहिले संघीय लोकतान्त्रिक गणतन्त्रिक सत्ताको अभ्यास भइरहेको छ। जहाँ गाउँपच्छिे क्रान्तिकारी चेत भएका असंख्यक नेताहरू छन्। तर, विकासको मामलामा सधैं पछाडि छ हात्तीलेट गाउँ। उपमहासचिव पोखरेल थप्छन्, बदलिएको विश्व व्यवस्था, बदलिएको क्षेत्रीय राजनीति र बदलिएको नेपालको समकालीन राजनीतिलाई दृष्टिगत गरेर अब हात्तीलेटले सहिद प्रतिष्ठान बनाएर नयाँ ढंगले काम गर्नुपर्छ। २०३० को दशकमा निरंकुशता विरोधी आन्दोलनमा हात्तीलेट गाउँ जागृत भएको थियो। धनुषाको ढल्केवरका कम्युनिस्ट नेता रामकुमार महतोले भूमिगत डाक्टर पुस्तकमा हात्तीलेट गाउँको क्रान्तिकारी चेतबारे गहिरो वर्णन गरेका छन्। त्यहाँँ भनिएको छ, निरकुंश शाही सत्ता ढाल्न हात्तीलेटका बासिन्दाहरूले नेताहरूलाई सेल्टर दिएका थिए। यही गाउँमा थुप्रै आन्दोलनको योजना बुनिएको थियो। माओवादी केन्द्रका उपमहासचिव पोखरेलका अनुसार हात्तीलेट गाउँबाट हजारौं किसान तथा मजदुरहरू २०३६ साल भदौ २४ गते जनकपुरस्थित १२ बिघामा जनमत संग्रहको पूर्वाधार निर्माण गर्न पैदलयात्रामा सामेल भएका थिए। त्यो प्रदर्शनमा निर्मल लामा, जयगोविन्द साहहरूको जबरजस्त प्रभाव थियो। जहाँ जनकपुर, सगरमाथा क्षेत्रका बासिन्दाको जनसागर नै ओर्लेको थियो। यसै भिडलाई दबाउनमा लागि तत्कालीन शाही सत्ताले हात्तीलेट गाउँमा अपरेसनको फायर खोलेका थिए। त्यो बेला क्रान्तिकारी चेतलाई रोक्न, नेताहरूलाई पक्रन र जनतालाई दमन गर्न २०३६ साल असोजको पहिलो हप्तामा सेनाले अपरेसन प्रारम्भ गयो, नेता पोखरेल भन्छन्, त्यही क्रममा आएका सैनिकहरूको अप्रेसनको प्रतिरोध गर्न र आफ्ना नेताहरूलाई छुटाउन तत्कालीन चौथो महाधिवेशनको निर्णय कार्यान्वयन गर्न जाँदा कृष्णबहादुर रानामगर सहिद हुनुभयो। त्यो संघर्षको शहादतलाई हात्तीलेटवासीले प्रत्येक वर्ष असोज ६ गते सम्झन्छन् ।"
अम्रिकामा देउडा गाउँदा नेपाल देश पाँयाँ,"न्युयोर्क सहर र टाढा टाढाबाट समय खर्चेर आए। ती सयौं दर्शक देउडा गीतको नौलो स्वाद, सुदूरपश्चिमवासीको एकता र कलाकारको कुशल प्रस्तुति देखेर रोमाञ्चित बने। अम्रिका पानीको नाउलो, जहाज पानी खान्या साई धेक्या धिर्जमन हुन्या साई न धेक्या रुन्या। तीसको दशकमा चर्चित देउडा गीत हो माथिको। त्यसबेला बझाङमा एयरपोर्ट बनेको थिएन। सेती नदीको किनारामा सदरमुकाम चैनपुरभन्दा पूर्वउत्तर भोपुरको कालाखालीमा मुस्किलले सामान्य धावनमार्ग बनाएको थियो। त्यही ठाउँमा यदाकदा १८ सिटे हवाईजहाज अवतरण हुन्थ्यो। जहाजलाई त्यसबेला चिलगाडी भनिन्थ्यो। चिलको जस्तै आकार मानिस र खाद्यान्न पनि बोक्ने भएकाले चिलगाडी भनिएको हुनुपर्छ। देउडा गीतका रचनाकारले विषयवस्तु सुनेको आधारमा गीतको रचना गर्नुलाई सामान्य मानिँदैन। देउडा गीतका सर्जकलाई आँसुकवि त्यसै भनिएको होइन। माथिको गीत ऐतिहासिक भएको पनि रचनाकारका कारण हो। अमेरिकालाई छोटकरीमा अम्रिका र महासागरलाई नाउलो (पानीको कुवा) भन्नु गीतकारको खुबीको कुरा हो। यसैगरी, साई (प्रिय सखी) देखेमा धिर्जमन (शान्त मन रहने) र नदेखेमा मन रुने गर्छ भन्ने आशयको गीत हो माथिको। सन् १९१८ नोभेम्बर महिनामा नेपाल फिल्मी सोसाइटीका संयोजक नवराज श्रेष्ठ, नायक कृष्ण मल्ल, नायिका शर्मिला मल्ल र साथीहरूका साथ त्यसबेला देउडा गीत गाउन भनी कोलोराडो राज्यको डेनमर सिटीमा पुगें। फिल्मी क्षेत्रका साथै प्रवासी नेपालीको पनि कार्यक्रममा बाक्लो उपस्थिति देखें। नेपालको श्रोताको जस्तै अमेरिकामा बस्ने सयौं नेपालीले ममाथि देखाएको सद्भाव भुल्नै नसकिने थियो। २०६२०६३ सालको जनआन्दोलन सफल पार्न सडक आन्दोलनमा गाएको गीत झ्याम्म झ्याम्म गाउन कार्यक्रममा दर्शक बनेर आएका व्यक्तित्वहरूले अनुरोध गरेअनुसार गाएको थिएँ। पुराना कलाकार हिरण्य भोजपुरी, उर्मिला श्रेष्ठ नायक कृष्ण मल्ल, गायक प्रेमराजा महत, कीर्तिपुर पढ्दाका मित्र मुकुन्द ढुंगाना, सुदूरपश्चिमका केही साथी मञ्चमै आएर देउडामा पाइँताला मिलाएर एकनाशले गीतमा लय मिलाउँदा सभाहल गुञ्जायमान भएको मानसपटलमा ताजै छ। अम्रिकामा देउडा गाउँदा नेपाल देश पाँयाँ देउडा गीत गाउन भनी अम्रिकामा आँयाँ। यी र यस्तै देउडा गीतले कोलोराडोमा भए पनि सम्झनामा कैलाली र कञ्चनपुर थियो। भोजपुरीले त मौलिक भाका सुनाउनु भएकोमा नेपालको तिर्सना मेटाउनु भयो भनी स्यावासी दिएका थिए। यसपटक अमेरिकाको यात्रा पहिले झैं सांस्कृतिक र देउडा संगीतमय रह्यो। एक महिनाको यात्राले नेपाल छोडेर बिदेशमा बस्न बाध्य नेपाली कलाकारसँग न्युयोर्क, मासाचुसे, बुइसक्यान्सिन, सिकागो र टेक्सास राज्यका विविध ठाउँमा प्रत्यक्षअप्रत्यक्ष भेट भयो। गायक नरेन्द्र प्यासीले त आफू बस्ने ठाउँ क्यालिफोर्नियामा स्टुडियो निर्माणगरी गीत पनि रेकर्ड गर्दा रहेछन्। मधु क्षेत्री, सपना श्री, रीमा गुरुङजस्ता गायकगायिका अमेरिकामा नै बसेको देख्दा हर्ष र विस्मात दुबै लाग्यो। व्यस्त सहर न्युयोर्कमा मात्र ६० हजार नेपालीको बसोबास रहेको बताउँछन् सुदूरपश्चिम नेपाली जनसम्पर्क समितिका अध्यक्ष दानसिंह विष्ट। अगस्ट १५ तारिखको साँझ क्युनसिटी न्युयोर्कमा सातौं फिल्मी अवार्ड यसपटक पनि निकै भव्यताका साथ सम्पन्न भयो। नेपाल फिल्म सोसाइटीका अध्यक्ष कृष्ण मल्ल, उपाध्यक्ष मोहनकृष्ण श्रेष्ठ, नायक रवीन्द्र खड्का, संयोजक नवराज श्रेष्ठ, आयोजक नवराज केसीलगायतको कडा मेहनतका साथ समारोह भव्य बन्यो। पंक्तिकारले झ्याम्म झ्याम्मसहित अर्को लोकप्रिय गीत झम्क्यो डालीमा गाएँ। ४७ वर्ष (२०३४ कात्र्तिक १५ गतेदेखि हालसम्म) को देउडा गीत र गायनको निरन्तरताको सुखद परिणाम र सद्भाव न्युयोर्कको सभाहलमा गीत गाउँदा पाएँ। मानौं, सुदूरपश्चिमवासीको सुखद उपस्थिति र गायनकलाले न्युयोर्क सहर देउडामय भयो। डाटीकी दैजात राम्णी बान्नीकी चैतली सुन्मेरा भन्याका कुणा हेर् मेरी पैतली। २०४८ सालमा म्युजिक नेपाल काठमाडौंमा रेकर्ड गरिएको लोकप्रिय गीत न्युयोर्कमा गाउँदा सभाहल यसरी गुञ्जियो कि कार्यक्रम अवलोकन गर्न आएका सुदूरपश्चिमवासी संस्कृतिकर्मी मन थाम्न नसकेर मञ्चमै देउडा खेल्न पुगे। दौरा, सुरुवाल, टोपी कोटमा सजिएका दानसिंह विष्ट, मोहनसिंह विष्ट, टीपी भण्डारी, रैभान महरा, आनन्द विष्ट, गणेश विष्ट, राम देउवालगायत धेरैले डेढ कदम पाइँताला चलाएर रहर पुग्नेगरी देउडा खेले। मन थाम्न नसकी रेडियो नेपालका पुराना समाचार वाचक हरिश्चन्द (माइकल चन्द), पहिलो नायिका भुवन चन्द, बसुन्धरा भुसाल, शर्मिला मल्ल, वरिष्ठ संगीतकार शम्भुजित बाँस्कोटा आदि मञ्चमै उक्लिएर देउडा नाचे। न्युयोर्क सहर र टाढाटाढाबाट समय खर्चेर आएका सयौं दर्शक देउडागीतको नौलो स्वाद, सुदूरपश्चिमवासीको एकता र कलाकारको कुशल प्रस्तुति देखेर रोमाञ्चित बने। देउडा वास्तवमा लोकपरम्पराको खास परिचय रहेछ भन्ने विद्वान् भेटिए। केही विशिष्ट व्यक्तिले पंक्तिकारलाई स्याबासी दिँदा हर्षले आँसु झारे, सुदूरपश्चिम कर्णाली भूमिलाई मनमनै सम्झे, त्यहाँको जनजीवन र संस्कृतिलाई सम्झे, अनि सम्झे जन्मदाता पिता जगदीश र माता गंगामती जोशी तिमिल्सिना। जसले सानोमा गाईबस्तु चराउन जाँदा देउडा गीत सिकाउनु भएको थियो। संगीतका शिखर पुरुष शम्भुजित बाँस्कोटाले खुसी हँुदै देउडा र नन्दकृष्ण जोशीको वास्तविक परिचय अमेरिकामा पाएँ भने। डोटी राम्रो डँडेलधुरा अछाम राम्रो साफ्या मलाई पनि उडाई लैजा हिमचुलीका डाफ्या।। डँडेलधुरा र बैतडी जिल्लाका बीचमा रमणीय भूभाग पाटन परे झैं अमेरिकामा पनि नेपालका जस्तै हरिया चौर होचाअग्ला रुखहरू छन्। हावापानीका दृष्टिले पनि दुवै राष्ट्र समान छन्। नेपालजस्तै सुन्दर देश हो अमेरिका भन्न खोजेको हो माथिको गीतले। डोटी, डँडेलधुरा, बझाङ आदि सबै जिल्ला सुन्दर छन्। अझ सुन्दर अछाम छ, साँफेबगरका मलिला फाँटहरूमा धान अत्यधिक फल्ने गर्छ। यस्तो ठाउँमा हिमचुलीको डाँफे चरी आऊ मलाई पनि उडाएर लैजाऊ भन्न खोजिएको हो। पवि र गीति क्षेत्रका सर्जकको सोचाइजस्तै अमेरिका जाने रहर धेरै नेपालीको हुन सक्छ तर भाग्यमानीले मात्र भिसा पाउँछ। अथवा डीभी पर्छ। अमेरिकामा बस्न सहज भने छैन। कठोर परिश्रम गरेरमात्र घण्टाको १६१८ डलर कमाइ हुन्छ। यहाँ काम गर्ने एकजना मानिसले नेपालमा चारजना कामदारले गरे झैं छिटोछरितो र इमान्दार भएर काम गर्नुपर्छ। यसपटक गौरा पर्व पनि अमेरिकाको न्युयोर्क, टेक्सासको डालस, राजधानी अस्ट्रिन र उइसक्यान्सिन राज्यको मिलवाकीमा ती ठाउँहरूमा बस्ने नरनारीले भव्यताका साथ मनाए। ८, ९ र १० गते भिन्दाभिन्दै स्थानमा पर्व मनाउँदा ती ठाउँका संस्कृतिकर्मीसँग प्रमुख अतिथिका रूपमा देउडा खेले। अछाम डोटीका मान्छेको बाहुल्य भएको उइसकानसिन राज्यमा डोटीकी गोमादेवी ओझा र नर्मदादेवी फुलाराले गौराका फागहरू सुनाए। टेक्सासको शिव मन्दिरमा मनाएको गौरा ऐतिहासिक रहन गयो भन्छन्, सुदूरपश्चिम समाज टेक्सासका अध्यक्ष गगन केसी। काठमाडौंमा गौरापर्वका बेला राजनीतिक विवाद चलिरहँदा अमेरिकामा सुदूरपश्चिमको मौलिक पर्व गौरा सुखमय रूपमा मागल र देउडा खेलेर सम्पन्न गरियो। सबै नरनारी यहाँका धार्मिक स्थलहरूमा मात्र आयोजना गरिएका थिए। सयौं नरनारीका बीचमा रही देउडा गीत सुनाउँदा तमले घरकी याद दिलाया दाजु भन्दै थिए, पदम ठकुराठी (डँडेलधुरा), नवराज उपाध्याय, रामनाथ उपाध्याय (अछाम) गोविन्दराज फुलारा (डोटी), प्रताप गुर्धामी (बझाङ), विष्णु भट्ट (बैतडी) आदि। अमेरिकामा नन्द दाइसँग देउडा गीत गाउन पाउनु भाग्यको कुरा हो भनी खुसी व्यक्त गर्दै थिए, तर्क ओझा, राजु ओझा (डोटी), डिल्लीराज फुलारा (डोटी)। राजनीतिक नेता आएको खण्डमा यतिका मानिस जम्मा हुने थिएनौं, हजुरको नाम सुनेरमात्र घरको काम छाडेर आएका हौं भन्दै थिए डा विष्णु जोशी बझाङ। म आया बझाङयाबाट त आइगै डोटी है भिटघाट नहुन्या ठौर क्या माया लोटी है। २०३४३५३६ सालतिर यो पंक्तिकारले रेडियो नेपालमा देउडा गीत गाउँदा भाँण र वादी जातिको उपमा पाएको थिएँ। काली कर्णालीमा सांस्कृतिक क्रान्ति ल्याउँदा र २२ वटा देउडा गीतका गीति क्यासेट बस्तीबस्तीमा पुयाउँदा लाखौंजनबाट मन पराएर होला वर्तमानमा देउडा सम्राट्को उपाधि पाएँ। जिन्दगीको यो मेरो सबैभन्दा ठूलो उपलब्धि र कमाइ हो। पंक्तिकारको जिन्दगी नै देउडामय बनेको छ। प्रतिबन्धित कालमा प्रजातन्त्र प्राप्तिका लागि कारागारमा पटकपटक थुनिँदा पनि देउडा गाएँ, २०६२६३ को जनआन्दोलनमा पनि देउडा गीत गाएर नै सडक तताएँ। गणतन्त्रको माग गर्दै पुनः कारागारमा जिन्दगी बिताएँ। अहिले अमेरिकी भूमिमा पनि देउडा गीतसंगीतको बीजारोपण गरेर अभियान चलाउन पाउँदा मातृभूमिको संस्कृतिको सेवा गरेको सम्झेको छु। भावी जिन्दगी यसैगरी बितोस् सुदूरपश्चिमका मष्टादेवतासँग यही प्रार्थना छ।"
"काठमाडौं उपत्यकाका नदी करिडोरका सडक बन्द, माइतिघर जलमग्न","काठमाडौं: बागमती, विष्णुमति, मनोहरा, हनुमन्तेलगायत खोलामा जलसतह बढेपछि करिडोरका सडक प्रायः बन्द भएका छन्। सबै खोलामा करिडोर सडकमा पानी उक्लिन थालेको छ। माइतिघर मण्डलाको बाटो र न्युप्लाजा अगाडिको बाटोसमेत अवरोध भएको छ। केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले प्रहरीले नदी करिडोर तथा डुबान हुनसक्ने सबै क्षेत्रमा सचेत गराएको जानकारी दिए । यसैगरी काठमाडौं महानगरपालिका११ थापाथलीस्थित सुकुम्बासी एरियामा अविरल बर्षाका कारण बागमती नदीमा पानीको बहाब निरन्तर बढि रहेको छ। पानीको बहाबले सुकुमबासी एरियामा रहेका १४१ घरधुरी डुबाएको छ। थापाथली देखि रोज बट स्कूलसम्म पूर्वरूपमा बाटो अवरोध भएको छ। प्रहरीले ४ वटा बच्चा र १ जना वृद्धसहित ५ जनालाई उद्धार गरी गरेको छ। यसैगरी कलंकी, कपन क्षेत्रपनि डुबानमा परेको छ। काठमाडौंको नागार्जुन नगरपालिका ८ नर्सरी धारानजिक सडकखण्ड, तार्केरश्वर नगरपालिका कार्यालय अगाडि धर्मस्थलीबाट तारकेश्वर नगरपालिका३ तिनपिप्ले जाने बाटोमाथिबाट पहिरो गई बाटो अवरुद्ध भएको छ। जल तथा मौसम विज्ञान विभागले भोलिसम्म अविरल वर्षा हुने पूर्वानुमान गरेको छ । आज देशभर बर्षा भइरहेको छ।"
"बाढीले अस्तव्यस्त चितवन, करिब ३ सय जनाको उद्धार","चितवन : असोज दश गते रातिदेखि परेको अविरल वर्षाको कारण चितवनका नदी किनारका भाग डुबानमा परेको छ। जनजीवन अस्तव्यस्त भएको छ। करिब तीन सय जनाको उद्धार गरिएको छ। केही भाग डुबानमा परेको छ। डुबानमा परेकालाई उद्धार गरेर सुरक्षित स्थानमा राखेको चितवनका प्रमुख जिल्ला अधिकारी इन्द्रदेव यादवले बताए। भरतपुर महानगरपालिका१६ स्थित गुम्बाचौर, रामघाट, झनझने, कार्कीचोकमा नारायणी नदीको बाढीका कारण एक सय घर डुबानमा परेको छ। भरतपुर २६ सिसुवार, तल्लो हिरापुरमा २८ घरका परिवारलाई उद्धार गरेर गुरुङ समाजको भवन र स्थानिय विद्यालयमा राखिएको छ। जिल्लाको दक्षिणी भेग माडीमा रिउ खोलामा पानीको बहाव बढेर माडि नगरपालिका १ बनकट्टा चन्दपुरि भन्ने गाँउमा १०११ घर डुवानमा परेका छन्। माडीकै सिमरा, कृष्णपुर क्षेत्रमा एरियामा ५७ घरमा पानी पसर अन्न , लत्ताकपडा भिजाएको छ। भरपुर महानगरपालिका १ देवघाट स्थितमा रहेको हरीकिर्तनचोक धर्मशालाबाट ७ जना र शिव मन्दिर बाट २ गरी ९ जना लाई नेपाल प्रहरी र सशस्त्र प्रहरी द्वारा उदार गरेको छ। जिल्ला चितवन भरतपुर महानगरपालिका ३ नगरवन स्थितमा रहेको बालबालिका राख्ने (हाम्रो घर) र सोही ठाउँमा रहेको बालकुमारी कलेज बाट गरी २८ जना उद्वार गरेर सुरक्षित स्थानमा राखिएको छ। राप्ती नगरपालिका ०६ ढुंग्रेखोला स्थित जोखिममा रहेकालाई नेपाल प्रहरी , नेपाली सेना, सशस्त्र प्रहरी सहितको टोलीले बोटको सहायताले १० जना व्यक्तिहरूलाई उद्दार गरेर भण्डारा माविमा राखिएको छ। त्यस्तै ईच्छाकामना गाँउपालिका ४ धारापानि र गोरखा शहिद लखन गाँउपालिका ४ छेपेटार जोडने झोलुङ्गे पुलको गोरखातर्फको भाग बगाएको छ। ईच्छाकामनाकै वडा नम्बर पाँचमा रहेका पुरानो पुल नजिक रहेको भवन, बिधुतको ट्रासमिटर, बिधुतको चार्जिङ स्टेशन पहिरोको जोखिममा रहेको जिल्ला प्रशासन कार्यालयले जनाएको छ।।सोही ठाँउमा रहेको सामुदायिक सेवा केन्द्र नारायणगढ को तल्लो कोठामा पानि पसेको छ। भरतपुर महानगरपालिका २५ का राजेन्द्र महतोको फर्निचरमा क्षति पुगेको छ। वेथरी खोलाको पानी पसेर काठ, मुढा, बगाएको छ।"
"सिस्नेरीमा प्रहरी चौकीसहित ३० घर बाढीले बगायो,६ जना विद्यार्थी बेपत्ता","हेटौंडा : अविरल वर्षाका कारण आएको बाढीले मकवानपुरको इन्द्रसरोवर गाउँपालिका ३, सिस्नेरीमा ३० घर बगाएको छ । बाढीले प्रहरी चौकीसहित ३० घर बगाएको इलाका प्रहरी कार्यालय सिस्नेरीले जनाएको छ । त्यस्तै, इन्द्रसरोवर गाउँपालिका२, खानीखेतस्थित २८ घर डुबानमा परेका छन् । बिहीबारबाट परेको अविरल वर्षाका कारण कुलेखानी जलाशय शनिबार बिहान भरिएको थियो । ड्यामको बाँधको सुरक्षालाई समेत मध्यनजर गरी ड्यामका दुई वटा ढोका खोल्नु परेको कुलेखानी प्रथम जलविद्युत केन्द्रका प्रमुख तारादत्त भट्टले जानकारी दिएका छन् । डुबान र बाढीमा परेर मानवीय क्षति भने नभएको सिस्नेरी प्रहरीले जनाएको छ । प्रहरीका अनुसार, स्थानीयहरुलाई सुरक्षित स्थानमा राखिएको छ । सिस्नेरीको बत्सलादेवी माध्यमिक विद्यालयमा सञ्चालित एन्फा एकेडेमीका ६ जना विद्यार्थीलाई बाढीले बगाएको प्रहरीले जनाएको छ । उनीहरुको उद्धार तथा खोजी कार्य भइरहेको समेत प्रहरीको भनाई छ।"
नखिपोटमा नख्खु खोलाले बगाएर एक बालकसहित चारजना बेपत्ता,"काठमाडौं : अविरल वर्षाका कारण आएको बाढीले ललितपुरको नखिपोटमा खोलाले बगाएर चार जना बेपत्ता भएका छन्। नखिपोट कोलोनी क्षेत्रमा नख्खु खोलाले बगाउँदा चार जना व्यक्ति बेपत्ता भएका हुन् । सशस्त्र प्रहरी बल नेपालका सहप्रवक्ता शैलेन्द्र थापाका अनुसार बेपत्ता हुनेमा नाम र वतन नखुलेका दुई पुरुष, एक महिला र एक बालक रहेका छन् ।"
बाढीले झापामा तीनवटा पुल र एउटा कल्भर्टमा क्षति,"झापा : अविरल वर्षापछि खोलामा आएको बाढीले झापामा तीन वटा पुलमा क्षति पुर्याएको छ । जिल्ला प्रहरी कार्यालय झापाका अनुसार बाढीले अर्जुनधाराको बिरिङ नदीको पुल, झापा गाउँपालिकाको बिरिङ नदीको पुल र बाह्रदशीको अदुवा खोलाको काठे पुलमा क्षति पुर्याएको हो । शुक्रबार साँझ साढे ७ बजे वर्षाको कारणले झापा गाउँपालिका ५ पान्थापाडास्थिति बिरिङ नदीमा आएको बाढीले हुलाकी राजमार्ग जोड्ने पक्की पुलमा क्षति पुर्याएको छ । बाढीले पुलको पश्चिम साइटको १० मिटर जति भाग कटान गरी क्षति पुर्याएको प्रहरीले जनाएको छ । हाल हुलाकी राजमार्ग अवरुद्ध बनेको प्रहरी कार्यालय झापाका डीएसपी कृष्णकुमार चन्दले जानकारी दिए । ११ वर्षपछि बनेको बिरिङ पुलमा बाढीले क्षति पुर्याएपछि फेरि त्यहाँका स्थानीय निराश बनेको छ । उनीहरूले छिटो भन्दा छिटो पुल सुचारु गराउन माग गरेका छन् । त्यस्तै अर्जुनधारा खुदुनावारी जोड्ने बिरिङ पुल पूर्ण रुपमा क्षतिग्रस्त भएकाले गएराति देखि नै आवागमन बन्द गरिएको छ । यसअघि आंशिक क्षति पुगेको सो पुलमा केही दिनदेखिको अविरल वर्षाले पुरै क्षति पुगेको हो । पुलको दक्षिण साइडको अन्दाजी १० मिटर पुल बगाएको छ । बिरिङ पुलमा क्षति पुगेपछि अर्जुनधारा७ को फूलमति टोल, मिलडाँडाको बाटो हुँदै यातायातका सवारीसाधनहरू सञ्चालन भइरहेको डीएसपी चन्दले बताए । त्यसैगरी शुक्रबार राति ८ बजेर २० मिनेटको समयमा बाह्रदशी गाउँपालिका ३ कोनाबारीस्थित पूर्व पश्चिम जोड्ने अदुवा खोलामा रहेको काठको पुल क्षति पुर्याएको छ । खोलामा बढेको बहावका कारण काठको पुलको बीच भाग भाँचिएकोले आवागमन बन्द गरिएको छ । अहिले त्यहाँका स्थानीयहरू वैकल्पिक बाटो प्रयोग गर्न बाध्य छन् । यता मेची राजमार्ग अन्तरगत चाराआली केचना सडक खण्डमा पर्ने कल्भर्टमा क्षति पुगेको छ । खोलामा आएको बाढीले भद्रपुर नगरपालिका १ र कचनकवल गाउँपालिका ६ जोड्ने राजमार्ग रहेको कल्भर्टको दुवैतर्फ सामान्य क्षति पुर्याएको प्रहरीले जनाएको छ ।"
ललितपुरमा पहिरोले पुरिएर चार जनाको मृत्यु,काठमाडौं : ललितपुरमा पहिरोमा परेर ४ जनाको मृत्यु भएको छ। ललितपुरको टाहाखेलमा २ जना र गोदावरी नगरपालिका३ टौखेलमा ढिस्कोले पुरिएर २ जनाको मृत्यु भएको हो। टाहाखेलमा पहिरोले पुरिएर ५० वर्षीया महिला र ८ वर्षीया बालिकाको मृत्यु भएको गोदावरी नगरपालिका१० का वडाध्यक्ष शेखर न्यौपाने जानकारी दिए । गोदावरी३ का वडाध्यक्ष सानुराजा घिमिरेले गोदावरी३ टौखेलमा ढिस्कोले पुरिएर बाबु र छोरीको मृत्यु भएको जानकारी दिए । थप विवरण आउन बाँकी रहेको छ। यसैगरी महाङ्काल गाउँपालिका३ मा तीन वटा घरसहित प्रहरी चौकी बाढीले बगाएको महाङ्काल३ गोटिखेलका वडाध्यक्ष मनोजकुमार पराजुलीले बताए। उनका अनुसार घरमा रहेका पाँच जना सम्पर्क बिहीन भएका छन्।
खतराको तह पार गरेसँगै गण्डक बाँधका सबै ढोका खोलिए,परासी : नारायणी नदीको पानीको सतहले खतराको तह पार गरेसँगै गण्डक बाँधका सबै (३६ वटा) ढोका खोलिएका छन्। पुरानो बाँध भएका कारण संरचनाहरू जीर्ण हुँदा अहिले ब्यारेजले ४ लाख क्यूसेकभन्दा बढी पानी धान्न नसक्ने अवस्था छ। ४ लाखभन्दा बढी पानीको सतह भएपछि खतराको लेबल मानिने नेपाल गण्डक पश्चिम नहर सिचाइँ व्यवस्थापन कार्यालयका प्रमुख इन्जिनियर तीलकराम बुढाथोकीले जानकारी दिए। गण्डक बाँधमा अहिले ५ लाख ७४ हजार क्यूसेक पानी पुगेको छ। खतराको लेबल बढेपछि बाँधका ढोका खोलिएका हुन्। नारायणी नदीमाथि निर्माण गरिएको ब्यारेजले पूर्वी नवलपरासीको त्रिवेणी र भारतको बिहार प्रदेशस्थित भैंसालोटन जोडेको छ। यसैबीच पानीको सतह बढ्न थालेपछि तटीय क्षेत्रका स्थानीयलाई उच्च सर्तकता अपनाउन जिल्ला प्रशासन कार्यालयले आग्रह गरेको छ। बाँधको कारण पूर्वी र पश्चिम नवलपरासीका ३० बढी गाउँ जोखिममा पर्छन्। दुई दिनसम्म परेको निरन्तरको पानीले जिल्लामा अहिलेसम्म कुनै क्षति नपुगेको प्रमुख जिल्ला अधिकारी स्किम श्रेष्ठले बताइन्। यद्यपि सम्भावित जोखिममा पर्न सक्ने स्थानीयहरूको व्यवस्थापन र उद्धारका लागि सुरक्षाकर्मीहरुलाई तयारी अवस्थामा राखिएको श्रेष्ठले जानकारी दिइन्।
कार्यालयमा बाढी पसेपछि एपीवान टेलिभिजनको प्रसारण बन्द,"काठमाडौं : अन्नपूर्ण मिडिया नेटवर्कअन्तर्गतको एपीवान एचडी टेलिभिजनको प्रसारण सेवा बन्द भएको छ। शुक्रबारदेखि परेको अविरल वर्षाका कारण कार्यालयमा बाढी पसेपछि एपीवान टेलिभिजनको प्रशारण सेवा बन्द भएको प्रधान सम्पादक दीपेन्द्र बान्तावाले जानकारी दिए। उनका अनुसार आज बिहान ७ बजेपछि टेलिभिजनको प्रशारण बन्द भएको हो। बान्तावाले भने, कार्यालयभित्रसम्म बाढी पसेको छ। बाढी पसेपछि अहिले कार्यालयमा विद्युत सेवा अवरुद्ध रहेको छ। कार्यालयका गाडी, कम्युटर, ब्याकअपलगायतका सामाग्रीसहित डुबानमा परेकाले प्रशारण बन्द भएको हो। आज काठमाडौं उपत्यकाका धेरै स्थान डुबानमा परेको छ।"
"बाढीले हेंवा खोलाको पुल बगायो, मेची राजमार्ग अवरुद्ध","फिदिम : मेची राजमार्गअन्तर्गत फिदिम४ र हिलिहाङ ७ जोड्ने हेवाखोलाको बेली ब्रिज बाढीले बगाएको छ। बाढीले हिलिहाङ तर्फको पिल्लर बगाएको बगाएको स्थानीयले जनाएका छन्। गत वर्ष असारमा आएको बाढीले हेवाखोलाको पक्की पुल बगाए पछि सोही स्थानमा अस्थायी ब्रिज बनाइएको थियो। ब्रिज बगाएपछि पाँचथरको हिलिहाङ,याङवर र ताप्लेजुङ तर्फको यातायात पूर्णरूपमा बन्द भएको छ। यस्तै फिदिम फालोट सडकमा पर्ने फेमे खोलाको पुल पनि बाढीले बगाएको छ। पाँचथरमा बाढी पहिरोले ठूलो क्षति पुर्याएको छ। विस्तृत विवरण भने आउन बाँकी रहेको छ।"
"धादिङमा पहिरोमा पुरिएर एकजनाको मृत्यु , धादिङबेसी जोड्ने सडक अवरुद्ध",धादिङ : धादिङमा पहिरोले घर पुरिँदा एक जनाको मृत्यु भएको छ । आज बिहान करिब ६ बजेतिर घरमाथि पहिरो खस्दा थाक्रे गाउँपालिका ६ महादेवबेशीका ४५ वर्षीय सानु राईको मृत्यु भएको प्रहरीले बताएको छ । धादिङमा हिजोदेखि अविरल वर्षा भइरहेको छ । यसैगरी धादिङको सदरमुकाम धादिङबेसीलाई पृथ्वीराजमार्गसँग जोड्ने कालु पाण्डे राजमार्ग पहिरोले अवरुद्ध भएको छ । धादिङको नीलकण्ठ नगरपालिका ८ दारेगौडा र साघुटारमा सडक माथिबाट खसेको ढुंगगा माटोसहितको पहिरोले सडक दुईतर्फी अवरुद्ध भएको हो। अहिले त्यस क्षेत्रमा सवारी आवागमन पूर्ण रुपले अवरुद्ध बनेको छ । पहिरोले ढुंगा र रुखहरू खसेकोले तत्काल बाटो खुलाउन कठिन रहेको नीलकण्ठ नगरपालिका ८ का वड़ा अध्यक्ष प्रकाश श्रेष्ठले जानकारी दिए। पहिरो खसेको दुबै ठाउँमा साँघुरो र घुम्ती भएकोले जोखिम अत्याधिक रहको प्रहरीले जनाएको छ ।
सिन्धुलीरामेछाप जोड्ने खुर्कोटको पक्की पुल बग्यो,"सिन्धुली : रामेछाप र सिन्धुली जोड्ने खुर्कोटको पुल सुनकोशीले बगाएको छ। शनिबार बिहान गोलन्जोर गाउँपालिकास्थित खुर्कोट पुल बगेपछि सिन्धुली र रामेछापको सम्पर्क टुटेको छ । बाढीले मन्थली, रामेछापतर्फको एउटा स्पान बगाएको छ। पुल बगाएपछि रामेछाप, ओखलढुंगा, सोलुखुम्बुसँगको सम्पर्क टुट्ने भएको छ। यसले गर्दा राजधानी आउने यात्रु मारमा पर्ने भएका छन्। अहिले सुनकोशीको जलसतह बढ्दो क्रममा रहेकाले नदी तटीय क्षेत्र जोखिममा परेका छन् । यसैगरी सिन्धुलीको खुर्कोट बजार र मुलकोट बजारमा पनि बाढी पसेको छ। यता रामेछापको मन्थली एयरपोर्टमा पनि तामाकोशी नदीबाट बाढी पस्न थालेको छ।"
"काठमाडौं उपत्यकामा बाढी पहिरोको वितण्डा : २१ जनाको मृत्यु, ५ बेपत्ता","काठमाडौं : काठमाडौं उपत्यकामा बाढी र पहिरोमा परेर २१ जनाको मृत्यु भएको छ । हालसम्म काठमाडौंमा ९, ललितपुरमा ९ र भक्तपुरमा ३ जनाको मृत्यु भएको काठमाडौं उपत्यका प्रहरी कार्यालयका प्रहरी वरिष्ठ उपरीक्षक विनोद घिमिरेले जानकारी दिए। उनका अनुसार विपदमा परेर ५ जना बेपत्ता र ९ जना घाइते भएका छन् । हालसम्म बाढीपहिरो तथा डुबानमा परेका ७२८ जनालाई उद्धार गरिएको छ। यता गृहमन्त्री रमेश लेखकले प्राकृतिक विपद्को जोखिममा परेका नागरिकहरुको उद्धार, राहत तथा घाइतेहरुको स्वास्थ्य उपचारमा सरकार गम्भीर भएर लागिपरेको बताएका छन्। उनले आज बिहानको बैठकमा मुलुकभर बाढी, पहिरो र डुबानबाट भएको जनधनको क्षतिको सूचना संकलन गर्ने, उद्धार तथा राहतलाई थप प्रभावकारी बनाउने लगायतका विषयमा छलफल भएको बताए। उनले वर्षाका कारण काठमाडौं सडकहरु अवरुद्ध भएको र तत्काल खुलाउन पहल गर्न सम्बन्धित निकायलाई निर्देशन समेत दिए।"
त्रिशूली नदीको बाढीले ३ टिप्पर र २ एक्साभेटर बगायो,"चितवन : त्रिशूली नदीमा आएको बाढीले तीनवटा टिप्पर र दुईवटा एक्साभेटर बगाएको छ। बाढीले निर्माणाधीन सुपर त्रिशूली जलविद्युत् आयोजनाको एक्साभेटर र टिप्पर बगाएको छ। बाढीले शुक्रबार राति करिब १०:१० बजे गाडीहरु बगाएको बगाएको प्रहरीले जनाएको छ। बाढीले नदीको बीच भागमा रहेको मेसिन तथा टिप्पर बगाएको हो। नदीमा भीषण बाढी आएपछि दिउँसोदेखि नै आयोजनाको तीनवटा टिप्पर, दईवटा एक्साभेटर नदीको बीचमा फसेको थियो। नदीको मध्यभागमा फसेको मेसिन निकाल्ने प्रयास गरिएको भए पनि सकिएको थिएन।"
नारायणघाटमुग्लिन सडकखण्डका विभिन्न स्थानमा पहिरो,"चितवन : लगातारको वर्षातको कारण नारायणघाटमुग्लिन सडकखण्डको विभिन्न स्थानमा पहिरो खसेको छ । पहिरोको कारण बाटो अवरुद्ध बनेको छ । पहिरो खसेर नौ किलोमा सडक दुई फिट भासिएको छ । सडक भासिदा जुगेडीबाट मुग्लिनतर्फ जाँदै गरेको प्र ३०१०२४ च ३०५६ नम्बरको बलेरो जिप फसेको जिल्ला प्रहरी कार्यालय चितवनका डीएसपी भेषराज रिजालले जानकारी दिए । त्यस्तै पृथ्वी राजमार्गमा पर्ने इच्छाकामना गाउँपालिका४ घोप्टेभिरमा पहिरो खसेको छ । दुई वटा स्काभेटरले पन्छाउन थालेको चितवनका प्रमुख जिल्ला अधिकारी इन्द्रदेव यादवले जानकारी दिए । इच्छाकामना३ मौवाखोला, पानीधारा र दतिखोलामा पनि पहिरो खसेर सडक अवरुद्ध भएको छ ।"
"डिजिटल कारोबारमा १३ प्रतिशत भ्याट, सर्वसाधारण मारमा","काठमाडौं : जाजरकोटका अबिन बिकेले केही दिनअघि प्रधानमन्त्री केपी शर्मा ओलीलाई म्यासेज पठाए। प्रधानमन्त्री ओलीले नै त्यसलाई सामाजिक सञ्जालमार्फत सार्वजनिक गरे। जाजरकोटका अबिन बिके लेख्नुहुन्छ अहिले म दैनिक रूपमा सयपचास रुपैयाँका कारोबार दिनमा ५६ पटक गर्छु र त्यहाँ हरेक पटक लाग्ने ११ रुपैयाँ ३० पैसा चार्जले मेरो दैनिक रूपमा ६०७० रुपैयाँ खर्च हुन्छ। यसरी महिनामा मेरो २ हजारदेखि २२ सयसम्म खर्च हुन्छ, यो कसरी हटाउने होला ! डिजिटल कारोबारमा एकाएक १३ प्रतिशत भ्याट थपिएपछि सानोसानो कारोबार गर्नेहरू असन्तुष्ट छन्। प्रधानमन्त्री ओलीले साना डिजिटल कारोबार गर्दा निःशुल्क गर्ने विषयमा सम्बन्धित अधिकारीसँग छलफल गर्ने सामाजिक सञ्जालमार्फत आश्वासन पनि दिए। प्रधानमन्त्री ओलीले नै सामाजिक सञ्जालमा हिजोआज फेसबुकको इन्बक्समा मोबाइल बैंकिङ ट्रान्सफर गर्दा लाग्ने गरेको अतिरिक्त चार्जबारे फेसबुकका साथीहरूबाट सुझावहरू आइरहेको उल्लेख गरेका छन्। आजभोलि हामी धेरैजसो डिजिटल माध्यमबाट रकम ट्रान्सफर गर्ने गरेका छौं, ओलीले भनेका छन्, इन्टरनेटको सहजताले होला, सानोसानो कारोबारमा पनि हामी क्यासलेस गर्न अभ्यस्त छौं। प्रधानमन्त्रीसँगै उनका मुख्य सल्लाहकार विष्णु रिमालले पनि धेरै युवाहरूबाट अहिले सबैजसो ठाउँमा डिजिटल पेमेन्ट सिस्टम भएको तर शुल्क अधिक भएको गुनासो आएको कुरा सामाजिक सञ्जालमा उल्लेख गरेका छन्। १० रुपैयाँको बिस्कुट किनेर डिजिटल पेमेन्ट गर्दा बैंकहरूले १० रुपैयाँ चार्ज लगाउँछ, त्यसमा १३ प्रतिशत भ्याट जोडेर ११ रुपैयाँ ३० पैसा काटिन्छ, युवाहरूको गुनासोलाई उद्धृत गर्दै उनले भने, चिया खाएको, साग किनेको जस्ता साना कारोबारमा पनि ११ रुपैयाँ ३० पैसा काटिन्छ। १० रुपैयाँ तिर्दा २१ रुपैयाँ काटिने यस्तो त हुँदै भएन। मलाई यो गुनासो जायज लाग्यो। पाँच हजारभन्दा थोरै कारोबारमा यस्तो शुल्क नलगाउनु राम्रो हुन्छ कि ? एकातर्फ सरकार डिजिटल बैंकिङ कारोबारलाई प्रोत्साहन गर्ने भन्छ। अर्कातर्फ अनलाइन बैंकिङ कारोबारको सेवाबापत शुल्क चर्को लिन्छ सर्वसाधारणले केही दिनयता सामाजिक सञ्जालमा निकै गुनासो गरिरहेका छन्। बैंकिङ प्रणालीमा जतिसुकै रकम लेनदेन गरे पनि प्रति कारोबारकै सेवा शुल्क अधिकतम ११३ रुपैयाँसम्म पुगिसक्यो। यसअघि अधिकतम १० रुपैयाँसम्म थियो। सरकारले राजस्वको आकार बढाउन डिजिटल कारोबारको सेवा शुल्कको भ्याटबापत रकम भुक्तानी प्रणाली सञ्चालकहरूले पनि आफूले व्यहोरेनन्, उल्टै ग्राहकसँग भार थपिदिए। अन्ततः मर्कामा आम सर्वसाधारण नै परे। सरकारले चालु आर्थिक वर्षको संशोधित आर्थिक विधेयकमार्फत भ्याट (मूल्य अभिवृद्धि कर) थपेको हो। यसअघि यस्तो कारोबारमा सरकारले भ्याट छुट गर्दै आएको थियो। तर अहिले कसिलो बनाएकाले यसअघि तोकिएको शुल्कमा १३ प्रतिशत भ्याट थपिँदा महँगो देखिएको नेपाल राष्ट्र बैंक र भुक्तानी प्रणाली सञ्चालकका प्रतिनिधिहरू बताउँछन्। सरकारले यसपटक मूल्य अभिवृद्धि कर ऐन, २०५२ को अनुसूची१ लाई संशोधन गरी आर्थिक विधेयक, २०८१ द्वारा समाशोधन गृह (क्लियरिङ हाउस) सेवा खारेज गरेको हो। संशोधन विधेयकको भ्याट शीर्षकमा अन्य वस्तु तथा सेवाहरूअन्तर्गतको ५ नम्बरमा भनिएको छ, समाशोधन गृह (क्लियरिङ हाउस) सेवा झिकिएको छ। सरकारले राजस्व बढाउने नाममा आम सर्वसाधारणलाई मर्कामा पारेको सरोकारवालाहरू गुनासो गर्छन्। यसबारे फेसबुक, सामाजिक सञ्जालहरूमा गुनासो पोखिएका छन्। गीतकार लोकराज अधिकारीले सामाजिक सञ्जालमा आफूले फोनपेमार्फत बैंक खातामा १० रुपैयाँ पठाउँदा ११३ रुपैयाँ चार्ज तिर्नु परेकोमा सरकारप्रति आक्रोश व्यक्त गरेका छन्। उनी भन्छन्, यो जनतामाथि खड्ग प्रहार हो। १० रुपैयाँ पठाउँदा ११ रुपैयाँ ३० पैसा तिर्नुपर्ने ? राष्ट्र बैंकले तोकेको भ्याटबाहेकको सेवा शुल्क नेपाल राष्ट्र बैंकले यसअघि डिजिटल बैंकिङ कारोबारको सेवा शुल्क निर्धारण गरिसकेको छ तर त्यसलाई परिमार्जन गरेको छैन। केन्द्रीय बैंकले भुक्तानी प्रणालीसम्बन्धी एकीकृत निर्देशन २०८० गत मंसिरमा जारी गर्दै शुल्कसम्बन्धी व्यवस्था गरेको थियो। बैंक तथा वित्तीय संस्थाका ग्राहकहरूले मोबाइल एप्लिकेसन (एप) वा इन्टरनेट बैंकिङमार्फत विद्युतीय रकमान्तर अन्तर बैंक फन्ड ट्रान्सफर गर्दा सेवा प्रदायकहरूले जतिसुकै रकमको अर्थात् (रु १ देखि यसमाथि) प्रति कारोबार अधिकतम १० रुपैयाँसम्म सेवा शुल्क लिन सक्ने अधिकार राष्ट्र बैंकले दिएको छ। अहिले १३ प्रतिशत भ्याट थपिँदा ग्राहकलाई १३० पैसासहित ११ रुपैयाँ ३० पैसा प्रतिकारोबारको सेवा शुल्क पर्न गएको हो। विद्युतीय वालेटमार्फत हुने कारोबारमा ग्राहकसँग सम्बन्धित सेवा प्रदायकले ५ हजारसम्मको कारोबार गर्दा प्रतिकारोबार अधिकतम शुल्क ५ रुपैयाँ, ५ हजार १ देखि १० हजारसम्म ८ रुपैयाँ, १० हजार १ देखि माथि अधिकतम १० रुपैयाँ प्रतिकारोबार लिन पाइने व्यवस्था छ। वालेटबाट बैंकमा पैसा सार्न परेमा जतिसुकै भए पनि १० रुपैयाँ सेवा शुल्क लिन पाउने अधिकार दिइएको छ। नेपाल राष्ट्र बैंकका प्रवक्ता रामु पौडेल सरकारले लगाएको भ्याटमा केन्द्रीय बैंकको हात नभएको तर निश्चित सेवा शुल्क तोकिएअनुसार गर्न भनिएको बताउँछन्। केन्द्रीय बैंकले विगत दुई वर्ष निर्धारण गरेको डिजिटल कारोबारको सेवा शुल्कनै जारी गरेको छ। यसभन्दा बढी शुल्क तोकेको छैन। यो शुल्कमा चालु आवमा सरकारले थपेको भ्याटले गर्दा बढ्न गएको हो। मोबाइल बैंकिङ तथा भुक्तानीका लागि अधिकतम १० रुपैयाँ छ। यसमा अहिले भ्याट थपिएको हो, उनले अन्नपूर्णसँग भने। यो शुल्क महँगो भयो कि भन्ने प्रश्नमा उनी थप्छन्, नेपालले लिने सेवा शुल्क भारत, श्रीलंका, युरोपियन मुलुकसँग तुलना गर्दा पनि कम छ। राष्ट्र बैंकले तोकेको शुल्क अरूको देशभन्दा समग्रमा नेपालमा कम छ। यसअघि सेवा शुल्कको सर्कुलर ल्याउँदैमा अन्य मुलुकजस्तो महँगो गर्नु हँुदैन, यसलाई प्रोत्साहन गर्नुपर्छ भनेरै थोरै रकम राखिएको थियो। हाल नेपाल राष्ट्र बैंकले नौ ओटा भुक्तानी प्रणाली सञ्चालकहरूलाई अनुमति दिएको छ। यसमध्ये नेपाल क्लियरिङ हाउस र फोन पे टेक्नोलोजी प्रालिले मोबाइल बैंकिङको सुविधा दिँदै आएका छन्। यी कम्पनीहरू केन्द्रीय बैंकले दिएको कारोबारको सीमा र शुल्कअनुसार सञ्चालन गरिरहेको दाबी गर्छन्। नेपाल क्लियरिङ हाउस (एनसीएचएल)का प्रमुख कार्यकारी अधिकृत नीलेशमानसिंह प्रधान केन्द्रीय बैंकले तोकेकै सेवा शुल्क दिइरहेको तर यसअघि छुट भएको भ्याट सरकारले बढाएकोमा प्रणालीले स्वतः काट्ने बताउँछन्। सरकारले कारोबारबापत लगाएको भ्याट संस्थाले नव्यहोर्ने तर यो प्रणाली नै अटोमेटिकल्ली भ्याट कटौती गर्ने हुने उनको भनाइ छ। उनका अनुसार एनसीएचएलले कनेक्ट आईपीएसलगायतका सबै कारोबारको सीमा र शुल्क न्यूनतमदेखि अधिकतम तोकेको छ। सीईओ प्रधान भन्छन्, एनसीएचएलले बैंक तथा वित्तीय संस्थाहरूमा गर्ने ट्रान्जेक्सनको सेवाशुल्क पाँच सयसम्म कारोबार गर्दा प्रतिकारोबार दुई रुपैयाँ लाग्छ। तर चालु आवमा १३ प्रतिशत भ्याट थपिएपछि सोबराबरको कारोबार गर्दा ग्राहकलाई २ रुपैयाँ २६ पर्न गएको हो। ५ सय १ माथि ५ हजारसम्म कारोबार गर्दा एनसीएचएलले ४ रुपैयाँ तोकेको छ तर भ्याट थपिँदा ४ रुपैयाँ ५२ पैसा पर्छ। ५ हजार १ रुपैयाँ माथि २० लाखसम्म कारोबार गर्दा प्रतिकारोबार ८ रुपैयाँ तोकिएको छ तर भ्याट जोडिँदा ग्राहकलाई ९ रुपैयाँ ०४ पैसा पर्न आउँछ। यो सबै सरकारले भ्याट बढाउँदा शुल्क बढेको हो। सेवा शुल्कबापत लिएको रकमबाट दुई पटक मोबाइलमा म्यासेज पठाउँदा पनि २ रुपैयाँ सकिने र अन्य अपरेशन चार्ज लगायतमा खर्चिंदा सेवा शुल्क धेरै नभएको उनले बताए। यता फोन पेले आफ्नै सर्कलको मर्चेन्टमा क्यूआर कोडमार्फत गरेको भुक्तानीमा शुल्क लिँदैन। तर अन्य कारोबारको शुल्क अधिकतम १० रुपैयाँ शुल्क उठाएको छ। जति कारोबार गरे पनि १० रुपैयाँ नै शुल्क कटाउने भएकाले यसमा १३ प्रतिशत भ्याट थपिँदा ११ रुपैयाँ ३० पैसा ग्राहकले तिर्नु परेको बताएको छ। प्रवृत्ति हेर्दा पछिल्लो समय दूरदराजमा पनि बैंक तथा वित्तीय संस्थाहरूले जारी गरेका डिजिटल बैंकिङको पहुँच क्रमशः बढ्न थालेको छ। गत साउनसम्मको तथ्यांकअनुसार मोबाइल बैंकिङ प्रयोगकर्ताको खाता संख्या २ करोड ४९ लाख ६१ हजार नाघेको छ। जसबाट ४ करोड ७४ लाख ६० हजार हाराहारी पटक कारोबार भएको छ। यस्तै, कनेक्ट आईपीएसका प्रयोगकर्ता १२ लाख ९९ हजार प्रयोगकर्ता पुगेका छन्। यसबाहेक, इन्टरनेट बैंकिङ, वालेटलगायतका डिजिटलहरूका प्रयोगकर्ताहरू बढ्ने क्रममा छन्। सोही अनुसार कारोबार पनि बढिरहेको केन्द्रीय बैंकको तथ्यांकमा पनि देखिन्छ। ०००"
"देशैभर भारी वर्षा, जताततै सडक अवरुद्ध","काठमाडौं : बिहीबार रातिबाट परेको भारी वर्षाले देशैभरका दर्जनौं सडक अवरुद्ध भएका छन्। करोडौं रुपैयाँको क्षति भएको छ। गृह मन्त्रालयको विपद् तथा द्वन्द्व व्यवस्थापन महाशाखा प्रमुख भीष्मकुमार भुसालका अनुसार पाँच प्रदेशका विभिन्न ठाउँमा भारी मात्रामा वर्षा भएको छ। वर्षाका कारण कोशी, बागमती, गण्डकी, लुम्बिनी र सुदूरपश्चिम प्रदेशका १७ वटा राजमार्गका विभिन्न सडकहरू पूर्णरूपमा अवरुद्ध भएका छन्। मध्यपहाडी लोकमार्ग, तमोर करिडोर, कान्ति लोकपथ, भीमफेदी सिस्नेरी, बीपी राजमार्ग, पृथ्वी राजमार्ग, सिद्धार्थ राजमार्गमा पर्ने सडकखण्ड अवरुद्ध भएका हुन्। उपत्यका प्रहरी कार्यालय रानीपोखरीका प्रवक्ता विनोद घिमिरेका अनुसार नागढुंगाकाठमाडौं सडकमा हिलोसहितको पहिरो जाँदा शुक्रबार दिनभर सडक अवरुद्ध भयो। बाटो खुलाएर एकतर्फी गाडी सञ्चालन गर्ने काम भइरहेको प्रहरीले जनाएको छ। जल तथा मौसम विभाग महाशाखाका मौसमविद् बिनु महर्जनका अनुसार विगत १२ घण्टामा कोशी प्रदेशको झापा, इलामलगायत क्षेत्रमा अति भारी वर्षा भएको छ। झापाको अनारमनिमा २०३ मिलिमिटर र चन्द्रगढी विमानस्थलमा २६० मिलिमिटर पानी परेको छ। यस्तै, इलाममा २४३ मिलिमिटर वर्षा मापन गरिएको छ। प्रहरी प्रधान कार्यालयका अनुसार बिहीबारदेखि पछिल्लो २४ घण्टामा देशभर विपद्का ५७ वटा घटना भए। प्रहरी प्रवक्ता दानबहादुर कार्कीका अनुसार २४ घण्टामा देशभर भएको प्राकृतिक विपत्तिका कारण ३१ ठाउँमा पहिरो, १४ ठाउँमा बाढी र ७ वटा आगलागीका घटना भएका छन्। १० वटा परिवार विस्थापित छन्। कुलेखानी ड्याम भरियो गृह मन्त्रालयको विपत् महाशाखा प्रमुख भुसालका अनुसार मकवानपुरस्थित कुलेखानी ड्यामको बाँध भरिएकाले सतर्कता अपनाउन आग्रह गरिएको छ। कुलेखानी ड्याम केही घण्टामा भरिन सक्ने स्थिति देखिएको र बाँधको सुरक्षालाई मध्यनजर गर्दै ड्यामका ढोका खोल्नुपर्ने अवस्था सिर्जना हुन सक्ने भुसालले बताए। ड्याम भरिएपछि पानी पोखिन सक्ने भएकाले बाँधदेखि तल सिस्नेरी हुँदै बागमती नदी किनारका बस्तीहरूमा बाढी आउन सक्ने देखिएको छ। त्यसैकारण तटीय क्षेत्रमा बसोबास गर्ने बासिन्दाहरूलाई उच्च सतर्कता अपनाउन र हाइ अलर्टमा रहन आग्रह गरिएको भुसालले बताए। शुक्रबार बिहान ९ बजे १५२५ मिटर रहेको उक्त ड्याममा पानीको सतह साँझ ५ बजे १५२६५५ मिटर पुगेको छ। यो सतह १५३० मि पुगेपछि पानी पोखिन सक्ने सम्भावना रहेको महाशाखा प्रमुख भुसालले जानकारी दिए। उपत्यका जलमग्न अविरल वर्षाका कारण काठमाडौं उपत्यका पनि जलमग्न भएको छ। जल तथा मौसम विज्ञान पूर्वानुमान महाशाखाका अनुसार राजधानीका विभिन्न क्षेत्रमा जोखिम मापन गरिएको छ। जल तथा मौसक विज्ञान पूर्वानुमान महाशाखाका अनुसार कीर्तिपुरमा ८४ मिलिमिटर र बूढानीलकण्ठमा ६५ मिलिमिटर पानी परेको छ। ललितपुरको लेलेमा ११५ दशमलव पाँच र गोदावरीमा ९३ दशमलव आठ मिलिमिटर वर्षा मापन गरिएको छ। काठमाडौंका बागमती, विष्णुमती, धोबीखोला, ललितपुरको कर्मानाशा, भक्तपुरको हनुमन्ते खोलामा जलसतह उच्च रहेको छ। बागमती नदी, खोकना, मनोहरा, गौरीघाट, बल्खु खोला बलम्बु र विष्णुमती गोंगबु बसपार्क जलमापन केन्द्रमा हालको जलसतह सतर्कता तह पार गरेको र बढ्दो क्रममा भएकाले नदी तटीय क्षेत्रमा यात्रा गर्ने र बस्नेले उच्च सतर्कता अपनाउन विभागले अनुरोध गरेको छ। वर्षाका कारण बालकुमारीको बलभद्र बस्तीमा पानी पसेर बस्ती डुबानमा परेको थियो। ललितपुरको बागमती सुन्दरीघाटबाट १८ जना मानिसलाई उद्धार गरिएको छ। बल्खुको तरकारी बजार पनि डुबानमा परेको छ। झापामा ३१ परिवार विस्थापित, १ बालिकासहित ३ बेपत्ता दुई दिनदेखि परिरहेको अविरल वर्षाका कारण झापा जिल्लाको जनजीवन अस्तव्यस्त बनेको छ। अविरल वर्षापछि अहिलेसम्म जिल्लामा एक बालिकासहित ३ जना बेपत्ता भएको जिल्ला प्रहरी कार्यालय झापाले जनाएको छ। दक्षिणी झापाको कचनकवल गाउँपालिका१ झकुवाटोलीकी पचूँ राजवंशीकी छोरी १४ वर्षीया नेहारिका राजवंशी जमुना खोलाले बगाउँदा बेपत्ता भएकी हुन्। भारत सानिमाको घरबाट पाहुना खाएर साइकल चढेर घर फर्कने क्रममा चमारभिट्टा पुल छेउको जमुना खोलाले शुक्रबार दिउँसो करिब ३ बजे उनलाई साइकलसहित बगाउँदा बेपत्ता भएको प्रहरी कार्यालय झापाका डीएसपी कृष्णकुमार चन्दले जानकारी दिए। बालिकाको खोजी कार्य भइरहेको उनले बताए। त्यस्तै, शुक्रबार दिउँसो १२ः२० बजेको समयमा कचनकवल गाउँपालिका २ स्थित अमुलफुटा खोला तर्ने क्रममा प्र १०२०५प ६९७८ नम्बरको मोटरसाइकल खोलाले बगाएको हो। मोटरसाइकल चालक सोही ठाउँका २७ वर्षीय रबिन भट्टराई भने सकुशल रहेका छन्। मोटरसाइकलको खोजतलास भइरहेको प्रहरीले जनाएको छ। वर्षाले जिल्ला १५ वटा पालिकाका होचो भूभागहरू जलमग्न भएको छ। खोला तथा सडक नालाका सयौँ घरभित्र पानी पसेको छ। जसकारण उनीहरूको दैनिक कामकाज प्रभावित बनेको थियो। विपद् कार्यालय झापाका अनुसार हालसम्म जिल्लामा ३१ परिवार विस्थापित भएका छन्। विस्थापित हुनेहरूमा सबैभन्दा बढी बिर्तामोडका रहेका छन्। बिर्तामोडका १८ परिवार विस्थापित भएका हुन्। त्यस्तै कनकाई नगरपालिका ३ झर्ना बस्तीमा सन्का खोला र सुरुंगा खोलाको पानीको बहाव पसेर ११ परिवार विस्थापित भएका छन्। कनकाई नदीले कटान सुरु गर्दा दुई परिवार विस्थापित भएका छन्। शिवसताक्षी नगरपालिका १० बस्ने अमर ऋषिदेव र किरण ऋषिदेवको परिवार विस्थापित बनेका हुन्। शिवसताक्षी १० बिहानी टोलको पश्चिमतर्फबाट कनकाई खोलाले कटान सुरु गरेको हो। उक्त टोलको १५ घरमध्ये ती दुई वटा घर अति जोखिममा परेपछि शिवसताक्षी नगरपालिका १० नम्बर वडा कार्यालयको समन्वयमा मुक्ति घाटको भवनमा स्थानान्तरण गरिएको हो। त्यस्तै, शिवसताक्षी नगरपालिका वडा नं ७ को होली टोलका अन्दाजी २०२२ घरमा सताक्षी खोलाको पानी पसेर डुबान परेको छ। घरमा सामान्य पानी पसेको र तत्काल क्षति गर्ने सम्भावना नरहेकोले उनीहरूलाई स्थानान्तरण नगरिएको जिल्ला विपद् कार्यालयले जनाएको छ। मेची, निन्दा, बिरिङ, मावा, कनकाई, रतुवा, अदुवा, हडिया, देउनियाँलगायतको नदीहरूमा जलस्तरसमेत ह्वातै बढेको छ। ती नदी आसपासका स्थानीयलाई उच्च सतर्कता अपनाउन झापा प्रशासनले आग्रह छ। बितेको २४ घण्टामा सबैभन्दा धरै वर्षा जिल्लाको सदरमुकाम भद्रपुरस्थित चन्द्रगढीमा भएको छ। खोलाले बगाउँदा १ बालिकासहित ३ बेपत्ता खोलाले बगाउँदा झापामा एकै दिन एक बालिकासहित तीन जना बेपत्ता भएका छन्। कचनकवलको जमुना खोला, गौरीगन्जको किस्ने खोला र कमल गाउँपालिकाको किस्ने खोलाले बगाउँदा तीनजना बेपत्ता भएको प्रहरी कार्यालय झापाले जनाएको छ। गौरीगन्ज गाउँपालिका ३ र २ को सिमानामा रहेको हुलाकी राजमार्गमा पर्ने किस्ने खोलाको पुलबाट हाम फाल्दा गौरीगन्ज२ भाकुरमारीस्थित सुकुम्बासी बस्तीका अन्दाजी ५० वर्षीय केमालाल ताजपुरिया बेपत्ता भएको प्रहरीले जनाएको छ। मादक पदार्थ सेवन गरेका उनले पुल माथिबाट शुक्रबार दिउँसो ४ बजे हाम फालेका थिए। उनको खोजी कार्य भइरहेको इलाका प्रहरी कार्यालय गौरीगन्जका प्रहरी निरीक्षक रामचन्द्र साहले जानकारी दिए। त्यस्तै, कमल गाउँपालिका१ का मुसे भन्ने रमेश चौधरीको छोरा ३५ वर्षीय टीकाराम चौधरी डुबेर बेपत्ता भएका छन्। शुक्रबार साँझ ७ बजे कमल १ स्थित किस्ने खोलामा माछा मार्ने क्रममा खोलामा डुबेर उनी बेपत्ता भएको प्रहरीले जनाएको छ। उनको खोजी कार्य भइरहेको छ। त्यसैगरी कचनकवल गाउँपालिका१ झकुवाटोली बस्ने पचुँ राजवंशीकी छोरी १४ वर्षीया नेहारिका राजवंशी जमुना खोलामा डुबेर बेपत्ता भएकी छिन्। उनी अझै सम्म नभेटिएको र उनको खोजी भइरहेको प्रहरीले जनाएको छ। मोरङमा ४० परिवार विस्थापित मोरङमा निरन्तर वर्षापछिको बाढी र डुबानका कारण शुक्रबार साँझ ४० परिवार विस्थापित भएका छन्। मोरङ प्रहरीका डीएसपी वेदप्रकाश जोशीका अनुसार मोरङको रंगेलीमा १६ र धनपालथानमा २४ परिवार विस्थापित भएका हुन्। रंगेली नगरपालिका२ लक्ष्मीपुरका १६ परिवार साँझ ५ बजेतिर विस्थापित भएको उनले बताए। रंगेली२ स्थित कोचेनी खोलामा पानीको बहाव उच्च भएर बाढी बस्तीमा पसेको थियो। खोला बस्तीमा परेर घरघरमा पानी छिर्न थालेसँगै असुरक्षित भएर स्थानीय घरबार छाड्न बाध्य भएको जानकारी जोशीले दिए। विस्थापित भएकालाई इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोली र विभिन्न युनिटबाट परिचालित प्रहरीले उद्धार गरेका थिए। उद्धार गरेर बाढीपीडितलाई सरस्वती माध्यमिक विद्यालयमा राखिएको जोशीले बताए। त्यस्तै, धनपालथान गाउँपालिका३ बेतौना टोलका २४ परिवार विस्थापित भएका छन्। मंगलबारे नहरमा पानीको बहाव बढेर बाढी गाउँमा छिरेपछि स्थानीय विस्थापित भएको प्रहरीले जनाएको छ। जोशीका अनुसार बाढी र डुबानबाट पीडित बनेकालाई उद्धार गरेर सुरक्षित स्थानमा सारिएको छ। पीडितहरूले आफ्ना सरसामान र चौपायासहित घर छाडेका छन्। डुबानका कारण केही घरमा क्षतिसमेत पुगेको प्रहरीले जनाएको छ। अविरल वर्षाका कारण कोशी प्रदेशको राजधानी विराटनगरसहित पूर्वको जनजीवन प्रभावित बनेको छ। विराटनगरका अधिकांश स्थान डुबानमा परेका छन्। यद्यपि, विराटनगरमा सर्वसाधारण भने विस्थापित नभएको प्रहरीले जनाएको छ। विराटनगरको पूर्वतर्फ सिंघिया र पश्चिमतर्फ केसलिया खोला छन्। दुवै खोलामा आएको बाढी ओभरफ्लो भएर बस्तीमा छिर्ने सम्भावना बढेको प्रहरीले जनाएको छ। जसका कारण पाँच सयभन्दा बढी घरहरू डुबानको जोखिममा परेका छन्। वर्षासँगै सडक जलमग्न हुँदा कोशी लोकमार्गमा सवारीसाधन आवागमनमा समस्या भएको थियो। निरन्तरको वर्षासँगै विराटनगरका अधिकांश स्थान जलमग्न बनेका छन्। विराटनगरमा पानी निकासको उचित प्रबन्ध छैन। जसका कारण सामान्य वर्षामै डुबान हुन्छ। बाढी एवं डुबानको सम्भावित जोखिमलाई ध्यानमा राखेर सुरक्षाकर्मी तयारी अवस्थामा राखिएको जानकारी मोरङ प्रहरी प्रमुख एसपी नवराज कार्कीले दिए। ठाउँठाउँमा पीडितको उद्धारका लागि ठूलो संख्यामा प्रहरी परिचालन गरिएको छ, उनले भने, जोखिमयुक्त स्थान र सम्भावित जोखिमलाई ध्यानमा राखेर उद्धारको आवश्यक प्रबन्ध मिलाइएको छ। एसपी कार्कीले जोखिमयुक्त ठाउँहरूको निरीक्षण गरेर सर्वसाधारणलाई सचेत गराइएको बताए। विपद्को सम्भावित जोखिमलाई ध्यानमा राखेर सतर्कता अपनाउन सबैमा आग्रह गरिएको उनको भनाइ छ। रसुवागढी नाका जोड्ने सडक अवरुद्ध चीनसँगको अन्तर्राष्ट्रिय व्यापारिक नाका रसुवागढी जोड्ने सडक पहिरोका कारण अवरुद्ध भएको छ। गए रातिदेखिको अविरल वर्षाका कारण स्याफ्रुदेखि रसुवागढी खण्डको विभिन्न स्थानमा पहिरो गएपछि सडक अवरुद्ध भएको हो। जिल्ला प्रशासन कार्यालय रसुवाका अनुसार टिमुरेरसुवागढी सडक खण्डमा २ ठाउँमा पहिरो गएको छ। जसका कारण पैदलयात्रा गर्न समेत असहज छ। स्याफ्रुबेसी उत्तर कुलुङ पुलमा लेदोले सडक अवरुद्ध भएको छ। यस क्षेत्रमा भने पहिरो पन्छाउने काम भइरहेको कार्यालयले जनाएको छ। तातोपानी सडक खण्डमा पनि पहिरो झरेर सडक अवरुद्ध भएको र यस क्षेत्रमा आज सडक खुलाउन नसकिने कार्यालयले जनाएको छ। टिमुरे क्षेत्रमा विद्युत् र मोबाइल फोन अवरुद्ध छ। रोशी र कोशीबीचमा ३३ जना फसे, पाँच घर बगे लगातारको वर्षातसँगै आएको बाढीमा सिन्धुलीमा ३३ जना फसेका छन् भने पक्कीसहित पाँच घर बगाएको छ। सिन्धुलीको सुनकोशी गाउँपालिका १ दुम्जामा रहेको आदी लिंगेश्वर कुशेश्वर महादेव गुरुकुलमा अध्ययनरत २६ बटुकसहित ३३ जना रोशी र सुनकोशीको बीचभागमा फसेका छन् भने सोही ठाउँमा पक्की साढे दुई तलासहित पाँच घर बगाएको हो। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार रोशी र सुनकोशी नदीमा आएको बाढीका कारण कुशेश्वर दुम्जामा रहेको आदी लिंगेश्वर कुशेश्वर महादेव गुरुकुलमा अध्ययनरत २६ जना बटुक, ३ जना शिक्षक, २ जना कर्मचारी र अन्य दुई जना गरी ३३ जना शुक्रबार दिउँसोदेखि बाढीमा फसेका छन्। उनीहरूको उद्धार गर्ने प्रयास भए पनि बाढीका कारण समस्या भएको छ। रोशीमा आएको बाढीले मन्दिर प्रवेश गर्ने मार्ग बगाएर पूर्णरूपमा क्षति पुयाएको छ। मन्दिर अगाडि रोशीको बाढी पसेको छ। मन्दिर पछाडि सुनकोशीमा बाढी उर्लेको छ। अहिले उहाहरूको उद्धार गर्न समस्या भएको छ, उनले भने। बाढीमा फसेकाहरूको उद्धारका लागि कुशेश्वर प्रहरी चौकी दुम्जाका प्रहरी सहायक निरीक्षक बिसुराज थोकरको कमान्डमा ६ जना, इलाका प्रहरी कार्यालय खुर्कोटका प्रहरी निरीक्षक एल्जिना राईको कमान्डमा ९ जना र सशस्त्र प्रहरी बलका सशस्त्र प्रहरी निरीक्षकको कमान्डमा ११ जना गरी २६ जनाको टोली उक्त स्थानमा तैनाथ छ, उनले भने। तर रोशीमा बाढी नघटेकाले उद्धार गर्न कठिन भएको छ। गुरुकुलमा रहेकाहरूसँग नियमित सम्पर्क भएको छ। उहाँहरूले हामीहरू सुरक्षित रहेको जनाउनु भएको छ। खोलामा थप बाढी बढे उहाँहरूको उद्धारका लागि नेपाली सेनालाई समेत खबर गरिएको र गृह मन्त्रालयमा जानकारी गरिएको छ, काफ्लेले थपे। बिहीबारदेखि लगातार परेको वर्षाका कारण सिन्धुलीको बीपी राजमार्ग, मध्यपहाडी लोकमार्ग र मदन भण्डारी लोकमार्गमा समेत अवरुद्ध भएका छन्। बीपी राजमार्गअन्तर्गत सिन्धुलीधुलिखेल खण्डमा ठाउँठाउँमा पहिरो र लेदोले सडक अवरुद्ध भएको छ। सुनकोशीको साँदी, सिन्धुली र काभ्रेको सिमाना तथा काभ्रेको मंगलटारमा समेत बाढीले राजमागमा क्षति पुग्दा सडक अबरुद्ध भएको छ। शुक्रबार दिनभर अवरुद्ध सडक खुलाउने प्रयास गरिएको भए पनि वर्षात् कम नभएपछि त्यस स्थानहरूमा फसेका गाडीहरूलाई सुरक्षित स्थनामा रोक्ने प्रहरी परिचालन गरिएको छ भने सिन्धुलीमाढी र खुर्कोटमा सबै सवारीलाई रोकिएको छ। यस्तै मदन भण्डारी राजमार्गको सिन्धुलीमाढीहरिहरपुरगढी खण्डमा समेत पहिरो खस्दा समस्या आएको छ भने मध्यपहाडी लोकमार्गमा समेत पहिरो खस्दा सडक अवरुद्ध भएको स्थानीयले जनाएका छन्। यस्तै, बाढीका कारण कमलामाई नगरपालिका ९ मा समेत क्षति भएको खबर आएको र त्यसतर्फ प्रहरी परिचालन गरिएको प्रहरी प्रमुख काफ्लेले जानकारी दिए। घटनाबारे विस्तृत जानकारी आउन बाँकी रहेको छ। वर्षात्का कारण आएको बाढीले सिन्धुलीको कमला, मरिण, सुनकोशी र बागमती नदी तटीय क्षेत्रमा त्रास बढेको छ। बाढीको सतह बढ्दै जाँदा नदी किनारामा बस्ने स्थानीयमा त्रास बढेको हो। उता मकवानपुरस्थित कुलेखानी जलविद्युत् आयोजनाको ड्याममा पानी भरिएर फुट्ने अवस्था आएपछि सिन्धुलीको हरिहरपुरगढी गाउँपालिकाको बागमती नदी तटीय क्षेत्रका नागरिकमा त्रास बढेको छ। त्यस क्षेत्रका नागरिकलाई सचेत रहन गाउँपालिकाले अनुरोध गरेको छ। धादिङमा ३ जना बेपत्ता अविरल वर्षापछि खसेको पहिरोले धादिङमा २ जना बेपत्ता भएका छन् भने एक बालिकालाई खोलाले बगाएर बेपत्ता भएकी छिन्। नदीमा माछा मार्न गएका बेनिघाट रोराङ गाउँपालिका वडा नम्बर ६ का ४० वर्षीय जनता चेपाङ र २० वर्षीय सन्तु चेपाङ पहिरोमा परेर बेपत्ता भएको जिल्ला प्रहरी कार्यालय धादिङका सूचना अधिकारी प्रहरी निरीक्षक प्रल्हाद सिलवालले जानकारी दिए। नदीमा माछा मार्न जान लागेका उनीहरू निरन्तरको वर्षाका कारण गजुरी गाउँपालिका वडा नम्बर २ गुम्बाडाँडामा रहेको ओडारमा बस्दा पहिरो लडेर पुरिएका हुन्। पहिरोले पुरिएपछि बेपत्ता २ जनाको खोजी गर्न नेपाल प्रहरी, सशस्त्र प्रहरी, नेपाली सेना र स्थानीयवासीले खोजतलास गरिरहेको प्रहरीले जनाएको छ। यसैगरी गजुरी गाउँपालिका वडा नम्बर ७ र ८ को बीचमा पर्ने घट्टेखोलाले बगाएपछि एक बालिका बेपत्ता भएकी छिन्। त्यस्तै एउटा मोटरसाइकल पनि खोलाले बगाएको स्थानीय योगेन्द्र बस्नेतले जानकारी दिए। हराइरहेका बालिकाको पहिचान खुलेको छैन।"
रातीदेखि गोरुसिंगे सन्धिखर्क सडक अवरुद्ध,सन्धिखर्क : अविरल वर्षाको कारण ठाउँ ठाउँमा गएको पहिराले गोरुसिंगे सन्धिखर्क सडक अवरुद्ध भएको छ। गोरुसिंगे सन्धिखर्क सडक अन्तर्गत शितगंगा नगरपालिका र शितगंगा नगरपालिकाका विभिन्न स्थानमा खसेको पहिराले गएराती देखि सडक अवरुद्ध बनेको छ। जेसिभी प्रयोग गरेर सडक खुलाउने प्रयास भैरहेको जिल्ला प्रहरी कार्यालय अर्घाखाँचीका प्रहरी निरीक्षक विपन कार्कीले बताए। सडक अवरुद्ध बनेपछि यात्रुहरूबीच बाटोमै अलपत्र परेका छन्। गाडी सडकमै रोकिएका छन्। सन्धिखर्क ढोरपाटन सडक वैकल्पिक बाटो पनि अवरोध भएको छ। सन्धिखर्क गोरुसिङ्गे सडक खण्डको सन्धिखर्क ६जगतादेखि नरपानीसम्म १२ ठाउँमा पहिरोले बाटो अवरोध भएको जिल्ला प्रहरी कार्यालय अर्घाखाँचीले बताएको छ। नरपानीबाट असइको कमाण्डमा ४ जना जेसिवीसहित खटिइएर काम सुरु भएको प्रहरीको भनाइ छ। सितगंगा नगरपालिका १२ बसेरीदेखि शितगंगा २ सितापुरसम्म ३ ठाउँमा बाटो अवरोध भएको र सितापुरमा जेसिवीसहित टोली खटिइएको र सितगंगा १२ हिलेखोलातर्फ सई डम्बर बुढाथोकीको कमाण्डमा ४ जना टोलि खटिइएको प्रहरीले बताएको छ।
पहिरोले घर पुरिँदा दुई जनाको मृत्यु,चौतारा : सिन्धुपाल्चोकको लिसङ्खु पाखरमा पहिरोले घर पुरिँदा दुई जनाको मृत्यु भएको छ। गएराति आएको पहिरोले पुरिएर वडा३ का पूर्वअध्यक्ष काजीबहादुर लामा र उनकी श्रीमतीको मृत्यु भएको लिसङ्खु पाखर गाउँपालिकाका अध्यक्ष राजु लामाले जानकारी दिए। घरमा सुतिरहेकाको समयमा राति १ बजेतिर आएको पहिरोले पुरिँदा दुवै जनाको मृत्यु भएको अध्यक्ष लामालेबताए। अविरल वर्षाका कारण अरनिको राजमार्गलगायत अन्य सहायक मार्गमा पहिरोका कारण सडक अवरुद्ध भएको छ। इन्द्रावती नदीमा आएको बाढी इन्द्रावती तेस्रो जलविद्युत् आयोजनामा पस्दा आयोजना बन्द भएको छ।
"बाढीले कुलेखानी ड्याममा क्षमताभन्दा बढी पानी, ३१ वर्षपछि २ ढोका खोलियो","मकवानपुर : नेपाल विद्युत प्राधिकरणको व्याकअप मानिने मकवानपुर स्थित कुलेखानी जलविद्युत केन्द्रको जलाशय इन्द्रसरोवर तालको २ वटा ढोका खोलिएका छन् । हिजो शुक्रवार बिहानैबाट सुरु भएको अविरल वर्षाका कारण कुलेखानी जलाशय भरिएपछि शनिबार बिहान ५:४० बजे ड्यामका २ वटा ढोका खोलिएको कुलेखानी जलविद्युत केन्द्र प्रथमका कार्यालय प्रमुख तारादत्त भट्टले जानकारी दिए । उनका अनुसार अहिले एउटा ढोका १ मिटर र अर्को आधा मिटर खोलिएको छ । यसअघि ३ वर्षअघि ड्याममा पानी भरिए पनि ढोका नै खोल्नु पर्ने स्थिति आएको थिएन । उनले भने, 'गत वर्ष कुलेखानी जलाशयमा एक हजार ५ सय २६ मिटरमात्र पानी संकलन भएको थियो । जलाशय समुन्द्री सतहदेखि १५ सय ३० मिटरको उचाइमा रहेको छ। अहिले जलाशयमा क्षमता भन्दा बढी ३५ सेन्टिमिटर पानी संकलन भएको छ । जलाधार क्षेत्रमा लगातार पानी परिरहेकाले ड्यामको ढोका खोल्नु परेको हो । यसअघि ०५० साल अर्थात ३१ वर्षअघि जलाशय भरिएर ड्यामको ढोका खोलिएको थियो।"
"सिन्धुलीको मुलकोट र खुर्कोट बजारमा सुनकोसीको बाढी पस्यो, बस्ती डुबानमा","सिन्धुली : सिन्धुलीको सुनकोसी गाउँपालिका स्थित मुलकोट र गोन्जोर गाउँपालिकाको खुर्कोट बजारमा सुनकोसी नदी पसेको छ । नदीमा आएको बाढीले डुबाउँदा मुलकोटका पशुपति प्राविका साथै दर्जनौं घरहरू तथा रिसोर्ट डुवानमा परेका छन् । खुर्कोटमा बसपार्क, सशस्त्र प्रहरीको बेस क्याम्पका साथै दर्जनौं घर तथा होटलहरू डुबेका स्थानीय मनोज श्रेष्ठले बताएका छन् । उनले भने, 'सुनकोसीको बाढी गाउँमा पसेको छ। बस्ती डुबानमा परेको भनेर रातीभर नै जागाराम बसेका छौं।' सुनकोसी नदीमा पानिको बहाव उच्च रहेको छ । स्थानीयलाई सुरक्षित स्थानमा सार्न भनिए पनि घर तथा होटलका सामानहरू निकाल्न सकिएको छैन । स्थानीय र प्रहरीले उद्धारको लागि पहल गरिरहेका छन्।"
"आज देशभर नै वर्षा : यी स्थानमा ठूलो पानी पर्ने, सतर्क रहन आग्रह","काठमाडौं : देशभर मनसुनी वायुका साथै भारतको मध्य प्रदेश र आसपासको क्षेत्रमा रहेको न्यून चापीय प्रणालीको प्रभाव रहेकोले अधिकांश स्थानमा मेघ गर्जनचट्याङ्गसहित पानी परिरहेको मौसम पूर्वानुमान महाशाखाले जनाएको छ। आज दिउँसो देशभर पानी पर्ने महाशाखाको बिहानी बुलेटिनमा उल्लेख छ। त्यस्तै कोशी,मधेश, बागमती, गण्डकी र लुम्बिनी प्रदेशका केही स्थानहरुमा तथा बाँकी प्रदेशका थोरै स्थानहरुमा भारी वर्षा हुने र यी प्रदेशका थोरै स्थानमा मुसलधारे पानी पर्ने महाशाखाले जनाएको छ। आज देशको तराई क्षेत्रमा हावाहुरी आउने जनाइएको छ। आज राती पनि देशैभर वर्षा हुने जनाइएको छ। बागमती, गण्डकी, लुम्बिनी, मधेश र कर्णाली प्रदेशका केही ठाउँमा भने राती पनि भारी वर्षा हुने छ। आइतबार पनि देशभर मनसुसनी वायु सक्रिय रहने भएकोले देशभर नै पानी पर्ने बताइएको छ। आइतबार मधेश, बागमती, गण्डकी र लुम्बिनी प्रदेशका एकदुई स्थानहरुमा भारी वर्षा तथा गण्डकी र लुम्बिनी प्रदेशका केही स्थानहरूमा हावा हुरी आउने उल्लेख छ। आइतबार राती भने कोशी, बागमती र गण्डकी प्रदेशका एक दुई स्थानमा मेघ गर्जनचट्याङ्ग सहित सामान्य पानी पर्ने र अन्यत्र पानी पर्न कम हुने जनाइएको छ। सोमबार पनि सबै प्रदेशका थोरै स्थानहरुमा मेघ गर्जनचट्याङ्ग सहित हल्का देखि मध्यम वर्षाको सम्भावना रहेको महाशाखाले जनाएको छ। देशभर भइरहेको भारी वर्षाका कारणले आउने सक्ने जोखिमबाट जोगिन महाशाखाले सबैलाई अनुरोध गरेको छ।"
"पाँचथरमा पहिरोले घर पुरियो, आमा छोरीको मृत्यु",फिदिम : लगातारको वर्षाका कारण पहिरोले घर पुरिँदा एकै परिवारका आमा छोरीको ज्यान गएको छ । पाँचथरको फिदिम नगरपालिका ४ चिसापानी स्थित आदिवासी जनजातिको भवन छेउको घरमा गएराति पहिरोले खस्दा २४ वर्षीया सपना शेर्पा र उनकी ५ वर्षीया छोरी डोल्मा शेर्पाको मृत्यु भएको प्रहरीले जनाएको छ । दुबैजानाको घटनास्थलमै मृत्यु भएको हो । उनीहरूको शव पोष्टमार्टमका लागि जिल्ला अस्पताल पाँचथर ल्याइएको छ। उनीहरू फिदिम४ मा डेरामा बस्दै आएका थिए । साथीको घरमा सुत्न आएका बखत उनीहरूलाई पहिरोले पुरेको हो । त्यहाँ रहेका ३ जना भने भाग्न सफल भएका जिल्ला प्रहरी कार्यालय पाँचथरले जनाएको छ । पहिरोले आदीवासी जनजाती महासंघ पाँचथरको भवन पनि पुरेको छ ।
द्वन्द्वकालका गम्भीर अपराधका घटनामा आममाफी हुँदैन : प्रधानमन्त्री ओली,"उनले संक्रमणकालीन न्यायसम्बन्धी प्रक्रियाले कानुनी उपचारलगायत पीडितको अधिकार र हितको रक्षा गर्ने स्पष्ट पारेका हुन्। बोस्टन : प्रधानमन्त्री केपी शर्मा ओलीले सशस्त्र द्वन्द्वकालमा भएका गम्भीर अपराधका घटनामा आममाफी नदिइने बताएका छन्। हावर्ड विश्वविद्यालयमा आयोजित कार्यक्रमलाई सम्बोधन गर्दै प्रधानमन्त्री ओलीले संसदबाट पारित संक्रमणकालीन न्यायसम्बन्धी प्रक्रियाले कानुनी उपचारलगायत पीडितको अधिकार र हितको रक्षा गर्ने स्पष्ट पारेका हुन्। कांग्रेस र एमालेको सहमति अनुसार आफ्नो नेतृत्वको सरकार बनेपछि टीआरसी विधेयक सर्वसम्मत रुपमा पारित गरेको बताउँदै उनले बाँकी रहेका कामहरू अबका दिनमा अगाडि बढ्ने उल्लेख गरे। नेपालको शान्ति प्रक्रिया हामी आफैँले नेतृत्व गरेको र राष्ट्रिय अपनत्व प्राप्त भएको एक मौलिक प्रक्रिया हो। वामपन्थी र लोकतान्त्रिक सबै राजनीतिक दलहरू मिलेर गरेको शान्ति सम्झौता त्यस अर्थमा पनि अनुपम छ। प्रधानमन्त्री ओलीले भने, हामी शान्ति प्रक्रियाको अन्तिम किस्ताका कार्यहरूमा प्रवेश गर्दा पारित ऐनको प्रभावकारी कार्यान्वयनका लागि प्रक्रियामा हाम्रा साझेदारसहित अन्तर्राष्ट्रिय समुदायबाट समर्थन र प्रोत्साहनको स्वागत गर्दछौँ। उनले द्वन्द्वकालका घाउहरू निको पार्न र सम्पूर्ण समाजलाई मेलमिलाप, शान्ति र सद्भावको भावनाका साथ अगाडि बढ्न मद्दत गर्न हिंसात्मक प्रक्रियाको अन्त्य गर्न कटिबद्ध रहेको स्पष्ट पारे। प्रधानमन्त्री ओलीले शान्तिका प्रवर्तक गौतम बुद्धको जन्मभूमि भएकाले नेपाल स्वाभाविक रूपमा अहिंसावादी, सहिष्णु र शान्तिपूर्ण समाज भएको अवगत गराए। प्रधानमन्त्री ओलीले राष्ट्रसङ्घका मञ्चहरूमा उठाउँदै आएको जलवायु न्यायका विषयलाई पनि विश्वविद्यालयका प्राध्यापक र विद्यार्थीमाझ प्रस्तुत गरेका थिए। कार्यक्रममा विद्यार्थीहरूले प्रधानमन्त्री ओलीसँग राखेका प्रश्नहरूमा उनले जवाफ दिँदै नेपालका युवाहरू सधैँ विदेश मात्रै जान्छन् र नेपालको अर्थतन्त्र विप्रेषणका आधारमा मात्रै चल्छ भन्ने तथ्य सही नभएको बताउँदै स्वदेश फर्कने युवाको सङ्ख्यालाई पनि हेर्न आग्रह गरे। उनले स्वदेशमा युवाहरूलाई रोजगारी र उद्यमशीलता वृद्धि गर्न स्टार्ट अपजस्ता कार्यक्रम अघि सारिएको पनि जानकारी दिए। प्रधानमन्त्री ओलीले नेपालका दुवै छिमेकीसँग सहकार्य र सन्तुलित सम्बन्धका माध्यमबाट नेपालको आर्थिक विकासमा सहयोग प्राप्त हुने विश्वास व्यक्त गरे। प्रधानमन्त्री ओली संयुक्त राष्ट्रसङ्घको ७९औँ महासभामा भाग लिएर अमेरिकाको न्युयोर्कबाट बोस्टन आएका हुन्।"
नौबिसेनागढुङ्गा सडक खण्डको झ्याप्ले खोलामा बस पहिरोले पुर्यो,"धादिङ : धादिङको नौबिसेनागढुङ्गा सडक खण्ड अन्तर्गत झ्याप्ले खोलामा बस पहिरोले पुरिएको छ। बसका यात्रु सकुशल रहेका छन् भने ना ३ ख ७८५ नम्बरको ट्रकमा क्षति पुगेको छ। सड़कमाथिबाट खसेको पहिरोले बस पुरिएको हो। प्रहरीका अनुसार माथिबाट पहिरो आउन थालेपछि यात्रु र चालकहरू बसबाट निस्किएकाले कुनै मानवीय क्षति भने भएको छैन। बस पहिरोले पुरिएको छ। पहिरो आउने क्रम रोकिएको छैन। स्काभेटर पठाएको तर पानी नरोकिएकाले पन्छाउन सकिएको छैन।, खानीखोलाका प्रहरी प्रमुख इन्स्पेक्टर सिताराम विष्टले बताए। बिष्टले भने, थप क्षति हुन नदिन उच्च सुरक्षा सर्तकता अपनाइएको छ। पहिरो खसेपछि सवारी साधनहरू बाटोमै अलपत्र परेका छन्।"
"धनकुटामा पहिरोले घर पुरियो, सामान निकाल्न जाँदा आमाछोरीको मृत्यु",धनकुटा : धनकुटामा पहिरोले घर पुरिंदा २ जनाको मृत्यु भएको छ। इलाका प्रहरी कार्यलय पानीवास धनकुटाका अनुसार आज बिहान अन्दाजी सबा ३ बजेतिर धनकुटा पाख्रीबास नगरपालिका५ गुरासे देवीथान स्थित सन्तोष तामाङको घरमा माथिबाट पहिरो खसेको हो। मान्छे नबसेको नयाँ घरमा पहिरो खस्ने क्रममा घरमा राखेको सामान निकाल्न जाँदा तामाङकी श्रीमती अन्दाजी ३०३२ वर्षीया आशा तामाङ र सासू ५० वर्षीया रामकुमारी तामाङको मृत्यु भएको प्रहरीले जनाएको छ। पहिरोको खबर पाउनासाथ प्रहरी टोली घटनास्थल पुगेको थियो। उनीहरूको शवलाई पोस्टमार्टमका लागि जिल्ला अस्पताल धनकुटा पठाइएको प्रहरीको भनाइ छ। उक्त घरमा सामान निकाल्न जाने क्रममा छिमेकी योगेन्द्र बाहदुर तामाङकी श्रीमती २४ वर्षीया मिन माया तामाङ समान्य घाइते भएकी छन्। उनलाई उपचारको लागि जिल्ला अस्पताल धनकुटा पठाइएको छ।
"गोरखामा असोजमै हिमपात, जनजीवन प्रभावित","गोरखा : गोरखाको हिमाली भेगमा हिमपात भएको छ। चुमनुब्री गाउँपालिका १ साम्दोमा शुक्रबारदेखि हिमपात भएको त्यहाँस्थित बोर्डर आउटपोस्ट(बिओपी)का प्रमुख विश्व त्रिपाठीले जानकारी दिए। कतै आधा फिट, कतै एक फिट हिउँ परिसकेको छ, उनले भने, जाडो बढेपछि जनजीवन प्रभावित भएको छ। घरबाहिर कोही निस्केका छैनन्। सुनसान जस्तै बनेको छ। लार्केपास गर्ने पदमार्ग हिउँले ढाकेपछि बिओपी कार्यालयका सशस्त्र प्रहरी हिउँ पन्छ्याएर बाटो बनाउन खटिएका उनले बताए। मनास्लु क्षेत्रमा पर्ने साम्दो समुद्री सतहदेखि ३८७७ मिटर(१२,७१३ फिट) उचाइमा रहेको गाउँ हो। यो सिजनमा विदेशी पर्यटकहरु साम्दो हुँदै हिउँ लार्केपास गर्ने गर्दछन्। हिमपात भएपनि पर्यटकहरु भने सुरक्षित छन्। उनीहरु रमाउँदै तस्बिर लिइरहेको बिओपी साम्दोका प्रमुख इन्स्पेक्टर त्रिपाठीको भनाइ छ। हिउँ पर्ने सिजन सुरु नहुँदै असोजमै हिउँ परेको यो वर्षको पहिलो हिमपात हो। गोरखाको तल्लो भेगमा अबिरल वर्षा भइरहेको छ।"
"प्रधानमन्त्रीको जोड, जलवायु क्षतिपूर्ति कोष","अमेरिका : संयुक्त राष्ट्रसंघको कुम्भमेला अमेरिकाको वित्तीय राजधानी न्युयोर्कमा चलिरहेको छ। विभिन्न देशका राष्ट्रप्रमुख तथा प्रतिनिधिहरूको यो कुम्भमेलाले विश्वको ध्यान खिचेको छ। प्रधानमन्त्री केपी शर्मा ओली पनि आफ्नो प्रतिनिधि मण्डलसहित कुम्भमेलाका लागि न्युयोर्कमा छन्। विभिन्न देशका राष्ट्रप्रमुख तथा प्रतिनिधिहरूसँग भेटघाट तथा छलफलमा निकै व्यस्त छन्। सभाका विभिन्न बैठक तथा साइडलाइन बैठकलाई पनि प्रधानमन्त्री ओलीले सम्बोधन गरिरहेका छन्। ओलीले मुख्यगरी विकसित मुलुकको कार्बन उत्सर्जनबाट नेपालका हिमाल पग्लिएको भन्दै क्षतिपूर्तिको एजेन्डालाई जोड दिइरहेका छन्। प्रधानमन्त्री ओलीले बिहीबार साँझ संयुक्त राष्ट्रसंघको ७९औं महासभालाई न्युयोर्कमा सम्बोधन गरे। प्रधानमन्त्री ओलीले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि आह्वान गरे। प्रधानमन्त्री ओलीले विश्व शान्ति र सुरक्षामा आफ्नो योगदानलाई थप वृद्धि गर्न नेपाल तयार रहेको प्रतिबद्धता पनि जनाए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरे। प्रधानमन्त्री ओलीको प्रतिबद्धताले विश्व समुदायमा सकारात्मक सन्देश प्रवाह भएको छ। यसो त नेपालले राष्ट्रसंघीय मिसनमा वर्षांैदेखि योगदान पुयाउँदै आएको छ। सम्बोधनका क्रममा प्रधानमन्त्री ओलीले कसैलाई पनि पछाडि नपारी वर्तमान र भावी पुस्ताका लागि शान्ति, दिगो विकास र मानव मर्यादाको उन्नतिका लागि एकजुट हुन विश्व समुदायलाई आह्वान गरेका छन्। ओलीको सम्बोधनका क्रममा नेपाल विश्व समुदायसँग सहकार्य, एकता गर्दै हार्दिकताका साथ शान्ति, दिगो विकास र मानव मर्यादामा एक भएर काम गर्न तयार छ भन्ने सन्देश दिएका छन्। विश्वभरका नेताहरू भेला भएको कुम्भमेलाको सदुपयोग गर्दै, प्रधानमन्त्री ओलीले आफ्नो नेतृत्वको सरकारले संक्रमणकालीन न्यायसम्बन्धी कानुनलाई संसद्बाट पारित गराएको अवगत गराएका छन्। नेपालमा १० वर्षभन्दा लामो समय सशस्त्र युद्ध चलेकाले न्यायका लागि सरकारले काम गरिरहेको समेत उल्लेख गरेका छन्। अब युद्धका क्रममा भएका घटनाको निष्पक्ष छानबिन गरी सबैले न्याय पाउने प्रधानमन्त्री ओलीले विश्व समुदायलाई जानकारी गराए। सम्बोधनका क्रममा प्रधानमन्त्री ओलीले दुई ठूला राजनीतिक दलको सहकार्यमा बनेको वर्तमान सरकारको खुलेर प्रशंसासमेत गरेका छन्। नेपालका दुई ठूला दल कांग्रेस र एमालेको संयुक्त सरकारले नेपाली जनताको समावेशी र समतामूलक समृद्धिका लागि हरपल काम गरिरहेको उल्लेख गरे। साथै प्रधानमन्त्री ओलीले आर्थिक रूपान्तरणलाई अघि बढाउँदै स्थायित्व कायम गर्न आफ्नो नेतृत्वको सरकार कटिबद्ध रहेको पनि उल्लेख गरे। राष्ट्रसंघको महासभा क्रममा प्रधानमन्त्री ओलीले बहुपक्षीय विषयमा समेत बोलेका छन्। उनले नजिकका दुई ठूला देश र छिमेकभन्दा परका अन्य देशहरूसँग राखिएका र भविष्यमा हुने सम्बन्धका बारेमा समेत प्रस्ट पारेका छन्। प्रधानमन्त्री ओलीले नजिकका दुई ठूला देश (भारत र चीन) आफ्ना असल मित्र भएको समेत बताए। त्यसक्रममा प्रधानमन्त्री ओलीले नेपालको असंलग्न परराष्ट्र नीति अवलम्बन गरिरहेको र सोहीअनुसार आगामी दिनमा विभिन्न देशहरूसँग सहकार्य गर्ने जानकारी दिएका छन्। विश्व समुदायले चासोपूर्वक हेरिरहेको विषय समेत भएकाले प्रधानमन्त्री ओलीले भारत र चीनसँग नेपालले कसरी सम्बन्ध राख्छ भन्ने बारेमा बोलेका छन्। यसबारेमा अन्य साइडलाइन बैठकहरूमा समेत प्रश्न उठ्ेका थिए। प्रधानमन्त्री ओलीले केही दिनअघि कोलम्बिया युनिर्भसिटीका विद्यार्थीसँग नजिकका छिमेकीहरू फेर्न नमिल्ने र उनीहरू आफ्नो देशका असल छिमेकी भएको भनेर प्रशंसा गरेका थिए। सम्बोधनका क्रममा पारस्परिक सम्मान, सार्वभौम समानता, क्षेत्रीय अखण्डता र शान्तिपूर्ण सहअस्तित्वका सिद्धान्तमा रहेर नजिकका छिमेकी र अन्य मुलुकसँगको घनिष्ठ, सौहार्दपूर्ण र रचनात्मक सम्बन्धलाई थप सुदृढ गर्न नेपाल प्रतिबद्ध रहेको त्यसक्रममा प्रधानमन्त्री ओलीले उल्लेख गरेका छन्। प्रधानमन्त्री ओलीले इजरायलप्यालेस्टाइन द्वन्द्वमा दुई मुलुकबीचको शान्तिपूर्ण संवादबाट समाधान हुनुपर्नेमा जोड दिए। प्रधानमन्त्री ओलीले नेपाल सन् २०२६ भित्रमा अल्पविकसित मुलुकबाट स्तरोन्नति हुने तर सन् २०३० भित्रमा दिगो विकास लक्ष्य हासिल गर्न २४ बिलियन अमेरिकी डलरको आर्थिक खाडल रहेको उल्लेख गरेका छन्। उनले उल्लेख गरेको आग्रहपूर्वकको सम्बोधनले विश्व समुदायको ध्यान खिच्न सक्ने आशा गर्न सकिन्छ। साथै दिगो विकास लक्ष्यका लागि प्रधानमन्त्री सचेत रहेछन्, भन्ने स्पष्ट देखाएको छ। प्रधानमन्त्री ओलीले राष्ट्रसंघको महासभा बैठकलाई सम्बोधन गर्दै, विश्व समुदायले चासोपूर्वक हेरिरहेको जलवायु परिवर्तनका विषयमा विशेष समय दिएर बोलेका छन्। आफ्नो देश हिमालहरूको देश भएकाले सोहीअनुसार विश्व समुदायबाट विशेष लाभ पाउनुपर्ने उल्लेख गरे। साथै विश्वका विकसित मुलुकको कार्बन उत्सर्जनबाट नेपाल प्रभावित हुनु परेको र जलवायु न्यायको लाभ नेपालले पाउनुपर्ने प्रधानमन्त्री ओलीको दाबी रह्यो। प्रधानमन्त्री ओलीले विभिन्न देशका प्रमुख तथा प्रतिनिधिहरूसँग नेपालको बृहत्तर हितका बारेमा कुराकानी गरिरहेका छन्। बिहीबारको सम्बोधनमा प्रधानमन्त्री ओलीले नेपालको विभिन्न पक्षलाई समेटेर सम्बोधन गरेका छन्। नेपालको सांस्कृतिक, धार्मिक तथा बहुआयामिक पक्षलाई गहिरोसँग केलाउँदै नेपाल धार्मिक, सांस्कृतिक र प्राकृतिक हिसाबले सुन्दर भएको भन्दै प्रशंसा गरे। संसारका नेताहरू भेला भएको मौका छोपेर ओलीले आफ्नो देश संसारकै उत्कृष्ट हो भने। सम्बोधनका क्रममा प्रथम महिला राधिका शाक्य, परराष्ट्रमन्त्री डा आरजु राणा देउवा, प्रधानमन्त्रीका राजनीतिक सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल, सहसचिव अमृतबहादुर राई, शिष्टाचार महापाल विष्णुप्रसाद गौतम, राष्ट्रसंघका लागि नेपालको स्थायी नियोगका प्रतिनिधि लोकबहादुर थापालगायत सहभागी थिए। प्रधानमन्त्री ओली र अमेरिकी राष्ट्रपतिबीच भेटवार्ता प्रधानमन्त्री केपी शर्मा ओली र अमेरिकी राष्ट्रपति जो बाइडेनका बीच भेटवार्ता भएको छ। राष्ट्रसंघको महासभामा भाग लिन अमेरिका रहेका प्रधानमन्त्री ओली र अमेरिकी राष्ट्रपति बाइडेनका बीचमा भेटघाट भएको हो। भेटघाटका क्रममा प्रधानमन्त्री ओली र अमेरिकी राष्ट्रपति बाइडेनबीच दुई देशको सम्बन्ध र आपसी हितका बारेमा कुराकानी भएको प्रधानमन्त्रीको सचिवालयले जानकारी दिएको छ। भेटका अवसरमा अमेरिकी राष्ट्रपति बाइडेनले नेपालको विकासका बारेमा चासो राखेको बताइन्छ। राष्ट्रसंघको बैठकका क्रममा अमेरिकी राष्ट्रपति र विभिन्न देशका राष्ट्रप्रमुखहरूका बीचमा यसैगरी भेटवार्ता हुने चलन छ। प्रधानमन्त्री ओलीले कतारका प्रधानमन्त्री मोहम्मद बिन अब्दुल रहमान बिन जसिम अल थानी, लाओसका प्रधानमन्त्री सेनोक्साई सिफानदोन र पाकिस्तानका प्रधानमन्त्री सेहबेज शरिफसँग भेटवार्ता गरेका छन्। यसैगरी ओलीले हालैमात्र भारतका प्रधानमन्त्री नरेन्द्र मोदीसँग साइडलाइन वार्ता गरिसकेका छन्। ओलीले चीनका विदेशमन्त्री वाङ वीसँग पनि भेटवार्ता गरेका छन्।"
"देशैभर भारी वर्षा, जताततै सडक अवरुद्ध","काठमाडौं : बिहीबार रातिबाट परेको भारी वर्षाले देशैभरका दर्जनौं सडक अवरुद्ध भएका छन्। करोडौं रुपैयाँको क्षति भएको छ। गृह मन्त्रालयको विपद् तथा द्वन्द्व व्यवस्थापन महाशाखा प्रमुख भीष्मकुमार भुसालका अनुसार पाँच प्रदेशका विभिन्न ठाउँमा भारी मात्रामा वर्षा भएको छ। वर्षाका कारण कोशी, बागमती, गण्डकी, लुम्बिनी र सुदूरपश्चिम प्रदेशका १७ वटा राजमार्गका विभिन्न सडकहरू पूर्णरूपमा अवरुद्ध भएका छन्। मध्यपहाडी लोकमार्ग, तमोर करिडोर, कान्ति लोकपथ, भीमफेदी सिस्नेरी, बीपी राजमार्ग, पृथ्वी राजमार्ग, सिद्धार्थ राजमार्गमा पर्ने सडकखण्ड अवरुद्ध भएका हुन्। उपत्यका प्रहरी कार्यालय रानीपोखरीका प्रवक्ता विनोद घिमिरेका अनुसार नागढुंगाकाठमाडौं सडकमा हिलोसहितको पहिरो जाँदा शुक्रबार दिनभर सडक अवरुद्ध भयो। बाटो खुलाएर एकतर्फी गाडी सञ्चालन गर्ने काम भइरहेको प्रहरीले जनाएको छ। जल तथा मौसम विभाग महाशाखाका मौसमविद् बिनु महर्जनका अनुसार विगत १२ घण्टामा कोशी प्रदेशको झापा, इलामलगायत क्षेत्रमा अति भारी वर्षा भएको छ। झापाको अनारमनिमा २०३ मिलिमिटर र चन्द्रगढी विमानस्थलमा २६० मिलिमिटर पानी परेको छ। यस्तै, इलाममा २४३ मिलिमिटर वर्षा मापन गरिएको छ। प्रहरी प्रधान कार्यालयका अनुसार बिहीबारदेखि पछिल्लो २४ घण्टामा देशभर विपद्का ५७ वटा घटना भए। प्रहरी प्रवक्ता दानबहादुर कार्कीका अनुसार २४ घण्टामा देशभर भएको प्राकृतिक विपत्तिका कारण ३१ ठाउँमा पहिरो, १४ ठाउँमा बाढी र ७ वटा आगलागीका घटना भएका छन्। १० वटा परिवार विस्थापित छन्। कुलेखानी ड्याम भरियो गृह मन्त्रालयको विपत् महाशाखा प्रमुख भुसालका अनुसार मकवानपुरस्थित कुलेखानी ड्यामको बाँध भरिएकाले सतर्कता अपनाउन आग्रह गरिएको छ। कुलेखानी ड्याम केही घण्टामा भरिन सक्ने स्थिति देखिएको र बाँधको सुरक्षालाई मध्यनजर गर्दै ड्यामका ढोका खोल्नुपर्ने अवस्था सिर्जना हुन सक्ने भुसालले बताए। ड्याम भरिएपछि पानी पोखिन सक्ने भएकाले बाँधदेखि तल सिस्नेरी हुँदै बागमती नदी किनारका बस्तीहरूमा बाढी आउन सक्ने देखिएको छ। त्यसैकारण तटीय क्षेत्रमा बसोबास गर्ने बासिन्दाहरूलाई उच्च सतर्कता अपनाउन र हाइ अलर्टमा रहन आग्रह गरिएको भुसालले बताए। शुक्रबार बिहान ९ बजे १५२५ मिटर रहेको उक्त ड्याममा पानीको सतह साँझ ५ बजे १५२६५५ मिटर पुगेको छ। यो सतह १५३० मि पुगेपछि पानी पोखिन सक्ने सम्भावना रहेको महाशाखा प्रमुख भुसालले जानकारी दिए। उपत्यका जलमग्न अविरल वर्षाका कारण काठमाडौं उपत्यका पनि जलमग्न भएको छ। जल तथा मौसम विज्ञान पूर्वानुमान महाशाखाका अनुसार राजधानीका विभिन्न क्षेत्रमा जोखिम मापन गरिएको छ। जल तथा मौसक विज्ञान पूर्वानुमान महाशाखाका अनुसार कीर्तिपुरमा ८४ मिलिमिटर र बूढानीलकण्ठमा ६५ मिलिमिटर पानी परेको छ। ललितपुरको लेलेमा ११५ दशमलव पाँच र गोदावरीमा ९३ दशमलव आठ मिलिमिटर वर्षा मापन गरिएको छ। काठमाडौंका बागमती, विष्णुमती, धोबीखोला, ललितपुरको कर्मानाशा, भक्तपुरको हनुमन्ते खोलामा जलसतह उच्च रहेको छ। बागमती नदी, खोकना, मनोहरा, गौरीघाट, बल्खु खोला बलम्बु र विष्णुमती गोंगबु बसपार्क जलमापन केन्द्रमा हालको जलसतह सतर्कता तह पार गरेको र बढ्दो क्रममा भएकाले नदी तटीय क्षेत्रमा यात्रा गर्ने र बस्नेले उच्च सतर्कता अपनाउन विभागले अनुरोध गरेको छ। वर्षाका कारण बालकुमारीको बलभद्र बस्तीमा पानी पसेर बस्ती डुबानमा परेको थियो। ललितपुरको बागमती सुन्दरीघाटबाट १८ जना मानिसलाई उद्धार गरिएको छ। बल्खुको तरकारी बजार पनि डुबानमा परेको छ। झापामा ३१ परिवार विस्थापित, १ बालिकासहित ३ बेपत्ता दुई दिनदेखि परिरहेको अविरल वर्षाका कारण झापा जिल्लाको जनजीवन अस्तव्यस्त बनेको छ। अविरल वर्षापछि अहिलेसम्म जिल्लामा एक बालिकासहित ३ जना बेपत्ता भएको जिल्ला प्रहरी कार्यालय झापाले जनाएको छ। दक्षिणी झापाको कचनकवल गाउँपालिका१ झकुवाटोलीकी पचूँ राजवंशीकी छोरी १४ वर्षीया नेहारिका राजवंशी जमुना खोलाले बगाउँदा बेपत्ता भएकी हुन्। भारत सानिमाको घरबाट पाहुना खाएर साइकल चढेर घर फर्कने क्रममा चमारभिट्टा पुल छेउको जमुना खोलाले शुक्रबार दिउँसो करिब ३ बजे उनलाई साइकलसहित बगाउँदा बेपत्ता भएको प्रहरी कार्यालय झापाका डीएसपी कृष्णकुमार चन्दले जानकारी दिए। बालिकाको खोजी कार्य भइरहेको उनले बताए। त्यस्तै, शुक्रबार दिउँसो १२ः२० बजेको समयमा कचनकवल गाउँपालिका २ स्थित अमुलफुटा खोला तर्ने क्रममा प्र १०२०५प ६९७८ नम्बरको मोटरसाइकल खोलाले बगाएको हो। मोटरसाइकल चालक सोही ठाउँका २७ वर्षीय रबिन भट्टराई भने सकुशल रहेका छन्। मोटरसाइकलको खोजतलास भइरहेको प्रहरीले जनाएको छ। वर्षाले जिल्ला १५ वटा पालिकाका होचो भूभागहरू जलमग्न भएको छ। खोला तथा सडक नालाका सयौँ घरभित्र पानी पसेको छ। जसकारण उनीहरूको दैनिक कामकाज प्रभावित बनेको थियो। विपद् कार्यालय झापाका अनुसार हालसम्म जिल्लामा ३१ परिवार विस्थापित भएका छन्। विस्थापित हुनेहरूमा सबैभन्दा बढी बिर्तामोडका रहेका छन्। बिर्तामोडका १८ परिवार विस्थापित भएका हुन्। त्यस्तै कनकाई नगरपालिका ३ झर्ना बस्तीमा सन्का खोला र सुरुंगा खोलाको पानीको बहाव पसेर ११ परिवार विस्थापित भएका छन्। कनकाई नदीले कटान सुरु गर्दा दुई परिवार विस्थापित भएका छन्। शिवसताक्षी नगरपालिका १० बस्ने अमर ऋषिदेव र किरण ऋषिदेवको परिवार विस्थापित बनेका हुन्। शिवसताक्षी १० बिहानी टोलको पश्चिमतर्फबाट कनकाई खोलाले कटान सुरु गरेको हो। उक्त टोलको १५ घरमध्ये ती दुई वटा घर अति जोखिममा परेपछि शिवसताक्षी नगरपालिका १० नम्बर वडा कार्यालयको समन्वयमा मुक्ति घाटको भवनमा स्थानान्तरण गरिएको हो। त्यस्तै, शिवसताक्षी नगरपालिका वडा नं ७ को होली टोलका अन्दाजी २०२२ घरमा सताक्षी खोलाको पानी पसेर डुबान परेको छ। घरमा सामान्य पानी पसेको र तत्काल क्षति गर्ने सम्भावना नरहेकोले उनीहरूलाई स्थानान्तरण नगरिएको जिल्ला विपद् कार्यालयले जनाएको छ। मेची, निन्दा, बिरिङ, मावा, कनकाई, रतुवा, अदुवा, हडिया, देउनियाँलगायतको नदीहरूमा जलस्तरसमेत ह्वातै बढेको छ। ती नदी आसपासका स्थानीयलाई उच्च सतर्कता अपनाउन झापा प्रशासनले आग्रह छ। बितेको २४ घण्टामा सबैभन्दा धरै वर्षा जिल्लाको सदरमुकाम भद्रपुरस्थित चन्द्रगढीमा भएको छ। खोलाले बगाउँदा १ बालिकासहित ३ बेपत्ता खोलाले बगाउँदा झापामा एकै दिन एक बालिकासहित तीन जना बेपत्ता भएका छन्। कचनकवलको जमुना खोला, गौरीगन्जको किस्ने खोला र कमल गाउँपालिकाको किस्ने खोलाले बगाउँदा तीनजना बेपत्ता भएको प्रहरी कार्यालय झापाले जनाएको छ। गौरीगन्ज गाउँपालिका ३ र २ को सिमानामा रहेको हुलाकी राजमार्गमा पर्ने किस्ने खोलाको पुलबाट हाम फाल्दा गौरीगन्ज२ भाकुरमारीस्थित सुकुम्बासी बस्तीका अन्दाजी ५० वर्षीय केमालाल ताजपुरिया बेपत्ता भएको प्रहरीले जनाएको छ। मादक पदार्थ सेवन गरेका उनले पुल माथिबाट शुक्रबार दिउँसो ४ बजे हाम फालेका थिए। उनको खोजी कार्य भइरहेको इलाका प्रहरी कार्यालय गौरीगन्जका प्रहरी निरीक्षक रामचन्द्र साहले जानकारी दिए। त्यस्तै, कमल गाउँपालिका१ का मुसे भन्ने रमेश चौधरीको छोरा ३५ वर्षीय टीकाराम चौधरी डुबेर बेपत्ता भएका छन्। शुक्रबार साँझ ७ बजे कमल १ स्थित किस्ने खोलामा माछा मार्ने क्रममा खोलामा डुबेर उनी बेपत्ता भएको प्रहरीले जनाएको छ। उनको खोजी कार्य भइरहेको छ। त्यसैगरी कचनकवल गाउँपालिका१ झकुवाटोली बस्ने पचुँ राजवंशीकी छोरी १४ वर्षीया नेहारिका राजवंशी जमुना खोलामा डुबेर बेपत्ता भएकी छिन्। उनी अझै सम्म नभेटिएको र उनको खोजी भइरहेको प्रहरीले जनाएको छ। मोरङमा ४० परिवार विस्थापित मोरङमा निरन्तर वर्षापछिको बाढी र डुबानका कारण शुक्रबार साँझ ४० परिवार विस्थापित भएका छन्। मोरङ प्रहरीका डीएसपी वेदप्रकाश जोशीका अनुसार मोरङको रंगेलीमा १६ र धनपालथानमा २४ परिवार विस्थापित भएका हुन्। रंगेली नगरपालिका२ लक्ष्मीपुरका १६ परिवार साँझ ५ बजेतिर विस्थापित भएको उनले बताए। रंगेली२ स्थित कोचेनी खोलामा पानीको बहाव उच्च भएर बाढी बस्तीमा पसेको थियो। खोला बस्तीमा परेर घरघरमा पानी छिर्न थालेसँगै असुरक्षित भएर स्थानीय घरबार छाड्न बाध्य भएको जानकारी जोशीले दिए। विस्थापित भएकालाई इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोली र विभिन्न युनिटबाट परिचालित प्रहरीले उद्धार गरेका थिए। उद्धार गरेर बाढीपीडितलाई सरस्वती माध्यमिक विद्यालयमा राखिएको जोशीले बताए। त्यस्तै, धनपालथान गाउँपालिका३ बेतौना टोलका २४ परिवार विस्थापित भएका छन्। मंगलबारे नहरमा पानीको बहाव बढेर बाढी गाउँमा छिरेपछि स्थानीय विस्थापित भएको प्रहरीले जनाएको छ। जोशीका अनुसार बाढी र डुबानबाट पीडित बनेकालाई उद्धार गरेर सुरक्षित स्थानमा सारिएको छ। पीडितहरूले आफ्ना सरसामान र चौपायासहित घर छाडेका छन्। डुबानका कारण केही घरमा क्षतिसमेत पुगेको प्रहरीले जनाएको छ। अविरल वर्षाका कारण कोशी प्रदेशको राजधानी विराटनगरसहित पूर्वको जनजीवन प्रभावित बनेको छ। विराटनगरका अधिकांश स्थान डुबानमा परेका छन्। यद्यपि, विराटनगरमा सर्वसाधारण भने विस्थापित नभएको प्रहरीले जनाएको छ। विराटनगरको पूर्वतर्फ सिंघिया र पश्चिमतर्फ केसलिया खोला छन्। दुवै खोलामा आएको बाढी ओभरफ्लो भएर बस्तीमा छिर्ने सम्भावना बढेको प्रहरीले जनाएको छ। जसका कारण पाँच सयभन्दा बढी घरहरू डुबानको जोखिममा परेका छन्। वर्षासँगै सडक जलमग्न हुँदा कोशी लोकमार्गमा सवारीसाधन आवागमनमा समस्या भएको थियो। निरन्तरको वर्षासँगै विराटनगरका अधिकांश स्थान जलमग्न बनेका छन्। विराटनगरमा पानी निकासको उचित प्रबन्ध छैन। जसका कारण सामान्य वर्षामै डुबान हुन्छ। बाढी एवं डुबानको सम्भावित जोखिमलाई ध्यानमा राखेर सुरक्षाकर्मी तयारी अवस्थामा राखिएको जानकारी मोरङ प्रहरी प्रमुख एसपी नवराज कार्कीले दिए। ठाउँठाउँमा पीडितको उद्धारका लागि ठूलो संख्यामा प्रहरी परिचालन गरिएको छ, उनले भने, जोखिमयुक्त स्थान र सम्भावित जोखिमलाई ध्यानमा राखेर उद्धारको आवश्यक प्रबन्ध मिलाइएको छ। एसपी कार्कीले जोखिमयुक्त ठाउँहरूको निरीक्षण गरेर सर्वसाधारणलाई सचेत गराइएको बताए। विपद्को सम्भावित जोखिमलाई ध्यानमा राखेर सतर्कता अपनाउन सबैमा आग्रह गरिएको उनको भनाइ छ। रसुवागढी नाका जोड्ने सडक अवरुद्ध चीनसँगको अन्तर्राष्ट्रिय व्यापारिक नाका रसुवागढी जोड्ने सडक पहिरोका कारण अवरुद्ध भएको छ। गए रातिदेखिको अविरल वर्षाका कारण स्याफ्रुदेखि रसुवागढी खण्डको विभिन्न स्थानमा पहिरो गएपछि सडक अवरुद्ध भएको हो। जिल्ला प्रशासन कार्यालय रसुवाका अनुसार टिमुरेरसुवागढी सडक खण्डमा २ ठाउँमा पहिरो गएको छ। जसका कारण पैदलयात्रा गर्न समेत असहज छ। स्याफ्रुबेसी उत्तर कुलुङ पुलमा लेदोले सडक अवरुद्ध भएको छ। यस क्षेत्रमा भने पहिरो पन्छाउने काम भइरहेको कार्यालयले जनाएको छ। तातोपानी सडक खण्डमा पनि पहिरो झरेर सडक अवरुद्ध भएको र यस क्षेत्रमा आज सडक खुलाउन नसकिने कार्यालयले जनाएको छ। टिमुरे क्षेत्रमा विद्युत् र मोबाइल फोन अवरुद्ध छ। रोशी र कोशीबीचमा ३३ जना फसे, पाँच घर बगे लगातारको वर्षातसँगै आएको बाढीमा सिन्धुलीमा ३३ जना फसेका छन् भने पक्कीसहित पाँच घर बगाएको छ। सिन्धुलीको सुनकोशी गाउँपालिका १ दुम्जामा रहेको आदी लिंगेश्वर कुशेश्वर महादेव गुरुकुलमा अध्ययनरत २६ बटुकसहित ३३ जना रोशी र सुनकोशीको बीचभागमा फसेका छन् भने सोही ठाउँमा पक्की साढे दुई तलासहित पाँच घर बगाएको हो। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार रोशी र सुनकोशी नदीमा आएको बाढीका कारण कुशेश्वर दुम्जामा रहेको आदी लिंगेश्वर कुशेश्वर महादेव गुरुकुलमा अध्ययनरत २६ जना बटुक, ३ जना शिक्षक, २ जना कर्मचारी र अन्य दुई जना गरी ३३ जना शुक्रबार दिउँसोदेखि बाढीमा फसेका छन्। उनीहरूको उद्धार गर्ने प्रयास भए पनि बाढीका कारण समस्या भएको छ। रोशीमा आएको बाढीले मन्दिर प्रवेश गर्ने मार्ग बगाएर पूर्णरूपमा क्षति पुयाएको छ। मन्दिर अगाडि रोशीको बाढी पसेको छ। मन्दिर पछाडि सुनकोशीमा बाढी उर्लेको छ। अहिले उहाहरूको उद्धार गर्न समस्या भएको छ, उनले भने। बाढीमा फसेकाहरूको उद्धारका लागि कुशेश्वर प्रहरी चौकी दुम्जाका प्रहरी सहायक निरीक्षक बिसुराज थोकरको कमान्डमा ६ जना, इलाका प्रहरी कार्यालय खुर्कोटका प्रहरी निरीक्षक एल्जिना राईको कमान्डमा ९ जना र सशस्त्र प्रहरी बलका सशस्त्र प्रहरी निरीक्षकको कमान्डमा ११ जना गरी २६ जनाको टोली उक्त स्थानमा तैनाथ छ, उनले भने। तर रोशीमा बाढी नघटेकाले उद्धार गर्न कठिन भएको छ। गुरुकुलमा रहेकाहरूसँग नियमित सम्पर्क भएको छ। उहाँहरूले हामीहरू सुरक्षित रहेको जनाउनु भएको छ। खोलामा थप बाढी बढे उहाँहरूको उद्धारका लागि नेपाली सेनालाई समेत खबर गरिएको र गृह मन्त्रालयमा जानकारी गरिएको छ, काफ्लेले थपे। बिहीबारदेखि लगातार परेको वर्षाका कारण सिन्धुलीको बीपी राजमार्ग, मध्यपहाडी लोकमार्ग र मदन भण्डारी लोकमार्गमा समेत अवरुद्ध भएका छन्। बीपी राजमार्गअन्तर्गत सिन्धुलीधुलिखेल खण्डमा ठाउँठाउँमा पहिरो र लेदोले सडक अवरुद्ध भएको छ। सुनकोशीको साँदी, सिन्धुली र काभ्रेको सिमाना तथा काभ्रेको मंगलटारमा समेत बाढीले राजमागमा क्षति पुग्दा सडक अबरुद्ध भएको छ। शुक्रबार दिनभर अवरुद्ध सडक खुलाउने प्रयास गरिएको भए पनि वर्षात् कम नभएपछि त्यस स्थानहरूमा फसेका गाडीहरूलाई सुरक्षित स्थनामा रोक्ने प्रहरी परिचालन गरिएको छ भने सिन्धुलीमाढी र खुर्कोटमा सबै सवारीलाई रोकिएको छ। यस्तै मदन भण्डारी राजमार्गको सिन्धुलीमाढीहरिहरपुरगढी खण्डमा समेत पहिरो खस्दा समस्या आएको छ भने मध्यपहाडी लोकमार्गमा समेत पहिरो खस्दा सडक अवरुद्ध भएको स्थानीयले जनाएका छन्। यस्तै, बाढीका कारण कमलामाई नगरपालिका ९ मा समेत क्षति भएको खबर आएको र त्यसतर्फ प्रहरी परिचालन गरिएको प्रहरी प्रमुख काफ्लेले जानकारी दिए। घटनाबारे विस्तृत जानकारी आउन बाँकी रहेको छ। वर्षात्का कारण आएको बाढीले सिन्धुलीको कमला, मरिण, सुनकोशी र बागमती नदी तटीय क्षेत्रमा त्रास बढेको छ। बाढीको सतह बढ्दै जाँदा नदी किनारामा बस्ने स्थानीयमा त्रास बढेको हो। उता मकवानपुरस्थित कुलेखानी जलविद्युत् आयोजनाको ड्याममा पानी भरिएर फुट्ने अवस्था आएपछि सिन्धुलीको हरिहरपुरगढी गाउँपालिकाको बागमती नदी तटीय क्षेत्रका नागरिकमा त्रास बढेको छ। त्यस क्षेत्रका नागरिकलाई सचेत रहन गाउँपालिकाले अनुरोध गरेको छ। धादिङमा ३ जना बेपत्ता अविरल वर्षापछि खसेको पहिरोले धादिङमा २ जना बेपत्ता भएका छन् भने एक बालिकालाई खोलाले बगाएर बेपत्ता भएकी छिन्। नदीमा माछा मार्न गएका बेनिघाट रोराङ गाउँपालिका वडा नम्बर ६ का ४० वर्षीय जनता चेपाङ र २० वर्षीय सन्तु चेपाङ पहिरोमा परेर बेपत्ता भएको जिल्ला प्रहरी कार्यालय धादिङका सूचना अधिकारी प्रहरी निरीक्षक प्रल्हाद सिलवालले जानकारी दिए। नदीमा माछा मार्न जान लागेका उनीहरू निरन्तरको वर्षाका कारण गजुरी गाउँपालिका वडा नम्बर २ गुम्बाडाँडामा रहेको ओडारमा बस्दा पहिरो लडेर पुरिएका हुन्। पहिरोले पुरिएपछि बेपत्ता २ जनाको खोजी गर्न नेपाल प्रहरी, सशस्त्र प्रहरी, नेपाली सेना र स्थानीयवासीले खोजतलास गरिरहेको प्रहरीले जनाएको छ। यसैगरी गजुरी गाउँपालिका वडा नम्बर ७ र ८ को बीचमा पर्ने घट्टेखोलाले बगाएपछि एक बालिका बेपत्ता भएकी छिन्। त्यस्तै एउटा मोटरसाइकल पनि खोलाले बगाएको स्थानीय योगेन्द्र बस्नेतले जानकारी दिए। हराइरहेका बालिकाको पहिचान खुलेको छैन।"
न्यायको खोजीमा सहिद गाउँ,"काठमाडौं : पूर्वपश्चिम राजमार्गस्थित महोत्तरीको बर्दिबास चोकभन्दा ५ किलोमिटर दक्षिण लागेपछि पुगिन्छ हात्तीलेट। बर्दिबासऔरहीरामगोपालपुरजलेश्वर सडकखण्डले सहिदभूमि हात्तीलेटलाई बीचबाट चिरेर गएको छ। जहाँका बासिन्दाका लागि प्रत्येक वर्षको असोज ६ विशेष दिन हुन्छ। गाउँवासी भेला हुन्छन्। शाही सत्ताविरुद्ध गरेको संघर्षको सम्झना गर्छन्। वीर सहिद कृष्णबहादुर रानाको बलिदानको चर्चा गर्छन्। २०३० सालमा निरंकुश शाहवंशी सत्ताविरुद्ध हात्तीलेटवासीले क्रान्तिको आगो बालेका थिए। त्यसैक्रममा रानाले ज्यानको आहुति दिएका थिए। बर्दिबास नगरपालिका८ नम्बर वडामा पर्ने हात्तीलेटका बासिन्दाले विगतमा राजनीतिक परिवर्तनका लागि रानाजस्ता अन्य वीर सपूत पनि गुमाए। यही माटोबाट हुर्किएकी क्रान्तिकारी नेता भगवती स्याङ्तान माओवादीको सशस्त्र संघर्षमा सहिद भएका थिए। स्याङ्तानपछि २०७२ सालको मधेस आन्दोलनमा हात्तीलेटकी रामशिला मण्डलले जलेश्वरमा प्राणको आहुति दिइन्। जुन तन्त्रका लागि उनीहरूले लडे त्यही लोकतन्त्र र गणतन्त्रमा हात्तीलेटका क्रान्तिकारी जनताहरू उपेक्षामा परिरहेका छन्। ऊबेला साहित्यकार पारिजात पनि हात्तीलेट जान्थिन्। महिला संगठन बनाउँथिन्। साहित्य सिर्जना गरेर फर्किन्थिन्। सहिदको भूमि हात्तीलेटले संघीय लोकतान्त्रिक गणतन्त्र ल्याउन धेरै कठोर संघर्षहरू गरे। तर, यहाँ नागरिकले विकासको स्वाद चाख्न पाएका छैनन्। यहाँका सामुदायिक विद्यालयका बालबालिका स्कुल डेसबाट समेत वञ्चित छन्। विकास, न्याय र समानताको अनुभूति यहाँका बासिन्दाहरूले गर्न नपाएको लोकतान्त्रिक समाजवादी पार्टीका केन्द्रीय सदस्य पीताम्बर महतोले बताए। हात्तीलेटवासीले शुद्ध खानेपानी पनि पाउन सकेको छैन। खोला तर्ने पुल नहुँदा बर्खेभेलमा बगेर ज्यान गुमाउनु परेको छ, उनी भन्छन्, यहाँका किसानको मुख्य आयको स्रोत उखु खेती हो। सिँचाइको अभावमा हिउँदमा उखु सुक्छ। उब्जाएको उखु मिलमा दिँदा किसानले पसिनाको मूल्य पाउँदैनन्। जंगली जनावरले बाली खाएर हैरान बनाएको पीडालाई सरकारले नबुझेको उनी सुनाउँछन्। नेकपा माओवादी केन्द्रका उपमहासचिव गिरिराजमणि पोखरेल भन्छन्, हात्तीलेट साँच्चै सहिदको भूमि हो, वीरहरूको रगतले सिञ्चित माटो हो। जहाँ अहिले संघीय लोकतान्त्रिक गणतन्त्रिक सत्ताको अभ्यास भइरहेको छ। जहाँ गाउँपच्छिे क्रान्तिकारी चेत भएका असंख्यक नेताहरू छन्। तर, विकासको मामलामा सधैं पछाडि छ हात्तीलेट गाउँ। उपमहासचिव पोखरेल थप्छन्, बदलिएको विश्व व्यवस्था, बदलिएको क्षेत्रीय राजनीति र बदलिएको नेपालको समकालीन राजनीतिलाई दृष्टिगत गरेर अब हात्तीलेटले सहिद प्रतिष्ठान बनाएर नयाँ ढंगले काम गर्नुपर्छ। २०३० को दशकमा निरंकुशता विरोधी आन्दोलनमा हात्तीलेट गाउँ जागृत भएको थियो। धनुषाको ढल्केवरका कम्युनिस्ट नेता रामकुमार महतोले भूमिगत डाक्टर पुस्तकमा हात्तीलेट गाउँको क्रान्तिकारी चेतबारे गहिरो वर्णन गरेका छन्। त्यहाँँ भनिएको छ, निरकुंश शाही सत्ता ढाल्न हात्तीलेटका बासिन्दाहरूले नेताहरूलाई सेल्टर दिएका थिए। यही गाउँमा थुप्रै आन्दोलनको योजना बुनिएको थियो। माओवादी केन्द्रका उपमहासचिव पोखरेलका अनुसार हात्तीलेट गाउँबाट हजारौं किसान तथा मजदुरहरू २०३६ साल भदौ २४ गते जनकपुरस्थित १२ बिघामा जनमत संग्रहको पूर्वाधार निर्माण गर्न पैदलयात्रामा सामेल भएका थिए। त्यो प्रदर्शनमा निर्मल लामा, जयगोविन्द साहहरूको जबरजस्त प्रभाव थियो। जहाँ जनकपुर, सगरमाथा क्षेत्रका बासिन्दाको जनसागर नै ओर्लेको थियो। यसै भिडलाई दबाउनमा लागि तत्कालीन शाही सत्ताले हात्तीलेट गाउँमा अपरेसनको फायर खोलेका थिए। त्यो बेला क्रान्तिकारी चेतलाई रोक्न, नेताहरूलाई पक्रन र जनतालाई दमन गर्न २०३६ साल असोजको पहिलो हप्तामा सेनाले अपरेसन प्रारम्भ गयो, नेता पोखरेल भन्छन्, त्यही क्रममा आएका सैनिकहरूको अप्रेसनको प्रतिरोध गर्न र आफ्ना नेताहरूलाई छुटाउन तत्कालीन चौथो महाधिवेशनको निर्णय कार्यान्वयन गर्न जाँदा कृष्णबहादुर रानामगर सहिद हुनुभयो। त्यो संघर्षको शहादतलाई हात्तीलेटवासीले प्रत्येक वर्ष असोज ६ गते सम्झन्छन् ।"
"डिजिटल कारोबारमा १३ प्रतिशत भ्याट, सर्वसाधारण मारमा","काठमाडौं : जाजरकोटका अबिन बिकेले केही दिनअघि प्रधानमन्त्री केपी शर्मा ओलीलाई म्यासेज पठाए। प्रधानमन्त्री ओलीले नै त्यसलाई सामाजिक सञ्जालमार्फत सार्वजनिक गरे। जाजरकोटका अबिन बिके लेख्नुहुन्छ अहिले म दैनिक रूपमा सयपचास रुपैयाँका कारोबार दिनमा ५६ पटक गर्छु र त्यहाँ हरेक पटक लाग्ने ११ रुपैयाँ ३० पैसा चार्जले मेरो दैनिक रूपमा ६०७० रुपैयाँ खर्च हुन्छ। यसरी महिनामा मेरो २ हजारदेखि २२ सयसम्म खर्च हुन्छ, यो कसरी हटाउने होला ! डिजिटल कारोबारमा एकाएक १३ प्रतिशत भ्याट थपिएपछि सानोसानो कारोबार गर्नेहरू असन्तुष्ट छन्। प्रधानमन्त्री ओलीले साना डिजिटल कारोबार गर्दा निःशुल्क गर्ने विषयमा सम्बन्धित अधिकारीसँग छलफल गर्ने सामाजिक सञ्जालमार्फत आश्वासन पनि दिए। प्रधानमन्त्री ओलीले नै सामाजिक सञ्जालमा हिजोआज फेसबुकको इन्बक्समा मोबाइल बैंकिङ ट्रान्सफर गर्दा लाग्ने गरेको अतिरिक्त चार्जबारे फेसबुकका साथीहरूबाट सुझावहरू आइरहेको उल्लेख गरेका छन्। आजभोलि हामी धेरैजसो डिजिटल माध्यमबाट रकम ट्रान्सफर गर्ने गरेका छौं, ओलीले भनेका छन्, इन्टरनेटको सहजताले होला, सानोसानो कारोबारमा पनि हामी क्यासलेस गर्न अभ्यस्त छौं। प्रधानमन्त्रीसँगै उनका मुख्य सल्लाहकार विष्णु रिमालले पनि धेरै युवाहरूबाट अहिले सबैजसो ठाउँमा डिजिटल पेमेन्ट सिस्टम भएको तर शुल्क अधिक भएको गुनासो आएको कुरा सामाजिक सञ्जालमा उल्लेख गरेका छन्। १० रुपैयाँको बिस्कुट किनेर डिजिटल पेमेन्ट गर्दा बैंकहरूले १० रुपैयाँ चार्ज लगाउँछ, त्यसमा १३ प्रतिशत भ्याट जोडेर ११ रुपैयाँ ३० पैसा काटिन्छ, युवाहरूको गुनासोलाई उद्धृत गर्दै उनले भने, चिया खाएको, साग किनेको जस्ता साना कारोबारमा पनि ११ रुपैयाँ ३० पैसा काटिन्छ। १० रुपैयाँ तिर्दा २१ रुपैयाँ काटिने यस्तो त हुँदै भएन। मलाई यो गुनासो जायज लाग्यो। पाँच हजारभन्दा थोरै कारोबारमा यस्तो शुल्क नलगाउनु राम्रो हुन्छ कि ? एकातर्फ सरकार डिजिटल बैंकिङ कारोबारलाई प्रोत्साहन गर्ने भन्छ। अर्कातर्फ अनलाइन बैंकिङ कारोबारको सेवाबापत शुल्क चर्को लिन्छ सर्वसाधारणले केही दिनयता सामाजिक सञ्जालमा निकै गुनासो गरिरहेका छन्। बैंकिङ प्रणालीमा जतिसुकै रकम लेनदेन गरे पनि प्रति कारोबारकै सेवा शुल्क अधिकतम ११३ रुपैयाँसम्म पुगिसक्यो। यसअघि अधिकतम १० रुपैयाँसम्म थियो। सरकारले राजस्वको आकार बढाउन डिजिटल कारोबारको सेवा शुल्कको भ्याटबापत रकम भुक्तानी प्रणाली सञ्चालकहरूले पनि आफूले व्यहोरेनन्, उल्टै ग्राहकसँग भार थपिदिए। अन्ततः मर्कामा आम सर्वसाधारण नै परे। सरकारले चालु आर्थिक वर्षको संशोधित आर्थिक विधेयकमार्फत भ्याट (मूल्य अभिवृद्धि कर) थपेको हो। यसअघि यस्तो कारोबारमा सरकारले भ्याट छुट गर्दै आएको थियो। तर अहिले कसिलो बनाएकाले यसअघि तोकिएको शुल्कमा १३ प्रतिशत भ्याट थपिँदा महँगो देखिएको नेपाल राष्ट्र बैंक र भुक्तानी प्रणाली सञ्चालकका प्रतिनिधिहरू बताउँछन्। सरकारले यसपटक मूल्य अभिवृद्धि कर ऐन, २०५२ को अनुसूची१ लाई संशोधन गरी आर्थिक विधेयक, २०८१ द्वारा समाशोधन गृह (क्लियरिङ हाउस) सेवा खारेज गरेको हो। संशोधन विधेयकको भ्याट शीर्षकमा अन्य वस्तु तथा सेवाहरूअन्तर्गतको ५ नम्बरमा भनिएको छ, समाशोधन गृह (क्लियरिङ हाउस) सेवा झिकिएको छ। सरकारले राजस्व बढाउने नाममा आम सर्वसाधारणलाई मर्कामा पारेको सरोकारवालाहरू गुनासो गर्छन्। यसबारे फेसबुक, सामाजिक सञ्जालहरूमा गुनासो पोखिएका छन्। गीतकार लोकराज अधिकारीले सामाजिक सञ्जालमा आफूले फोनपेमार्फत बैंक खातामा १० रुपैयाँ पठाउँदा ११३ रुपैयाँ चार्ज तिर्नु परेकोमा सरकारप्रति आक्रोश व्यक्त गरेका छन्। उनी भन्छन्, यो जनतामाथि खड्ग प्रहार हो। १० रुपैयाँ पठाउँदा ११ रुपैयाँ ३० पैसा तिर्नुपर्ने ? राष्ट्र बैंकले तोकेको भ्याटबाहेकको सेवा शुल्क नेपाल राष्ट्र बैंकले यसअघि डिजिटल बैंकिङ कारोबारको सेवा शुल्क निर्धारण गरिसकेको छ तर त्यसलाई परिमार्जन गरेको छैन। केन्द्रीय बैंकले भुक्तानी प्रणालीसम्बन्धी एकीकृत निर्देशन २०८० गत मंसिरमा जारी गर्दै शुल्कसम्बन्धी व्यवस्था गरेको थियो। बैंक तथा वित्तीय संस्थाका ग्राहकहरूले मोबाइल एप्लिकेसन (एप) वा इन्टरनेट बैंकिङमार्फत विद्युतीय रकमान्तर अन्तर बैंक फन्ड ट्रान्सफर गर्दा सेवा प्रदायकहरूले जतिसुकै रकमको अर्थात् (रु १ देखि यसमाथि) प्रति कारोबार अधिकतम १० रुपैयाँसम्म सेवा शुल्क लिन सक्ने अधिकार राष्ट्र बैंकले दिएको छ। अहिले १३ प्रतिशत भ्याट थपिँदा ग्राहकलाई १३० पैसासहित ११ रुपैयाँ ३० पैसा प्रतिकारोबारको सेवा शुल्क पर्न गएको हो। विद्युतीय वालेटमार्फत हुने कारोबारमा ग्राहकसँग सम्बन्धित सेवा प्रदायकले ५ हजारसम्मको कारोबार गर्दा प्रतिकारोबार अधिकतम शुल्क ५ रुपैयाँ, ५ हजार १ देखि १० हजारसम्म ८ रुपैयाँ, १० हजार १ देखि माथि अधिकतम १० रुपैयाँ प्रतिकारोबार लिन पाइने व्यवस्था छ। वालेटबाट बैंकमा पैसा सार्न परेमा जतिसुकै भए पनि १० रुपैयाँ सेवा शुल्क लिन पाउने अधिकार दिइएको छ। नेपाल राष्ट्र बैंकका प्रवक्ता रामु पौडेल सरकारले लगाएको भ्याटमा केन्द्रीय बैंकको हात नभएको तर निश्चित सेवा शुल्क तोकिएअनुसार गर्न भनिएको बताउँछन्। केन्द्रीय बैंकले विगत दुई वर्ष निर्धारण गरेको डिजिटल कारोबारको सेवा शुल्कनै जारी गरेको छ। यसभन्दा बढी शुल्क तोकेको छैन। यो शुल्कमा चालु आवमा सरकारले थपेको भ्याटले गर्दा बढ्न गएको हो। मोबाइल बैंकिङ तथा भुक्तानीका लागि अधिकतम १० रुपैयाँ छ। यसमा अहिले भ्याट थपिएको हो, उनले अन्नपूर्णसँग भने। यो शुल्क महँगो भयो कि भन्ने प्रश्नमा उनी थप्छन्, नेपालले लिने सेवा शुल्क भारत, श्रीलंका, युरोपियन मुलुकसँग तुलना गर्दा पनि कम छ। राष्ट्र बैंकले तोकेको शुल्क अरूको देशभन्दा समग्रमा नेपालमा कम छ। यसअघि सेवा शुल्कको सर्कुलर ल्याउँदैमा अन्य मुलुकजस्तो महँगो गर्नु हँुदैन, यसलाई प्रोत्साहन गर्नुपर्छ भनेरै थोरै रकम राखिएको थियो। हाल नेपाल राष्ट्र बैंकले नौ ओटा भुक्तानी प्रणाली सञ्चालकहरूलाई अनुमति दिएको छ। यसमध्ये नेपाल क्लियरिङ हाउस र फोन पे टेक्नोलोजी प्रालिले मोबाइल बैंकिङको सुविधा दिँदै आएका छन्। यी कम्पनीहरू केन्द्रीय बैंकले दिएको कारोबारको सीमा र शुल्कअनुसार सञ्चालन गरिरहेको दाबी गर्छन्। नेपाल क्लियरिङ हाउस (एनसीएचएल)का प्रमुख कार्यकारी अधिकृत नीलेशमानसिंह प्रधान केन्द्रीय बैंकले तोकेकै सेवा शुल्क दिइरहेको तर यसअघि छुट भएको भ्याट सरकारले बढाएकोमा प्रणालीले स्वतः काट्ने बताउँछन्। सरकारले कारोबारबापत लगाएको भ्याट संस्थाले नव्यहोर्ने तर यो प्रणाली नै अटोमेटिकल्ली भ्याट कटौती गर्ने हुने उनको भनाइ छ। उनका अनुसार एनसीएचएलले कनेक्ट आईपीएसलगायतका सबै कारोबारको सीमा र शुल्क न्यूनतमदेखि अधिकतम तोकेको छ। सीईओ प्रधान भन्छन्, एनसीएचएलले बैंक तथा वित्तीय संस्थाहरूमा गर्ने ट्रान्जेक्सनको सेवाशुल्क पाँच सयसम्म कारोबार गर्दा प्रतिकारोबार दुई रुपैयाँ लाग्छ। तर चालु आवमा १३ प्रतिशत भ्याट थपिएपछि सोबराबरको कारोबार गर्दा ग्राहकलाई २ रुपैयाँ २६ पर्न गएको हो। ५ सय १ माथि ५ हजारसम्म कारोबार गर्दा एनसीएचएलले ४ रुपैयाँ तोकेको छ तर भ्याट थपिँदा ४ रुपैयाँ ५२ पैसा पर्छ। ५ हजार १ रुपैयाँ माथि २० लाखसम्म कारोबार गर्दा प्रतिकारोबार ८ रुपैयाँ तोकिएको छ तर भ्याट जोडिँदा ग्राहकलाई ९ रुपैयाँ ०४ पैसा पर्न आउँछ। यो सबै सरकारले भ्याट बढाउँदा शुल्क बढेको हो। सेवा शुल्कबापत लिएको रकमबाट दुई पटक मोबाइलमा म्यासेज पठाउँदा पनि २ रुपैयाँ सकिने र अन्य अपरेशन चार्ज लगायतमा खर्चिंदा सेवा शुल्क धेरै नभएको उनले बताए। यता फोन पेले आफ्नै सर्कलको मर्चेन्टमा क्यूआर कोडमार्फत गरेको भुक्तानीमा शुल्क लिँदैन। तर अन्य कारोबारको शुल्क अधिकतम १० रुपैयाँ शुल्क उठाएको छ। जति कारोबार गरे पनि १० रुपैयाँ नै शुल्क कटाउने भएकाले यसमा १३ प्रतिशत भ्याट थपिँदा ११ रुपैयाँ ३० पैसा ग्राहकले तिर्नु परेको बताएको छ। प्रवृत्ति हेर्दा पछिल्लो समय दूरदराजमा पनि बैंक तथा वित्तीय संस्थाहरूले जारी गरेका डिजिटल बैंकिङको पहुँच क्रमशः बढ्न थालेको छ। गत साउनसम्मको तथ्यांकअनुसार मोबाइल बैंकिङ प्रयोगकर्ताको खाता संख्या २ करोड ४९ लाख ६१ हजार नाघेको छ। जसबाट ४ करोड ७४ लाख ६० हजार हाराहारी पटक कारोबार भएको छ। यस्तै, कनेक्ट आईपीएसका प्रयोगकर्ता १२ लाख ९९ हजार प्रयोगकर्ता पुगेका छन्। यसबाहेक, इन्टरनेट बैंकिङ, वालेटलगायतका डिजिटलहरूका प्रयोगकर्ताहरू बढ्ने क्रममा छन्। सोही अनुसार कारोबार पनि बढिरहेको केन्द्रीय बैंकको तथ्यांकमा पनि देखिन्छ। ०००"
घाइतेहरूलाई सरकारले निशुल्क उपचार गर्ने,"काठमाडौं : सरकारले अविरल वर्षाका कारण प्राकृतिक प्रकोपमा परेको नागरिकको उद्धार र राहतमा कुनै कमी हुन नदिने निर्णय गरेको छ। कार्यवाहक प्रधानमन्त्री प्रकाशमान सिंहको आह्वानमा शनिबार सिंहदरबारमा बसेको आपतकालीन समन्वयात्मक बैठकले प्राकृतिक प्रकोपका घटनाप्रति दुख व्यक्त गर्दै नागरिकको उद्धार र राहतमा कुनै कमी हुन नदिने निर्णय गरेको हो। बैठकले प्राकृतिक प्रकोपबाट प्रभावितलाई आवश्यक राहत क्षतिपूर्ति दिने र घाइते भएकाहरूको निशुल्क उपचार गर्ने निर्णय भएको सरकारका प्रवक्ता पृथ्वीसुब्बा गुरुङले जानकारी दिए। वर्षाका कारण परीक्षाहरू हाललाई स्थगित गर्ने, तत्काल अवरुद्ध भएका सडकहरू सञ्चालन ल्याउन पहल थाल्ने निर्णय समेत बैठकले गरेको उनले बताए। बैठकले अवरुद्ध भएका विद्युत, खानेपानी टेलिफोनको सूचारुका लागि पहल गर्न पनि निर्देशन दिएको जानकारी दिए। प्राकृतिक प्रकोपबाट समस्या परेकाहरूले उद्दार तथा राहतका लागि प्रधानमन्त्री कार्यालयको हटलाइन, नेपाल प्रहरी, सेना, सशस्त्र प्रहरीलाई सम्पर्क आग्रह गरिएको प्रवक्ता गुरुङले बताए। उनले उद्धार तथा राहतका लागि राज्यका सबै निकाय क्रियाशिल रहेको जिकिर गरे।"
अहिले चलिरहेका सबै परीक्षा स्थगित गर्ने सरकारको निर्णय,काठमाडौं : सरकारले अहिले चलिरहेका सबै परीक्षा स्थगित गर्ने निर्णय गरेको छ। कार्यवाहक प्रधानमन्त्री प्रकाशमान सिंहको अध्यक्षतामा शनिबार बसेको आपतकालीन समन्वयात्मक बैठकले अहिले चलिरहेका सबै तहको परीक्षा स्थगित गर्ने निर्णय गरेको हो। त्यस्तै बाढी पहिरोबाट प्रभावित सबै सडक तत्काल सञ्चालनमा ल्याउन मातहतका निकायसँग समन्वय गर्ने निर्णय भएको सञ्चार तथा सूचना प्रविधिमन्त्री पृथ्वीसुब्बा गुरुङले बताए। त्यस्तै बैठकले बाढी पहिरोबाट घाइते भएकाहरूको निशुल्क उपचार मृत्यु भएका परिवारलाई कानुन बमोजिम क्षतिपूर्ति उपलब्ध गराउने निर्णय पनि गरेको छ।
भूपरिवेष्ठित देशमा आवश्यक सहयोग गर्न जी७७ र चीनलाई परराष्ट्रमन्त्रीको आग्रह,"काठमाडौं : परराष्ट्रमन्त्री आरजु राणा देउवाले विश्वका अतिकम विकसित एवं भूपरिवेष्ठित देशहरू पछिल्ला वर्षमा आर्थिकलगायत समस्यामा परेको बताएकी छन्। उनले ती देशहरूले विकासको एजेण्डा २०३० समेत पूरा गर्नसक्ने अवस्था नरहेकाले आवश्यक सहयोगका लागि जी७७ समूहमा आबद्ध देशहरू र चीनलाई आग्रह गरिन्। जी७७ समूह र चीनको वार्षिक बैठकलाई आज न्युयोर्कमा अतिकम विकसित राष्ट्रहरूको सङ्गठन एलडिसीको अध्यक्षका हैसियतले शुक्रबार सम्बोधन गर्दै उनले यी देशहरूले पछिल्लो समयमा महामारी, जलवायु परिवर्तनका कारण उत्पन्न प्राकृतिक बिपतजन्य विनाश, आर्थिक सङ्कट लगायतका समस्या झेल्नुपरिरहेकाले अतिरिक्त आर्थिक सहायताको आवश्यकतामा जोड दिइन्। पछिल्ला वर्षहरूमा यी देशहरूका लगानीमा आइरहेको ह्रास, इनोभेटिभ फाइनान्सिङ्को अभाव, वैदेशिक सहायतामा देखिएको ह्रासोन्मुख अवस्थाले गर्दा एलडिसी र एलएलडिसी देशहरू समस्यामा पर्दै गएका पनि उनको भनाइ थियो। उनले यस्तो समस्यामा नेपाल रहेको जानकारी पनि दिइन्। नेपाल आगामी सन् २०२६ मा एलडिसीबाट मध्यमस्तरको राष्ट्रका रूपमा स्तरोन्नति भएपछि हाम्रा द्विपक्षीय एवं बहुपक्षीय साझेदार एवं दाता राष्ट्रहरूबाट अतिरिक्त आर्थिक प्राविधिक सहायताको खाँचो रहने उनको भनाइ छ। संयुक्त राष्ट्रसङ्घमा आबद्ध देशहरूको करिब ६० प्रतिशत जनसङ्ख्या ओगट्ने जी७७ समूह र चीनले एलडिसी, एलएलडिसी देशहरूका यी समग्र समस्याको समाधानमा सघाउन र विकासको विश्वव्यापी अवधारणामा अग्रसताको भूमिका निर्वाह गर्न उनले आग्रह गरेकी थिइन्। राष्ट्रसङ्घको महासभामा सहभागी हुन अमेरिकामा रहेकी मन्त्री राणा बहुक्षेत्रीय प्राविधिक तथा आर्थिक सहयोगका लागि बङ्गालको खाडीको प्रयास (बिमस्टेक)का विदेशमन्त्रीहरूको अनौपचारिक बैठकमा पनि सहभागी भएकी थिइन्। शुक्रबार न्युयोर्कमा भएको सो बैठकमा बिमस्टेक राष्ट्रका विदेशमन्त्रीहरू सहभागी थिए। बैठकमा बिमस्टेकका पछिल्ला क्रियाकलापहरू र हालसम्म गरेका प्रगतिका साथै यी देशमा आबद्ध रहेका देशका आपसी चासोका विषयमा कुराकानी भएको थियो।"
प्रभावित क्षेत्रमा उद्धार र राहतका लागि सरकार गम्भीर भएर लागेको छ : गृहमन्त्री लेखक,"काठमाडौं : गृहमन्त्री रमेश लेखक निरन्तरको वर्षाका कारण आएको बाढी, पहिरोलगायतका प्राकृतिक विपद्को जोखिममा परेका नागरिकहरूको उद्धार, राहत तथा घाइतेहरूको स्वास्थ्य उपचारमा सरकार गम्भीर भएर लागिपरेको बताए। शनिबार सिंहदरबारस्थित गृह मन्त्रालयमा बसेको मनसुन पूर्वतयारी तथा प्रतिकार्य कमाण्ड पोष्टको बैठकपछि सञ्चारकर्मीहरूसँग कुरा गर्दै गृहमन्त्री लेखकले वर्षा, बाढी, पहिरो र डुबानबाट काठमाडौं उपत्यकामा मात्रै नेपाली सेना, नेपाल प्रहरी र सशस्त्र प्रहरी बलको उद्धार टोलीले साढे सात सयभन्दा बढी नागरिकको सकुशल उद्दार गरेको जानकारी दिए। उनले बैठकले मुलुकभर बाढी, पहिरो र डुबानबाट भएको जनधनको क्षतिको सुचना संकलन गर्ने, उद्धार तथा राहतलाई थप प्रभावकारी बनाउनेलगायतका विषयमा छलफल भएको बताए। उनले वर्षाका कारण काठमाडौं भित्रिने सडकहरू अवरुद्ध भएको र तत्काल खुलाउन पहल गर्न सम्बन्धित निकायलाई निर्देशनसमेत दिए। उनले अवस्था सामान्य हुँदै गएपछि विस्थापितलाई पुनःस्थापनाका लागि सरकारले पहल गर्ने बताए। त्यस्तै मनसुन पूर्वतयारी तथा प्रतिकार्य कमाण्ड पोष्ट २४ सै घण्टा सक्रिय बनाइने उनले बताए।"
अलपत्र परेका पर्यटकहरूको उद्धार गर्न पर्यटन मन्त्रीको निर्देशन,"काठमाडौं : संस्कृति पर्यटन तथा नागरिक उड्यनमन्त्री बद्री पाण्डेले विगत दुई दिनदेखिको अविरल वर्षाका कारण देशका विभिन्न स्थानमा अलपत्र परेका पर्यटकहरूको उद्धार गर्न निर्देशन दिएका छन्। शनिबार मन्त्री पाण्डेको संयोजकत्वमा मन्त्रालय सम्बद्ध निकाय एवं पर्यटन तथा नागरिक उड्डयन क्षेत्रसँग सम्बन्धित व्यावसायिक संस्थाका प्रमुख तथा प्रतिनिधिसँग आकस्मिक बैठकमार्फत उक्त निर्देशन दिएका हुन्। मन्त्री पाण्डेको संयोजकत्वमा बसेको बैठकले विभिन्न ९ बुँदे निर्देशनात्मक आदेश जारी गरेको हो। अलपत्र पर्यटकहरूलाई तत्काल उद्धार गर्नका लागि उद्धार कार्यमा पर्यटक प्रहरीलाई प्रभावकारी रूपमा परिचालन गर्ने, आन्तरिक उडान अवरुद्ध भई अन्तर्राष्ट्रिय उडान छुट्न गएका यात्रुहरूको टिकट सार्न अतिरिक्त शुल्क नलाग्ने गरी व्यवस्था मिलाउन नेपाल नागरिक उड्डयन प्राधिकरण र सम्बन्धित वायुसेवा कम्पनीहरूले आवश्यक समन्वय गर्ने, हेलिकोप्टरबाट उद्धार उडान गर्दा नियमित एवं सहुलियत शुल्कमा नै गर्ने व्यवस्था मिलाउने, वायुसेवा कम्पनीका हेलिकोप्टरहरू र र्याफ्टिङ एसोसिएसनका जनशक्ति तथा उपकरणहरूलाई अधिकतम परिचालन गर्ने गरी तयारी अवस्थामा राखे। र्याफ्टिङसम्बन्धी संस्थाहरूले उद्धारमा गरेको प्रशंसनीय कार्यलाई निरन्तरता दिने लगायतका निर्देशन जारी गरिएको मन्त्रालयका प्रवक्ता एवं सहसचिव रामकृष्ण लामिछानेले जानकारी दिए। त्यस्तै सबै विमानस्थलहरू सञ्चालनयोग्य अवस्थामा नै रहेको हुँदा मौसमको अनुकूलता हुनेवित्तिकै अन्तर्राष्ट्रिय र आन्तरिक उडानलाई अधिकतम क्षमतामा सुचारु गर्ने, मौसम तथा उडानसम्बन्धी पूर्व सूचनालाई सर्वसाधारणको जानकारीको लागि निरन्तर प्रवाह गरी राखे, होटेल एसोसिएसन अफ नेपालले अतिरिक्त समय बस्नुपर्ने बाध्यताका पर्यटकलाई होटेल एवं डाइनिङ सेवा सहुलियत एवं नियमित शुल्कमा नै सहज ढङ्गबाट प्रदान गर्ने व्यवस्था मिलाउनसमेत निर्देशन दिए।"
काठमाडौं उपत्यकाबाट साढे सात सय जनाको उद्धार,"काठमाडौं : गृहमन्त्री रमेश लेखकले प्राकृतिक विपद्को जोखिममा परेका नागरिकहरुको उद्धार, राहत तथा घाइतेहरुको स्वास्थ्य उपचारमा सरकार गम्भीर भएर लागिपरेको बताएका छन्। शनिबार बिहान सिंहदरबारस्थित गृह मन्त्रालयमा बसेको मनसुन पूर्वतयारी तथा प्रतिकार्य कमाण्ड पोष्टको बैठकपछि गृहमन्त्री लेखकले बर्षा, बाढी, पहिरो र डुबानबाट काठमाडौं उपत्यकाबाट साढे सात सयभन्दा बढी नागरिकको सकुशल उद्धार गरिएको जानकारी दिए। दुई जनाको नेपाली सेनाको हेलिकप्टरबाट समेत उद्धार गरी सुरक्षित स्थानमा सारिएको छ। गृहमन्त्री लेखकले भने,मुलुकमा ठूलो विपद्को स्थिति आएको छ। उनले बैठकले मुलुकभर बाढी, पहिरो र डुबानबाट भएको जनधनको क्षतिको सूचना संकलन गर्ने, उद्धार तथा राहतलाई थप प्रभावकारी बनाउने लगायतका विषयमा छलफल भएको बताए। वर्षाका कारण काठमाडौं सडकहरु अवरुद्ध भएको र तत्काल खुलाउन पहल गर्न सम्बन्धित निकायलाई निर्देशन समेत दिए। विपदबाट हुने क्षति न्युनीकरणका लागि सबै सुरक्षा संयन्त्र परिचालन भएको छ। उनले भने, बाढी, पहिरो लगायत विप्द सम्बन्धी पूर्व सूचना जारी गर्ने काम पनि हुँदै आएको छ। उनले अवस्था सामान्य हुँदै गएपछि विस्थापितलाई पुर्नस्थापनाका लागि सरकारले पहल गर्ने बताए। खराब मौसमका कारण पनि कतिपय स्थानबाट हवाइ उद्धारमा समेत समस्या भने। उनले भने, स्थलगत रुपमा नेपाल प्रहरी र सशस्त्र प्रहरीको उद्धार, सूचना संकलनमा राष्ट्रिय अनुसन्धान विभाग र हेलिकप्टरबाट नेपाली सेनाले निगरानी र उद्दार गर्नेगरी सुरक्षा निकाय परिचालन भएको छ।"
कार्यक्रम छोट्याएर स्वदेश फर्किने तयारीमा प्रधानमन्त्री,"काठमाडौं : अमेरिका भ्रमणमा रहेका प्रधानमन्त्री केपी शर्मा ओलीले नेपालमा आएको प्राकृतिक विपत्तिप्रति चिन्ता व्यक्त गरेका छन्। राष्ट्रसंघको महासभामा सहभागी हुन न्युयोर्क पुगेका प्रधानमन्त्री ओलीले आफू छिट्टै नेपाल फर्किने तयारीमा रहेको समेत बताएका छन्। काठमाडौं उपत्यकासहित देशभरि बाढी पहिरोले जनजीवन प्रभावित बनाएपछि प्रधानमन्त्री ओली स्वदेश फर्किने तयारी गरेका हुन्। स्रोतका अनुसार यसअघि असोज १४ गते स्वदेश फर्किने मिति तय भए पनि प्रधानमन्त्री ओलीको केही कार्यक्रम र भेटघाट थपिएका थिए। 'अमेरिका भ्रमणका दौरान उहाँको केही कार्यक्रम र उच्चस्तरीय भेटघाट थपिएको थियो। तर, नेपालमा प्राकृतिक विपत्तिले ठूलो जनधनको क्षति गरेपछि प्रधानमन्त्रीज्यु कार्यक्रम छोट्याएर स्वदेश फर्किने तयारी गर्नुभएको हो,' अन्नपूर्णसँग ती स्रोतले भन्यो। लगतारको वर्षाले काठमाडौं उपत्यकालगायत देशभरि जनजीवन प्रभावित बनाएको छ। गृह मन्त्रालयका अनुसार हालसम्म ८७ जनाको मृत्यु भएको छ भने ७२ जना बेपत्ता छन्। बाढी पहिरोका कारण ठूलो जनधनको क्षति भएपछि प्रधानमन्त्री ओलीले अमेरिकाबाटै सम्बन्धित निकायलाई उद्धारमा खट्न निर्देशन दिएका थिए। उनले नेपाली सेना, नेपाल प्रहरी, सशस्त्र प्रहरी बलका सुरक्षाकर्मीलाई उद्धारमा खटिन कार्यवाहक प्रधानमन्त्री प्रकाशमान सिंह, गृहमन्त्री रमेश लेखक, मुख्य सचिव एकनारायण अर्याललगायतलाई समन्वय गर्न निर्देशन दिएका थिए। उनले आफूले मौसमविद्सँग कुरासमेत गरेको उल्लेख गरेका छन्। 'मौसमविद्सँग केहीबेर अघि बुझेअनुसार वर्षा पूर्णरूपमा रोकिन भोलि दिउँसोसम्म लाग्ने छ। संयुक्त राष्ट्रसंघको महासभामा लगायतका कार्यक्रम सकेर स्वदेश फर्किने तयारीमा छु। विपद्को बेला हातेमालो गरेर उद्धारमा सहयोग गरौं,' उनले लेखेका छन्।"
"प्रधानमन्त्रीको जोड, जलवायु क्षतिपूर्ति कोष","अमेरिका : संयुक्त राष्ट्रसंघको कुम्भमेला अमेरिकाको वित्तीय राजधानी न्युयोर्कमा चलिरहेको छ। विभिन्न देशका राष्ट्रप्रमुख तथा प्रतिनिधिहरूको यो कुम्भमेलाले विश्वको ध्यान खिचेको छ। प्रधानमन्त्री केपी शर्मा ओली पनि आफ्नो प्रतिनिधि मण्डलसहित कुम्भमेलाका लागि न्युयोर्कमा छन्। विभिन्न देशका राष्ट्रप्रमुख तथा प्रतिनिधिहरूसँग भेटघाट तथा छलफलमा निकै व्यस्त छन्। सभाका विभिन्न बैठक तथा साइडलाइन बैठकलाई पनि प्रधानमन्त्री ओलीले सम्बोधन गरिरहेका छन्। ओलीले मुख्यगरी विकसित मुलुकको कार्बन उत्सर्जनबाट नेपालका हिमाल पग्लिएको भन्दै क्षतिपूर्तिको एजेन्डालाई जोड दिइरहेका छन्। प्रधानमन्त्री ओलीले बिहीबार साँझ संयुक्त राष्ट्रसंघको ७९औं महासभालाई न्युयोर्कमा सम्बोधन गरे। प्रधानमन्त्री ओलीले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि आह्वान गरे। प्रधानमन्त्री ओलीले विश्व शान्ति र सुरक्षामा आफ्नो योगदानलाई थप वृद्धि गर्न नेपाल तयार रहेको प्रतिबद्धता पनि जनाए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरे। प्रधानमन्त्री ओलीको प्रतिबद्धताले विश्व समुदायमा सकारात्मक सन्देश प्रवाह भएको छ। यसो त नेपालले राष्ट्रसंघीय मिसनमा वर्षांैदेखि योगदान पुयाउँदै आएको छ। सम्बोधनका क्रममा प्रधानमन्त्री ओलीले कसैलाई पनि पछाडि नपारी वर्तमान र भावी पुस्ताका लागि शान्ति, दिगो विकास र मानव मर्यादाको उन्नतिका लागि एकजुट हुन विश्व समुदायलाई आह्वान गरेका छन्। ओलीको सम्बोधनका क्रममा नेपाल विश्व समुदायसँग सहकार्य, एकता गर्दै हार्दिकताका साथ शान्ति, दिगो विकास र मानव मर्यादामा एक भएर काम गर्न तयार छ भन्ने सन्देश दिएका छन्। विश्वभरका नेताहरू भेला भएको कुम्भमेलाको सदुपयोग गर्दै, प्रधानमन्त्री ओलीले आफ्नो नेतृत्वको सरकारले संक्रमणकालीन न्यायसम्बन्धी कानुनलाई संसद्बाट पारित गराएको अवगत गराएका छन्। नेपालमा १० वर्षभन्दा लामो समय सशस्त्र युद्ध चलेकाले न्यायका लागि सरकारले काम गरिरहेको समेत उल्लेख गरेका छन्। अब युद्धका क्रममा भएका घटनाको निष्पक्ष छानबिन गरी सबैले न्याय पाउने प्रधानमन्त्री ओलीले विश्व समुदायलाई जानकारी गराए। सम्बोधनका क्रममा प्रधानमन्त्री ओलीले दुई ठूला राजनीतिक दलको सहकार्यमा बनेको वर्तमान सरकारको खुलेर प्रशंसासमेत गरेका छन्। नेपालका दुई ठूला दल कांग्रेस र एमालेको संयुक्त सरकारले नेपाली जनताको समावेशी र समतामूलक समृद्धिका लागि हरपल काम गरिरहेको उल्लेख गरे। साथै प्रधानमन्त्री ओलीले आर्थिक रूपान्तरणलाई अघि बढाउँदै स्थायित्व कायम गर्न आफ्नो नेतृत्वको सरकार कटिबद्ध रहेको पनि उल्लेख गरे। राष्ट्रसंघको महासभा क्रममा प्रधानमन्त्री ओलीले बहुपक्षीय विषयमा समेत बोलेका छन्। उनले नजिकका दुई ठूला देश र छिमेकभन्दा परका अन्य देशहरूसँग राखिएका र भविष्यमा हुने सम्बन्धका बारेमा समेत प्रस्ट पारेका छन्। प्रधानमन्त्री ओलीले नजिकका दुई ठूला देश (भारत र चीन) आफ्ना असल मित्र भएको समेत बताए। त्यसक्रममा प्रधानमन्त्री ओलीले नेपालको असंलग्न परराष्ट्र नीति अवलम्बन गरिरहेको र सोहीअनुसार आगामी दिनमा विभिन्न देशहरूसँग सहकार्य गर्ने जानकारी दिएका छन्। विश्व समुदायले चासोपूर्वक हेरिरहेको विषय समेत भएकाले प्रधानमन्त्री ओलीले भारत र चीनसँग नेपालले कसरी सम्बन्ध राख्छ भन्ने बारेमा बोलेका छन्। यसबारेमा अन्य साइडलाइन बैठकहरूमा समेत प्रश्न उठ्ेका थिए। प्रधानमन्त्री ओलीले केही दिनअघि कोलम्बिया युनिर्भसिटीका विद्यार्थीसँग नजिकका छिमेकीहरू फेर्न नमिल्ने र उनीहरू आफ्नो देशका असल छिमेकी भएको भनेर प्रशंसा गरेका थिए। सम्बोधनका क्रममा पारस्परिक सम्मान, सार्वभौम समानता, क्षेत्रीय अखण्डता र शान्तिपूर्ण सहअस्तित्वका सिद्धान्तमा रहेर नजिकका छिमेकी र अन्य मुलुकसँगको घनिष्ठ, सौहार्दपूर्ण र रचनात्मक सम्बन्धलाई थप सुदृढ गर्न नेपाल प्रतिबद्ध रहेको त्यसक्रममा प्रधानमन्त्री ओलीले उल्लेख गरेका छन्। प्रधानमन्त्री ओलीले इजरायलप्यालेस्टाइन द्वन्द्वमा दुई मुलुकबीचको शान्तिपूर्ण संवादबाट समाधान हुनुपर्नेमा जोड दिए। प्रधानमन्त्री ओलीले नेपाल सन् २०२६ भित्रमा अल्पविकसित मुलुकबाट स्तरोन्नति हुने तर सन् २०३० भित्रमा दिगो विकास लक्ष्य हासिल गर्न २४ बिलियन अमेरिकी डलरको आर्थिक खाडल रहेको उल्लेख गरेका छन्। उनले उल्लेख गरेको आग्रहपूर्वकको सम्बोधनले विश्व समुदायको ध्यान खिच्न सक्ने आशा गर्न सकिन्छ। साथै दिगो विकास लक्ष्यका लागि प्रधानमन्त्री सचेत रहेछन्, भन्ने स्पष्ट देखाएको छ। प्रधानमन्त्री ओलीले राष्ट्रसंघको महासभा बैठकलाई सम्बोधन गर्दै, विश्व समुदायले चासोपूर्वक हेरिरहेको जलवायु परिवर्तनका विषयमा विशेष समय दिएर बोलेका छन्। आफ्नो देश हिमालहरूको देश भएकाले सोहीअनुसार विश्व समुदायबाट विशेष लाभ पाउनुपर्ने उल्लेख गरे। साथै विश्वका विकसित मुलुकको कार्बन उत्सर्जनबाट नेपाल प्रभावित हुनु परेको र जलवायु न्यायको लाभ नेपालले पाउनुपर्ने प्रधानमन्त्री ओलीको दाबी रह्यो। प्रधानमन्त्री ओलीले विभिन्न देशका प्रमुख तथा प्रतिनिधिहरूसँग नेपालको बृहत्तर हितका बारेमा कुराकानी गरिरहेका छन्। बिहीबारको सम्बोधनमा प्रधानमन्त्री ओलीले नेपालको विभिन्न पक्षलाई समेटेर सम्बोधन गरेका छन्। नेपालको सांस्कृतिक, धार्मिक तथा बहुआयामिक पक्षलाई गहिरोसँग केलाउँदै नेपाल धार्मिक, सांस्कृतिक र प्राकृतिक हिसाबले सुन्दर भएको भन्दै प्रशंसा गरे। संसारका नेताहरू भेला भएको मौका छोपेर ओलीले आफ्नो देश संसारकै उत्कृष्ट हो भने। सम्बोधनका क्रममा प्रथम महिला राधिका शाक्य, परराष्ट्रमन्त्री डा आरजु राणा देउवा, प्रधानमन्त्रीका राजनीतिक सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल, सहसचिव अमृतबहादुर राई, शिष्टाचार महापाल विष्णुप्रसाद गौतम, राष्ट्रसंघका लागि नेपालको स्थायी नियोगका प्रतिनिधि लोकबहादुर थापालगायत सहभागी थिए। प्रधानमन्त्री ओली र अमेरिकी राष्ट्रपतिबीच भेटवार्ता प्रधानमन्त्री केपी शर्मा ओली र अमेरिकी राष्ट्रपति जो बाइडेनका बीच भेटवार्ता भएको छ। राष्ट्रसंघको महासभामा भाग लिन अमेरिका रहेका प्रधानमन्त्री ओली र अमेरिकी राष्ट्रपति बाइडेनका बीचमा भेटघाट भएको हो। भेटघाटका क्रममा प्रधानमन्त्री ओली र अमेरिकी राष्ट्रपति बाइडेनबीच दुई देशको सम्बन्ध र आपसी हितका बारेमा कुराकानी भएको प्रधानमन्त्रीको सचिवालयले जानकारी दिएको छ। भेटका अवसरमा अमेरिकी राष्ट्रपति बाइडेनले नेपालको विकासका बारेमा चासो राखेको बताइन्छ। राष्ट्रसंघको बैठकका क्रममा अमेरिकी राष्ट्रपति र विभिन्न देशका राष्ट्रप्रमुखहरूका बीचमा यसैगरी भेटवार्ता हुने चलन छ। प्रधानमन्त्री ओलीले कतारका प्रधानमन्त्री मोहम्मद बिन अब्दुल रहमान बिन जसिम अल थानी, लाओसका प्रधानमन्त्री सेनोक्साई सिफानदोन र पाकिस्तानका प्रधानमन्त्री सेहबेज शरिफसँग भेटवार्ता गरेका छन्। यसैगरी ओलीले हालैमात्र भारतका प्रधानमन्त्री नरेन्द्र मोदीसँग साइडलाइन वार्ता गरिसकेका छन्। ओलीले चीनका विदेशमन्त्री वाङ वीसँग पनि भेटवार्ता गरेका छन्।"
क्षतिग्रस्त भएका खानेपानी प्रणालीहरूलाई तत्काल पुनःस्थापना गर्न मन्त्री यादवको निर्देशन,"काठमाडौं : खानेपानी मन्त्री प्रदीप यादवले अविरल वर्षाका कारण देशभर क्षतिग्रस्त भएका खानेपानी प्रणालीहरू पुनःस्थापनाका लागि सरकारले विशेष प्राथमिकताका साथ काम गरिरहेको बताएका छन्। शनिबार मन्त्रालयमा आकस्मिक बैठक बोलाएर मन्त्रालयका उच्च अधिकारीहरूसँग क्षतिग्रस्त क्षेत्रहरूको वर्तमान अवस्थाको बारे जानकारी लिँदै मन्त्री यादवले पुनःस्थापनाका लागि तदारुकताका साथ काम गर्न निर्देशन दिए। सचिव, विभागीय प्रमुख र अन्य सम्बन्धित कर्मचारीहरूको उपस्थितिमा भएको बैठकमा मन्त्री यादवले विशेष कार्यदल गठन गरी क्षतिको यथाशीघ्र मूल्याङ्कन र आवश्यक कदम चाल्न निर्देशनसमेत दिए। उनले भने, 'हामी यो चुनौतीपूर्ण अवस्थामा जिम्मेवारीपूर्वक काम गर्दै छौं। म स्वयं भोलि बिहानैदेखि प्रभावित क्षेत्रहरूको स्थलगत निरीक्षणमा जानेछु। नियमित खानेपानी आपूर्ति छिटोभन्दा छिटो सुचारु गर्न र आवश्यक प्राविधिक तथा स्रोतसाधनको तुरुन्त व्यवस्था गर्न मैले निर्देशन दिइसकेको छु।' मन्त्री यादवले प्रभावित क्षेत्रका जनताले पानीको अभाव झेल्न नपरोस् भन्ने आफ्नो पहिलो प्राथमिकता रहेको बताउँदै थपे, 'यस सङ्कटको समाधान गर्न कुनै कसर बाँकी राख्ने छैनौं। तत्काल मर्मत तथा पुनःनिर्माणका लागि सबै सम्भावित स्रोत र साधन परिचालन भइरहेको छ। चाँडै नै पानी आपूर्ति पुनः सञ्चालनमा ल्याउनेछौ।'"
द्वन्द्वकालका गम्भीर अपराधका घटनामा आममाफी हुँदैन : प्रधानमन्त्री ओली,"उनले संक्रमणकालीन न्यायसम्बन्धी प्रक्रियाले कानुनी उपचारलगायत पीडितको अधिकार र हितको रक्षा गर्ने स्पष्ट पारेका हुन्। बोस्टन : प्रधानमन्त्री केपी शर्मा ओलीले सशस्त्र द्वन्द्वकालमा भएका गम्भीर अपराधका घटनामा आममाफी नदिइने बताएका छन्। हावर्ड विश्वविद्यालयमा आयोजित कार्यक्रमलाई सम्बोधन गर्दै प्रधानमन्त्री ओलीले संसदबाट पारित संक्रमणकालीन न्यायसम्बन्धी प्रक्रियाले कानुनी उपचारलगायत पीडितको अधिकार र हितको रक्षा गर्ने स्पष्ट पारेका हुन्। कांग्रेस र एमालेको सहमति अनुसार आफ्नो नेतृत्वको सरकार बनेपछि टीआरसी विधेयक सर्वसम्मत रुपमा पारित गरेको बताउँदै उनले बाँकी रहेका कामहरू अबका दिनमा अगाडि बढ्ने उल्लेख गरे। नेपालको शान्ति प्रक्रिया हामी आफैँले नेतृत्व गरेको र राष्ट्रिय अपनत्व प्राप्त भएको एक मौलिक प्रक्रिया हो। वामपन्थी र लोकतान्त्रिक सबै राजनीतिक दलहरू मिलेर गरेको शान्ति सम्झौता त्यस अर्थमा पनि अनुपम छ। प्रधानमन्त्री ओलीले भने, हामी शान्ति प्रक्रियाको अन्तिम किस्ताका कार्यहरूमा प्रवेश गर्दा पारित ऐनको प्रभावकारी कार्यान्वयनका लागि प्रक्रियामा हाम्रा साझेदारसहित अन्तर्राष्ट्रिय समुदायबाट समर्थन र प्रोत्साहनको स्वागत गर्दछौँ। उनले द्वन्द्वकालका घाउहरू निको पार्न र सम्पूर्ण समाजलाई मेलमिलाप, शान्ति र सद्भावको भावनाका साथ अगाडि बढ्न मद्दत गर्न हिंसात्मक प्रक्रियाको अन्त्य गर्न कटिबद्ध रहेको स्पष्ट पारे। प्रधानमन्त्री ओलीले शान्तिका प्रवर्तक गौतम बुद्धको जन्मभूमि भएकाले नेपाल स्वाभाविक रूपमा अहिंसावादी, सहिष्णु र शान्तिपूर्ण समाज भएको अवगत गराए। प्रधानमन्त्री ओलीले राष्ट्रसङ्घका मञ्चहरूमा उठाउँदै आएको जलवायु न्यायका विषयलाई पनि विश्वविद्यालयका प्राध्यापक र विद्यार्थीमाझ प्रस्तुत गरेका थिए। कार्यक्रममा विद्यार्थीहरूले प्रधानमन्त्री ओलीसँग राखेका प्रश्नहरूमा उनले जवाफ दिँदै नेपालका युवाहरू सधैँ विदेश मात्रै जान्छन् र नेपालको अर्थतन्त्र विप्रेषणका आधारमा मात्रै चल्छ भन्ने तथ्य सही नभएको बताउँदै स्वदेश फर्कने युवाको सङ्ख्यालाई पनि हेर्न आग्रह गरे। उनले स्वदेशमा युवाहरूलाई रोजगारी र उद्यमशीलता वृद्धि गर्न स्टार्ट अपजस्ता कार्यक्रम अघि सारिएको पनि जानकारी दिए। प्रधानमन्त्री ओलीले नेपालका दुवै छिमेकीसँग सहकार्य र सन्तुलित सम्बन्धका माध्यमबाट नेपालको आर्थिक विकासमा सहयोग प्राप्त हुने विश्वास व्यक्त गरे। प्रधानमन्त्री ओली संयुक्त राष्ट्रसङ्घको ७९औँ महासभामा भाग लिएर अमेरिकाको न्युयोर्कबाट बोस्टन आएका हुन्।"
सर्लाहीका बस्तीमा पस्न थाल्यो बाढी,"मलंगवा : वर्षाका कारण सर्लाहीका ५ वटा स्थानीय तहका केही वडाहरूमा नदीको पानी पस्न थालेको छ। बागमती नदीमा आएको बाढीका कारण नदी तटीय क्षेत्रका बलरा नगरपालिका, बरहथवा नगरपालिका, रामनगर गाउँपालिका र बसबरिया गाउँपालिका वडाहरूमा पानी पस्न थालेको छ। त्यसैगरी झिमखोलामा आएको बाढी ब्रह्मपुरी गाउँपालिकाको त्रिभुवननगर पानी पस्न थालेको छ। बलर नगरपालिकाको वडा नं १ छन्की टोल, वडा नं २ हथिऔल र वडा नं ३ र ९ का केही घरमा पानी पसेको बलरा नगरपालिकाका नगरप्रमुख रामाशंकर कुशवाहाले बताए। करिब सय घरमा पानी पसेको कुशवाहाले बताए। बसबरिया गाउँपालिकाको वडा नं १ र २ मानपुरमा पनि बागमती नदीको पानी पसेको छ। बरहथवा नगरपालिकाको वडा नं १५ मा बाँध कटान गरी पानी बस्तीमा पसेको स्थानीयवासीले बताएका छन्। बागमती नदीको बाँध माथिबाट पानी बस्ती तिर पस्न थालेको प्रमुख जिल्ला अधिकारी गोपाल कुमार अधिकारीले बताए। झिमखोलामा आएको बाढी साँझ पख ब्रह्मपुरी गाउँपालिकाको त्रिभुवननगरमा पसेको प्रजिअ अधिकारीले बताए। बसबरियाको १० जनालाई उद्धार गरी सुरक्षित स्थानमा सारिएको अधिकारीले बताए। बाढीले गर्दा जिल्लामा कुनै मानवीय क्षति अहिले सम्म नभएको र केही घरहरूमा पानी पसेको अधिकारीले बताए। अहिलेसम्म ठूलो क्षति नभएको र राति पानी परेर नदीमा पानीको बहाव बढी भयो भने ठूलो क्षति हुन सक्ने सम्भावना रहेको प्रजिअ अधिकारीको भनाइ छ। नेपाली सेना, नेपाल प्रहरी र सशस्त्र प्रहरी उद्धार तथा बचाउका लागि तयारी अवस्थामा रहेको अधिकारीले बताए। बाढीले गर्दा जिल्लाका केही ग्रामीण क्षेत्रका बाटोहरू अवरुद्ध समेत बनेको छ।"
सप्तकोशीले उदयपुरतर्फको बाँध भत्कायो,"उदयपुर : उदयपुर र सुनसरीको सिमानाबाट बग्ने सप्तकोसी नदीले उदयपुर खण्ड कटान गर्न सुरु गरेको छ। तीन दिनदेखि परेको नरोकिएपछि नदीले उदयपुरको बेलका नगरपालिका८ सोमबारेबाट कटान सुरु गरेको हो। दैनिकजसो पानीको बहाव बढेपछि नदीले सोमबारे नजिकको शिशौलीघाटको करिब २५ मिटर बाँध कटान गरेको जिल्ला प्रहरी कार्यालयका प्रमुख एसपी हरीहरनाथ योगीले बताए। नदी कटानले करिब बीस घरमा क्षति पुग्ने देखिएको उनले बताए। उनले भने, नदी बस्तीमा पस्ने खतरा बढेकाले सुरक्षित स्थानान्तरण र नियन्त्रणका लागि स्थानीय तह र विपद् व्यवस्थापन समितिसँग समन्वय भइरहेको छ। कटान गरेको खबर पाए लगत्तै इलाका प्रहरी कार्यालय रामपुर ठोक्सिलाबाट प्रहरी निरीक्षक मौसम उदासको कमाण्डमा १० जना र अस्थायी प्रहरी पोष्ट कोठुका प्रहरी सहायक निरीक्षक आदित्य तिवारीको नेतृत्वमा ३ जनाको प्रहरी टोली परिचालन गरिएको उनले बताए। एसपी योगीले सम्भावित हुने विपद्लाई मध्यनजर गरी जिल्लामा २५ जना र इलाका प्रहरी कार्यालय रामपुर, बेल्टार र कटारीका दश जनाका दरले गरी ५५ जना सुरक्षाकर्मी उद्धार सामग्रीसहित तैनाथ अवस्थामा राखिएको बताए। वर्षा नरोकिएपछि जिल्ला विपद् व्यवस्थापन समितिले तीन वटै सुरक्षा निकाय नेपाली सेना, सशस्त्र र नेपाल प्रहरीको टोली तयारी अवस्थामा राखेको जनाएको छ। अझै पानी केही दिन पर्न सक्ने भएकाले सतर्कता अपनाउन स्थानीय प्रशासनले आग्रह गरेको छ। विशेषगरी नदी आसपास र कमसल माटो भएको भिरालो जग्गामा पहिरो जान सक्ने खतरा रहेकाले सुरक्षित भएर बस्न प्रशासनले आग्रह गरेको छ।"
विपी राजमार्ग अवरुद्ध,"सिन्धुली : बिहीबारदेखि लगातार परेको वर्षाका कारण आएको बाढीले पक्की सडक नै बगाएपछि विपी राजमार्ग अवरुद्ध भएको छ। सिन्धुलीको सुनकोशी गाउँपालिका१ नेपाल थोक नजिक रोशी खोलाले विपी राजमार्ग भत्काएर क्षति पुर्याएपछि राजमार्ग पूर्णरूपमा अवरुद्ध भएको हो। सिन्धुलीका प्रहरी प्रमुख गोविन्दराज काफ्लेका अनुसार उक्त स्थानमा झण्डै ५० मिटर सडक रोशीको बाढीले पूर्ण रुपमा बगाएको छ। सडक डाइभर्सन नबनाएसम्म कुनैपनि सवारी साधन आवतजावत गर्न सक्ने अवस्था नरहेको उनले जनाए। विपी राजमार्गको नेपालथोक, आँपघारी, भ्याकेरेखोला, बर्खेखोला, घ्याम्पेखोला लगायतका दर्जनौं स्थानमा बाढी र पहिरोले राजमार्गलाई क्षति पुर्याएको छ। यी स्थानमा सडक डाइभर्सन गर्न पनि केही दिन लाग्ने छ। खोला तथा नदीमा बाढी कम नभएसम्म डाइभर्सन बनाउन सक्ने अवस्था छैन। डाइभर्सन बनाउन पनि केही दिन लाग्छ। सडक पूर्ण रुपमा सडक मर्मत गर्न कम्तीमा छ महिना लाग्ने अवस्था आएको छ, स्थानीयले भने। यस्तै मध्यपहाडी लोकमार्ग र मदन भण्डारी लोकमार्ग समेत बाढी र पहिरोका कारण अवरुद्ध भएको छ। मदन भण्डारी राजमार्गको सिन्धुलीमाढीहरिहरपुरगढी खण्डमा समेत पहिरो खस्दा समस्या आएको छ भने मध्यपहाडी लोकमार्गमा समेत पहिरो खस्दा सडक अवरुद्ध भएको स्थानीयले जनाएका छन्। राजमार्गहरु अवरुद्ध हुँदा सिन्धुलीमाढी र खुर्कोटमा सबै सवारीलाई रोकिएको छ। राजमार्ग अवरुद्ध हुँदा बिहीबारदेखि सयौं सवारी साधन र हजारौं यात्रुहरू बीच सडकमै अलपत्र परेका छन्। उनीहरूलाई सुरक्षित स्थानमा बस्न र सवारी साधनलाई सुरक्षित गर्न प्रहरीले आग्रह गरेको छ।"
धादिङमा पहिरोमा पुरिएको बसबाट १४ जनाको शव निकालियो,काठमाडौं : धादिङको झ्याप्लेमा पहिरो आउँदा १४ जनाको मृत्यु भएको छ। पहिरोमा पुरिएका दुई माइक्रोबसबाट १४ जनाको शव निकालिएको हो। प्रहरी नायब उपरीक्षक सूर्यप्रसाद सुवेदीले दुई यात्रुवाहक सवारीसाधानबाट १४ जनाको शव निकालिएको जानकारी दिएका छन्। उनका अनुसार लु१ज ४५७८ नम्मरको माइक्रो बसबाट ५ जना र नम्बर नखुलेको बसबाट ९ जनाको शव निकालिएको हो। घटनास्थलमा उद्धार कार्य जारी रहेको प्रहरीले जानकारी दिएको छ।
"बाढीपहिरोका कारण ८७ जनाको मृत्यु, ७२ बेपत्ता","काठमाडौं : बाढी, पहिरो र डुबानबाट शनिबार बेलुकी साढे ८ बजेसम्म ८७ जनाको मृत्यु भएको छ। सशस्त्र प्रहरी बल नेपालका केन्द्रीय प्रवक्ता एवं सशस्त्र प्रहरी नायब महानिरीक्षक कुमार न्यौपानेले ८७ जनाको मृत्यु पुष्टि गरे। अरू ३६ जना घाइते भएका छन्। उनका अनुसार काठमाडौं उपत्यकामा मात्रै ४८ जनाको मृत्यु भएको छ। काठमाडौंमा २५, भक्तपुरमा पाँच र ललितपुरमा १८ जनाको मृत्यु भएको छ। यस्तै कोशी प्रदेशमा १० र बागमती प्रदेशमा २९ जनाको मृत्यु भएको हो। बेपत्ता हुनेमा कोशीमा नौ, मधेश प्रदेशमा एक , काठमाडौं उपत्यकामा २१, बागमतीमा ३९ र लुम्बिनी प्रदेशमा २ जना बेपत्ता छन्। उपत्यकापछि सबैभन्दा बढी काभ्रेमा १४ जनाको मृत्यु भएको छ। त्यसपछि मकवानपुरमा सात, पाँचथरमा पाँच, सिन्धुपाल्चोकमा चार, दोलखामा तीन जनासहित विभिन्न जिल्लामा गरेर कूल ८७ जनाको मृत्यु भएको प्रहरीले जनाएको छ। यस्तै उपत्यकापछि सबैभन्दा बढी काभ्रेमै २६ जना बेपत्ता छन्। यस्तै पाँचथरमा पाँच, झापामा चार, सिन्धुपाल्चोकमा पाँचसहित अन्य जिल्लामा गरेर ७२ जना बेपत्ता भएका छन्।"
आइतबारदेखि देशभरिका विद्यालय तीन दिन बन्द,"काठमाडौं : सरकारले देशभरिका विद्यालय तीन दिन बन्द गर्ने निर्णय गरेको छ। अविरल वर्षाका कारण देशभरिको जनजीवन प्रभावित पारेको भन्दै शिक्षा मन्त्रालयले शनिबार विज्ञप्ति जारी गरेर तीन दिन विद्यालय बन्द गर्ने निर्णय गरेको हो। मन्त्रालयका प्रवक्ता लक्ष्मीप्रसाद भट्टराईले देशभरिका विश्वविद्यालय र विद्यालयका भवनमा क्षति पुगेको, विद्यार्थी र अभिभावक बाढी पहिरोको चपेटामा परेका कारण शैक्षिक संस्था बन्द गर्नुपरेको बताए। उनका अनुसार विद्यालय भवनमा आकस्मिक व्यवस्थापनसमेत गर्नुपर्ने भएकाले आइतबारदेखि तीन दिन विद्यालय बन्द गर्न स्थानीय तहलाई अनुरोध गरिएको हो। 'यातायात अवरुद्ध भएको र दैनिक जीवनयापनमा कठिनाइ भएको जानकारी मन्त्रालयमा प्राप्त भइरहेको छ। विपद्को यस दुःखद घडीमा तीनै तहका सरकार, गैरसरकारी क्षेत्र तथा आम नागरिक सबैले संयमता अपनाई समन्वयात्मक रूपमा विपद् व्यवस्थापनमा जुट्न कार्यवाहक प्रधानमन्त्रीज्यूको अध्यक्षतामा आज बसेको विपद्सम्बन्धी आकस्मिक बैठकले विपद् व्यवस्थापनका लागि सरकारी, गैरसरकारी क्षेत्र, नागरिक समाज र अन्य सबैले सक्रिय भई लाग्न अनुरोध गरेको छ,' विज्ञप्तिमा भनिएको छ। मन्त्रालयले विश्वविद्यालय परिषद्लगायत सबै शैक्षिक संस्थाका परीक्षा स्थगन गरी परिवेश आँकलन गरेर उपयुक्त समयमा सञ्चालन गर्न अनुरोध गर्ने निर्णयसमेत गरेको हुँदा सोहीबमोजिम गर्न निर्देशनसमेत दिएको छ।"
"भक्तपुरमा बाढीपहिरोका कारण ५ जनाको मृत्यु, ५६ को उद्धार","भक्तपुर : शुक्रबारदेखि परेको अविरल वर्षाका कारण आएको बाढीपहिरोले भक्तपुरमा गर्भवतीसहित ५ जनाको मृत्यु भएको छ। प्रमुख जिल्ला अधिकारी रोशनी कुमारी श्रेष्ठका अनुसार बाढीपहिरोले ५ जनाको मृत्यु हुनुका साथै एक जना घाइते भएका छन्। बाढीमा फसेका ५६ जनाको उद्धार भएको छ। घाइतेहरूको भक्तपुरको दुधपाटीस्थित भक्तपुर अस्पतालमा उपचार भइरहेको उनले बताइन्। डुबानमा परेका विभिन्न स्थानमा उद्धारका लागि स्थानीय सरकार, नेपाली सेना, नेपाल प्रहरी र शसस्त्र प्रहरी बल खटेको थियो। हनुमन्ते खोला, मनोहरा खोला र सहायक खोलाहरूले सतह पार गरेपछि भक्तपुर जिल्लाको विभिन्न स्थान डुबानमा परेका छन्। हनुमन्ते खोला, मनोहरा खोला र सहायक खोलाहरूले सतह पार गरेपछि भक्तपुर जिल्लाका ४ वटा नै पालिकाका विभिन्न स्थानमा बाढी पसेर जलमग्न भएको छ। मुख्य गरी भक्तपुर नगरपालिकाको बाराही स्थान, लिवालीस्थित भित्री सडक खण्ड,राम मन्दिर, टूरिजम मार्केट, हनुमान घाट, सिद्धि स्मृति अस्पताल आसपासका क्षेत्र डुबानमा परेका छन्। मध्यपूर थिमि नगरपालिकाका कौशलटार, कौशलटारस्थित सागबारी क्षेत्र, लोकनथलीस्थित लघलेश्वर खोला किनार बस्ती र राधे राधे क्षेत्र डुबानमा परेका छन्। चाँगुनारायण नगरपालिकाको वडा नम्बर २ स्थित कासंखुसी पुल वरीपरीका स्थान डुबानमा परेका छन्। त्यस्तै सूर्यविनायक नगरपालिकाका दधिकोट स्थित सृजनशिल टोल, मगरगाउँ, गोदावरी खोला किनारको बस्ती क्षेत्र, वडा नम्बर २ र ३ बालकोट क्षेत्र जलमाग्न भएको छ। भक्तपुर जिल्लामा हनुमन्ते र मनोहरा खोला मुख्य खोलाको रूपमा बग्ने गर्दछन्। हनुमन्ते, मनोहरा बाहेक घटटे खोला, गोदावरी खोला, खास्राङ खुस्रुङ खोला सहायक नदी हुन। डुबानका कारण डुबान भएका क्षेत्रमा जनजीवन नै प्रभावित भएको छ। सहरी क्षेत्रमा सञ्चालित बिभिन्न ब्यापरिक घर, पसल, सटरहरुमा खोला पसे पछि लाखौंको धनमाल क्षति भएको छ। बस्तीमा बाढी बसेपछि अधिकांश घरको भूमि तल्ला पानीले भरिएका छन्। नदीको जलसतह पार गरेपछि आसपासका कृषि बालीहरू पूर्ण रूपमा नष्ट भएको छ।"
बाढीले सौराहाका रेष्टुरेण्ट डुबानमा,"सौराहा : चितवनको पर्यटकीय नगरी सौराहा डुबानमा परेको छ। राप्ती नदी किनारमा रहेका रेष्टुरेण्ट र आसपासका होटल डुबानमा परेका छन्। राप्ती नदी, बढुी राप्ती, ढुङ्गे खोला र चित्रसारी पुलले सौराहा घेरिएको छ। अत्यधिक वर्षाका कारण आएको बढीले सौराहा डुबेको हो। बाढीको खतरा देखेपछि ब्यवसायीले सामान भने सुरक्षित स्थानमा सारेका थिए। करिब दश वटा रेष्टुरण्टले नदी किनारमा बनाएको मचान बगाएको छ। बाढीका कारण नदी क्षेत्रमा मात्रै डुबानमा परेको क्षेत्रीय होटल संघका पर्व सचिव दामोदर रेग्मीले बताए। अहिले वर्षा रोकिएका कारण केही कमी भएको छ। राप्ती नदीमा ड्याम लगाएको भए पनि पानीको बहाब बढेका कारण बाढी आएको हो। बाढीले समान्य क्षति पुर्याएको रेवा सौराहाका पूर्व अध्यक्ष दपेन्द्र खतिवडाले बताए। सौराहामा पर्यटक भने सुरक्षित छन्। नदी किनार डुबानमा भए पनि सौराहा सुरक्षित रहेको क्षेत्रीय होटल संघका महासचिव गुणराज थपलियाले बताए।"
पहिरोमा परेर एकै परिवारका ८ जनाको मृत्यु,काभ्रे : तेमाल गाउँपालिका२ मा डडेन पाखामा पहिरोले एकै परिवारको ८ जनाको मृत्यु भएको वडा नम्बर २ को वडा अध्यक्ष देव लामाले जानकारी दिए। घर माथिबाट आएको पहिरोले एकै घरको सबै ८ जनाकै मृत्यु भएको र तत्काल उद्धार गर्न कठिन रहेको वडाध्यक्ष लामाले बताए। पहिरो आएको ठाउँमा बाटो अवरुद्ध रहेको कारण उद्धारको लागि अन्य गाउँबाट समेत जाने बाटो नभएको उनको भनाइ छ। निरन्तर पानी परिरहेका कारण उद्धारमा समेत ढिलाइ भएको वडाध्यक्ष लामाले बताए।
बाढीपहिरोले घर तथा रिसोर्ट बगायो,"नुवाकोट : तीन दिनदेखि परेको अविरल वर्षाका कारण नुवाकोटको विभिन्न स्थानमा क्षति पुर्याएको छ। पहिरोका कारण मुख्य सडक अवरुद्ध भएको छ। अविरल वर्षाका कारण बाढी पहिरो जाँदा नुवाकोटका विभिन्न स्थानमा घर क्षति हुनुका साथै पशुचौपाया मरेको जिल्ला प्रहरी कार्यालय नुवाकोटले जनाएको छ। पहिरो जाँदा पासाङल्हामु मार्ग अन्तर्गत काठमाडौंककनीत्रिशूली सडकखण्ड अवरुद्ध भएको छ। सो सडकमार्गको बीचमा रहेको ककनी गाउँपालिका१ मा पहिरो गएर पासाङल्हामु मार्ग अवरुद्ध भएको प्रहरी नायब उपरीक्षक तिलक भारतीले बताए। निरन्तर वर्षातका बीच पनि पहिरो पन्छाउने कार्य भइरहेको छ। पहिरोले नुवाकोटका झण्डै एक दर्जन स्थानमा विभिन्न सडकहरू अवरुद्ध भएका थिए। कतिपय पहिरो पन्छाइएको छ भने कतिपय खुलाउने क्रम जारी रहेको छ। पहिरोले सडक अवरुद्ध हुँदा सर्वसाधारणलाई विकल्पको बाटो प्रयोग गर्न अनुरोध गरिएको जिल्ला प्रशासन कार्यालय नुवाकोटले जनाएको छ। पहिरो र पानी परिरहेका कारण अत्यावश्यक कामबाहेक यात्रा नगर्न नुवाकोट प्रशासनले सर्वसाधारणमा आग्रह गरेको छ। बाढीपहिरोले किस्पाङ गाउँपालिका५ मा रहेको एउटा रिसोर्ट बगाएको छ। बाढीपहिरोले स्थानीय जलविद्युत योजनाका संरचनाहरूमा समेत क्षति पुर्याएको छ। बाढीपहिरोले अन्य दुई घर पुरिएको नुवाकोट प्रहरीले जनाएको छ। बेलकोटगढी नगरपालिका७ स्थित भवनेश्वर खतिवडाको दुई तल्ले घर पहिरोमा परेको छ। पहिरोमा परि ४० वर्षीया सरस्वती खतिवडा घाइते भएको डीएसपी भारतीले जानकारी दिए। खतिवडाको चार बाख्रा, दुई गाईसमेत पहिरोमा पुरिएर मरेका छन्। पहिरोले ककनी गाउँपालिका४ सिस्नेरीमा ४० वर्षीया सुनिता तामाङको एक तले घर बगाएको छ। उता, ककनी१ मा घरटहरो बगाउँदा रामबहादुर बलामीका चारवटा बाख्रा मरेको प्रहरीले जनाएको छ। त्रिशूली र तादी नदीमा आएको बाढीले विदुर नगरपालिका५ देवीघाटस्थित प्रसिद्ध जालपादेवी मन्दिर जलमग्न भएको छ। दुई नदीको संगमस्थलमा मन्दिर रहेको र बाढी आएको कारण मन्दिर जलमग्न हुनुका साथै भौतिक संरचनाहरूमा क्षति गरेको छ। त्रिशूली नदीमा बाढी आउँदा विभिन्न सामानहरू ओछ्याउने म्याट, कपडाहरू, ग्याँस सिलिन्डर, ठूलठूला रुख तथा अन्य सामानहरू बगाएर ल्याएको स्थानीय प्रत्यक्षदर्शी प्रज्वल सापकोटाले बताए। त्रिशूली नदीमा ३० वर्षपछि यति ठूलो बाढी आएको बुढापाकाहरू बताउँछन्। कतिपय स्थानमा पहिरो पन्छाउने कार्य भइरहेको छ। डीएसपी भारतीले भने, पानी परिरहेकाले पहिरो पन्छाउन समस्या भएको छ।"
"कोशीमा बाढीपहिरो : ११ जनाको मृत्यु, ९ बेपत्ता","विराटनगर : कोशी प्रदेशमा बाढी र पहिरोमा परेर हालसम्म ११ जनाको मृत्यु भएको छ। ९ जना बेपत्ता भएका छन्। प्रदेश प्रहरी कार्यालय विराटनगरका प्रवक्ता एसएसपी भीमबहादुर दाहालका अनुसार सबैभन्दा धेरै पाँचथरमा ५ जनाको मृत्यु भएको छ। धनकुटा र सोलुखुम्बुमा २२ तथा इलाम र उदयपुरमा ११ जनाको मृत्यु भएको एसएसपी दाहालले बताए। उनका अनुसार फिदिम नगरपालिका४ चिसापानीमा आदिवासी जनजाति महासंघको ट्रस्ट भत्किँदा २४ वर्षीया सपना शेर्पा र उनकी छोरी ६ वर्षीया डोल्मा शेर्पाको मृत्यु भएको छ। फिदिम१२ घर भएकी सपना फिदिम४ मा डेरा बस्थिन्। फिदिम१ साङ्लेबोटेमा पहिरोले पुरिएर ५० वर्षीय गोपी विश्वकर्माको मृत्यु भएको छ। प्रहरीका अनुसार उनी राजकुमार नेम्वाङको घरमा डेरा बसेर फुरुङ्गा हाइड्रोपावरमा काम गर्थे। फिदिम८ भोटे गाउँमा पहिरोले पुरिएर ८२ वर्षीय पसेम्बा शेर्पाको मृत्यु भएको छ। आफ्नै घरनजिकको धारामा पानी लिन जाने क्रममा माथिबाट झरेको पहिरोले उनको मृत्यु भएको प्रहरीले जनाएको छ। फिदिम२ मजिटेमा पहिरोले घर पुरिँदा ३८ वर्षीया रन्जना राईको घटनास्थलमै मृत्यु भएको प्रहरीले जनाएको छ। सोलुखुम्बुको सोलुदूधकुण्ड नगरपालिका१० का स्थानीय टेकबहादुर मगरको घर पहिरोले पुरिँदा उनका छोरी र बुहारीको मृत्यु भएको छ। वडाध्यक्ष होमबहादुर मगरका अनुसार पहिरोमा परेर टेकबहादुरकी ३० वर्षीया छोरी कविता मगर र ४१ वर्षिया बुहारी रुपा मगरको मृत्यु भएको हो। त्यस्तै, धनकुटाको पाख्रिबास नगरपालिका५ की ३२ वर्षीया आशा तामाङ र उनी आमा ५० वर्षीया रामुकुमारी तामाङको मृत्यु भएको छ। पहिरोले घर पुर्दा आमाछोरीको मृत्यु भएको प्रहरीले जनाएको छ। उदयपुरको रौतामाई गाउँपालिका १ मा बाढीले बगाएर १५ वर्षीया हिसिला तामाङको मृत्यु भएको छ। प्रदेश प्रहरी कार्यालयका अनुसार खेतबाट घाँस काटेर फर्किने क्रममा बाढीले बगाउँदा उनको मृत्यु भएको हो। प्रहरीका अनुसार इलामको माई नगरपालिका८ सेता खोलाले बगाएर ६८ वर्षीय मइतबहादुर लिम्बू्को मृत्यु भएको छ। खोला तर्ने क्रममा बगाएर घाइते भएका भएका उनको उपचारका लागि लैजाने क्रममा बाटैमा मृत्यु भएका जानकारी एसएसपी दाहालले दिए। यता बाढी र पहिरोमा परेर सबैभन्दा धेरै पाँचथरमा ४ जना बेपत्ता भएका छन्। बेपत्ता हुनेमा फिदिम१ का ५१ वर्षीय कृष्ण दास, उनकी श्रीमती ४० वर्षीया कमला दास, स्थानीय ५५ वर्षीय धनकुमार तुम्वापो र २१ वर्षीया सरस्वता तुम्वापो रहेका छन्। फिदिम१ का राजकुमार नेम्वाङको घरमा डेरा लिएर बस्ने उनीहरू सबै जनाले फुरुङ्गा हाइड्रोपावरमा काम गर्दै आएको प्रहरीले जनाएको छ। पाँचथरकै फालेलुङ गाउँपालिका४ का अविनारायण राईको घर तारे खोलाले बगाउँदा उनकी पत्नी ३६ वर्षीया कमला राई बेपत्ता भएकी छन्। झापा गौरीगन्ज गाउँपालिका२ सुकुम्बासी टोलका ५५ वर्षीय केनालाल राजवंशी कृष्णे खोलाले बगाएर बेपत्ता भएका छन्। कनचकवल गाउँपालिका१ की १४ वर्षीया नेहारिका राजवंशीलाई जमुवा खोलाले बगाएर बेपत्ता बनाएको छ। कमल गाउँपालिका१ का ३५ वर्षीय टीकाराम चौधरी माछा मार्ने क्रममा कृष्णे खोलामा डुबेर बेपत्ता भएका छन्। मोरङ रतुवाईमाई नगरपालिका७ की ७२ वर्षीया डुरोदेवी राजवंशी रतुवा खोलाले बगाएर २ दिनदेखि बेपत्ता छन्। बाढी र पहिरोमा परेर ४ जना घाइते भएका छन्। घाइतेको विभिन्न अस्पतालमा उपचार भइरहेको छ। धनकुटामा २ तथा ओखलढुंगा र पाँचथरमा ११ जना घाइते भएको प्रदेश प्रहरी कार्यालय विराटनगरले जनाएको छ।"
"काठमाडौंमा ११ जनाको मृत्यु, १३४० घर डुबानमा","काठमाडौं : काठमाडौं उपत्यकामा बाढीका कारण ११ जनाको मृत्यु भएको छ। एक जना भने बेपत्ता भएको प्रहरीले जानकारी दिएको छ। त्यस्तै प्रहरीले ११६० जनाको उद्धार गरेको छ भने १३४० घर डुबानमा परेका छन्। शनिबार साँझ ५ बजेको अपडेटअनुसार सबैभन्दा धेरै बल्खुकालीमाटी क्षेत्रबाट ७११ जनाको उद्धार गरिएको छ। त्यस्तै बानेश्वरशंखमुलदोभान क्षेत्रबाट ५ जना, कीर्तिपुर क्षेत्रबाट १५१ जना, थानकोटनागढूंगा र सुरुङ मार्ग क्षेत्रबाट १५२, स्वयम्भु ङचाङ्गुनारायण क्षेत्रबाट ३ जना, बालमन्दिर क्षेत्रबाट ११० जना, बालकुमारी र झोलुङ्गे पुल नजिकबाट २८ जनाको उद्धार गरिएको छ। प्रहरीका अनुसार ७४ पशुचौपायलाई पनि क्षति पुर्याएको छ।"
दसैंका लागि अग्रिम टिकट बुकिङ खुल्यो,"काठमाडौं : दसैंका लागि लक्षित गरी शनिबारदेखि अग्रिम टिकट बुकिङ खुला गरिएको छ। देशका विभिन्न क्षेत्रबाट सङ्घीय राजधानी काठमाडौंमा अध्ययन, व्यापार व्यवसाय, रोजगारीका लागि आएका चाडपर्व मनाउन घर जानेलाई लक्षित गरेर अग्रिम टिकट बुकिङ खुला गरेको हो। घटस्थापना आउन पाँच दिन बाँकी रहँदा अग्रिम टिकट बुकिङ खुला गरेसँगै नयाँ बसपार्कमा टिकट लिन बिहानैदेखि यात्रुको भीड लागेको छ। अग्रिम टिकट बुकिङ काउन्टरमा पश्चिमको दार्चुला, डडेलधुरा, धनगढी, टीकापुर, बझाङ, बाजुरा, सल्यान, रुकुम, प्यूठान, रोल्पा तथा ताप्लेजुङ, इलाम, काँकडभित्ता, उदयपुरलगायतका ठाउँमा जाने यात्रुको भीडभाड लागेको थियो। नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले बिहान ६ बजेदेखि नै अग्रिम टिकट बुकिङ खुला भएको र सर्वसाधारणहरुले झरीका बाबजुत पनि उत्साहका साथ टिकट काटेको बताए। उनले शुक्रबारदेखि परेको अविरल वर्षाका कारण देशभरका राजमार्ग अवरुद्ध हुँदा सर्वसाधारण यात्रुलाई मर्का परेकाले अवरुद्ध सडक सूचारुका साथै ममर्त गर्न सरकारले ढिलाई गर्न नहुने बताए। हरेक वर्ष दसैं मनाउनका लागि राजधानी काठमाडौंबाट २० लाखको हाराहारीमा यात्रु उपत्यकाबाट बाहिरिने गरेका छन्। सरकारले लामो तथा मध्यम दूरीका यात्रुका लागि अग्रिम टिकट बुकिङ खुला गरे पनि छोटो दूरीका सवारीसाधनको टिकट भने घटस्थापनाबाट खुल्ने बताइएको छ।"
फोक्सीनटारको पक्कीपुल सुनकोशीले बगायो,उदयपुर : उदयपुर र खोटाङ जिल्लालाई जोड्ने फोक्सीनटारको पक्की पुल सुनकोशी नदीले बगाएको छ। सगरमाथा राष्ट्रिय राजमार्गअन्तर्गत गाईघाटदिक्तेल सडक खण्डमा पर्ने फोक्सिङटारको आर्क डिजाइनको पुलको आर्क नै कोशीको बाढीले बगाएको हो। लगातारको वर्षाले सुनकोशीमा पानीको बहाब बढेपछि पुलको बीचको भाग सबै बगाएको गाईघाटदिक्तेल सडक आयोजना प्रमुख (डिई) पशुपति ज्ञवालीले बताए। दिउँसो ३:३० बजे नदीले पुल बगाएको बताए। सस्पेन्सन डिजाइनमा निर्माण सुरु भएर पछि डिजाइन परिवर्तन गरी आर्क डिजाइनमा बनाइएको पुल १० वर्ष लगाएर निर्माण सम्पन्न भएको थियो। स्थानीयका अनुसार एक सय बीस मिटर लम्बाई रहेको पुलको एक सय मिटर भाग बगाइसकेको छ। खोटाङ सदरमुकाम दिक्तेल र पूर्वी भागका सर्वसाधरणलाई संघीय र प्रदेश राजधानीलाई जोड्ने गरी दुई वर्ष अघि निर्माण सम्पन्न भएको पुल शनिबार दिउँसो सुनकोशीले बगाएको हो। पुल बगाएपछि उदयपुर र खोटाङ यातायात सिधा सम्पर्क टुटेको छ भने स्थानीय प्रशासनले पैदलयात्रीलाई समेत रोक लगाएको छ। दश वर्षअघि सुरु गरिएको मोटरेबल पक्की पुल दुई वर्षअघि मात्र सम्पन्न भएको थियो। २२ करोड ६७ लाख ११ हजारमा निर्माण भएको पुल २०७५ चैत २२ गते सम्पन्न गर्नेगरी २०६९ चैत ३० गते सम्झौता भएको थियो। पछिल्लो समय स्थानीयबासीको खबरदारी र जनप्रतिनिधिको दबापछि पुल निर्माण कम्पनी गौरी पार्वती र वाइपी जेबील चौथोपटक म्याद थप गरी पुल निर्माण कार्य सुरु गरेको थियो। खोटाङकाठमाडौं सिधा यातायात सञ्चालन गर्ने गरी सुरु गरिएको उक्त पुल उदयपुरतर्फ रौतामाई गाउँपालिका५ र खोटाङतर्फ खोटेहाङ गाउँपालिका९ को बीचमा पर्छ। पुलमा नदीको दुवैतर्फ साढे ६ मिटर गहिरो फाउन्डेसनसहित २० मिटर अग्लो पिलर र १ सय २० मिटर लामो रहेको छ। यसैच निरन्तरको वर्षापछि उर्लिएको सुनकोशीले उदयपुरको घुर्मी बजार र ओखलढुङ्गाको हर्कपुर जोड्ने पक्की पुलसमेत जोखिममा परेको छ। सुनकोशीको पानी अहिले उक्त पुलको माथिबाट बगिरहेको जनाइएको छ। घुर्मी पुल दुई दशक लगाएर निर्माण सम्पन्न भएको थियो।
"काभ्रेमा बाढीपहिरोबाट १० जनाको मृत्यु, १३ बेपत्ता",काभ्रे : अविरल वर्षाले काभ्रेमा शनिबार दिउँसोसम्म १० जनाको मृत्यु भएको जिल्ला प्रहरी कार्यालय काभ्रेले जनाएको छ। बाढीपहिरोमा परेर जिल्लाको विभिन्न स्थानहरूमा १० जनाको मृत्यु भएको प्रहरीले जनाएको छ। बाढी पहिरोमा परेर १३ जना अझै बेपत्ता रहेको १६ जनाको उद्धार गरिएको प्रहरीले जनाएको छ। अविरल वर्षाका कारण आएको बाढीपहिरोबाट १६ जना घाइतेको जिल्लाको विभिन्न अस्पतालमा उपचाररत रहेको प्रहरीले जनाएको छ। काभ्रे हुँदै चल्ले बीपी राजमार्ग र अरनिको राजमार्ग पूर्ण बन्द रहेको बीच बीचमा हजारौं यात्रुहरू अलपत्र परेको जिल्ला प्रहरी कार्यालय काभ्रेले जनाएको छ।
लुम्बिनी प्रदेशका दर्जन बढी सडक अवरुद्ध,"दाङ : अविरल वर्षाका कारण लुम्बिनी प्रदेशका विभिन्न जिल्ला जोड्ने एक दर्जन सडक अवरुद्ध भएका छन्। सडकमा पहिरो र भासिएका कारण अवरुद्ध भएको प्रहरीले जानकारी दिएको छ। अवरुद्ध सडक सुचारु गराउन सुरक्षाकर्मी र स्वयंमसेवकहरू परिचालन भएको लुम्बिनी प्रदेश आन्तरिक मामिला तथा कानुन मन्त्रालयले जानकारी दिएको छ। दाङसल्यान राप्ती राजमार्ग भासिएको छ। तुलसीपुर ३ राम्रीमा सडक भासिएको छ। १४ मिटरभन्दा बढी सडक भासिएको र पहिरो जाँदा सडक अवरुद्ध छ। घोराही लमहीसडक खण्डको सेवार खोलामा जलसतह बढेकाले आवागमनमा समस्या परेको छ। प्यूठानभालुबाङ सडक खण्डको माण्डवी गाउँपालिका१ गर्जेनीस्थित सिमलचौर, सरुमारानी गाउँपालिका४ पाखुरी खोलामा पहिरो झरेको छ। नौवहीनी गाउँपालिका७ कालिमाटीस्थित मैरामारे देखी बल्लेखोला जाने भित्री सडकमा पहिरो झरेको छ। अर्घाखाँची स्थित पाणेनी गाउँपालिका२ सालझण्डी ढोरपाटन सडक, गोरुसिंगेसन्धिखर्क सडक दुई स्थानमा पहिरो झरेको छ। रोल्पाको सहिद मार्गको तीन स्थानमा पहिरो झरेको छ। पाल्पा जिल्लाको सिद्धार्थ राजमार्ग, पहाडी जिल्ला अर्घाखाँचीका केही स्थानमा पहिरोका कारण बस्ती जोखिममा परेपछी सुरक्षित स्थानमा सारिएको छ। सन्धिखर्क११ धारामाथि बस्ने जुद्ध बहादुर नेपालीको घर अविरल वर्षाको कारण जोखिममा परेपछि परिवारका सदस्यलाई सुरक्षित स्थानमा सारिकएको छ। शितगंगा नगरपालिका७ जुवाकोट बस्ने दिलबहादुर सार्कीको टिनले छाएको २ तले कच्चीघर छेउमा जमिन भासिनुका साथै घरमा क्षति पुगेको छ। आठ जनाको परिवारलाई सुरक्षित स्थानमा सारिएको जिल्ला प्रहरी कार्यालय अर्घाखाँचीले जनाएको छ।"
उदयपुरका प्रमुख तीनवटै लोकमार्ग अवरुद्ध,"उदयपुर : लगातारको वर्षाका कारण उदयपुरको प्रमुख तीनवटै लोकमार्गसँगै ग्रामिण सडकहरु अवरुद्ध भएका छन्। विगत तीन दिनदेखि परेको पानीले सिद्धिचरण, मदन भण्डारी र सगरमाथा लोकमार्गका विभिन्न खण्डमा क्षति पुर्याउँदै सडक अवरुद्ध भएको हो। जिल्ला प्रहरी कार्यालयका प्रमुख एसपी हरिहरनाथ योगीका अनुसार सबैभन्दा बढी सिद्धिचरण लोकमार्गमा क्षति पुर्याएको छ। पहिरो पन्छाउन सडक डिभिजनसँग समन्वय भए पनि पानी नरोकिएकाले सूचारु गर्न कठिनाई भएको उनले बताए। सिद्धिचरण लोकमार्गको कटारीघुर्मी खण्डको उदयपुरको कटारी नगरपालिका८ गेरुडाँडा, वडा नं १४ को चनौटेमा सडकमाथिको लेदोमाटो पहिरोमा परिणत हुँदा बिहानैदेखि सडक अवरुद्ध भएको उनले बताए। त्यस्तै सोही लोकमार्गको कटारी नपा२ स्थित अमाही खहरेखोलामामा आएको बाढीले कटारीबेलसोत सडकखण्ड अवरुद्ध भएको छ। अवरुद्ध सडक सूचारु गर्ने प्रयास जारी राखे पनि पानी नरोकिएकाले सूचारु गर्न नसकिएको एसपी योगीले बताए। यसैगरी मदन भण्डारी लोकमार्गको बेलका नपा४ लालबजारस्थित सिसुवा खोलामा बाढी आउँदा आवतजावत गर्ने कजवेमा रोक लगाइएको छ। खोला तर्नेक्रममा कजवेमा चिप्लियर लड्ने खतरा बढेकाले रोक लगाइएको उनले बताए। त्यस्तै सगरमाथा लोकमार्गको रानीबासफोक्सीन्टार खण्डमा ठाउँठाउँमा पहिरो गएको समाचार प्राप्त भएको छ। जताततै पहिरोले सडक अवरुद्ध हुन थालेपछि यात्रुलाई हुन सक्ने जोखिम, अलपत्रलाई मध्यनजर गरी ट्राफिक प्रहरीको सहायतामा जिल्ला प्रहरी कार्यालयले हेल्पडेक्स स्थापना गरी सवारी साधन आवतजावतमा रोक लगाउन अनुरोध गरिएको एसपी योगीले बताए। प्रहरी हुन सक्ने सम्भावित जोखिम ठाउँमा आवतजावत रोक लगगाउँदै स्थानीयलाई सचेतना जगाएको छ। मुख्यलोकमार्गसँगै ग्रामिण सडकहरुसमेत अवरुद्ध भएका छन्। पानीले ठाउँठाउँका ग्रामिण सडकहरू कामै नलाग्ने गरी भत्काएपछि सबै सडकहरू अवरुद्ध भएका हुन्। चाडँपर्व नजिकिँदै गर्दा सडकहरू कामै नलाग्ने गरी भत्किन थालेपछि सर्वसाधरणमा चिन्ता बढेको छ।"
"विपद्मा परी ६६ जनाको मृत्यु, ७९ जना बेपत्ता","काठमाडौं : तीन दिनदेखिको अविरल वर्षापछि आएको बाढी, पहिरो र डुबानमा परेर शनिबार साँझसम्म ६६ जनाको मृत्यु भएको छ। सशस्त्र प्रहरी बल नेपाल प्रधान कार्यालयले दिएको जानकारी अनुसार साँझ ५ बजेसम्ममा देशभर गरेर ६६ जनाको मृत्यु भएको र अन्य ७९ जना बेपत्ता भएका छन्। हालम्म विपद्मा परेर ३५ जना घाइते भएका सशस्त्र प्रहरीका प्रवक्ता, सशस्त्र प्रहरी नायब महानिरीक्षक कुमार न्यौपानेले जानकारी दिए। उनका अनुसार उपत्यकामा मात्रै ३४ जनाको मृत्यु भएको छ। काठमाडौंमा ११, भक्तपुरमा ५ र ललितपुरमा १८ जनाको मृत्यु भएको हो। त्यस्तै पाँचथरमा ५, धनकुटामा २, सोलुखुम्बुमा २, सुनसरीमा १, काभ्रेमा १४, धादिङमा १, सिन्धुपाल्चोकमा ४, दोलखामा ३ जनाको मृत्यु भएको छ। ललितपुरमा १५, काभ्रेमा २६, काठमाडौंमा ६, मकवानपुरमा ७, दोलखामा ३, झापामा ४, पाँचथरमा ५, सिन्धुपाल्चोकमा ५ जना तथा अन्य जिल्लासहित गरेर ७९ जना बेपत्ता रहेका पनि उनले बताए। अहिलेसम्म २ हजार बढीको उद्धार गरिएको छ। दुई सयभन्दा बढी घर क्षति भएको पनि जनाइएको छ। नेपाल प्रहरीका सहप्रवक्ता प्रहरी वरिष्ठ उपरीक्षक विश्व अधिकारीले सुरक्षा निकाय तथा उद्धारमा संलग्न सङ्घसंस्थाको सहकार्यमा अहिले पनि उद्धार जारी रहेको जानकारी दिए। उनका अनुसार नेपाल प्रहरीबाट १० हजार बढी सुरक्षाकर्मी उद्धारमा परिचालन गरिएको छ। सोही हाराहारीमा सशस्त्र प्रहरीले पनि टोली परिचालन गरेको छ।"
"बाढीपहिरोका कारण देशभर ४९ जनाको मृत्यु, ४० बेपत्ता","काठमाडौं : दुई दिनदेखिको लगातारको वर्षाका कारण भएका विपद्का घटनामा देशभर अहिलेसम्म ४९ जनाको मृत्यु भएको छ। त्यसमध्ये उपत्यकाका भक्तपुर, ललितपुर र काठमाडौंमा मात्रै ३२ जनाको मृत्यु भएको छ। नेपाल प्रहरीका सहप्रवक्ता एवं प्रहरी वरिष्ठ उपरीक्षक विश्व अधिकारीका अनुसार विपद्का घटनामा परेर हालसम्म ३४ जना घाइते भएका छन्। ४० जना सम्पर्कविहीन भएका छन्। देशभरिमा ४४ स्थानमा मुख्य राजमार्ग अवरुद्ध भएको उनको भनाइ छ। प्रहरीले सबै निकायको समन्वयमा उद्धार कार्य जारी राखेको छ। अहिलेसम्म एक हजारभन्दा बढीको उद्धार गरिएको छ। काठमाडौं, ललितपुर र भक्तपुरमा मात्रै विपद्का घटनाबाट १७ जना घाइते तथा १२ जना बेपत्ता भएका छन्। सशस्त्र प्रहरी बलले आपतकालीन उद्धारका लागि हटलाइन नम्बर १११४ मा सम्पर्क गर्न आग्रह गरेको छ।"
पहिरोले देउरालीको बस्ती जोखिममा,"तानसेन : अविरल वर्षाको कारण तानसेन नगरपालिका५, कैलाशनगर देउराली बस्ती जोखिममा परेको छ। १५ घरबस्ती पहिरोले बगाउने जोखिम बढेको छ। बस्तीको मुनीबाटै लेदो सहितको पहिरो झरेको छ। पहिरोसँगै पानीको मूल बगेकोले झनै जोखिम बढाएको छ। नेपाल प्रहरी, सशस्त्र प्रहरी, स्थानीयवासी, जनप्रतिनिधिहरू बस्ती क्षेत्रमा पुगेर पहिरो क्षेत्रमा त्रिपाल ढाकेर रोक्ने प्रयास गरे पनि जोखिम कम नभएकोले १५ घरका मानिसहरू यत्रतत्र सरेका छन्। बस्ती जुनसुकै बेला पनि बग्न सक्ने अवस्था रहेकोले घरमा रहेका सबै सरसमान सहित मानिसहरू घर छोडी छिमेकीहरूको शरणमा पुगेका छन्। पहिरो पीडितलाई तानसेन नगरपालिकाले जनप्रतिनिधिमार्फत त्रिपाल व्यवस्थापन गरेको छ। सिद्धार्थ राजमार्गको बर्तुङ लामडाडा क्षेत्रमा पनि सडक विस्तारको क्रममा सडक माथीका घरहरू पहिरोको जोखिममा परेका छन्। बाढीले माडी फाँट डुबानमा पाँचवटा पालिकाको पानी पाल्पाको अन्न भण्डार माडी फाँट एकत्रित हुँदा अधिकांश क्षेत्र डुबानमा परेको छ। अविरल वर्षाको कारण पानी निकास नुहुँदा माडी फाँट डुबानमा परेको हो। डुबानबाट सयौं हेक्टरमा लगाएको धानी खेतीमा नोक्सानी पुगेको छ। विद्युत सेवा अवरुद्ध पाल्पामा शुक्रवार दिउँसोदेखि अवरुद्ध भएको विद्युत सेवा नियमित रूपमा सुचारु हुन सकेको छैन। बुटवलबाट आउने ३३ केभीको प्रसारण लाइन पाल्पाको बसन्तपुर झुम्सा क्षेत्रमा समस्या आएकोले मर्मतको लागी कठिनाइ भएको नेपाल विद्युत प्राधिकरण पाल्पा वितरण केन्द्रले जनाएको छ। बसन्तपुर क्षेत्रमा मर्मतका लागि ३ घण्टा उकालो हिँडेर जानुपर्ने अवस्थाको कारण काम गर्न कठिनाइ भएको पाल्पा वितरण केन्द्रले जनाएको छ। पाल्पा वितरण केन्द्रले बुटवल क्षेत्रको प्रसारण लाइन सुचारु नहुँदासम्मका लागि गुल्मी क्षेत्रको लाइन वितरणको लागी प्रयास गरिरहेको जनाएको छ। तानसेन राम्दी सडक अवरुद्ध सिद्धार्थ राजमार्गको तानसेन पोखरा सडक खण्डको अगाँहाखोला क्षेत्रमा खसेको ढुंगा सहितको पहिरोले सडक अवरुद्ध भएको छ। पहिरोबाट २० घरमा लेदो पसेको छ। पहिरोले २० घर जोखिममा परेका छन्। माथिबाट झरेको पहिरोले एक सवारी साधनको एक भाग पुरिएको अवस्थामा रहेको छ। सडक डिभिजन कार्यालय पाल्पाले लोडर स्काभेटरको प्रयोग गरी पहिरो पन्छाउने काममा लागेको जनाएको छ। पाल्पा बुटवल र पाल्पा रिडी सडक सुचारु सिद्धार्थ राजमार्गको तानसेन बुटवल सडक केराबारी क्षेत्रमा शुक्रबार झरेको पहिरो शनिबार हटाएपछि यातायात सुचारु भएको छ भने तानसेन रिडी सडकतर्फ सम्मोबारी ढुंगाखानी क्षेत्रमा खसेको पहिरो हार्थोक मालमुङ लघुवा जोर्ते क्षेत्रमा खसेको पहिरो पन्छाएर सडक एकतर्फी सञ्चालनमा आएको प्रहरीले जनाएको छ।"
"बागमती प्रदेशमा २१ जनाको मृत्यु, २५ बेपत्ता","हेटौंडा : बागमती प्रदेशको उपत्यका बाहेकका १० जिल्लामा अविरल परेको वर्षाका कारण २१ जनाको मृत्यु भएको छ भने २५ जना बेपत्ता भएका छन्। शुक्रबारदेखि लगातर परेको वर्षाका कारण प्रदेशका विभिन्न जिल्लामा २५ जना बेपत्ता हुदाँ २१ जनाको मुत्यु भएको प्रदेश प्रहरी कार्यालय हेटौंडाले जनाएको छ। प्रहरी कार्यालयको शनिबार ४ बजेसम्मको तथ्यांकअनुसार मुत्यु हुनेहरूमा धादिङमा १ जना, काभ्रेमा १०, सिन्धुपाल्चोकमा ६, दोलखामा ३ र सिन्धुलीमा १ जना गरी २१ जनाको मुत्यु भएको छ। त्यस्तै बाढी पहिरोमा परी बेपत्ता हुनेहरूमा मकवानपुरमा ७ जना, धादिङ ३, काभ्रेमा ११ र सिन्धुपाल्चोकमा ४ गरी २५ जना बेपत्ता भएको बताइएको छ। त्यस्तै प्रदेश प्रहरीका अनुसार उपत्यकका बाहेका १० जिल्लामा बाढी पहिरोका कारण ३१ जना घाइते भएका छन्। जसमध्ये धादिङ र नुवाकोट जिल्लामा ११ जना, काभ्रेमा ११ जना, सिन्धुपाल्चोकमा १६ जना, दोलखा र सिन्धुलीमा ११ जना घाइते भएका छन्। त्यस्तै भौतिक संरचनातर्फ २ घर आंशिकरूपमा क्षति हुँदा प्रदेशका ८ जिल्ला ६६ वटा भौतिक संरचना पूर्णरूपमा क्षति पुगेको प्रहरीले जनाएको छ। जसमध्ये मकवानपुरमा ३५ घर, काभ्रेमा १९, नुवाकोटमा ३, रसुवामा १, सिन्धुपाल्चोक र दोलखामा २२ र रामेछाप ३ र सिन्धुलीमा १ घर पूर्णरूपमा क्षति पुगेको छ। आंशिकरूपमा सिन्धुलीमा २ घरमा क्षति पुगेको प्रदेश प्रहरी कार्यालयले जनाएको छ।"
"सप्तकोशीमा ५६ वर्षयताकै उच्च बहाब, सवारीसाधन सञ्चालनमा रोक","धरान : सप्तकोशी नदीमा ५६ वर्षयताकै पानीको बहाब उच्च रहेको छ। सन् १९६८ मा सप्तकोशी नदीमा पानीको बहाब प्रतिसेकेन्ड ७ लाख ७७ हजार २ सय क्युसेक पुगेको थियो। शनिबर ५६ वर्षपछि बहाब प्रतिसेकेन्ड ५ लाख ५७ हजार ३० क्युसेक मापन गरिएको जिल्ला प्रहरी कार्यालय सुनसरीका प्रवक्ता डीएसपी नविनकृष्ण भण्डारीले बताए। लगातारको वर्षाका कारण सप्तकोशी नदीमा पानीको बहाब बढेको उनको भनाइ छ। सप्तकोशीमा पानीको बहाब १८ नम्बर ढोकाको पुलमाथिबाट बग्न थालेको थियो। पानीको बहाबले सतह पार गरेपछि कोशी ब्यारेजमा यातायातका साधन सञ्चालनमा रोक लगाइएको डीएसपी भन्डारीले बताए। कोशी ब्यारेजमा पानीको सतहले सीमा नाघेपछि भारतीय दूतावासको निर्देशनमा कोशी ब्यारेजमा यातायातका साधन सञ्चालनमा रोक लगाइएको हो। सप्तकोशीमा पानीको बहाब प्रतिसेकेन्ड एक लाख ५० हजार क्युसेक नाघेपछि खतरा मानिन्छ। सप्तशीमा पानीको बहाबले सतह नाघेपछि कोशी ब्यारेजका ५६ वटै ढोका खोलिएका छन्। उच्च सतर्कता अपनाउँदै यातायातका साधन बन्द गरिएको सुनसरीका प्रहरी प्रमुख एसपी बिपिन रेग्मीले बताए। पानीको बहाब बढेपछि कोशी ब्यारेजमा खतराको संकेत स्वरुप रातो बत्ती बालिएको छ। बाढीबाट हुने सम्भावित घटनालाई ध्यान दिँदै कोशी आसपासका बासिन्दालाई सतर्क रहन स्थानीय प्रशासनले अनुरोध गरिएको सुनसरीका प्रमुख जिल्ला अधिकारी रामचन्द्र तिवारीले बताए। उनले सप्तकोशी आसपासका क्षेत्रमा नेपाल प्रहरी, सशस्त्र प्रहरी र नेपाली सेना परिचालन गरि जनताको ज्युधनको सुरक्षा गर्न टोली परिचालन गरिएको बताए।"
काठमाडौं उपत्यकामा बाढीपहिरोबाट ३४ जनाको मृत्यु,"काठमाडौं : अविरल वर्षापछिको बाढीपहिरोमा परी काठमाडौं उपत्यकामा ३४ जनाको मृत्यु भएको छ। हालसम्म ललितपुरमा १८, काठमाडौंमा ११ र भक्तपुरमा पाँच जनाको मृत्यु भएको छ। काठमाडौं उपत्यका प्रहरी कार्यालयका प्रहरी वरिष्ठ उपरीक्षक विनोद घिमिरेका अनुसार विपद्का घटनामा परी १७ जना बेपत्ता भएका छन् भने १७ जना घाइते भएका छन्। बाढीपहिरो तथा डुबानमा परेका एक हजार तीन सय १५ जनाको उद्धार गरिएको उनले बताए। बाढीपहिरोबाट काठमाडौंमा चार घर भत्केका छन् भने भक्तपुरमा एउटा घरमा क्षति पुगेको छ। काठमाडौंमा एक हजार तीन सय २४, ललितपुरमा पाँच सय र भक्तपुरमा चार सय १७ गरी उपत्यकामा दुई हजार दुई सय ४१ घर डुबानमा परेका छन्। विपद्का घटनाको उद्धार र राहत कार्यमा काठमाडौंमा तीन हजार ६०, ललितपुरमा एक हजार एक सय र भक्तपुरमा तीन सय ५० प्रहरी खटिइएको प्रहरी वरिष्ठ उपरीक्षक घिमिरेले जानकारी दिए।"
बाढीपहिरोका कारण सिन्धुलीमा दुई जनाको मृत्यु,"सिन्धुली : सिन्धुलीमा लगातार आएको बाढी र पहिरोको कारण दुई जनाको मृत्यु भएको छ। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार बाढीले बगाउँदा एक जना पुरुष र पहिरोका कारण बालकको मृत्यु भएको हो। जिल्लाको कमलामाई नगरपालिका९, भिमानमा स्थित सुके खोलाले बगाउँदा स्थानीय ४६ वर्षीय कृष्ण बहादुर बोगटीको मृत्यु भएको हो। काफ्लेका अनुसार बोगटीलाई शुक्रबार राति ८ बजेतिर खोला तर्ने क्रममा बाढीले बेपत्ता बनाएको थियो। शुक्रबार बेपत्ता बोगाटीको शनिबार बिहान सुकेखोलाको दोभानमा शव भेटिएको हो, उनले भने। सुकेखोलामा पुल नहुँदा जोखिम मोलेर वारपार गर्नुपर्ने बाध्यता छ। विपी राजमार्गको सिन्धुलीबर्दिबास खण्ड अन्तर्गत पर्ने उक्त खोलामा हालसम्म पुल छैन। बोगटी बर्दिबासबाट घर फर्कने क्रममा सुके खोलाले बगाएको थियो। खोलाले बगाएको देखेका स्थानीय र प्रहरीले रातभर खोजी कार्य गरे पनि शनिबार बिहान कमला खोलाको किनारस्थित सुकेखोलाको दोभानमा शव भेटिएको थियो। यस्तै घरमाथिबाट पहिरो आएपछि भाग्ने क्रममा सुनकोशी गाउँपालिका१ १२ वर्षीय बालकको मृत्यु भएको छ। बालक घरमाथिबाट आएको पहिरोबाट बच्न भाग्ने क्रममा पहिरोमा परेका हुन्।"
"मुक्तिनाथ र कोरला सडक अवरुद्ध, म्याग्दी खण्ड खुल्यो","जोमसोम : शुक्रबारदेखि निरन्तर परेको अविरल वर्षाका कारण मुक्तिनाथ र कोरला सडक अवरुद्ध बनेको छ। वर्षाका कारण सडक माथिबाट पहिरो खस्ने र सडक भासिने समस्याका कारण मुक्तिनाथ सडक र कोरला सडक अवरुद्ध बनेको बताइएको छ। मुस्ताङका सहायक प्रजिअ रामप्रसाद सुवेदीका अनुसार कोरला नाका जोड्ने स्याङ्चेमा र कागखोलामा वर्षाले सडक क्षति बनाएको जानकारी दिए। स्याङ्वचेमा पहिरो खसेर सडक अवरुद्ध छ, कागखोलामा पुल छैन, खोलो उच्च छ, सहायक प्रजिअ सुवेदीले भने, मुक्तिनाथ जाने कागबेनीदेखि माथिको स्थानमा वर्षाले सडक क्षति पुर्याएको छ। मुस्ताङका कतिपय स्थानमा वर्षाले सडक क्षति भएको सहायक प्रजिअ सुवेदीको भनाइ छ। निरन्तरको वर्षाले कालीगण्डकी बहाव उच्च भएको र तटीय क्षेत्रका बस्तीलाई सावधानी अपनाउन अनुरोध गरिएको सहायक प्रजिअ सुवेदीले बताए। अविरल वर्षाका कारण मुक्तिनाथ दर्शन गर्ने र कागबेनी श्राद्ध गर्न आउने भक्तजनका साथै विदेशी पर्यटक समेत समस्यामा परेका छन्। प्रतिकूल मौसमका कारण पोखरा जोमसोम हवाई सेवा बिहीबारदेखि अवरुद्ध बनेको छ। पर्यटक अनुकूल समयका साथै दसैं तिहार जस्ता चाडपर्व नजिकिँदै गर्दा अविरल वर्षाले मुस्ताङको पर्यटन प्रभावित बनेको होटल मेजस्टिका सञ्चालक निसान तुलाचनको भनाइ छ। वर्षाले मुस्ताङबाट स्याउ ढुवानी गरी बजार पुर्याउन अप्ठ्यारो परेको बताइन्छ। मुस्ताङ प्रशासनले पूर्ण रूपमा अविरल वर्षा नरोकिएसम्म मुस्ताङ भ्रमण नगर्न अपिल गरेको छ। अविरल वर्षाले अवरुद्ध बनेको बेनी जोमसोम सडक शनिबार दिउँसोबाट सुचारु भएको बेनी जोमसोम सडकका सुपरभाइजर इन्द्रसिंह शेरचनले जानकारी दिए। शुक्रबारको अविरल वर्षाका कारण बेनी जोमसोम ७४ किमि सडक खण्ड अन्तर्गत सिरुबारी, कुनौटे, भिरकाटे, नौनी बगर र सुके बगर गरी ५ स्थानमा सडक अवरुद्ध भएको थियो। अवरुद्ध सडकमा निर्माण कम्पनीको डोजर र स्काभेटर लगायतका उपकरण परिचालन गरि सडक खुलाइएको सुपरभाइजर शेरचनले जानकारी दिए।"
बाढीपहिरोका कारण ललितपुरमा १८ जनाको मृत्यु,काठमाडौं : बाढीपहिरोका कारण ललितपुरमा १८ जनाको मृत्यु भएको छ। जिल्ला प्रहरी परिसर ललितपुरका अनुसार १८ जनाको मृत्यु भएको छ। घाइते भएका १० जनामध्ये ६ जना डिस्चार्ज भएका छन्। हराइरहेका १९ जनामध्ये १५ जनाको पहिचान हुन बाँकी छ। १९ जना हराइरहेको १५ जनाको भेरिभाइ हुन बाँकी रहेको परिसरले जनाएको छ।
पहिरोले माथिल्लो तामाकोशी जलविद्युत आयोजनाको बाँध क्षेत्रका संरचनामा क्षति,"काठमाडौं : अविरल वर्षाका कारण आएको पहिरोले दोलखाको बिगु गाउँपालिका१ लामाबगरस्थित ४५६ मेगावाटको माथिल्लो तामाकोशी जलविद्युत आयोजनाको बाँध क्षेत्रका संरचना (हेडवर्क्स)मा क्षति पुर्याएको छ। माथिल्लो तामाकोशीमा पानीको बहाव उच्च भएपछि शुक्रबार साँझ ७ बजेबाट विद्युत् उत्पादन बन्द गरिएको छ। बाँधका सम्पूर्ण ढोका (गेट)हरू खुल्ला गरिएको छ। बाँधस्थलभन्दा केही तल दायाँतर्फ रहेको नियन्त्रण कक्ष, बालुवा थिग्ग्रयाउने पोखरी (डिस्याण्डर) र बाँधबाट डिस्याण्डरसम्म पानी पुर्याउने नहर (कल्भर्ट)मा क्षति पुगेको छ। नियन्त्रण कक्ष, डिस्याण्डर र कल्भर्ट रहेको स्थानभन्दा माथिबाट खसेको पहिरोका कारण ती संरचनामा ठूलो क्षति पुगेको अनुमान गरिएको छ। आयोजनाको प्रवर्द्धक कम्पनी अपर तामाकोशी हाइड्रोपावरका प्रमुख कार्यकारी अधिकृत (सीइओ) मोहन गौतमले विद्युतगृह रहेको स्थान गोंगरबाट बाँधसम्मको प्रवेश मार्गमा पर्ने खोलाहरूमा बाढी आएका कारण कोही पनि त्यहाँसम्म पुग्न नसकेको बताए। गौतमले पहिरोको प्रकृति हेर्दा नियन्त्रण कक्ष, डिस्याण्डर र कल्भर्टलगायतका संरचनामा क्षति पुर्याएको अनुमान गरिएको बताए। पहिरोका कारण जलाशय क्षेत्रमा ठूलो परिमाणमा ढुङ्गा, लेदो थुप्रिएको छ। नियन्त्रण कक्षमा रहेका दुई जना कर्मचारीलाई उद्धार गर्न लागिएको र हालसम्म कुनै मानवीय क्षति भने नभएको उनले बताए। जिल्ला प्रशासन कार्यालय दोलखासँगको समन्वयमा उद्धारमा लामाबगरस्थित नेपाली सेना, नेपाल प्रहरी र सशस्त्र प्रहरी बल परिचालन गरिएको छ। तामाकोशी आयोजनाको डिजाइन डिस्चार्ज (पानीको बहाव) ६६ क्युमेक हो। अहिले तामाकोशी नदीको बहाव बाँधस्थलमा ४६१ क्युमेक छ। नेपाल विद्युत प्राधिकरणसँग भएको विद्युत् खरिद बिक्री सम्झौता बाबमोजिम नदीमा पानीको बहाव २५० क्युमेक हुनासाथ विद्युत् गृह बन्द गर्नुपर्ने छ। शुक्रबार दिउँसो ४ बजेपछिबाट पानीको बहाव २५० क्युमेक नाघेको र पानीको बहाव बढ्ने क्रम रहेपछि साँझ ७ बजेबाट विद्युत् उत्पादन पूर्ण रूपमा बन्द गरिएको थियो।"
न्यायको खोजीमा सहिद गाउँ,"काठमाडौं : पूर्वपश्चिम राजमार्गस्थित महोत्तरीको बर्दिबास चोकभन्दा ५ किलोमिटर दक्षिण लागेपछि पुगिन्छ हात्तीलेट। बर्दिबासऔरहीरामगोपालपुरजलेश्वर सडकखण्डले सहिदभूमि हात्तीलेटलाई बीचबाट चिरेर गएको छ। जहाँका बासिन्दाका लागि प्रत्येक वर्षको असोज ६ विशेष दिन हुन्छ। गाउँवासी भेला हुन्छन्। शाही सत्ताविरुद्ध गरेको संघर्षको सम्झना गर्छन्। वीर सहिद कृष्णबहादुर रानाको बलिदानको चर्चा गर्छन्। २०३० सालमा निरंकुश शाहवंशी सत्ताविरुद्ध हात्तीलेटवासीले क्रान्तिको आगो बालेका थिए। त्यसैक्रममा रानाले ज्यानको आहुति दिएका थिए। बर्दिबास नगरपालिका८ नम्बर वडामा पर्ने हात्तीलेटका बासिन्दाले विगतमा राजनीतिक परिवर्तनका लागि रानाजस्ता अन्य वीर सपूत पनि गुमाए। यही माटोबाट हुर्किएकी क्रान्तिकारी नेता भगवती स्याङ्तान माओवादीको सशस्त्र संघर्षमा सहिद भएका थिए। स्याङ्तानपछि २०७२ सालको मधेस आन्दोलनमा हात्तीलेटकी रामशिला मण्डलले जलेश्वरमा प्राणको आहुति दिइन्। जुन तन्त्रका लागि उनीहरूले लडे त्यही लोकतन्त्र र गणतन्त्रमा हात्तीलेटका क्रान्तिकारी जनताहरू उपेक्षामा परिरहेका छन्। ऊबेला साहित्यकार पारिजात पनि हात्तीलेट जान्थिन्। महिला संगठन बनाउँथिन्। साहित्य सिर्जना गरेर फर्किन्थिन्। सहिदको भूमि हात्तीलेटले संघीय लोकतान्त्रिक गणतन्त्र ल्याउन धेरै कठोर संघर्षहरू गरे। तर, यहाँ नागरिकले विकासको स्वाद चाख्न पाएका छैनन्। यहाँका सामुदायिक विद्यालयका बालबालिका स्कुल डेसबाट समेत वञ्चित छन्। विकास, न्याय र समानताको अनुभूति यहाँका बासिन्दाहरूले गर्न नपाएको लोकतान्त्रिक समाजवादी पार्टीका केन्द्रीय सदस्य पीताम्बर महतोले बताए। हात्तीलेटवासीले शुद्ध खानेपानी पनि पाउन सकेको छैन। खोला तर्ने पुल नहुँदा बर्खेभेलमा बगेर ज्यान गुमाउनु परेको छ, उनी भन्छन्, यहाँका किसानको मुख्य आयको स्रोत उखु खेती हो। सिँचाइको अभावमा हिउँदमा उखु सुक्छ। उब्जाएको उखु मिलमा दिँदा किसानले पसिनाको मूल्य पाउँदैनन्। जंगली जनावरले बाली खाएर हैरान बनाएको पीडालाई सरकारले नबुझेको उनी सुनाउँछन्। नेकपा माओवादी केन्द्रका उपमहासचिव गिरिराजमणि पोखरेल भन्छन्, हात्तीलेट साँच्चै सहिदको भूमि हो, वीरहरूको रगतले सिञ्चित माटो हो। जहाँ अहिले संघीय लोकतान्त्रिक गणतन्त्रिक सत्ताको अभ्यास भइरहेको छ। जहाँ गाउँपच्छिे क्रान्तिकारी चेत भएका असंख्यक नेताहरू छन्। तर, विकासको मामलामा सधैं पछाडि छ हात्तीलेट गाउँ। उपमहासचिव पोखरेल थप्छन्, बदलिएको विश्व व्यवस्था, बदलिएको क्षेत्रीय राजनीति र बदलिएको नेपालको समकालीन राजनीतिलाई दृष्टिगत गरेर अब हात्तीलेटले सहिद प्रतिष्ठान बनाएर नयाँ ढंगले काम गर्नुपर्छ। २०३० को दशकमा निरंकुशता विरोधी आन्दोलनमा हात्तीलेट गाउँ जागृत भएको थियो। धनुषाको ढल्केवरका कम्युनिस्ट नेता रामकुमार महतोले भूमिगत डाक्टर पुस्तकमा हात्तीलेट गाउँको क्रान्तिकारी चेतबारे गहिरो वर्णन गरेका छन्। त्यहाँँ भनिएको छ, निरकुंश शाही सत्ता ढाल्न हात्तीलेटका बासिन्दाहरूले नेताहरूलाई सेल्टर दिएका थिए। यही गाउँमा थुप्रै आन्दोलनको योजना बुनिएको थियो। माओवादी केन्द्रका उपमहासचिव पोखरेलका अनुसार हात्तीलेट गाउँबाट हजारौं किसान तथा मजदुरहरू २०३६ साल भदौ २४ गते जनकपुरस्थित १२ बिघामा जनमत संग्रहको पूर्वाधार निर्माण गर्न पैदलयात्रामा सामेल भएका थिए। त्यो प्रदर्शनमा निर्मल लामा, जयगोविन्द साहहरूको जबरजस्त प्रभाव थियो। जहाँ जनकपुर, सगरमाथा क्षेत्रका बासिन्दाको जनसागर नै ओर्लेको थियो। यसै भिडलाई दबाउनमा लागि तत्कालीन शाही सत्ताले हात्तीलेट गाउँमा अपरेसनको फायर खोलेका थिए। त्यो बेला क्रान्तिकारी चेतलाई रोक्न, नेताहरूलाई पक्रन र जनतालाई दमन गर्न २०३६ साल असोजको पहिलो हप्तामा सेनाले अपरेसन प्रारम्भ गयो, नेता पोखरेल भन्छन्, त्यही क्रममा आएका सैनिकहरूको अप्रेसनको प्रतिरोध गर्न र आफ्ना नेताहरूलाई छुटाउन तत्कालीन चौथो महाधिवेशनको निर्णय कार्यान्वयन गर्न जाँदा कृष्णबहादुर रानामगर सहिद हुनुभयो। त्यो संघर्षको शहादतलाई हात्तीलेटवासीले प्रत्येक वर्ष असोज ६ गते सम्झन्छन् ।"
नखिपोटमा नख्खु खोलाले बगाएर एक बालकसहित चारजना बेपत्ता,"काठमाडौं : अविरल वर्षाका कारण आएको बाढीले ललितपुरको नखिपोटमा खोलाले बगाएर चार जना बेपत्ता भएका छन्। नखिपोट कोलोनी क्षेत्रमा नख्खु खोलाले बगाउँदा चार जना व्यक्ति बेपत्ता भएका हुन् । सशस्त्र प्रहरी बल नेपालका सहप्रवक्ता शैलेन्द्र थापाका अनुसार बेपत्ता हुनेमा नाम र वतन नखुलेका दुई पुरुष, एक महिला र एक बालक रहेका छन् ।"
काठमाडौं उपत्यकाबाट साढे सात सय जनाको उद्धार,"काठमाडौं : गृहमन्त्री रमेश लेखकले प्राकृतिक विपद्को जोखिममा परेका नागरिकहरुको उद्धार, राहत तथा घाइतेहरुको स्वास्थ्य उपचारमा सरकार गम्भीर भएर लागिपरेको बताएका छन्। शनिबार बिहान सिंहदरबारस्थित गृह मन्त्रालयमा बसेको मनसुन पूर्वतयारी तथा प्रतिकार्य कमाण्ड पोष्टको बैठकपछि गृहमन्त्री लेखकले बर्षा, बाढी, पहिरो र डुबानबाट काठमाडौं उपत्यकाबाट साढे सात सयभन्दा बढी नागरिकको सकुशल उद्धार गरिएको जानकारी दिए। दुई जनाको नेपाली सेनाको हेलिकप्टरबाट समेत उद्धार गरी सुरक्षित स्थानमा सारिएको छ। गृहमन्त्री लेखकले भने,मुलुकमा ठूलो विपद्को स्थिति आएको छ। उनले बैठकले मुलुकभर बाढी, पहिरो र डुबानबाट भएको जनधनको क्षतिको सूचना संकलन गर्ने, उद्धार तथा राहतलाई थप प्रभावकारी बनाउने लगायतका विषयमा छलफल भएको बताए। वर्षाका कारण काठमाडौं सडकहरु अवरुद्ध भएको र तत्काल खुलाउन पहल गर्न सम्बन्धित निकायलाई निर्देशन समेत दिए। विपदबाट हुने क्षति न्युनीकरणका लागि सबै सुरक्षा संयन्त्र परिचालन भएको छ। उनले भने, बाढी, पहिरो लगायत विप्द सम्बन्धी पूर्व सूचना जारी गर्ने काम पनि हुँदै आएको छ। उनले अवस्था सामान्य हुँदै गएपछि विस्थापितलाई पुर्नस्थापनाका लागि सरकारले पहल गर्ने बताए। खराब मौसमका कारण पनि कतिपय स्थानबाट हवाइ उद्धारमा समेत समस्या भने। उनले भने, स्थलगत रुपमा नेपाल प्रहरी र सशस्त्र प्रहरीको उद्धार, सूचना संकलनमा राष्ट्रिय अनुसन्धान विभाग र हेलिकप्टरबाट नेपाली सेनाले निगरानी र उद्दार गर्नेगरी सुरक्षा निकाय परिचालन भएको छ।"
"बाढीले हेंवा खोलाको पुल बगायो, मेची राजमार्ग अवरुद्ध","फिदिम : मेची राजमार्गअन्तर्गत फिदिम४ र हिलिहाङ ७ जोड्ने हेवाखोलाको बेली ब्रिज बाढीले बगाएको छ। बाढीले हिलिहाङ तर्फको पिल्लर बगाएको बगाएको स्थानीयले जनाएका छन्। गत वर्ष असारमा आएको बाढीले हेवाखोलाको पक्की पुल बगाए पछि सोही स्थानमा अस्थायी ब्रिज बनाइएको थियो। ब्रिज बगाएपछि पाँचथरको हिलिहाङ,याङवर र ताप्लेजुङ तर्फको यातायात पूर्णरूपमा बन्द भएको छ। यस्तै फिदिम फालोट सडकमा पर्ने फेमे खोलाको पुल पनि बाढीले बगाएको छ। पाँचथरमा बाढी पहिरोले ठूलो क्षति पुर्याएको छ। विस्तृत विवरण भने आउन बाँकी रहेको छ।"
सिन्धुलीरामेछाप जोड्ने खुर्कोटको पक्की पुल बग्यो,"सिन्धुली : रामेछाप र सिन्धुली जोड्ने खुर्कोटको पुल सुनकोशीले बगाएको छ। शनिबार बिहान गोलन्जोर गाउँपालिकास्थित खुर्कोट पुल बगेपछि सिन्धुली र रामेछापको सम्पर्क टुटेको छ । बाढीले मन्थली, रामेछापतर्फको एउटा स्पान बगाएको छ। पुल बगाएपछि रामेछाप, ओखलढुंगा, सोलुखुम्बुसँगको सम्पर्क टुट्ने भएको छ। यसले गर्दा राजधानी आउने यात्रु मारमा पर्ने भएका छन्। अहिले सुनकोशीको जलसतह बढ्दो क्रममा रहेकाले नदी तटीय क्षेत्र जोखिममा परेका छन् । यसैगरी सिन्धुलीको खुर्कोट बजार र मुलकोट बजारमा पनि बाढी पसेको छ। यता रामेछापको मन्थली एयरपोर्टमा पनि तामाकोशी नदीबाट बाढी पस्न थालेको छ।"
कार्यालयमा बाढी पसेपछि एपीवान टेलिभिजनको प्रसारण बन्द,"काठमाडौं : अन्नपूर्ण मिडिया नेटवर्कअन्तर्गतको एपीवान एचडी टेलिभिजनको प्रसारण सेवा बन्द भएको छ। शुक्रबारदेखि परेको अविरल वर्षाका कारण कार्यालयमा बाढी पसेपछि एपीवान टेलिभिजनको प्रशारण सेवा बन्द भएको प्रधान सम्पादक दीपेन्द्र बान्तावाले जानकारी दिए। उनका अनुसार आज बिहान ७ बजेपछि टेलिभिजनको प्रशारण बन्द भएको हो। बान्तावाले भने, कार्यालयभित्रसम्म बाढी पसेको छ। बाढी पसेपछि अहिले कार्यालयमा विद्युत सेवा अवरुद्ध रहेको छ। कार्यालयका गाडी, कम्युटर, ब्याकअपलगायतका सामाग्रीसहित डुबानमा परेकाले प्रशारण बन्द भएको हो। आज काठमाडौं उपत्यकाका धेरै स्थान डुबानमा परेको छ।"
प्रभावित क्षेत्रमा यसरी गरिँदैछ उद्धार (फोटोभिडियो),"काठमाडौं : काठमाडौं उपत्यकामा आएको बाढीले जनधनको क्षति गरेको छ। बागमती, विष्णुमती, मनहरा, हनुमन्ते, धोबीखोला, नख्खुखोलामा आएको बाढीले जनजीवन प्रभावित पारेको हो। काठमाडौं उपत्यकाका थुप्रै स्थानमा बाढी पसेपछि सुरक्षा निकायहरू उद्धारमा खटिएका छन्। नेपाल प्रहरी विपद् व्यवस्थापन कार्यालय सामाखुसीले प्रभावित क्षेत्रमा उद्धार कार्य जारी गरेको छ। कार्यालयका एसपी हेरम्ब शर्माले उपत्यकाका तीनवटै जिल्लामा उद्धार टोली खटिएको बताए। उनका अनुसार ललितपुरको बल्खु, नख्खु मेडिसिटी क्षेत्र, भक्तपुर र काठमाडौंको सामाखुसी र कृष्णधारा मार्गमा प्रभावितलाई उद्धार गरेको हो। नेपाल प्रहरी विपद् व्यवस्थापन कार्यालयले मात्रै ३८० जनाको उद्धार गरेको छ। एसपी शर्माका अनुसार ललितपुरमात्रै ३८० जनाको उद्धार गरिएको हो। हेर्नुस् तस्बिर :"
बागमती नदीले खतराको तह पार गर्यो,मलङ्गवा : सर्लाही र रौतहटको बीच भएर बागमती नदीमा आएको बाढीले खतराको तह पार गरेको छ । अविरल बर्षा र कुलेखानी ड्याम्मको ढोका खोलेपछि पानीको बहाव बढ्दा बागमती नदीमा बाढी आएको हो । पानीको बहाब बढ्दै गएपछि नदीको ३० वटै ढोकाहरु खोलिएको छ । पानीको बहाव क्षमता १२७ मिटर रहेको र हाल बढेर १३२ मिटरसम्म पुगेको छ । निरन्तर रुपमा बाढी बढ्दै गएकोले खतराको घण्टी समेत बजाइएको छ । बागमतीलगायत जिल्लाका अन्य नदी तथा खोलाहरुमा पनि बाढी आएकोले सुरक्षा निकाय सबैलाई सतर्क रहन आग्रह समेत गरेको छ ।
"धादिङमा पहिरोमा पुरिएर एकजनाको मृत्यु , धादिङबेसी जोड्ने सडक अवरुद्ध",धादिङ : धादिङमा पहिरोले घर पुरिँदा एक जनाको मृत्यु भएको छ । आज बिहान करिब ६ बजेतिर घरमाथि पहिरो खस्दा थाक्रे गाउँपालिका ६ महादेवबेशीका ४५ वर्षीय सानु राईको मृत्यु भएको प्रहरीले बताएको छ । धादिङमा हिजोदेखि अविरल वर्षा भइरहेको छ । यसैगरी धादिङको सदरमुकाम धादिङबेसीलाई पृथ्वीराजमार्गसँग जोड्ने कालु पाण्डे राजमार्ग पहिरोले अवरुद्ध भएको छ । धादिङको नीलकण्ठ नगरपालिका ८ दारेगौडा र साघुटारमा सडक माथिबाट खसेको ढुंगगा माटोसहितको पहिरोले सडक दुईतर्फी अवरुद्ध भएको हो। अहिले त्यस क्षेत्रमा सवारी आवागमन पूर्ण रुपले अवरुद्ध बनेको छ । पहिरोले ढुंगा र रुखहरू खसेकोले तत्काल बाटो खुलाउन कठिन रहेको नीलकण्ठ नगरपालिका ८ का वड़ा अध्यक्ष प्रकाश श्रेष्ठले जानकारी दिए। पहिरो खसेको दुबै ठाउँमा साँघुरो र घुम्ती भएकोले जोखिम अत्याधिक रहको प्रहरीले जनाएको छ ।
"सिस्नेरीमा प्रहरी चौकीसहित ३० घर बाढीले बगायो,६ जना विद्यार्थी बेपत्ता","हेटौंडा : अविरल वर्षाका कारण आएको बाढीले मकवानपुरको इन्द्रसरोवर गाउँपालिका ३, सिस्नेरीमा ३० घर बगाएको छ । बाढीले प्रहरी चौकीसहित ३० घर बगाएको इलाका प्रहरी कार्यालय सिस्नेरीले जनाएको छ । त्यस्तै, इन्द्रसरोवर गाउँपालिका२, खानीखेतस्थित २८ घर डुबानमा परेका छन् । बिहीबारबाट परेको अविरल वर्षाका कारण कुलेखानी जलाशय शनिबार बिहान भरिएको थियो । ड्यामको बाँधको सुरक्षालाई समेत मध्यनजर गरी ड्यामका दुई वटा ढोका खोल्नु परेको कुलेखानी प्रथम जलविद्युत केन्द्रका प्रमुख तारादत्त भट्टले जानकारी दिएका छन् । डुबान र बाढीमा परेर मानवीय क्षति भने नभएको सिस्नेरी प्रहरीले जनाएको छ । प्रहरीका अनुसार, स्थानीयहरुलाई सुरक्षित स्थानमा राखिएको छ । सिस्नेरीको बत्सलादेवी माध्यमिक विद्यालयमा सञ्चालित एन्फा एकेडेमीका ६ जना विद्यार्थीलाई बाढीले बगाएको प्रहरीले जनाएको छ । उनीहरुको उद्धार तथा खोजी कार्य भइरहेको समेत प्रहरीको भनाई छ।"
"पहिरोले भेडेटाररविराँके र तमोर करिडोर सडकखण्ड अवरुद्ध, अत्यावश्यक कामबाहेक हिँडडुल नगर्न अपिल","धनकुटा : केही दिनयताको अविरल वर्षाले जिल्लाका विभिन्न स्थानका सडकखण्ड अवरुद्ध बनाएको छ। भेडेटाररविराँके सडक खण्ड, तमोर करिडोर सडक खण्डको विभिन्न स्थानमा पहिरो झर्दा बाटो अवरुद्ध बनाएको छ। यी दुवै सडक निर्माणाधीन अवस्थामा छन्। पहिरो खुलाउने प्रयास भइरहे पनि निरन्तर वर्षाले अवरोध बनाएको छ। अरुण र तमोर नदीमा पानीको बहाव बढ्दा तटीय क्षेत्रका बासिन्दालाई बाढीको त्रास बढेको छ। मुलघाट हुँदै पाँचथर, ताप्लेजुङ जाने तमोर कोरिडोर सडक खण्डमा पर्ने नावा खोला, छरुवा लगाययत खोलामा बाढी आउँदा सवारी साधन आवजावतमा समस्या परेको छ। निर्माण कम्पनीको क्रसर बगाएको छ। त्यस्तै लेउती खोलामा लेदोसहित आएको बाढीले धरानधनकुटा सडक खण्डको लेउती खोलाको किनारमा सञ्चालित होटल तथा स्थानीयको घरमा समेत जोखिएको बनाएको छ। तमोर नदीमा पानीको बहाव बढ्दा मुलघाटस्थित विश्रान्ती मन्दिरको तत्लो क्षेत्रमा भवनमा पानी जमेको छ। यता धनकुटाका प्रमुख जिल्ला अधिकारी पुण्यविक्रम पौडेलले अत्यावश्यक कामबाहेक सवारी साधनमा यात्रा नगर्न सार्वजनिक अपिल गरेका छन्। निरन्तर वर्षाले विभिन्न स्थानका सडक अवरुद्ध बनाएकोले मानवीय जोखिम हुने भन्दै प्रजिअ पौडेलले घरमै सुरक्षित रुपमा बस्न जिल्लाबासीलाई अपिल गरेका हुन्। उनले पछिल्लो विपद्लाई मध्यनजर गर्दै सुरक्षा निकायलाई खोज तथा उद्धारका लागि तैनाथ गरिएको बताए। जिल्लाको कतै पनि विपद्वाट मानवीय क्षति हुन नदिन सावधानी अपनाएका छौं, उनले भने, सुरक्षा निकायसहित विद्युत, वन, रेडक्रससँग निरन्तर समन्वय गरिरहेको छु।"
बाढीमा फसेकी दश महिने बालिकाको रत्ननगरका मेयर प्रलादले पौडिएर गरे उद्धार,"चितवन : लगातारको बाढीले रत्ननगर नगरपालिका७ रमाइलो बस्तीमा एक सय जना फसेको मेयर प्रलाद सापकोटाले खबर पाए। खबर पाउनासाथ आठ बजेतिर उनी बस्तीतिर लागे। नगरका बासिन्दा फसेको खबर पाएर पुगेकाहरू कोही मानिस फसेको ठाउँमा पुग्न सकेका थिएनन्। मेयर सापकोटाले आफैं पोडिने सुर गरे। पौडिएर पुगेका सापकोटाले आमाको पोल्टामा रहेकी दश महिनाकी बालिका देखे। तत्काल उनले डुङ्गा खोजे। मेयर पौडिन थालेपछि वडा अध्यक्ष सजना महतो , पत्रकार होमनाथ सापकोटा र स्थानीय सोनाम तामाङ पनि मेयरसँगै पौडिन थाले। उनीहरुले एक सय जनाको उद्धार गरेर सुरक्षित स्थानमा पुर्याए। केहीलाई डुङ्गामा र हात्तीको प्रयोग गरेर बाहिर ल्याइयो। उद्धार गर्नेमा मेयर सापकोटा पनि सक्रिय रूपमा लागेका थिए। बाढीमा नागरिक फसेको थाहा पाएँ। आत्तिएर डराएर बसेको थाहा पाएँ। जतिसक्दो छिटो पुग्नपर्छ भनेर अरु केही नसोची पौडिन थालें , सापकोटाले भने , त्यहाँ पुगेपछि चिसोमा दश महिनाकी बालिका देख्दा झन नरमाइलो लाग्यो। जनता भगवान हुन्। त्यसैले भगवान आपतमा पर्दा मैले आफैंलाई बिर्सिएँ।'"
उत्तरी गोरखामा घर र बिजुली प्रशारण लाइन पहिरोले लग्यो,"गोरखा : अबिरल वर्षापछि आएको पहिरोले उत्तरी गोरखाको चुमनुब्री २ स्योमा एक घर बगाएको छ । शनिबार बिहान सात बजेतिर आएको पहिरोले स्यो रिपगाउँका छिरिङ लामाको घर बगाएको वडाअध्यक्ष मिङ्ग्यूर दोर्जे लामाले जानकारी दिए । पहिरोले घरभित्र रहेका सबै सामग्री पनि लगेको उनले बताए । त्यस्तै ल्हो र स्यालाको बीचमा झरेको पहिरोले विद्युत प्रशारण लाइनका चारवटा पोल र तार पनि क्षतिग्रस्त बनाएको छ । शुक्रबार साँझतिर पहिरोले पोल ढलाएपछि विद्युत प्रशारण लाइन अवरुद्ध बनाएको अध्यक्ष लामाले बताए । विद्युत अवरुद्ध भएपछि ल्हो, स्यो, ल्ही, स्याला र हिनाङका दुईसय भन्दा धेरै घरधुरी अन्धकारमा बस्न बाध्य भएका उनको भनाइ छ ।"
"अविरल वर्षाका कारण विद्युत् आपूर्ति प्रभावित, काठमाडौं उपत्यकाको आधा क्षेत्रको विद्युत् आपूर्ति अवरुद्ध","काठमाडौं : निरन्तरको अविरल वर्षाका कारण धेरै ठाउँको विद्युत् आपूर्ति प्रभावित भएको छ। वर्षाले विद्युत् प्रसारण तथा वितरण प्रणालीको पूर्वाधारहरूमा क्षति पुर्याउँदा आपूर्ति प्रभावित भएको हो। प्राधिकरणका प्रवक्ता चन्दन कुमार घोषका अनुसार काठमाडौं उपत्यकाको आधा क्षेत्रमा विद्युत् आपूर्ति प्रभावित भएको छ। प्रवक्ता घोषले काठमाडौं उपत्यकाको विद्युत् माग सामान्य अवस्थामा करिब ४०० मेगावाट हुने गरेकोमा शनिबार करिब २०० मेगावाट मात्र रहेको बताए। बानेश्वर सबस्टेसनबाट ललितपुरको गोदावरी, इमाडोल, लुभु च्यासल क्षेत्रमा विद्युत् आपूर्ति भएका फिडहरू प्रभावित भएका छन्। भक्तपुर सबस्टेसनबाट खोपासी, नलिनचोक र बोडे खानेपानीलाई विद्युत् आपूर्ति दिइएका फिडर बन्द छन्। त्यस्तै पाटन सबस्टेसनबाट विद्युत् आपूर्ति दिइएका खुमलटार, इमाडोल, सातदोबाटो, गोदावरी, हात्तिवन, चापागाउँ,खोकना, चक्रपथ, हरिसिद्धी, रेडियो नेपाल र लुभु फिडर बन्द छन्। लैनचौर सबस्टेसनबाट विद्युत् आपूर्ति दिइएको गैह्रिधारा फिडर बन्द छ। टेकु सबस्टेसनबाट विद्युत् आपूर्ति दिइएका कीर्तिपुर, बागमती, ताहाचल,सुन्धारा, कालिमाटी, चक्रपथ र चमती फिडर प्रभावित भएका छन्। नयाँ चाबहिल सबस्टेसनबाट विद्युत् आपूर्ति भइरहेका हाँडीगाउँ तथा कालोपुल र स्यूचाटार सबस्टेसनबाट विद्युत् आपूर्ति भइरहेका कलंकी, बलम्बु रोपवे फिडर प्रभावित भएका छन्। प्राधिकरणका प्रवक्ता घोषले विद्युत् आपूर्ति जतिसक्दो छिटो सुचारु गर्न टोली खटिएको बताए। तर, धेरै ठाउँ जलमग्न भएको र नदीको सतह बढेकाले लाइन चलाउन अप्ठ्यारो भइरहेको उनले उल्लेख गरे।"
ललितपुरमा पहिरोले पुरिएर चार जनाको मृत्यु,काठमाडौं : ललितपुरमा पहिरोमा परेर ४ जनाको मृत्यु भएको छ। ललितपुरको टाहाखेलमा २ जना र गोदावरी नगरपालिका३ टौखेलमा ढिस्कोले पुरिएर २ जनाको मृत्यु भएको हो। टाहाखेलमा पहिरोले पुरिएर ५० वर्षीया महिला र ८ वर्षीया बालिकाको मृत्यु भएको गोदावरी नगरपालिका१० का वडाध्यक्ष शेखर न्यौपाने जानकारी दिए । गोदावरी३ का वडाध्यक्ष सानुराजा घिमिरेले गोदावरी३ टौखेलमा ढिस्कोले पुरिएर बाबु र छोरीको मृत्यु भएको जानकारी दिए । थप विवरण आउन बाँकी रहेको छ। यसैगरी महाङ्काल गाउँपालिका३ मा तीन वटा घरसहित प्रहरी चौकी बाढीले बगाएको महाङ्काल३ गोटिखेलका वडाध्यक्ष मनोजकुमार पराजुलीले बताए। उनका अनुसार घरमा रहेका पाँच जना सम्पर्क बिहीन भएका छन्।
"काठमाडौं उपत्यकामा बाढी पहिरोको वितण्डा : २१ जनाको मृत्यु, ५ बेपत्ता","काठमाडौं : काठमाडौं उपत्यकामा बाढी र पहिरोमा परेर २१ जनाको मृत्यु भएको छ । हालसम्म काठमाडौंमा ९, ललितपुरमा ९ र भक्तपुरमा ३ जनाको मृत्यु भएको काठमाडौं उपत्यका प्रहरी कार्यालयका प्रहरी वरिष्ठ उपरीक्षक विनोद घिमिरेले जानकारी दिए। उनका अनुसार विपदमा परेर ५ जना बेपत्ता र ९ जना घाइते भएका छन् । हालसम्म बाढीपहिरो तथा डुबानमा परेका ७२८ जनालाई उद्धार गरिएको छ। यता गृहमन्त्री रमेश लेखकले प्राकृतिक विपद्को जोखिममा परेका नागरिकहरुको उद्धार, राहत तथा घाइतेहरुको स्वास्थ्य उपचारमा सरकार गम्भीर भएर लागिपरेको बताएका छन्। उनले आज बिहानको बैठकमा मुलुकभर बाढी, पहिरो र डुबानबाट भएको जनधनको क्षतिको सूचना संकलन गर्ने, उद्धार तथा राहतलाई थप प्रभावकारी बनाउने लगायतका विषयमा छलफल भएको बताए। उनले वर्षाका कारण काठमाडौं सडकहरु अवरुद्ध भएको र तत्काल खुलाउन पहल गर्न सम्बन्धित निकायलाई निर्देशन समेत दिए।"
"गोरखामा पुल, टिपर, एक्साभेटर, जेसिबी बगायो","गोरखा : अविरल वर्षासँगै त्रिशूली नदीमा आएको बाढीले गोरखामा झोलुंगे पुल, टिपर, एक्साभेटर र जेसिबी बगाएको छ। सहिद लखन गाउँपालिका४ ठेउवाटार र पृथ्वीराजमार्ग जोड्ने झोलुंगे पुल बगाएको प्रहरीले जनाएको छ। त्यस्तै सहिद लखन ४ सिलिङ र पृथ्वीराजमार्ग जोड्ने झोलुंगे पुल, गण्डकी गाउँपालिका६ को हिक्लुङ र पृथ्वीराजमार्ग जोड्ने झोलुंगे पुल र गण्डकी गाउँपालिका७, धवादी र पृथ्वीराजमार्ग जोड्ने झोलुंगे पुल त्रिशूलीको बाढीले क्षति पुर्याएको प्रहरी नायब उपरीक्षक रमेशकुमार श्रेष्ठले जानकारी दिए। सुपर त्रिशूली हाइड्रोपावरको कार्यक्षेत्रमा रहेको बाग्मती प्रदेश ०३००१ क ६८५ नम्बरको टिपर, मधेश प्रदेश ०३००१ ख ७५४२ नम्बरको टिपर, मधेश प्रदेश ०३००१ ख ७५४८ नम्बरको टिपर, बा २ ख १४२७ नम्बरको जेसिबी र दुईवटा नम्बर खुल्न नसकेका एक्साभेटर बगाएको छ, डीएसपी श्रेष्ठले भने, त्यस्तै चारवटा झोलुंगे पुलको स्पान बाढीले लछारेर क्षतिग्रस्त बनाएको छ। ठेउवाटार र पृथ्वीराजमार्ग जोड्ने पुल भने बगाइसकेको उनले बताए। स्पानमा बाढीले हानेर मान्छे हिँडडुल गर्न नमिल्ने गरी बिगारेको उनले बताए।"
"बाढीपहिरोमा परेर काभ्रेमा ५ जनाको मृत्यु, १४ जना बेपत्ता","अरनिको राजमार्ग र बिपी राजमार्गको सडक आवागमन बन्द रहेको छ। काभ्रे : काभ्रेमा विभिन्न स्थानमा गएको बाढी पहिरोमा पुरिएर ५ जनाको मृत्यु भएको छ। गएरातिबाट आएको बाढी पहिरोमा परेर ५ जनाको मृत्यु र १४ जना बेपत्ता भएको जिल्ला प्रहरी कार्यालयका डीएसपी राजकुमार श्रेष्ठले जानकारी दिए। उनका अनुसार तिमालमा २ जना, बेथानचोक र पनौतीमा ११ जनाको मृत्यु भएको हो। यसैगरी बनेपा, पनौती, तेमालबाट १४ जना बेपत्ता भएका छन् भने ३ जनाको उद्धार गरिएको प्रहरीको भनाई छ। हाल अरनिको राजमार्ग र बिपी राजमार्गको सडक आवागमन बन्द भएको छ। बनेपा, धुलिखेल र पनौतिका बस्तीसमेत डुबानमा परेका छन्। थप विवरण आउँन बाँकी रहेको छ।"
"बाढीले अस्तव्यस्त चितवन, करिब ३ सय जनाको उद्धार","चितवन : असोज दश गते रातिदेखि परेको अविरल वर्षाको कारण चितवनका नदी किनारका भाग डुबानमा परेको छ। जनजीवन अस्तव्यस्त भएको छ। करिब तीन सय जनाको उद्धार गरिएको छ। केही भाग डुबानमा परेको छ। डुबानमा परेकालाई उद्धार गरेर सुरक्षित स्थानमा राखेको चितवनका प्रमुख जिल्ला अधिकारी इन्द्रदेव यादवले बताए। भरतपुर महानगरपालिका१६ स्थित गुम्बाचौर, रामघाट, झनझने, कार्कीचोकमा नारायणी नदीको बाढीका कारण एक सय घर डुबानमा परेको छ। भरतपुर २६ सिसुवार, तल्लो हिरापुरमा २८ घरका परिवारलाई उद्धार गरेर गुरुङ समाजको भवन र स्थानिय विद्यालयमा राखिएको छ। जिल्लाको दक्षिणी भेग माडीमा रिउ खोलामा पानीको बहाव बढेर माडि नगरपालिका १ बनकट्टा चन्दपुरि भन्ने गाँउमा १०११ घर डुवानमा परेका छन्। माडीकै सिमरा, कृष्णपुर क्षेत्रमा एरियामा ५७ घरमा पानी पसर अन्न , लत्ताकपडा भिजाएको छ। भरपुर महानगरपालिका १ देवघाट स्थितमा रहेको हरीकिर्तनचोक धर्मशालाबाट ७ जना र शिव मन्दिर बाट २ गरी ९ जना लाई नेपाल प्रहरी र सशस्त्र प्रहरी द्वारा उदार गरेको छ। जिल्ला चितवन भरतपुर महानगरपालिका ३ नगरवन स्थितमा रहेको बालबालिका राख्ने (हाम्रो घर) र सोही ठाउँमा रहेको बालकुमारी कलेज बाट गरी २८ जना उद्वार गरेर सुरक्षित स्थानमा राखिएको छ। राप्ती नगरपालिका ०६ ढुंग्रेखोला स्थित जोखिममा रहेकालाई नेपाल प्रहरी , नेपाली सेना, सशस्त्र प्रहरी सहितको टोलीले बोटको सहायताले १० जना व्यक्तिहरूलाई उद्दार गरेर भण्डारा माविमा राखिएको छ। त्यस्तै ईच्छाकामना गाँउपालिका ४ धारापानि र गोरखा शहिद लखन गाँउपालिका ४ छेपेटार जोडने झोलुङ्गे पुलको गोरखातर्फको भाग बगाएको छ। ईच्छाकामनाकै वडा नम्बर पाँचमा रहेका पुरानो पुल नजिक रहेको भवन, बिधुतको ट्रासमिटर, बिधुतको चार्जिङ स्टेशन पहिरोको जोखिममा रहेको जिल्ला प्रशासन कार्यालयले जनाएको छ।।सोही ठाँउमा रहेको सामुदायिक सेवा केन्द्र नारायणगढ को तल्लो कोठामा पानि पसेको छ। भरतपुर महानगरपालिका २५ का राजेन्द्र महतोको फर्निचरमा क्षति पुगेको छ। वेथरी खोलाको पानी पसेर काठ, मुढा, बगाएको छ।"
"देशैभर भारी वर्षा, जताततै सडक अवरुद्ध","काठमाडौं : बिहीबार रातिबाट परेको भारी वर्षाले देशैभरका दर्जनौं सडक अवरुद्ध भएका छन्। करोडौं रुपैयाँको क्षति भएको छ। गृह मन्त्रालयको विपद् तथा द्वन्द्व व्यवस्थापन महाशाखा प्रमुख भीष्मकुमार भुसालका अनुसार पाँच प्रदेशका विभिन्न ठाउँमा भारी मात्रामा वर्षा भएको छ। वर्षाका कारण कोशी, बागमती, गण्डकी, लुम्बिनी र सुदूरपश्चिम प्रदेशका १७ वटा राजमार्गका विभिन्न सडकहरू पूर्णरूपमा अवरुद्ध भएका छन्। मध्यपहाडी लोकमार्ग, तमोर करिडोर, कान्ति लोकपथ, भीमफेदी सिस्नेरी, बीपी राजमार्ग, पृथ्वी राजमार्ग, सिद्धार्थ राजमार्गमा पर्ने सडकखण्ड अवरुद्ध भएका हुन्। उपत्यका प्रहरी कार्यालय रानीपोखरीका प्रवक्ता विनोद घिमिरेका अनुसार नागढुंगाकाठमाडौं सडकमा हिलोसहितको पहिरो जाँदा शुक्रबार दिनभर सडक अवरुद्ध भयो। बाटो खुलाएर एकतर्फी गाडी सञ्चालन गर्ने काम भइरहेको प्रहरीले जनाएको छ। जल तथा मौसम विभाग महाशाखाका मौसमविद् बिनु महर्जनका अनुसार विगत १२ घण्टामा कोशी प्रदेशको झापा, इलामलगायत क्षेत्रमा अति भारी वर्षा भएको छ। झापाको अनारमनिमा २०३ मिलिमिटर र चन्द्रगढी विमानस्थलमा २६० मिलिमिटर पानी परेको छ। यस्तै, इलाममा २४३ मिलिमिटर वर्षा मापन गरिएको छ। प्रहरी प्रधान कार्यालयका अनुसार बिहीबारदेखि पछिल्लो २४ घण्टामा देशभर विपद्का ५७ वटा घटना भए। प्रहरी प्रवक्ता दानबहादुर कार्कीका अनुसार २४ घण्टामा देशभर भएको प्राकृतिक विपत्तिका कारण ३१ ठाउँमा पहिरो, १४ ठाउँमा बाढी र ७ वटा आगलागीका घटना भएका छन्। १० वटा परिवार विस्थापित छन्। कुलेखानी ड्याम भरियो गृह मन्त्रालयको विपत् महाशाखा प्रमुख भुसालका अनुसार मकवानपुरस्थित कुलेखानी ड्यामको बाँध भरिएकाले सतर्कता अपनाउन आग्रह गरिएको छ। कुलेखानी ड्याम केही घण्टामा भरिन सक्ने स्थिति देखिएको र बाँधको सुरक्षालाई मध्यनजर गर्दै ड्यामका ढोका खोल्नुपर्ने अवस्था सिर्जना हुन सक्ने भुसालले बताए। ड्याम भरिएपछि पानी पोखिन सक्ने भएकाले बाँधदेखि तल सिस्नेरी हुँदै बागमती नदी किनारका बस्तीहरूमा बाढी आउन सक्ने देखिएको छ। त्यसैकारण तटीय क्षेत्रमा बसोबास गर्ने बासिन्दाहरूलाई उच्च सतर्कता अपनाउन र हाइ अलर्टमा रहन आग्रह गरिएको भुसालले बताए। शुक्रबार बिहान ९ बजे १५२५ मिटर रहेको उक्त ड्याममा पानीको सतह साँझ ५ बजे १५२६५५ मिटर पुगेको छ। यो सतह १५३० मि पुगेपछि पानी पोखिन सक्ने सम्भावना रहेको महाशाखा प्रमुख भुसालले जानकारी दिए। उपत्यका जलमग्न अविरल वर्षाका कारण काठमाडौं उपत्यका पनि जलमग्न भएको छ। जल तथा मौसम विज्ञान पूर्वानुमान महाशाखाका अनुसार राजधानीका विभिन्न क्षेत्रमा जोखिम मापन गरिएको छ। जल तथा मौसक विज्ञान पूर्वानुमान महाशाखाका अनुसार कीर्तिपुरमा ८४ मिलिमिटर र बूढानीलकण्ठमा ६५ मिलिमिटर पानी परेको छ। ललितपुरको लेलेमा ११५ दशमलव पाँच र गोदावरीमा ९३ दशमलव आठ मिलिमिटर वर्षा मापन गरिएको छ। काठमाडौंका बागमती, विष्णुमती, धोबीखोला, ललितपुरको कर्मानाशा, भक्तपुरको हनुमन्ते खोलामा जलसतह उच्च रहेको छ। बागमती नदी, खोकना, मनोहरा, गौरीघाट, बल्खु खोला बलम्बु र विष्णुमती गोंगबु बसपार्क जलमापन केन्द्रमा हालको जलसतह सतर्कता तह पार गरेको र बढ्दो क्रममा भएकाले नदी तटीय क्षेत्रमा यात्रा गर्ने र बस्नेले उच्च सतर्कता अपनाउन विभागले अनुरोध गरेको छ। वर्षाका कारण बालकुमारीको बलभद्र बस्तीमा पानी पसेर बस्ती डुबानमा परेको थियो। ललितपुरको बागमती सुन्दरीघाटबाट १८ जना मानिसलाई उद्धार गरिएको छ। बल्खुको तरकारी बजार पनि डुबानमा परेको छ। झापामा ३१ परिवार विस्थापित, १ बालिकासहित ३ बेपत्ता दुई दिनदेखि परिरहेको अविरल वर्षाका कारण झापा जिल्लाको जनजीवन अस्तव्यस्त बनेको छ। अविरल वर्षापछि अहिलेसम्म जिल्लामा एक बालिकासहित ३ जना बेपत्ता भएको जिल्ला प्रहरी कार्यालय झापाले जनाएको छ। दक्षिणी झापाको कचनकवल गाउँपालिका१ झकुवाटोलीकी पचूँ राजवंशीकी छोरी १४ वर्षीया नेहारिका राजवंशी जमुना खोलाले बगाउँदा बेपत्ता भएकी हुन्। भारत सानिमाको घरबाट पाहुना खाएर साइकल चढेर घर फर्कने क्रममा चमारभिट्टा पुल छेउको जमुना खोलाले शुक्रबार दिउँसो करिब ३ बजे उनलाई साइकलसहित बगाउँदा बेपत्ता भएको प्रहरी कार्यालय झापाका डीएसपी कृष्णकुमार चन्दले जानकारी दिए। बालिकाको खोजी कार्य भइरहेको उनले बताए। त्यस्तै, शुक्रबार दिउँसो १२ः२० बजेको समयमा कचनकवल गाउँपालिका २ स्थित अमुलफुटा खोला तर्ने क्रममा प्र १०२०५प ६९७८ नम्बरको मोटरसाइकल खोलाले बगाएको हो। मोटरसाइकल चालक सोही ठाउँका २७ वर्षीय रबिन भट्टराई भने सकुशल रहेका छन्। मोटरसाइकलको खोजतलास भइरहेको प्रहरीले जनाएको छ। वर्षाले जिल्ला १५ वटा पालिकाका होचो भूभागहरू जलमग्न भएको छ। खोला तथा सडक नालाका सयौँ घरभित्र पानी पसेको छ। जसकारण उनीहरूको दैनिक कामकाज प्रभावित बनेको थियो। विपद् कार्यालय झापाका अनुसार हालसम्म जिल्लामा ३१ परिवार विस्थापित भएका छन्। विस्थापित हुनेहरूमा सबैभन्दा बढी बिर्तामोडका रहेका छन्। बिर्तामोडका १८ परिवार विस्थापित भएका हुन्। त्यस्तै कनकाई नगरपालिका ३ झर्ना बस्तीमा सन्का खोला र सुरुंगा खोलाको पानीको बहाव पसेर ११ परिवार विस्थापित भएका छन्। कनकाई नदीले कटान सुरु गर्दा दुई परिवार विस्थापित भएका छन्। शिवसताक्षी नगरपालिका १० बस्ने अमर ऋषिदेव र किरण ऋषिदेवको परिवार विस्थापित बनेका हुन्। शिवसताक्षी १० बिहानी टोलको पश्चिमतर्फबाट कनकाई खोलाले कटान सुरु गरेको हो। उक्त टोलको १५ घरमध्ये ती दुई वटा घर अति जोखिममा परेपछि शिवसताक्षी नगरपालिका १० नम्बर वडा कार्यालयको समन्वयमा मुक्ति घाटको भवनमा स्थानान्तरण गरिएको हो। त्यस्तै, शिवसताक्षी नगरपालिका वडा नं ७ को होली टोलका अन्दाजी २०२२ घरमा सताक्षी खोलाको पानी पसेर डुबान परेको छ। घरमा सामान्य पानी पसेको र तत्काल क्षति गर्ने सम्भावना नरहेकोले उनीहरूलाई स्थानान्तरण नगरिएको जिल्ला विपद् कार्यालयले जनाएको छ। मेची, निन्दा, बिरिङ, मावा, कनकाई, रतुवा, अदुवा, हडिया, देउनियाँलगायतको नदीहरूमा जलस्तरसमेत ह्वातै बढेको छ। ती नदी आसपासका स्थानीयलाई उच्च सतर्कता अपनाउन झापा प्रशासनले आग्रह छ। बितेको २४ घण्टामा सबैभन्दा धरै वर्षा जिल्लाको सदरमुकाम भद्रपुरस्थित चन्द्रगढीमा भएको छ। खोलाले बगाउँदा १ बालिकासहित ३ बेपत्ता खोलाले बगाउँदा झापामा एकै दिन एक बालिकासहित तीन जना बेपत्ता भएका छन्। कचनकवलको जमुना खोला, गौरीगन्जको किस्ने खोला र कमल गाउँपालिकाको किस्ने खोलाले बगाउँदा तीनजना बेपत्ता भएको प्रहरी कार्यालय झापाले जनाएको छ। गौरीगन्ज गाउँपालिका ३ र २ को सिमानामा रहेको हुलाकी राजमार्गमा पर्ने किस्ने खोलाको पुलबाट हाम फाल्दा गौरीगन्ज२ भाकुरमारीस्थित सुकुम्बासी बस्तीका अन्दाजी ५० वर्षीय केमालाल ताजपुरिया बेपत्ता भएको प्रहरीले जनाएको छ। मादक पदार्थ सेवन गरेका उनले पुल माथिबाट शुक्रबार दिउँसो ४ बजे हाम फालेका थिए। उनको खोजी कार्य भइरहेको इलाका प्रहरी कार्यालय गौरीगन्जका प्रहरी निरीक्षक रामचन्द्र साहले जानकारी दिए। त्यस्तै, कमल गाउँपालिका१ का मुसे भन्ने रमेश चौधरीको छोरा ३५ वर्षीय टीकाराम चौधरी डुबेर बेपत्ता भएका छन्। शुक्रबार साँझ ७ बजे कमल १ स्थित किस्ने खोलामा माछा मार्ने क्रममा खोलामा डुबेर उनी बेपत्ता भएको प्रहरीले जनाएको छ। उनको खोजी कार्य भइरहेको छ। त्यसैगरी कचनकवल गाउँपालिका१ झकुवाटोली बस्ने पचुँ राजवंशीकी छोरी १४ वर्षीया नेहारिका राजवंशी जमुना खोलामा डुबेर बेपत्ता भएकी छिन्। उनी अझै सम्म नभेटिएको र उनको खोजी भइरहेको प्रहरीले जनाएको छ। मोरङमा ४० परिवार विस्थापित मोरङमा निरन्तर वर्षापछिको बाढी र डुबानका कारण शुक्रबार साँझ ४० परिवार विस्थापित भएका छन्। मोरङ प्रहरीका डीएसपी वेदप्रकाश जोशीका अनुसार मोरङको रंगेलीमा १६ र धनपालथानमा २४ परिवार विस्थापित भएका हुन्। रंगेली नगरपालिका२ लक्ष्मीपुरका १६ परिवार साँझ ५ बजेतिर विस्थापित भएको उनले बताए। रंगेली२ स्थित कोचेनी खोलामा पानीको बहाव उच्च भएर बाढी बस्तीमा पसेको थियो। खोला बस्तीमा परेर घरघरमा पानी छिर्न थालेसँगै असुरक्षित भएर स्थानीय घरबार छाड्न बाध्य भएको जानकारी जोशीले दिए। विस्थापित भएकालाई इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोली र विभिन्न युनिटबाट परिचालित प्रहरीले उद्धार गरेका थिए। उद्धार गरेर बाढीपीडितलाई सरस्वती माध्यमिक विद्यालयमा राखिएको जोशीले बताए। त्यस्तै, धनपालथान गाउँपालिका३ बेतौना टोलका २४ परिवार विस्थापित भएका छन्। मंगलबारे नहरमा पानीको बहाव बढेर बाढी गाउँमा छिरेपछि स्थानीय विस्थापित भएको प्रहरीले जनाएको छ। जोशीका अनुसार बाढी र डुबानबाट पीडित बनेकालाई उद्धार गरेर सुरक्षित स्थानमा सारिएको छ। पीडितहरूले आफ्ना सरसामान र चौपायासहित घर छाडेका छन्। डुबानका कारण केही घरमा क्षतिसमेत पुगेको प्रहरीले जनाएको छ। अविरल वर्षाका कारण कोशी प्रदेशको राजधानी विराटनगरसहित पूर्वको जनजीवन प्रभावित बनेको छ। विराटनगरका अधिकांश स्थान डुबानमा परेका छन्। यद्यपि, विराटनगरमा सर्वसाधारण भने विस्थापित नभएको प्रहरीले जनाएको छ। विराटनगरको पूर्वतर्फ सिंघिया र पश्चिमतर्फ केसलिया खोला छन्। दुवै खोलामा आएको बाढी ओभरफ्लो भएर बस्तीमा छिर्ने सम्भावना बढेको प्रहरीले जनाएको छ। जसका कारण पाँच सयभन्दा बढी घरहरू डुबानको जोखिममा परेका छन्। वर्षासँगै सडक जलमग्न हुँदा कोशी लोकमार्गमा सवारीसाधन आवागमनमा समस्या भएको थियो। निरन्तरको वर्षासँगै विराटनगरका अधिकांश स्थान जलमग्न बनेका छन्। विराटनगरमा पानी निकासको उचित प्रबन्ध छैन। जसका कारण सामान्य वर्षामै डुबान हुन्छ। बाढी एवं डुबानको सम्भावित जोखिमलाई ध्यानमा राखेर सुरक्षाकर्मी तयारी अवस्थामा राखिएको जानकारी मोरङ प्रहरी प्रमुख एसपी नवराज कार्कीले दिए। ठाउँठाउँमा पीडितको उद्धारका लागि ठूलो संख्यामा प्रहरी परिचालन गरिएको छ, उनले भने, जोखिमयुक्त स्थान र सम्भावित जोखिमलाई ध्यानमा राखेर उद्धारको आवश्यक प्रबन्ध मिलाइएको छ। एसपी कार्कीले जोखिमयुक्त ठाउँहरूको निरीक्षण गरेर सर्वसाधारणलाई सचेत गराइएको बताए। विपद्को सम्भावित जोखिमलाई ध्यानमा राखेर सतर्कता अपनाउन सबैमा आग्रह गरिएको उनको भनाइ छ। रसुवागढी नाका जोड्ने सडक अवरुद्ध चीनसँगको अन्तर्राष्ट्रिय व्यापारिक नाका रसुवागढी जोड्ने सडक पहिरोका कारण अवरुद्ध भएको छ। गए रातिदेखिको अविरल वर्षाका कारण स्याफ्रुदेखि रसुवागढी खण्डको विभिन्न स्थानमा पहिरो गएपछि सडक अवरुद्ध भएको हो। जिल्ला प्रशासन कार्यालय रसुवाका अनुसार टिमुरेरसुवागढी सडक खण्डमा २ ठाउँमा पहिरो गएको छ। जसका कारण पैदलयात्रा गर्न समेत असहज छ। स्याफ्रुबेसी उत्तर कुलुङ पुलमा लेदोले सडक अवरुद्ध भएको छ। यस क्षेत्रमा भने पहिरो पन्छाउने काम भइरहेको कार्यालयले जनाएको छ। तातोपानी सडक खण्डमा पनि पहिरो झरेर सडक अवरुद्ध भएको र यस क्षेत्रमा आज सडक खुलाउन नसकिने कार्यालयले जनाएको छ। टिमुरे क्षेत्रमा विद्युत् र मोबाइल फोन अवरुद्ध छ। रोशी र कोशीबीचमा ३३ जना फसे, पाँच घर बगे लगातारको वर्षातसँगै आएको बाढीमा सिन्धुलीमा ३३ जना फसेका छन् भने पक्कीसहित पाँच घर बगाएको छ। सिन्धुलीको सुनकोशी गाउँपालिका १ दुम्जामा रहेको आदी लिंगेश्वर कुशेश्वर महादेव गुरुकुलमा अध्ययनरत २६ बटुकसहित ३३ जना रोशी र सुनकोशीको बीचभागमा फसेका छन् भने सोही ठाउँमा पक्की साढे दुई तलासहित पाँच घर बगाएको हो। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार रोशी र सुनकोशी नदीमा आएको बाढीका कारण कुशेश्वर दुम्जामा रहेको आदी लिंगेश्वर कुशेश्वर महादेव गुरुकुलमा अध्ययनरत २६ जना बटुक, ३ जना शिक्षक, २ जना कर्मचारी र अन्य दुई जना गरी ३३ जना शुक्रबार दिउँसोदेखि बाढीमा फसेका छन्। उनीहरूको उद्धार गर्ने प्रयास भए पनि बाढीका कारण समस्या भएको छ। रोशीमा आएको बाढीले मन्दिर प्रवेश गर्ने मार्ग बगाएर पूर्णरूपमा क्षति पुयाएको छ। मन्दिर अगाडि रोशीको बाढी पसेको छ। मन्दिर पछाडि सुनकोशीमा बाढी उर्लेको छ। अहिले उहाहरूको उद्धार गर्न समस्या भएको छ, उनले भने। बाढीमा फसेकाहरूको उद्धारका लागि कुशेश्वर प्रहरी चौकी दुम्जाका प्रहरी सहायक निरीक्षक बिसुराज थोकरको कमान्डमा ६ जना, इलाका प्रहरी कार्यालय खुर्कोटका प्रहरी निरीक्षक एल्जिना राईको कमान्डमा ९ जना र सशस्त्र प्रहरी बलका सशस्त्र प्रहरी निरीक्षकको कमान्डमा ११ जना गरी २६ जनाको टोली उक्त स्थानमा तैनाथ छ, उनले भने। तर रोशीमा बाढी नघटेकाले उद्धार गर्न कठिन भएको छ। गुरुकुलमा रहेकाहरूसँग नियमित सम्पर्क भएको छ। उहाँहरूले हामीहरू सुरक्षित रहेको जनाउनु भएको छ। खोलामा थप बाढी बढे उहाँहरूको उद्धारका लागि नेपाली सेनालाई समेत खबर गरिएको र गृह मन्त्रालयमा जानकारी गरिएको छ, काफ्लेले थपे। बिहीबारदेखि लगातार परेको वर्षाका कारण सिन्धुलीको बीपी राजमार्ग, मध्यपहाडी लोकमार्ग र मदन भण्डारी लोकमार्गमा समेत अवरुद्ध भएका छन्। बीपी राजमार्गअन्तर्गत सिन्धुलीधुलिखेल खण्डमा ठाउँठाउँमा पहिरो र लेदोले सडक अवरुद्ध भएको छ। सुनकोशीको साँदी, सिन्धुली र काभ्रेको सिमाना तथा काभ्रेको मंगलटारमा समेत बाढीले राजमागमा क्षति पुग्दा सडक अबरुद्ध भएको छ। शुक्रबार दिनभर अवरुद्ध सडक खुलाउने प्रयास गरिएको भए पनि वर्षात् कम नभएपछि त्यस स्थानहरूमा फसेका गाडीहरूलाई सुरक्षित स्थनामा रोक्ने प्रहरी परिचालन गरिएको छ भने सिन्धुलीमाढी र खुर्कोटमा सबै सवारीलाई रोकिएको छ। यस्तै मदन भण्डारी राजमार्गको सिन्धुलीमाढीहरिहरपुरगढी खण्डमा समेत पहिरो खस्दा समस्या आएको छ भने मध्यपहाडी लोकमार्गमा समेत पहिरो खस्दा सडक अवरुद्ध भएको स्थानीयले जनाएका छन्। यस्तै, बाढीका कारण कमलामाई नगरपालिका ९ मा समेत क्षति भएको खबर आएको र त्यसतर्फ प्रहरी परिचालन गरिएको प्रहरी प्रमुख काफ्लेले जानकारी दिए। घटनाबारे विस्तृत जानकारी आउन बाँकी रहेको छ। वर्षात्का कारण आएको बाढीले सिन्धुलीको कमला, मरिण, सुनकोशी र बागमती नदी तटीय क्षेत्रमा त्रास बढेको छ। बाढीको सतह बढ्दै जाँदा नदी किनारामा बस्ने स्थानीयमा त्रास बढेको हो। उता मकवानपुरस्थित कुलेखानी जलविद्युत् आयोजनाको ड्याममा पानी भरिएर फुट्ने अवस्था आएपछि सिन्धुलीको हरिहरपुरगढी गाउँपालिकाको बागमती नदी तटीय क्षेत्रका नागरिकमा त्रास बढेको छ। त्यस क्षेत्रका नागरिकलाई सचेत रहन गाउँपालिकाले अनुरोध गरेको छ। धादिङमा ३ जना बेपत्ता अविरल वर्षापछि खसेको पहिरोले धादिङमा २ जना बेपत्ता भएका छन् भने एक बालिकालाई खोलाले बगाएर बेपत्ता भएकी छिन्। नदीमा माछा मार्न गएका बेनिघाट रोराङ गाउँपालिका वडा नम्बर ६ का ४० वर्षीय जनता चेपाङ र २० वर्षीय सन्तु चेपाङ पहिरोमा परेर बेपत्ता भएको जिल्ला प्रहरी कार्यालय धादिङका सूचना अधिकारी प्रहरी निरीक्षक प्रल्हाद सिलवालले जानकारी दिए। नदीमा माछा मार्न जान लागेका उनीहरू निरन्तरको वर्षाका कारण गजुरी गाउँपालिका वडा नम्बर २ गुम्बाडाँडामा रहेको ओडारमा बस्दा पहिरो लडेर पुरिएका हुन्। पहिरोले पुरिएपछि बेपत्ता २ जनाको खोजी गर्न नेपाल प्रहरी, सशस्त्र प्रहरी, नेपाली सेना र स्थानीयवासीले खोजतलास गरिरहेको प्रहरीले जनाएको छ। यसैगरी गजुरी गाउँपालिका वडा नम्बर ७ र ८ को बीचमा पर्ने घट्टेखोलाले बगाएपछि एक बालिका बेपत्ता भएकी छिन्। त्यस्तै एउटा मोटरसाइकल पनि खोलाले बगाएको स्थानीय योगेन्द्र बस्नेतले जानकारी दिए। हराइरहेका बालिकाको पहिचान खुलेको छैन।"
नारायणघाटमुग्लिन सडकखण्डका विभिन्न स्थानमा पहिरो,"चितवन : लगातारको वर्षातको कारण नारायणघाटमुग्लिन सडकखण्डको विभिन्न स्थानमा पहिरो खसेको छ । पहिरोको कारण बाटो अवरुद्ध बनेको छ । पहिरो खसेर नौ किलोमा सडक दुई फिट भासिएको छ । सडक भासिदा जुगेडीबाट मुग्लिनतर्फ जाँदै गरेको प्र ३०१०२४ च ३०५६ नम्बरको बलेरो जिप फसेको जिल्ला प्रहरी कार्यालय चितवनका डीएसपी भेषराज रिजालले जानकारी दिए । त्यस्तै पृथ्वी राजमार्गमा पर्ने इच्छाकामना गाउँपालिका४ घोप्टेभिरमा पहिरो खसेको छ । दुई वटा स्काभेटरले पन्छाउन थालेको चितवनका प्रमुख जिल्ला अधिकारी इन्द्रदेव यादवले जानकारी दिए । इच्छाकामना३ मौवाखोला, पानीधारा र दतिखोलामा पनि पहिरो खसेर सडक अवरुद्ध भएको छ ।"
रातीदेखि गोरुसिंगे सन्धिखर्क सडक अवरुद्ध,सन्धिखर्क : अविरल वर्षाको कारण ठाउँ ठाउँमा गएको पहिराले गोरुसिंगे सन्धिखर्क सडक अवरुद्ध भएको छ। गोरुसिंगे सन्धिखर्क सडक अन्तर्गत शितगंगा नगरपालिका र शितगंगा नगरपालिकाका विभिन्न स्थानमा खसेको पहिराले गएराती देखि सडक अवरुद्ध बनेको छ। जेसिभी प्रयोग गरेर सडक खुलाउने प्रयास भैरहेको जिल्ला प्रहरी कार्यालय अर्घाखाँचीका प्रहरी निरीक्षक विपन कार्कीले बताए। सडक अवरुद्ध बनेपछि यात्रुहरूबीच बाटोमै अलपत्र परेका छन्। गाडी सडकमै रोकिएका छन्। सन्धिखर्क ढोरपाटन सडक वैकल्पिक बाटो पनि अवरोध भएको छ। सन्धिखर्क गोरुसिङ्गे सडक खण्डको सन्धिखर्क ६जगतादेखि नरपानीसम्म १२ ठाउँमा पहिरोले बाटो अवरोध भएको जिल्ला प्रहरी कार्यालय अर्घाखाँचीले बताएको छ। नरपानीबाट असइको कमाण्डमा ४ जना जेसिवीसहित खटिइएर काम सुरु भएको प्रहरीको भनाइ छ। सितगंगा नगरपालिका १२ बसेरीदेखि शितगंगा २ सितापुरसम्म ३ ठाउँमा बाटो अवरोध भएको र सितापुरमा जेसिवीसहित टोली खटिइएको र सितगंगा १२ हिलेखोलातर्फ सई डम्बर बुढाथोकीको कमाण्डमा ४ जना टोलि खटिइएको प्रहरीले बताएको छ।
"बाढीले कुलेखानी ड्याममा क्षमताभन्दा बढी पानी, ३१ वर्षपछि २ ढोका खोलियो","मकवानपुर : नेपाल विद्युत प्राधिकरणको व्याकअप मानिने मकवानपुर स्थित कुलेखानी जलविद्युत केन्द्रको जलाशय इन्द्रसरोवर तालको २ वटा ढोका खोलिएका छन् । हिजो शुक्रवार बिहानैबाट सुरु भएको अविरल वर्षाका कारण कुलेखानी जलाशय भरिएपछि शनिबार बिहान ५:४० बजे ड्यामका २ वटा ढोका खोलिएको कुलेखानी जलविद्युत केन्द्र प्रथमका कार्यालय प्रमुख तारादत्त भट्टले जानकारी दिए । उनका अनुसार अहिले एउटा ढोका १ मिटर र अर्को आधा मिटर खोलिएको छ । यसअघि ३ वर्षअघि ड्याममा पानी भरिए पनि ढोका नै खोल्नु पर्ने स्थिति आएको थिएन । उनले भने, 'गत वर्ष कुलेखानी जलाशयमा एक हजार ५ सय २६ मिटरमात्र पानी संकलन भएको थियो । जलाशय समुन्द्री सतहदेखि १५ सय ३० मिटरको उचाइमा रहेको छ। अहिले जलाशयमा क्षमता भन्दा बढी ३५ सेन्टिमिटर पानी संकलन भएको छ । जलाधार क्षेत्रमा लगातार पानी परिरहेकाले ड्यामको ढोका खोल्नु परेको हो । यसअघि ०५० साल अर्थात ३१ वर्षअघि जलाशय भरिएर ड्यामको ढोका खोलिएको थियो।"
बाढीले झापामा तीनवटा पुल र एउटा कल्भर्टमा क्षति,"झापा : अविरल वर्षापछि खोलामा आएको बाढीले झापामा तीन वटा पुलमा क्षति पुर्याएको छ । जिल्ला प्रहरी कार्यालय झापाका अनुसार बाढीले अर्जुनधाराको बिरिङ नदीको पुल, झापा गाउँपालिकाको बिरिङ नदीको पुल र बाह्रदशीको अदुवा खोलाको काठे पुलमा क्षति पुर्याएको हो । शुक्रबार साँझ साढे ७ बजे वर्षाको कारणले झापा गाउँपालिका ५ पान्थापाडास्थिति बिरिङ नदीमा आएको बाढीले हुलाकी राजमार्ग जोड्ने पक्की पुलमा क्षति पुर्याएको छ । बाढीले पुलको पश्चिम साइटको १० मिटर जति भाग कटान गरी क्षति पुर्याएको प्रहरीले जनाएको छ । हाल हुलाकी राजमार्ग अवरुद्ध बनेको प्रहरी कार्यालय झापाका डीएसपी कृष्णकुमार चन्दले जानकारी दिए । ११ वर्षपछि बनेको बिरिङ पुलमा बाढीले क्षति पुर्याएपछि फेरि त्यहाँका स्थानीय निराश बनेको छ । उनीहरूले छिटो भन्दा छिटो पुल सुचारु गराउन माग गरेका छन् । त्यस्तै अर्जुनधारा खुदुनावारी जोड्ने बिरिङ पुल पूर्ण रुपमा क्षतिग्रस्त भएकाले गएराति देखि नै आवागमन बन्द गरिएको छ । यसअघि आंशिक क्षति पुगेको सो पुलमा केही दिनदेखिको अविरल वर्षाले पुरै क्षति पुगेको हो । पुलको दक्षिण साइडको अन्दाजी १० मिटर पुल बगाएको छ । बिरिङ पुलमा क्षति पुगेपछि अर्जुनधारा७ को फूलमति टोल, मिलडाँडाको बाटो हुँदै यातायातका सवारीसाधनहरू सञ्चालन भइरहेको डीएसपी चन्दले बताए । त्यसैगरी शुक्रबार राति ८ बजेर २० मिनेटको समयमा बाह्रदशी गाउँपालिका ३ कोनाबारीस्थित पूर्व पश्चिम जोड्ने अदुवा खोलामा रहेको काठको पुल क्षति पुर्याएको छ । खोलामा बढेको बहावका कारण काठको पुलको बीच भाग भाँचिएकोले आवागमन बन्द गरिएको छ । अहिले त्यहाँका स्थानीयहरू वैकल्पिक बाटो प्रयोग गर्न बाध्य छन् । यता मेची राजमार्ग अन्तरगत चाराआली केचना सडक खण्डमा पर्ने कल्भर्टमा क्षति पुगेको छ । खोलामा आएको बाढीले भद्रपुर नगरपालिका १ र कचनकवल गाउँपालिका ६ जोड्ने राजमार्ग रहेको कल्भर्टको दुवैतर्फ सामान्य क्षति पुर्याएको प्रहरीले जनाएको छ ।"
"गोरखामा असोजमै हिमपात, जनजीवन प्रभावित","गोरखा : गोरखाको हिमाली भेगमा हिमपात भएको छ। चुमनुब्री गाउँपालिका १ साम्दोमा शुक्रबारदेखि हिमपात भएको त्यहाँस्थित बोर्डर आउटपोस्ट(बिओपी)का प्रमुख विश्व त्रिपाठीले जानकारी दिए। कतै आधा फिट, कतै एक फिट हिउँ परिसकेको छ, उनले भने, जाडो बढेपछि जनजीवन प्रभावित भएको छ। घरबाहिर कोही निस्केका छैनन्। सुनसान जस्तै बनेको छ। लार्केपास गर्ने पदमार्ग हिउँले ढाकेपछि बिओपी कार्यालयका सशस्त्र प्रहरी हिउँ पन्छ्याएर बाटो बनाउन खटिएका उनले बताए। मनास्लु क्षेत्रमा पर्ने साम्दो समुद्री सतहदेखि ३८७७ मिटर(१२,७१३ फिट) उचाइमा रहेको गाउँ हो। यो सिजनमा विदेशी पर्यटकहरु साम्दो हुँदै हिउँ लार्केपास गर्ने गर्दछन्। हिमपात भएपनि पर्यटकहरु भने सुरक्षित छन्। उनीहरु रमाउँदै तस्बिर लिइरहेको बिओपी साम्दोका प्रमुख इन्स्पेक्टर त्रिपाठीको भनाइ छ। हिउँ पर्ने सिजन सुरु नहुँदै असोजमै हिउँ परेको यो वर्षको पहिलो हिमपात हो। गोरखाको तल्लो भेगमा अबिरल वर्षा भइरहेको छ।"
"धनकुटामा पहिरोले घर पुरियो, सामान निकाल्न जाँदा आमाछोरीको मृत्यु",धनकुटा : धनकुटामा पहिरोले घर पुरिंदा २ जनाको मृत्यु भएको छ। इलाका प्रहरी कार्यलय पानीवास धनकुटाका अनुसार आज बिहान अन्दाजी सबा ३ बजेतिर धनकुटा पाख्रीबास नगरपालिका५ गुरासे देवीथान स्थित सन्तोष तामाङको घरमा माथिबाट पहिरो खसेको हो। मान्छे नबसेको नयाँ घरमा पहिरो खस्ने क्रममा घरमा राखेको सामान निकाल्न जाँदा तामाङकी श्रीमती अन्दाजी ३०३२ वर्षीया आशा तामाङ र सासू ५० वर्षीया रामकुमारी तामाङको मृत्यु भएको प्रहरीले जनाएको छ। पहिरोको खबर पाउनासाथ प्रहरी टोली घटनास्थल पुगेको थियो। उनीहरूको शवलाई पोस्टमार्टमका लागि जिल्ला अस्पताल धनकुटा पठाइएको प्रहरीको भनाइ छ। उक्त घरमा सामान निकाल्न जाने क्रममा छिमेकी योगेन्द्र बाहदुर तामाङकी श्रीमती २४ वर्षीया मिन माया तामाङ समान्य घाइते भएकी छन्। उनलाई उपचारको लागि जिल्ला अस्पताल धनकुटा पठाइएको छ।
"वर्षाले भासियो राप्ती लोकमार्ग, आवागमन बन्द",दाङ : अविरल वर्षाले राप्ती राजमार्ग भासिएको छ। सडक भासिएर राजमार्ग भत्किँदा राप्ती राजमार्गमा आवागमन बन्द भएको छ । दाङसल्यान सडकखण्डको राम्रीमा १४ मिटर सडक भासिएर पहिरो जाँदा सडक अवरुद्ध भएको इलाका प्रहरी कार्यालय तुल्सीपुरका निमित्त प्रमुख प्रकाश थापाले जानकारी दिए । दाङको तुलसीपुरबाट सल्यान हुँदै रुकुम जोड्ने सडक राप्ती लोकमार्ग अन्तर्गत तुलसीपुर उपमहानगरपालिका३ स्थित राम्रीमा अविरल बर्षातका कारण भासिएको हो । अब सडक पुर्णरुपमा सुचारु हुन ४५ दिन लाग्ने हुँदा यो सडकखण्ड पूर्णरूपमा ठप्प रहने र साना सवारीसाधनले भने वैकल्पिक बाटो प्रयोग गर्न सक्ने अवस्था रहेको प्रहरीले बताएको छ ।
त्रिशूली नदीको बाढीले ३ टिप्पर र २ एक्साभेटर बगायो,"चितवन : त्रिशूली नदीमा आएको बाढीले तीनवटा टिप्पर र दुईवटा एक्साभेटर बगाएको छ। बाढीले निर्माणाधीन सुपर त्रिशूली जलविद्युत् आयोजनाको एक्साभेटर र टिप्पर बगाएको छ। बाढीले शुक्रबार राति करिब १०:१० बजे गाडीहरु बगाएको बगाएको प्रहरीले जनाएको छ। बाढीले नदीको बीच भागमा रहेको मेसिन तथा टिप्पर बगाएको हो। नदीमा भीषण बाढी आएपछि दिउँसोदेखि नै आयोजनाको तीनवटा टिप्पर, दईवटा एक्साभेटर नदीको बीचमा फसेको थियो। नदीको मध्यभागमा फसेको मेसिन निकाल्ने प्रयास गरिएको भए पनि सकिएको थिएन।"
पहिरोले घर पुरिँदा दुई जनाको मृत्यु,चौतारा : सिन्धुपाल्चोकको लिसङ्खु पाखरमा पहिरोले घर पुरिँदा दुई जनाको मृत्यु भएको छ। गएराति आएको पहिरोले पुरिएर वडा३ का पूर्वअध्यक्ष काजीबहादुर लामा र उनकी श्रीमतीको मृत्यु भएको लिसङ्खु पाखर गाउँपालिकाका अध्यक्ष राजु लामाले जानकारी दिए। घरमा सुतिरहेकाको समयमा राति १ बजेतिर आएको पहिरोले पुरिँदा दुवै जनाको मृत्यु भएको अध्यक्ष लामालेबताए। अविरल वर्षाका कारण अरनिको राजमार्गलगायत अन्य सहायक मार्गमा पहिरोका कारण सडक अवरुद्ध भएको छ। इन्द्रावती नदीमा आएको बाढी इन्द्रावती तेस्रो जलविद्युत् आयोजनामा पस्दा आयोजना बन्द भएको छ।
"पाँचथरमा पहिरोले घर पुरियो, आमा छोरीको मृत्यु",फिदिम : लगातारको वर्षाका कारण पहिरोले घर पुरिँदा एकै परिवारका आमा छोरीको ज्यान गएको छ । पाँचथरको फिदिम नगरपालिका ४ चिसापानी स्थित आदिवासी जनजातिको भवन छेउको घरमा गएराति पहिरोले खस्दा २४ वर्षीया सपना शेर्पा र उनकी ५ वर्षीया छोरी डोल्मा शेर्पाको मृत्यु भएको प्रहरीले जनाएको छ । दुबैजानाको घटनास्थलमै मृत्यु भएको हो । उनीहरूको शव पोष्टमार्टमका लागि जिल्ला अस्पताल पाँचथर ल्याइएको छ। उनीहरू फिदिम४ मा डेरामा बस्दै आएका थिए । साथीको घरमा सुत्न आएका बखत उनीहरूलाई पहिरोले पुरेको हो । त्यहाँ रहेका ३ जना भने भाग्न सफल भएका जिल्ला प्रहरी कार्यालय पाँचथरले जनाएको छ । पहिरोले आदीवासी जनजाती महासंघ पाँचथरको भवन पनि पुरेको छ ।
नौबिसेनागढुङ्गा सडक खण्डको झ्याप्ले खोलामा बस पहिरोले पुर्यो,"धादिङ : धादिङको नौबिसेनागढुङ्गा सडक खण्ड अन्तर्गत झ्याप्ले खोलामा बस पहिरोले पुरिएको छ। बसका यात्रु सकुशल रहेका छन् भने ना ३ ख ७८५ नम्बरको ट्रकमा क्षति पुगेको छ। सड़कमाथिबाट खसेको पहिरोले बस पुरिएको हो। प्रहरीका अनुसार माथिबाट पहिरो आउन थालेपछि यात्रु र चालकहरू बसबाट निस्किएकाले कुनै मानवीय क्षति भने भएको छैन। बस पहिरोले पुरिएको छ। पहिरो आउने क्रम रोकिएको छैन। स्काभेटर पठाएको तर पानी नरोकिएकाले पन्छाउन सकिएको छैन।, खानीखोलाका प्रहरी प्रमुख इन्स्पेक्टर सिताराम विष्टले बताए। बिष्टले भने, थप क्षति हुन नदिन उच्च सुरक्षा सर्तकता अपनाइएको छ। पहिरो खसेपछि सवारी साधनहरू बाटोमै अलपत्र परेका छन्।"
खतराको तह पार गरेसँगै गण्डक बाँधका सबै ढोका खोलिए,परासी : नारायणी नदीको पानीको सतहले खतराको तह पार गरेसँगै गण्डक बाँधका सबै (३६ वटा) ढोका खोलिएका छन्। पुरानो बाँध भएका कारण संरचनाहरू जीर्ण हुँदा अहिले ब्यारेजले ४ लाख क्यूसेकभन्दा बढी पानी धान्न नसक्ने अवस्था छ। ४ लाखभन्दा बढी पानीको सतह भएपछि खतराको लेबल मानिने नेपाल गण्डक पश्चिम नहर सिचाइँ व्यवस्थापन कार्यालयका प्रमुख इन्जिनियर तीलकराम बुढाथोकीले जानकारी दिए। गण्डक बाँधमा अहिले ५ लाख ७४ हजार क्यूसेक पानी पुगेको छ। खतराको लेबल बढेपछि बाँधका ढोका खोलिएका हुन्। नारायणी नदीमाथि निर्माण गरिएको ब्यारेजले पूर्वी नवलपरासीको त्रिवेणी र भारतको बिहार प्रदेशस्थित भैंसालोटन जोडेको छ। यसैबीच पानीको सतह बढ्न थालेपछि तटीय क्षेत्रका स्थानीयलाई उच्च सर्तकता अपनाउन जिल्ला प्रशासन कार्यालयले आग्रह गरेको छ। बाँधको कारण पूर्वी र पश्चिम नवलपरासीका ३० बढी गाउँ जोखिममा पर्छन्। दुई दिनसम्म परेको निरन्तरको पानीले जिल्लामा अहिलेसम्म कुनै क्षति नपुगेको प्रमुख जिल्ला अधिकारी स्किम श्रेष्ठले बताइन्। यद्यपि सम्भावित जोखिममा पर्न सक्ने स्थानीयहरूको व्यवस्थापन र उद्धारका लागि सुरक्षाकर्मीहरुलाई तयारी अवस्थामा राखिएको श्रेष्ठले जानकारी दिइन्।
"सिन्धुलीको मुलकोट र खुर्कोट बजारमा सुनकोसीको बाढी पस्यो, बस्ती डुबानमा","सिन्धुली : सिन्धुलीको सुनकोसी गाउँपालिका स्थित मुलकोट र गोन्जोर गाउँपालिकाको खुर्कोट बजारमा सुनकोसी नदी पसेको छ । नदीमा आएको बाढीले डुबाउँदा मुलकोटका पशुपति प्राविका साथै दर्जनौं घरहरू तथा रिसोर्ट डुवानमा परेका छन् । खुर्कोटमा बसपार्क, सशस्त्र प्रहरीको बेस क्याम्पका साथै दर्जनौं घर तथा होटलहरू डुबेका स्थानीय मनोज श्रेष्ठले बताएका छन् । उनले भने, 'सुनकोसीको बाढी गाउँमा पसेको छ। बस्ती डुबानमा परेको भनेर रातीभर नै जागाराम बसेका छौं।' सुनकोसी नदीमा पानिको बहाव उच्च रहेको छ । स्थानीयलाई सुरक्षित स्थानमा सार्न भनिए पनि घर तथा होटलका सामानहरू निकाल्न सकिएको छैन । स्थानीय र प्रहरीले उद्धारको लागि पहल गरिरहेका छन्।"
"काठमाडौं उपत्यकाका नदी करिडोरका सडक बन्द, माइतिघर जलमग्न","काठमाडौं: बागमती, विष्णुमति, मनोहरा, हनुमन्तेलगायत खोलामा जलसतह बढेपछि करिडोरका सडक प्रायः बन्द भएका छन्। सबै खोलामा करिडोर सडकमा पानी उक्लिन थालेको छ। माइतिघर मण्डलाको बाटो र न्युप्लाजा अगाडिको बाटोसमेत अवरोध भएको छ। केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले प्रहरीले नदी करिडोर तथा डुबान हुनसक्ने सबै क्षेत्रमा सचेत गराएको जानकारी दिए । यसैगरी काठमाडौं महानगरपालिका११ थापाथलीस्थित सुकुम्बासी एरियामा अविरल बर्षाका कारण बागमती नदीमा पानीको बहाब निरन्तर बढि रहेको छ। पानीको बहाबले सुकुमबासी एरियामा रहेका १४१ घरधुरी डुबाएको छ। थापाथली देखि रोज बट स्कूलसम्म पूर्वरूपमा बाटो अवरोध भएको छ। प्रहरीले ४ वटा बच्चा र १ जना वृद्धसहित ५ जनालाई उद्धार गरी गरेको छ। यसैगरी कलंकी, कपन क्षेत्रपनि डुबानमा परेको छ। काठमाडौंको नागार्जुन नगरपालिका ८ नर्सरी धारानजिक सडकखण्ड, तार्केरश्वर नगरपालिका कार्यालय अगाडि धर्मस्थलीबाट तारकेश्वर नगरपालिका३ तिनपिप्ले जाने बाटोमाथिबाट पहिरो गई बाटो अवरुद्ध भएको छ। जल तथा मौसम विज्ञान विभागले भोलिसम्म अविरल वर्षा हुने पूर्वानुमान गरेको छ । आज देशभर बर्षा भइरहेको छ।"
"आज देशभर नै वर्षा : यी स्थानमा ठूलो पानी पर्ने, सतर्क रहन आग्रह","काठमाडौं : देशभर मनसुनी वायुका साथै भारतको मध्य प्रदेश र आसपासको क्षेत्रमा रहेको न्यून चापीय प्रणालीको प्रभाव रहेकोले अधिकांश स्थानमा मेघ गर्जनचट्याङ्गसहित पानी परिरहेको मौसम पूर्वानुमान महाशाखाले जनाएको छ। आज दिउँसो देशभर पानी पर्ने महाशाखाको बिहानी बुलेटिनमा उल्लेख छ। त्यस्तै कोशी,मधेश, बागमती, गण्डकी र लुम्बिनी प्रदेशका केही स्थानहरुमा तथा बाँकी प्रदेशका थोरै स्थानहरुमा भारी वर्षा हुने र यी प्रदेशका थोरै स्थानमा मुसलधारे पानी पर्ने महाशाखाले जनाएको छ। आज देशको तराई क्षेत्रमा हावाहुरी आउने जनाइएको छ। आज राती पनि देशैभर वर्षा हुने जनाइएको छ। बागमती, गण्डकी, लुम्बिनी, मधेश र कर्णाली प्रदेशका केही ठाउँमा भने राती पनि भारी वर्षा हुने छ। आइतबार पनि देशभर मनसुसनी वायु सक्रिय रहने भएकोले देशभर नै पानी पर्ने बताइएको छ। आइतबार मधेश, बागमती, गण्डकी र लुम्बिनी प्रदेशका एकदुई स्थानहरुमा भारी वर्षा तथा गण्डकी र लुम्बिनी प्रदेशका केही स्थानहरूमा हावा हुरी आउने उल्लेख छ। आइतबार राती भने कोशी, बागमती र गण्डकी प्रदेशका एक दुई स्थानमा मेघ गर्जनचट्याङ्ग सहित सामान्य पानी पर्ने र अन्यत्र पानी पर्न कम हुने जनाइएको छ। सोमबार पनि सबै प्रदेशका थोरै स्थानहरुमा मेघ गर्जनचट्याङ्ग सहित हल्का देखि मध्यम वर्षाको सम्भावना रहेको महाशाखाले जनाएको छ। देशभर भइरहेको भारी वर्षाका कारणले आउने सक्ने जोखिमबाट जोगिन महाशाखाले सबैलाई अनुरोध गरेको छ।"
सप्तकोसीमा पानीको बहाव बढेपछि ब्यारेजका ५६ वटै ढोका खोलिए,"धरान : लगातारको वर्षाका कारण पानीको बहाव बढेपछि सप्तकोसी नदीमा खतरा उत्पन्न भएको छ। पानीको बहाब बढेपछि कोशी ब्यारेजमा खतराको संकेत स्वरूप रातो बत्ती बालिएको छ। बाढीबाट हुने सम्भावित घटनालाई ध्यान दिँदै कोशी आसपासका बासिन्दालाई सतर्क रहन स्थानीय प्रशासनले अनुरोध गरिएको सुनसरीका प्रमुख जिल्ला अधिकारी रामचन्द्र तिवारीले बताएका छन्। उनले सप्तकोसी आसपासका क्षेत्रमा नेपाल प्रहरी, सशस्त्र प्रहरी र नेपाली सेना परिचालन गरी जनताको जीउधनको सुरक्षार्थ टोली परिचालन गरिएको बताए। प्रमुख जिल्ला अधिकारी तिवारीले भारत पक्षसँगको समन्वयमा कोशी ब्यारेजका सबै ढोका खोलिएको बताए। सप्तकोसी नदीमा पानीको बहाव प्रति सेकेन्ड ४ लाख ४९ हजार ६८० क्युसेक पुगेको जिल्ला प्रहरी कार्यालय सुनसरीका प्रवक्ता डिएसपी नबीनकृष्ण भण्डारीले बताएका छन्। उनले कोशी ब्यारेजका सबै ढोका खोलिएकाले आत्तिहाल्नु पर्ने अवस्था नभएको बताए। सप्तकोशी नदिमा पानीको बहाब उच्च भएका कारण सुनसरीको श्रीलंका टापु डुबानमा परेको छ। बाढीले खेती योग्य जमिन कटान गर्न थालेपछि स्थानीय त्रसित हुनु परेको श्रीलंका टापुका सन्तोष चन्द्रबङ्सीले बताए। सप्तकोसी नदीमा पानीको बहाव प्रति सेकेन्ड १ लाख ५९ हजार नाघेपछि खतरा मानिन्छ।"
