शीर्षक,विवरण
करेन्ट लागेर मृत्यु,इलाम : इलाम नगरपालिका४ बस्ने ३० वर्षीय गोपाल राईको करेन्ट लागेर मृत्यु भएको छ। सन्दकपुर गाउँपालिका४ माबु सायाङ्बास्थित विद्युतको पोलमा तार जडान गर्ने क्रममा करेन्ट लागेर गम्भीर घाइते भएका उनको जिल्ला अस्पताल इलाममा उपचारको क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
उदायो पद्म ज्योति ग्रुप,"काठमाडौं : करिब १००औं वर्षको इतिहास बोकेको ४ पुस्ताले हाँकिसकेको व्यावसायिक घराना ज्योति समूह विधिवतरूपमा पद्म ज्योति समूहमा रूपान्तरण भएको छ। आइतबार राजधानीमा भव्य समारोह गर्दै पद्म ज्योति ग्रुपका अध्यक्ष पद्म ज्योतिले विकास र सिर्जनशीलताको नयाँ यात्राको सुरुवात भएको घोषणा गरे। धेरै बाधा र चुनौतीहरू पार गरे पनि यस समूह आफ्नो उत्कृष्टताको विरासतमा प्रतिबद्ध रहँदै निरन्तर अघि बढेको उनको भनाइ छ। यसअघि ज्योति समूहका अध्यक्ष पद्म ज्योति, उपाध्यक्ष डा रूप ज्योति रहेकोमा अहिले पद्म ज्योतिले नयाँ समूह गठन गरेका हुन्। पद्म ज्योति निजी क्षेत्रको छाता संगठन नेपाल उद्योग वाणिज्य महासंघका पूर्वअध्यक्ष समेत हुन्। समूहको घोषणा गर्दै अध्यक्ष ज्योतिले आफ्नो पहिचानलाई पद्म ज्योति ग्रुपको नयाँ उत्पत्ति गरेसँगै एउटा चर्चित विरासतको नयाँ अध्याय सुरुवात गरेको बताए। एक शताब्दीभन्दा लामो समयदेखि ज्योति ग्रुपको मार्गदर्शक सिद्धान्तका रूपमा जीवित रहेको आस्था, नवीनता र उत्कृष्टतालाई यथावत राखी यो नवीन सुरुवातले व्यवसायलाई अग्रगति दिनेतर्फ नयाँ बाटो कोरेको छ, उनले भने केही समयदेखि ज्योति परिवार पारिवारिक कम्पनीहरूको पुनर्संरचना र विभाजनको कठिन क्षणबाट गुज्रिरहेको धेरैलाई थाहा नै छ। पारिवारिक विवाद भनेको नेपाली समाजमा मात्र नभइ संसारभरी हुने एक तथ्य हो। इतिहासले देखाउँछ कि परिवारहरू मात्र होइन, व्यवसाय, राज्य र राजनीतिक पार्टीहरूसमेत बलियो हुनका लागि पनि टुक्रिन्छन्। हरेक सुर्यास्तपछि एउटा नयाँ सुर्योदय हुन्छ। त्यसैले, यस विषयमा ज्योति परिवार आशावादी छ कि यसले पनि चाँडोभन्दा चाँडो एउटा सर्वहितकारी निकासा प्राप्त गर्ने नै छ। हामी सम्पूर्ण ज्योति परिवारको मंगल र सुखशान्तिको कामना गर्छौं। सन् १९२० मा भाजुरत्न र छोरा मणिहर्ष ज्योतिले स्यामुकापुको स्थापना गरेसँगै ज्योति समूहको इतिहास सुरु भएको थियो। दशकौं लामो इतिहासमा ज्योति ग्रुपले व्यापार व्यवसायका महत्वपूर्ण क्षेत्रहरूमा आफूलाई विस्तार गरी नेपालको औद्योगिक तथा आर्थिक परिदृश्यमा अग्रपंक्तिमा रहन सफल भएको छ। ज्योति ग्रुपले आफ्नो इतिहासकालमा व्यावसायिक तथा सामाजिक महत्वका अनेकौं उल्लेखनीय उपलब्धिहरू हासिल गर्न सफल भएको अध्यक्ष ज्योतिले बताए। सन् १९६१ मा नेपालको पहिलो फलाम कारखाना हिमाल आइरनको स्थापना गर्नु, सन् १९६५ मा नेपालभरका किसान र उद्योगहरूलाई एउटै छानामुनि वस्तु बिक्री तथा सेवा उपलब्ध गराउन अग्रगामी रहेको भाजुरत्न इन्जिनियरिङ एण्ड सेल्सको थालनी गर्नु, सन् १९६८ मा नेपालको पहिलो सिमेन्ट कारखाना हिमाल सिमेन्टको सुरुवात गर्नु, नेपालको पहिलो अक्सिजन उद्योग हिमाल अक्सिजन, पहिलो फलामे तार उद्योग हिमाल वायर्स स्थापना गर्नु, नेपाली आम जनतालाई सहज यात्राको स्वतन्त्रता दिने उद्देश्यले सन् १९६८ मा होन्डा र पछि हिरो कम्पनीका मोटरसाइकलको आपूर्तिको सुरुवात गर्नु आदिलाई यसको प्रमुख उदाहरणका रूपमा लिन सकिन्छ। त्यतिमात्र नभई नेपालको पहिलो बैंक नेपाल बैंक लिमिटेडबाट कर्जा लिने पहिलो ग्राहक बनी हाम्रा संस्थापक भाजुरत्नले बैकिङ कर्जा भनेको व्यवसायीहरूका लागि आधुनिक युगमा एउटा स्रोत हुने देखाएका थिए, अध्यक्ष ज्योतिले भने। हाम्रा चेयरम्यान एमेरिटसले भर्खरै व्याख्या गरे अनुसार हाम्रो र काकाको परिवारबीच केही समस्याहरू आएको स्विकार गर्दै उनले भने, भन्छन् नि पुस्तकमा धेरै अध्याय हुन्छन्। एउटा नराम्रो अध्यायले गर्दा किताबको अन्त्य हुँदैन। आज हामी एउटा नयाँ अध्याय सुरू गर्ने चरणमा छौं। नयाँ पद्म ज्योति ग्रुप यो इभोलुसनको प्रक्रिया हो। उनले समय बदलिएसँगै बदलिन जरूरी भएको औंल्याउँदै थपे, विजनेसमा पनि कोडक, कम्प्याक कम्प्युटरर्स एनरोन, ब्लकबस्टर बन्द भए। टेकनोलोजीमा, फ्याक्स मेसिन, पेजर, टेलिग्राम अब छैनन्। यो उदाहरणहरूको पाठ सिकेर हामी समय सापेक्ष आफूलाई र ज्योति समूहलाई परिवर्तनतर्फ लगिराखेका उनको भनाइ छ। यसैक्रममा उनले हजुरबुवा मणिहर्ष ज्योतिषँग बिताएको बाल्यकाल सझिएर भावुक हुँदै भने, हजुरबुवाबाट मैले धेरै सिकेको छु। यहाँले हाम्रो परवानिपुरको ज्योति फार्ममा राम्रो पिच बाटो भएता पनि जहिले पनि खेतको बाटो हुँदै फ्याक्ट्रीतिर लानु भएको थियो। राम्रो बाटो नलगी खेतबाट जहिले किन लगेको भनेर सोधेँ, उहाँले भन्नुहुन्थ्यो पिचबाटो हिँड्न सजिलो होला, तर त्यहाँ फूलहरू भेटिँदैनन्। खेतको बाटोमा खाल्डा खुल्डी छन्। चुनौतीपूर्ण छ। तर चुनौतीले नै अवसर प्रदान गर्छन्। हाम्रो परिवार छुट्न जाँदा हामीलाई धेरै दुःख र पीडा भयो। त्यसैबाट पाठ सिकेर ती चुनौतीहरूलाई अवसरका रूपमा परिणत गरेर व्यवसायलाई विकास र विस्तार गरेर अगाडि बढेको उनको भनाइ छ।"
एनसेल फाउन्डेसन र आइसिटी अवार्ड २०२४ बीच सहकार्य,"काठमाडौं : एनसेल फाउन्डेसनले प्रविधि क्षेत्रको प्रतिष्ठित अवार्ड कार्यक्रम आइसिटी अवार्डसँग सहकार्य गरेको छ। सूचना तथा सञ्चार प्रविधि क्षेत्रमा भइरहेको उत्कृष्ट कार्य र व्यक्तित्वहरुको सम्मान गर्ने यो एक विशेष वार्षिक कार्यक्रम हो। योसँगै आइसिटी अवार्ड २०२४ मा अब एनसेल फाउन्डेसन सपोर्टेड बाई पार्टनरको रूपमा आवद्ध भएको छ। यो सहकार्यको उदेश्य आइसिटीमा भएको विकासलाई सम्मान गर्दै यसको प्रवर्धन, सूचना प्रविधि क्षेत्रमा महिलाहरुलाई प्रोत्साहन र डिजिटल डिभाइड कम गर्नका लागि हातेमालो गर्नु रहेको छ। नवौं संस्करणको इन्ड्राइभ आइसिटी अवार्ड २०८१ सपोर्टेड बाई एनसेल फाउन्डेसनको ग्राण्ड फिनाले आगामी पुस ५ गते ह्यात रिजेन्सी काठमाडौंमा आयोजना हुँदैछ। उक्त कार्यक्रममा डिजिटल विकासलाई बढावा दिदै सूचना प्रविधि क्षेत्रमा काम गरिरहेका र उल्लेखनीय योगदान पुर्याएका विभिन्न संस्था, स्टार्टअप र व्यक्तित्वहरूलाई विभिन्न १४ विधामा आइसिटी अवार्ड प्रदान गरिने छ। हामी आफैपनि विगत लामो समयदेखि यो क्षेत्रमा काम गरेर डिजिटल डिभाइडको ग्यापलाई घटाउन काम गर्दै आईरहेको संस्था हो। डिजिटल रुपान्तरणका लागि आआफ्नो ठाउँबाट काम गरिरहेका सबै उत्कृष्ट संस्था, स्टार्टअप र व्यक्तित्वहरुको सम्मान गर्ने यो अवार्डमा सहकार्य गर्न पाएकोमा खुसी छौं, एनसेलकी कर्पोरेट कम्युनिकेसन एन्ड सीएसआर हेड विशाखा लक्ष्मी खड्काले भनिन्। सूचना प्रविधि क्षेत्रमा महिलाहरको सहभागिता बढाउन प्रोत्साहन गर्न एनसेलले विगत ४ वर्षदेखि आइसिटी अवार्डमार्फत एनसेल वुमन आइकन आइसिटी अवार्ड समेत प्रदान गर्दै आएको छ। यो वर्ष पनि एनसेल फाउन्डेसनले सूचना प्रविधि क्षेत्रमा उल्लेखनीय योगदान पुर्याएका महिलाहरूको सम्मानमा आइसिटी अवार्डसँग मिलेर ३ लाख रुपैयाँ नगदसहित उक्त सम्मान गर्नेछ। एनसेल फाउन्डेसनले विशेष गरी शिक्षा, समुदायस्तरमा प्रत्यक्ष प्रभाव पार्ने विभिन्न कार्यहरु, डिजिटल डिभाइड कम गर्न र साइबर सुरक्षा, डिजिटल साक्षरता जगाउन विभिन्न कार्यहरु लगायतका पहलहरू अगाडि बढाएको छ।"
"पोखराका लागि केग्गेलिनको कहर, पावरप्लेमा लिए ३ विकेट",काठमाडौं : नेपाल प्रिमियर लिगको जारी खेलमा सुदूरपश्चिमका स्कट केग्गेलिनले ३ विकेट लिँदा पोखराले सुस्त सुरुवात गरेको छ। टियु क्रिकेट मैदानमा सुदूरपश्चिमले दिएको १५४ रनको लक्ष्य पछ्याएको पोखराले पावरप्लेमा ३ विकेट गुमाउँदै ४१ रन बनाएको छ। पोखराले पहिलो विकेट दिनेश खरेलको गयो। उनले १२ बलमा ३ चौकासहित १५ रन बनाए। दोस्रो विकेटका रूपमा कप्तान कुशल भुर्तेल डक आउट भए। तेस्रो विकेट दिलिप नाथको गयो। दिलिप नाथलाई केग्गेलिनले ५५ ओभरमा १ रनमै बोल्ड आउट गरे।
दुप्चेश्वरमा लाखौं भक्तजन,"नुवाकोट : पशुपतिनाथको पर्यायका रुपमा प्रसिद्ध नुवाकोटको दुप्चेश्वरमा धान्य पूर्णिमाको अवसरमा लागेको मेलामा लाखौं सर्वसाधारणले दूधको धारा चढाएका छन्। निसन्तानलाई सन्तान दिने जनविश्वासले प्रसिद्धि कमाएको चर्चित र मुख्य धार्मिक पर्यटकीय स्थल दुप्चेश्वरमा यस वर्ष लागेको मेलामा लाखौं भक्तजनले सहभागिता जनाएका हुन्। दुप्चेश्वरमा यस वर्ष साताव्यापी लागेको मेलाका अवसरमा एक लाख १५ हजारभन्दा बढीले मेला भरेका छन्। मेलामा उत्साहपूर्वक रुपमा सर्वसाधारणले दुप्चेश्वर पुगेर पूजापाठसमेत गरेका हुन्। साताव्यापी रुपमा लागेको मेलामा हजारौं निसन्तान दम्पतीले सन्तान प्राप्तिको माग गरेका छन्। मेलामा देश तथा विदेशबाटसमेत तीर्थालुको सहभागिता रहेको थियो। दुप्चेश्वर मेला साताव्यापी रुपमा लागेको थियो। सदरमुकाम विदुरदेखि ४५ किलोमिटर उत्तरमा रहेको दुप्चेश्वर गाउँपालिका६ तादी खोलाको पुर्वी मोहडाको किनारामाथिको विशाल पहरोमा रहेको दुप्चेश्वरमा यस वर्षको मुख्य मेला आइतबार दुप्चेश्वरलाई गाईको दूधको धारा चढाउँदै सम्पन्न भएको दुप्चेश्वर क्षेत्र विकास कोषले जनाएको छ। यस वर्ष मेलामा भक्तजनहरूको संख्या गत वर्षको भन्दा १५ प्रतिशत वृद्धि भएको मेला आयोजक समितिले जनाएको छ। मेलामा दुई सातासम्म गरि एकलाख १५ हजार जनाले सहभागिता जनाएको दुप्चेश्वर क्षेत्र विकास कोषले जनाएको छ। अविवाहितलाई जोडी प्रदान, पशुचौपाया नब्याएमा दाम्लो चढाएमा गर्भाधान, बोली नफुटेका बालबालिकालाई दर्शन गराएमा बोल्न सक्ने वरदान दिने विश्वास रही आएको छ। समुद्र मन्थन गर्दा निक्लिएको कालकुट विष सेवनपछि छटपटिएका शिव पशुपतिनाथ हुँदै दुप्चेश्वरमा बास बसेर गोसाइँकुण्ड गएको किंवदन्ती पनि छ। मेलामा तामाङ झाँक्री र उनीहरूको ढ्याङ्ग्रो मुख्य आकर्षक रहन्छन्। सर्वसाधारणले जे माग्यो त्यो सिद्ध गराउने भगवानका रूपमा विश्वास गर्दै नुवाकोट, रसुवा, धादिङ, काठमाडौं हुँदै नेपाल तथा भारत लगायतबाट समेत भक्तजनहरू दुप्चेश्वर महादेवको मन्दिरमा पूजा आराधना गर्न आउने गरेका छन्।"
"झापा कप : आयोजक स्तब्ध, जागृति क्लब इटहरी क्वार्टरफाइनलमा","झापा : आयोजक झापा११ फुटबल क्लबलाई पराजित गर्दै राष्ट्रिय जागृति क्लब इटहरी क्वार्टरफाइनलमा प्रवेश गरेको छ। बिर्तामोडको डोमालाल राजवंशी रङ्गशालामा जारी झापा कपको आइतबार भएको खेलमा आयोजक झापा११ लाई २० गोल अन्तरले पराजित गर्दै जागृति क्लब इटहरी क्वार्टरफाइनलमा प्रवेश गरेको हो। स्टार खेलाडीले भरिएको झापा११ पहिलो चरणबाटै बाहिरिएपछि घरेलु दर्शक स्तब्ध बनेको छ। अब क्वार्टर फाइनलमा जागृतिले भारतको जिटिए दार्जिलिङसँगको भेट पक्का गरेको छ। राष्ट्रिय टिमका नियमित खेलाडी उत्सव राई, आयुष घलान, प्रशान्त लक्सम, डिफेन्डर देवेन्द्र तामाङसहित मैदानमा उत्रिएको झापाले खेलमा फितलो प्रदर्शन गरेको थियो। जागृतिको जितमा मिलन लाई नायक बने। उनले दोस्रो हाफको ५३ र ६२ औँ मिनेटमा टिमको लागि गोल गर्न सफल भए। खेलको ५३ औँ मिनेटमा गोल पोस्टको २० यार्डमा झापाका डिफेन्डर विशाल दर्जीले जागृतिका मिलन राईलाई फाउल गरेका थिए। त्यसपछि पाएको फ्रिकिकलाई राईले नै सुन्दर गोल गरे। खेलमा दोस्रो गोल राईले नै गर्न सफल भए। ६२ औँ मिनेटमा झापाका दुईजना डिफेन्डरले क्लियर गर्न नसकेको बललाई राईले गोलमा परिणत गरे। गोलकिपर सन्दीप लिम्बूलाई बिट गर्दै गरेको प्रहारले जागृतिको अग्रता दोब्बर बनायो। खेलको प्लेयर अफ द म्याच जागृतिका २ गोलकर्ता मिलन राई भए। उनले नगद १० हजार रुपैयाँ पुरस्कार पाए। उनलाई झापा ११ का अध्यक्ष जलकुमार गुरुङ लगायतले ट्रफी प्रदान गरे। सोमबारको पहिलो क्वार्टर फाइनल खेल त्रिभुवन आर्मी फुटबल क्लब र सलहेस फुटबल क्लब सिराहाबीच हुने आयोजकले जनाएको छ। शनिबारदेखि सुरु भएको प्रतियोगिताको फाइनल खेल पुस ८ गते हुनेछ। प्रतियोगिताको विजेताले नगद १० लाख तथा उपविजेताले नगद ५ लाख पुरस्कार पाउने आयोजक झापा ११ फुटबल क्लबका महासचिव गणेश पोखरेलले जानकारी दिए।"
खुला बाँसुरी बाजा प्रतियोगिता झिगु नेवा बाँसुरी खल प्रथम,"भक्तपुर : भक्तपुर नगरपालिकाले आयोजना गरेको खुला बाँसुरी बाजा प्रतियोगिताको उपाधि झिगु नेवा बाँसुरी खलले जितेको छ। मंसिर २८ गतेदेखि सुरु भएको भक्तपुर महोत्सवका अवसरमा सांस्कृतिक बाजागाजा संरक्षण गर्नका लागि आयोजित प्रतियोगितामा झिगु नेवा बाँसुरी खल प्रथम भएको हो। प्रतियोगिता २९ गते र ३० गते आयोजना गरिएको थियो। प्रतियोगितामा प्रथम भएको बाँसुरी खलले नगद पुरस्कार ५० हजार , मादल एक जोडी, ताँ एक जोडी, १ वटा झ्याली र बाँसुरी दुईवटा एक थान पछिमा बाजा हासिल गरेको छ। दोस्रो स्थान हासिल गरेको श्री रुद्रायणी बाँसुरी खलले नगद पुरस्कार ४० हजार रुपैयाँसहित मादल एक थान, बाँसुरी २ वटा , ताँ एक जोडी र झ्याली १ जोडी प्राप्त गरेको छ । तेस्रो स्थान हासिल गरेको श्री : नास हैमा बाजा खलले नगद पुरस्कार ३० हजार रुपैयाँसहित मादल एक थान, एक जोडी झ्याली र बाँसुरी २ वटा जितेको छ भने सान्तवना पुरस्कार हासिल गर्न सफल देवी सांस्कृतिक भजन खल र निक्वे दाफा खलले नगद पुरस्कार २० हजार रुपैयाँसहित बाँसुरी २ थान र मादल एक थान हात पारेको छ। भक्तपुर नगरपालिकाबाट ३२ वटा, भगिनी नगरपालिकाहरूबाट ६ र भगिनी जिल्लाहरूबाट ८ वटा गरी कुल ४६ वटा सांस्कृतिक समूहहरूले भाग लिएका थिए। प्रतियोगितामा सहभागी ४६ वटा सांस्कृतिक समूहहरूलाई पनि प्रमाण पत्र, नगद ५ हजार रुपैयाँ र मादल एक थान दिएको छ। विजेताहरूलाई प्रतियोगितामा समापन कार्यक्रमका प्रमुख अतिथि नेपाल मजदुर किसान पार्टीका अध्यक्ष एवं वरिष्ठ राजनीतिज्ञ नारायण मान बिजुक्छेले पुरस्कार हस्तान्तरण गरेका थिए। पुरस्कार हस्तान्तरण गर्दै प्रमुख अतिथि वरिष्ठ राजनीतिज्ञ बिजुक्छेले बाँसुरी बाजा दर्शकहरूलाई मन्त्र मुग्ध बजाउन सकिने बाजा भएकोले यसलाई बजाउन, प्रस्तुत गर्न सके नेवारी समुदायले मात्र हैन पूरा देशवासीहरू राष्ट्रिय तथा अन्तर्राष्ट्रिय रूपमा मञ्चमा समेत कला र कौसलको रूपमा प्रदर्शन गर्न सकिने बताए।"
उद्योगमन्त्री भण्डारी दक्षिण कोरिया प्रस्थान,"काठमाडौं : उद्योग,वाणिज्य तथा आपूर्तिमन्त्री दामोदर भण्डारी दक्षिण कोरिया प्रस्थान गरेका छन्। मन्त्री भण्डारी आज पाँचदिने औपचारिक भ्रमणका लागि त्यसतर्फ प्रस्थान गरेका हुन्। नेपाल र दक्षिण कोरियासँग कूटनीतिक मैत्रीपूर्ण सम्बन्ध भएको ५० वर्ष पूरा भएका अवसरमा विभिन्न सम्झौता गर्न मन्त्री भण्डारी दक्षिण कोरिया प्रस्थान गरेको उनको सचिवालयले जनाएको छ। मन्त्री भण्डारी र दक्षिण कोरियाका राज्यमन्त्रीबीच ट्रेडिङ इन्भेस्टमेन्टसम्बन्धी एमओयु सम्झौता गरिने जनाइएको छ ।"
"पेट्रोलको मूल्य बढ्यो, डिजेलको घट्यो","काठमाडौं : नेपाल आयल निगमले आज राति १२ बजेदेखि लागू हुने गरी पेट्रोलको मूल्य बढाएको छ। निगमले आज प्रेस विज्ञप्ति जारी गर्दै पेट्रोलको मूल्य प्रतिलिटर २ रुपैयाँ बढेको जानकारी दिएको हो। निगमका अनुसार डिजेल र मट्टितेल प्रतिलिटर २ रुपैयाँले घटेको छ। खाना पकाउने एलपी ग्यास र हवाई इन्धनमा भने मूल्य यथावत् राखिएको निगमले जनाएको छ। निगमका अनुसार अब काठमाडौं, पोखरा र दिपायल डिपो अन्तर्गतका पेट्रोल पम्पमा पेट्रोल हाल्दा प्रतिलिटर १६२ रुपैयाँ र डिजेल र मट्टितेलको मूल्य १५१ रुपैयाँ कायम गरिएको छ। त्यस्तै, सुर्खेत र दाङ डिपो अन्तर्गतको क्षेत्रमा पेट्रोल १६१ रुपैयाँ र डिजेल तथा मट्टितेल १५० रुपैयाँ कायम भएको छ। बाँकी क्षेत्रमा पेट्रोल १५९५० रुपैयाँ र डिजेल मट्टितेल १४८५० रुपैयाँ पर्नेछ।"
बन्द रहेको टीकापुर विमानस्थल तारा एयरको व्यावसायिक उडान,"टीकापुर : टीकापुर नगरपालिकाले तारा एयरसँग न्यूनतम १५ सिटको ग्यारेन्टी लिने सम्झौता गरेपछि आइतवार तारा एयरको विमानले टीकापुरमा व्यावसायिक उडान गरेको छ। आइतबार तारा एयरको वाइटी १७०१ नम्बरको ट्वीनअटर विमानमा चालक दलका तीनसहित ६ जना कर्मचारी र १२ यात्रु बोकेको विमान दिउँसो १:४४ बजे टीकापुर विमानस्थलमा अवतरण गरेको हो। यो उडानसँगै तारा एयरले टीकापुर नेपालगञ्जकाठमाडौंको कनेक्टिङ्ग फ्लाइट शुरु गरेको हो। नागरिक उड्डयन प्राधिकरणका अनुसार २०४१ असोज २५ गतेदेखि सञ्चालनमा आएको विमानस्थल सशस्त्र द्वन्द्व सुरु भएसँगै २०५३ साल माघदेखि बन्द अवस्थामा रहेको थियो। तारा एयरको पहिलो उडानमार्फत टीकापुर पुगेका संस्कृति, पर्यटन तथा नागरिक उड्डयन राज्यमन्त्री अरूणकुमार चौधरीलगायतलाई टीकापुर नगरपालिकाका प्रमुख रामलाल डगौरा थारूले विमानस्थलमा उत्रिएका थिए। व्यावसायिक उडान भरेको विमान अवतरणका क्रममा सयौं स्थानीयले स्वागत गरेका थिए। व्यावसायिक उडान शुरु भएपछि राज्यमन्त्री चौधरीले टीकापुर विमानस्थलको छिट्टै स्तरोन्नति गरी आगामी दिनमा काठमाडौंटीकापुर सिधा हवाई उडान सञ्चालन गरिने बताए। गत निर्वाचनमा पनि मैले टीकापुर विमानस्थल सञ्चालनको प्रतिबद्धता जनाएको थिएँ, आजदेखि टीकापुर विमानस्थल नियमित सञ्चालनमा आएको छ, यसको निरन्तरताका लागि मेरो प्रयास रहनेछ राज्यमन्त्री चौधरीले भने। टीकापुर नगरपालिकाको विशेष पहलमा काठमाडौंदेखि नेपालगन्जसम्म यति एयरलाइन्समार्फत र नेपालगन्जबाट कनेक्टिङ फ्लाइट मार्फत टीकापुर विमानस्थलसम्म तारा एयरले उडान गर्ने गरी व्यवस्थापन गरिएको टीकापुरका नगर प्रमुख डगौरा थारूले जानकारी दिए। विमानस्थलमा प्रत्येक साता आइतबार र बिहीबार काठमाडौंनेपालगञ्जटीकापुर र टीकापुरनेपालगञ्जकाठमाडौं उडान हुनेछ। टीकापुर नगरपालिका र तारा एयरबीच प्रत्येक उडानमा न्यूनतम १५ सिटको रकम सुनिश्चित गर्ने गरी सम्झौता भएको नगर प्रमुख डगौरा थारूले जानकारी दिए। यति एयरलाइन्सले काठमाडौंनेपालगञ्ज र त्यहाँबाट कनेक्टिङ फ्लाइटमार्फत तारा एयरले नेपालगञ्जटीकापुर उडान भर्नेछ, यसका लागि एकमुष्ट काठमाडौंटीकापुरको एकतर्फी भाडा ९ हजार रुपैयाँ तय गरिएको छ नगर प्रमुख थारुले भने। उक्त उडानको टिकट बिक्रीका लागि आधिकारिक बिक्रेतामा पथिल होलिडेजलाई नियुक्त गरिएको छ। टीकापुरस्थित सिद्धार्थ होटल र काठमाडौंको तीनकुनेमा रहेको पथिल होलिडेजबाट पनि टिकट काट्न मिल्ने गरी व्यवस्था गरिएको छ। विमानस्थल सञ्चालनमा आएपछि धनगढी र नेपालगञ्ज विमानस्थल धाइरहेका टीकापुर नगरपालिका आसपासका कैलाली, सुर्खेत र बर्दियाका स्थानीयलाई सहज हुने अपेक्षा गरिएको छ। टीकापुर विमानस्थलमा हाल धावनमार्गमा ग्राभेल गरिएको छ। तारा एयरका प्रवक्ता सुदर्शन बर्तौलाका अनुसार काठमाडौंबाट बिहान १० बजे यति एयरलाइन्सको विमान नेपालगन्जका लागि उडान भर्नेछ भने त्यहाँबाट दिउँसो १२:३० बजे तारा एयरले यात्रु लिएर टीकापुर पुग्नेछ। सोही दिन दिउँसो १:२० बजे तारा एयरको विमान नेपालगन्जका लागि प्रस्थान गर्नेछ भने दिउँसो २:०५ बजे यति एयरलाइन्सको विमानले यात्रु लिएर काठमाडौं आउने समय तालिका निर्धारण गरिएको छ। टीकापुर नगरपालिकाले तारा एयरसँग न्यूनतम १५ सिटका लागि सुनिश्चित गर्ने सम्झौता गरिसकेको छ। न्यूनतम १५ सिट बुक नभए नगरपालिकाले सो बराबरको रकम उपलब्ध गराउने सम्झौतामा उल्लेख छ।"
सुस्ताको गोलीकाण्डमा संलग्न रहेको आरोपमा ३ जना पक्राउ,"नवलपरासी : पश्चिम नवलपरासीको सुस्तामा भएको गोलीकाण्डमा संलग्न रहेको आरोपमा तीनजनालाई प्रकाउ गरेको छ। सुस्ता गाउँपालिका२ मुसहरका २३ वर्षीय रोहन महतोको गोली हानी हत्या गरेको आशंकामा प्रहरीले सुस्ता२ महलबारी बस्ने २२ वर्षीय विशाल मुसहर, २१ वर्षीय मोहन थारू र १८ वर्षीय साहिल थारूलाई पक्राउ गरेको जिल्ला प्रहरी कार्यालयका प्रमुख प्रहरी उपरीक्षक ज्ञानेन्द्रप्रसाद फुयालले जानकारी दिए । उनका अनुसार उनीहरूमाथि कर्तव्य ज्यान तथा हातहतियार खरखजना कसुरमा मुद्दा दर्ता गरी थप अनुसन्धान भइरहेको छ। उनीहरू साथीभाई रहेको र सामान्य आवेगमा घरमै बनेको बन्दुक प्रयोग गरी गोली हानेको प्रहरीको प्रारम्भिक अनुसन्धानबाट खुलेको छ। वेल्डिङको काम गर्दै आएका उनीहरूले आफैँले फलाम स्पिड तथा रबर प्रयोग गरी पेस्तोल बनाएका थिए । सोही पेस्तोल लोड गरेर आएका उनीहरूले सामान्य विवादमा महतोमाथि गोली प्रहार गरी भागेको बताइएको छ । उनीहरूका साथबाट प्रहरीले स्थानीयस्तरमा उत्पादन गरिएको पेस्तोल एक थान, २८ थान छर्रा, १२ वटा सलाई, तीन थान छर्रा राख्ने फ्रेम बरामद गरेको प्रहरीको भनाई छ।"
गुठीको संरक्षण गर्न कानुन बनाउनुपर्छ भन्दा मविरुद्ध भ्रम फैलाएर विरोध गरियो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले गुठीको संरक्षण गर्न कानुन बनाउनुपर्छ भन्दा आफूविरुद्ध भ्रम फैलाएर विरोध भएको टिप्पणी गरेका छन्। ज्यापु संस्कृति विकास कोषद्वारा आज वसन्तपुरमा आयोजित २१ औँ राष्ट्रिय ज्यापु दिवसको समारोहलाई सम्बोधन गर्दै प्रधानमन्त्री ओलीले गुठीलाई व्यवस्थित बनाउने विषय उठाउँदा आफूमाथि प्रहार भएको बताएका हुन्। उनले भ्रष्टाचारमा उजुरी परेकामाथि २० औँ वर्षसम्म कारबाही नभएकाले सकेसम्म छिटो र बढीमा पाँच वर्षभित्र छिनोफानो हुनुपर्छ भन्दा बचाउन खोजेको भनेर गलत प्रचार गरिएको भन्दै आपत्ति जनाए। 'गुठीको संरक्षण गर्न कानुन बनाउनुपर्छ भन्दा मविरुद्ध भ्रम फैलाइएर विरोध गरियो। प्रहार गरियो। भ्रष्टाचारमा उजुरी परेका माथि २० औँ वर्षसम्म होइन सकेसम्म छिटो र बढीमा पाँच वर्षभित्र छिनोफानो हुनुपर्छ भन्दा भ्रष्टाचार गरेकालाई बचाउन खोज्यो भनेर गलत प्रचार गरियो। यस्ता हल्लाहरु नेपालमा भाँडभैलो मच्याउने प्रयासका उपज हुन्।', प्रधानमन्त्री ओलीले भने, 'नेपाल भाँड्नका लागि र हाम्रो एकता भत्काउनका लागि कतिपयले हल्ला गर्ने गरेका छन् तर हामी साम्प्रदायिक विद्षका पछाडि होइन, सामाजिक सद्भावमार्फत राष्ट्रिय एकता ल्याउन चाहान्छौँ। यो जातलाई खेद, अर्को जातलाई खेद भन्दैनौँ। बैँकको ऋण नतिर भन्दैनौँ। नयाँ नेपाल निर्माणको महान अभियानमा हामी छौं। नेपाललाई गरिबीबाट समृद्धि र सुखी बनाएरै छाड्नेछौँ।' उनले राजनीतिक अस्थिरता अन्त्य गर्दै देशलाई विकृतिबाट सुकृतितर्फ लानका लागि वर्तमान संयुक्त सरकार बनेको स्पष्ट पारे। मुलुकमा भएको राजनीतिक परिवर्तनलाई धरापमा पार्ने र परिवर्तनमा योगदान गरेका दललाई अनावश्यक भ्रम फैलाएर बद्नाम गर्ने कोसिस भएकाले ठुई ठंला दलको सहकार्यमा सरकार बनेको बताए। प्रधानमन्त्री ओलीले सबै जाति, भाषी, आस्था र विश्वासका मानिस एकजुट भएर समाजलाई सभ्य र एकताबद्ध बनाउन आवश्यक रहेको बताए। सामाजिक सञ्जालमा सुन्न र हेर्न नसकिने भाषा होइन, सभ्य र सुसंस्कृत हुँदै आत्मीयता र भात्रृत्वका साथ नेपाल र नेपालीको एकता बचाउन पनि आग्रह गरे। नेवारी संस्कृतिले विश्वमा पहिचान दिएको छ नेपालका सबै संस्कृतिभन्दा नेवारी संस्कृति इतिहास, निरन्तरता र मौलिक संस्कृति भएको संस्कृति भएको उल्लेख गर्दै उहाँले ज्यापु संस्कृतिलाई अगाडि बढाउन सफलता मिलोस् भनी कामना गरे। राज्यकोषमा धेरै रकम नभए पनि ज्यापु दिवस मनाउन नेपाल सरकार, मन्त्रिपरिषद्बाट रु १० लाख सहयोगको निर्णय गरेको जानकारी दिँदै प्रधानमन्त्री ओलीले ज्यापु गुठीका लागि अक्षयकोषमा सक्दो रकमवृद्धि गर्ने विश्वास दिलाए। उनले नेवारी संस्कृति र परम्परताले विश्वमा बेग्लै पहिचान दिएर राष्ट्रिय गौरव बढाउन योगदान दिएको बताए।"
खोलामा छाडिए ८० हजार माछाका भुरा,"स्याङ्जा : अर्जुनचौपारी गाउँपालिका अन्तर्गतका ३ वटा खोलामा विभिन्न प्रजातिका ८० हजार माछाका भुरा छाडिएका छन्। कालीगण्डकी ए जलविद्युत उत्पादन केन्द्र अन्तर्गतको मत्स्य ह्याचरी बेल्टारी स्याङ्जाको सहयोगमा अर्जुनचौपारी गाउँपालिकाले दरौंखोला, केवरेखोला र दिर्जेखोलामा ठेड, गर्जी र हाडे जातका माछाका भुराहरू छाडिएका हुन्। वातावरणीय पर्यावरणीय जोगाउनुका र माछाबाट जीविकोपार्जनसँगै आयआर्जन बढाउने उद्देश्यले पालिकाले भुरा छाडिएको गाउँपालिकाका अध्यक्ष प्रकाश तिवारीले जानकारी दिए। पालिकाको नीति तथा कार्यक्रम अनुसार प्रत्येक वर्ष खोलामा माछा भुरा छाड्दै आएको उनको भनाई छ। उनका अनुसार विज्ञहरूका सल्लाह बमोजिम यहाँका खोलाको उपयोग गर्दै माछापालन मार्फत आय आर्जनमा जोडिएका छौं। माछाका भुरा छाडिएसँगै माछा मार्ने कार्य निषेध गरिएको छ। पालिकाको आग्रह विपरीतका कार्य गरेमा कानुन बमोजिम कारबाही गरिने पालिकाले जनाएको छ। स्याङ्जा स्वादिला माछाका लागि प्रख्यात छ। यहाँको चिसो पानीमा पाइने माछा अत्यन्तै स्वादिलो हुन्छ। आँधीखोला र कालीगण्डकी माछाका उर्वर थलो हुन्।"
नयाँ इलेक्ट्रिक कार 'जेएमईभी जीएसई' बजारमा,"काठमाडौं : जगदम्बा ग्रुपअन्तर्गतको सौर्य अटोमोबाइल्सले नयाँ इलेक्ट्रिक गाडी जीएसई लञ्च गरेको छ। सो सेडान कारको मूल्य ५३ लाख ९९ हजार रहेको कम्पनीले जनाएको छ। कारमा ४९ किलोवाट आवरको ब्याट्री तथा ९९ किलोवाट क्षमताको मोटर जडान गरिएको छ। सिंगल चार्जमा ४२० किलोमिटर रेन्ज दिने दाबी गरिएको कारको ग्राउन्ड क्लिरियन्स १७० मिलिमिटर छ। जीएसईमा प्यानारोमिक मुनरुफ, १०२५ र १२३ इन्चको पानारोमिक एचडी ड्यूल स्क्रिन, ३६० डिग्री क्यामेरा, मिसेलिन टायर, सिल्भर हुक एलइडी हेडलाइट, कनेक्टेड इलेक्ट्रिक डोर ह्यान्डल, क्लोजअफ ग्रिल, एलइडी डेटाइम रनिङ लाइट जस्ता विशेषता छन्। जेएमईभी सन् २०१५ मा स्थापना भएको चीनको उद्योग र सूचना प्रविधि मन्त्रालयबाट ईभी उत्पादन योग्यताको मान्यता प्राप्त गर्ने पहिलो कम्पनी हो। हाल यो कम्पनीमा फ्रेन्च अटो निर्माता रेनोको ५० प्रतिशत हिस्सा रहेको छ। यो कम्पनीले उत्पादन गर्ने कार लक्जरी र पर्फमेन्सका लागि उत्कृष्ट मान्ने गरिन्छ। यो कुनै साधारण गाडी मात्रै नभएर यो नवपर्यावहन, विलासिता र जिम्मेवारीको प्रतीक भएको सौर्य अटोमोबाइल्स प्रालिका कार्यकारी निर्देशक अखिल गुप्ताले बताए। यो गाडी नेपाल ल्याउन पाउँदा उत्साहित भएको उनको भनाइ थियो। सौर्य अटोमोबाइल्सका महाप्रबन्धक अधिरकुमार श्रेष्ठका अनुसार १७१ मिमी ग्राउन्ड क्लियरेन्स, ४२० किलोमिटर रेन्ज र अत्याधुनिक सुविधाहरूका साथ यो गाडीले विद्युतीय सवारीसाधनको बजारमा नयाँ अपेक्षा स्थापना गरेको छ। यो सेडान सवारीसाधन मात्रै होइन यो नेपालको विद्युतीय सवारीसाधनको परिदृश्यलाई परिवर्तन गर्ने गेम चेन्जर हो।"
जुवातास खेलिरहेका चारजना पक्राउ,काठमाडौं : जुवातास खेलिरहेको अवस्थामा चार जना पक्राउ परेका छन्। काठमाडौं महानगरपालिका१८ रक्तकाली बस्ने गोपाल श्रेष्ठको घरमा जुवातास खेलिरहेको अवस्थामा श्रेष्ठसमेत ४ जनालाई शनिबार बेलुकी प्रहरीले पक्राउ गरेको छ। प्रहरी वृत्त जनसेवाबाट खटिएको प्रहरीले उनीहरूलाई नगद ७४ हजार २ सय रुपैयाँ र ६ बुक ताससहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
अन्नपूर्ण पोड्कास्टका लागि श्रेया अनुबन्धित,काठमाडौं : अन्नपूर्णले युवाहरूलाई लक्षित गरेर सञ्चालन गर्न लागेको पोड्कास्टका लागि श्रेया गिरी सञ्चालिकाको रुपमा अनुबन्धित भएकी छन्। फोर्ब्स म्यागेजिनको ३० वर्ष मुनिका ३० जना युवाहरूको सूचीमा एसियाबाट छनोट भएकी उनी अन्नपूर्णले सञ्चालन गरेको पोड्कास्टका लागि १ वर्षका अनुबन्धित भएकी हुन्। उनी फोर्ब्स म्यागेजिनले सार्वजनिक गरेको सूचीमा सोसल इम्प्याक्ट विधामा सन् २०२४ को एशियाका प्रभावशाली युवाको सूचीमा परेकी थिइन्। आइतबार अन्नपूर्ण मिडिया नेटवर्कको हेडक्वार्टर तीनकुनेस्थित कर्पोरेट टावरमा आयोजित एक समारोहमा उक्त सहकार्य सम्झौता भएको छ। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र श्रेया गिरीले हस्ताक्षर गरेका थिए। गिरी मानसिक स्वास्थ्य सम्बन्धी डिजिटल प्लेटफर्म ह्याप्पी माइन्ड्सकी संस्थापक तथा प्रबन्ध निर्देशक समेत रहेकी छन्। बेलायतमा स्नातकोत्तर गरेर नेपाल फर्किएकी थिइन्। युवाका लागि केही गरौं भन्ने सोचले हामीले युवा केन्द्रित पोड्कास्ट सुरु गर्न लागेका हौं अन्नपूर्ण मिडिया नेटवर्कका महाप्रबन्धक मनोज बस्नेतले भने यसका लागि श्रेया जोडिनु हामी सबैका लागि खुसीको विषय हो। उनी युवाहरूका लागि उदाहरणीय र अनुकरणीय छिन्। युवाहरूका लागि अन्नपूर्ण मिडियासँग जोडिएर काम गर्ने अवसर पाउँदा साहै खुसी लागेको श्रेयाले बताइन्। हामी अहिलेका युवाहरू खोजे अनुरुपकै कन्टेनहरु लिएर पोड्कास्ट सञ्चालन गर्ने छौं उनले भनिन्।
पोखरालाई हराउँदै सुदूरपश्चिम प्लेअफमा,"काठमाडौं : नेपाल प्रिमियर लिगमा सुदूरपश्चिम रोयल्सले पोखरा एभेन्जर्सलाई हराउँदै प्लेअफमा पुगेको छ। टियु क्रिकेट मैदानमा पोखरालाई ५ रनले हराउँदै सुदूरपश्चिमले प्लेअफ स्थान सुरक्षित गरेको हो। सुदूरपश्चिमले दिएको १५४ रनको लक्ष्य पछ्याएको पोखरा १९४ ओभरमा १४८ रन बनाउँदै अलआउट भएको हो। पोखराका लागि ओपनर एन्ड्रिज गोउसले ३६ रन बनाए। उनले २१ बलमा ४ चौका र २ छक्का प्रहार गरे। त्यस्तै रेमन रिफरले ३३ रन, किरण ठगुनाले ३२ रन, दिनेश खरेल १५ रन र जेन मिलकले १० रन बनाए। अन्य खेलाडीले दोहोरो अंकको रन जोड्न सकेनन्। सुदूरपश्चिमका लागि स्कट केग्गेलिनले सर्वाधिक ५ विकेट लिए। हर्मप्रित सिंहले ३ विकेट लिँदा सैफ जैबले १ विकेट लिए। त्यसअघि टस हारेर ब्याटिङ गरेको सुदूरपश्चिमले निर्धारित ओभरको खेलमा ७ विकेटको क्षतिमा १५३ रन बनाएको थियो। सुदूरपश्चिमका लागि आरिफ शेखले सर्वाधिक ४२ रन बनाए। उनले ३८ बलमा २ चौका र १ छक्का प्रहार गर्दै अविजित रहे। सुदूरपश्चिमले पहिलो विकेटका रूपमा ओपनर सैफ जैबलाई गुमायो। उनी ८ बलमा १ चौकासहित रेमोन रेफरबाट बोल्ड आउट भए। ३६ ओभरमा सागर ढकालको बलमा कप्तान कुशल भुर्तेलको हातबाट ब्रान्डन म्याकमुलेनको क्याच छुटेको थियो। उनी त्यसबेला १२ रनमा खेलिरहेका थिए। उनै म्याकमुलेनको विकेट कुशलले आफ्नै नाममा राखे। सुदूरपश्चिमको तेस्रो विकेटका रूपमा म्याकमुलेक २३ रन बनाउँदै सागर ढकालको हातमा क्याच भए। दोस्रो विकेट भने विनोद भण्डारीको गयो। उनले १६ बलमा १ चौका र १ छक्कासहित १४ रनमा कुशल भुर्तेलको बलमा विपिन खत्रीको हातमा क्याच भए। चौथो विकेट हर्मप्रित सिंहको गयो। उनले १० बलमा १ छक्कासहति १३ रन बनाउँदै माइकल लिस्कको बलमा सुदीप अर्यालको हातमा क्याच भए। १३३ ओभरमा सुदूरपश्चिमले ४ विकेटको क्षतिमा १०० रन पूरा गरेको थियो। पाँचौं विकेटका लागि इशान पाण्डेले आरिफ शेखसँग २२ रनको साझेदारी गरे। १८१ ओभरमा सुदुरपश्चिमले इशान पाण्डेलाई रिटायर हर्ट गराई स्कट केग्गेलिनलाई क्रिजमा उता । छैटौं विकेट स्कट केग्गेलिनको गयो। उनले ३ बलमा २ रन बनाए। आरिफसँगै आठौं विकेटका लागि नरेश बुढा ऐर ६ रनमा अविजित रहे। पोखराका लागि कुशल भुर्तेलले २ विकेट लिए। माइकल लिस्क, सागर ढकाल र रेमोन रेफरले समान ११ विकेट लिए।"
पेट्रोल छर्केर आगो लगाएकी आचार्यको मृत्यु,"काठमाडौं : काठमाडौँको कागेश्वरी मनोहरा नगरपालिका८ मा आफ्नै शरीरमा पेट्रोल छर्केर आगो लगाएकी महिलाको आज मृत्यु भएको छ। चितवनको रत्ननगर नगरपालिका१२ घर भई बौद्ध नारायणटार बस्ने ३८ वर्षीया कमला आचार्यले शनिबार दिउँसो १२ बजे किरातचोक नजिकको बागमती नदी किनारमा आफ्नै शरीरमा पेट्रोल छर्केर आगो लगाएकी थिइन्। जिल्ला प्रहरी परिसर काठमाडौँका प्रवक्ता एवं प्रहरी उपरीक्षक नवराज अधिकारीले गम्भीर घाइते भएका आचार्यको उपचारका क्रममा आज मृत्यु भएको हो। उनले भने, 'स्कुटरमा आएकी उनले शनिबार दिउँसो आफूमाथि पेट्रोल छर्केर आगो लगाएको र गम्भीर घाइते भएकी उनको उपचारका क्रममा आज साँखुस्थित सुष्मा कोइराला मेमोरियल अस्पतालमा मृत्यु भएको हो ।' मृतक आचार्यको शव परीक्षणका लागि अहिले त्रिभुवन शिक्षण अस्पताल महाराजगञ्ज टिचिङमा पठाइएको छ।"
५१ जना फरार प्रतिवादी पक्राउ,"काठमाडौं : अदालतबाट विभिन्न मुद्दामा फैसला भई कैद तथा जरिवाना भुक्तान गर्न बाँकी रहेका ५१ जना फरार प्रतिवादीलाई पक्राउ परेका छन्। जिल्ला प्रहरी कार्यालय कास्की तथा मातहत प्रहरी कार्यालयहरू समेतबाट खटिएको प्रहरी टोलीले उनीहरूलाई विभिन्न स्थानबाट पक्राउ गरेको हो। पक्राउ परेका उनीहरूलाई फैसला कार्यान्वयनका लागि अदालतमा बुझाइएको जिल्ला प्रहरी कार्यालयका सूचना अधिकारी एवं प्रहरी नायब उपरीक्षक वसन्त कुमार शर्माले बताए। उनीहरूबाट ८ वर्ष ९ महिना ४ दिन कैद सजाय र ६१ लाख २३ हजार छ सय रुपैयाँ जरिवाना असुल गर्न बाँकी रहेको उनले बताए। पक्राउ परेकामध्ये चेक अनादारमा ३३, बैंकिङ कसुर मुद्दामा ६, लागू औषध सम्बन्धी मुद्दामा ३, चोरी, लिखत र लेनदेन बिगो मुद्दामा दुईदुई र बालबालिका विरुद्धको कसूर, बाल यौन दुरुपयोग तथा सवारी ज्यान सम्बन्धी मुद्दामा एकएक जना रहेका छन्।"
"एमालेले जनतासँग जनसंगठन अभियान सञ्चालन गर्ने, कुप्रचारको प्रतिवादमा उत्रने","काठमाडौं : नेपाल कम्युनिष्ट पार्टी (एमाले)ले जनतासँग जनसंगठन अभियान सञ्चालन गर्ने निर्णय भएको छ। नेकपा (एमाले) केन्द्रीय संगठन विभागद्वारा आयोजित स्थानीय तहमा पार्टी कामका समस्या र समाधान विषयक राष्ट्रिय कार्यशालापछि ६ बुँदे संकल्प प्रस्ताव पारित गरेको संगठन विभागका सचिव माधवप्रसाद ढुंगेलले जानकारी दिए। उनले संकल्प प्रस्तावमा माघ, फागुन, चैत गरी तीन महिना वडा तहमा पुग्ने निर्णय भएको बताए। २०८२ को पार्टी सदस्यता नवीकरण २०८१ को चैत्रभित्रै गर्ने एमालेको घोषणा छ। ढुंगेलले आज जारी गरेको विज्ञप्तिमा कार्यशालाको पहिलो दिन पार्टी महासचिव शंखर पोखरेलले पार्टी केन्द्रले बनाएको वार्षिक कार्ययोजनाको अभिमुखीकरण र संगठन विभागका प्रमुख काशीनाथ अधिकारीले कार्यशालाको मुख्य विषयको रुपमा कार्यपत्र प्रस्तुत गरेको र दोस्रो दिन बिहानैबाट समूहगत छलफलका रिपोर्टको प्रस्तुति गरिएको उल्लेख छ। यो कार्यशाला २०८१ चैत्रसम्ममा एक राष्ट्रिय युवा महोत्सवको आयोजना गर्न पार्टी केन्द्रसँग आग्रह गर्दछ। जारी विज्ञप्तिमा भनिएको छ,यो कार्यशाला पार्टी र नेतृत्वका विरुद्धका षडयन्त्र र कुप्रचारको जमेर प्रतिवाद गर्दै पार्टी नीति, नेतृत्व र राजनीतिक कार्य दिशालाई जनताकाबीच स्थापित गर्ने संकल्प गर्दछ। केके छन् कार्यशालाको घोषणामा ? १ यो राष्ट्रिय कार्यशाला निर्णयक राष्ट्रिय शक्ति निर्माणको लागि माघ देखि चैत्र सम्म ३ महिने वडा केन्द्रित अभियान सञ्चालन गर्ने संकल्प गर्दछ। २ यो राष्ट्रिय कार्यशाला आधारभूत तहसम्म कमिटी निर्माण गर्ने र सदस्यता विस्तार सँगसँगै जनतासँग जनसंगठन अभियानसञ्चालन गर्ने संकल्प गर्दछ। ३ यो कार्यशाला २०८२ को पार्टी सदस्यता नवीकरण २०८१ को फाल्गुण चैत्र महिनाभित्रै विधिसम्मत र प्रक्रिया सम्मत ढंगले सम्पन्न गर्ने संकल्प गर्दछ। ४ यो कार्यशाला २०८१ भित्रै सम्पूर्ण पार्टी सदस्यहरूलाई अनलाइनमा ल्याउने संकल्प गर्दछ। ५ यो कार्यशाला २०८१ चैत्रसम्ममा एक राष्ट्रिय युवा महोत्सवको आयोजना गर्न पार्टी केन्द्रसँग आग्रह गर्दछ। ६यो कार्यशाला पार्टी र नेतृत्वका विरुद्धका षडयन्त्र र कुप्रचारको जमेर प्रतिवाद गर्दै पार्टी नीति, नेतृत्व र राजनीतिक कार्य दिशालाई जनताका बीच स्थापित गर्ने संकल्प गर्दछ। यो पनि पढ्नुहोस एमालेमा अराजक प्रवृत्ति हावी भयो : अध्यक्ष ओली वैचारिक स्पष्टता र एकता कायम गरेर समाजवादको यात्रामा अग्रसर बनौं : ओली"
कांग्रेसप्रति जनताको आशालाई निराशामा बदल्न दिनुहुँदैन : उपप्रधानमन्त्री सिंह,काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले कांग्रेसप्रति जनतामा रहेको आशालाई निराशामा बदल्ने अवस्था आउन दिन नहुने बताएका छन्। आइतबार काठमाडौंमा कांग्रेसको सय दिने अभियानअन्तर्गत काठमाडौं ३१ मा आयोजित कार्यक्रममा कांग्रेसका नेता समेत रहेका सिंहले जनताको अधिकार प्राप्तिका लागि नेतृत्वदायी भूमिका निर्वाह गरेको कांग्रेस पार्टीप्रति अहिले पनि जनताको ठूलो आशा रहेको भन्दै निराशामा बदल्ने अवस्था आउन दिन नहुने बताएका हुन्। उनले कांग्रेसकै नेता तथा कार्यकर्ताहरूले पार्टी हित विपरित बोल्दा त्यसलाई जनतामा नकारात्मक नजिता देखिने भएकाले जिम्मेवारीपूर्वक काम गर्नुपर्ने धारणा राखे। कांग्रेसका संगठनमा देखिएका कमजोरीलाई सच्चाएर अघि बढ्नुपर्ने उनले बताए। उनले संगठनकै माध्यमबाट जनप्रतिनिधि बनेकाले संगठनलाई बेवास्ता गर्न नहुने उल्लेख गरे।
बर्दियामा स्कुटर दुर्घटना हुँदा बाबु छोरीको मृत्यु,"गुलरिया : बर्दियाको गुलरिया नगरपालिका६ स्थित बर्दिया अस्पताल नजिकै रोकी राखेको ट्याक्टरमा स्कुटर ठोकिँदा बाबु छोरीको मृत्यु भएको छ। दुर्घटनामा परी स्कुटर चालक सप्तरी जिल्ला रुपनी गाउँपालिका१ घर भई हाल बर्दियाको गुलरिया नगरपालिका मा डेरा गरी बस्ने ३७ वर्षीय रामकुमार साह र ६ वर्षीया छोरी विद्या साहको मृत्यु भएको जिल्ला प्रहरी कार्यालय बर्दियाका प्रहरी नायब उपरीक्षक ऋषिराम घर्तीमगरले बताए। आइतबार अपराह्न राकेश चौधरीले सडक किनारमा रोकी राखेको म १ त १०६२ नम्बरको ट्याक्टरको ट्रलीमा भादापुल तर्फ जाँदै गरेको बा ६८ प ७०३६ नम्बरको स्कुटर ठोकिएको हो। दुर्घटना लगत्तै बर्दिया अस्पताल पुर्याइएका बाबु छोरीलाई चिकित्सकले मृत घोषणा गरेका हुन्। दुर्घटनामा परी मृतककी श्रीमती ३२ वर्षीया रुवी साहको अवस्था सामान्य रहेको छ। २ वर्षीय छोरा प्रिन्स साहलाई केही नभएको डीएसपी घर्ती मगरले बताए। घाइतेको बर्दिया अस्पताल गुलरियामा उपचार भइरहेको छ। प्रहरीले स्कुटर, ट्याक्टर र ट्याक्टर चालकलाई नियन्त्रणमा लिई अनुसन्धान भइरहेको जनाएको छ।"
चीनियाँ कम्युनिष्ट पार्टीको उदाहरण दिँदै ओलीले भने : जनताको जीवनमा परिवर्तन गर्न लागौं,"काठमाडौं : प्रधानमन्त्री एवं नेकपा (एमाले) का केपी शर्मा ओलीले एमाले केवल राजनीति गर्न मात्र नजन्मेको बताएका छन्। केन्द्रीय सङ्गठन विभागद्वारा आयोजितस्थानीय तहमा पार्टी कामका समस्या र समाधानविषायक दुई दिने राष्ट्रिय कार्यशालालाई आज सम्बोधन गर्दै प्रधानमन्त्री ओलीले चीनको जस्तै नेपालमा पनि एमालेले नेपालमा समाजवाद स्थापनाको लक्ष्यमा अग्रसर बनेको बताएका हुन्। चीनियाँ कम्युनिष्ट पार्टीले केही पनि नभएको ठाउँबाट राज्यसत्तामा पुगेर श्रेष्ठता हासिल गर्दै अहिले चीनलाई आर्थिकरुपमा महाशक्ति राष्ट्र बनाएको उदाहरण प्रस्तुत गर्दै अध्यक्ष ओलीले त्यहाँ पार्टी नेतृत्वलाई कुनै पनि नेताले विरोध नगर्ने गरेको स्मरण गराए। चीनले अन्य समाजवादी मुलुकको नक्कल नगरी आफ्नै विशेषताको समाजवादको यात्रा थालेको उल्लेख गर्दै प्रधानमन्त्री ओलीले एमालेले पनि नेपालमा समाजवाद स्थापनाको लक्ष्यमा आफूलाई अग्रसर गराउँदै आएको बताए। चीनियाँ कम्युनिष्ट पार्टीको सङ्घर्ष, सफलता र हाल चीनको तीव्र आर्थिक विकासलाई दृष्टान्तका रुपमा प्रस्तुत गर्दै अध्यक्ष ओलीले सबै कुरामा तयार भएर जनताको जीवनमा सकारात्मक परिवर्तन ल्याउन लाग्नुपर्ने बताए। 'हाम्रो पार्टी केवल राजनीति गर्न जन्मेको होइन। समाजवाद र राष्ट्रवादको महान् उद्देश्य बोकेर देश बनाउन र सकारात्मक परिवर्तन ल्याउन जन्मेको पार्टी हो। यसले सामाजिक परिस्थितिलाई उच्चतम् रुप दिन सुरुवात्देखि नै लाग्दै आएको छ।', अध्यक्ष ओलीले भने, 'जनताले सजिलोसँग खान, लाउन, बस्न पाउने तथा छोराछोरी पढाउन पाउने, बिरामी हुँदा उपचार गर्न पनउने आधारभूत आवश्यकताको परिपूर्ति तथा राजनीतिक अधिकार पाउनुपर्ने भन्ने उद्देश्यले कम्युनिष्ट पार्टीको स्थापना भएको हो। राजनीति अधिकार प्राप्ति भएको छ, अब स्थिरता र स्थायित्व कायम गरेर आर्थिक उत्पादन र समृद्धिमा लाग्नुपर्नेछ।' चीनियाँ कम्युनिष्ट पार्टीको सङ्घर्ष, सफलता र हाल चीनको तीव्र आर्थिक विकासलाई दृष्टान्तका रुपमा प्रस्तुत गर्दै अध्यक्ष ओलीले सबै कुरामा तयार भएर जनताको जीवनमा सकारात्मक परिवर्तन ल्याउन लाग्नुपर्ने बताए। जनताको जीवनमा सकारात्मक परिवर्तन ल्याउन जस्तो परिस्थिति आउँछ, त्यसैगरी सामना गर्न सक्ने खालको श्रेष्ठता हासिल गर्न कार्यकर्तालाई आग्रह गरे।पार्टीभित्र वैचारिक स्पष्टता र एकता कायम गरेर समाजवादको यात्रामा अग्रसर हुनुपर्ने बताउँदै उनले कार्यशालामा सहभागी हरेक सदस्यले यसको सन्देश आम जनमसुदायमा सम्प्रेषण गर्न आग्रह गरे। इतिहासकालदेखि पार्टीमा वैचारिक स्पष्टता र एकता हुन नसक्दा वाञ्छित उपलब्धि हासिल हुन नसकेको बताउँदै उनले पार्टीभित्र बिमति जनाउने तर सही बाटो के हो भनेर पहिल्याउन नसक्ने प्रवृत्ति देखा पर्दै आएको स्पष्ट गरे।"
सुदूरपश्चिमले पोखरालाई दियो १५४ रनको लक्ष्य,"काठमाडौं : नेपाल प्रिमियर लिगमा सुदूरपश्चिम रोयल्सले पोखरा एभेन्जर्सलाई १५४ रनको लक्ष्य प्रस्तुत गरेको छ। टियु क्रिकेट मैदानमा टस हारेर ब्याटिङ गरेको सुदूरपश्चिमले निर्धारित ओभरको खेलमा ७ विकेटको क्षतिमा १५३ रन बनाएको हो। टियु क्रिकेट मैदानमा टस हारेर ब्याटिङ गरेको सुदूरपश्चिमले पोखराविरुद्ध निर्धारित २० ओभरमा ७ विकेटको क्षतिमा १५३ रन बनाएको छ। सुदूरपश्चिमका लागि आरिफ शेखले सर्वाधिक ४२ रन बनाए। उनले ३८ बलमा २ चौका र १ छक्का प्रहार गर्दै अविजित रहे। सुदूरपश्चिमले पहिलो विकेटका रूपमा ओपनर सैफ जैबलाई गुमायो। उनी ८ बलमा १ चौकासहित रेमोन रेफरबाट बोल्ड आउट भए। ३६ ओभरमा सागर ढकालको बलमा कप्तान कुशल भुर्तेलको हातबाट ब्रान्डन म्याकमुलेनको क्याच छुटेको थियो। उनी त्यसबेला १२ रनमा खेलिरहेका थिए। उनै म्याकमुलेनको विकेट कुशलले आफ्नै नाममा राखे। सुदूरपश्चिमको तेस्रो विकेटका रूपमा म्याकमुलेक २३ रन बनाउँदै सागर ढकालको हातमा क्याच भए। दोस्रो विकेट भने विनोद भण्डारीको गयो। उनले १६ बलमा १ चौका र १ छक्कासहित १४ रनमा कुशल भुर्तेलको बलमा विपिन खत्रीको हातमा क्याच भए। चौथो विकेट हर्मप्रित सिंहको गयो। उनले १० बलमा १ छक्कासहति १३ रन बनाउँदै माइकल लिस्कको बलमा सुदीप अर्यालको हातमा क्याच भए। १३३ ओभरमा सुदूरपश्चिमले ४ विकेटको क्षतिमा १०० रन पूरा गरेको थियो। पाँचौं विकेटका लागि इशान पाण्डेले आरिफ शेखसँग २२ रनको साझेदारी गरे। १८१ ओभरमा सुदुरपश्चिमले इशान पाण्डेलाई रिटायर हर्ट गराई स्कट केग्गेलिनलाई क्रिजमा उता । छैटौं विकेट स्कट केग्गेलिनको गयो। उनले ३ बलमा २ रन बनाए। आरिफसँगै आठौं विकेटका लागि नरेश बुढा ऐर ६ रनमा अविजित रहे। पोखराका लागि कुशल भुर्तेलले २ विकेट लिए। माइकल लिस्क, सागर ढकाल र रेमोन रेफरले समान ११ विकेट लिए।"
पालिकास्तरीय क्रिकेट उपाधि तानसेनलाई,"तानसेन : तानसेनको टुडिखेलमा सञ्चालन भएको पालिकास्तरीय डाउनटाउन नकआउट क्रिकेट प्रतियोगिताको उपाधि तानसेन नगरपालिकाको क्रिकेट क्लवले हात पारेको छ। शनिबार तानसेनमा भएको फाइनलखेलमा तानसेनले रैनादेवी छहरालाई ४९ रनले पछि पार्दै पालिकास्तरीय क्रिकेटको उपाधि जितेको हो। तानसेनले क्रिकेट क्लवले २० ओभरको खेलमा ८ विकेट गुमाएर १ सय ३९ रन जोडेको थियो। तानसेनका लागि विशाल दर्नालले ४०, रुपेश बस्यालले ३५, श्रीधर बस्यालले १५ र तेजेन्द्र बीरजंग राणलो १२ रन जोडेका थिए। वलिङतर्फ रैनादेवी छहराका मदन नेपालीले ४, अमीत तिवारीले २ विकेट लिए। १ सय ४० रनको लक्ष्यका साथ मैदानमा उत्रिएको रैनादेवी छहराले २० ओभरमा ८ विकेट गुमाएर ९० रनमात्र बनायो। रैनादेवीका लागि लक्ष्मण सार्कीले अविजित २९, मिलन केसीले १६, भक्त कार्कीले अविजित ४ रन जोडे। बलिङतर्फ तानसेनका श्रीधर बस्यालले ३, सागर सिलवाल र शुभम भुसालले समान २२ विकेट लिए। विजयी तानसेनलाई ५० हजार र उपविजयी रैनादेवी छहरालाई २५ हजार नगद पुरस्कार, मेडल, प्रमाणपत्र र ट्रफी पुरस्कार पाए। प्रतियोगितामा उत्कृष्ट बलर रैनादेवी छहराका अमित तिवारी, उत्कृष्ट ब्याट्सम्यान तथा म्यान अफ दि सिरिज तानसेनका विशाल दर्नाल र बेष्ट क्याच तानसेनकै विपिन भट्टराई भए। प्रतियोगितामा जिल्लाका ९ पालिकाको सहभागिता रहेको थियो।"
"गाजामा इजरायली हवाई आक्रमण, मेयरसहित २२ जनाको मृत्यु",गाजामा इजरायली हवाई आक्रमणमा २२ प्यालेस्टाइनीको मृत्यु भएको छ । इजरायल डिफेन्स फोर्स (आईडीएफ) र हमासका अनुसार यी २२ मध्ये एक मध्य गाजामा अवस्थित देर अलबालाह सहरका मेयर हुन्। इजरायलले हमासलाई हमलाको निशाना बनाइरहेको बताउँदै आएको छ। इजरायलले विद्यालयलाई हमासले आफ्नो आधार र अन्य चीजहरूको लागि प्रयोग गरिरहे आरोप लगाएको छ। तर हमासले भने इजरायलको यो आरोपलाई धेरै पटक अस्वीकार गरेको छ। हालसालै अमेरिकाका राष्ट्रिय सुरक्षा सल्लाहकार ज्याक सुलिवानले गाजामा युद्धविराम सम्झौताको सम्भावना व्यक्त गरेका थिए । गत वर्ष अक्टोबरमा हमासले इजरायलमा हमला गरेको थियो र त्यसमा १२ सय इजरायली मारिएका थिए । त्यसपछि इजरायलले जवाफी कारबाही गर्न थाल्यो। हमासद्वारा सञ्चालित स्वास्थ्य मन्त्रालयका अनुसार इजरायलको आक्रमणका कारण गाजामा ४४ हजारभन्दा बढीको मृत्यु भएको छ ।
सुनको मूल्य प्रतितोला २२ सयले घट्यो,काठमाडौं : आज नेपाली बजारमा सुनको मूल्य प्रतितोला २२ सयले घटेको छ। अन्तर्राट्रिय बजारमा सुनको मूल्यमा गिरावट आएसँगै नेपाली बजारमा पनि आज सुनको भाउ घटेको हो। त्यस्तै आज चाँदीको मूल्यमा पनि सामान्य गिरावट भएको छ । शुक्रबार सुन प्रतितोला एक लाख ५३ हजारमा कारोबार भएको थियो। आज भने प्रतितोला एक लाख ५० हजार आठ सयमा खरिदबिक्री भइरहेको नेपाल सुनचाँदी व्यवसायी महासङ्घले जनाएको छ । साथै चाँदीको मूल्य प्रतितोला २० रुपैयाँले घटेको छ । शुक्रबार प्रतितोला एक हजार आठ सय ६० मा कारोबार भएको चाँदी आज एक हजार आठ सय ४० मा कारोबार भइरहेको छ।
एबीसी न्यूजले ट्रम्पलाई १५ मिलियन डलर जरिवाना तिर्ने,"एबीसी न्यूजले अमेरिकाका नवनिर्वाचित राष्ट्रपति डोनाल्ड ट्रम्पलाई मानहानि मुद्दाको सजायस्वरुप १५ मिलियन जरवाना तिर्नेछ। एबीसी न्यूजका स्टार एन्कर जर्ज स्टेफानोपोलोसले यस वर्ष मार्च १० मा एक अन्तर्वार्तामा ट्रम्पलाई बलात्कारका लागि जिम्मेवार भेटिएको टिप्पणी गरेका थिए। रकम हस्तान्तरणसँगै एबीसी न्यूजले पनि दुःख व्यक्त गर्दै विज्ञप्ति प्रकाशित गर्ने जनाइएको छ । यसबाहेक एबीसीले ट्रम्पको कानुनी शुल्कका लागि १ मिलियन डलर पनि दिनेछ। एबीसी न्यूजका प्रवक्ताले भने, 'कम्पनी मुद्दा खारेज गर्न सम्झौता गरेकोमा खुशी छ।' बीबीसी"
"काठमाडौंको रोमाञ्चक जित, प्लेअफ पुग्ने सम्भावना जीवितै","काठमाडौं : नेपाल प्रिमियर लिगमा रोमाञ्चक जित हात पार्दै काठमाडौं गुर्खाजले प्लेअफ पुग्ने सम्भावना जीवितै राखेको छ। आइतबार टियु क्रिकेट मैदानमा विराटनगर किंग्सलाई १ विकेटले पराजित गर्दै काठमाडौंले प्लेअफ पुग्ने सम्भावना कायमै राखेको हो। विराटनगरले दिएको ११८ रनको लक्ष्य पछ्याएको काठमाडौं गुर्खाजले १८१ ओभरमा ९ विकेटको क्षतिमा लक्ष्य पूरा गरेको हो। अन्तिम विकेटमा काठमाडौंलाई १६ रन चाहिएको अवस्था थियो। जसमा दिपेश कँडेलले जिम्मेवारीपूर्ण पारी खेलेर ५ बलमा १ चौका र १ छक्का प्रहार गर्दै ११ रनको अविजित पारी खेले। उनीसँगै शंकर राना १६ रनमा अविजित रहे। काठमाडौंका लागि प्रतिक श्रेष्ठले सर्वाधिक ३९ रन बनाए। उनले ३४ बलमा २ चौका र २ छक्का प्रहार गरे। उनलाई अनिल खरेलले दीपपक बोहोराको हातमा क्याच भए। काठमाडौंका स्टेफन स्किनाजीले १ रन, माइकल लेभिटले १० रन, गेरहार्ड इरास्मसले १२ रन, डान डाउथवेटले १ रन, रासिद खानले १४ रन बनाउँद कप्तान करण केसी गोल्डेन डक भए। विराटनगरका लागि कप्तान सन्दीप लामीछानेले ३ विकेट र क्रिस सोल र अनिल खरेल र वसिर अहमदले समान २२ विकेट लिए। त्यसअघि टस हारेर ब्याटिङ गरेको विराटनगर १ बल अगावै ११७ रनमा अलआउट भएको थयो। विराटनगरका लागि राजेश पुलामी मगरले सर्वाधिक २५ रन बनाए। उनले २० बलमा १ चौका र १ छक्का प्रहार गरे। विराटनगरले तेस्रो ओभरको चौथो बलमा ओपनर लोकेश बमलाई गुमायो। उनी ८ रन बनाउँदै डान डाउथवेटबाट एलबीडब्ल्यु आउट भए। दोस्रो विकेटका रुपमा विराटनगरले तेस्रो क्रमका ब्याटर निकोलस क्रिटोनलाई १२ रनमा गुमायो। उनी १० बलमा २ चौका प्रहार गर्दै रन आउट भए। विराटनगरले पावरप्लेमा २ विकेट गुमाउँदै ४५ रन बनाएको थियो। तेस्रो विकेटका रूपमा ओपनर दिपक बोहोरालाई दिपेश कँडेलले एलबीडब्ल्यु आउट गरे । उनले २४ बलमा २ चौकासहित २० रन बनाए। चौथो विकेट स्कोट इड्वार्डको गयो। उनले १४ बलमा १ चौकासहित १५ रन बनाएर गेरहार्ड इरास्मसबाट बोल्ड आउट भए। त्यसपछि पाँचौं, छैटौं, सातौं र आठौं विकेट सस्तैमा गए। नवौं विकेटका लागि सुवास भण्डारी र राजेश पुलामी मगरले २७ रनको साझेदारी गरे। नवौं विकेटका रुपमा राजेश पुलामी मगर आउट करण केसीको बलमा भिम सार्कीको हातमा क्याच भए। अन्तिम विकेटका रूपमा अनिल खरेल १९५ ओभरमा रन आउट हुँदा विराटनगर किंग्स ११७ रनमा अलआउट भएको हो। काठमाडौंका लागि गेरहार्ड इरास्मसले सर्वाधिक ३ विकेट लिए। दिपेश कँडेलले २ विकेट लिँदा साहब आलम, करण केसी र डान डाउथवेले समान ११ विकेट लिए। आजको दोस्रो खेल सुदूरपश्चिम रोयल्स र पोखरा एभेन्जर्सुबीच हुनेछ।"
"कम्बोडियाका समकक्षीसँग पर्यटनमन्त्रीको भेट, भैरहवा कम्बोडिया सिधा उडानको प्रस्ताव","काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले कम्बोडियाभैरहवा कम्बोडिया सिधा उडानको प्रस्ताव गरेका छन्। कम्बोडियाका संस्कृति तथा धार्मिक मामिला मन्त्री चाई बोरिनसँग आइतबार भएको शिष्टाचार एवं विदाई भेटघाटका क्रममा मन्त्री पाण्डेले कम्बोडियाभैरहवा कम्बोडिया सिधा उडानको प्रस्ताव गरेका हुन्। मन्त्री पाण्डेले सरकारले पोखरा र भैरहवा अन्तर्राष्ट्रिय विमानस्थलमा उडान गर्ने वायुसेवा कम्पनीलाई दिएको सहुलियतकाबारे समेत जानकारी गराएका थिए। पर्यटन प्रवर्द्धनका लागि दुवै देशबीचमा कला, संगीत, र साहित्यमा सहकार्य तथा सांस्कृतिक महोत्सव कार्यक्रम र पर्यटन बोर्डहरूबीच साझेदारी गर्न सकिने विषयमा छ्लफल भएको थियो । यस्तै दुवै देशका युनेस्को विश्व सम्पदा क्षेत्रहरूको संरक्षण र प्रवर्द्धनमा सहकार्यको सम्भावना,सांस्कृतिक समझदारी र सद्भावलाई गहिरो बनाउने उद्देश्यले युवा र शैक्षिक आदानप्रदानका सम्भावनालगायतका विषयमा छलफल भएको पर्यटनमन्त्रीको सचिवालले जनाएको छ। यस्तै पारस्परिक पर्यटनलाई प्रोत्साहित गर्न प्रत्यक्ष उडानहरू र भिसा प्रक्रियामा सहजीकरणको आवश्यकताबारे समेत दुई मन्त्रीबीच चर्चा भएको थियो । संस्कृति तथा धार्मिक मामिला मन्त्री चाई बोरिनले मन्त्री पाण्डेलाई कम्बोडियाको औपचारिक भ्रमणको निम्ता समेत दिएका थिए।"
पोखराले टस जितेर सुदूरपश्चिमविरुद्ध बलिङ गर्दै,काठमाडौं : नेपाल प्रिमियर लिगमा पोखरा एभेन्जर्सले टस जितेर बलिङ गर्ने निर्णय गरेको छ। टियु क्रिकेट मैदानमा आइतबार कप्तान कुशल भुर्तेलले टस जितेर बलिङ गर्ने निर्णय गरेका हुन्। पोखरा यसअघि नै प्लेअफ दौडबाट बाहिरिसकिएको छ भने सुदूरपश्चिमले प्लेअफमा स्थान पक्का गरिसकेको छ।
वैचारिक स्पष्टता र एकता कायम गरेर समाजवादको यात्रामा अग्रसर बनौं : ओली,"अध्यक्ष ओलीले आफूलाई जे लाग्यो त्यही सही भन्ने प्रवृत्तिबाट मुक्त भई सही कुरा अपनाउने र त्यसमा अडिग रहने इमान्दारिता नेताकार्यकर्तामा आवश्यक हुने बताए । काठमाडौं : प्रधानमन्त्री एवं नेकपा (एमाले) का केपी शर्मा ओलीले मुलुकको परिस्थितिमा परिवर्तन ल्याउने गरी सिङ्गो पार्टी पङ्गति परिचालित हुन कार्यकर्तालाई निर्देशन दिएका छन्। आइतबार एमाले पार्टी कार्यालय च्यासलमा केन्द्रीय सङ्गठन विभागद्वारा आयोजित स्थानीय तहमा पार्टी कामका समस्या र समाधान विषयक दुई दिने राष्ट्रिय कार्यशालामा ओलीले देश र जनताको जीवनमा सकारात्मक परिवर्तन ल्याउन परिचालित हुन कार्यकर्तालाई निर्देशन दिएका हुन् । चिनियाँ कम्युनिष्ट पार्टीको सङ्घर्ष, सफलता र हाल चीनको तीव्र आर्थिक विकासलाई दृष्टान्तका रुपमा प्रस्तुत गर्दै अध्यक्ष ओलीले सबै कुरामा तयार भएर जनताको जीवनमा सकारात्मक परिवर्तन ल्याउन लाग्नुपर्ने बताए । पार्टीभित्र वैचारिक स्पष्टता र एकता कायम गरेर समाजवादको यात्रामा अग्रसर हुनुपर्ने उनको भनाई छ। इतिहासकालदेखि पार्टीमा वैचारिक स्पष्टता र एकता हुन नसक्दा वाञ्छित उपलब्धि हासिल हुन नसकेको बताउँदै उनले पार्टीभित्र विमति जनाउने तर सही बाटो के हो भनेर पहिल्याउन नसक्ने प्रवृत्ति देखा पर्दै आएको धारणा राखे। उनले प्रतिक्रियावादीले कम्युनिष्ट पार्टीलाई विभाजन गराएर राज गर्ने नीति लिए पनि पुष्पलालले पार्टी एकताको प्रयास गरेको स्मरण गरे । अध्यक्ष ओलीले आफूलाई जे लाग्यो त्यही सही भन्ने प्रवृत्तिबाट मुक्त भई सही कुरा अपनाउने र त्यसमा अडिग रहने इमान्दारिता नेताकार्यकर्तामा आवश्यक हुने बताए ।"
पश्चिमका नाम चलेकाभन्दा हिमालय खण्डका विश्वविद्यालय हजारौं वर्ष पुराना हुन्,"गुरुत्वाकर्षणको सिद्धान्त न्युटनले भन्दा सयौं वर्ष पहिला नालन्दा विश्वविद्यालयका प्राध्यापक आर्यभटले पत्ता लगाएका थिए । काभ्रे : प्रधानमन्त्री केपी शर्मा ओलीले विकसित देशका पुराना र ख्यातिप्राप्त विश्वविद्यालयभन्दा हिमालय खण्डमा धेरै पहिले विश्वविद्यालय स्थापना भइसकेको बताएका छन् । नालन्दा र आसपासका १० वटा विश्वविद्यालय हिमालय खण्डमा हजार वर्षभन्दा अघि नै थिए, ओलीले भने, पश्चिममा देशहरूमा हजार वर्ष पुगेकै छैनन् । उनले अक्स्फोर्ड, क्याम्ब्रिज, हार्डवर्ड, कोलम्बियाजस्ता प्रसिद्ध विश्वविद्यालयको स्थापनासँग नालन्दाको इतिहासलाई दाँजे । भारतको प्रख्यात नालन्दा विश्वविद्यालय सन् ४२७ मा स्थापना भएको थियो । जब कि अक्स्फोर्ड सन् १०९६, क्याम्ब्रिज १२०९, हार्डवर्ड १६३६ र कोलम्बिया १७५४ मा स्थापना भएका थिए । हामीले हामी को हौं ? भनेर चिन्नुपर्छ । खोज र अनुसन्धान गर्ने पूर्खाका सन्तान हौं, बुझ्नुपर्छ विद्यार्थीले, धुलिखेलस्थित काठमाडौं विश्वविद्यालयको ३०औं दीक्षान्त समारोहलाई शनिबार सम्बोधन गर्दै कुलपतिसमेत रहेका प्रधानमन्त्री ओलीले भने, नालन्दा विश्वविद्यालयका प्राध्यापक आर्यभटले पाँचौं शताब्दीमा गुरुत्वाकर्षणको सिद्धान्त पत्ता लगाएका थिए । जब कि त्यही कुरा न्युटनले १६औं शताब्दीमा पत्ता लगाएको भनिने गरिन्छ । हामी नबुझेर ग्राभिटेसन थ्यौरी न्यूटनले पत्ता लगाएका हुन् भनिरहेछौं । प्रधानमन्त्री ओलीले विश्वका धेरै देश र त्यहाँका नाम चलेका व्यक्तिले गरेका काम त्यो समयभन्दा हजारौं वर्षअघि हिमालय खण्डमा रहेका हाम्रा पितापूर्खाले गरिसकेको उल्लेख गरे । उनले भने, आर्यभट्टले पत्ता लगाएको पाँच सय वर्षपछि भाष्कराचार्यले पत्ता लगाएका थिए । उनले ११५० मै पृथ्वी कस्तो छ, यसको गोलाइ कत्रो छ ? पृथ्वीबाट सूर्यको दूरी कति छ ? पृथ्वीको तौल कति छ ? सबै पत्ता लगाइसकेका रहेछन् । आज विज्ञानले त्यसलाई सही प्रमाणित गरेको छ । अहिले जेनेभामा अन्तरिक्ष अध्ययनसम्बन्धी रिसर्च सेन्टरमा भाष्कराचार्य द्वितीयको नाम महागणितीज्ञ, महावैज्ञानिक भनेर लेखिएको ओलीको भनाइ छ । उनका अनुसार, हाम्रा पितापूर्खाहरूले धेरै अगाडि त्यस्ता आविष्कार गरेका थिए । तर, ती कुरा विस्तार हुन सकेनन्, ओझेलमा परे । हो, त्यसैले हामीपछि पर्यौं, अगाडि बढ्न सकेनौं, कुलपति ओलीले थपे, शिक्षाको सुरुआत भएको ठाउँ । योगको सुरुआत भएको ठाउँ । ज्ञान र ध्यानको सुरुआत भएको ठाउँ । तिनको विस्तार र फैलावट भएको ठाउँ हो यो । ओलीले महर्षि चरक यहीँका थिए जो स्वास्थ्य विज्ञानका प्रणेता मानिन्छन् भन्दै चरकले तीन हजार वर्षअघि नै चरकसंहिता नामको किताब लेखेको दाबी गरे । ज्योतिश शास्त्र, गणित सबैका महाविद्वान् भएको उनको भनाइ छ । २८ सय वर्षभन्दा अगाडि सुस्रुत भन्ने ऋषि थिए सुनसरीको चतारामा विश्वामित्रका छोरा । उनैले हो पहिलो शल्यक्रिया गरेको तर जनसंख्या कमीले यहाँ प्रयोगमा ल्याइरहन सकेनन्, ओलीले भने, अनि वनारस गएर शल्यक्रिया विज्ञानको प्रयोग गरे । यी कुरा धेरैलाई थाहा छैन । जतिबेला विश्व अन्धकारमा थियो, त्यतिबेला यहाँ प्रकृति, दर्शन, जीवन र विज्ञानका बारेमा खोज अनुसन्धान भइसकेको थियो । सृष्टि कसरी हुन्छ ? यसको अन्त्य कसरी हुन्छ ? अध्ययन, बहस, चिन्तनमनन यहीँ हुन्थ्यो भन्दै प्रधानमन्त्री ओलीले झन्डै चार हजार वर्षअघि जनकपुरमा यस्ता विविध विषयमा शास्त्रार्थ हुने गरेको पनि दाबी गरे । त्यसबेलाका ग्रन्थहरू छन् । त्यसैले तपाईं विद्यार्थीहरूले हामी को हौं ? थाहा पाउनुपर्छ भनेर भनेको हुँ, उनले भने, अरूका गल्तीले नेपाल मरुभूमि बन्दै छ भनेर थाहा पाउनुपर्छ विद्यार्थीले । उनले आफूले काठमाडौं विश्वविद्यालयले अध्ययन र अनुसन्धानमा धेरै सफलता प्राप्त गरिरहेको साथै अन्य विश्वविद्यालयसँग सहकार्य पनि गरिरहेको भन्दै खुसी प्रकट गरे । रोजगारी खोज्ने नभई रोजगारी सिर्जना गर्ने आत्मनिर्भरतामा आधारित शिक्षा दिने ढंगले सरकार अघि बढ्ने ओलीले बताए । उनले प्रमाणपत्रले मात्रै दक्ष नहुने भएकाले कस्तो नागरिक हो भन्ने विषय चरित्र र नैतिकताले प्रष्ट्याउने पनि प्रष्ट पारे । ओलीले नेपालको शिक्षा व्यावहारिक र प्राविधिकसहित जीवनोपयोगी बनाउन पाठ्यक्रम निर्माण गर्न विश्वविद्यालयलाई सुझाव दिएका थिए । विद्यार्थीले नेपाल र नेपालीका लागि राष्ट्रियता, आवश्यकता र आयआर्जन उन्मुख कार्यमा सहभागी हुनुपर्नेमा जोड दिँदै कुलपति ओलीले विद्यार्थीलाई अनुरोध गरे । मान्छे नमरेसम्म उसको अध्ययनको काम सकिन्न, बाचुँन्जेल अध्ययनको काम चलिरहन्छ, ओलीले थपे, मान्छेले आफूलाई व्यावहारिक रूपमा अघि बढाउँदै लैजानुपर्छ । युवालाई रोजगारी दिने हैन, रोजगारी सिर्जना गर्ने शिक्षा दिनुपर्ने जोड दिए । जनवायु परिवर्तन लगायतका कारण नेपालका हिमालहरू कालापत्थरमा परिणत हुँदै गएको बताउँदै वातारणीय न्यायका लागि सरकार लागिरहेको ओलीको भनाइ छ । अब जागिर दिने शिक्षा दिने हैन, जागिर सिर्जना गर्ने खालको शिक्षा, आत्मनिर्भर ढंगले जब दिने शिक्षातर्फ अघि बढेका छौं, यसका निम्ति केयूलगायतका विश्वविद्यालय नमुनाका रूपमा अघि बढिरहेका छन्, प्रधानमन्त्री ओलीले भने । उनले विद्यार्थीलाई पढाईसँगै रोजगारीमा जोड्दै आत्मनिर्भर बनाउन देशका नमुना विश्वविद्यालयसँग सहकार्य र समन्वय गर्दै जाने उल्लेख गरे । उनले भने, सर्टिफिकेट रोजगारीको एउटा आधार हो, दक्ष नागरिक हुन आचरण, व्यवहार, शैली र बोलीचालीले निर्धारण गर्छ । उनले सीप र उत्तरदायित्वबाट विद्यार्थीले देश र नागरिकको पहिचान कायम राख्नुपर्नेमा जोड दिए । भारतको पटनास्थित इन्डियन इन्स्टिच्युट अफ टेक्नोलोजीका निर्देशक प्रा त्रिलोकनाथ सिंहले नेपालभारतको इतिहास र भूगोलमा असाधारण सम्बन्ध रहेको बताएका थिए । व्यापार, शिक्षा र अनुसन्धानका क्षेत्रमा भएको पारस्परिक सम्बन्ध र नवप्रवर्तनका क्षेत्रमा दुई देशको साझेदारीले साझा प्रगति र दीगो विकासका मार्ग प्रशस्त गरेको छ, उनले भने, दुई देशबीचका उदाहरणीय परियोजनाले पनि राष्ट्रबीचको विश्वास र साझेदारीको गहिरो भावनालाई पनि उत्प्रेरित गर्न सक्छ भन्न सकिन्छ । काठमाडौं विश्वविद्यालयका उपकुलपति भोला थापाले सही सीप, प्रतिष्ठित डिग्री र बलियो मानसिकताबाट सुसज्जित भएकाले उच्च शिक्षामा न्याय र समानताका लागि काठमाडौं विश्वविद्यालय कोसेढुङ्गा बनिरहेको बताए । शैक्षिक उत्कृष्टता, नवप्रवर्तन, सामाजिक प्रभाव र वैश्विक पहिचान निर्माण गर्न सम्पूर्ण ऊर्जा केन्द्रित गरेको उपकुलपति थापाले बताए । लक्ष्य हासिल गर्नका लागि स्थानीय र विश्वव्यापी बजारका बदलिँदा मागहरूलाई ध्यानमा राखी विशेष रूपमा तयार पारिएका कार्यक्रमहरू सञ्चालन गरेको उनले बताए । ज्ञानलाई लोकतान्त्रीकरण गर्ने काठमाडौं विश्वविद्यालयको लक्ष्यअनुरूप हामीले उन्नत डिजिटल प्लेटफर्मद्वारा समर्थित सुलभ शैक्षिक विकल्प प्रदान गर्दै पहुँच बढाउने काम गरेको उपकुलपति थापाले बताए । वैश्विक रूपमा काठमाडौं विश्वविद्यालयको ब्रान्ड मूल्यलाई बलियो बनाउन हामीले दृश्यात्मक र अनलाइन उपस्थिति निर्माण गर्दै आएको बताए । अनुसन्धानमा नवप्रवर्तन, शिक्षा र उद्योग, अन्तर्राष्ट्रिय सहकार्य र पहुँच गर्ने कार्यक्रमहरू अघि बढाइएको थापाले बताए । काठमाडौं विश्वविद्यालयको इतिहासमा पहिलोपटक स्कुल अफ आर्ट्सको मास्टर इन अर्वान स्टडिजमा ५ जना, मास्टर इन मिडिया स्टडिजमा १ जना र मास्टर अफ फाइन आर्टसमा २१ जनालाई पहिलोपटक उपाधि प्रदान गरिएको छ । त्यसैगरी स्कुल अफ एजुकेसनको मास्टर इन इनडिजाइनस एजुकेसन एन्ड डेभलपमेन्टमा १९ जना र मास्टर इन टेेनिङ एन्ड डेभलपमेन्टमा १२ जनालाई पहिलो पटक उपाधि प्रदान गरिएको छ । स्कुल अफ इन्जिनियरिङको मास्टर इन हेल्थ इन्फरमेटिक्समा २ जना एम टेक इन इनर्जी सिस्टम ४ जनालाई पहिलो पटक उपाधि प्रदान गरिएको छ । स्कुल अफ मेडिकल साइन्सेजको ब्याचलर अफ साइन्स मेडिकल इमाइजिङ टेक्नोलोजीमा ८ जना र ब्याचलर अफ साइन्स इन ल्याबोटरी मेडिसिनमा १० जनालाई पहिलो पटक उपाधि प्रदान गरिएको हो । तीसौं दीक्षान्त (पहिलो चरण) सम्ममा काठमाडौं विश्वविद्यालयबाट ४६ हजार ६ सय ९३ जना दीक्षित भएका छन् । तीमध्ये ५७ देशका ५ हजार ५ सय ४२ जना विदेशी विद्यार्थी छन् । दीक्षान्त समारोहअघि काठमाडौं विश्वविद्यालय सभाको ९८ औं बैठक प्रधानमन्त्री तथा कुलपति केपी शर्मा ओलीको अध्यक्षतामा विश्वविद्यालय परिसरमा बसेको प्रवक्ता एक्कुमाया पुनले जानकारी दिइन् । समारोहमा विश्वविद्यालयका आर्ट्स, एजुकेसन, इन्जिनियरिङ, ल, म्यानेजमेन्ट, मेडिकल साइन्सेज र साइन्स संकायका पीएचडी तहका ३ जना, पीजीडी तहका ५१ जना, एमफिल तहका ३३ जना, स्नातकोत्तर तहका ३ सय ८५ जना, स्नातक तहका ७ सय ८४ जनासहित जम्मा १ हजार २ सय ५६ जना विद्यार्थी दीक्षित हुने छन् । तीमध्ये आर्टसका १११ जना, एजुकेसनका २५३ जना, इन्जिनियरिङका ७७ जना, लका ३९ जना, म्यानेजमेन्टका ४६५ जना, मेडिकल साइन्सेजका १८१ जना र साइन्सका १३० जना रहने छन् । दीक्षित हुने विद्यार्थीमध्ये पुरुषको संख्या ६ सय १५ (४८९६ प्रतिशत) र महिलाको संख्या (६ सय ४१) ५१०४ प्रतिशत रहनेछ । दीक्षित हुनेमध्ये विदेशी विद्यार्थीहरू ६ प्रतिशत छन् । तीमध्ये भारत, चीन, श्रीलंका, बंगलादेश, बेलायत, संयुक्त राज्य अमेरिका, फ्रान्स, इरान र भुटान गरी ९ देशका ७५ जना विदेशी विद्यार्थी रहने छन् । तीमध्ये स्कुल अफ आर्ट्सका १७ जना, स्कुल अफ एजुकेसनका ५ जना र स्कुल अफ मेडिकल साइन्सेजका ५३ जना छन् ।"
१० ओभरमा काठमाडौंले बनायो ७३ रन,"काठमाडौं : नेपाल प्रिमियर लिगको जारी खेलमा काठमाडौं गुर्खाजले १० ओभरमा ७३ रन बनाएको छ। विराटनगर किंग्सले दिएको ११८ रनको लक्ष्य पछ्याएको काठमाडौं गुर्खाजले १० ओभरमा ५ विकेट गुमाउँदै ७३ रन बनाएको हो। यसअघि पावरप्लेमा ५ विकेट गुमाउँदै ३९ रन बनाएको गुर्खाजले त्यसपछि भने सम्हालिएको ब्याटिङ गरिरहेको छ। पहिलो विकेटका रूपमा स्टेफन स्किनाजी १ रनमै आउट भए। दोस्रो विकेट माइकल लेभिट ६ बलमा २ चौकासहित १० रनमै सन्दिप लामिछानेको बलमा विकेटकिपर स्कट इड्वार्डबाट क्याच आउट भए। तेस्रो विकेट गेरहार्ड इरास्मस ७ बलमा ३ चौका सहित १२ रन बनाउँदै सन्दीप लामिछानेको बलमा दीपक बोहोराको हातमा क्याच भ । चौथो विकेट भिम सार्कीको गयो। उनी क्रिस सोलको बलमा लोकेश बमको हातमा क्याच भए। पाँचौं विकेट डान डाउथवेटको गयो। उनी ५ बलमा १ रन हान्दै क्रिस सोलको बलमा वसिर अहमदबाट क्याच भए। पावरप्लेमा विराटनगरका कप्तान सन्दीप लामिछाने र क्रिस सोलले समान २२ विकेट लिँदा, बसिर अहमदले १ विकेट लिए।"
नेवार समुदायमा य:मरी पर्वको रौनक,"काठमाडौं : नयाँ धान भित्र्याएको खुसीयालीमा नेवार समुदायले आज य:मरी पूर्णिमा पर्व हर्षोल्लासका साथ मनाएका छन्। दिवसका अवसरमा नेवार समुदायले र्याली निकालेको छ। र्यालीमा सहभागीहरूले परम्परात नेवारी पोशाकमा सजिएका थिए। मार्गशीर्ष शुक्ल पूर्णिमाका दिनमा मनाइने योमरी पूर्णिमालाई य:मरी पुन्हि पनि भनिन्छ । नेवार समुदायको ठूलो चाडका रूपमा मनाइने यस चाडलाई खाद्य पदार्थको रसिलो चाडका रूपमा लिइन्छ । योमरी नयाँ धानबाट बनेको चामलको पीठो, चाकु र तिलबाट बनाइन्छ । नेवार समुदायले धान राख्ने भकारी वा कोठीमा पूजा आराधना गरेर योमरी पूर्णिमा मनाउँछन् । चेलीबेटीको गर्भ रहँदा गर्भमै बालकको पूर्ण स्वास्थ्यको कामना गर्दै माइतीबाट उनीहरूको घरमा तिल र चाकु भरिएको योमरी सगुनका रूपमा उपहार पठाउने चलन पनि नेवार समुदायमा छ । आजैका धानको विधिपूर्वक पूजाआजा एवं दान गरी धान्य पूर्णिमा पर्व पनि मनाइँदै छ ।"
आत्महत्या रोकथामसम्बन्धी तालिम,"विराटनगर : कोशी प्रदेशको राजधानी विराटनगरमा एक दिने आत्महत्या रोकथामसम्बन्धी तालिम सम्पन्न भएको छ। नेपाल चिकित्सक संघ कोशी शाखाले शुक्रबार विराटनगरको इलिट क्लबको सभाहलमा चिकित्सकहरूलाई आत्महत्या रोकथामसम्बन्धी १ दिने प्रशिक्षण तालिम सम्पन्न गरेको हो। संघको साइन्टिफिक समितिका कोर्डिनेटर डा पार्थ गुराइगाईंको अध्यक्षतामा सुरु भएको सो प्रशिक्षण कार्यक्रममा वरिष्ठ मनोरोग विशेषज्ञहरू डा रञ्जन थापा र डा प्रभात चालिसेले प्रशिक्षण दिएका थिए। विराटनगर, इनरुवा, रंगेली, उर्लाबारी, र दमकसम्मका ७० जना चिकित्सकहरू सहभागी सो प्रशिक्षणमा सहभागिता रहेको थियो। संघका सल्लाहकार डा नारायण कुमार, डा शंकर अधिकारी, पदाधिकारीहरू डा सुनील रेग्मी, डा तेजेन्द्र कार्की, डा अमर यादव, डा प्रेक्षा दली, डा रितेशकुमार सिंह र डा राजाबाबु मण्डलको उपस्थिति रहेको थियो। कार्यक्रमको सञ्चालन संघका महासचिव डा बालकृष्ण साहले गरेका थिए। प्रशिक्षकद्वयलाई सम्मान गर्दै सम्पूर्ण सहभागीहरूलाई धन्यवाद व्यक्त गर्दै संघका अध्यक्ष डा राजेन्द्र चौधरीले आउँदा दिनमा समय सापेक्ष प्रशिक्षण तथा अन्य कार्यक्रमहरू संघले अगाडि बढाउने लक्ष्य राखेको जानकारी दिए। विश्वमा प्रत्येक ३ सेकेन्डमा १ जनाले आत्महत्याको प्रयास गर्ने गरेको बताइएको छ। १५ देखि ३५ वर्ष उमेरका मानिसहरूको मृत्युुको दोस्रो प्रमुख कारण आत्महत्या रहेको तथ्यांक प्रस्तुत गर्दै नेपालमा यसका घटना उच्च दरमा बढेको तथ्यांक प्रस्तुत गरेका थिए। हरेक मानिसलाई बाच्ने चाहना हुन्छन् तर पनि १ होइन एकैपटक धेरैवटा कारण थपिएकाले आत्महत्या रोज्न बाध्य हुनेगरेको बताइएको छ। कार्यक्रमको समापनमा सहभागीका तर्फबाट बोल्दै डा शंकर अधिकारीले कार्यक्रमका लागि संघलाई धन्यवाद दिए ।"
करन रावलले जिते मनकामनागोरखकाली म्याराथन,"गोरखा : गोरखाको मनकामनादेखि गोरखकाली मन्दिरसम्मको म्याराथन दौड नेपाली सेनाका करन रावलले जितेका छन्। शनिबार आयोजना गरिएको ४२१९५ किलोमिटर लामो म्याराथन दौड २ घण्टा ३६ मिनेट ७ सेकेन्डमा पार गर्दै रावलले उपाधि जितेका हुन्। जिल्ला खेलकुद विकास समिति गोरखाले उनलाई १ लाख ५० हजार नगद पुरस्कार प्रदान गरेको छ। निर्धारित दूरी २ घण्टा ४० मिनेट ४४ सेकेन्डमा पार गर्दै नेपाली सेनाकै होमलाल श्रेष्ठ उपबिजेता बनेका छन्। उनले एक लाख नगद पुरस्कार पाएका आयोजना जिल्ला खेलकुद विकास समिति गोरखाले जनाएको छ। नेपाली सेनाकै गजेन्द्र राईले तेस्रो स्थान हाँसिल गरेका छन्। निर्धारित दूरी उनले २ घण्टा ४४ मिनेट ६ सेकेन्डमा पार गरेका समितिका अध्यक्ष शान्तिसिंह बस्न्यातले जानकारी दिए। उनले ७५ हजार नगद पुरस्कार पाएको जिल्ला खेलकुद विकास समिति अध्यक्ष शान्तिसंह बस्नेतले बताए। प्रतियोगितामा गोबिन्द कार्की चौथो, गोपाल तामाङ पाँचौ, सुवास कार्की छैठौँ र तिलक सुनुवार सातौँ बनेका छन्। निर्धारित दूरी उनीहरूले क्रमशः २ घण्टा ४५ मिनेट ४२ सेकेन्ड, २ घण्टा ४७ मिनेट ५८ सेकेन्ड, २ घण्टा ४८ मिनेट ३२ सेकेन्ड र २ घण्टा ४० मिनेट १६ सेकेन्डमा पार गरेका थिए। उनीहरूले क्रमशः ६० हजार, ५० हजार, ४० हजार र ३५ हजार नगद पुरस्कार प्राप्त गरेका छन्। खेलकुदको माध्यमबाट पर्यटन प्रबद्र्धन गर्ने उद्देश्यका साथ आयोजना गरिएको प्रतियोगितामा कुल १ सय ५ जना सहभागी थिए। मनकामना मन्दिर परिसरबाट सुरु भएको दौड ताक्लुङ, तीनमाने भञ्ज्याङ, घैरुङ, नाम्जुङ, काहुलेभँगार (लखन थापा स्मारक), बुङ्कोट, ढुंगागाडे, अस्पतालचोक, हरमटारीचोक, बसपार्क, पस्लाङचौतारा, धारापानी, विपीचोक, ठूलोआँगन, सतिपीपल, गैरीकुवा, हनुमानढोका हुँदै गोरखकाली मन्दिर पुगेर टुंगिएको थियो।"
पितृको मान र प्रकृतिको सम्मानमा किराँत समुदायले मनाए उधौली,"काठमाडौं : मङ्सिर पूर्णिमाका अवसरमा पितृको मान र प्रकृतिको सम्मानमा किराँत समुदायले आइतबार उधौली पर्व देशभर हर्षोल्लासका साथ मनाएका छन् । हरेक वर्ष मङ्सिर पूर्णिमाका दिन मनाइने उधौली पर्व अन्नबाली भित्र्याइएको खुशियालीमा मनाउने गरिन्छ । उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत पनि गर्दछ । किराँत समुदायले आफूले लगाएको अन्नबाली पाकेपछि आफ्नो इष्टदेवतालाई चढाउने, खानका लागि अनुमति माग्ने तथा पितृलाई स्मरण गर्ने दिनलाई याक्खाले चासुवा, सुनुवारले फोलस्यादर, राईले उधौली सकेला र लिम्बूले चासोक तङ्नाम पर्वका नाममा मनाउँछन् । बाली लगाउने बेलामा भने किराँत जातिमा यावा अर्थात् उभौँली पर्व मनाइने प्रचलन छ । भूमिपूजाका लागि किराँत महिला तथा पुरुष जातीय वेषभूषामा सजिएर च्याब्रङ बाजाको तालमा धाननाच नाच्दै पर्व मनाउने स्थानमा पुग्छन् । उपत्यकामा ललितपुरको सानो हात्तीवन किराँतकालदेखिको ऐतिहासिक धार्मिक तीर्थस्थल मानिन्छ । किराँतको ऐतिहासिक पवित्र धार्मिकस्थल सानो हात्तीवनमा किराँत चाड विशेषरुपमा मनाइन्छ । उधौलीका अवसरमा ललितपुरको हात्तीवनमा रहेको साकेलास्थानमा पूजा आराधना गरी एक आपसमा शुभकामना आदान प्रदान गरी मनाएका छन् । पूजापछि आआफ्नो परम्पराअनुसार चण्डीनाच, च्याब्रुङनाच, ढोलनाचलगायतका नाच नाचेर मनोरञ्जन गर्छन् । पर्व मनाउन त्यहाँ भेला भएका किराँतले आफ्नो परम्परगत साँस्कृतिक कार्यक्रम र विभिन्न खेलकुद प्रतियोगिता पनि आयोजना गर्ने परम्परा छ । उभौलीमा खेतीपाती राम्रो होस् भनी पूजा गर्ने र उधौलीमा खेतीपाती राम्रो गरेकामा साकेला (भूमे) लाई धन्यवाद दिने पर्वका रुपमा मनाउने गरिएको विश्वाससमेत किराँत जातिमा छ ।"
"रविमाथि कुनै अमानवीय व्यवहार भएको छैन, कानुनसम्मत अनुसन्धान भइरहेको छ : गृहमन्त्री","चितवन : गृहमन्त्री रमेश लेखकले सहकारीको रकम अपचलनको आरोपमा पक्राउ परेका रवि लामिछानेमाथिको अनुसन्धान प्राभावित हुने गरी जथाभावी नबोल्न जिम्मेवार दलका नेतालाई आग्रह गरेका छन् । केही दिन अगाडि चितवनमा भएको कार्यक्रममा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले लामिछानेमाथि प्रतिशोध राखेको भनी गरेको टिप्पणी गलत भएको भन्दै मन्त्री लेखकले उनीमाथि कानुनी हिसाबले अनुसन्धान भइरहेको बताए। कांग्रेसका नेता डाशेखर कोइरालाले पनि भरतपुरमा पत्रकार सम्मेलनमा बोल्दै लामिछानेलाई रातरात चितवनबाट पोखरा लगिएकोमा आपत्ति जनाउँदै अमानवीय व्यवहार भएको बताएका थिए । यस्ता अभिव्यक्तिले अनुसन्धानलाई प्रभावित बनाउन खोजिएको उनको भनाइ छ। नेपाल प्रेस युनियन चितवनले आइतबार भरतपुरमा आयोजना गरेको पत्रकार सम्मेलनमा बोल्दै गृहमन्त्री लेखकलले जथाभावी नबोल्न आग्रह गरेका हुन् । लामिछानेमाथि कुनै अमानवीय व्यवहार नभएको स्पष्ट पार्दै अदालतलाई प्रभावित बनाउन गलत हल्ला फिजाएको भन्दै न्यायिक प्रक्रिया प्रभावित हुनेगरी नबोल्न सुझाव दिए। प्रतिशोध नभई निष्पक्ष अनुसन्धान भइरहेको उनको भनाइ छ। न्यायीक प्रक्रियालाई प्रभावित हुने गरेर नबोलौं । चाहे सरकारमा रहेका नेताबाट होस् चाहे प्रतिपक्षी दलका नेताबाट होस् । कसैबाट पनि अदालतको न्यायीक प्रक्रिया प्रभावित हुनेगरी बोल्नुहुन्न ,उनले भने ,प्रचण्डजीले जुन टिप्पणी गनुभयो त्यो दुर्भाग्यपूर्ण हो । त्यसरी टिप्पणी गर्नुहुन्न । कहाँनि प्रतिशोध भएको छ त्यो देखाउनु पर्यो नि । कानुन पनि मान्दिन अदालत पनि मान्दिन मैले भनेको हुनपर्छ भन्ने हो भने यो संविधान कहाँ कानुनले भनेको भन्दा बढी अवधि थुनामा राखेको छ ? अनुसन्धानसँग जोडिएका निकाय घेराउ गर्न खोजिएको बताउँदै सडकबाट न्याय निरुपरण नहुने बताए । मन्त्री लेखकले अनुसन्धानसँग जोडिएका निकाय र अदालतमा दबाब दिन सडकमा भिड जम्मा गरेर प्रभावित बनाउन खोजिएको आरोप लगाएका छन् । प्रारम्भिक प्रमाणको आधारमा अनुसन्धान गर्ने हो । त्यही अनुसार अनुसन्धान अगाडि बढेको छ 'लेखकले भने,अमानवीय व्यवहार भयो भनेर अनुसन्धान ,अदालति प्रक्रियालाई अर्कैतर्फ लैजाने प्रयत्न भइरहेको छ । भइरहेको सडकबाट न्याय दिने प्रयास नगरौं । ' उनले सरकारले संविधान संशोधनका लागि दलहरूसँग प्रारम्भिक छलफल भएको बताए । सबै दललाई सहभागी गराएरै संविधान संशोधन गर्ने बताउँदै कांग्रेस र एमाले सरकार परिवर्तन हुने संभावना नरहेको बताए। दुई दलले मात्र सविधान संशोधन गर्ने होइन । सबै दलको सहमतिमा संशोधन गर्ने हाम्रो मार्गचित्र स्पष्ट छ ,उनले भने ,सरकार परिवर्तनको कुनै संभावना छैन । कांग्रेस र एमालेबीच भएको सहमति अनुसार ८४ सालसम्म अगाडि बढ्छौं । हाम्रोबीचमा कुनै समस्या छैन । मन्त्री लेखकले सहकारी ठगीको आरोप लागेका जिवी राईलाई पक्राउ गर्ने काम अघि बढिरहेको बताए । सहकारीका बचतकर्ताको रकम फिर्ता गराउन सरकार लागिपरेको उनको भनाइ छ।"
एमालेमा अराजक प्रवृत्ति हावी भयो : अध्यक्ष ओली,"काठमाडौं : नेकपा एमाले अध्यक्ष एवं प्रधानमन्त्री केपी शर्मा ओली अनुशासित ढंगले एकतावद्ध भएर अगाडि बढ्न पार्टी पंक्तिलाई निर्देशन दिएका छन्। केन्द्रीय संगठन विभागले आयोजना गरेको राष्ट्रिय कार्यशाला भेलालाई आइतबार सम्बोधन गर्दै अध्यक्ष ओलीले सही विचार र नीति लिएर अगाडि बढ्न पार्टी पंक्तिलाई निर्देशन दिएका हुन्। उनले पार्टीमा खराब प्रवृत्ति मौलाउँदै गएको बताए। पार्टीले जसरी विकास गर्नुपर्थ्यो त्यसरी विकास गर्न नसकेको उनको भनाइ छ। 'अहिले पार्टीमा केही प्रवृत्ति देखिएका छन्। पार्टीमा भोटो फटाएको तर नेतृत्व दिन नसक्ने, अर्को भनेको विमति जनाउने तर, सही बाटो के हो ? पहिल्याउन नसक्ने। असहमति राखेर आफूलाई कुछ हौं भन्ने पृथक देखाउन खोज्ने। 'उनले भने,'यो प्रवृत्ति पार्टी र व्यक्तिगत हिसाबले ठिक होइन। प्रतिक्रियावादी शक्तिले त विभाजन गर,अन्तरविरोध पैदा गरेर राज गर भन्ने नीति नै हो। अहिलेसम्म विश्वका शक्तिशाली देशहरूले पनि गरिबी निवारण गर्न नसकेको उनको बताए। उनले भने,'सयौं वर्षदेखि समृद्धि हाँसिल गरेर दुनियाँमा विकसित भनेर कहलिएका देशहरूले पनि एक हिस्सा जनताको अवस्था गरिबीबाटमाथि उठाउन सकेका छैनन्।'"
"कुशल भुर्तेलले एकै ओभरमा लिए सुदूरपश्चिमको दुई विकेट, पावरप्लेमा बनायो ५० रन",काठमाडौं : नेपाल प्रिमियर लिगको जारी खेलमा सुदूरपश्चिम रोयल्सले पावरप्लेमा १ विकेटको क्षतिमा ५० रन जोडेको छ। टियु क्रिकेट मैदानमा टस हारेर ब्याटिङ गरेको सुदूरलेपहिलो विकेटका रूपमा ओपनर सैफ जैबलाई गुमायो। उनी ८ बलमा १ चौकासहित रेमोन रेफरबाट बोल्ड आउट भए। ३६ ओभरमा सागर ढकालको बलमा कप्तान कुशल भुर्तेलको हातबाट ब्रान्डन म्याकमुलेनको क्याच छुटेको हो। उनी त्यसबेला १२ रनमा खेलिरहेका थिए। यसैबीच सुदूरपश्चिमको तेस्रो विकेट पनि पतन भएको छ। विनोद भण्डारी १४ रन र ब्रान्डन म्यामुलेनल २३ रन बनाएर पेभेलियन फर्किएका छन्। कप्तान कुशल भुर्तेलले उनीहरूको विकेट लिएका हुन्। आजको पहिलो खेलमा काठमाडौं गुर्खाजले विराटनगर किंग्सलाई १ विकेटले पराजित गरेको थियो।
सुदूरपश्चिमले १० ओभरमा बनायो ७० रन,काठमाडौं : नेपाल प्रिमियर लिगको जारी खेलमा सुदूरपश्चिम रोयल्सले पोखरा एभेन्जर्सविरुद्ध १० ओभरमा ४ विकेटको क्षतिमा ७० रन बनाएको छ। टियु क्रिकेट मैदानमा टस हारेर ब्याटिङ गरेको सुदूरपश्चिमले पहिलो विकेटका रूपमा ओपनर सैफ जैबलाई गुमायो। उनी ८ बलमा १ चौकासहित रेमोन रेफरबाट बोल्ड आउट भए। सुदूरपश्चिमले पावरप्लेमा १ विकेटको क्षतिमा ५० रन जोडेको थियो। ३६ ओभरमा सागर ढकालको बलमा कप्तान कुशल भुर्तेलको हातबाट ब्रान्डन म्याकमुलेनको क्याच छुटेको थियो। उनी त्यसबेला १२ रनमा खेलिरहेका थिए। उनै म्याकमुलेनको विकेट कुशलले आफ्नै नाममा राखे। सुदूरपश्चिमको तेस्रो विकेटका रूपमा म्याकमुलेक २३ रन बनाउँदै सागर ढकालको हातमा क्याच भए। दोस्रो विकेट भने विनोद भण्डारीको गयो। उनले १६ बलमा १ चौका र १ छक्कासहित १४ रनमा कुशल भुर्तेलको बलमा विपिन खत्रीको हातमा क्याच भए। चौथो विकेट हर्मप्रित सिंहको गयो। उनले १० बलमा १ छक्कासहति १३ रन बनाउँदै माइकल लिस्कको बलमा सुदीप अर्यालको हातमा क्याच भए।
"टस जितेर बलिङ गर्दै काठमाडौं, विराटनगरको पहिलो विकेट पतन",काठमाडौं : नेपाल प्रिमियर लिगमा काठमाडौं गुर्खाजले टस जितेर बलिङ गर्ने निर्णय गरेको छ। टियु क्रिकेट मैदानमा आइतबार कप्तान करण केसीले बलिङ गर्ने निर्णय गरेका हुन्। यसैबीच विराटनगर किंग्सको पहिलो विकेट पतन भएको छ। लोकेश बम ८ रन बनाएर पेभेलियन फर्किएका छन्। ९ बलमा यनले १ चौका प्रहार गरे। प्लेअफ पुग्न काठमाडौंले यो खेल जित्नैपर्ने हुन्छ। विराटनगर भने प्लेअफ दौडबाट बाहिरिसकेको छ।
विराटनगरले काठमाडौंलाई दियो ११८ रनको लक्ष्य,"काठमाडौं : नेपाल प्रिमियर लिगमा विराटनगर किंग्सले काठमाडौं गुर्खाजलाई ११८ रनको लक्ष्य प्रस्तुत गरेको छ। टस हारेर ब्याटिङ गरेको विराटनगर १ बल अगावै ११७ रनमा अलआउट भएको हो। विराटनगरका लागि राजेश पुलामी मगरले सर्वाधिक २५ रन बनाए। उनले २० बलमा १ चौका र १ छक्का प्रहार गरे। विराटनगरले तेस्रो ओभरको चौथो बलमा ओपनर लोकेश बमलाई गुमायो। उनी ८ रन बनाउँदै डान डाउथवेटबाट एलबीडब्ल्यु आउट भए। दोस्रो विकेटका रुपमा विराटनगरले तेस्रो क्रमका ब्याटर निकोलस क्रिटोनलाई १२ रनमा गुमायो। उनी १० बलमा २ चौका प्रहार गर्दै रन आउट भए। विराटनगरले पावरप्लेमा २ विकेट गुमाउँदै ४५ रन बनाएको थियो। तेस्रो विकेटका रूपमा ओपनर दिपक बोहोरालाई दिपेश कँडेलले एलबीडब्ल्यु आउट गरे । उनले २४ बलमा २ चौकासहित २० रन बनाए। चौथो विकेट स्कोट इड्वार्डको गयो। उनले १४ बलमा १ चौकासहित १५ रन बनाएर गेरहार्ड इरास्मसबाट बोल्ड आउट भए। त्यसपछि पाँचौं, छैटौं, सातौं र आठौं विकेट सस्तैमा गए। नवौं विकेटका लागि सुवास भण्डारी र राजेश पुलामी मगरले २७ रनको साझेदारी गरे। नवौं विकेटका रुपमा राजेश पुलामी मगर आउट करण केसीको बलमा भिम सार्कीको हातमा क्याच भए। अन्तिम विकेटका रूपमा अनिल खरेल १९५ ओभरमा रन आउट हुँदा विराटनगर किंग्स ११७ रनमा अलआउट भएको हो। काठमाडौंका लागि गेरहार्ड इरास्मसले सर्वाधिक ३ विकेट लिए। दिपेश कँडेलले २ विकेट लिँदा साहब आलम, करण केसी र डान डाउथवेले समान ११ विकेट लिए। आजको दोस्रो खेल सुदूरपश्चिम रोयल्स र पोखरा एभेन्जर्सुबीच हुनेछ। लिग चरणको दुवै टिमको यो अन्तिम खेल हो। काठमाडौंले आजको खेल राम्रो रनरेटले जितेको खण्डमा काठमाडौंको शीर्ष चारमा पुग्न सक्ने सम्भावना रहन्छ भने विराटनगर भने शीर्ष ४ को दौडबाट बाहिरिइसकेको छ।"
काठमाडौंको चौथो विकेट पनि पतन,काठमाडौं : नेपाल प्रिमियर लिगको जारी खेलमा काठमाडौं गुर्खाजको चौथो विकेट पतन भएको छ। भीम सार्की १ रन बनाएर आउट भएका छन्। क्रिस सोलले उनको विकेट लिएका हुन्। यसअघि गेहार्ड इरासमस १२ रन र माइकल लेभिट १० रन बनाएर पेभेलियन फर्किएका थिए। विराटनगरका कप्तान सन्दीप लामिछानेले एकै ओभरमा उनीहरूको विकेट लिए। त्यसअघि स्टेफेन इस्किनाजी १ रन बनाएर पेभेलियन फर्किएका थिए। विराटनगरका बसिर अहमदले उनको विकेट लिए। विराटनगरले काठमाडौंलाई ११८ रनको लक्ष्य प्रस्तुत गरेको छ।
"नुवाकोट पत्रकार महासंघमा दुई अध्यक्ष, समान मत पाएपछि आलोपालो नेतृत्व","नुवाकोट : नेपाल पत्रकार महासंघको २७ औं महाधिवेसनअन्तर्गत भएको निर्वाचनमा नुवाकोटमा नयाँ नेतृत्व चुनिएको छ । अध्यक्षका प्रत्यासीहरू नवराज सुवेदी र रामहरि गजुरेलले बराबर अर्थात् ३३ मत पाएपछि कार्यकाल पनि बराबरी बाँडेर दुबैजनालाई विजयको प्रमाणपत्र प्रदान गरिएको निर्वाचन समितिका संयोजक राममणी अधिकारीले जानकारी दिए अध्यक्ष पदमा प्रेस चौतारी र प्रेस युनियनका साझा उम्मेदवार सुवेदी र प्रेस संगठन र समावादी प्रेस संगठनको संयुक्त उम्मेदवार गजुरेल चुनावमा भिडेका थिए । निर्वाचनको मत परिणामपछि शनिबार बेलुकी उम्मेदवारसहितको सर्वपक्षीय सहमति अनुसार निर्वाचन समितिले दुवै अध्यक्षलाई कार्यकाल अवधिको मिति नै तोकेर प्रमाणपत्र वितरण गरेको छ । जसअनुसार पहिलो कार्यकालको नेतृत्व सुवेदीले लिनेछन्। प्रमाणपत्र पाएपछि दुवै अध्यक्षले निर्वाचन एउटा प्रक्रिया मात्र भएको जनाउँदै अब पत्रकार र पत्रकारिताको स्तर वृद्धिका लागि एकतावद्ध भई अगाडि बढ्ने विश्वास व्यक्त गरे। नयाँ नेतृत्वका लागि अध्यक्षसहित सबै पदमा मतदान भएको थियो । कुल ८० मतदाता रहेकोमा ६९ मत खसेको निर्वाचन समितिले जनाएको छ । पत्रकार महासंघ नुवाकोटको उपाध्यक्षमा प्रेस संगठनका जगदीश खनाल ,महिला उपाध्यक्षमा प्रेस युनियनकी आत्मा गुरागाई विजयी भएका छन्। सचिवमा सुनिल श्रेष्ठ, सहसचिवमा केदारकुमार ढकाल र मनिषा सापकोटा तथा कोषाध्यक्षमा सुरज सिलवाल विजयी भएका छन्। सदस्यहरूमा करुणा लामिछाने,पार्वती विक,सुनिता गुरुङ,अन्जली प्याकुरेल,प्रल्हाद पुडासैनी,पुण्यप्रभा ढुंगाना,शिवराम भण्डारी र सज्जनउत्सुक सापकोटा विजयी भए । महासंघको केन्द्रीय परिषद् सदस्यमा देवचन्द्र भट्ट र विष्णु तारुके जम्कट्टेल विजयी भए । बागमती प्रदेश परिषद् सदस्यमा आषिश ढुङ्गाना,किरणप्रसाद अधिकारी,भरतसन्तोषी लामा, विनय बञ्जारा विजयी भएका छन् ।"
"बाढीले घर लग्यो, जाडोले ज्यानै लेला जस्तो भयो","काठमाडौं : असोज १२ को नाम सुन्नेबित्तिकै ददिरामको मनमा पहिरो जान्छ। दुःख सुख गरेर बनाएको तीन तले घर चरंगे खोलाले एकैपटक लगिदिएपछि उनी घरवारविहीन छन्। खेती गर्ने जमिन पनि खोलाले लगिदियो। चिसो मौसम सुरु भयो। के गरी बाँच्ने होला भन्ने चिन्तामा रहेका ददिरामसँगको कुराकानी : तपाईंको नाम ? ददिराम न्यौपाने। घर ? घर त खोलाले बगाइ सक्यो। बरु, ठेगाना सोध्नुस्, नमोबुद्ध नगरपालिका वडा नम्बर६ चरंगे फेदी, काभ्रेपलाञ्चोक। मेरो घर यहीँ थियो। हामी त्यहीँ घरमा बस्थ्यौं। कति उमेर भयो हजुरको ? ८४ वर्ष। बुढेसकाल लाग्यो। यो घर कसको ? (खोलामा पल्टेको घर देखाउँदै) अँ, मेरो घर त्यही हो। ९ जनाको परिवार छ। दुई छोरा, नातिनी, श्रीमती छन्। यो कुन खोला हो ? चरंगे खोला। यत्रो ठूलो घर बाढीले कसरी बगायो ? असोज १२ गते बिहान साढे ६ बजे खोलामा बाढी आयो। बगाएर लग्यो। जीवनमा मैले यत्रो ठूलो बाढी देखेकै थिइन्। त्यस्तो रिसाएर आएको थियो, चरंगे खोला। एकै छिनमा सबै ध्वस्त पारिहाल्यो नि ! रोशी खोेला कता पर्छ ? उ, तल पर्छ (दक्षिणतिर)। चौकीडाँडामा पुगेपछि चरंगे खोला रोशीमा मिसिन्छ। कति तले घर थियो तपाईंको ? तीन तल्ले। ज्यान कसरी बचाउनुभयो ? बाढीले घर नबगाउँदै निस्किएर पाखा लाग्यौं। गाईवस्तु लग्यौं। तर, घर खोलाले लग्यो। कतिको क्षति भयो ? अँ, कति पैसा, कति पैसा ? १ करोड बढीको घर, खेत सबै बगायो। सबै खत्तम भयो नि ! जग्गा जमिन पनि थियो ? थियो नि, दुई रोपनी खेत थियो। जम्मै खत्तम भयो। बाढीले घर खेत सबै खायो नि ! खेत कता थियो ? घरको यता पनि थियो, उता पनि थियो। (खोलामा पल्टेको घर वरिपरि नजर डुलाउँदै) खेतमा के लगाउनु हुन्थ्यो ? जे लगायो, त्यही फल्थ्यो। धान लगायो धानै फल्ने। मकै छरे मकै फल्ने। गहुँ छरे गहुँ नै फल्ने। कति धान फल्थ्यो ? छोडिदिनुस्, कति फल्थ्यो, फल्थ्यो नि, (दुःखित हुँदै) अहिले तपाईंको बसोबास कहाँ छ ? बाटो(बीपी राजमार्ग) को माथि डाँडामा बसेका छौं, अर्काको घरमा। दुई कोठा भाडामा लिएर। सबै सन्तान त्यहीँ छन्। घरमा केही व्यापार पनि थियो कि ? थिएन, थिएन। पसलससल त केही थिएन, हाम्रो। कसरी परिवार चल्थ्यो ? दुईटा छोरा छन्। एउटा छोरा दूध डेरीको काम गर्ने। अर्को खेती गर्ने । दुःखसुखम परिवार चल्थ्यो। यत्रो बाढी के कारणले आयो होला ? आयो नि ! असोज १२ गते। यही दिन बाढीको भेल गएको होइन् ? (हो)। त्यही भेलमा हामी परेका छौं। बहुलाएको बाढी आउनु पछाडि थुप्रै कारण छन्। अहिलेको जत्रै ठाउँमा खोला थियो ? थिएन, खोला परैबाट बग्थ्यो। खोल्सो जत्रै थियो। क्रसरले खोलो थुन्दाको नतिजा हो यो सबै। वरिपरिका पहाडमा चिरैचिरा छन त ? जम्मै पहिरो गएर यस्तो भयो। मास्तिर क्रसर छ, तलतिर पनि क्रसर सञ्चालनमा छन्। सबै खोस्रेर माटो लग्यो। पानी पर्दा पहाडै बगेर खोलोमा झर्यो, फेरि पनि झर्दै छ। क्रसरले खोलामा क्षति पुर्याएको हो र ? त्यही पापी क्रसर र क्रसरवालाहरूले गर्दा त हाम्रो यस्तो अवस्था आयो। सर्वस्व गुम्यो। के गर्यो त्यसले ? गर्नु गर्यो नि ! के के गरेन भन्नु न बरु। क्रसरले जम्मै खोलामा ओइर्याएको होइन् र बालुवाको धुलो। त्यही धुलोले खोलो थुन्यो। उताबाट बाढी आयो। उल्का भइगो नि ! कति घर बगायो खोलाले ? यी, यतापट्टी पनि घर थियो (छिमेकीको घरबारी देखाउँदै)। त्यो पनि बगायो। तल तिर रोशीले कति बगायो, बगायो, छोडदिन्स्। त्यो सरकारले हिसाब राख्छ। हामीसंग मेरो हिसाब मात्रै छ। सरकारमा बस्नेलाई त्यो सोध्नु। क्रसरवालाहरूले बदमासी गर्दासरकार, प्रहरी प्रशासनले कारबाही गरेन र ? खै ? के गर्नु। सरकारले हेर्या, नहेर्या हामीलाई के थाहा। म जान्दिन, बुढो मान्छे। क्रसरवालाले गिट्टी, बालुवा खनेर कहाँ लान्छन् ? खै ? कहाँ लान्छन्, लान्छन्। हामीलाई बिचल्लीमा पारि हाले। खाने, बस्ने, सुत्ने सबै बाढीले लगिहाल्यो। मागेर बसेको छु, कसैले १०, २०, २००, ४०० सय रुपैयाँ दिन्छन, त्यसैबाट पेट चल्छ। पहिला खेत थियो। छोराहरू व्यापार गर्थे। त्यहीबाट आम्दानी हुन्थ्यो। बस्थ्यौं, खान्थ्यौं। आनन्द थियो। शान्ति थियो। नारायण, नारायण ! अब त केही छैन, सप्पै बाढीले लगिहाल्यो। तपाईँ पहिले के काम गर्नुहुन्थ्यो ? भैंसीको व्यापार गर्थें। अहिले छोडिदिए। के कुरा गरौं। १५ वर्ष पहिले नै भैंसीको व्यापार गर्न छोडिदिए। किन ? भैंसी बिक्न छोडे। जर्सी गाई पाल्ने बढे। गाईको दूध धेरै आउने, भैंसीको थोरै, त्यही भएर भैंसी बिक्न छोडे। गाईको दूधले बजार पाउँछ ? पाउँछ। त्यस्तै एक फ्याटको २० रुपैयाँ दिन्छ। एक लिटरमा चार फ्याट, पाँच फ्याट आइहाल्छ। अब आफै हिसाब गर्नु लिटरको कति पर्छ ? गाईभन्दा भैंसीको दूध राम्रो होइन र ? भैंसीले चार माना बिहान, चार माना बेलुका दूध दिन्छ। अनि के भैंसी बिक्री हुनु ? अहिलेका कोही, कोही गाई त थाक्दै, थाक्दैनन्। पहिला वस्तुभाउ धेरै पाल्थे। मल आफ्नै बारीमा हुन्थ्यो। खेतीमा लहलह बाली हुर्केन्थे। अब त पशुपालन गर्ने क्रम नै घट्यो। पशुपालन छोडदा के के असर परे त ? खेतमा पनि के, के जाती मल हाले, माटै बिग्रियो नि, भन्या। केटा (युवापुस्ता)सब विदेश भाग्छन्। त्यहाँ पनि उस्तै काम गछर्न। खै किन, आफ्नै बारीमा मन नलागेको उनीहरूको ? कहाँबाट भैंसी किनेर ल्याउनुहुन्थ्यो ? अ, पूर्वतिरबाट। मधेसको गाउँ, गाउँ चहारेर। पहाड चढाएर भैंसी बिक्री गर्थे। भैंसीको दाम कति पथ्र्यो त्यो बेला ? छोडदनुस्, पहिला त हामीले ४० रुपैयाँमा भैंसी किनेर ल्याउँथ्यौं। भाउ बढ्दा बढ्दै भैंसीको मोल १ लाख भयो। बिक्न छोडे। अनि व्यापारै छोडिदिए। घरबारी कसरी जोड्नु भयो ? त्यही भैंसी व्यापारबाट। छोराहरूले डेरी चलाएर सहयोग गरे। त्यहीँबाट पहिला टायल घर बनाए। पछि पक्की घरको बिम्ब हाल्दै नयाँ घर बनाए। साढे तीन तलाको। घर त ठूलै थियो। खोलामा पल्टेको घर हेर्दा आँसु खस्छ। अब रोएर के गर्नु ? फर्केर आउनेवाला छैन। उठाएर पनि सार्न मिल्दैन। अब छोराहरू के गर्छन् उनीहरू नै जानुन्। घरनजिकै बाटो छ। गाडी कति गुडेका है ? यो बाटो उहिले ०४५ सालमा खुल्यो। अनि के भो ? बाटो खुलेपछि विकास आयो। के हुनु, ओहोरदोहर गर्न सजिलो भयो। दिनमै पहाडबाट मधेस, मधेसबाट पहाड गर्न भ्याउने भइयो। उहीले त हप्तै लाग्थ्यो नि ! कम्ता दुःख थियो भन्या। बाटोले जिन्दगीमा परिवर्तन ल्यायो ? नयाँ परिवर्तन केही ल्याएन। आफुसित छ भने खान पाइन्छ। आफूसित खान छैन भने बाटोले खान्न दिन्न क्यारे। यो ठाउँमा कहिलेदेखि बस्न थाल्नुभयो ? हामी ०१२ सालदेखि बसिरहेका छौं। मास्तिर (माथितिर) एउटा गोठ बनाएर बसेका थियौ। जहान भयो। अनि टायल घर बनाइयो। अनि, परिवार बढ्दै जाँदा पक्की घर बनायौं। घर बनाएको एकै वर्षमा त बाढीले लिएर गयो। अहिले फेरि गोठमै बस्ने अवस्था आयो। घरको बीमा गर्नुभएको थियो ? अहँ, छैन। घर बगाएपछि राहत पाउनुभयो ? अँ, के राहत दिन्थे। एक बोरा ३० किलोको चामल दिए। अरू थोक छैन। त्यस्तो राहत त नपाएकै जाति। नाम मात्रैको, राहत के काम ? अहिले कसरी परिवार चलाइरहनुभएको छ त ? छोराहरूले गरिरहेका छन्। यता उताबाट (काम गरेर)। बाढीले घर बगाउनुभन्दा पहिले सरसमान निकाल्न भ्याउनुभएको थियो ? अलिअली ओढ्ने, ओछ्याउने निकाल्यौ। अरू केही निकाल्न पाइएन। जग्गा, घर, अन्न, धान जम्मै बगायो, उही असोज १२ को बाढीले। घरमा धानमकै थियो होला नि ? घरको भकारीमा थियो नि, हेर्नुस् १०१२ मुरी धानमकै थियो। बारीमा धान झुलेको थियो। भिœयाउने बेला भइसकेको थियो। सबै बगायो। जम्मै चरंगे खोलाले खायो। जीवनमा कहिले यत्रो बाढी देख्नुभएको थियो ? थिएन, यस्तो बाढी यहाँ कहिले आएको थिएन। ८४ वर्षको भए। यस्तो बाढी मेरो आँखाले कहिले देखेको थिएन। यसपालि त रातिदेखि नै पानी ओइरियो। मसिनो पानी परेर पहाड भिजेको थियो। ठूलो पानी पर्दा जम्मैतिर पहिरो चल्यो। अनि खोला थुनियो। बस्ती, सडक, खेत सबै बगायो। क्षति त कति हो कति। ०७२ को भूकम्पले दुःख दिएको थियो ? अँ, त्यस बेला त केही भएको थिएन । बाढीबाट यत्रो नोक्सानी भयो, दोषी को ? दैव। अरू कसले गर्न सक्नु। सरकारसँग केही आशा ? सरकारले, खै कसरी गर्छ ? मलाई थाहा छैन। मलाई कुनै कुराको थाहा छैन। मलाई दिए खाने, नदिए चुप बस्ने हो। उमेर गएका मान्छेले के गर्न सक्नु ? पीडितका लागि के गरिदिए हुन्थ्यो भन्ने लाग्छ होला नि ? सरकारसँग यति भन्नु छ, हाम्रो नौ जनाको परिवार कसरी बाँच्छ, चल्छ होला ? हेरिदिनुपर्यो। बाढीले खेतबारी र बास बगायो। घर छैन। के गर्ने ? अब त जाडोले ज्यानै जालाजस्तो भयो। जे हुनुथियो, त्यो त भइगयो। अब सरकारले छिट्टै जग्गा दिनु पर्यो। घर बनाइदिनु पर्यो। खेति गर्न खेत दिनुपर्यो। अन्तमा ? मलाई मात्रै होइन् सरकारले सबै पीडितहरूलाई हेर्नुपर्छ, प्राण बचाउनुपर्छ।"
एनपीएलमा आज काठमाडौँ र विराटनगर तथा पोखरा र सुदूरपश्चिम भिड्दै,काठमाडौं : त्रिवि क्रिकेट मैदानमा जारी नेपाल प्रिमियर लिग (एनपिएल) मा आज २ खेल हुने छ। एनपीएलको अरु दिनको जस्तै आज पनि पहिलो खेल बिहान ९ बजेबाट तथा दोस्रो खेल दिउँसो १ बजेबाट सुरु हुने छ। पहिलो खेलमा काठमाडौँ गुर्खाज र विराटनगर किङ्ग्स भिड्ने छन्। साथै आज हुने दोस्रो खेलमा एभेन्जर्स र सुदूरपश्चिम रोयल्स भिड्ने छन्। सुदूरपश्चिमको आज हुने खेल छैटौं खेल हो। अघिका भएका ४ खेलमा जीत तथा एक खेलमा हार वेहोरेको सुदूरपश्चिम अंक तालिकाको दोस्रो स्थानमा रहेको छ। यसअघि खेलेका छ खेलमध्ये काठमाडौँ तीन खेलमा मात्र विजयी भएको छ। विराटनगर किङ्ग्सले छमध्ये दुई खेल मात्र जितेको छ। पोखराको भने आजको खेल अन्तिम खेल हो। पोखराले पनि हालसम्म दुई खेलमात्र जित हात पारेको छ। दुवै टोलीको यो समूह चरणको अन्तिम खेल हो।
विचारले जन्माउने नेतृत्व,"संसारमा हरेक वस्तुको आयु हुन्छ सजीव होस् कि निर्जीव। समयको एउटा हद पार गरेपछि वस्तुको विलय भएर जान्छ र अर्को कुनै जन्मिन्छ। यहाँ वस्तुको मात्र होइन, विचारको समेत आयु हुन्छ। फोर्बस् पत्रिकामा छापिएको एउटा लेख विचार सधैंभरि रहँदैनमा बिल फिश्चरले पनि विचारको आयुलाई जोड दिएका छन्। विचारको आयु सकिएपछि त्यसको विलय हुन्छ र अर्को विचार जन्मिन्छ। अहिलेसम्मको इतिहास हामीले हेयौं भने कुनै पनि एउटा मात्र विचारले शासन गरिरहेको छैन। एकपछि अर्को अनि अर्कोपछि अर्को गरेर थेसिस, एन्टीथेसिस हुँदै यहाँसम्म आइपुगेको समय हो यो। कुनै विचारको महत्व र सान्दर्भिकता केही हदसम्म सदाबहार हुनसक्ला, लाग्नसक्ला तर सम्पूर्णतामा त्यही विचारको सधैंभरि सबै ठाउँमा महत्व रहिराख्छ भन्ने हुँदैन। त्यही भएर विचार एकपछि अर्को जन्मिए, जन्मिरहेका छन्। प्लेटो, अरस्तु, हाइडेगर, माक्र्स, डार्बिन हुँदै आइपुगेको अवस्था हो यो। विश्व हाँक्ने विचारले हो। समाज र देश सुन्दर बनाउने विचारले हो अनि भ्रष्ट बनाउने पनि त्यही विचारले हो। जसरी परिवर्तनशील हुन्छ समय, एउटै विचारले त्यो परिवर्तनशील समयको जिम्मा लिइराख्न सक्दैन। त्यो परिवर्तनशील समयसँग कामयाबी हुन्। अस्तित्वमा रहे राखेको विचार मर्नुपर्छ र अर्को विचार जन्मिनुपर्छ कि अस्तित्वमै रहिरहेको विचारको परिमार्जन र संशोधन गरिनुपर्छ समयसापेक्ष। एउटै विचारले वर्षौंवर्ष पार्टीसत्ता जमाउन खोज्यो भने त्यसले न कुनै अर्थ राख्छ न त्यसले अर्थपूर्ण परिणाम दिन सक्छ। तसर्थ त्यस्तो विचार केवल घातक सिवाय केही हुन्न र त्यसले समाजलाई अगाडि बढाउनुको सट्टा गलत दिशातिर लान्छ। अहिले नेपालको राजनीतिमा विचारको खडेरी छ। वर्षौं भयो एउटै विचारमा, झुटो भ्रम र आश्वासनमा नेताहरूले देशमाथि शासन गरिरहेछन्, पालैपालो। जब बिचारको खडेरी लाग्छ वा पुरानो विचारले काम गर्न छोड्छ र अर्को नयाँ विचारको जन्म हुन सक्दैन अनि नेताहरूले गर्ने भनेको षड्यन्त्रकारी भाष्यको प्रवाह हो। अरूलाई नराम्रो र गलत देखाएर आफूलाई राम्रो, नैतिक र जिम्मेवार देखाउने भ्रम पैदा गर्नु। अहिलेसम्म भएका सत्ता परिवर्तन, क्रान्ति, व्यवस्था परिवर्तन, समाज विकास विचार परिवर्तन सँगै जन्मिएका हुन्, त्यसमा दुई मत छैन। तर, जनतालाई के महसुस भइसकेको छ भने त्यो विचार परिवर्तन केवल व्यक्तिगत र पदीय लाभका लागि मात्र गरिएका हुन् र त्यसको अर्थ समाज र राष्ट्र परिवर्तनसँग जोडेर गरिएको छैन। त्यही भएर यी परिवर्तन हात्तीका देखाउने दाँत सिवाय अरू केही हुन सकेको छैन। हाम्रो देश नेपाल विश्वको तुलनामा माथि नउठ्नु पछाडि पनि यही व्यक्तिगत लाभ र पदका लोभमा केन्द्रित विचारको कारणले भएको हो। देश र जनताका लागि मनैबाट सबै मिलेर अगाडि बढ्ने साझा विचारको परिकल्पना कहिल्यै भएन। यस्तो वैचारिक खेलमा हाम्रा नेताहरू लागिरहे जसले एउटै मात्र कुरालाई केन्द्रमा राखिरह्यो त्यो हो कसले कसलाई लडाउने, अर्कोलाई झारेर आफू माथि कसरी पुग्ने, उसको नराम्रो देखाएर आफूलाई राम्रो कसरी देखाउने ? कसैले राम्रो गर्न लाग्यो भने त्यसलाई कसरी खसाल्ने र बाचुन्जेल आफैंले मात्र सत्ताको बागडोर सम्हाल्ने ? त्यसको सेखी कसरी झार्ने ? अर्को भाषणमा कुन भाष्य प्रयोग गर्ने ? कुन स्ट्राटेजी लगाएर जनताको मत तान्ने ? उनीहरूको विचार र दैनिकी खाली यिनै विषयमाथि घुमिरह्यो। जुन सदियौंदेखि यसरी नै चलिरह्यो अर्को कुनै नयाँ विचार जुन समाज र राष्ट्रका लागि हितकर हुन्छ, त्यो कहिल्यै अगाडि आउन सकेन। भएका आन्दोलन र बलिदानी पनि केवल व्यक्तिगत लाभ र स्वार्थपूर्तिका लागि मात्र भए। त्यही भएर आजका दिनसम्म आइपुग्दा हामीले कस्तो नेता पायौंभन्दा पनि कस्तो विचारको नेता पायौं भन्ने कुरा सोच्नु जरुरी छ। जहानियाँ राणा शासनको अन्त्य पछाडि र खास गरी पञ्चायतीव्यवस्थापछि जति पनि नेतालाई हामीले चुनेर माथि पठायौं, उनीहरू विचारको एउटा तहभन्दा माथि उठ्न सकेका छैनन्। जो त्यही एउटा भ्रममा बाँचिरहेका छन् कि यो देश चलाउन सक्ने उनीहरू मात्र हुन् किनकि उनीहरूले पञ्चायती व्यवस्थाविरुद्ध लडे, देशमा प्रजातन्त्र ल्याए, वर्षौं जेल बसे आदि इत्यादि तर उनीहरूले यो बुझ्न सकेका छैनन् कि उनीहरूको त्यो सिद्धान्त र विचारको अवसान देशमा प्रजातन्त्र आएकै दिन मृत भइसक्यो। पछि माओवादी जनयुद्ध आयो र अर्को विचारले राजतन्त्र ढाल्यो। त्यसपछि त्यो बिचारको अन्त्य त्यही भइसक्यो। जुन विचारले जुन परिवर्तन आयो वा आउँछ, त्यही विचारले परिवर्तन पछि समयलाई सम्बोधन नगर्न सक्छ, न त्यो बिचारले देशको नेतृत्व नै गर्न सक्छ। विचार मात्र होइन, ती बिचार जन्माउने नायकहरू पनि स्वतः विचारको अवसान सँगै नालायक हुन पुग्छन्। यदि ती नायक सत्तामै रहने यदि हो भने कि नयाँ विचार जुन देश र जनाको हितमा समय सापेक्ष हुन सकोस्, लाई बोकेर मैदानमा उत्रिनु पयो कि नयाँ विचार लिएर अगाडि बढेका वर्गहरूलाई साथ दिनुपयो। तिनै पुराना थोत्रा आदर्श र पुराना बिचार बोकेर म देशको परिवर्तन गर्छु, जनताको सेवा गर्छु भन्दै जनतासामु भ्रम छर्नु उनीहरूको नालायकीपन सिवाय अर्को केही हुन सक्दैन। अहिले देशमा भएको अवस्था नै यही हो। हिजो पञ्चायती व्यवस्था ढाल्न जो थिए तिनैले आजको २१औं शताब्दीको नेपाललाई चलाउन सक्दैनन्। उनीहरूसँग अनुभव होला तर आजको नेपाल हाँक्ने विचार प्रायः स्खलित भइसकेको छ। सत्तामा हुँदा एउटा वा दुइटा राम्रा काम गरेर आजको युगको नेपाल धानिँदैन, त्यो त फगत सत्तामा रहँदा होस् वा बाहिर, उनीहरूले गरेका कुकर्म र भ्रष्टाचारलाई छेकथुन गर्ने र अर्को चुनावमा भोट माग्न जाने आधार सिवाय अरू केही हुन्न। जुन यथार्थ जनतालाई थाहा भइसकेको छ कि अब तिनीहरूले यो देशको सानलाई जोगाउन सक्दैन। यो प्रस्ट हुन्छ जब हामी सडक र सोसल मिडियामा आफ्नो आक्रोश लिएर आएका जनता देख्छौं, भेट्छौं। हामीलाई त एउटा यस्तो बलियो बिचारले गर्ने नेतृत्व चाहिएको छ जसको कारण यो नेपालमै बसेर रोजीरोटी गर्न सक्ने हैसियत सबै नेपालीले राखुन्। २१औं शताब्दीको नेपाल न त लरिबरिएको विचारले धान्न सक्छ, न भाषणबाजीले। नेपालको सन्दर्भमा मोनोरेल र कीर्तिपुरको डाँडोमा ल्यापटप चलाउने सपना देखाउने होइन, अब काम गरेर देखाउने नेतृत्व चाहिएको छ। जुन भ्रष्ट मति होइन, प्रस्ट विचार जुन सिधै देश र जनताको हितसँग जोडिएको छ, त्यसले मात्र काम गर्न सक्छ। देशको विकास कहिले हुन्छ ? (व्यवस्था परिवर्तन, अक्षर र शब्दमा होइन काम र व्यवहारमा) भनेर आस गरेको नेपाली जनताले वर्षौं भयो तर हामी सत्तामा तिनै पुराना बासी नेता र बासी बिचारलाई बेहोरेका बेहोरेकै छौं। एउटा बाध्यता झैं केही पाउने आसमा र लोभमा उनीहरूको पछि कुदेर, आसेपासे भएरै उनीहरूकै मरिसकेको बिचारको मक्काएको डोरी समातेर उसैको प्रचारप्रसार र विज्ञापनमा हाम्रो ओझपूर्ण समय, जवानी र बौद्धिकताको क्षय गरिराखेका छौं। यो नेपाल र नेपालीका लागि दुःखद् र दर्दनाक अवस्था हो। यी विचार र ती विचारलाई बोकेर हिँड्ने यो देशका नेता भनाउँदालाई नगल्हत्याउने हो भने हाम्रो अवस्था अझै पछिसम्म यस्तै ज्युँका त्युँ हुनेछ।"
आज योमरी पुन्ही र धान्य पूर्णिमा मनाइँदै : के हो योमरी ?,"भक्तपुर : नेपालभाषी समुदाय कला र संस्कृति तथा संस्कारले अत्यन्त धनी र समृद्ध छ। बार्है महिना मनाइने फरकफरक चाड, पर्व, तिथिमितिले पनि नेपालभाषी समुदाय संस्कृति र संस्कारमा अत्यन्त धनी रहेको पुष्टि हुन्छ। प्रत्येक तीस दिनमा एकपटक आउने पूर्णिमालाई आफ्नै मौलिकपना दिएर त्यसदिन फरकफरक देवदेवीलाई पूजाआजा गर्ने गरिन्छ। सोहीअनुसार फरकफरक खानेकुराका परिकार बनाएर खाने प्रचलन रहेको छ, नेपालभाषी समुदायमा। यस्तै प्रचलनमध्ये मंसिर पूर्णिमा महत्वपूर्ण छ। यस पूर्णिमालाई धान्य पूर्णिमा पनि भनिन्छ। तर नेपालभाषी समुदायमा यस दिन योमरी (चामलको पीठोबाट बनाइएको र भित्र चाकु तथा तिल राखेर विशेष प्रकारले पकाइएको रोटी) पकाएर खाने भएकाले अरु पूर्णिमामध्ये यो महत्वपूर्ण मानिन्छ। यस पूर्णिमालाई नेपालभाषामा थिल्ला पुन्ही पनि भनिन्छ। यस दिन चामलको पीठो र चाकु तथा तिलको मिश्रण राखिएको विशेष प्रकारको योमरी खाने भएकोले यसलाई योमरी पुन्ही पनि भनिन्छ। देशभरका नेपालभाषी योमरी बनाएर देवदेवीलाई चढाइसकेपछि प्रसादको रुपमा आफूहरु पनि खान्छन्। तैपनि यो पुन्ही एकदिनमात्र मनाइँदैन। योमरी पुन्हीको भोलिपल्ट नेपालभाषीहरु आफ्ना नातागोता, छोरी, छोरीज्वाइँलाई घर बोलाएर योमरीसहितको भोज खुवाउने गर्छन्। जुन अरु पुन्हीमा यस प्रकारको भोज खुवाउने गरिँदैन। त्यसैले यस पुन्ही नेपालभाषी समुदायमा अत्यन्त महत्वपूर्ण एवं ठूलो पुन्हीको रुपमा लिइने संस्कृतिकर्मी ओमप्रसाद धौभडेल बताउँछन्। के हो योमरी ? योमरी भन्नाले यसलाई टुक्राएर अथ्र्याउनुपर्छ। यो भन्नाले मनपर्ने र मरी भन्नाले रोटी भन्ने बुझिन्छ। यसरी सबैलाई मनपर्ने भएकोले यसलाई योमरी भनिएको हो। साथै परापूर्वकालमा चिनी तथा सख्खर एवं आजभोलि जस्तो थरिथरिका मिठाइको प्रचलन नभएको बेला चाकु र तिल राखेर चामलको पीठोबाट पकाइने रोटी साँच्चै मीठो र स्वादिस्टै हुन्छ। संस्कृतिकर्मी धौभडेलका अनुसार योमरी तत्कालीन समयको रोटी कम मिठाइ बढी थियो। योमरी पुन्ही संस्कृति पनि योमरी पुन्हीको दिन खानको लागि योमरी पकाउनुअघि नेवारहरु ठूलो आकारमा दुइटा योमरी बनाउँछन्। यी दुई योमरीमध्ये एउटालाई मायो र अर्कोलाई बायो भनिन्छ। मायोले माता र बायोले पिताको प्रतिनिधित्व गर्ने संस्कृतिकर्मी धौभडेलले स्पष्ट पारे। उनका अनुसार यी दुई योमरीको आकार पनि फरकफरक हुन्छ। मायो त्रिकोणाकार हुन्छ र यो पकाउँदा यसमा चाकु तथा तिल नराखी दाल (मास, मुंग आदि) राखिन्छ, उनले भने, बायो भने गोलाकार एवं लटुकार हुन्छ। यसमा चाकु र तिलको मिश्रण राखेर पकाइन्छ। खानको लागि पनि बायोजस्तै सानो आकारको योमरी बनाइन्छ। घरलाई आवश्यक योमरी बनाइसकेपछि त्यसलाई ढुकुटीमा लगरे पूजा गर्ने प्रचलन रहेको धौभडेल बताउँछन्। त्यस्तै कुमार, गणेश र आफ्नो घर अगाडि रहेका अन्य देवदेवीलाई योमरी चढाएर पूजा गरिन्छ। यी सबै विधि पूरा भएपछि मात्र भगवानको प्रसादको रुपमा पुन्हीको दिन योमरी खाने उनको भनाइ छ। मौसमको हिसाबले योमरी पुन्हीको अघिल्लो दिन वर्षभरिकै लामो रात हुने हुन्छ। त्यसैले योमरी बनाउँदा त्यसको चुच्चो जति तीखो बनाउन सकिन्छ त्यति नै दिन लामो भएर आउने जनकथन रहेको छ। संस्कृतिकर्मी धौभडेलका अनुसार योमरी पुन्हीको अघिल्लो दिन मध्यरातमै उठेर नेपालभाषीहरु योमरी पकाउने काममा जुट्छन् र मध्यरातमा मंसिरमा भित्र्याएको नयाँ धानको चामल कुटेर उक्त चामलको पनि पीठो पिनेर योमरी बनाइ बिहान हुनेबित्तिकै देवीदेवीलाई चढाएपछि प्रसादका रुपमा योमरी खाने गरिन्छ। उक्त लामो रातमा पनि योमरी नबनाएर सुतिराख्ने अर्थात उक्त रात सुत्न नपुग्नेलाई उसको जीवनभर कहिल्यै सुख नमिल्ने जनश्रुति रहेको उनी बताउँछन्। किन खाइन्छ योमरी ? काठमाडौं उपत्यकामा दसैंतिहारपछि विस्तारै जाडो बढ्न सुरु हुन्छ। पुस लाग्दै आउँदा जाडोको मात्रा पनि बढ्दै जान्छ। सकिमना पुन्हीमा पिडालु र भुटेको गेडागुडी खाएर शरीरलाई चाहिने ऊर्जा र ताप लिएका नेवारहरु पुसमा बढ्ने जाडोबाट बच्न तथा शरीरलाई आवश्यक पर्ने ताप र ऊर्जा प्राप्त गर्न योमरी खान्छन्। नेवारी चाडपर्व विज्ञानका दृष्टिले पनि वैज्ञानिक छ, संस्कृतिकर्मी धौभडेल थप्छन्, चिसो समयमा चाकु र तिलजस्तो गर्मी हुने खानेकुरा तात्तातो रोटीमा राखेर खाने चलन कुनै पनि किसिमले चाड वा संस्कृतिमात्र मान्न सकिन्न।"
काठमाडौंको पहिलो विकेट पतन,काठमाडौं : नेपाल प्रिमियर लिगको जारी खेलमा काठमाडौं गुर्खाजको पहिलो विकेट पतन भएको छ। स्टेफेन इस्किनाजी १ रन बनाएर पेभेलियन फर्किएका छन्। विराटनगरका बसिर अहमदले उनको विकेट लिएका हुन्। विराटनगरले काठमाडौंलाई ११८ रनको लक्ष्य प्रस्तुत गरेको छ।
पावरप्लेमा काठमाडौंका आधा ब्याटर पेभेलियन फर्किए,काठमाडौं : नेपाल प्रिमियर लिगको जारी खेलमा काठमाडौं गुर्खाजले पावरप्लेमा ३९ रन बनाएको छ। विराटनगर किंग्सले दिएको ११८ रनको लक्ष्य पछ्याएको काठमाडौं गुर्खाजले पावरप्लेमा ५ विकेट गुमाउँदै ३९ रन बनायो। पावरप्लेमै काठमाडौंका आधा ब्याटर पेभेलियन फर्किए। पहिलो विकेटका रुपमा स्टेफन स्किनाजी १ रनमै आउट भए। दोस्रो विकेट माइकल लेभिट ६ बलमा २ चौकासहित १० रनमै सन्दीप लामिछानेको बलमा विकेटकिपर स्कट इड्वार्डबाट क्याच आउट भए। तेस्रो विकेट गेरहार्ड इरास्मस ७ बलमा ३ चौका सहित १२ रन बनाउँदै सन्दीप लामिछानेको बलमा दिपक बोहोराको हातमा क्याच भए। चौथो विकेट भिम सार्कीको गयो। उनी क्रिस सोलको बलमा लोकेश बमको हातमा क्याच भए। पाँचौं विकेट डान डाउथवेटको गयो। उनी ५ बलमा १ रन हान्दै क्रिस सोलको बलमा बसिर अहमदबाट क्याच भए। पावरप्लेमा विराटनगरका कप्तान सन्दीप लामीछाने र क्रिस सोलले समान २२ विकेट लिँदा बसिर अहमदले १ विकेट लिए। आजको दोस्रो खेल सुदूरपश्चिम रोयल्स र पोखरा एभेन्जर्सुबीच हुनेछ।
विराटनगरको दोस्रो विकेट पतन,काठमाडौं : नेपाल प्रिमियर लिग (एनपीएल)मा विराटनगर किंग्सले पावरप्लेमा मध्यम सुरुवात गरेको छ। टियु क्रिकेट मैदानमा टस हारेर ब्याटिङको निम्तो पाएको विराटनगर किंग्सले पावरप्लेमा २ विकेट गुमाउँदै ४५ रन बनाएको हो। विराटनगरले तेस्रो ओभरको चौथो बलमा ओपनर लोकेश बमलाई गुमायो। उनी ८ रन बनाउँदै डान डाउथवेटबाट एलबीडब्ल्यु आउट भए। दोस्रो विकेटका रुपमा विराटनगरले तेस्रो क्रमका ब्याटर निकोलस क्रिटोनलाई १२ रनमा गुमायो। उनी १० बलमा २ चौका प्रहार गर्दै रन आउट भए। हालः क्रिजमा दिपक बोहोरा १६ र स्कोट इड्वार्ड ५ रनमा खेलिरहेका छन्। लिग चरणको दुवै टिमको यो अन्तिम खेल हो। काठमाडौंले आजको खेल राम्रो रनरेटले जितेको खण्डमा काठमाडौंको शीर्ष चारमा पुग्न सक्ने सम्भावना रहन्छ भने विराटनगर शीर्ष ४ को दौडबाट बाहिरिइसकेको छ।
"काठमाडौंको दोस्रो विकेट पतन, माइकल लेभिट आउट",काठमाडौं : नेपाल प्रिमियर लिगको जारी खेलमा काठमाडौं गुर्खाजको दोस्रो विकेट पतन भएको छ। माइकल लेभिट १० रन बनाएर पेभेलियन फर्किएका हुन्। ६ बलमा उनले दुई चौका प्रहार गरे। विराटनगरका कप्तान सन्दीप लामिछानेले उनको विकेट लिएका हुन्। यसअघि स्टेफेन इस्किनाजी १ रन बनाएर पेभेलियन फर्किएका थिए। विराटनगरका बसिर अहमदले उनको विकेट लिएका हुन्। विराटनगरले काठमाडौंलाई ११८ रनको लक्ष्य प्रस्तुत गरेको छ।
किन रोज्छन् छोरा ! आमाहरू,"धेरैजसो दम्पती दुई सन्तान जन्माउन चाहन्छन्, एउटा छोरी र अर्को छोरा। धेरै मानिस पहिलो छोरा भएपछि दोस्रो सन्तान छोरी होस् भन्ने चाहन्छन्। तर, त्योभन्दा पनि मार्मिक छ ती जोडीहरूको कथा जसको पहिलो सन्तान छोरी हुन्छ। जहाँसम्म दुई सन्तान छन्, उनीहरूले उनीहरूलाई छोराको रूपमा स्वीकार गर्छन्। तर, सन्तान भएर दुई छोरी मात्र ? यो स्वीकार गर्न धेरै गाह्रो छ। सन्तानलाई भगवान्ले दिएको उपहार मान्ने दम्पती विरलै मात्र भेटिन्छन्। आज पनि छोरा जन्माउने चाहनाका कारण महिलाले गर्भपतनपछि अनिवार्य लिंग परीक्षण गराउनुपर्ने हुन्छ। श्रीमतीले गर्भधारण गर्दा सुरुमा आर्थिक अवस्था राम्रो नभएका कारण जनकपुरका रमेश सन्तान जन्माउन तयार थिएनन्। उनले श्रीमती रमितालाई गर्भपतन गराउन दबाब दिन थाले। तर, पहिलोपटक गर्भवती भएकी नमिताले गर्भपतन गर्न अस्वीकार गरेपछि निकै विवाद भयो। महिनौंसम्म बातचितसमेत हुन सकेन। अन्ततः पतिले लिंग परीक्षण गराउनुपर्छ भन्ने सर्तमा बच्चालाई राख्न राजी भए र छोरा भए तिमी र तिम्रो बच्चालाई मात्रै राख्छु, नत्र सम्बन्धविच्छेद गर्छु भनेपछि श्रीमतीले त्यस्तो कुरा मान्न बाध्य भइन्। त्यस्तै, पतिको इच्छा पूरा गर्न अधिकांश महिलालाई गर्भावस्थामा भ्रूणको लिंग निर्धारण गर्न अल्ट्रासाउन्ड गराउनुपर्ने बाध्यता छ। ४२ वर्षको उमेरमा मञ्जु चौथोपटक गर्भवती भइन्। तिनका तीन छोरी थिए। जेठी छोरी एसएलसी उत्तीर्ण भइन् र कान्छी छोरी पनि ११ वर्षकी भइन्। गर्भावस्था परीक्षण र अल्ट्रासाउन्ड (भिडियो एक्सरे) पछि, उनीहरूलाई छोरा भएको बताइएको थियो। त्यसैले छोरा जन्मेको खबरले उनी निकै उत्साहित छिन्। पूरै गर्भावस्थामा तपाईंको गर्भलाई धेरै सावधानीपूर्वक ख्याल गर्नुहोस्। यद्यपि गर्भावस्थामा सावधानी अपनाउनु राम्रो कुरा हो, तर तीन छोरीपछि चौथो गर्भमा हुर्केको छोरालाई आफ्नोभन्दा पनि उनको सतर्कता बढी थियो। तर, उनको सन्तान पनि छोरी नै भएकाले प्रसवपछि उनको खुशी दुःखमा परिणत भयो। छोरीलाई देखेर पूरै अस्पताल उनको चित्कारले गुन्जिरहेको थियो। सन् २०५९ मा मेरो शरीर, मेरो अधिकार ग्रहण गरी गर्भपतनलाई कानुनी मान्यता दिएको थियो। स्वास्थ्यमा प्रतिकूल असर नपरोस् भन्ने उद्देश्यले सुरक्षित गर्भपतन सेवालाई मौलिक अधिकारको रूपमा स्वीकार गरिएको छ। आर्थिक अभावका कारण सुरक्षित गर्भपतन सेवाको पहुँचबाट कोही पनि वञ्चित छैनन्। यसबाट बच्न सरकारले २०७३ देखि स्वास्थ्य केन्द्र र अस्पतालमा यो सेवा निःशुल्क उपलब्ध गराउँदै आएको छ। राष्ट्रिय जनगणना २०७८ अनुसार नेपालको औसत प्रजनन दर (कुल प्रजनन दर) २०३ मा सीमित छ। बढ्दो जनसंख्याका कारण उत्पन्न हुने स्वास्थ्य, आर्थिक तथा अन्य समस्यालाई न्यूनीकरण गर्न परिवार नियोजन सेवालाई प्राथमिकतामा राखेर देशैभर सामान्य बनाइएको छ। जनताका लागि निःशुल्क र पहुँचयोग्य बनाइयो। सुरक्षित मातृत्व तथा प्रजनन अधिकार ऐन २०७५ ले गर्भमा रहेको भ्रूणको लैंगिक पहिचानबारे स्पष्ट पारेको छ। उक्त ऐनको धारा १७ को अनुच्छेद ४ को उपदफा १ मा गर्भमा रहेको भ्रूणको लिंग कसैले पनि निर्धारण गर्न वा निर्धारण नगर्ने भनिएको छ। यस कानुनअनुसार भ्रूणको लिंग निर्धारण गर्न सकिन्छ। यो स्पष्ट छ कि अल्ट्रासाउन्ड (भिडियो एक्सरे) वा अन्य कुनै परीक्षण गर्न सकिँदैन। यस दफा १७ को उपदफा २ ले गर्भवती महिलालाई प्रलोभन वा जबरजस्ती गरी भ्रूणको लिंग निर्धारण गर्न नसकिने उल्लेख गरेको छ। उपदफा ३ ले लिंग निर्धारण गरेपछि गर्भपतन गर्न नहुने उल्लेख गरेको छ। देवानी अपराध (संहिता) ऐन, २०७४ को धारा १८८ र १८९, गर्भपतन विरुद्धको कसुरको धारा १३ ले लिंग पहिचान गर्ने गर्भपतनलाई अपराधको रूपमा परिभाषित गरेको छ। सजाय र जरिवानाको व्यवस्था गरिएको छ। लिंगका आधारमा भु्रणको लिंग निर्धारण गर्नेलाई ३ महिनादेखि ६ महिनासम्म कैदको व्यवस्था गरिएको छ। लिंग छनोट गरी गर्भपतन गराउनेलाई थप एक वर्ष कैद हुने उल्लेख छ। कानुनले प्रत्यक्ष वा अप्रत्यक्ष रूपमा भ्रूणको लिंग पहिचान गर्ने चिकित्सक र त्यसको आधारमा गर्भपतन सेवा प्रदान गर्ने चिकित्सकलाई कानुनी सजायको व्यवस्था गरेको देखिन्छ। तर किन दम्पतीहरू भ्रूणको लिंग पहिचान गर्न र गर्भपात गर्न बाध्य छन् ? समाज र कानुनले यसबारे सोच्न सकेको छैन। छोरी गर्भवती भएको कारणले आफ्नो लिंग पहिचान गरी गर्भपतन गराउने निर्णय गरेमा सामाजिक सन्तुलन कसरी कायम हुने ? छोरो जन्माउन महिलाले बारम्बार गर्भवती हुनुपर्ने तथ्यले महिला तथा बालबालिकाको शारीरिक र मानसिक स्वास्थ्यमा नकारात्मक असर पार्छ। यसले यौन हिंसा पनि बढाउँछ। लैंगिक पहिचान गर्भपतनका कारण भविष्यमा महिलाको संख्या घट्ने र जन्मदर र मृत्युदर असन्तुलित हुने देखिन्छ। त्यसैले गर्भमा रहेको भ्रूणको लिंग पहिचान गरी गर्भपतन गर्ने निर्णय गर्नु स्वास्थ्यभन्दा पनि सामाजिक मूल्य मान्यता र आर्थिक दायित्वको उपज हो। महिला सशक्तीकरण र महिला अधिकारको वकालत गर्ने आर्थिक रूपमा बलियो र जिम्मेवार दम्पतीहरू पनि छोरा को रहर मुक्त भइरहेको छैन। छोरीपछि छोरा जन्मनु संयोग हुन सक्दैन। तर छोराका लागि छोरीको भ्रूणहत्या जायज हुँदैन। भ्रूणको लिंग पहिचान गर्नबाट रोक्नुभन्दा त्यो अवस्था र बाध्यतालाई रोक्नु महत्वपूर्ण छ। लैंगिक समानताको विचारसँगै व्यवहार पनि हुन्छ, ठीक गर्न आवश्यक छ। छोरा जन्माउनुपर्छ भन्ने खराब संस्कृति र धारणाविरुद्ध सबै वर्ग सचेत र गम्भीर हुन आवश्यक छ।"
किरात समुदायले आज उधौली पर्व मनाउँदै,"काठमाडौं : प्रकृति पुजारी किराँत समुदायको दोस्रो महत्त्वपूर्ण चाड उधौली देशभर हर्षोल्लासका साथ आज मनाइँदै छ । हरेक वर्ष मङ्सिर पूर्णिमाका दिनदेखि सुरु हुने उधौली चाड मानिस, जीवजन्तु तथा चराचुरुङ्गी लेकतिरबाट बेँसीतिर बसाइँ सर्ने समय भएको सङ्केत गर्न तथा अन्नबाली भित्र्याइएको खुशियालीमा मनाउने गरिन्छ । किराँत राईहरुको दोस्रो महान् चाड उधौलीमा अन्नबाली भित्र्याउनुअघि प्रकृति र पितृको पूजा गर्ने चलन रहेको छ । यस चाडमा किराँतीहरु एकापसमा भेला भएर सङ्गठितरुपमा चाड मनाउने र शुभकामना आदनप्रदान गर्ने गर्दछन् । किराँतको धार्मिक पुस्तक मुन्धुमअनुसार समयलाई दुई भागमा बाँडेको छ, उधौली र उभौली । खेतीकिसानीका आधारमा यी दुई समय बाँडिएको किराँत समुदायको बुझाइ छ । वैशाख पूर्णिमामा उभौली चाड मनाइन्छ । खेती किसान गर्नका लागि मनाइने चाड उभौली हो । बाली भित्र्याउने समयलाई उधौली चाड मनाउने गरिन्छ । बाली भित्र्याउनुअघि प्रकृतिसँग नजिक देवताका पूजा गरेर आफ्ना पुर्खा र पितृलाई सम्मान गर्दै चढाउने प्रचलन रहेको छ । उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्दछ । यस पर्वमा भित्र्याइएको नयाँ अन्नबाली पितृलाई चढाई पितृ पूजा गरिनाका साथै अन्नको सह बनोस् भन्ने कामनासहित भूमिको पूजा गर्ने गरिन्छ । किराँत समुदायका मूलतः राई, लिम्बू, सुनुवार र याख्खाहरूले उधौली पर्व परम्परागत वेशभूषा लगाई सार्वजनिक स्थलमा भेला भएर सामूहिक रूपमा साकेला नृत्य गर्दै विविध कार्यक्रम गर्दै मनाउने गर्दछन् ।"
सन्दीप लामिछानेले एकै ओभरमा लिए काठमाडौंको दुई विकेट,काठमाडौं : नेपाल प्रिमियर लिगको जारी खेलमा काठमाडौं गुर्खाजको तेस्रो विकेट पतन भएको छ। गेहार्ड इरासमस १२ रन बनाएर आउट भएका छन्। यसअघि माइकल लेभिट १० रन बनाएर पेभेलियन फर्किएका थिए। ६ बलमा उनले दुई चौका प्रहार गरे। विराटनगरका कप्तान सन्दीप लामिछानेले एकै ओभरमा उनीहरूको विकेट लिएका हुन्। यसअघि स्टेफेन इस्किनाजी १ रन बनाएर पेभेलियन फर्किएका थिए। विराटनगरका बसिर अहमदले उनको विकेट लिएका हुन्। विराटनगरले काठमाडौंलाई ११८ रनको लक्ष्य प्रस्तुत गरेको छ।
विराटनगरको चौथो विकेट पतन,काठमाडौं : नेपाल प्रिमियर लिगको जारी खेलमा विराटनगर किंग्सको चौथो विकेट पतन भएको छ। स्कट इडवार्ड्स १५ रन बनाएर आउट भएका छन्। गेहार्ड इरासमसल उनको विकेट लिएका हुन्। यसअघि दीपक बोहोरा २० रन बनाएर पेभेलियन फर्किएका थिए। २४ बलमा उनले २ चौका प्रहार गरे। काठमाडौं गुर्खाजका दीपेश कँडेलले उनको विकेट लिएका हुन्। त्यस्तै निकोलस क्रिटोन १२ रन र लोकेश बम ८ रन बनाएर आउट भएका थिए।
विराटनगरको पाँचौं विकेट पतन,"काठमाडौं : नेपाल प्रिमियर लिग (एनपीएल)मा विराटनगर किंग्सले १० ओभरमा ६१ रन बनाएको छ। टियु क्रिकेट मैदानमा टस हारेर ब्याटिङको निम्तो पाएको विराटनगरले १० ओभरमा ४ विकेट गुमाउँदै ६१ रन बनाएको हो। विराटनगरले तेस्रो ओभरको चौथो बलमा ओपनर लोकेश बमलाई गुमायो। उनी ८ रन बनाउँदै डान डाउथवेटबाट एलबीडब्ल्यु आउट भए। दोस्रो विकेटका रूपमा विराटनगरले तेस्रो क्रमका ब्याटर निकोलस क्रिटोनलाई १२ रनमा गुमायो। उनी १० बलमा २ चौका प्रहार गर्दै रन आउट भए। तेस्रो विकेटका रूपमा ओपनर दिपक बोहोरालाई दिपेश कँडेलले एलबीडब्ल्यु आउट गरे। उनले २४ बलमा २ चौकासहित २० रन बनाए। चौथो विकेट स्कोट इड्वार्डको गयो। उनले १४ बलमा १ चौकासहित १५ रन बनाएर गेरहार्ड इरास्मसबाट बोल्ड आउट भए। बसिर अहम १रन र इस्मात अलाम १ रनमा खेलिरहेका छन्। काठमाडौंका लागि डान डाउथवेट, दिपेश कँडेल र गेरहार्ड इरास्मसले समान ११ विकेट लिए। लिग चरणको दुवै टिमको यो अन्तिम खेल हो। यसैबीच विराटनगरको पाँचौं विकैट पतन भएको छ। इस्मत आलम ५ रन बनाएर पेभेलियन फर्किए।"
भक्तपुरमा मोटरसाइकलको ठक्करबाट एक पैदल यात्रीको मृत्यु,भक्तपुर : भक्तपुरमा मोटरसाइकलको ठक्करबाट एक पैदल यात्रीको मृत्यु भएको छ। भक्तपुर नगरपालिका१० सूर्यविनायक निलन्चोक जोरपाटीमा जगातीबाट साँगा जाँदै गरेको बा ४६ प १२२७ नम्बरको मोटरसाइकलले ठक्कर दिएपछि पैदल यात्रीको मृत्यु भएको भक्तपुर जिल्ला प्रहरी परिसरले जनाएको हो। दोरोम्बा नगरपालिका४ घर भइ नलिन्चोक बस्दै आएका ७० वर्षीय निम बहादुर मगरको मृत्यु भएको प्रहरीले जनाएको छ। शनिबार बेलुका ८:१५ बजे मोटरसाइकलले ठक्कर दिएपछि मध्यपुर हस्पिटल लगिएको थियो। गम्भीर घाइते भइ मध्यपुर हस्पिटल लगिएका उनको बेलुका ९:४६ बजे उपचारका क्रममा मृत्यु भएको भक्तपुर जिल्ला प्रहरी परिसरका ढुण्डीराज न्यौपानेले जानकारी दिएका छन्। उनका अनुसार हाल प्रहरी वृत जगातीले मोटरसाइकल र चालक काभ्रे जिल्ला बनेपा नगरपालिका वडा नं ६ बस्ने ४४ वर्षका जितेन्द्र श्रेष्ठलाई नियन्त्रणमा लिइ अनुसन्धान अघि बढाएको छ।
प्रोफेसर गोपीलाई 'नोम चोम्स्की लाइफ टाइम अचिभमेन्ट' अवार्ड,"अमेरिका : प्रोफेसर गोपी उप्रेतीलाई नोम चोम्स्की नर्थ स्टार गोल्ड मेडल लाइफटाइम अचिभमेन्ट अवार्ड प्रदान गरिएको छ । काठमाडौं विश्वविद्यालय र एसटीआर स्कॉलर्स नेटवर्क अमेरिकाद्वारा आयोजित अन्तर्राष्ट्रिय सम्मेलनमा प्रतिष्ठित नोआम चोम्स्की नर्थ स्टार गोल्ड मेडल लाइफटाइम एचिभमेन्ट अवार्डबाट उनलाई सम्मानित गरेको हो । नोआम चोम्स्की, हाम्रो समयका सबैभन्दा परिवर्तनकारी चिन्तकहरूको नामबाट नाम दिइएको पुरस्कार प्राप्त गर्नु भनेको शिक्षाविद्, सत्य, न्याय, र वातावरणीय र सामाजिक दिगोपनका लागि हामीले बोक्ने जिम्मेवारीहरूको प्रेरणा र सम्झना हो, उनले भने, आलोचनात्मक सोच, बौद्धिक अखण्डता र सामाजिक उत्तरदायित्वप्रति चोम्स्कीको अटल प्रतिबद्धता मेरो यात्रामा सधैं मार्गदर्शक प्रकाश भएको छ र यो सम्मानले अन्तर्राष्ट्रिय वातावरणवाद र जलवायु आपतकालको क्षेत्रमा विश्वमा अर्थपूर्ण रूपमा योगदान गरिरहने मेरो संकल्पलाई बलियो बनाउँछ । प्रोफेसर गोपी उप्रेती कृषि तथा पशु विज्ञान संस्थान , त्रिभुवन विश्वविद्यालय, नेपालका एमेरिटस प्रोफेसर हुन् ।"
विराटनगरको आठौं विकेट पतन,"काठमाडौं : नेपाल प्रिमियर लिगको जारी खेलमा विराटनगर किंग्सको आठौं विकेट पतन भएको छ। पछिल्लो दुई ओभरमा काठमाडौंले तीन विकेट गुमाएको हो। कप्तान सन्दीप लामिछाने शून्य रनमै आउट हुँदा क्रिस सोल १ र इस्मत आलम ५ रन बनाएर पेभेलियन फर्किए। त्यसअघि बसिर अहमद १३, स्कट इडवार्ड्स १५, निकोलस किर्टन १२, दीपक बोहोरा २० र लोकेश बम ८ रन बनाएर आउट भए। काठमाडौंका लागि गेहार्ड इरासमसले ३ विकेट लिए। त्यस्तै दीपेश कँडेलले २, डान डाउथवाइटे र साहब आलामले ११ विकेट लिए।"
अफ्रिकाका १५ करोड मानिस चरम गरिबीमा,"नैरोबी : अत्यधिक चिकित्सा खर्चले अफ्रिकाका १५ करोडभन्दा बढी मानिसलाई गरिबीमा धकेल्दै गुणस्तरीय र उत्पादनशील जीवनलाई वञ्चित गरेको विश्व स्वास्थ्य संगठन (डब्ल्यूएचओ) ले जनाएको छ। बिहीबार विश्वव्यापी स्वास्थ्य कभरेज दिवसको अवसरमा सार्वजनिक गरेको ट्याकिङ फाइनान्सियल प्रोटेक्सन प्रतिवेदनमा डब्ल्यूएचओले उक्त तथ्यांक उल्लेख गरेको छ। अफ्रिकाका लागि डब्ल्यूएचओ क्षेत्रीय निर्देशक मात्शिडिसो मोएतीले भने, आवश्यक औषधि र अन्य स्वास्थ्य खर्च महाद्वीपका कमजोर नागरिकहरूको लागि आर्थिक कठिनाइ र खराब स्वास्थ्य अवस्था निम्त्याउन सक्छ। यस्ता भुक्तानीहरूले धेरै मानिसहरूलाई खाना, आवास र उपयोगिताहरू जस्ता अन्य आधारभूत आवश्यकताहरूमा कम खर्च गर्न बाध्य पार्छ, जसले उनीहरूको अवस्था बिग्रन सक्छ। सन् २००० र सन् २०१९ बीचको अवधिमा आफ्नो घरायसी बजेटको १० प्रतिशतभन्दा बढी औषधि र अन्य स्वास्थ्य सेवामा खर्च गर्नेको संख्या वार्षिक २५ लाखले बढेको जनाइएको छ।"
सिरियामा आईएस समूहद्वारा ६ कृषकको हत्या,"लेबनान : सिरियाली मरुभूमि क्षेत्रमा इस्लामिक स्टेट समूहका लडाकुहरूले शनिबार ६ जना कृषकको हत्या गरेको सिरियाली युद्ध अनुगमनकारी संस्थाले जनाएको छ। इस्लामिक स्टेट समूहका लडाकुहरूले शनिबार बिहान पाल्मायरा सहरको दक्षिणमा ६ जना गोठालाको हत्या गरेका छन्। बेलायतस्थित सिरियाली युद्ध अनुगमनकारी संस्था (सिरियन अब्जरभेटरी फर ह्युमन राइट्स) ले जनाएको छ। जिहादीहरूले गोठालालाई मारेका र उनीहरूका चौपाया चोरेका बेलायतस्थित उक्त संस्थाले जनाएको छ। आईएसले सन् २०१४ मा सिरिया र इराकको ठूलो भूभागमा कब्जा गरी उक्त क्षेत्रलाई स्लामिक राज्य (खलिफा) घोषणा गरेको थियो। समूहले सन् २०१९ मा सिरियामा आफ्नो अन्तिम भूभाग गुमाएको थियो, तर यसका अवशेषहरूले अझै पनि घातक आक्रमणहरू गरिरहेका छन्। उनीहरूको प्रभाव विशेष गरी दमास्कसको बाहिरी इलाकाबाट इराकी सीमासम्म फैलिएको छ। हालैका वर्षहरूमा उसका अधिकांश आक्रमणहरू कुर्द नेतृत्वका लडाकुहरू वा राष्ट्रपति बशर अल असदको अपदस्थ सरकारका वफादारहरूलाई लक्षित गरी गरिएका छन्। इस्लामिक विद्रोही समूह हयात तहरीर अलशाम र उसका सहयोगीहरू आइतबार दमास्कसमा प्रवेश गरेपछि असद सिरियाबाट पलायन भएका थिए। असदलाई सत्ताच्युत गरेयता सिरियाली मरुभूमिमा आइएसले छवटा आक्रमण गरेको अब्जरभेटरीले जनाएको छ। उनीहरूले १८ जना सर्वसाधारण र ५० भन्दा बढी असद सैनिकको हत्या गरेका थिए। क्षेत्रीय भ्रमणका क्रममा अमेरिकी विदेशमन्त्री एन्टोनी ब्लिन्केनले टर्कीएका अधिकारीहरूलाई असदको पतनपछि सिरियामा आइएसको पुनरुत्थानविरुद्ध काम गर्नु अपरिहार्य भएको बताएका थिए। बिहीबार एर्दोगानले ब्लिन्केनसँग टर्किएले सिरियामा आइएसविरुद्धको लडाइँमा कहिल्यै पनि सहज नहुने आश्वासन दिएका थिए। यद्यपि अमेरिका समर्थित कुर्द लडाकुहरूविरुद्ध टर्कीले चरमपन्थीहरूलाई नियन्त्रण गर्न महत्वपूर्ण मानिएको थियो ।"
"दक्षिण कोरियाका राष्ट्रपति युनलाई महाभियोग, पदबाट निलम्बन","सियोल : दक्षिण कोरियाको संसद्ले राष्ट्रपति युन सुक योलमाथिको महाभियोग प्रस्ताव शनिबार पारित गरेको छ। महाभियोग प्रस्ताव पारित भएपछि विपक्षीले जनताको विजय भएको घोषणा गरेका छन्। डिसेम्बर ३ मा सैनिक शासन लागू गर्ने युनको असफल प्रयासपछि दक्षिण कोरियामा एक साताभन्दा बढीे तीव्र राजनीतिक तनाव निम्त्याएको थियो। राष्ट्रपतिविरुद्धको महाभियोग प्रस्ताव संसद्बाट पारित भएसँगै सोलको सडकमा युनको पक्ष र विपक्षमा शनिवार हजारौंको संख्यामा याली निकालिएका थिए। मतदानपछि टेलिभिजनमा सम्बोधन गर्दै महाभियोग लागेका युनले आफू पदबाट हट्ने तर सैनिक शासन लागू गर्ने असफल प्रयासका लागि माफी नमागेको बताएका छन्। कुल ३ सय संसद् सदस्य रहेको कोरियाली संसद्मा २ सय ४ सांसदले विद्रोहको आरोपमा राष्ट्रपतिविरुद्ध महाभियोग लगाउने पक्षमा मतदान गरेका थिए। ८५ जनाले विपक्षमा मतदान गरेका थिए। मतदानमा तीन सांसद अनुपस्थित रहेका थिए भने ८ मत बदर भएको थिए। महाभियोगसँगै युनलाई पदबाट निलम्बित गरिएको छ भने दक्षिण कोरियाको संवैधानिक अदालतले मतदानपछिको अवस्थाबारे छलफल सुरु गरेको छ। अदालतलाई युनको भविष्यबारे फैसला गर्न १ सय ८० दिनको समय दिइएको छ। यदि उनलाई पदबाट हटाइयो भने युन दक्षिण कोरियाको इतिहासमा सफलतापूर्वक महाभियोग लगाइने दोस्रो राष्ट्रपति हुने छन्। प्रधानमन्त्री हान डक सोले राष्ट्रपतिविरुद्धको महाभियोग प्रस्ताव पारित भएसँगै पत्रकारसँगको कुराकानीमा भने, दक्षिण कोरियाली प्रधानमन्त्रीको रूपमा मेरो सम्पूर्ण शक्ति र प्रयास स्थिर शासन सुनिश्चित गर्न समर्पित हुनेछ। महाभियोग पारित हुन दुई सय मत आवश्यक थियो र विपक्षी सांसदहरूले युनको कन्जरभेटिभ पिपुल पावर पार्टी (पीपीपी) का कम्तीमा आठ जना सांसदलाई दल बदल्न राजी गराउन आवश्यक थियो। आजको महाभियोग जनताको ठूलो जीत हो, विपक्षी डेमोक्रेयाटिक पार्टीका नेता पार्क चानडेले मतदानपछि भने। उनले अबको १८० दिनभित्र आउने अदालतको फैसलाले कोरियाली जनतालाई प्रजातन्त्र र स्वतन्त्रताप्रतिको आत्म सम्मानलाई प्रकट गर्ने बताए।"
"प्लास्टिक प्रयोग, रोक्ने चाहिँ कहिले ?","तीव्र सहरीकरणसँगै फोहोर उत्सर्जन बढ्दो छ। नकुहिने प्लास्टिकजन्य फोहोरले प्रकृतिलाई नोक्सानी गरिरहेको छ। सर्वाेच्च शिखर सगरमाथादेखि पर्यटकीय स्थलहरू प्लास्टिक फोहोरले ढाकिँदै गएका छन्। उपभोग बढ्दो र व्यवस्थापन कमजोर हुँदा सहरी एवं पर्यटकीय क्षेत्रका साथै जंगल र खेतीयोग्य जमिनलाई पनि प्लास्टिकले बिगार्दै गएको छ। स्थानीय सरकारबाट हुने फोहोर संकलन र व्यवस्थापन प्रभावकारी छैन। प्रायःजसो यसलाई या त त्यसै छोडिन्छ वा जलाइन्छ। जुन दुवैले वातावरणीय ह्रास र जलवायु परिवर्तनमा योगदान गर्छन्। प्लास्टिक जलाउँदा हानिकारक विषाक्त पदार्थहरू निस्कन्छन्, जसले हावाको गुणस्तरलाई गम्भीर रूपमा असर गर्छ। प्लास्टिक जलाउनु खतरनाक अभ्यास भएकाले यसले हावा र जनस्वास्थ्यमा प्रत्यक्ष हानि पुर्याउने र क्यान्सरको जोखिमसमेत बढाउने हुन्छ। मानवलाई नै प्रत्यक्ष असर गरिरहेको प्लास्टिक फोहोर व्यवस्थापनका सरकारी निकायले ध्यान दिन सकेका छैनन्। सरकारले फोहोरमैला व्यवस्थापन ऐन, २०६८ कार्यान्वयनमा ल्याएको भए पनि कार्यान्वयन पक्ष निकै फितलो छ। २०६८ सालमा काठमाडौं उपत्यकामा २० माइक्रोनभन्दा पातलो प्लास्टिक झोलाहरूको उत्पादन, वितरण र प्रयोगमा प्रतिबन्ध लगाइएको छ। तर, कार्यान्वयनको भने अभाव छ। प्लास्टिकलाई पुनप्र्रयोग गर्दा व्यवस्थापनसँगै आम्दानी समेत हुन्छ। जसका लागि घरमै फोहोरको वर्गीकरण सही तरिकाले गर्नुपर्छ। महत्वपूर्ण पक्ष प्लास्टिकको प्रयोग नै कम गर्न मानव तथा प्रकृतिलाई हुने हानिका विषयमा नागरिकलाई सचेत बनाउनुपर्छ। प्लास्टिकको उपभोग घटाउने नीति सरकारसँग हुनुपर्छ। कम्तिमा हाट वा पसल जाँदा कपडाकै थैलो बोकेर जाउँ भन्ने अभियान चलाउन सकियो भने पनि प्लास्टिकको झोला खपत निकै कम हुन्छ। रूपन्देहीको तिलोत्तमा नगरपालिकासहितका कतिपय पालिकाले सुरु गरेको यो अभियान प्रभावकारी देखिएको छ। यसले प्लास्टिक आयातलाई कम गर्छ, खुला क्षेत्र प्लास्टिकमुक्त गर्दा जथाभावी फोहोर फ्याँक्ने काम कम हुन्छ। स्थानीय सरकारले प्लास्टिकलाई पुनर्प्रयोग गर्ने नीति योजना बनाई कार्यान्वयनमा ल्याउने हो भने केही हदसम्म फोहोर व्यवस्थापन हुन्छ। फोहोर उत्सर्जन नै कम गर्न प्लास्टिकको सट्टा प्रयोग गर्न सकिने वैकल्पिक वस्तुहरू हुनुपर्छ। अन्य वस्तुको उपलब्धताले प्लास्टिक प्रयोग न्यूनीकरण गर्न सकिन्छ। सरकारले २०८१ कात्तिकदेखि तारे होटलमा प्लास्टिकजन्य बोतलसहितका पेय पदार्थ बिक्रीमा रोक लगाएको छ। यो प्रतिबन्धको दायरालाई बढाउँदै कार्यान्वयनमा जोड दिनुपर्छ। सचेतना अभियान र नियम कानुनको कार्यान्वयनलाई सँगसँगै लैजादामात्रै प्लास्टिक फोहोरको जोखिमलाई कम गर्न सकिन्छ। यो हरेक नागरिकको दायित्व पनि हो, प्लास्टिक प्रयोग रोकौं।"
"प्लास्टिक प्रयोग, रोक्ने चाहिँ कहिले ?","तीव्र सहरीकरणसँगै फोहोर उत्सर्जन बढ्दो छ। नकुहिने प्लास्टिकजन्य फोहोरले प्रकृतिलाई नोक्सानी गरिरहेको छ। सर्वाेच्च शिखर सगरमाथादेखि पर्यटकीय स्थलहरू प्लास्टिक फोहोरले ढाकिँदै गएका छन्। उपभोग बढ्दो र व्यवस्थापन कमजोर हुँदा सहरी एवं पर्यटकीय क्षेत्रका साथै जंगल र खेतीयोग्य जमिनलाई पनि प्लास्टिकले बिगार्दै गएको छ। स्थानीय सरकारबाट हुने फोहोर संकलन र व्यवस्थापन प्रभावकारी छैन। प्रायःजसो यसलाई या त त्यसै छोडिन्छ वा जलाइन्छ। जुन दुवैले वातावरणीय ह्रास र जलवायु परिवर्तनमा योगदान गर्छन्। प्लास्टिक जलाउँदा हानिकारक विषाक्त पदार्थहरू निस्कन्छन्, जसले हावाको गुणस्तरलाई गम्भीर रूपमा असर गर्छ। प्लास्टिक जलाउनु खतरनाक अभ्यास भएकाले यसले हावा र जनस्वास्थ्यमा प्रत्यक्ष हानि पुर्याउने र क्यान्सरको जोखिमसमेत बढाउने हुन्छ। मानवलाई नै प्रत्यक्ष असर गरिरहेको प्लास्टिक फोहोर व्यवस्थापनका सरकारी निकायले ध्यान दिन सकेका छैनन्। सरकारले फोहोरमैला व्यवस्थापन ऐन, २०६८ कार्यान्वयनमा ल्याएको भए पनि कार्यान्वयन पक्ष निकै फितलो छ। २०६८ सालमा काठमाडौं उपत्यकामा २० माइक्रोनभन्दा पातलो प्लास्टिक झोलाहरूको उत्पादन, वितरण र प्रयोगमा प्रतिबन्ध लगाइएको छ। तर, कार्यान्वयनको भने अभाव छ। प्लास्टिकलाई पुनप्र्रयोग गर्दा व्यवस्थापनसँगै आम्दानी समेत हुन्छ। जसका लागि घरमै फोहोरको वर्गीकरण सही तरिकाले गर्नुपर्छ। महत्वपूर्ण पक्ष प्लास्टिकको प्रयोग नै कम गर्न मानव तथा प्रकृतिलाई हुने हानिका विषयमा नागरिकलाई सचेत बनाउनुपर्छ। प्लास्टिकको उपभोग घटाउने नीति सरकारसँग हुनुपर्छ। कम्तिमा हाट वा पसल जाँदा कपडाकै थैलो बोकेर जाउँ भन्ने अभियान चलाउन सकियो भने पनि प्लास्टिकको झोला खपत निकै कम हुन्छ। रूपन्देहीको तिलोत्तमा नगरपालिकासहितका कतिपय पालिकाले सुरु गरेको यो अभियान प्रभावकारी देखिएको छ। यसले प्लास्टिक आयातलाई कम गर्छ, खुला क्षेत्र प्लास्टिकमुक्त गर्दा जथाभावी फोहोर फ्याँक्ने काम कम हुन्छ। स्थानीय सरकारले प्लास्टिकलाई पुनर्प्रयोग गर्ने नीति योजना बनाई कार्यान्वयनमा ल्याउने हो भने केही हदसम्म फोहोर व्यवस्थापन हुन्छ। फोहोर उत्सर्जन नै कम गर्न प्लास्टिकको सट्टा प्रयोग गर्न सकिने वैकल्पिक वस्तुहरू हुनुपर्छ। अन्य वस्तुको उपलब्धताले प्लास्टिक प्रयोग न्यूनीकरण गर्न सकिन्छ। सरकारले २०८१ कात्तिकदेखि तारे होटलमा प्लास्टिकजन्य बोतलसहितका पेय पदार्थ बिक्रीमा रोक लगाएको छ। यो प्रतिबन्धको दायरालाई बढाउँदै कार्यान्वयनमा जोड दिनुपर्छ। सचेतना अभियान र नियम कानुनको कार्यान्वयनलाई सँगसँगै लैजादामात्रै प्लास्टिक फोहोरको जोखिमलाई कम गर्न सकिन्छ। यो हरेक नागरिकको दायित्व पनि हो, प्लास्टिक प्रयोग रोकौं।"
आज योमरी पुन्ही र धान्य पूर्णिमा मनाइँदै : के हो योमरी ?,"भक्तपुर : नेपालभाषी समुदाय कला र संस्कृति तथा संस्कारले अत्यन्त धनी र समृद्ध छ। बार्है महिना मनाइने फरकफरक चाड, पर्व, तिथिमितिले पनि नेपालभाषी समुदाय संस्कृति र संस्कारमा अत्यन्त धनी रहेको पुष्टि हुन्छ। प्रत्येक तीस दिनमा एकपटक आउने पूर्णिमालाई आफ्नै मौलिकपना दिएर त्यसदिन फरकफरक देवदेवीलाई पूजाआजा गर्ने गरिन्छ। सोहीअनुसार फरकफरक खानेकुराका परिकार बनाएर खाने प्रचलन रहेको छ, नेपालभाषी समुदायमा। यस्तै प्रचलनमध्ये मंसिर पूर्णिमा महत्वपूर्ण छ। यस पूर्णिमालाई धान्य पूर्णिमा पनि भनिन्छ। तर नेपालभाषी समुदायमा यस दिन योमरी (चामलको पीठोबाट बनाइएको र भित्र चाकु तथा तिल राखेर विशेष प्रकारले पकाइएको रोटी) पकाएर खाने भएकाले अरु पूर्णिमामध्ये यो महत्वपूर्ण मानिन्छ। यस पूर्णिमालाई नेपालभाषामा थिल्ला पुन्ही पनि भनिन्छ। यस दिन चामलको पीठो र चाकु तथा तिलको मिश्रण राखिएको विशेष प्रकारको योमरी खाने भएकोले यसलाई योमरी पुन्ही पनि भनिन्छ। देशभरका नेपालभाषी योमरी बनाएर देवदेवीलाई चढाइसकेपछि प्रसादको रुपमा आफूहरु पनि खान्छन्। तैपनि यो पुन्ही एकदिनमात्र मनाइँदैन। योमरी पुन्हीको भोलिपल्ट नेपालभाषीहरु आफ्ना नातागोता, छोरी, छोरीज्वाइँलाई घर बोलाएर योमरीसहितको भोज खुवाउने गर्छन्। जुन अरु पुन्हीमा यस प्रकारको भोज खुवाउने गरिँदैन। त्यसैले यस पुन्ही नेपालभाषी समुदायमा अत्यन्त महत्वपूर्ण एवं ठूलो पुन्हीको रुपमा लिइने संस्कृतिकर्मी ओमप्रसाद धौभडेल बताउँछन्। के हो योमरी ?योमरी भन्नाले यसलाई टुक्राएर अथ्र्याउनुपर्छ। यो भन्नाले मनपर्ने र मरी भन्नाले रोटी भन्ने बुझिन्छ। यसरी सबैलाई मनपर्ने भएकोले यसलाई योमरी भनिएको हो। साथै परापूर्वकालमा चिनी तथा सख्खर एवं आजभोलि जस्तो थरिथरिका मिठाइको प्रचलन नभएको बेला चाकु र तिल राखेर चामलको पीठोबाट पकाइने रोटी साँच्चै मीठो र स्वादिस्टै हुन्छ। संस्कृतिकर्मी धौभडेलका अनुसार योमरी तत्कालीन समयको रोटी कम मिठाइ बढी थियो। योमरी पुन्ही संस्कृति पनियोमरी पुन्हीको दिन खानको लागि योमरी पकाउनुअघि नेवारहरु ठूलो आकारमा दुइटा योमरी बनाउँछन्। यी दुई योमरीमध्ये एउटालाई मायो र अर्कोलाई बायो भनिन्छ। मायोले माता र बायोले पिताको प्रतिनिधित्व गर्ने संस्कृतिकर्मी धौभडेलले स्पष्ट पारे। उनका अनुसार यी दुई योमरीको आकार पनि फरकफरक हुन्छ। मायो त्रिकोणाकार हुन्छ र यो पकाउँदा यसमा चाकु तथा तिल नराखी दाल (मास, मुंग आदि) राखिन्छ, उनले भने, बायो भने गोलाकार एवं लटुकार हुन्छ। यसमा चाकु र तिलको मिश्रण राखेर पकाइन्छ। खानको लागि पनि बायोजस्तै सानो आकारको योमरी बनाइन्छ। घरलाई आवश्यक योमरी बनाइसकेपछि त्यसलाई ढुकुटीमा लगरे पूजा गर्ने प्रचलन रहेको धौभडेल बताउँछन्। त्यस्तै कुमार, गणेश र आफ्नो घर अगाडि रहेका अन्य देवदेवीलाई योमरी चढाएर पूजा गरिन्छ। यी सबै विधि पूरा भएपछि मात्र भगवानको प्रसादको रुपमा पुन्हीको दिन योमरी खाने उनको भनाइ छ। मौसमको हिसाबले योमरी पुन्हीको अघिल्लो दिन वर्षभरिकै लामो रात हुने हुन्छ। त्यसैले योमरी बनाउँदा त्यसको चुच्चो जति तीखो बनाउन सकिन्छ त्यति नै दिन लामो भएर आउने जनकथन रहेको छ। संस्कृतिकर्मी धौभडेलका अनुसार योमरी पुन्हीको अघिल्लो दिन मध्यरातमै उठेर नेपालभाषीहरु योमरी पकाउने काममा जुट्छन् र मध्यरातमा मंसिरमा भित्र्याएको नयाँ धानको चामल कुटेर उक्त चामलको पनि पीठो पिनेर योमरी बनाइ बिहान हुनेबित्तिकै देवीदेवीलाई चढाएपछि प्रसादका रुपमा योमरी खाने गरिन्छ। उक्त लामो रातमा पनि योमरी नबनाएर सुतिराख्ने अर्थात उक्त रात सुत्न नपुग्नेलाई उसको जीवनभर कहिल्यै सुख नमिल्ने जनश्रुति रहेको उनी बताउँछन्। किन खाइन्छ योमरी ?काठमाडौं उपत्यकामा दसैंतिहारपछि विस्तारै जाडो बढ्न सुरु हुन्छ। पुस लाग्दै आउँदा जाडोको मात्रा पनि बढ्दै जान्छ। सकिमना पुन्हीमा पिडालु र भुटेको गेडागुडी खाएर शरीरलाई चाहिने ऊर्जा र ताप लिएका नेवारहरु पुसमा बढ्ने जाडोबाट बच्न तथा शरीरलाई आवश्यक पर्ने ताप र ऊर्जा प्राप्त गर्न योमरी खान्छन्। नेवारी चाडपर्व विज्ञानका दृष्टिले पनि वैज्ञानिक छ, संस्कृतिकर्मी धौभडेल थप्छन्, चिसो समयमा चाकु र तिलजस्तो गर्मी हुने खानेकुरा तात्तातो रोटीमा राखेर खाने चलन कुनै पनि किसिमले चाड वा संस्कृतिमात्र मान्न सकिन्न।"
किन रोज्छन् छोरा ! आमाहरू,"धेरैजसो दम्पती दुई सन्तान जन्माउन चाहन्छन्, एउटा छोरी र अर्को छोरा। धेरै मानिस पहिलो छोरा भएपछि दोस्रो सन्तान छोरी होस् भन्ने चाहन्छन्। तर, त्योभन्दा पनि मार्मिक छ ती जोडीहरूको कथा जसको पहिलो सन्तान छोरी हुन्छ। जहाँसम्म दुई सन्तान छन्, उनीहरूले उनीहरूलाई छोराको रूपमा स्वीकार गर्छन्। तर, सन्तान भएर दुई छोरी मात्र ? यो स्वीकार गर्न धेरै गाह्रो छ। सन्तानलाई भगवान्ले दिएको उपहार मान्ने दम्पती विरलै मात्र भेटिन्छन्। आज पनि छोरा जन्माउने चाहनाका कारण महिलाले गर्भपतनपछि अनिवार्य लिंग परीक्षण गराउनुपर्ने हुन्छ। श्रीमतीले गर्भधारण गर्दा सुरुमा आर्थिक अवस्था राम्रो नभएका कारण जनकपुरका रमेश सन्तान जन्माउन तयार थिएनन्। उनले श्रीमती रमितालाई गर्भपतन गराउन दबाब दिन थाले। तर, पहिलोपटक गर्भवती भएकी नमिताले गर्भपतन गर्न अस्वीकार गरेपछि निकै विवाद भयो। महिनौंसम्म बातचितसमेत हुन सकेन। अन्ततः पतिले लिंग परीक्षण गराउनुपर्छ भन्ने सर्तमा बच्चालाई राख्न राजी भए र छोरा भए तिमी र तिम्रो बच्चालाई मात्रै राख्छु, नत्र सम्बन्धविच्छेद गर्छु भनेपछि श्रीमतीले त्यस्तो कुरा मान्न बाध्य भइन्। त्यस्तै, पतिको इच्छा पूरा गर्न अधिकांश महिलालाई गर्भावस्थामा भ्रूणको लिंग निर्धारण गर्न अल्ट्रासाउन्ड गराउनुपर्ने बाध्यता छ। ४२ वर्षको उमेरमा मञ्जु चौथोपटक गर्भवती भइन्। तिनका तीन छोरी थिए। जेठी छोरी एसएलसी उत्तीर्ण भइन् र कान्छी छोरी पनि ११ वर्षकी भइन्। गर्भावस्था परीक्षण र अल्ट्रासाउन्ड (भिडियो एक्सरे) पछि, उनीहरूलाई छोरा भएको बताइएको थियो। त्यसैले छोरा जन्मेको खबरले उनी निकै उत्साहित छिन्। पूरै गर्भावस्थामा तपाईंको गर्भलाई धेरै सावधानीपूर्वक ख्याल गर्नुहोस्। यद्यपि गर्भावस्थामा सावधानी अपनाउनु राम्रो कुरा हो, तर तीन छोरीपछि चौथो गर्भमा हुर्केको छोरालाई आफ्नोभन्दा पनि उनको सतर्कता बढी थियो। तर, उनको सन्तान पनि छोरी नै भएकाले प्रसवपछि उनको खुशी दुःखमा परिणत भयो। छोरीलाई देखेर पूरै अस्पताल उनको चित्कारले गुन्जिरहेको थियो। सन् २०५९ मा मेरो शरीर, मेरो अधिकार ग्रहण गरी गर्भपतनलाई कानुनी मान्यता दिएको थियो। स्वास्थ्यमा प्रतिकूल असर नपरोस् भन्ने उद्देश्यले सुरक्षित गर्भपतन सेवालाई मौलिक अधिकारको रूपमा स्वीकार गरिएको छ। आर्थिक अभावका कारण सुरक्षित गर्भपतन सेवाको पहुँचबाट कोही पनि वञ्चित छैनन्। यसबाट बच्न सरकारले २०७३ देखि स्वास्थ्य केन्द्र र अस्पतालमा यो सेवा निःशुल्क उपलब्ध गराउँदै आएको छ। राष्ट्रिय जनगणना २०७८ अनुसार नेपालको औसत प्रजनन दर (कुल प्रजनन दर) २०३ मा सीमित छ। बढ्दो जनसंख्याका कारण उत्पन्न हुने स्वास्थ्य, आर्थिक तथा अन्य समस्यालाई न्यूनीकरण गर्न परिवार नियोजन सेवालाई प्राथमिकतामा राखेर देशैभर सामान्य बनाइएको छ। जनताका लागि निःशुल्क र पहुँचयोग्य बनाइयो। सुरक्षित मातृत्व तथा प्रजनन अधिकार ऐन २०७५ ले गर्भमा रहेको भ्रूणको लैंगिक पहिचानबारे स्पष्ट पारेको छ। उक्त ऐनको धारा १७ को अनुच्छेद ४ को उपदफा १ मा गर्भमा रहेको भ्रूणको लिंग कसैले पनि निर्धारण गर्न वा निर्धारण नगर्ने भनिएको छ। यस कानुनअनुसार भ्रूणको लिंग निर्धारण गर्न सकिन्छ। यो स्पष्ट छ कि अल्ट्रासाउन्ड (भिडियो एक्सरे) वा अन्य कुनै परीक्षण गर्न सकिँदैन। यस दफा १७ को उपदफा २ ले गर्भवती महिलालाई प्रलोभन वा जबरजस्ती गरी भ्रूणको लिंग निर्धारण गर्न नसकिने उल्लेख गरेको छ। उपदफा ३ ले लिंग निर्धारण गरेपछि गर्भपतन गर्न नहुने उल्लेख गरेको छ। देवानी अपराध (संहिता) ऐन, २०७४ को धारा १८८ र १८९, गर्भपतन विरुद्धको कसुरको धारा १३ ले लिंग पहिचान गर्ने गर्भपतनलाई अपराधको रूपमा परिभाषित गरेको छ। सजाय र जरिवानाको व्यवस्था गरिएको छ। लिंगका आधारमा भु्रणको लिंग निर्धारण गर्नेलाई ३ महिनादेखि ६ महिनासम्म कैदको व्यवस्था गरिएको छ। लिंग छनोट गरी गर्भपतन गराउनेलाई थप एक वर्ष कैद हुने उल्लेख छ। कानुनले प्रत्यक्ष वा अप्रत्यक्ष रूपमा भ्रूणको लिंग पहिचान गर्ने चिकित्सक र त्यसको आधारमा गर्भपतन सेवा प्रदान गर्ने चिकित्सकलाई कानुनी सजायको व्यवस्था गरेको देखिन्छ। तर किन दम्पतीहरू भ्रूणको लिंग पहिचान गर्न र गर्भपात गर्न बाध्य छन् ? समाज र कानुनले यसबारे सोच्न सकेको छैन। छोरी गर्भवती भएको कारणले आफ्नो लिंग पहिचान गरी गर्भपतन गराउने निर्णय गरेमा सामाजिक सन्तुलन कसरी कायम हुने ? छोरो जन्माउन महिलाले बारम्बार गर्भवती हुनुपर्ने तथ्यले महिला तथा बालबालिकाको शारीरिक र मानसिक स्वास्थ्यमा नकारात्मक असर पार्छ। यसले यौन हिंसा पनि बढाउँछ। लैंगिक पहिचान गर्भपतनका कारण भविष्यमा महिलाको संख्या घट्ने र जन्मदर र मृत्युदर असन्तुलित हुने देखिन्छ। त्यसैले गर्भमा रहेको भ्रूणको लिंग पहिचान गरी गर्भपतन गर्ने निर्णय गर्नु स्वास्थ्यभन्दा पनि सामाजिक मूल्य मान्यता र आर्थिक दायित्वको उपज हो। महिला सशक्तीकरण र महिला अधिकारको वकालत गर्ने आर्थिक रूपमा बलियो र जिम्मेवार दम्पतीहरू पनि छोरा को रहर मुक्त भइरहेको छैन। छोरीपछि छोरा जन्मनु संयोग हुन सक्दैन। तर छोराका लागि छोरीको भ्रूणहत्या जायज हुँदैन। भ्रूणको लिंग पहिचान गर्नबाट रोक्नुभन्दा त्यो अवस्था र बाध्यतालाई रोक्नु महत्वपूर्ण छ। लैंगिक समानताको विचारसँगै व्यवहार पनि हुन्छ, ठीक गर्न आवश्यक छ। छोरा जन्माउनुपर्छ भन्ने खराब संस्कृति र धारणाविरुद्ध सबै वर्ग सचेत र गम्भीर हुन आवश्यक छ।"
पालिकास्तरीय क्रिकेट उपाधि तानसेनलाई,"तानसेन : तानसेनको टुडिखेलमा सञ्चालन भएको पालिकास्तरीय डाउनटाउन नकआउट क्रिकेट प्रतियोगिताको उपाधि तानसेन नगरपालिकाको क्रिकेट क्लवले हात पारेको छ। शनिबार तानसेनमा भएको फाइनलखेलमा तानसेनले रैनादेवी छहरालाई ४९ रनले पछि पार्दै पालिकास्तरीय क्रिकेटको उपाधि जितेको हो। तानसेनले क्रिकेट क्लवले २० ओभरको खेलमा ८ विकेट गुमाएर १ सय ३९ रन जोडेको थियो। तानसेनका लागि विशाल दर्नालले ४०, रुपेश बस्यालले ३५, श्रीधर बस्यालले १५ र तेजेन्द्र बीरजंग राणलो १२ रन जोडेका थिए। वलिङतर्फ रैनादेवी छहराका मदन नेपालीले ४, अमीत तिवारीले २ विकेट लिए। १ सय ४० रनको लक्ष्यका साथ मैदानमा उत्रिएको रैनादेवी छहराले २० ओभरमा ८ विकेट गुमाएर ९० रनमात्र बनायो। रैनादेवीका लागि लक्ष्मण सार्कीले अविजित २९, मिलन केसीले १६, भक्त कार्कीले अविजित ४ रन जोडे। बलिङतर्फ तानसेनका श्रीधर बस्यालले ३, सागर सिलवाल र शुभम भुसालले समान २२ विकेट लिए। विजयी तानसेनलाई ५० हजार र उपविजयी रैनादेवी छहरालाई २५ हजार नगद पुरस्कार, मेडल, प्रमाणपत्र र ट्रफी पुरस्कार पाए। प्रतियोगितामा उत्कृष्ट बलर रैनादेवी छहराका अमित तिवारी, उत्कृष्ट ब्याट्सम्यान तथा म्यान अफ दि सिरिज तानसेनका विशाल दर्नाल र बेष्ट क्याच तानसेनकै विपिन भट्टराई भए। प्रतियोगितामा जिल्लाका ९ पालिकाको सहभागिता रहेको थियो।"
"बाढीले घर लग्यो, जाडोले ज्यानै लेला जस्तो भयो","काठमाडौं : असोज १२ को नाम सुन्नेबित्तिकै ददिरामको मनमा पहिरो जान्छ। दुःख सुख गरेर बनाएको तीन तले घर चरंगे खोलाले एकैपटक लगिदिएपछि उनी घरवारविहीन छन्। खेती गर्ने जमिन पनि खोलाले लगिदियो। चिसो मौसम सुरु भयो। के गरी बाँच्ने होला भन्ने चिन्तामा रहेका ददिरामसँगको कुराकानी : तपाईंको नाम ? ददिराम न्यौपाने। घर ? घर त खोलाले बगाइ सक्यो। बरु, ठेगाना सोध्नुस्, नमोबुद्ध नगरपालिका वडा नम्बर६ चरंगे फेदी, काभ्रेपलाञ्चोक। मेरो घर यहीँ थियो। हामी त्यहीँ घरमा बस्थ्यौं। कति उमेर भयो हजुरको ? ८४ वर्ष। बुढेसकाल लाग्यो। यो घर कसको ? (खोलामा पल्टेको घर देखाउँदै) अँ, मेरो घर त्यही हो। ९ जनाको परिवार छ। दुई छोरा, नातिनी, श्रीमती छन्। यो कुन खोला हो ? चरंगे खोला। यत्रो ठूलो घर बाढीले कसरी बगायो ? असोज १२ गते बिहान साढे ६ बजे खोलामा बाढी आयो। बगाएर लग्यो। जीवनमा मैले यत्रो ठूलो बाढी देखेकै थिइन्। त्यस्तो रिसाएर आएको थियो, चरंगे खोला। एकै छिनमा सबै ध्वस्त पारिहाल्यो नि ! रोशी खोेला कता पर्छ ? उ, तल पर्छ (दक्षिणतिर)। चौकीडाँडामा पुगेपछि चरंगे खोला रोशीमा मिसिन्छ। कति तले घर थियो तपाईंको ? तीन तल्ले। ज्यान कसरी बचाउनुभयो ? बाढीले घर नबगाउँदै निस्किएर पाखा लाग्यौं। गाईवस्तु लग्यौं। तर, घर खोलाले लग्यो। कतिको क्षति भयो ? अँ, कति पैसा, कति पैसा ? १ करोड बढीको घर, खेत सबै बगायो। सबै खत्तम भयो नि ! जग्गा जमिन पनि थियो ? थियो नि, दुई रोपनी खेत थियो। जम्मै खत्तम भयो। बाढीले घर खेत सबै खायो नि ! खेत कता थियो ? घरको यता पनि थियो, उता पनि थियो। (खोलामा पल्टेको घर वरिपरि नजर डुलाउँदै) खेतमा के लगाउनु हुन्थ्यो ? जे लगायो, त्यही फल्थ्यो। धान लगायो धानै फल्ने। मकै छरे मकै फल्ने। गहुँ छरे गहुँ नै फल्ने। कति धान फल्थ्यो ? छोडिदिनुस्, कति फल्थ्यो, फल्थ्यो नि, (दुःखित हुँदै) अहिले तपाईंको बसोबास कहाँ छ ? बाटो(बीपी राजमार्ग) को माथि डाँडामा बसेका छौं, अर्काको घरमा। दुई कोठा भाडामा लिएर। सबै सन्तान त्यहीँ छन्। घरमा केही व्यापार पनि थियो कि ? थिएन, थिएन। पसलससल त केही थिएन, हाम्रो। कसरी परिवार चल्थ्यो ? दुईटा छोरा छन्। एउटा छोरा दूध डेरीको काम गर्ने। अर्को खेती गर्ने । दुःखसुखम परिवार चल्थ्यो। यत्रो बाढी के कारणले आयो होला ? आयो नि ! असोज १२ गते। यही दिन बाढीको भेल गएको होइन् ? (हो)। त्यही भेलमा हामी परेका छौं। बहुलाएको बाढी आउनु पछाडि थुप्रै कारण छन्। अहिलेको जत्रै ठाउँमा खोला थियो ? थिएन, खोला परैबाट बग्थ्यो। खोल्सो जत्रै थियो। क्रसरले खोलो थुन्दाको नतिजा हो यो सबै। वरिपरिका पहाडमा चिरैचिरा छन त ? जम्मै पहिरो गएर यस्तो भयो। मास्तिर क्रसर छ, तलतिर पनि क्रसर सञ्चालनमा छन्। सबै खोस्रेर माटो लग्यो। पानी पर्दा पहाडै बगेर खोलोमा झर्यो, फेरि पनि झर्दै छ। क्रसरले खोलामा क्षति पुर्याएको हो र ? त्यही पापी क्रसर र क्रसरवालाहरूले गर्दा त हाम्रो यस्तो अवस्था आयो। सर्वस्व गुम्यो। के गर्यो त्यसले ? गर्नु गर्यो नि ! के के गरेन भन्नु न बरु। क्रसरले जम्मै खोलामा ओइर्याएको होइन् र बालुवाको धुलो। त्यही धुलोले खोलो थुन्यो। उताबाट बाढी आयो। उल्का भइगो नि ! कति घर बगायो खोलाले ? यी, यतापट्टी पनि घर थियो (छिमेकीको घरबारी देखाउँदै)। त्यो पनि बगायो। तल तिर रोशीले कति बगायो, बगायो, छोडदिन्स्। त्यो सरकारले हिसाब राख्छ। हामीसंग मेरो हिसाब मात्रै छ। सरकारमा बस्नेलाई त्यो सोध्नु। क्रसरवालाहरूले बदमासी गर्दासरकार, प्रहरी प्रशासनले कारबाही गरेन र ? खै ? के गर्नु। सरकारले हेर्या, नहेर्या हामीलाई के थाहा। म जान्दिन, बुढो मान्छे। क्रसरवालाले गिट्टी, बालुवा खनेर कहाँ लान्छन् ? खै ? कहाँ लान्छन्, लान्छन्। हामीलाई बिचल्लीमा पारि हाले। खाने, बस्ने, सुत्ने सबै बाढीले लगिहाल्यो। मागेर बसेको छु, कसैले १०, २०, २००, ४०० सय रुपैयाँ दिन्छन, त्यसैबाट पेट चल्छ। पहिला खेत थियो। छोराहरू व्यापार गर्थे। त्यहीबाट आम्दानी हुन्थ्यो। बस्थ्यौं, खान्थ्यौं। आनन्द थियो। शान्ति थियो। नारायण, नारायण ! अब त केही छैन, सप्पै बाढीले लगिहाल्यो। तपाईँ पहिले के काम गर्नुहुन्थ्यो ? भैंसीको व्यापार गर्थें। अहिले छोडिदिए। के कुरा गरौं। १५ वर्ष पहिले नै भैंसीको व्यापार गर्न छोडिदिए। किन ? भैंसी बिक्न छोडे। जर्सी गाई पाल्ने बढे। गाईको दूध धेरै आउने, भैंसीको थोरै, त्यही भएर भैंसी बिक्न छोडे। गाईको दूधले बजार पाउँछ ? पाउँछ। त्यस्तै एक फ्याटको २० रुपैयाँ दिन्छ। एक लिटरमा चार फ्याट, पाँच फ्याट आइहाल्छ। अब आफै हिसाब गर्नु लिटरको कति पर्छ ? गाईभन्दा भैंसीको दूध राम्रो होइन र ? भैंसीले चार माना बिहान, चार माना बेलुका दूध दिन्छ। अनि के भैंसी बिक्री हुनु ? अहिलेका कोही, कोही गाई त थाक्दै, थाक्दैनन्। पहिला वस्तुभाउ धेरै पाल्थे। मल आफ्नै बारीमा हुन्थ्यो। खेतीमा लहलह बाली हुर्केन्थे। अब त पशुपालन गर्ने क्रम नै घट्यो। पशुपालन छोडदा के के असर परे त ? खेतमा पनि के, के जाती मल हाले, माटै बिग्रियो नि, भन्या। केटा (युवापुस्ता)सब विदेश भाग्छन्। त्यहाँ पनि उस्तै काम गछर्न। खै किन, आफ्नै बारीमा मन नलागेको उनीहरूको ? कहाँबाट भैंसी किनेर ल्याउनुहुन्थ्यो ? अ, पूर्वतिरबाट। मधेसको गाउँ, गाउँ चहारेर। पहाड चढाएर भैंसी बिक्री गर्थे। भैंसीको दाम कति पथ्र्यो त्यो बेला ? छोडदनुस्, पहिला त हामीले ४० रुपैयाँमा भैंसी किनेर ल्याउँथ्यौं। भाउ बढ्दा बढ्दै भैंसीको मोल १ लाख भयो। बिक्न छोडे। अनि व्यापारै छोडिदिए। घरबारी कसरी जोड्नु भयो ? त्यही भैंसी व्यापारबाट। छोराहरूले डेरी चलाएर सहयोग गरे। त्यहीँबाट पहिला टायल घर बनाए। पछि पक्की घरको बिम्ब हाल्दै नयाँ घर बनाए। साढे तीन तलाको। घर त ठूलै थियो। खोलामा पल्टेको घर हेर्दा आँसु खस्छ। अब रोएर के गर्नु ? फर्केर आउनेवाला छैन। उठाएर पनि सार्न मिल्दैन। अब छोराहरू के गर्छन् उनीहरू नै जानुन्। घरनजिकै बाटो छ। गाडी कति गुडेका है ? यो बाटो उहिले ०४५ सालमा खुल्यो। अनि के भो ? बाटो खुलेपछि विकास आयो। के हुनु, ओहोरदोहर गर्न सजिलो भयो। दिनमै पहाडबाट मधेस, मधेसबाट पहाड गर्न भ्याउने भइयो। उहीले त हप्तै लाग्थ्यो नि ! कम्ता दुःख थियो भन्या। बाटोले जिन्दगीमा परिवर्तन ल्यायो ? नयाँ परिवर्तन केही ल्याएन। आफुसित छ भने खान पाइन्छ। आफूसित खान छैन भने बाटोले खान्न दिन्न क्यारे। यो ठाउँमा कहिलेदेखि बस्न थाल्नुभयो ? हामी ०१२ सालदेखि बसिरहेका छौं। मास्तिर (माथितिर) एउटा गोठ बनाएर बसेका थियौ। जहान भयो। अनि टायल घर बनाइयो। अनि, परिवार बढ्दै जाँदा पक्की घर बनायौं। घर बनाएको एकै वर्षमा त बाढीले लिएर गयो। अहिले फेरि गोठमै बस्ने अवस्था आयो। घरको बीमा गर्नुभएको थियो ? अहँ, छैन। घर बगाएपछि राहत पाउनुभयो ? अँ, के राहत दिन्थे। एक बोरा ३० किलोको चामल दिए। अरू थोक छैन। त्यस्तो राहत त नपाएकै जाति। नाम मात्रैको, राहत के काम ? अहिले कसरी परिवार चलाइरहनुभएको छ त ? छोराहरूले गरिरहेका छन्। यता उताबाट (काम गरेर)। बाढीले घर बगाउनुभन्दा पहिले सरसमान निकाल्न भ्याउनुभएको थियो ? अलिअली ओढ्ने, ओछ्याउने निकाल्यौ। अरू केही निकाल्न पाइएन। जग्गा, घर, अन्न, धान जम्मै बगायो, उही असोज १२ को बाढीले। घरमा धानमकै थियो होला नि ? घरको भकारीमा थियो नि, हेर्नुस् १०१२ मुरी धानमकै थियो। बारीमा धान झुलेको थियो। भिœयाउने बेला भइसकेको थियो। सबै बगायो। जम्मै चरंगे खोलाले खायो। जीवनमा कहिले यत्रो बाढी देख्नुभएको थियो ? थिएन, यस्तो बाढी यहाँ कहिले आएको थिएन। ८४ वर्षको भए। यस्तो बाढी मेरो आँखाले कहिले देखेको थिएन। यसपालि त रातिदेखि नै पानी ओइरियो। मसिनो पानी परेर पहाड भिजेको थियो। ठूलो पानी पर्दा जम्मैतिर पहिरो चल्यो। अनि खोला थुनियो। बस्ती, सडक, खेत सबै बगायो। क्षति त कति हो कति। ०७२ को भूकम्पले दुःख दिएको थियो ? अँ, त्यस बेला त केही भएको थिएन । बाढीबाट यत्रो नोक्सानी भयो, दोषी को ? दैव। अरू कसले गर्न सक्नु। सरकारसँग केही आशा ? सरकारले, खै कसरी गर्छ ? मलाई थाहा छैन। मलाई कुनै कुराको थाहा छैन। मलाई दिए खाने, नदिए चुप बस्ने हो। उमेर गएका मान्छेले के गर्न सक्नु ? पीडितका लागि के गरिदिए हुन्थ्यो भन्ने लाग्छ होला नि ? सरकारसँग यति भन्नु छ, हाम्रो नौ जनाको परिवार कसरी बाँच्छ, चल्छ होला ? हेरिदिनुपर्यो। बाढीले खेतबारी र बास बगायो। घर छैन। के गर्ने ? अब त जाडोले ज्यानै जालाजस्तो भयो। जे हुनुथियो, त्यो त भइगयो। अब सरकारले छिट्टै जग्गा दिनु पर्यो। घर बनाइदिनु पर्यो। खेति गर्न खेत दिनुपर्यो। अन्तमा ? मलाई मात्रै होइन् सरकारले सबै पीडितहरूलाई हेर्नुपर्छ, प्राण बचाउनुपर्छ।"
वैचारिक स्पष्टता र एकता कायम गरेर समाजवादको यात्रामा अग्रसर बनौं : ओली,"अध्यक्ष ओलीले आफूलाई जे लाग्यो त्यही सही भन्ने प्रवृत्तिबाट मुक्त भई सही कुरा अपनाउने र त्यसमा अडिग रहने इमान्दारिता नेताकार्यकर्तामा आवश्यक हुने बताए । काठमाडौं : प्रधानमन्त्री एवं नेकपा (एमाले) का केपी शर्मा ओलीले मुलुकको परिस्थितिमा परिवर्तन ल्याउने गरी सिङ्गो पार्टी पङ्गति परिचालित हुन कार्यकर्तालाई निर्देशन दिएका छन्। आइतबार एमाले पार्टी कार्यालय च्यासलमा केन्द्रीय सङ्गठन विभागद्वारा आयोजित स्थानीय तहमा पार्टी कामका समस्या र समाधान विषयक दुई दिने राष्ट्रिय कार्यशालामा ओलीले देश र जनताको जीवनमा सकारात्मक परिवर्तन ल्याउन परिचालित हुन कार्यकर्तालाई निर्देशन दिएका हुन् । चिनियाँ कम्युनिष्ट पार्टीको सङ्घर्ष, सफलता र हाल चीनको तीव्र आर्थिक विकासलाई दृष्टान्तका रुपमा प्रस्तुत गर्दै अध्यक्ष ओलीले सबै कुरामा तयार भएर जनताको जीवनमा सकारात्मक परिवर्तन ल्याउन लाग्नुपर्ने बताए । पार्टीभित्र वैचारिक स्पष्टता र एकता कायम गरेर समाजवादको यात्रामा अग्रसर हुनुपर्ने उनको भनाई छ। इतिहासकालदेखि पार्टीमा वैचारिक स्पष्टता र एकता हुन नसक्दा वाञ्छित उपलब्धि हासिल हुन नसकेको बताउँदै उनले पार्टीभित्र विमति जनाउने तर सही बाटो के हो भनेर पहिल्याउन नसक्ने प्रवृत्ति देखा पर्दै आएको धारणा राखे। उनले प्रतिक्रियावादीले कम्युनिष्ट पार्टीलाई विभाजन गराएर राज गर्ने नीति लिए पनि पुष्पलालले पार्टी एकताको प्रयास गरेको स्मरण गरे । अध्यक्ष ओलीले आफूलाई जे लाग्यो त्यही सही भन्ने प्रवृत्तिबाट मुक्त भई सही कुरा अपनाउने र त्यसमा अडिग रहने इमान्दारिता नेताकार्यकर्तामा आवश्यक हुने बताए ।"
एमालेमा अराजक प्रवृत्ति हावी भयो : अध्यक्ष ओली,"काठमाडौं : नेकपा एमाले अध्यक्ष एवं प्रधानमन्त्री केपी शर्मा ओली अनुशासित ढंगले एकतावद्ध भएर अगाडि बढ्न पार्टी पंक्तिलाई निर्देशन दिएका छन्। केन्द्रीय संगठन विभागले आयोजना गरेको राष्ट्रिय कार्यशाला भेलालाई आइतबार सम्बोधन गर्दै अध्यक्ष ओलीले सही विचार र नीति लिएर अगाडि बढ्न पार्टी पंक्तिलाई निर्देशन दिएका हुन्। उनले पार्टीमा खराब प्रवृत्ति मौलाउँदै गएको बताए। पार्टीले जसरी विकास गर्नुपर्थ्यो त्यसरी विकास गर्न नसकेको उनको भनाइ छ। 'अहिले पार्टीमा केही प्रवृत्ति देखिएका छन्। पार्टीमा भोटो फटाएको तर नेतृत्व दिन नसक्ने, अर्को भनेको विमति जनाउने तर, सही बाटो के हो ? पहिल्याउन नसक्ने। असहमति राखेर आफूलाई कुछ हौं भन्ने पृथक देखाउन खोज्ने। 'उनले भने,'यो प्रवृत्ति पार्टी र व्यक्तिगत हिसाबले ठिक होइन। अहिलेसम्म विश्वका शक्तिशाली देशहरूले पनि गरिबी निवारण गर्न नसकेको उनको बताए। उनले भने,'सयौं वर्षदेखि समृद्धि हाँसिल गरेर दुनियाँमा विकसित भनेर कहलिएका देशहरूले पनि एक हिस्सा जनताको अवस्था गरिबीबाटमाथि उठाउन सकेका छैनन्।'"
"एमालेले जनतासँग जनसंगठन अभियान सञ्चालन गर्ने, कुप्रचारको प्रतिवादमा उत्रने","काठमाडौं : नेपाल कम्युनिष्ट पार्टी (एमाले)ले जनतासँग जनसंगठन अभियान सञ्चालन गर्ने निर्णय भएको छ। नेकपा (एमाले) केन्द्रीय संगठन विभागद्वारा आयोजित स्थानीय तहमा पार्टी कामका समस्या र समाधान विषयक राष्ट्रिय कार्यशालापछि ६ बुँदे संकल्प प्रस्ताव पारित गरेको संगठन विभागका सचिव माधवप्रसाद ढुंगेलले जानकारी दिए। उनले संकल्प प्रस्तावमा माघ, फागुन, चैत गरी तीन महिना वडा तहमा पुग्ने निर्णय भएको बताए। २०८२ को पार्टी सदस्यता नवीकरण २०८१ को चैत्रभित्रै गर्ने एमालेको घोषणा छ। ढुंगेलले आज जारी गरेको विज्ञप्तिमा कार्यशालाको पहिलो दिन पार्टी महासचिव शंखर पोखरेलले पार्टी केन्द्रले बनाएको वार्षिक कार्ययोजनाको अभिमुखीकरण र संगठन विभागका प्रमुख काशीनाथ अधिकारीले कार्यशालाको मुख्य विषयको रुपमा कार्यपत्र प्रस्तुत गरेको र दोस्रो दिन बिहानैबाट समूहगत छलफलका रिपोर्टको प्रस्तुति गरिएको उल्लेख छ। यो कार्यशाला २०८१ चैत्रसम्ममा एक राष्ट्रिय युवा महोत्सवको आयोजना गर्न पार्टी केन्द्रसँग आग्रह गर्दछ। जारी विज्ञप्तिमा भनिएको छ,यो कार्यशाला पार्टी र नेतृत्वका विरुद्धका षडयन्त्र र कुप्रचारको जमेर प्रतिवाद गर्दै पार्टी नीति, नेतृत्व र राजनीतिक कार्य दिशालाई जनताकाबीच स्थापित गर्ने संकल्प गर्दछ। केके छन् कार्यशालाको घोषणामा ?"
पश्चिमका नाम चलेकाभन्दा हिमालय खण्डका विश्वविद्यालय हजारौं वर्ष पुराना हुन्,"गुरुत्वाकर्षणको सिद्धान्त न्युटनले भन्दा सयौं वर्ष पहिला नालन्दा विश्वविद्यालयका प्राध्यापक आर्यभटले पत्ता लगाएका थिए । काभ्रे : प्रधानमन्त्री केपी शर्मा ओलीले विकसित देशका पुराना र ख्यातिप्राप्त विश्वविद्यालयभन्दा हिमालय खण्डमा धेरै पहिले विश्वविद्यालय स्थापना भइसकेको बताएका छन् । नालन्दा र आसपासका १० वटा विश्वविद्यालय हिमालय खण्डमा हजार वर्षभन्दा अघि नै थिए, ओलीले भने, पश्चिममा देशहरूमा हजार वर्ष पुगेकै छैनन् । उनले अक्स्फोर्ड, क्याम्ब्रिज, हार्डवर्ड, कोलम्बियाजस्ता प्रसिद्ध विश्वविद्यालयको स्थापनासँग नालन्दाको इतिहासलाई दाँजे । भारतको प्रख्यात नालन्दा विश्वविद्यालय सन् ४२७ मा स्थापना भएको थियो । जब कि अक्स्फोर्ड सन् १०९६, क्याम्ब्रिज १२०९, हार्डवर्ड १६३६ र कोलम्बिया १७५४ मा स्थापना भएका थिए । हामीले हामी को हौं ? भनेर चिन्नुपर्छ । खोज र अनुसन्धान गर्ने पूर्खाका सन्तान हौं, बुझ्नुपर्छ विद्यार्थीले, धुलिखेलस्थित काठमाडौं विश्वविद्यालयको ३०औं दीक्षान्त समारोहलाई शनिबार सम्बोधन गर्दै कुलपतिसमेत रहेका प्रधानमन्त्री ओलीले भने, नालन्दा विश्वविद्यालयका प्राध्यापक आर्यभटले पाँचौं शताब्दीमा गुरुत्वाकर्षणको सिद्धान्त पत्ता लगाएका थिए । जब कि त्यही कुरा न्युटनले १६औं शताब्दीमा पत्ता लगाएको भनिने गरिन्छ । हामी नबुझेर ग्राभिटेसन थ्यौरी न्यूटनले पत्ता लगाएका हुन् भनिरहेछौं । प्रधानमन्त्री ओलीले विश्वका धेरै देश र त्यहाँका नाम चलेका व्यक्तिले गरेका काम त्यो समयभन्दा हजारौं वर्षअघि हिमालय खण्डमा रहेका हाम्रा पितापूर्खाले गरिसकेको उल्लेख गरे । उनले भने, आर्यभट्टले पत्ता लगाएको पाँच सय वर्षपछि भाष्कराचार्यले पत्ता लगाएका थिए । उनले ११५० मै पृथ्वी कस्तो छ, यसको गोलाइ कत्रो छ ? पृथ्वीबाट सूर्यको दूरी कति छ ? पृथ्वीको तौल कति छ ? सबै पत्ता लगाइसकेका रहेछन् । आज विज्ञानले त्यसलाई सही प्रमाणित गरेको छ । अहिले जेनेभामा अन्तरिक्ष अध्ययनसम्बन्धी रिसर्च सेन्टरमा भाष्कराचार्य द्वितीयको नाम महागणितीज्ञ, महावैज्ञानिक भनेर लेखिएको ओलीको भनाइ छ । उनका अनुसार, हाम्रा पितापूर्खाहरूले धेरै अगाडि त्यस्ता आविष्कार गरेका थिए । तर, ती कुरा विस्तार हुन सकेनन्, ओझेलमा परे । हो, त्यसैले हामीपछि पर्यौं, अगाडि बढ्न सकेनौं, कुलपति ओलीले थपे, शिक्षाको सुरुआत भएको ठाउँ । योगको सुरुआत भएको ठाउँ । ज्ञान र ध्यानको सुरुआत भएको ठाउँ । तिनको विस्तार र फैलावट भएको ठाउँ हो यो । ओलीले महर्षि चरक यहीँका थिए जो स्वास्थ्य विज्ञानका प्रणेता मानिन्छन् भन्दै चरकले तीन हजार वर्षअघि नै चरकसंहिता नामको किताब लेखेको दाबी गरे । ज्योतिश शास्त्र, गणित सबैका महाविद्वान् भएको उनको भनाइ छ । २८ सय वर्षभन्दा अगाडि सुस्रुत भन्ने ऋषि थिए सुनसरीको चतारामा विश्वामित्रका छोरा । उनैले हो पहिलो शल्यक्रिया गरेको तर जनसंख्या कमीले यहाँ प्रयोगमा ल्याइरहन सकेनन्, ओलीले भने, अनि वनारस गएर शल्यक्रिया विज्ञानको प्रयोग गरे । यी कुरा धेरैलाई थाहा छैन । जतिबेला विश्व अन्धकारमा थियो, त्यतिबेला यहाँ प्रकृति, दर्शन, जीवन र विज्ञानका बारेमा खोज अनुसन्धान भइसकेको थियो । सृष्टि कसरी हुन्छ ? यसको अन्त्य कसरी हुन्छ ? अध्ययन, बहस, चिन्तनमनन यहीँ हुन्थ्यो भन्दै प्रधानमन्त्री ओलीले झन्डै चार हजार वर्षअघि जनकपुरमा यस्ता विविध विषयमा शास्त्रार्थ हुने गरेको पनि दाबी गरे । त्यसबेलाका ग्रन्थहरू छन् । त्यसैले तपाईं विद्यार्थीहरूले हामी को हौं ? थाहा पाउनुपर्छ भनेर भनेको हुँ, उनले भने, अरूका गल्तीले नेपाल मरुभूमि बन्दै छ भनेर थाहा पाउनुपर्छ विद्यार्थीले । उनले आफूले काठमाडौं विश्वविद्यालयले अध्ययन र अनुसन्धानमा धेरै सफलता प्राप्त गरिरहेको साथै अन्य विश्वविद्यालयसँग सहकार्य पनि गरिरहेको भन्दै खुसी प्रकट गरे । रोजगारी खोज्ने नभई रोजगारी सिर्जना गर्ने आत्मनिर्भरतामा आधारित शिक्षा दिने ढंगले सरकार अघि बढ्ने ओलीले बताए । उनले प्रमाणपत्रले मात्रै दक्ष नहुने भएकाले कस्तो नागरिक हो भन्ने विषय चरित्र र नैतिकताले प्रष्ट्याउने पनि प्रष्ट पारे । ओलीले नेपालको शिक्षा व्यावहारिक र प्राविधिकसहित जीवनोपयोगी बनाउन पाठ्यक्रम निर्माण गर्न विश्वविद्यालयलाई सुझाव दिएका थिए । विद्यार्थीले नेपाल र नेपालीका लागि राष्ट्रियता, आवश्यकता र आयआर्जन उन्मुख कार्यमा सहभागी हुनुपर्नेमा जोड दिँदै कुलपति ओलीले विद्यार्थीलाई अनुरोध गरे । मान्छे नमरेसम्म उसको अध्ययनको काम सकिन्न, बाचुँन्जेल अध्ययनको काम चलिरहन्छ, ओलीले थपे, मान्छेले आफूलाई व्यावहारिक रूपमा अघि बढाउँदै लैजानुपर्छ । युवालाई रोजगारी दिने हैन, रोजगारी सिर्जना गर्ने शिक्षा दिनुपर्ने जोड दिए । जनवायु परिवर्तन लगायतका कारण नेपालका हिमालहरू कालापत्थरमा परिणत हुँदै गएको बताउँदै वातारणीय न्यायका लागि सरकार लागिरहेको ओलीको भनाइ छ । अब जागिर दिने शिक्षा दिने हैन, जागिर सिर्जना गर्ने खालको शिक्षा, आत्मनिर्भर ढंगले जब दिने शिक्षातर्फ अघि बढेका छौं, यसका निम्ति केयूलगायतका विश्वविद्यालय नमुनाका रूपमा अघि बढिरहेका छन्, प्रधानमन्त्री ओलीले भने । उनले विद्यार्थीलाई पढाईसँगै रोजगारीमा जोड्दै आत्मनिर्भर बनाउन देशका नमुना विश्वविद्यालयसँग सहकार्य र समन्वय गर्दै जाने उल्लेख गरे । उनले भने, सर्टिफिकेट रोजगारीको एउटा आधार हो, दक्ष नागरिक हुन आचरण, व्यवहार, शैली र बोलीचालीले निर्धारण गर्छ । उनले सीप र उत्तरदायित्वबाट विद्यार्थीले देश र नागरिकको पहिचान कायम राख्नुपर्नेमा जोड दिए । भारतको पटनास्थित इन्डियन इन्स्टिच्युट अफ टेक्नोलोजीका निर्देशक प्रा त्रिलोकनाथ सिंहले नेपालभारतको इतिहास र भूगोलमा असाधारण सम्बन्ध रहेको बताएका थिए । व्यापार, शिक्षा र अनुसन्धानका क्षेत्रमा भएको पारस्परिक सम्बन्ध र नवप्रवर्तनका क्षेत्रमा दुई देशको साझेदारीले साझा प्रगति र दीगो विकासका मार्ग प्रशस्त गरेको छ, उनले भने, दुई देशबीचका उदाहरणीय परियोजनाले पनि राष्ट्रबीचको विश्वास र साझेदारीको गहिरो भावनालाई पनि उत्प्रेरित गर्न सक्छ भन्न सकिन्छ । काठमाडौं विश्वविद्यालयका उपकुलपति भोला थापाले सही सीप, प्रतिष्ठित डिग्री र बलियो मानसिकताबाट सुसज्जित भएकाले उच्च शिक्षामा न्याय र समानताका लागि काठमाडौं विश्वविद्यालय कोसेढुङ्गा बनिरहेको बताए । शैक्षिक उत्कृष्टता, नवप्रवर्तन, सामाजिक प्रभाव र वैश्विक पहिचान निर्माण गर्न सम्पूर्ण ऊर्जा केन्द्रित गरेको उपकुलपति थापाले बताए । लक्ष्य हासिल गर्नका लागि स्थानीय र विश्वव्यापी बजारका बदलिँदा मागहरूलाई ध्यानमा राखी विशेष रूपमा तयार पारिएका कार्यक्रमहरू सञ्चालन गरेको उनले बताए । ज्ञानलाई लोकतान्त्रीकरण गर्ने काठमाडौं विश्वविद्यालयको लक्ष्यअनुरूप हामीले उन्नत डिजिटल प्लेटफर्मद्वारा समर्थित सुलभ शैक्षिक विकल्प प्रदान गर्दै पहुँच बढाउने काम गरेको उपकुलपति थापाले बताए । वैश्विक रूपमा काठमाडौं विश्वविद्यालयको ब्रान्ड मूल्यलाई बलियो बनाउन हामीले दृश्यात्मक र अनलाइन उपस्थिति निर्माण गर्दै आएको बताए । अनुसन्धानमा नवप्रवर्तन, शिक्षा र उद्योग, अन्तर्राष्ट्रिय सहकार्य र पहुँच गर्ने कार्यक्रमहरू अघि बढाइएको थापाले बताए । काठमाडौं विश्वविद्यालयको इतिहासमा पहिलोपटक स्कुल अफ आर्ट्सको मास्टर इन अर्वान स्टडिजमा ५ जना, मास्टर इन मिडिया स्टडिजमा १ जना र मास्टर अफ फाइन आर्टसमा २१ जनालाई पहिलोपटक उपाधि प्रदान गरिएको छ । त्यसैगरी स्कुल अफ एजुकेसनको मास्टर इन इनडिजाइनस एजुकेसन एन्ड डेभलपमेन्टमा १९ जना र मास्टर इन टेेनिङ एन्ड डेभलपमेन्टमा १२ जनालाई पहिलो पटक उपाधि प्रदान गरिएको छ । स्कुल अफ इन्जिनियरिङको मास्टर इन हेल्थ इन्फरमेटिक्समा २ जना एम टेक इन इनर्जी सिस्टम ४ जनालाई पहिलो पटक उपाधि प्रदान गरिएको छ । स्कुल अफ मेडिकल साइन्सेजको ब्याचलर अफ साइन्स मेडिकल इमाइजिङ टेक्नोलोजीमा ८ जना र ब्याचलर अफ साइन्स इन ल्याबोटरी मेडिसिनमा १० जनालाई पहिलो पटक उपाधि प्रदान गरिएको हो । तीसौं दीक्षान्त (पहिलो चरण) सम्ममा काठमाडौं विश्वविद्यालयबाट ४६ हजार ६ सय ९३ जना दीक्षित भएका छन् । तीमध्ये ५७ देशका ५ हजार ५ सय ४२ जना विदेशी विद्यार्थी छन् । दीक्षान्त समारोहअघि काठमाडौं विश्वविद्यालय सभाको ९८ औं बैठक प्रधानमन्त्री तथा कुलपति केपी शर्मा ओलीको अध्यक्षतामा विश्वविद्यालय परिसरमा बसेको प्रवक्ता एक्कुमाया पुनले जानकारी दिइन् । समारोहमा विश्वविद्यालयका आर्ट्स, एजुकेसन, इन्जिनियरिङ, ल, म्यानेजमेन्ट, मेडिकल साइन्सेज र साइन्स संकायका पीएचडी तहका ३ जना, पीजीडी तहका ५१ जना, एमफिल तहका ३३ जना, स्नातकोत्तर तहका ३ सय ८५ जना, स्नातक तहका ७ सय ८४ जनासहित जम्मा १ हजार २ सय ५६ जना विद्यार्थी दीक्षित हुने छन् । तीमध्ये आर्टसका १११ जना, एजुकेसनका २५३ जना, इन्जिनियरिङका ७७ जना, लका ३९ जना, म्यानेजमेन्टका ४६५ जना, मेडिकल साइन्सेजका १८१ जना र साइन्सका १३० जना रहने छन् । दीक्षित हुने विद्यार्थीमध्ये पुरुषको संख्या ६ सय १५ (४८९६ प्रतिशत) र महिलाको संख्या (६ सय ४१) ५१०४ प्रतिशत रहनेछ । दीक्षित हुनेमध्ये विदेशी विद्यार्थीहरू ६ प्रतिशत छन् । तीमध्ये भारत, चीन, श्रीलंका, बंगलादेश, बेलायत, संयुक्त राज्य अमेरिका, फ्रान्स, इरान र भुटान गरी ९ देशका ७५ जना विदेशी विद्यार्थी रहने छन् । तीमध्ये स्कुल अफ आर्ट्सका १७ जना, स्कुल अफ एजुकेसनका ५ जना र स्कुल अफ मेडिकल साइन्सेजका ५३ जना छन् ।"
उद्योगमन्त्री भण्डारी दक्षिण कोरिया प्रस्थान,"काठमाडौं : उद्योग,वाणिज्य तथा आपूर्तिमन्त्री दामोदर भण्डारी दक्षिण कोरिया प्रस्थान गरेका छन्। मन्त्री भण्डारी आज पाँचदिने औपचारिक भ्रमणका लागि त्यसतर्फ प्रस्थान गरेका हुन्। नेपाल र दक्षिण कोरियासँग कूटनीतिक मैत्रीपूर्ण सम्बन्ध भएको ५० वर्ष पूरा भएका अवसरमा विभिन्न सम्झौता गर्न मन्त्री भण्डारी दक्षिण कोरिया प्रस्थान गरेको उनको सचिवालयले जनाएको छ। मन्त्री भण्डारी र दक्षिण कोरियाका राज्यमन्त्रीबीच ट्रेडिङ इन्भेस्टमेन्टसम्बन्धी एमओयु सम्झौता गरिने जनाइएको छ ।"
गुठीको संरक्षण गर्न कानुन बनाउनुपर्छ भन्दा मविरुद्ध भ्रम फैलाएर विरोध गरियो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले गुठीको संरक्षण गर्न कानुन बनाउनुपर्छ भन्दा आफूविरुद्ध भ्रम फैलाएर विरोध भएको टिप्पणी गरेका छन्। ज्यापु संस्कृति विकास कोषद्वारा आज वसन्तपुरमा आयोजित २१ औँ राष्ट्रिय ज्यापु दिवसको समारोहलाई सम्बोधन गर्दै प्रधानमन्त्री ओलीले गुठीलाई व्यवस्थित बनाउने विषय उठाउँदा आफूमाथि प्रहार भएको बताएका हुन्। उनले भ्रष्टाचारमा उजुरी परेकामाथि २० औँ वर्षसम्म कारबाही नभएकाले सकेसम्म छिटो र बढीमा पाँच वर्षभित्र छिनोफानो हुनुपर्छ भन्दा बचाउन खोजेको भनेर गलत प्रचार गरिएको भन्दै आपत्ति जनाए। 'गुठीको संरक्षण गर्न कानुन बनाउनुपर्छ भन्दा मविरुद्ध भ्रम फैलाइएर विरोध गरियो। प्रहार गरियो। भ्रष्टाचारमा उजुरी परेका माथि २० औँ वर्षसम्म होइन सकेसम्म छिटो र बढीमा पाँच वर्षभित्र छिनोफानो हुनुपर्छ भन्दा भ्रष्टाचार गरेकालाई बचाउन खोज्यो भनेर गलत प्रचार गरियो। यस्ता हल्लाहरु नेपालमा भाँडभैलो मच्याउने प्रयासका उपज हुन्।', प्रधानमन्त्री ओलीले भने, 'नेपाल भाँड्नका लागि र हाम्रो एकता भत्काउनका लागि कतिपयले हल्ला गर्ने गरेका छन् तर हामी साम्प्रदायिक विद्षका पछाडि होइन, सामाजिक सद्भावमार्फत राष्ट्रिय एकता ल्याउन चाहान्छौँ। यो जातलाई खेद, अर्को जातलाई खेद भन्दैनौँ। बैँकको ऋण नतिर भन्दैनौँ। नयाँ नेपाल निर्माणको महान अभियानमा हामी छौं। नेपाललाई गरिबीबाट समृद्धि र सुखी बनाएरै छाड्नेछौँ।' उनले राजनीतिक अस्थिरता अन्त्य गर्दै देशलाई विकृतिबाट सुकृतितर्फ लानका लागि वर्तमान संयुक्त सरकार बनेको स्पष्ट पारे। मुलुकमा भएको राजनीतिक परिवर्तनलाई धरापमा पार्ने र परिवर्तनमा योगदान गरेका दललाई अनावश्यक भ्रम फैलाएर बद्नाम गर्ने कोसिस भएकाले ठुई ठंला दलको सहकार्यमा सरकार बनेको बताए। प्रधानमन्त्री ओलीले सबै जाति, भाषी, आस्था र विश्वासका मानिस एकजुट भएर समाजलाई सभ्य र एकताबद्ध बनाउन आवश्यक रहेको बताए। सामाजिक सञ्जालमा सुन्न र हेर्न नसकिने भाषा होइन, सभ्य र सुसंस्कृत हुँदै आत्मीयता र भात्रृत्वका साथ नेपाल र नेपालीको एकता बचाउन पनि आग्रह गरे। नेवारी संस्कृतिले विश्वमा पहिचान दिएको छ नेपालका सबै संस्कृतिभन्दा नेवारी संस्कृति इतिहास, निरन्तरता र मौलिक संस्कृति भएको संस्कृति भएको उल्लेख गर्दै उहाँले ज्यापु संस्कृतिलाई अगाडि बढाउन सफलता मिलोस् भनी कामना गरे। राज्यकोषमा धेरै रकम नभए पनि ज्यापु दिवस मनाउन नेपाल सरकार, मन्त्रिपरिषद्बाट रु १० लाख सहयोगको निर्णय गरेको जानकारी दिँदै प्रधानमन्त्री ओलीले ज्यापु गुठीका लागि अक्षयकोषमा सक्दो रकमवृद्धि गर्ने विश्वास दिलाए। उनले नेवारी संस्कृति र परम्परताले विश्वमा बेग्लै पहिचान दिएर राष्ट्रिय गौरव बढाउन योगदान दिएको बताए।"
"नुवाकोट पत्रकार महासंघमा दुई अध्यक्ष, समान मत पाएपछि आलोपालो नेतृत्व","नुवाकोट : नेपाल पत्रकार महासंघको २७ औं महाधिवेसनअन्तर्गत भएको निर्वाचनमा नुवाकोटमा नयाँ नेतृत्व चुनिएको छ । अध्यक्षका प्रत्यासीहरू नवराज सुवेदी र रामहरि गजुरेलले बराबर अर्थात् ३३ मत पाएपछि कार्यकाल पनि बराबरी बाँडेर दुबैजनालाई विजयको प्रमाणपत्र प्रदान गरिएको निर्वाचन समितिका संयोजक राममणी अधिकारीले जानकारी दिए अध्यक्ष पदमा प्रेस चौतारी र प्रेस युनियनका साझा उम्मेदवार सुवेदी र प्रेस संगठन र समावादी प्रेस संगठनको संयुक्त उम्मेदवार गजुरेल चुनावमा भिडेका थिए । निर्वाचनको मत परिणामपछि शनिबार बेलुकी उम्मेदवारसहितको सर्वपक्षीय सहमति अनुसार निर्वाचन समितिले दुवै अध्यक्षलाई कार्यकाल अवधिको मिति नै तोकेर प्रमाणपत्र वितरण गरेको छ । जसअनुसार पहिलो कार्यकालको नेतृत्व सुवेदीले लिनेछन्। प्रमाणपत्र पाएपछि दुवै अध्यक्षले निर्वाचन एउटा प्रक्रिया मात्र भएको जनाउँदै अब पत्रकार र पत्रकारिताको स्तर वृद्धिका लागि एकतावद्ध भई अगाडि बढ्ने विश्वास व्यक्त गरे। नयाँ नेतृत्वका लागि अध्यक्षसहित सबै पदमा मतदान भएको थियो । कुल ८० मतदाता रहेकोमा ६९ मत खसेको निर्वाचन समितिले जनाएको छ । पत्रकार महासंघ नुवाकोटको उपाध्यक्षमा प्रेस संगठनका जगदीश खनाल ,महिला उपाध्यक्षमा प्रेस युनियनकी आत्मा गुरागाई विजयी भएका छन्। सचिवमा सुनिल श्रेष्ठ, सहसचिवमा केदारकुमार ढकाल र मनिषा सापकोटा तथा कोषाध्यक्षमा सुरज सिलवाल विजयी भएका छन्। सदस्यहरूमा करुणा लामिछाने,पार्वती विक,सुनिता गुरुङ,अन्जली प्याकुरेल,प्रल्हाद पुडासैनी,पुण्यप्रभा ढुंगाना,शिवराम भण्डारी र सज्जनउत्सुक सापकोटा विजयी भए । महासंघको केन्द्रीय परिषद् सदस्यमा देवचन्द्र भट्ट र विष्णु तारुके जम्कट्टेल विजयी भए । बागमती प्रदेश परिषद् सदस्यमा आषिश ढुङ्गाना,किरणप्रसाद अधिकारी,भरतसन्तोषी लामा, विनय बञ्जारा विजयी भएका छन् ।"
"कम्बोडियाका समकक्षीसँग पर्यटनमन्त्रीको भेट, भैरहवा कम्बोडिया सिधा उडानको प्रस्ताव","काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले कम्बोडियाभैरहवा कम्बोडिया सिधा उडानको प्रस्ताव गरेका छन्। कम्बोडियाका संस्कृति तथा धार्मिक मामिला मन्त्री चाई बोरिनसँग आइतबार भएको शिष्टाचार एवं विदाई भेटघाटका क्रममा मन्त्री पाण्डेले कम्बोडियाभैरहवा कम्बोडिया सिधा उडानको प्रस्ताव गरेका हुन्। मन्त्री पाण्डेले सरकारले पोखरा र भैरहवा अन्तर्राष्ट्रिय विमानस्थलमा उडान गर्ने वायुसेवा कम्पनीलाई दिएको सहुलियतकाबारे समेत जानकारी गराएका थिए। पर्यटन प्रवर्द्धनका लागि दुवै देशबीचमा कला, संगीत, र साहित्यमा सहकार्य तथा सांस्कृतिक महोत्सव कार्यक्रम र पर्यटन बोर्डहरूबीच साझेदारी गर्न सकिने विषयमा छ्लफल भएको थियो । यस्तै दुवै देशका युनेस्को विश्व सम्पदा क्षेत्रहरूको संरक्षण र प्रवर्द्धनमा सहकार्यको सम्भावना,सांस्कृतिक समझदारी र सद्भावलाई गहिरो बनाउने उद्देश्यले युवा र शैक्षिक आदानप्रदानका सम्भावनालगायतका विषयमा छलफल भएको पर्यटनमन्त्रीको सचिवालले जनाएको छ। यस्तै पारस्परिक पर्यटनलाई प्रोत्साहित गर्न प्रत्यक्ष उडानहरू र भिसा प्रक्रियामा सहजीकरणको आवश्यकताबारे समेत दुई मन्त्रीबीच चर्चा भएको थियो । संस्कृति तथा धार्मिक मामिला मन्त्री चाई बोरिनले मन्त्री पाण्डेलाई कम्बोडियाको औपचारिक भ्रमणको निम्ता समेत दिएका थिए।"
कांग्रेसप्रति जनताको आशालाई निराशामा बदल्न दिनुहुँदैन : उपप्रधानमन्त्री सिंह,काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले कांग्रेसप्रति जनतामा रहेको आशालाई निराशामा बदल्ने अवस्था आउन दिन नहुने बताएका छन्। आइतबार काठमाडौंमा कांग्रेसको सय दिने अभियानअन्तर्गत काठमाडौं ३१ मा आयोजित कार्यक्रममा कांग्रेसका नेता समेत रहेका सिंहले जनताको अधिकार प्राप्तिका लागि नेतृत्वदायी भूमिका निर्वाह गरेको कांग्रेस पार्टीप्रति अहिले पनि जनताको ठूलो आशा रहेको भन्दै निराशामा बदल्ने अवस्था आउन दिन नहुने बताएका हुन्। उनले कांग्रेसकै नेता तथा कार्यकर्ताहरूले पार्टी हित विपरित बोल्दा त्यसलाई जनतामा नकारात्मक नजिता देखिने भएकाले जिम्मेवारीपूर्वक काम गर्नुपर्ने धारणा राखे। कांग्रेसका संगठनमा देखिएका कमजोरीलाई सच्चाएर अघि बढ्नुपर्ने उनले बताए। उनले संगठनकै माध्यमबाट जनप्रतिनिधि बनेकाले संगठनलाई बेवास्ता गर्न नहुने उल्लेख गरे।
"रविमाथि कुनै अमानवीय व्यवहार भएको छैन, कानुनसम्मत अनुसन्धान भइरहेको छ : गृहमन्त्री","चितवन : गृहमन्त्री रमेश लेखकले सहकारीको रकम अपचलनको आरोपमा पक्राउ परेका रवि लामिछानेमाथिको अनुसन्धान प्राभावित हुने गरी जथाभावी नबोल्न जिम्मेवार दलका नेतालाई आग्रह गरेका छन् । केही दिन अगाडि चितवनमा भएको कार्यक्रममा नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले लामिछानेमाथि प्रतिशोध राखेको भनी गरेको टिप्पणी गलत भएको भन्दै मन्त्री लेखकले उनीमाथि कानुनी हिसाबले अनुसन्धान भइरहेको बताए। कांग्रेसका नेता डाशेखर कोइरालाले पनि भरतपुरमा पत्रकार सम्मेलनमा बोल्दै लामिछानेलाई रातरात चितवनबाट पोखरा लगिएकोमा आपत्ति जनाउँदै अमानवीय व्यवहार भएको बताएका थिए । यस्ता अभिव्यक्तिले अनुसन्धानलाई प्रभावित बनाउन खोजिएको उनको भनाइ छ। नेपाल प्रेस युनियन चितवनले आइतबार भरतपुरमा आयोजना गरेको पत्रकार सम्मेलनमा बोल्दै गृहमन्त्री लेखकलले जथाभावी नबोल्न आग्रह गरेका हुन् । लामिछानेमाथि कुनै अमानवीय व्यवहार नभएको स्पष्ट पार्दै अदालतलाई प्रभावित बनाउन गलत हल्ला फिजाएको भन्दै न्यायिक प्रक्रिया प्रभावित हुनेगरी नबोल्न सुझाव दिए। प्रतिशोध नभई निष्पक्ष अनुसन्धान भइरहेको उनको भनाइ छ। न्यायीक प्रक्रियालाई प्रभावित हुने गरेर नबोलौं । चाहे सरकारमा रहेका नेताबाट होस् चाहे प्रतिपक्षी दलका नेताबाट होस् । कसैबाट पनि अदालतको न्यायीक प्रक्रिया प्रभावित हुनेगरी बोल्नुहुन्न ,उनले भने ,प्रचण्डजीले जुन टिप्पणी गनुभयो त्यो दुर्भाग्यपूर्ण हो । त्यसरी टिप्पणी गर्नुहुन्न । कहाँनि प्रतिशोध भएको छ त्यो देखाउनु पर्यो नि । कानुन पनि मान्दिन अदालत पनि मान्दिन मैले भनेको हुनपर्छ भन्ने हो भने यो संविधान कहाँ कानुनले भनेको भन्दा बढी अवधि थुनामा राखेको छ ? अनुसन्धानसँग जोडिएका निकाय घेराउ गर्न खोजिएको बताउँदै सडकबाट न्याय निरुपरण नहुने बताए । मन्त्री लेखकले अनुसन्धानसँग जोडिएका निकाय र अदालतमा दबाब दिन सडकमा भिड जम्मा गरेर प्रभावित बनाउन खोजिएको आरोप लगाएका छन् । प्रारम्भिक प्रमाणको आधारमा अनुसन्धान गर्ने हो । त्यही अनुसार अनुसन्धान अगाडि बढेको छ 'लेखकले भने,अमानवीय व्यवहार भयो भनेर अनुसन्धान ,अदालति प्रक्रियालाई अर्कैतर्फ लैजाने प्रयत्न भइरहेको छ । भइरहेको सडकबाट न्याय दिने प्रयास नगरौं । ' उनले सरकारले संविधान संशोधनका लागि दलहरूसँग प्रारम्भिक छलफल भएको बताए । सबै दललाई सहभागी गराएरै संविधान संशोधन गर्ने बताउँदै कांग्रेस र एमाले सरकार परिवर्तन हुने संभावना नरहेको बताए। दुई दलले मात्र सविधान संशोधन गर्ने होइन । सबै दलको सहमतिमा संशोधन गर्ने हाम्रो मार्गचित्र स्पष्ट छ ,उनले भने ,सरकार परिवर्तनको कुनै संभावना छैन । कांग्रेस र एमालेबीच भएको सहमति अनुसार ८४ सालसम्म अगाडि बढ्छौं । हाम्रोबीचमा कुनै समस्या छैन । मन्त्री लेखकले सहकारी ठगीको आरोप लागेका जिवी राईलाई पक्राउ गर्ने काम अघि बढिरहेको बताए । सहकारीका बचतकर्ताको रकम फिर्ता गराउन सरकार लागिपरेको उनको भनाइ छ।"
चीनियाँ कम्युनिष्ट पार्टीको उदाहरण दिँदै ओलीले भने : जनताको जीवनमा परिवर्तन गर्न लागौं,"काठमाडौं : प्रधानमन्त्री एवं नेकपा (एमाले) का केपी शर्मा ओलीले एमाले केवल राजनीति गर्न मात्र नजन्मेको बताएका छन्। केन्द्रीय सङ्गठन विभागद्वारा आयोजितस्थानीय तहमा पार्टी कामका समस्या र समाधानविषायक दुई दिने राष्ट्रिय कार्यशालालाई आज सम्बोधन गर्दै प्रधानमन्त्री ओलीले चीनको जस्तै नेपालमा पनि एमालेले नेपालमा समाजवाद स्थापनाको लक्ष्यमा अग्रसर बनेको बताएका हुन्। चीनियाँ कम्युनिष्ट पार्टीले केही पनि नभएको ठाउँबाट राज्यसत्तामा पुगेर श्रेष्ठता हासिल गर्दै अहिले चीनलाई आर्थिकरुपमा महाशक्ति राष्ट्र बनाएको उदाहरण प्रस्तुत गर्दै अध्यक्ष ओलीले त्यहाँ पार्टी नेतृत्वलाई कुनै पनि नेताले विरोध नगर्ने गरेको स्मरण गराए। चीनले अन्य समाजवादी मुलुकको नक्कल नगरी आफ्नै विशेषताको समाजवादको यात्रा थालेको उल्लेख गर्दै प्रधानमन्त्री ओलीले एमालेले पनि नेपालमा समाजवाद स्थापनाको लक्ष्यमा आफूलाई अग्रसर गराउँदै आएको बताए। चीनियाँ कम्युनिष्ट पार्टीको सङ्घर्ष, सफलता र हाल चीनको तीव्र आर्थिक विकासलाई दृष्टान्तका रुपमा प्रस्तुत गर्दै अध्यक्ष ओलीले सबै कुरामा तयार भएर जनताको जीवनमा सकारात्मक परिवर्तन ल्याउन लाग्नुपर्ने बताए। 'हाम्रो पार्टी केवल राजनीति गर्न जन्मेको होइन। समाजवाद र राष्ट्रवादको महान् उद्देश्य बोकेर देश बनाउन र सकारात्मक परिवर्तन ल्याउन जन्मेको पार्टी हो। यसले सामाजिक परिस्थितिलाई उच्चतम् रुप दिन सुरुवात्देखि नै लाग्दै आएको छ।', अध्यक्ष ओलीले भने, 'जनताले सजिलोसँग खान, लाउन, बस्न पाउने तथा छोराछोरी पढाउन पाउने, बिरामी हुँदा उपचार गर्न पनउने आधारभूत आवश्यकताको परिपूर्ति तथा राजनीतिक अधिकार पाउनुपर्ने भन्ने उद्देश्यले कम्युनिष्ट पार्टीको स्थापना भएको हो। राजनीति अधिकार प्राप्ति भएको छ, अब स्थिरता र स्थायित्व कायम गरेर आर्थिक उत्पादन र समृद्धिमा लाग्नुपर्नेछ।' जनताको जीवनमा सकारात्मक परिवर्तन ल्याउन जस्तो परिस्थिति आउँछ, त्यसैगरी सामना गर्न सक्ने खालको श्रेष्ठता हासिल गर्न कार्यकर्तालाई आग्रह गरे।पार्टीभित्र वैचारिक स्पष्टता र एकता कायम गरेर समाजवादको यात्रामा अग्रसर हुनुपर्ने बताउँदै उनले कार्यशालामा सहभागी हरेक सदस्यले यसको सन्देश आम जनमसुदायमा सम्प्रेषण गर्न आग्रह गरे। इतिहासकालदेखि पार्टीमा वैचारिक स्पष्टता र एकता हुन नसक्दा वाञ्छित उपलब्धि हासिल हुन नसकेको बताउँदै उनले पार्टीभित्र बिमति जनाउने तर सही बाटो के हो भनेर पहिल्याउन नसक्ने प्रवृत्ति देखा पर्दै आएको स्पष्ट गरे।"
सुस्ताको गोलीकाण्डमा संलग्न रहेको आरोपमा ३ जना पक्राउ,"नवलपरासी : पश्चिम नवलपरासीको सुस्तामा भएको गोलीकाण्डमा संलग्न रहेको आरोपमा तीनजनालाई प्रकाउ गरेको छ। सुस्ता गाउँपालिका२ मुसहरका २३ वर्षीय रोहन महतोको गोली हानी हत्या गरेको आशंकामा प्रहरीले सुस्ता२ महलबारी बस्ने २२ वर्षीय विशाल मुसहर, २१ वर्षीय मोहन थारू र १८ वर्षीय साहिल थारूलाई पक्राउ गरेको जिल्ला प्रहरी कार्यालयका प्रमुख प्रहरी उपरीक्षक ज्ञानेन्द्रप्रसाद फुयालले जानकारी दिए । उनका अनुसार उनीहरूमाथि कर्तव्य ज्यान तथा हातहतियार खरखजना कसुरमा मुद्दा दर्ता गरी थप अनुसन्धान भइरहेको छ। उनीहरू साथीभाई रहेको र सामान्य आवेगमा घरमै बनेको बन्दुक प्रयोग गरी गोली हानेको प्रहरीको प्रारम्भिक अनुसन्धानबाट खुलेको छ। वेल्डिङको काम गर्दै आएका उनीहरूले आफैँले फलाम स्पिड तथा रबर प्रयोग गरी पेस्तोल बनाएका थिए । सोही पेस्तोल लोड गरेर आएका उनीहरूले सामान्य विवादमा महतोमाथि गोली प्रहार गरी भागेको बताइएको छ । उनीहरूका साथबाट प्रहरीले स्थानीयस्तरमा उत्पादन गरिएको पेस्तोल एक थान, २८ थान छर्रा, १२ वटा सलाई, तीन थान छर्रा राख्ने फ्रेम बरामद गरेको प्रहरीको भनाई छ।"
अन्नपूर्ण पोड्कास्टका लागि श्रेया अनुबन्धित,काठमाडौं : अन्नपूर्णले युवाहरूलाई लक्षित गरेर सञ्चालन गर्न लागेको पोड्कास्टका लागि श्रेया गिरी सञ्चालिकाको रुपमा अनुबन्धित भएकी छन्। फोर्ब्स म्यागेजिनको ३० वर्ष मुनिका ३० जना युवाहरूको सूचीमा एसियाबाट छनोट भएकी उनी अन्नपूर्णले सञ्चालन गरेको पोड्कास्टका लागि १ वर्षका अनुबन्धित भएकी हुन्। उनी फोर्ब्स म्यागेजिनले सार्वजनिक गरेको सूचीमा सोसल इम्प्याक्ट विधामा सन् २०२४ को एशियाका प्रभावशाली युवाको सूचीमा परेकी थिइन्। आइतबार अन्नपूर्ण मिडिया नेटवर्कको हेडक्वार्टर तीनकुनेस्थित कर्पोरेट टावरमा आयोजित एक समारोहमा उक्त सहकार्य सम्झौता भएको छ। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र श्रेया गिरीले हस्ताक्षर गरेका थिए। गिरी मानसिक स्वास्थ्य सम्बन्धी डिजिटल प्लेटफर्म ह्याप्पी माइन्ड्सकी संस्थापक तथा प्रबन्ध निर्देशक समेत रहेकी छन्। बेलायतमा स्नातकोत्तर गरेर नेपाल फर्किएकी थिइन्। युवाका लागि केही गरौं भन्ने सोचले हामीले युवा केन्द्रित पोड्कास्ट सुरु गर्न लागेका हौं अन्नपूर्ण मिडिया नेटवर्कका महाप्रबन्धक मनोज बस्नेतले भने यसका लागि श्रेया जोडिनु हामी सबैका लागि खुसीको विषय हो। उनी युवाहरूका लागि उदाहरणीय र अनुकरणीय छिन्। युवाहरूका लागि अन्नपूर्ण मिडियासँग जोडिएर काम गर्ने अवसर पाउँदा साहै खुसी लागेको श्रेयाले बताइन्। हामी अहिलेका युवाहरू खोजे अनुरुपकै कन्टेनहरु लिएर पोड्कास्ट सञ्चालन गर्ने छौं उनले भनिन्।
खुला बाँसुरी बाजा प्रतियोगिता झिगु नेवा बाँसुरी खल प्रथम,"भक्तपुर : भक्तपुर नगरपालिकाले आयोजना गरेको खुला बाँसुरी बाजा प्रतियोगिताको उपाधि झिगु नेवा बाँसुरी खलले जितेको छ। मंसिर २८ गतेदेखि सुरु भएको भक्तपुर महोत्सवका अवसरमा सांस्कृतिक बाजागाजा संरक्षण गर्नका लागि आयोजित प्रतियोगितामा झिगु नेवा बाँसुरी खल प्रथम भएको हो। प्रतियोगिता २९ गते र ३० गते आयोजना गरिएको थियो। प्रतियोगितामा प्रथम भएको बाँसुरी खलले नगद पुरस्कार ५० हजार , मादल एक जोडी, ताँ एक जोडी, १ वटा झ्याली र बाँसुरी दुईवटा एक थान पछिमा बाजा हासिल गरेको छ। दोस्रो स्थान हासिल गरेको श्री रुद्रायणी बाँसुरी खलले नगद पुरस्कार ४० हजार रुपैयाँसहित मादल एक थान, बाँसुरी २ वटा , ताँ एक जोडी र झ्याली १ जोडी प्राप्त गरेको छ । तेस्रो स्थान हासिल गरेको श्री : नास हैमा बाजा खलले नगद पुरस्कार ३० हजार रुपैयाँसहित मादल एक थान, एक जोडी झ्याली र बाँसुरी २ वटा जितेको छ भने सान्तवना पुरस्कार हासिल गर्न सफल देवी सांस्कृतिक भजन खल र निक्वे दाफा खलले नगद पुरस्कार २० हजार रुपैयाँसहित बाँसुरी २ थान र मादल एक थान हात पारेको छ। भक्तपुर नगरपालिकाबाट ३२ वटा, भगिनी नगरपालिकाहरूबाट ६ र भगिनी जिल्लाहरूबाट ८ वटा गरी कुल ४६ वटा सांस्कृतिक समूहहरूले भाग लिएका थिए। प्रतियोगितामा सहभागी ४६ वटा सांस्कृतिक समूहहरूलाई पनि प्रमाण पत्र, नगद ५ हजार रुपैयाँ र मादल एक थान दिएको छ। विजेताहरूलाई प्रतियोगितामा समापन कार्यक्रमका प्रमुख अतिथि नेपाल मजदुर किसान पार्टीका अध्यक्ष एवं वरिष्ठ राजनीतिज्ञ नारायण मान बिजुक्छेले पुरस्कार हस्तान्तरण गरेका थिए। पुरस्कार हस्तान्तरण गर्दै प्रमुख अतिथि वरिष्ठ राजनीतिज्ञ बिजुक्छेले बाँसुरी बाजा दर्शकहरूलाई मन्त्र मुग्ध बजाउन सकिने बाजा भएकोले यसलाई बजाउन, प्रस्तुत गर्न सके नेवारी समुदायले मात्र हैन पूरा देशवासीहरू राष्ट्रिय तथा अन्तर्राष्ट्रिय रूपमा मञ्चमा समेत कला र कौसलको रूपमा प्रदर्शन गर्न सकिने बताए।"
बर्दियामा स्कुटर दुर्घटना हुँदा बाबु छोरीको मृत्यु,"गुलरिया : बर्दियाको गुलरिया नगरपालिका६ स्थित बर्दिया अस्पताल नजिकै रोकी राखेको ट्याक्टरमा स्कुटर ठोकिँदा बाबु छोरीको मृत्यु भएको छ। दुर्घटनामा परी स्कुटर चालक सप्तरी जिल्ला रुपनी गाउँपालिका१ घर भई हाल बर्दियाको गुलरिया नगरपालिका मा डेरा गरी बस्ने ३७ वर्षीय रामकुमार साह र ६ वर्षीया छोरी विद्या साहको मृत्यु भएको जिल्ला प्रहरी कार्यालय बर्दियाका प्रहरी नायब उपरीक्षक ऋषिराम घर्तीमगरले बताए। आइतबार अपराह्न राकेश चौधरीले सडक किनारमा रोकी राखेको म १ त १०६२ नम्बरको ट्याक्टरको ट्रलीमा भादापुल तर्फ जाँदै गरेको बा ६८ प ७०३६ नम्बरको स्कुटर ठोकिएको हो। दुर्घटना लगत्तै बर्दिया अस्पताल पुर्याइएका बाबु छोरीलाई चिकित्सकले मृत घोषणा गरेका हुन्। दुर्घटनामा परी मृतककी श्रीमती ३२ वर्षीया रुवी साहको अवस्था सामान्य रहेको छ। २ वर्षीय छोरा प्रिन्स साहलाई केही नभएको डीएसपी घर्ती मगरले बताए। घाइतेको बर्दिया अस्पताल गुलरियामा उपचार भइरहेको छ। प्रहरीले स्कुटर, ट्याक्टर र ट्याक्टर चालकलाई नियन्त्रणमा लिई अनुसन्धान भइरहेको जनाएको छ।"
दुप्चेश्वरमा लाखौं भक्तजन,"नुवाकोट : पशुपतिनाथको पर्यायका रुपमा प्रसिद्ध नुवाकोटको दुप्चेश्वरमा धान्य पूर्णिमाको अवसरमा लागेको मेलामा लाखौं सर्वसाधारणले दूधको धारा चढाएका छन्। निसन्तानलाई सन्तान दिने जनविश्वासले प्रसिद्धि कमाएको चर्चित र मुख्य धार्मिक पर्यटकीय स्थल दुप्चेश्वरमा यस वर्ष लागेको मेलामा लाखौं भक्तजनले सहभागिता जनाएका हुन्। दुप्चेश्वरमा यस वर्ष साताव्यापी लागेको मेलाका अवसरमा एक लाख १५ हजारभन्दा बढीले मेला भरेका छन्। मेलामा उत्साहपूर्वक रुपमा सर्वसाधारणले दुप्चेश्वर पुगेर पूजापाठसमेत गरेका हुन्। साताव्यापी रुपमा लागेको मेलामा हजारौं निसन्तान दम्पतीले सन्तान प्राप्तिको माग गरेका छन्। मेलामा देश तथा विदेशबाटसमेत तीर्थालुको सहभागिता रहेको थियो। दुप्चेश्वर मेला साताव्यापी रुपमा लागेको थियो। सदरमुकाम विदुरदेखि ४५ किलोमिटर उत्तरमा रहेको दुप्चेश्वर गाउँपालिका६ तादी खोलाको पुर्वी मोहडाको किनारामाथिको विशाल पहरोमा रहेको दुप्चेश्वरमा यस वर्षको मुख्य मेला आइतबार दुप्चेश्वरलाई गाईको दूधको धारा चढाउँदै सम्पन्न भएको दुप्चेश्वर क्षेत्र विकास कोषले जनाएको छ। यस वर्ष मेलामा भक्तजनहरूको संख्या गत वर्षको भन्दा १५ प्रतिशत वृद्धि भएको मेला आयोजक समितिले जनाएको छ। मेलामा दुई सातासम्म गरि एकलाख १५ हजार जनाले सहभागिता जनाएको दुप्चेश्वर क्षेत्र विकास कोषले जनाएको छ। अविवाहितलाई जोडी प्रदान, पशुचौपाया नब्याएमा दाम्लो चढाएमा गर्भाधान, बोली नफुटेका बालबालिकालाई दर्शन गराएमा बोल्न सक्ने वरदान दिने विश्वास रही आएको छ। समुद्र मन्थन गर्दा निक्लिएको कालकुट विष सेवनपछि छटपटिएका शिव पशुपतिनाथ हुँदै दुप्चेश्वरमा बास बसेर गोसाइँकुण्ड गएको किंवदन्ती पनि छ। मेलामा तामाङ झाँक्री र उनीहरूको ढ्याङ्ग्रो मुख्य आकर्षक रहन्छन्। सर्वसाधारणले जे माग्यो त्यो सिद्ध गराउने भगवानका रूपमा विश्वास गर्दै नुवाकोट, रसुवा, धादिङ, काठमाडौं हुँदै नेपाल तथा भारत लगायतबाट समेत भक्तजनहरू दुप्चेश्वर महादेवको मन्दिरमा पूजा आराधना गर्न आउने गरेका छन्।"
करेन्ट लागेर मृत्यु,इलाम : इलाम नगरपालिका४ बस्ने ३० वर्षीय गोपाल राईको करेन्ट लागेर मृत्यु भएको छ। सन्दकपुर गाउँपालिका४ माबु सायाङ्बास्थित विद्युतको पोलमा तार जडान गर्ने क्रममा करेन्ट लागेर गम्भीर घाइते भएका उनको जिल्ला अस्पताल इलाममा उपचारको क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
५१ जना फरार प्रतिवादी पक्राउ,"काठमाडौं : अदालतबाट विभिन्न मुद्दामा फैसला भई कैद तथा जरिवाना भुक्तान गर्न बाँकी रहेका ५१ जना फरार प्रतिवादीलाई पक्राउ परेका छन्। जिल्ला प्रहरी कार्यालय कास्की तथा मातहत प्रहरी कार्यालयहरू समेतबाट खटिएको प्रहरी टोलीले उनीहरूलाई विभिन्न स्थानबाट पक्राउ गरेको हो। पक्राउ परेका उनीहरूलाई फैसला कार्यान्वयनका लागि अदालतमा बुझाइएको जिल्ला प्रहरी कार्यालयका सूचना अधिकारी एवं प्रहरी नायब उपरीक्षक वसन्त कुमार शर्माले बताए। उनीहरूबाट ८ वर्ष ९ महिना ४ दिन कैद सजाय र ६१ लाख २३ हजार छ सय रुपैयाँ जरिवाना असुल गर्न बाँकी रहेको उनले बताए। पक्राउ परेकामध्ये चेक अनादारमा ३३, बैंकिङ कसुर मुद्दामा ६, लागू औषध सम्बन्धी मुद्दामा ३, चोरी, लिखत र लेनदेन बिगो मुद्दामा दुईदुई र बालबालिका विरुद्धको कसूर, बाल यौन दुरुपयोग तथा सवारी ज्यान सम्बन्धी मुद्दामा एकएक जना रहेका छन्।"
खोलामा छाडिए ८० हजार माछाका भुरा,"स्याङ्जा : अर्जुनचौपारी गाउँपालिका अन्तर्गतका ३ वटा खोलामा विभिन्न प्रजातिका ८० हजार माछाका भुरा छाडिएका छन्। कालीगण्डकी ए जलविद्युत उत्पादन केन्द्र अन्तर्गतको मत्स्य ह्याचरी बेल्टारी स्याङ्जाको सहयोगमा अर्जुनचौपारी गाउँपालिकाले दरौंखोला, केवरेखोला र दिर्जेखोलामा ठेड, गर्जी र हाडे जातका माछाका भुराहरू छाडिएका हुन्। वातावरणीय पर्यावरणीय जोगाउनुका र माछाबाट जीविकोपार्जनसँगै आयआर्जन बढाउने उद्देश्यले पालिकाले भुरा छाडिएको गाउँपालिकाका अध्यक्ष प्रकाश तिवारीले जानकारी दिए। पालिकाको नीति तथा कार्यक्रम अनुसार प्रत्येक वर्ष खोलामा माछा भुरा छाड्दै आएको उनको भनाई छ। उनका अनुसार विज्ञहरूका सल्लाह बमोजिम यहाँका खोलाको उपयोग गर्दै माछापालन मार्फत आय आर्जनमा जोडिएका छौं। माछाका भुरा छाडिएसँगै माछा मार्ने कार्य निषेध गरिएको छ। पालिकाको आग्रह विपरीतका कार्य गरेमा कानुन बमोजिम कारबाही गरिने पालिकाले जनाएको छ। स्याङ्जा स्वादिला माछाका लागि प्रख्यात छ। यहाँको चिसो पानीमा पाइने माछा अत्यन्तै स्वादिलो हुन्छ। आँधीखोला र कालीगण्डकी माछाका उर्वर थलो हुन्।"
पितृको मान र प्रकृतिको सम्मानमा किराँत समुदायले मनाए उधौली,"काठमाडौं : मङ्सिर पूर्णिमाका अवसरमा पितृको मान र प्रकृतिको सम्मानमा किराँत समुदायले आइतबार उधौली पर्व देशभर हर्षोल्लासका साथ मनाएका छन् । हरेक वर्ष मङ्सिर पूर्णिमाका दिन मनाइने उधौली पर्व अन्नबाली भित्र्याइएको खुशियालीमा मनाउने गरिन्छ । उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत पनि गर्दछ । किराँत समुदायले आफूले लगाएको अन्नबाली पाकेपछि आफ्नो इष्टदेवतालाई चढाउने, खानका लागि अनुमति माग्ने तथा पितृलाई स्मरण गर्ने दिनलाई याक्खाले चासुवा, सुनुवारले फोलस्यादर, राईले उधौली सकेला र लिम्बूले चासोक तङ्नाम पर्वका नाममा मनाउँछन् । बाली लगाउने बेलामा भने किराँत जातिमा यावा अर्थात् उभौँली पर्व मनाइने प्रचलन छ । भूमिपूजाका लागि किराँत महिला तथा पुरुष जातीय वेषभूषामा सजिएर च्याब्रङ बाजाको तालमा धाननाच नाच्दै पर्व मनाउने स्थानमा पुग्छन् । उपत्यकामा ललितपुरको सानो हात्तीवन किराँतकालदेखिको ऐतिहासिक धार्मिक तीर्थस्थल मानिन्छ । किराँतको ऐतिहासिक पवित्र धार्मिकस्थल सानो हात्तीवनमा किराँत चाड विशेषरुपमा मनाइन्छ । उधौलीका अवसरमा ललितपुरको हात्तीवनमा रहेको साकेलास्थानमा पूजा आराधना गरी एक आपसमा शुभकामना आदान प्रदान गरी मनाएका छन् । पूजापछि आआफ्नो परम्पराअनुसार चण्डीनाच, च्याब्रुङनाच, ढोलनाचलगायतका नाच नाचेर मनोरञ्जन गर्छन् । पर्व मनाउन त्यहाँ भेला भएका किराँतले आफ्नो परम्परगत साँस्कृतिक कार्यक्रम र विभिन्न खेलकुद प्रतियोगिता पनि आयोजना गर्ने परम्परा छ । उभौलीमा खेतीपाती राम्रो होस् भनी पूजा गर्ने र उधौलीमा खेतीपाती राम्रो गरेकामा साकेला (भूमे) लाई धन्यवाद दिने पर्वका रुपमा मनाउने गरिएको विश्वाससमेत किराँत जातिमा छ ।"
किरात समुदायले आज उधौली पर्व मनाउँदै,"काठमाडौं : प्रकृति पुजारी किराँत समुदायको दोस्रो महत्त्वपूर्ण चाड उधौली देशभर हर्षोल्लासका साथ आज मनाइँदै छ । हरेक वर्ष मङ्सिर पूर्णिमाका दिनदेखि सुरु हुने उधौली चाड मानिस, जीवजन्तु तथा चराचुरुङ्गी लेकतिरबाट बेँसीतिर बसाइँ सर्ने समय भएको सङ्केत गर्न तथा अन्नबाली भित्र्याइएको खुशियालीमा मनाउने गरिन्छ । किराँत राईहरुको दोस्रो महान् चाड उधौलीमा अन्नबाली भित्र्याउनुअघि प्रकृति र पितृको पूजा गर्ने चलन रहेको छ । यस चाडमा किराँतीहरु एकापसमा भेला भएर सङ्गठितरुपमा चाड मनाउने र शुभकामना आदनप्रदान गर्ने गर्दछन् । किराँतको धार्मिक पुस्तक मुन्धुमअनुसार समयलाई दुई भागमा बाँडेको छ, उधौली र उभौली । खेतीकिसानीका आधारमा यी दुई समय बाँडिएको किराँत समुदायको बुझाइ छ । वैशाख पूर्णिमामा उभौली चाड मनाइन्छ । खेती किसान गर्नका लागि मनाइने चाड उभौली हो । बाली भित्र्याउने समयलाई उधौली चाड मनाउने गरिन्छ । बाली भित्र्याउनुअघि प्रकृतिसँग नजिक देवताका पूजा गरेर आफ्ना पुर्खा र पितृलाई सम्मान गर्दै चढाउने प्रचलन रहेको छ । उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्दछ । यस पर्वमा भित्र्याइएको नयाँ अन्नबाली पितृलाई चढाई पितृ पूजा गरिनाका साथै अन्नको सह बनोस् भन्ने कामनासहित भूमिको पूजा गर्ने गरिन्छ । किराँत समुदायका मूलतः राई, लिम्बू, सुनुवार र याख्खाहरूले उधौली पर्व परम्परागत वेशभूषा लगाई सार्वजनिक स्थलमा भेला भएर सामूहिक रूपमा साकेला नृत्य गर्दै विविध कार्यक्रम गर्दै मनाउने गर्दछन् ।"
"बाढीले घर लग्यो, जाडोले ज्यानै लेला जस्तो भयो","काठमाडौं : असोज १२ को नाम सुन्नेबित्तिकै ददिरामको मनमा पहिरो जान्छ। दुःख सुख गरेर बनाएको तीन तले घर चरंगे खोलाले एकैपटक लगिदिएपछि उनी घरवारविहीन छन्। खेती गर्ने जमिन पनि खोलाले लगिदियो। चिसो मौसम सुरु भयो। के गरी बाँच्ने होला भन्ने चिन्तामा रहेका ददिरामसँगको कुराकानी : तपाईंको नाम ? ददिराम न्यौपाने। घर ? घर त खोलाले बगाइ सक्यो। बरु, ठेगाना सोध्नुस्, नमोबुद्ध नगरपालिका वडा नम्बर६ चरंगे फेदी, काभ्रेपलाञ्चोक। मेरो घर यहीँ थियो। हामी त्यहीँ घरमा बस्थ्यौं। कति उमेर भयो हजुरको ? ८४ वर्ष। बुढेसकाल लाग्यो। यो घर कसको ? (खोलामा पल्टेको घर देखाउँदै) अँ, मेरो घर त्यही हो। ९ जनाको परिवार छ। दुई छोरा, नातिनी, श्रीमती छन्। यो कुन खोला हो ? चरंगे खोला। यत्रो ठूलो घर बाढीले कसरी बगायो ? असोज १२ गते बिहान साढे ६ बजे खोलामा बाढी आयो। बगाएर लग्यो। जीवनमा मैले यत्रो ठूलो बाढी देखेकै थिइन्। त्यस्तो रिसाएर आएको थियो, चरंगे खोला। एकै छिनमा सबै ध्वस्त पारिहाल्यो नि ! रोशी खोेला कता पर्छ ? उ, तल पर्छ (दक्षिणतिर)। चौकीडाँडामा पुगेपछि चरंगे खोला रोशीमा मिसिन्छ। कति तले घर थियो तपाईंको ? तीन तल्ले। ज्यान कसरी बचाउनुभयो ? बाढीले घर नबगाउँदै निस्किएर पाखा लाग्यौं। गाईवस्तु लग्यौं। तर, घर खोलाले लग्यो। कतिको क्षति भयो ? अँ, कति पैसा, कति पैसा ? १ करोड बढीको घर, खेत सबै बगायो। सबै खत्तम भयो नि ! जग्गा जमिन पनि थियो ? थियो नि, दुई रोपनी खेत थियो। जम्मै खत्तम भयो। बाढीले घर खेत सबै खायो नि ! खेत कता थियो ? घरको यता पनि थियो, उता पनि थियो। (खोलामा पल्टेको घर वरिपरि नजर डुलाउँदै) खेतमा के लगाउनु हुन्थ्यो ? जे लगायो, त्यही फल्थ्यो। धान लगायो धानै फल्ने। मकै छरे मकै फल्ने। गहुँ छरे गहुँ नै फल्ने। कति धान फल्थ्यो ? छोडिदिनुस्, कति फल्थ्यो, फल्थ्यो नि, (दुःखित हुँदै) अहिले तपाईंको बसोबास कहाँ छ ? बाटो(बीपी राजमार्ग) को माथि डाँडामा बसेका छौं, अर्काको घरमा। दुई कोठा भाडामा लिएर। सबै सन्तान त्यहीँ छन्। घरमा केही व्यापार पनि थियो कि ? थिएन, थिएन। पसलससल त केही थिएन, हाम्रो। कसरी परिवार चल्थ्यो ? दुईटा छोरा छन्। एउटा छोरा दूध डेरीको काम गर्ने। अर्को खेती गर्ने । दुःखसुखम परिवार चल्थ्यो। यत्रो बाढी के कारणले आयो होला ? आयो नि ! असोज १२ गते। यही दिन बाढीको भेल गएको होइन् ? (हो)। त्यही भेलमा हामी परेका छौं। बहुलाएको बाढी आउनु पछाडि थुप्रै कारण छन्। अहिलेको जत्रै ठाउँमा खोला थियो ? थिएन, खोला परैबाट बग्थ्यो। खोल्सो जत्रै थियो। क्रसरले खोलो थुन्दाको नतिजा हो यो सबै। वरिपरिका पहाडमा चिरैचिरा छन त ? जम्मै पहिरो गएर यस्तो भयो। मास्तिर क्रसर छ, तलतिर पनि क्रसर सञ्चालनमा छन्। सबै खोस्रेर माटो लग्यो। पानी पर्दा पहाडै बगेर खोलोमा झर्यो, फेरि पनि झर्दै छ। क्रसरले खोलामा क्षति पुर्याएको हो र ? त्यही पापी क्रसर र क्रसरवालाहरूले गर्दा त हाम्रो यस्तो अवस्था आयो। सर्वस्व गुम्यो। के गर्यो त्यसले ? गर्नु गर्यो नि ! के के गरेन भन्नु न बरु। क्रसरले जम्मै खोलामा ओइर्याएको होइन् र बालुवाको धुलो। त्यही धुलोले खोलो थुन्यो। उताबाट बाढी आयो। उल्का भइगो नि ! कति घर बगायो खोलाले ? यी, यतापट्टी पनि घर थियो (छिमेकीको घरबारी देखाउँदै)। त्यो पनि बगायो। तल तिर रोशीले कति बगायो, बगायो, छोडदिन्स्। त्यो सरकारले हिसाब राख्छ। हामीसंग मेरो हिसाब मात्रै छ। सरकारमा बस्नेलाई त्यो सोध्नु। क्रसरवालाहरूले बदमासी गर्दासरकार, प्रहरी प्रशासनले कारबाही गरेन र ? खै ? के गर्नु। सरकारले हेर्या, नहेर्या हामीलाई के थाहा। म जान्दिन, बुढो मान्छे। क्रसरवालाले गिट्टी, बालुवा खनेर कहाँ लान्छन् ? खै ? कहाँ लान्छन्, लान्छन्। हामीलाई बिचल्लीमा पारि हाले। खाने, बस्ने, सुत्ने सबै बाढीले लगिहाल्यो। मागेर बसेको छु, कसैले १०, २०, २००, ४०० सय रुपैयाँ दिन्छन, त्यसैबाट पेट चल्छ। पहिला खेत थियो। छोराहरू व्यापार गर्थे। त्यहीबाट आम्दानी हुन्थ्यो। बस्थ्यौं, खान्थ्यौं। आनन्द थियो। शान्ति थियो। नारायण, नारायण ! अब त केही छैन, सप्पै बाढीले लगिहाल्यो। तपाईँ पहिले के काम गर्नुहुन्थ्यो ? भैंसीको व्यापार गर्थें। अहिले छोडिदिए। के कुरा गरौं। १५ वर्ष पहिले नै भैंसीको व्यापार गर्न छोडिदिए। किन ? भैंसी बिक्न छोडे। जर्सी गाई पाल्ने बढे। गाईको दूध धेरै आउने, भैंसीको थोरै, त्यही भएर भैंसी बिक्न छोडे। गाईको दूधले बजार पाउँछ ? पाउँछ। त्यस्तै एक फ्याटको २० रुपैयाँ दिन्छ। एक लिटरमा चार फ्याट, पाँच फ्याट आइहाल्छ। अब आफै हिसाब गर्नु लिटरको कति पर्छ ? गाईभन्दा भैंसीको दूध राम्रो होइन र ? भैंसीले चार माना बिहान, चार माना बेलुका दूध दिन्छ। अनि के भैंसी बिक्री हुनु ? अहिलेका कोही, कोही गाई त थाक्दै, थाक्दैनन्। पहिला वस्तुभाउ धेरै पाल्थे। मल आफ्नै बारीमा हुन्थ्यो। खेतीमा लहलह बाली हुर्केन्थे। अब त पशुपालन गर्ने क्रम नै घट्यो। पशुपालन छोडदा के के असर परे त ? खेतमा पनि के, के जाती मल हाले, माटै बिग्रियो नि, भन्या। केटा (युवापुस्ता)सब विदेश भाग्छन्। त्यहाँ पनि उस्तै काम गछर्न। खै किन, आफ्नै बारीमा मन नलागेको उनीहरूको ? कहाँबाट भैंसी किनेर ल्याउनुहुन्थ्यो ? अ, पूर्वतिरबाट। मधेसको गाउँ, गाउँ चहारेर। पहाड चढाएर भैंसी बिक्री गर्थे। भैंसीको दाम कति पथ्र्यो त्यो बेला ? छोडदनुस्, पहिला त हामीले ४० रुपैयाँमा भैंसी किनेर ल्याउँथ्यौं। भाउ बढ्दा बढ्दै भैंसीको मोल १ लाख भयो। बिक्न छोडे। अनि व्यापारै छोडिदिए। घरबारी कसरी जोड्नु भयो ? त्यही भैंसी व्यापारबाट। छोराहरूले डेरी चलाएर सहयोग गरे। त्यहीँबाट पहिला टायल घर बनाए। पछि पक्की घरको बिम्ब हाल्दै नयाँ घर बनाए। साढे तीन तलाको। घर त ठूलै थियो। खोलामा पल्टेको घर हेर्दा आँसु खस्छ। अब रोएर के गर्नु ? फर्केर आउनेवाला छैन। उठाएर पनि सार्न मिल्दैन। अब छोराहरू के गर्छन् उनीहरू नै जानुन्। घरनजिकै बाटो छ। गाडी कति गुडेका है ? यो बाटो उहिले ०४५ सालमा खुल्यो। अनि के भो ? बाटो खुलेपछि विकास आयो। के हुनु, ओहोरदोहर गर्न सजिलो भयो। दिनमै पहाडबाट मधेस, मधेसबाट पहाड गर्न भ्याउने भइयो। उहीले त हप्तै लाग्थ्यो नि ! कम्ता दुःख थियो भन्या। बाटोले जिन्दगीमा परिवर्तन ल्यायो ? नयाँ परिवर्तन केही ल्याएन। आफुसित छ भने खान पाइन्छ। आफूसित खान छैन भने बाटोले खान्न दिन्न क्यारे। यो ठाउँमा कहिलेदेखि बस्न थाल्नुभयो ? हामी ०१२ सालदेखि बसिरहेका छौं। मास्तिर (माथितिर) एउटा गोठ बनाएर बसेका थियौ। जहान भयो। अनि टायल घर बनाइयो। अनि, परिवार बढ्दै जाँदा पक्की घर बनायौं। घर बनाएको एकै वर्षमा त बाढीले लिएर गयो। अहिले फेरि गोठमै बस्ने अवस्था आयो। घरको बीमा गर्नुभएको थियो ? अहँ, छैन। घर बगाएपछि राहत पाउनुभयो ? अँ, के राहत दिन्थे। एक बोरा ३० किलोको चामल दिए। अरू थोक छैन। त्यस्तो राहत त नपाएकै जाति। नाम मात्रैको, राहत के काम ? अहिले कसरी परिवार चलाइरहनुभएको छ त ? छोराहरूले गरिरहेका छन्। यता उताबाट (काम गरेर)। बाढीले घर बगाउनुभन्दा पहिले सरसमान निकाल्न भ्याउनुभएको थियो ? अलिअली ओढ्ने, ओछ्याउने निकाल्यौ। अरू केही निकाल्न पाइएन। जग्गा, घर, अन्न, धान जम्मै बगायो, उही असोज १२ को बाढीले। घरमा धानमकै थियो होला नि ? घरको भकारीमा थियो नि, हेर्नुस् १०१२ मुरी धानमकै थियो। बारीमा धान झुलेको थियो। भिœयाउने बेला भइसकेको थियो। सबै बगायो। जम्मै चरंगे खोलाले खायो। जीवनमा कहिले यत्रो बाढी देख्नुभएको थियो ? थिएन, यस्तो बाढी यहाँ कहिले आएको थिएन। ८४ वर्षको भए। यस्तो बाढी मेरो आँखाले कहिले देखेको थिएन। यसपालि त रातिदेखि नै पानी ओइरियो। मसिनो पानी परेर पहाड भिजेको थियो। ठूलो पानी पर्दा जम्मैतिर पहिरो चल्यो। अनि खोला थुनियो। बस्ती, सडक, खेत सबै बगायो। क्षति त कति हो कति। ०७२ को भूकम्पले दुःख दिएको थियो ? अँ, त्यस बेला त केही भएको थिएन । बाढीबाट यत्रो नोक्सानी भयो, दोषी को ? दैव। अरू कसले गर्न सक्नु। सरकारसँग केही आशा ? सरकारले, खै कसरी गर्छ ? मलाई थाहा छैन। मलाई कुनै कुराको थाहा छैन। मलाई दिए खाने, नदिए चुप बस्ने हो। उमेर गएका मान्छेले के गर्न सक्नु ? पीडितका लागि के गरिदिए हुन्थ्यो भन्ने लाग्छ होला नि ? सरकारसँग यति भन्नु छ, हाम्रो नौ जनाको परिवार कसरी बाँच्छ, चल्छ होला ? हेरिदिनुपर्यो। बाढीले खेतबारी र बास बगायो। घर छैन। के गर्ने ? अब त जाडोले ज्यानै जालाजस्तो भयो। जे हुनुथियो, त्यो त भइगयो। अब सरकारले छिट्टै जग्गा दिनु पर्यो। घर बनाइदिनु पर्यो। खेति गर्न खेत दिनुपर्यो। अन्तमा ? मलाई मात्रै होइन् सरकारले सबै पीडितहरूलाई हेर्नुपर्छ, प्राण बचाउनुपर्छ।"
जुवातास खेलिरहेका चारजना पक्राउ,काठमाडौं : जुवातास खेलिरहेको अवस्थामा चार जना पक्राउ परेका छन्। काठमाडौं महानगरपालिका१८ रक्तकाली बस्ने गोपाल श्रेष्ठको घरमा जुवातास खेलिरहेको अवस्थामा श्रेष्ठसमेत ४ जनालाई शनिबार बेलुकी प्रहरीले पक्राउ गरेको छ। प्रहरी वृत्त जनसेवाबाट खटिएको प्रहरीले उनीहरूलाई नगद ७४ हजार २ सय रुपैयाँ र ६ बुक ताससहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
आत्महत्या रोकथामसम्बन्धी तालिम,"विराटनगर : कोशी प्रदेशको राजधानी विराटनगरमा एक दिने आत्महत्या रोकथामसम्बन्धी तालिम सम्पन्न भएको छ। नेपाल चिकित्सक संघ कोशी शाखाले शुक्रबार विराटनगरको इलिट क्लबको सभाहलमा चिकित्सकहरूलाई आत्महत्या रोकथामसम्बन्धी १ दिने प्रशिक्षण तालिम सम्पन्न गरेको हो। संघको साइन्टिफिक समितिका कोर्डिनेटर डा पार्थ गुराइगाईंको अध्यक्षतामा सुरु भएको सो प्रशिक्षण कार्यक्रममा वरिष्ठ मनोरोग विशेषज्ञहरू डा रञ्जन थापा र डा प्रभात चालिसेले प्रशिक्षण दिएका थिए। विराटनगर, इनरुवा, रंगेली, उर्लाबारी, र दमकसम्मका ७० जना चिकित्सकहरू सहभागी सो प्रशिक्षणमा सहभागिता रहेको थियो। संघका सल्लाहकार डा नारायण कुमार, डा शंकर अधिकारी, पदाधिकारीहरू डा सुनील रेग्मी, डा तेजेन्द्र कार्की, डा अमर यादव, डा प्रेक्षा दली, डा रितेशकुमार सिंह र डा राजाबाबु मण्डलको उपस्थिति रहेको थियो। कार्यक्रमको सञ्चालन संघका महासचिव डा बालकृष्ण साहले गरेका थिए। प्रशिक्षकद्वयलाई सम्मान गर्दै सम्पूर्ण सहभागीहरूलाई धन्यवाद व्यक्त गर्दै संघका अध्यक्ष डा राजेन्द्र चौधरीले आउँदा दिनमा समय सापेक्ष प्रशिक्षण तथा अन्य कार्यक्रमहरू संघले अगाडि बढाउने लक्ष्य राखेको जानकारी दिए। विश्वमा प्रत्येक ३ सेकेन्डमा १ जनाले आत्महत्याको प्रयास गर्ने गरेको बताइएको छ। १५ देखि ३५ वर्ष उमेरका मानिसहरूको मृत्युुको दोस्रो प्रमुख कारण आत्महत्या रहेको तथ्यांक प्रस्तुत गर्दै नेपालमा यसका घटना उच्च दरमा बढेको तथ्यांक प्रस्तुत गरेका थिए। हरेक मानिसलाई बाच्ने चाहना हुन्छन् तर पनि १ होइन एकैपटक धेरैवटा कारण थपिएकाले आत्महत्या रोज्न बाध्य हुनेगरेको बताइएको छ। कार्यक्रमको समापनमा सहभागीका तर्फबाट बोल्दै डा शंकर अधिकारीले कार्यक्रमका लागि संघलाई धन्यवाद दिए ।"
आज योमरी पुन्ही र धान्य पूर्णिमा मनाइँदै : के हो योमरी ?,"भक्तपुर : नेपालभाषी समुदाय कला र संस्कृति तथा संस्कारले अत्यन्त धनी र समृद्ध छ। बार्है महिना मनाइने फरकफरक चाड, पर्व, तिथिमितिले पनि नेपालभाषी समुदाय संस्कृति र संस्कारमा अत्यन्त धनी रहेको पुष्टि हुन्छ। प्रत्येक तीस दिनमा एकपटक आउने पूर्णिमालाई आफ्नै मौलिकपना दिएर त्यसदिन फरकफरक देवदेवीलाई पूजाआजा गर्ने गरिन्छ। सोहीअनुसार फरकफरक खानेकुराका परिकार बनाएर खाने प्रचलन रहेको छ, नेपालभाषी समुदायमा। यस्तै प्रचलनमध्ये मंसिर पूर्णिमा महत्वपूर्ण छ। यस पूर्णिमालाई धान्य पूर्णिमा पनि भनिन्छ। तर नेपालभाषी समुदायमा यस दिन योमरी (चामलको पीठोबाट बनाइएको र भित्र चाकु तथा तिल राखेर विशेष प्रकारले पकाइएको रोटी) पकाएर खाने भएकाले अरु पूर्णिमामध्ये यो महत्वपूर्ण मानिन्छ। यस पूर्णिमालाई नेपालभाषामा थिल्ला पुन्ही पनि भनिन्छ। यस दिन चामलको पीठो र चाकु तथा तिलको मिश्रण राखिएको विशेष प्रकारको योमरी खाने भएकोले यसलाई योमरी पुन्ही पनि भनिन्छ। देशभरका नेपालभाषी योमरी बनाएर देवदेवीलाई चढाइसकेपछि प्रसादको रुपमा आफूहरु पनि खान्छन्। तैपनि यो पुन्ही एकदिनमात्र मनाइँदैन। योमरी पुन्हीको भोलिपल्ट नेपालभाषीहरु आफ्ना नातागोता, छोरी, छोरीज्वाइँलाई घर बोलाएर योमरीसहितको भोज खुवाउने गर्छन्। जुन अरु पुन्हीमा यस प्रकारको भोज खुवाउने गरिँदैन। त्यसैले यस पुन्ही नेपालभाषी समुदायमा अत्यन्त महत्वपूर्ण एवं ठूलो पुन्हीको रुपमा लिइने संस्कृतिकर्मी ओमप्रसाद धौभडेल बताउँछन्। के हो योमरी ? योमरी भन्नाले यसलाई टुक्राएर अथ्र्याउनुपर्छ। यो भन्नाले मनपर्ने र मरी भन्नाले रोटी भन्ने बुझिन्छ। यसरी सबैलाई मनपर्ने भएकोले यसलाई योमरी भनिएको हो। साथै परापूर्वकालमा चिनी तथा सख्खर एवं आजभोलि जस्तो थरिथरिका मिठाइको प्रचलन नभएको बेला चाकु र तिल राखेर चामलको पीठोबाट पकाइने रोटी साँच्चै मीठो र स्वादिस्टै हुन्छ। संस्कृतिकर्मी धौभडेलका अनुसार योमरी तत्कालीन समयको रोटी कम मिठाइ बढी थियो। योमरी पुन्ही संस्कृति पनि योमरी पुन्हीको दिन खानको लागि योमरी पकाउनुअघि नेवारहरु ठूलो आकारमा दुइटा योमरी बनाउँछन्। यी दुई योमरीमध्ये एउटालाई मायो र अर्कोलाई बायो भनिन्छ। मायोले माता र बायोले पिताको प्रतिनिधित्व गर्ने संस्कृतिकर्मी धौभडेलले स्पष्ट पारे। उनका अनुसार यी दुई योमरीको आकार पनि फरकफरक हुन्छ। मायो त्रिकोणाकार हुन्छ र यो पकाउँदा यसमा चाकु तथा तिल नराखी दाल (मास, मुंग आदि) राखिन्छ, उनले भने, बायो भने गोलाकार एवं लटुकार हुन्छ। यसमा चाकु र तिलको मिश्रण राखेर पकाइन्छ। खानको लागि पनि बायोजस्तै सानो आकारको योमरी बनाइन्छ। घरलाई आवश्यक योमरी बनाइसकेपछि त्यसलाई ढुकुटीमा लगरे पूजा गर्ने प्रचलन रहेको धौभडेल बताउँछन्। त्यस्तै कुमार, गणेश र आफ्नो घर अगाडि रहेका अन्य देवदेवीलाई योमरी चढाएर पूजा गरिन्छ। यी सबै विधि पूरा भएपछि मात्र भगवानको प्रसादको रुपमा पुन्हीको दिन योमरी खाने उनको भनाइ छ। मौसमको हिसाबले योमरी पुन्हीको अघिल्लो दिन वर्षभरिकै लामो रात हुने हुन्छ। त्यसैले योमरी बनाउँदा त्यसको चुच्चो जति तीखो बनाउन सकिन्छ त्यति नै दिन लामो भएर आउने जनकथन रहेको छ। संस्कृतिकर्मी धौभडेलका अनुसार योमरी पुन्हीको अघिल्लो दिन मध्यरातमै उठेर नेपालभाषीहरु योमरी पकाउने काममा जुट्छन् र मध्यरातमा मंसिरमा भित्र्याएको नयाँ धानको चामल कुटेर उक्त चामलको पनि पीठो पिनेर योमरी बनाइ बिहान हुनेबित्तिकै देवीदेवीलाई चढाएपछि प्रसादका रुपमा योमरी खाने गरिन्छ। उक्त लामो रातमा पनि योमरी नबनाएर सुतिराख्ने अर्थात उक्त रात सुत्न नपुग्नेलाई उसको जीवनभर कहिल्यै सुख नमिल्ने जनश्रुति रहेको उनी बताउँछन्। किन खाइन्छ योमरी ? काठमाडौं उपत्यकामा दसैंतिहारपछि विस्तारै जाडो बढ्न सुरु हुन्छ। पुस लाग्दै आउँदा जाडोको मात्रा पनि बढ्दै जान्छ। सकिमना पुन्हीमा पिडालु र भुटेको गेडागुडी खाएर शरीरलाई चाहिने ऊर्जा र ताप लिएका नेवारहरु पुसमा बढ्ने जाडोबाट बच्न तथा शरीरलाई आवश्यक पर्ने ताप र ऊर्जा प्राप्त गर्न योमरी खान्छन्। नेवारी चाडपर्व विज्ञानका दृष्टिले पनि वैज्ञानिक छ, संस्कृतिकर्मी धौभडेल थप्छन्, चिसो समयमा चाकु र तिलजस्तो गर्मी हुने खानेकुरा तात्तातो रोटीमा राखेर खाने चलन कुनै पनि किसिमले चाड वा संस्कृतिमात्र मान्न सकिन्न।"
बन्द रहेको टीकापुर विमानस्थल तारा एयरको व्यावसायिक उडान,"टीकापुर : टीकापुर नगरपालिकाले तारा एयरसँग न्यूनतम १५ सिटको ग्यारेन्टी लिने सम्झौता गरेपछि आइतवार तारा एयरको विमानले टीकापुरमा व्यावसायिक उडान गरेको छ। आइतबार तारा एयरको वाइटी १७०१ नम्बरको ट्वीनअटर विमानमा चालक दलका तीनसहित ६ जना कर्मचारी र १२ यात्रु बोकेको विमान दिउँसो १:४४ बजे टीकापुर विमानस्थलमा अवतरण गरेको हो। यो उडानसँगै तारा एयरले टीकापुर नेपालगञ्जकाठमाडौंको कनेक्टिङ्ग फ्लाइट शुरु गरेको हो। नागरिक उड्डयन प्राधिकरणका अनुसार २०४१ असोज २५ गतेदेखि सञ्चालनमा आएको विमानस्थल सशस्त्र द्वन्द्व सुरु भएसँगै २०५३ साल माघदेखि बन्द अवस्थामा रहेको थियो। तारा एयरको पहिलो उडानमार्फत टीकापुर पुगेका संस्कृति, पर्यटन तथा नागरिक उड्डयन राज्यमन्त्री अरूणकुमार चौधरीलगायतलाई टीकापुर नगरपालिकाका प्रमुख रामलाल डगौरा थारूले विमानस्थलमा उत्रिएका थिए। व्यावसायिक उडान भरेको विमान अवतरणका क्रममा सयौं स्थानीयले स्वागत गरेका थिए। व्यावसायिक उडान शुरु भएपछि राज्यमन्त्री चौधरीले टीकापुर विमानस्थलको छिट्टै स्तरोन्नति गरी आगामी दिनमा काठमाडौंटीकापुर सिधा हवाई उडान सञ्चालन गरिने बताए। गत निर्वाचनमा पनि मैले टीकापुर विमानस्थल सञ्चालनको प्रतिबद्धता जनाएको थिएँ, आजदेखि टीकापुर विमानस्थल नियमित सञ्चालनमा आएको छ, यसको निरन्तरताका लागि मेरो प्रयास रहनेछ राज्यमन्त्री चौधरीले भने। टीकापुर नगरपालिकाको विशेष पहलमा काठमाडौंदेखि नेपालगन्जसम्म यति एयरलाइन्समार्फत र नेपालगन्जबाट कनेक्टिङ फ्लाइट मार्फत टीकापुर विमानस्थलसम्म तारा एयरले उडान गर्ने गरी व्यवस्थापन गरिएको टीकापुरका नगर प्रमुख डगौरा थारूले जानकारी दिए। विमानस्थलमा प्रत्येक साता आइतबार र बिहीबार काठमाडौंनेपालगञ्जटीकापुर र टीकापुरनेपालगञ्जकाठमाडौं उडान हुनेछ। टीकापुर नगरपालिका र तारा एयरबीच प्रत्येक उडानमा न्यूनतम १५ सिटको रकम सुनिश्चित गर्ने गरी सम्झौता भएको नगर प्रमुख डगौरा थारूले जानकारी दिए। यति एयरलाइन्सले काठमाडौंनेपालगञ्ज र त्यहाँबाट कनेक्टिङ फ्लाइटमार्फत तारा एयरले नेपालगञ्जटीकापुर उडान भर्नेछ, यसका लागि एकमुष्ट काठमाडौंटीकापुरको एकतर्फी भाडा ९ हजार रुपैयाँ तय गरिएको छ नगर प्रमुख थारुले भने। उक्त उडानको टिकट बिक्रीका लागि आधिकारिक बिक्रेतामा पथिल होलिडेजलाई नियुक्त गरिएको छ। टीकापुरस्थित सिद्धार्थ होटल र काठमाडौंको तीनकुनेमा रहेको पथिल होलिडेजबाट पनि टिकट काट्न मिल्ने गरी व्यवस्था गरिएको छ। विमानस्थल सञ्चालनमा आएपछि धनगढी र नेपालगञ्ज विमानस्थल धाइरहेका टीकापुर नगरपालिका आसपासका कैलाली, सुर्खेत र बर्दियाका स्थानीयलाई सहज हुने अपेक्षा गरिएको छ। टीकापुर विमानस्थलमा हाल धावनमार्गमा ग्राभेल गरिएको छ। तारा एयरका प्रवक्ता सुदर्शन बर्तौलाका अनुसार काठमाडौंबाट बिहान १० बजे यति एयरलाइन्सको विमान नेपालगन्जका लागि उडान भर्नेछ भने त्यहाँबाट दिउँसो १२:३० बजे तारा एयरले यात्रु लिएर टीकापुर पुग्नेछ। सोही दिन दिउँसो १:२० बजे तारा एयरको विमान नेपालगन्जका लागि प्रस्थान गर्नेछ भने दिउँसो २:०५ बजे यति एयरलाइन्सको विमानले यात्रु लिएर काठमाडौं आउने समय तालिका निर्धारण गरिएको छ। टीकापुर नगरपालिकाले तारा एयरसँग न्यूनतम १५ सिटका लागि सुनिश्चित गर्ने सम्झौता गरिसकेको छ। न्यूनतम १५ सिट बुक नभए नगरपालिकाले सो बराबरको रकम उपलब्ध गराउने सम्झौतामा उल्लेख छ।"
नेवार समुदायमा य:मरी पर्वको रौनक,"काठमाडौं : नयाँ धान भित्र्याएको खुसीयालीमा नेवार समुदायले आज य:मरी पूर्णिमा पर्व हर्षोल्लासका साथ मनाएका छन्। दिवसका अवसरमा नेवार समुदायले र्याली निकालेको छ। र्यालीमा सहभागीहरूले परम्परात नेवारी पोशाकमा सजिएका थिए। मार्गशीर्ष शुक्ल पूर्णिमाका दिनमा मनाइने योमरी पूर्णिमालाई य:मरी पुन्हि पनि भनिन्छ । नेवार समुदायको ठूलो चाडका रूपमा मनाइने यस चाडलाई खाद्य पदार्थको रसिलो चाडका रूपमा लिइन्छ । योमरी नयाँ धानबाट बनेको चामलको पीठो, चाकु र तिलबाट बनाइन्छ । नेवार समुदायले धान राख्ने भकारी वा कोठीमा पूजा आराधना गरेर योमरी पूर्णिमा मनाउँछन् । चेलीबेटीको गर्भ रहँदा गर्भमै बालकको पूर्ण स्वास्थ्यको कामना गर्दै माइतीबाट उनीहरूको घरमा तिल र चाकु भरिएको योमरी सगुनका रूपमा उपहार पठाउने चलन पनि नेवार समुदायमा छ । आजैका धानको विधिपूर्वक पूजाआजा एवं दान गरी धान्य पूर्णिमा पर्व पनि मनाइँदै छ ।"
भक्तपुरमा मोटरसाइकलको ठक्करबाट एक पैदल यात्रीको मृत्यु,भक्तपुर : भक्तपुरमा मोटरसाइकलको ठक्करबाट एक पैदल यात्रीको मृत्यु भएको छ। भक्तपुर नगरपालिका१० सूर्यविनायक निलन्चोक जोरपाटीमा जगातीबाट साँगा जाँदै गरेको बा ४६ प १२२७ नम्बरको मोटरसाइकलले ठक्कर दिएपछि पैदल यात्रीको मृत्यु भएको भक्तपुर जिल्ला प्रहरी परिसरले जनाएको हो। दोरोम्बा नगरपालिका४ घर भइ नलिन्चोक बस्दै आएका ७० वर्षीय निम बहादुर मगरको मृत्यु भएको प्रहरीले जनाएको छ। शनिबार बेलुका ८:१५ बजे मोटरसाइकलले ठक्कर दिएपछि मध्यपुर हस्पिटल लगिएको थियो। गम्भीर घाइते भइ मध्यपुर हस्पिटल लगिएका उनको बेलुका ९:४६ बजे उपचारका क्रममा मृत्यु भएको भक्तपुर जिल्ला प्रहरी परिसरका ढुण्डीराज न्यौपानेले जानकारी दिएका छन्। उनका अनुसार हाल प्रहरी वृत जगातीले मोटरसाइकल र चालक काभ्रे जिल्ला बनेपा नगरपालिका वडा नं ६ बस्ने ४४ वर्षका जितेन्द्र श्रेष्ठलाई नियन्त्रणमा लिइ अनुसन्धान अघि बढाएको छ।
