शीर्षक,विवरण
जलवायु न्यायका लागि संवेदनशील बन्न उपप्रधानमन्त्री पौडेलको विश्व समुदायलाई आग्रह,काठमाडौं : उपप्रधानमन्त्री एवम् अर्थमन्त्री विष्णुप्रसाद पौडेलले जलवायु वित्तका क्षेत्रमा सहायता परिचालन गर्न स्थापित विश्वव्यापी वित्तीय कोषहरूको परिचालन प्रणालीलाई सरल र पहुँचयोग्य बनाउन विश्व समुदायसँग आग्रह गरेका छन्। विश्व बैंक समूह र अन्तर्राष्ट्रिय मुद्रा कोषको वार्षिक बैठकमा सहभागी हुने क्रममा उपप्रधानमन्त्री एवम् अर्थमन्त्री विष्णुप्रसाद पौडेलले आज आयोजित उच्चस्तरीय (सदस्य राष्ट्रका मन्त्रीस्तरीय) बैठकमा आफ्नो धारणा राख्दै जलवायु न्यायका लागि विकास साझेदार र सिंगो अन्तर्राष्ट्रिय समुदायलाई जिम्मेवार र संवेदनशील बन्न आग्रह गरेका हुन्। उक्त बैठकमा बोल्दै उपप्रधानमन्त्री एवम् अर्थमन्त्री पौडेलले नेपाल विश्वमै अद्वितीय जैविक विविधतायुक्त मुलुक रहेको भए तापनि पछिल्लो समय मानव सिर्जित कारणहरूले प्राकृतिक विपत्तिहरूको सामना गर्नु परिरहेको र यसका लागि थप वित्तीय स्रोत व्यवस्थापनको चुनौती रहेको धारणा राखेका छन्। साथै उनले जलवायु परिवर्तका क्षेत्रमा नेपालको योगदान नगण्य रहेको भए तापनि जलवायु परिवर्तनको प्रतिकूल प्रभावको अंश ठूलो रहेको बताए। जैविक विविधता संरक्षण गर्न सरकारले पछिल्लो पाँच वर्षमा वार्षिक औषत ५० मिलियन अमेरिकी डलर खर्च गर्दै आएको भए तापनि सरकारको प्रयासमा थप वित्तीय स्रोतको आवश्यकता औँल्याउँदै विकास साझेदारहरू र विश्वव्यापी वातावरणीय कोषहरूले सहायता परिचालन प्रणालीमा प्रभाकारिता ल्याउन र यस्ता कोषहरूबाट प्रवाह हुने सहायतालाई राष्ट्रिय बजेट प्रणालीमार्फत प्रवाहित गरी पारदर्शिता र प्रभावकारिता कायम गर्न पनि उपप्रधानमन्त्री पौडेलले जोड दिए। उपप्रधानमन्त्री पौडेलले जलवायु न्यायका लागि स्थापित हानि नोक्सानी तथा क्षतिपूर्ति कोषलाई प्रभावकारी रूपमा सञ्चालन गर्न समेत विश्व समुदायलाई आग्रह गरे।
कोशीमा कांग्रेसको भागको मन्त्रालय कांग्रेसलाई नै जिम्मा,"विराटनगर : कोशी प्रदेशका मुख्यमन्त्री हिक्मतकुमार कार्कीले प्रदेशमा नेपाली कांग्रेसको भागमा परेको मन्त्रालय कांग्रेसलाई नै जिम्मा लगाएका छन्। कांग्रेसबाट भूपेन्द्र राईले २ वटा मन्त्रालयको जिम्मेवारी पाएका छन्। राई यसअघि एउटा मात्रै मन्त्रालयको जिम्मेवारीमा थिए। कांग्रेसभित्रको आन्तरिक विवादका कारण डा शेखर कोइरालाले मन्त्रीको नाम नपठाएपछि मुख्यमन्त्री कार्कीले कांग्रेसको भागमा परेको मन्त्रालय कांग्रेसकै मन्त्रीलाई जिम्मा लगाएका हुन्। कांग्रेसको भागमा परेको स्वास्थ्य मन्त्रालय कांग्रेसबाट सरकारको नेतृत्व गरिरहेका भौतिक पूर्वाधार विकासमन्त्री राईलाई बिहीबार जिम्मा लगाइएको छ। राईले अब प्रदेशको भौतिक पूर्वाधार विकास र स्वास्थ्य मन्त्रालयको जिम्मेवारी सम्हाल्ने छन्। यसअघि उनी भौतिक पूर्वाधार विकासमन्त्रीमात्रै थिए। स्वास्थ्य मन्त्रालय मुख्यमन्त्री कार्की आफैंले राखेका थिए। स्वास्थ्य मन्त्रालय कांग्रेसको भागमा परेका कारण सरसल्लाहमै उहाँहरूलाई दिइएको हो, कार्कीले भने, यति भएपछि सरकारले पूर्णता पनि पायो। मुख्यमन्त्रीनिकट स्रोतका अनुसार कांग्रेसको कोइराला समूहले गुनासो गरेपछि कांग्रेसको भागको मन्त्री कांग्रेसलाई नै जिम्मा लगाइएको हो। उहाँहरूले नाम पठाउन सक्नु भएन। नपठाएपछि अर्काको भागको मन्त्रालय धेरै समय किन राख्नु? भन्ने मुख्यमन्त्रीलाई लागिरहेको थियो। आन्तरिक भागबन्डाको विषय अब उहाँहरूले नै मिलाउनुहुन्छ, स्रोतले भन्यो। कांग्रेस र नेकपा (एमाले)को नयाँ समीकरण बनेपछि कोशीमा एमालेले मुख्यमन्त्रीसहित ५ र कांग्रेसले ४ मन्त्री तथा दुवै दलले ११ वटा राज्यमन्त्री पाउने सहमति भएको थियो। कांग्रेसको भागमा परेको ४ मध्ये २ मन्त्रालयमा डाक्टर कोइरालाले दाबी गरे। एउटा मन्त्री र एउटा राज्यमन्त्री दिन सभापति शेरबहादुर देउवा तयार भएपनि कोइराला समूह सहमत भएन। मन्त्रीको नाम पठाएन। कोइराला समूहले नाम नपठाएपछि गत भदौ २८ गते कांग्रेसबाट ३ जना मन्त्री बनेका थिए। डेढ महिनासम्म कोइराला समूहले नाम नपठाएसँगै एमालेबाट मुख्यमन्त्री बनेका कार्कीले सम्हाल्दै आएको मन्त्रालय कांग्रेसलाई नै जिम्मा लगाइएको हो। स्वास्थ्य मन्त्रालयको समेत जिम्मेवारी पाएका राईले कांग्रेसको भागमा परेका कारण मुख्यमन्त्रीले जिम्मेवारी दिएको बताए। दलले मन्त्री पठाएपछि मन्त्रालय जिम्मा लगाउने उनले बताए। यता कोइराला समूह भने दुईवटा मन्त्रालय नपाएसम्म मन्त्रीको नाम नपठाउने बताउँदै आएको छ। कोशीमा एमालेबाट मुख्यमन्त्री कार्कीसहित मन्त्रीहरुमध्ये आर्थिक मामिला तथा योजनामा रामबहादुर मगर, सामाजिक विकासमा पाँचकर्ण राई, खानेपानी, सिँचाइ तथा उर्जामा एकराज कार्की र आन्तरिक मामिला तथा कानुनमा लिलाबल्लभ अधिकारी छन्। कांग्रेसबाट भौतिक पूर्वाधार विकास तथा स्वास्थ्यमा भूपेन्द्र राई, उद्योग, कृषि तथा सहकारीमा खगेनसिं हाङगाम र पर्यटन, वन तथा वातावरणमन्त्रीमा सदानन्द मण्डल रहेका छन्। राज्यमन्त्रीमध्ये एमालेकी सिर्जना राई मुख्यमन्त्री तथा मन्त्रिपरिषद्को कार्यालय र कांग्रेसका भूमिप्रसाद राजवंशी भौतिक पूर्वाधार मन्त्रालयको जिम्मेवारीमा छन्।"
रवि लामिछानेसहित १२ जनाविरुद्ध रुपन्देही अदालतबाट पक्राउ पूर्जी जारी,"भैरहवा : राष्ट्रिय स्वतन्त्र पार्टी (रास्वपा)का सभापति रवि लामिछानेविरुद्ध जिल्ला अदालत रुपन्देहीले पक्राउ पूर्जी जारी गरेको छ। बिहीवार जिल्ला अदालत रुपन्देहीका न्यायाधीश श्यामप्रसाद श्रेष्ठको इजलासले लामिछानेविरुद्ध ठगी र संगठित अपराध मुद्दामा अनुसन्धान गर्नका लागि पक्राउ अनुमति दिएको जिल्ला अदालत रुपन्देहीका सूचना अधिकारी अनन्तराज मरासिनीले अन्नपूर्ण पोष्ट्लाई जानकारी दिए। उनका अनुसार सभापति लामिछानेसहित १२ जनाविरुद्ध पक्राउ पूर्जी जारी भएको छ। रुपन्देहीको बुटवलस्थित सुप्रिम बचत तथा ऋण सहकारी संस्थको रकम पनि गोर्खा मिडिया प्रालिमा अपचलन भएको संसदीय छानबिन समितिले ठहर गरेको थियो। अदालतको अनुमित दिएसँगै कास्की प्रहरीको नियन्त्रणमा रहेका सभापति लामिछानेलाई रुपन्देही ल्याएर अनुसन्धान गरिने भएको छ। तर, कास्की प्रहरीले अनुसन्धानका लागि थप ७ दिन हिरासतमा राख्न जिल्ला अदालतबाट अनुमति पाएकोले म्यादअवधी पश्चात रुपन्देही ल्याइने सम्भावना देखिएको छ।"
भारतबाट ल्याइएको ६१ लाख बढी मूल्य पर्ने फूलका बिरुवा नष्ट,"विराटनगर : क्वारेन्टाइनको प्रक्रिया पूरा नगरिकन भारतबाट ल्याइएको भन्दै ६१ लाख बढी मूल्य पर्ने फूलका बिरुवा बिहीबार विराटनगरमा नष्ट गरिएको छ। विराटनगर महानगरपालिका१४ मा हिरा अन्सारीले सञ्चालन गरेको डायमण्ड नर्सरीमा ल्याइएका १२ प्रजातिका ५ हजार १ सय फूलका बिरुवा सशस्त्र प्रहरीले नियन्त्रणमा लिएर नष्ट गरेको हो। भारतबाट यूपी ६३ एटी ४६७६ नम्बरको ट्रकमा ल्याइएका बिरुवा सशस्त्र प्रहरी बल नेपाल, प्रस्तावित सीमा सुरक्षा गुल्म रानीको टोलीले मंगलबार राति विराटनगरबाट नियन्त्रणमा लिएको थियो। सशस्त्रले बरामद गरेका बिरुवा ६१ लाखभन्दा बढीको रहेको सशस्त्र प्रहरीले जनाएको छ। सशस्त्रका अनुसार नेपालमा एउटा गमलाको मूल्य १ हजार २ सय पर्ने गरेको छ। बिरुवा भारतबाट नेपाल ल्याउँदा कोकोपिट (नरिबलको बोक्रा तथा काठको धुलो) मा ल्याउनुपर्नेमा माटोसहितको गमलामा ल्याएपछि अवैध भएको सशस्त्र प्रहरी बल मोरङका प्रमुख विश्ववन्धु खड्काले बताए। नर्सरीका सञ्चालक अन्सारीले भने सम्पूर्ण भन्सार प्रक्रिया पूरा गरेर आफूले फूलको बिरुवा ल्याइएको बताए। आवश्यक सबै मापदण्ड पूरा गरेर भन्सार चेकजाँच गरी बिरुवा ल्याए पनि माटो भने ल्याउन नपाइने सशस्त्रको प्रस्तावित सीमा सुरक्षा गुल्म रानी विराटनगरका डीएसपी देवराज विष्टले बताए। उनका अनुसार भारतीय माटोका कारण कीटजन्य जीवजन्तु तथा संक्रामक रोग बढ्न सक्ने भएकाले बिरुवा नियन्त्रणमा लिएर नष्ट गरिएको हो। भारतबाट ल्याइएकामध्ये ६ सय बिरुवामा मात्रै माटो भेटिएको थियो। बाँकी बिरुवा कोकोपिटमा राखिएको थियो। नियन्त्रणमा लिएका बिरुवा एरिका प्लामका ७ सय थान, रेड क्याकिरा ५ सय, टिकोम १ हजार, एडेम्म ४ सय, क्रोटोन १ सय, एम्सेवर २ सय, गोल्डेन पाइन २ सय, फिकस लाराटा ५ सय, फोक्साइल्ड प्लाम ४ सय, फिस्टेज प्लाम ४ सय र अन्य प्रजातिका रहेका छन्। नर्सरीका सञ्चालक अन्सारीले भने सबै भन्सार चेकजाँच गरी सबै प्रक्रिया पूरा गरेर बिरुवा ल्याएको भएपनि के कारणले सशस्त्रले नियन्त्रणमा लिएको हो भनेर आफूलाई थाहा नभएको बताए। यता प्लान्ट क्वारेन्टिन एवं विषादी व्यवस्थापन केन्द्र क्वारेन्टिन कार्यालय मोरङका प्राविधिक प्रदीप यादवले कात्तिक ६ गते विराटनगर भन्सार कार्यालय (आईसीपी)भित्र बिरुवा जेकजाँच गर्दा कुनैपनि बिरुवामा माटो नभेटिएको र कोकोपिटसहितको बिरुवा स्वस्थ्य पाइएको बताए। प्रक्रिया पूरा गरेरै बिरुवा नेपाल ल्याउन दिइएको उनको भनाइ छ। त्यसपछि के भयो भनेर आफूहरूलाई थाहा नभएको यादवले बताए। विशेषगरी व्यापारीहरूले भारतबाट सस्तो मूल्यमा बिरुवा नेपालमा ल्याउने र महँगोमा बिक्री गर्ने गरेको बताइएको छ। नेपालमा उत्पादित बिरुवा भारतबाट ल्याइने बिरुवा भन्दा महँगो पर्ने व्यापारीहरू बताउँछन्।"
नेपाल इन्भेष्टमेण्ट मेगा बैंकले गर्यो पहिलो पटक नेपालमा भिसा वेयरेबल स्टिकरको लोकार्पण,"काठमाडौं : नेपाल इन्भेष्टमेण्ट मेगा बैंकले नेपालमा पहिलो पटक भिसा वेयरेबल स्टिकर, एनआईएमबी पेवियरको आधिकारिक रूपमा लोकार्पण गरेको छ। राजधानीको अलोफ्ट होटलमा आयोजित कार्यक्रममा ग्राहकहरूले कुनै पनि पीओएस टर्मिनलमा वेयरेबल उपकरण ट्याप गरी छिटो र सुरक्षित सम्पर्क रहित कारोबार गर्न सक्ने यो नयाँ प्रविधि सार्वजनिक गरियो। यस लोकार्पणले नेपालमा डिजिटल भुक्तानीको नयाँ युगको सुरुवात गरेको छ। कार्यक्रममा पत्रकार र नेपाल इन्भेष्टमेण्ट मेगा बैंकका व्यवस्थापन सहभागी थिए। कार्यक्रममा बैंकले एनआईएमबी पेवियर कसरी दैनिक कारोबारलाई छिटो, सुविधाजनक र सुरक्षित बनाउने उद्देश्यले डिजाइन गरिएको छ भन्ने कुरा प्रस्तुत गरे। यसले ग्राहकहरूलाई भौतिक कार्डहरू वा मोबाइल वालेट बोक्न नपर्ने अर्को विकल्प प्रदान गर्छ। एनआईएमबी पेवियर नेपालका लागि गेमचेन्जर हो, नेपाल इन्भेष्टमेण्ट मेगा बैंकका वरिष्ठ डेप्युटी सीईओ महेश शर्मा ढकालले भने। यो उत्पादनले हाम्रा ग्राहकहरूको भुक्तानी गर्ने तरिकालाई पूर्ण रूपले परिवर्तन गर्नेछ, उनीहरूलाई अतुलनीय सुविधा र गति प्रदान गर्दै उच्चतम सुरक्षा सुनिश्चित गर्नेछ। हामी नेपालमा पहिलो पटक यो प्रविधि प्रस्तुत गर्न पाउँदा उत्साहित छौं, जसले फेरि एकपटक नेपाल इन्भेष्टमेण्ट मेगा बैंकलाई डिजिटल नवप्रवर्तनमा अग्रणीको रूपमा स्थापित गर्नेछ। नवीनतम भुक्तानी समाधान र थप सुरक्षा एनआईएमबी पेवियरले ग्राहकहरूलाई आफ्नो घडी, कीचेन, फोन केसजस्ता कुनै पनि व्यक्तिगत वस्तुमा वेयरेबल स्टिकर टाँस्न अनुमति दिन्छ। जसले यसलाई धेरै बहुउपयोगी र सुविधाजनक बनाउँछ। ग्राहकहरूले कुनै पनि सम्पर्करहित पीओएस टर्मिनलमा उपकरण ट्याप गरेर छिटो र सुरक्षित दैनिक कारोबार गर्न सक्छन्। नेपाल राष्ट्र बैंकका नियमहरूको पालना गर्दै, ५,००० रुपैयाँभन्दा माथिका सम्पर्करहित भुक्तानीमा अतिरिक्त सुरक्षा उपायको रूपमा पिनको आवश्यकता पर्छ। प्रारम्भिक ग्राहकहरूका लागि विशेष प्रचार प्रस्ताव लोकार्पणको उत्सव मनाउन नेपाल इन्भेष्टमेण्ट मेगा बैंकले एक विशेष प्रचार प्रस्ताव घोषणा गरेको छ। तीन महिनाभित्र एनआईएमबी पेवियर स्टिकरको लागि आवेदन दिने र यसलाई सक्रिय गर्ने ग्राहकहरूले सो अवधिमा १२ वटा पीओएस कारोबार पूरा गरेपछि, आफ्नो वेयरेबल शुल्क (एनपीआर १,०००) फिर्ता पाउनेछन्। यो सीमित समयको प्रस्तावले ग्राहकहरूलाई यो नयाँ भुक्तानी विधिको अनुभव गर्न प्रेरित गर्दछ, साथसाथै शुल्क फिर्ताको अतिरिक्त लाभ पनि प्राप्त गर्छन्। नेपाल इन्भेष्टमेण्ट मेगा बैंकलाई बजारको अग्रणी स्थानमा पुर्याउने रणनीति एनआईएमबी पेवियरको परिचयले बैंकलाई प्रविधिप्रेमी ग्राहकहरूलाई आकर्षित गर्न र आफ्नो उत्पादन श्रृंखला विस्तार गर्न रणनीतिक कदम प्रस्तुत गर्छ। यो आधुनिक भुक्तानी समाधानलाई अपनाएर, नेपाल इन्भेष्टमेण्ट मेगा बैंकले आफूलाई प्रतिस्पर्धीहरूभन्दा फरक बनाउन र नेपालको बैंकिङ क्षेत्रमा उद्योगको अग्रणीको रूपमा आफ्नो स्थिति सुदृढ गर्ने लक्ष्य राखेको छ। नेपालको बैंकिङ क्षेत्रको अग्रणी इतिहास नेपाल इन्भेष्टमेण्ट मेगा बैंक लामो समयदेखि नेपालका बैंकिङ उद्योगमा नवप्रवर्तनको अगुवाइ गर्दै आएको छ। सन् २००३ मा, बैंकले नेपालमा पहिलो पटक भिसा इलेक्ट्रोन डेबिट कार्ड जारी गरेको थियो, र भिसा कन्सोर्टियम र राष्ट्रिय भुक्तानी नेटवर्क (एनपीएन) मार्फत कार्ड सेवाहरूलाई प्रवद्र्धन गर्दै आएको छ। हाल, नेपाल इन्भेष्टमेण्ट मेगा बैंकले नेपालभर ९ वटा भिसा एसोसिएट सदस्यहरू, १६ लाख कार्डहरू (जसमध्ये ६५ लाख नेपाल इन्भेष्टमेण्ट मेगा बैंकका विशेष कार्डहरू हुन्) सहितको विस्तृत नेटवर्क सञ्चालन गर्दै आएको छ। बैंकले २७५ शाखा, २६५ एटीएम र ४,००० भन्दा बढी पीओएस टर्मिनल सञ्चालन गरिरहेको छ। साथै, नेपाल इन्भेष्टमेण्ट मेगा बैंकले ६५ वटा विस्तारराजस्व संकलन काउन्टरहरू र ७७ शाखाविहीन बैंकिङ आउटलेटहरू मार्फत सेवाहरू प्रदान गर्दै आएको छ। जसले ग्राहकहरूको पहुँचलाई देशभर फैलाएको छ। भिसा वेयरेबल स्टिकरको परिचयले बैंकिङ क्षेत्रमा नवीनतम प्रविधि ल्याउने नेपाल इन्भेष्टमेण्ट मेगा बैंकको परम्परालाई निरन्तरता दिँदै, ग्राहक अनुभवलाई अझ उत्कृष्ट बनाउँदैछ।"
एनसेल फाउन्डेसनद्वारा १९ वटा सामाजिक परियोजनाका लागि आवेदन माग,"काठमाडौं : स्थानीय स्तरमा सामाजिक पहललाई प्रभावकारी रूपमा अघि बढाउने प्रतिबद्धता अनुरूप एनसेल फाउन्डेसनले सामाजिक विकासका कार्यहरू गर्नका लागि आवेदन खुला गरेको छ। एनसेलको १९औं वार्षिकोत्सवको अवसरमा घोषणा गरिएको नाइन्टिन फर नाइन्टिन पहल अन्तर्गत, समुदायमा अर्थपूर्ण र दिगो प्रभाव पार्ने परियोजनाहरू कार्यन्वयन गर्न फाउन्डेसनले योग्य संस्थाहरूलाई अनुदानको लागि आवेदन दिन आमन्त्रण छ। गतवर्ष १८औं वार्षिकोत्सवको अवसरमा सुरु गरिएको एटिन फर एटिन कार्यक्रम अन्तर्गतका परियोजनाहरू प्रदेश स्तरमा सञ्चालनमा रहेका छन्। यस वर्षको नाइन्टिन फर नाइन्टिन अनुदानले एनसेल फाउन्डेसन स्थानीय समुदायहरूलाई सशक्त बनाउन समर्पित रहेको प्रतिबद्धता पुनः पुष्टि गर्दछ। यस पहल अन्तर्गत स्वास्थ्य, शिक्षा, वातावरण, विपद् तयारी तथा प्रतिकार्य, जीविकोपार्जन सहयोग लगायतका क्षेत्रमा परियोजनाहरू लागू गरिनेछन्। नाइन्टिन फर नाइन्टिन पहल अन्तर्गत सात प्रदेशमा कुल १९ वटा परियोजना छानिने छन् र छनौटमा परेका प्रत्येक एक परियोजनालाई रु १० लाख अनुदान प्रदान गरिनेछ। यस पहलका लागि कुल योगदान १ करोड ९० लाख रुपैयाँको हुनेछ। एनसेल फाउन्डेसनले गैरनाफामूलक स्थानीय संघसंस्थाहरूलाई उनीहरूले कार्य गरिरहेका क्षेत्रमा रहेका चुनौतीहरू तथा समस्या समाधान गर्न अनुदान अर्थात परियोजना प्रस्ताव पेश गर्न आमन्त्रण गरेको हो। यस पहलले दिगो र दीर्घकालीन विकासलाई प्रोत्साहन गर्ने परियोजनाहरूलाई सहयोग गर्न ठूलो महत्व राख्दछ। एनसेल फाउन्डेसनले स्पष्ट उद्देश्य, समुदायको सक्रिय सहभागिता, र परियोजनाको प्रभाव विस्तार हुने सम्भावना भएका परियोजनाहरूलाई प्राथमिकता दिनेछ। एनसेल फाउन्डेसनमा हामी अर्थपूर्ण परियोजना मार्फत समुदायको विकास र परिवर्तनमा विश्वास गर्दछौं। हामी सामुदाय स्तरमा काम गरिरहेका संघसंस्थाहरूलाई यस परियोजनाको लागि आवेदन दिन प्रोत्साहन गर्दछौं। एनसेलकी कर्पोरेट कम्युनिकेसन र सीएसआर प्रमुख विशाखा लक्ष्मी खड्काले भनिन्। नाइन्टिन फर नाइन्टिन पहल मार्फत, हामी झण्डै दुई दशकदेखि हाम्रो यात्रामा साथदिने हाम्रा समुदायहरूलाई लाभ हुने खालको सामाजिक परियोजनाहरू कार्यन्वयन गर्न प्रतिबद्ध छौं। यो पहलले स्थानीय स्तरमा महत्वपूर्ण र दिगो परिवर्तनहरू ल्याउन मद्दत पुर्याउने विश्वास लिएका छौं। गतवर्षको एटिन फर एटिन पहलले देशभर विभिन्न सामाजिक परियोजनाहरू सञ्चालन गर्न सहयोग गरेको छ। यस वर्षका परियोजनाहरूले समुदायलाई सशक्त बनाउँदै दिगो विकास लक्ष्यका उदेश्यहरू हाषिल गर्न लागि योगदान पुर्याउने उदेश्य राखेको छ। अनुदान अर्थात परियोजना प्रस्तावका लागि आवेदन दिन इच्छुक योग्य संघसंस्थाहरूले एनसेल फाउन्डेसनको वेबसाइट :  मा गई 'एप्लाई फर ग्रान्ट'मा क्लिक गरेर आवेदन दिन सक्छन् अनुदान र यसको योग्यता र मापदण्डबारे थप जानकारीका लागि :  मा जाने वा  मा इमेल गर्न सकिन्छ ।"
शुक्रबार देशका यी स्थानमा हुने छ वर्षा,काठमाडौं : शुक्रबार कोशी र लुम्बिनी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश लगायत देशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। शुक्रबार राति कोशी प्रदेश लगायत देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेशका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ।
विस्फोटक पदार्थ आयात र विद्युत निर्यातमा सहजीकरण गर्छु : परराष्ट्रमन्त्री राणा,"काठमाडौं : परराष्ट्र मन्त्री डा आरजु राणा देउवाले जलविद्युत आयोजनाहरूलाई चाहिने विस्फोटक पदार्थको आयात र विद्युत निर्यातमा सहजीकरण गर्ने बताएकी छन्। स्वतन्त्र ऊर्जा उत्पादकहरूको संस्था, नेपाल (इप्पान)का पदाधिकारीहरूसँग बिहीबार परराष्ट्र मन्त्रालयमा भेटवार्ता गर्दै मन्त्री राणाले जलविद्युत आयोजनामा नभइ नहुने विस्फोटक पदार्थ आयात सहज बनाउन आफ्नो तर्फबाट सत प्रतिशत प्रयास गर्ने बताएकी हुन्। विदेशी नियोगका मानिसहरूसँग भेट्दा नेपालको ऊर्जा र पर्यटनमा लगानी गर्न धेरै नै चासो देखाएको भन्दै मन्त्री राणाले यी विषय सम्बोधनका लागि इकोनोमिक डिप्लोमेसी शाखा नै स्थापना गर्ने योजनामा परराष्ट्र मन्त्रालय रहेको बताइन्। भेटमा इप्पानका अध्यक्ष गणेश कार्कीले नेपालको कुल विद्युत जडित क्षमता करिब ३३ सय मेगावाट पुग्दा यसको करिब ८० प्रतिशत हिस्सा निजी क्षेत्रले ओगटेको र निर्माणाधीन तथा अध्ययनमा रहेका आयोजनामा पनि ८० प्रतिशत निजी क्षेत्रकै आयोजना रहेको बताए। कार्कीले भने, साढे दुई दशकदेखि ऊर्जा उत्पादनमा सक्रिय इप्पानमा ५०० भन्दा धेरै विद्युत उत्पादक कम्पनीहरू आवद्ध छन्। यो अवधिमा निजी क्षेत्रबाट मात्र हालसम्म २५ सय मेगावाट बराबरका १८६ आयोजना निर्माण सम्पन्न भइसकेका छन् भने करिब ४ हजार मेगावाट बराबरका आयोजना निर्माणाधीन र त्यति नै क्षमताका आयोजना नेपाल विद्युत प्राधिकरणसँग विद्युत खरिद सम्झौता (पीपीए) भएर वित्तीय व्यवस्थापनको पर्खाइमा रहेका छन्। १० हजार मेगावाट क्षमताका आयोजनाहरू अध्ययन सकेर विद्युत खरिद विक्री सम्झौता (पीपीए)को पर्खाइमा छन्। नेपालको ऊर्जा क्षेत्रमा ठूलो योगदान पुर्याएको निजी क्षेत्रलाई अहिले विस्फोटक पदार्थको आयात असहज हुँदा आयोजनाको लागत बढ्नुका साथै समयमा निर्माण सम्पन्न नहुँदा नेपाल विद्युत प्राधिकरणलाई पेनाल्टी तिर्नुपर्ने अवस्था रहेको पनि अध्यक्ष कार्कीले बताए। अहिलेकै गतिमा आयोजना बन्दै गएमा १० वर्षमा २८ हजार ५०० मेगावाट विद्युत उत्पादनको लक्ष्य पुरा नहुनुका साथै १० वर्षमा १० हजार मेगावाट विद्युत भारतमा निर्यात गर्ने लक्ष्य पनि पुरा नहुने अवस्था रहेकोले यी विषयमा गम्भीर भएर सहजीकरण गरिदिन अध्यक्ष कार्कीले आग्रह गरेका थिए। उनले १० वर्षमा २८ हजार ५०० मेगावाट विद्युत उत्पादन गर्न ठूलो लगानीको खाँचो रहेकाले विदेशी लगानी भित्राउनका लागि पनि विदेशी निकायसँग सहजीकरण गरिदिन आग्रह गरेका थिए। इप्पानका उपाध्यक्ष उत्तम भ्लोन लामाले नेपालमा विस्फोटक पदार्थ आयोजनाको नाममा नेपाल आइसकेपछि नेपाली सेनाकै रोहबरमा ओसारपसार, भण्डारण र उपयोग हुने बताए। हरेक आयोजनाले आयोजना स्थलमा आफ्नै खर्चमा आर्मी क्याम्प राखेर विस्फोटक पदार्थको भण्डारणदेखि उपयोगसम्म सबै काम आर्मीको रोहबरमा मात्र गर्ने गरिएको उनको भनाइ छ। इप्पान कार्यसमिति सदस्य भरत पराजुलीले नेपालमा अहिले मासिक रूपमा ४०० मेट्रिक टन र वर्षमा करिब ५ हजार मेट्रिक टन विस्फोटक पदार्थ आवश्यक पर्ने बताए। भारतबाट सहज रूपमा विस्फोटक पदार्थ नआउँदा निर्माणाधीन १८३ वटा आयोजना मध्ये १२० वटा आयोजनाहरू प्रभावित भइरहेका छन्। भारतले पछिल्लो दुई वर्षदेखि अति कम मात्रामा मात्रै विस्फोटक पदार्थ आयातको अनुमति दिइरहेको छ। यसले गर्दा निजी क्षेत्रका मात्र नभई सरकारले निर्माण अघि बढाएका विभिन्न पूर्वाधार आयोजनासमेत प्रभावित भइरहेका छन्। नेपालमा निर्माण हुने जलविद्युत लगायतका पूर्वाधार आयोजनाको लागत बढ्नुमा सहज रुपमा विस्फोटक पदार्थ उपलब्ध नहुनु पनि एउटा प्रमुख कारणका रूपमा रहेको आयोजनाका प्रवर्द्धकहरूले बताउने गरेका छन्।"
झापा११ बेलबारी गोल्डकपको फाइनलमा,विराटनगर : झापा११ मोरङको बेलबारीमा जारी ७ औं बेलबारी अन्तर्राष्ट्रिय आमन्त्रण गोल्डकप फुटबल प्रतियोगिताको फाइनल प्रवेश गरेको छ। बेलबारी११ लक्ष्मीमार्गमा बिहीबार भएको पहिलो सेमिफाइनल खेलमा बुटवल लुम्बिनी फुटबल क्लबलाई २० गोल अन्तरले स्तब्ध बनाउँदै झापा उपाधिनजिक पुगेको हो। झापाको जितमा आशिष चापागाईं नायक बने। दुवै गोल उनले गरेका हुन्। खेलको २८ औं मिनेटमा प्रदीप बुढाथोकीको पासमा आशिषले गोल गर्दै टोलीलाई अग्रता दिलाएका थिए। ७५ औं मिनेटमा बुटवलका डिफेन्स एनमेन्डी इबोसिइको डीबक्सभित्र हेन्ड भएपछि झापाले पेनाल्टी सुटको अवसर प्राप्त गरेको थियो। पेनाल्टीमार्फत आशिषले अग्रतालाई दोब्बर पारे। ८९ औं मिनेटमो पाएको गोलको राम्रो अवसरबाट बुटवल चुक्यो। एरिक विष्टले प्रहार गरेको बल पोष्टबार छुँदै बाहिरिएको थियो। गोल गर्ने अन्य अवसर खेल जानु बुटवलका लागि दुर्भाग्यपूर्ण बन्यो। खेलको म्यान अफ दी म्याच आशिषले नगद ५ हजार र ट्रफी प्राप्त गरेका छन्। उनलाई केराबारी गाउँपालिकाका अध्यक्ष सुमन मिरिङचिङले पुरस्कार प्रदान गरे। एलएक्स सीटी फुटबल क्लबले आयोजना गरेको प्रतियोगिताअन्तर्गत शुक्रबारको दोस्रो सेमिफाइलन खेलमा काठमाडौंको चित्लाङ फुटबल क्लब र सिराहाको सलहेस फुटबल क्लबबीच प्रतिस्पर्धा हुने छ। दोस्रो सेमिफाइनलको विजेतासँग झापा११ ले उपाधि रक्षाका लागि प्रतिस्पर्धा गर्ने छ।
श्रीलंकालाई ६० गोलले हराउँदै नेपाल बन्यो समूह विजेता,काठमाडौं : नेपालले श्रीलंकालाई ६० गोलले हराएको छ। महिला साफ च्याम्पियनसिपअन्तर्गत बिहीबार दशरथ रंगशालामा भएको खेलमा नेपालले श्रीलंकालाई ६ गोलले हराएको हो। पहिलो हाफ हुनुअघि ४ गोल गरेको नेपालले त्यसपछि २ गोल थपेको थियो। नेपालका लागि रेखा पौडेलले दुई गोल गरिन् भने साबित्रा भण्डारी र सविता राना मगरले एकएक गोल गरे। रेखाले १३ र ३६औं मिनेटमा गोल गरिन् भने सविताले ८ र सबित्राले १२औं मिनेटमा गोल गरे। त्यस्तै ४६ मिनेटमा अमिसा कार्कीले १ र अतिरिक्त समयमा रश्मी कुमारी घिसिङले १ गोल थपेका थिए। जितसँगै नेपाल समूह विजेता भन्दै सेमिफाइनलमा प्रवेश गरेको छ।
प्रधानमन्त्री दैवी प्रकोप उद्धार कोषमा बिमा प्राधिकरणले दियो एक करोड,काठमाडौं : प्रधानमन्त्री दैवी प्रकोप उद्धार कोषका लागि नेपाल बिमा प्राधिकरणले आज एक करोड रुपैयाँ हस्तान्तरण गरेको छ। प्रधानमन्त्री ओलीलाई प्राधिकरणका अध्यक्ष सूर्य सिलवालले आज सिंहदरबारमा सोको चेक हस्तान्तरण गरेका हुन्।
मोरङमा टिपरको ठक्करबाट महिलाको मृत्यु,विराटनगर : मोरङमा बिहीबार दिउँसो टिपरको ठक्करबाट १ जना महिलाको मृत्यु भएको छ। सुन्दरहरैँचा नगरपालिका१० किस्ती पुलमा तीव्र गतिमा रहेको टिपरले स्कुटरलाई ठक्कर दिँदा स्कुटर चालक महिलाको मृत्यु भएको हो। प्रहरीका अनुसार पूर्वपश्चिम राजमार्गमा पूर्वबाट पश्चिमतर्फ आउँदै गरेको को१क ३४१७ नम्बरको टिपरले पश्चिमबाट पूर्वतर्फ जाँदै गरेको को२८प ६१३२ नम्बरको स्कुटरलाई बिहीबार दिउँसो ३:४० बजेतिर ठक्कर दिएको थियो। दुर्घटनामा परेर स्कुटर चालक महिलाको मृत्यु भएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार अन्दाजी ३०३२ वर्षीया महिलाको पहिचान खुल्न सकिरहेको छैन। टिपरले ठक्कर दिएपछि शरीरका विभिन्न भागमा चोट लागेर गम्भीर घाइते भएकी महिलालाई उपचारका लागि विराटनगरको कोशी अस्पताल ल्याइएको जानकारी डीएसपी जोशीले दिए। अस्पताल पुर्याउनसाथ चिकित्सकले दिउँसो ४:३० बजेतिर मृत घोषित गरिदिएका हुन्। शवलाई पोस्टमार्टमका लागि अहिले कोशी अस्पतालमै राखिएको छ। मृतकका कोही पनि आफन्त सम्पर्कमा नआएको प्रहरीले जनाएको छ। टिपर र स्कुटरलाई प्रहरीले नियन्त्रणमा लिए पनि टिपर चालक फरार भएका छन्। डीएसपी जोशीले फरार रहेका चालकको खोजी तीव्र पारिएको बताए। मृतकको पहिचानको प्रयास गर्दै घटनाको थप अनुसन्धान अघि बढाइएको उनको भनाइ छ।
भारत सरकारको ३ करोड अनुदान सहयोगमा निर्मित क्याम्पस भवनको उद्घाटन,"काठमाडौं : भारत सरकारको सहयोगमा निर्माणाधीन क्याम्पस भवनको उद्घाटन गरिएएको छ। तनहुँको आँबुखैरेनीक्याम्पसको क्याम्पस भवनको बिहीबार भारतीय दूतावासका प्रथम सचिव अविनाशकुमार सिंह, जिल्ला समन्वय समितिका प्रमुख शान्तीरमण वाग्ले र आँबखैरेनी गाउँपालिकाका अध्यक्ष शुक्र चुमानले संयुक्तरूपमा उद्घाटन गरेका हुन्। नेपालभारत विकास सहकार्यअन्तर्गत भारत सरकारको ३ करोड अनुदान सहयोगमा क्याम्पसको भवन निर्माण भएको भारतीय दूतावासले जानकारी दिएको छ। उक्त लागतमा आँबुखैरेनी क्याम्पसलाई आवश्यक अन्य सुविधासँगै दुई तल्ले क्याम्पस भवनको निर्माणमा उपयोग गरिएको दूतावासको भनाइ छ। भारत सरकार र नेपाल सरकारबीच भएको सम्झौताअन्तर्गत यो परियोजनालाई उच्च प्रभाव सामुदायिक विकास परियोजनाको रूपमा अघि बढाइएको थियो। जिल्ला समन्वय समिति, तनहुँमार्फत यो परियोजनाको कार्यान्वयन गरिएको हो। कार्यक्रम सहभागी अतिथिहरूले नेपाली जनताको उत्थानका लागि भारत सरकारले पुर्याउँदै आएको निरन्तर विकास सहयोगको प्रशंसा गरेका थिए। कार्यक्रममा राजनीतिक प्रतिनिधि, सरकारी अधिकारी, समाजसेवी, क्याम्पस व्यवस्थापनका प्रतिनिधि, प्राध्यापकप्राध्यापिका, शिक्षकशिक्षिका, अभिभावक तथा विद्यार्थीहरूको पनि उपस्थिति थियो। आँबुखैरेनी क्याम्पस सन् २००५ मा स्थापना भएको हो। यो त्रिभुवन विश्वविद्यालयबाट सम्बन्धन प्राप्त सामुदायिक क्याम्पस हो। क्याम्पसले स्नातक तहमा ब्याचलर अफ बिजनेस स्टडीज (बिबिएस) र ब्याचलर अफ एजुकेशन (बिएड) विषयहरु अध्यापन गराउँदै आएको छ। क्याम्पसमा करिब ३०० जना विद्यार्थीहरु अध्ययनरत छन् जसमध्ये ९० प्रतिशत छात्राहरू छन्।"
तास खेल्दै गरेका ४ जना पक्राउ,"विराटनगर : मोरङको सुनवर्षीबाट तास खेल्दै गरेका ४ जनालाई प्रहरीले बिहीबार साँझ पक्राउ गरेको छ। तासको खालबाट १ लाख ८२ हजार रुपैयाँ बरामद भएको छ। पक्राउ पर्नेमा सुनवर्षी नगरपालिका९ भेडवाथानका ५३ वर्षीय कहरसिंह राजवंशी, ४७ वर्षीय सुरेशप्रसाद साह, सुनवर्षी६ का ३७ वर्षीय नित्यानन्द सुतिहार र रंगेली नगरपालिका७ का ४६ वर्षीय उमेश पौदार रहेका छन्। कहरसिंह राजवंशीको घरको कोठामा तास खेल्दै गरेको अवस्थामा उनीहरूलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार विशेष सूचनाका आधारमा इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले साँझ ५:३० बजेतिर तासको खालमा छापा हानेको थियो। खालबाट ३ बुक ताससहित १ लाख ८२ हजार रुपैयाँ नगद बरामद भएको जोशीले बताए। पक्राउ परेकाहरुलाई रंगेली प्रहरीको हिरासतमा राखिएको छ। उनीहरुविरुद्ध शुक्रबार म्याद थप गरेर अनुसन्धानको बाँकी प्रक्रिया अघि बढाउने प्रहरीको तयारी छ।"
पहिलो हाफमा नेपाललाई ४० गोलको अग्रता (फोटो फिचर),काठमाडौं : महिला साफ च्याम्पियनसिपअन्तर्गत श्रीलंकासँगको खेलमा नेपालले ४० गोलको अग्रता लिएको छ। पहिलो हाफको खेलमा नेपालले ४० गोलको अग्रता लिएको हो। त्रिपुरेश्वरस्थित दशरथ रंगशालमा भइरहेको खेलमा रेखा पौडेलले दुई गोल गरिन् भने साबित्रा भण्डारी र सविता राना मगरले एकएक गोल गरे। रेखाले १३ र ३६औं मिनेटमा गोल गरिन् भने सविताले ८ र सबित्राले १२औं मिनेटमा गोल गरे।
"चीन जोड्ने कोदारी राजमार्ग २६ दिनपछि सञ्चालन, तातोपानी नाका हुँदै भित्रन थाल्यो कन्टेनर","सिन्धुपाल्चोक : चीन जोड्ने कोदारी राजमार्ग २६ दिनपछि सञ्चालनमा आएको छ। असोज ११ र १२ गतेको बाढीपहिरोले अवरुद्ध राजमार्ग सञ्चालनमा आएको हो। अविरल वर्षाले भोटेकोशी नदीको बेलिब्रिज र लिपिङ खोलाको पुल बगाएपछि नेपालचीन जोड्ने तातोपानी नाकासँग सडक सम्पर्क टुटेको थियो। सडक डिभिजन, स्थानीय सरकार र तातोपानी नाकामा क्रियाशील व्यापारीको लगानी र दिनरातको खटाइपछि सडक खुलाइएको हो। बाढीपहिरो गएको १० दिनभित्रै ह्युमपाइप हालेर सडक सञ्चालन गरिए पनि कोप्लाङ र कोदारीको पहिरो पन्छाउन बढी समय लागेको थियो। पहिरोले बगाएको सडक मर्मत भएसँगै बिहीबारदेखि तातोपानी नाका पूर्ण रूपमा सञ्चालनमा आएको तातोपानी भन्सार कार्यालयका भन्सार अधिकृत सूर्यप्रसाद काफ्लेले जानकारी दिए। लिपिङ खोलामा गएको पहिरो पुरिएको छ, योबीचमा कुनै समस्या नआएमा पूर्ण रुपमा सडक सञ्जाल सञ्चालनमा आउने छ, उनले भने, अहिले अस्थायी मात्र हुने गरी काम भएको छ। यसलाई दीर्घकालीन रूपमा सञ्चालन गर्न सरकारले ध्यान दिनुपर्छ। क्षतिग्रस्त बाटोलाई अस्थायी रूपमा मर्मत सम्भार गरी गाडी आवतजावतका लागि तयार पारिएको काफ्लेले बताए। १० किलोबाट ढुंगागिटी र बालुवा लगेर पहिरो पुरेर सडकको लेबल मिलाइएको उनको भनाइ छ। राजमार्ग आसपासका सडकमा धेरै समस्या रहेको हुँदा जुनसुकै बेला अवरुद्ध हुने अवस्था रहेकाले जोखिम अझै हटिनसकेको काफ्लेले बताए। सिन्धुपाल्चोक उद्योग वाणिज्य संघका अध्यक्ष बुद्धराज बस्नेतका अनुसार लिपिङ खोलामा ह्युमपाइप राखेर २० मिटर खाल्डो पुरेपछि कोदारी सडक मित्रराष्ट्र चीनसँग जोडिएको हो। सडक सुचारु भएपछि तातोपानी नाकाबाट मालबाहक कन्टेनर धमाधम भन्सार यार्डमा आउन थालेका छन्। तातोपानी नाका सञ्चालन भएसँगै केरुङमा रहेका ४० कन्टेनर फलफूल र रेडिमेड सामान खासा ल्याउन लागिएको सिन्धुपाल्चोक उद्योग वाणिज्य संघका महासचिव ईश्वर गुभाजूले बताए। केरुङमा गोदाम गरिएका र कन्टेनरमा लोड गरिएका फलफूल कुहिएको गन्ध बाहिरै आउन थालेपछि व्यवसायीले कन्टेनर खासातर्फ फर्काउन लागेका हुन्। भन्सार नाका अवरुद्ध भएपछि चीनबाट सामान ल्याएर व्यापार व्यवसाय गर्दै आएका व्यापारीहरू ठूलो नोक्सानी व्योहोर्न बाध्य भएको नेपाल हिमालय सीमापार वाणिज्य संघका अध्यक्ष रामहरि कार्कीले बताए। कार्कीले व्यापारीहरूले भोगेको नोक्सानीको यकिन नभएपनि अस्थायीरूपमा बाटो खुलेबाट व्यापारीहरूलाई केही राहत मिलेको महशुस भएको बताए। तत्कालका लागि अस्थायी रूपमा बाटो निर्माण गरी यातायात खुलाउने काम भए पनि यसको स्थायी उपाय खोज्न नेपाल हिमालय सीमापार वाणिज्य संघले सरकारसँग माग गरेको छ। लिपिङखोलामा हाल्न ल्याइएको बेलिब्रिज फाउन्डेशन तयार पारेर सकभर छिटो जडान गर्ने सडक डिभिजन कार्यालय चरिकोटले जनाएको छ। बेलिब्रिजको फाउन्डेशन तयार गर्न लिपिङ वारिपारि रहेका दुईवटा घर भत्काइएको छ। सडक निर्माणमा स्थानीय सरकार, तातोपानी नाका भएर व्यापार गर्ने संघसंस्था र ट्रान्सपोर्ट कम्पनी क्रियाशील छन्। तिहारको सामान आउने दसैंका लागि चीनबाट काठमाडौं ल्याउन लागिएका लत्ताकपडा तथा फलफूल बोकेका ट्रक र कन्टेनर राजमार्ग अवरोधका कारण खासामै रोकिएका थिए। तर तिहारको सामान ल्याउने तयारी भइरहेको हिमालय सीमापार वाणिज्य संघका अध्यक्ष कार्कीले बताए। दसैंमा सामान भित्राउन नसके पनि तिहारमा नयाँ सामान दिने योजना हाम्रो छ, उनले भने दसैंका लागि चीनबाट ल्याइएका फलफूललजन्य मालसामान कुहिएर खेर गयो, जसका कारण व्यापारीहरूले धेरै नोक्सान बेहोर्नु पर्यो। अब त्यस्तो हुन नदिने प्रयत्न हाम्रो रहने छ। दसैंको मुखमा सडक अवरोध भएपछि केही फलफूल भरिया लगाएर ल्याइएको भएपनि धेरै परिमाणमा सामान उतै अड्किएको कार्कीको भनाइ छ। फलफूल लगायतका कुहिएर जाने मालवस्तुका अतिरिक्त अन्य मालवस्तु निर्धारित समयमा नआइपुग्दा ती वस्तुको लागत बढ्ने भएर पनि व्यापारीहरूलाई नोक्सानी भएको वाणिज्य संघको तर्क छ। तर अब तिहारका लागि झिकाइएका झिलिमिली बत्तीका सामान र फलफूलको ल्याउन थालिएको उनले बताए। चीन क्षेत्रको सडकमा कति गाडी रोकिएका छन् भन्ने यकिन तथ्यांक भन्सार कार्यालयसँग नरहेको जनाइएको छ। यद्यपि खासाभन्दा माथि ७० देखि ८० वटा र खासामुनि १५ देखि २० वटा गाडी रोकिएको अनुमान छ। सडक सञ्जाल जोडिएसँगै रोकिएका गाडीलाई पहिलो चरणमा पार गराउने र पछि अन्य गाडी पनि विस्तारै भित्राउने भन्सार कार्यालयको तयारी छ। नाकाबाट फलफूलजन्य सामान, लत्ताकपडा र विद्युतीय सामान आउने गरेको छ। भूकम्पपछि लगातार चार वर्ष पूर्ण रूपमा बन्द भएको तातोपानी नाकाबाट हुने व्यापार दुई वर्षयताबाट बढ्दै गएको थियो। सरकारले चालु वर्षमा तातोपानी नाकाबाट २२ अर्ब राजस्व संकलन गर्ने लक्ष्य राखेको छ। विपद् नभएको भए लक्ष्य पूरा हुने थियो, भन्सार अधिकृत काफ्लेले भने लक्ष्यअनुसार दैनिक सरदर १ अर्ब ८० करोड राजस्व संकलन गर्नुपर्ने भन्सार झण्डै एक महिना सुनसान बन्यो।"
"अमेरिका गएका वडाध्यक्ष ९ महिना बित्दा पनि फर्किएनन्, कार्यालयमा तालाबन्दी","धरान : नौ महिनाअघि अमेरिका गएका वडाध्यक्ष कार्यालयमा नफर्किएपछि आक्रोसित बनेका गाउँबासीले वडा कार्यालयमा तालाबन्दी गरेका छन्। खोटाङको साकेला गाउँपालिका४ मात्तिमका वडाध्यक्ष अर्जुनकुमार कटुवाल अमेरिकाबाट वडामा नफर्केपछि वडा कार्यालयमा तालाबन्दी गरिएको छ। वडाध्यक्ष कटुवाल २०८० माघ १७ गतेदेखि वडामा अनुपस्थित हुँदै अमेरिका गएपछि जनताको दैनिक कामकाज प्रभावित बनेको एमाले नेता गोपी खड्काले बताए। वडाध्यक्ष कटुवाल वडामा नफर्केपछि बुधबार पूर्ववडाध्यक्ष कृष्णप्रसाद भट्टराईको संयोजकत्वमा वडामा बसेको सर्वदलीय, सर्वपक्षीय भेलाले समस्या समाधान नभएसम्म वडा कार्यालयमा ताला लगाएको उनले बताए। यसअघि वडाध्यक्ष नहुँदा वडामा हुने समस्याको समाधान गर्न बनाइएको समितिले वडाध्यक्ष कटुवाललाई १५ दिनभित्र वडामा आएर जनताको काम गर्न अल्टिमेटम दिएको थियो। वडाध्यक्षलाई पटक पटक अल्टिमेटम दिँदा पनि कार्यालय नफर्केपछि ताला लगाउन बाध्य भएको पूर्ववडाध्यक्ष तथा कांग्रेस नेता कृष्णप्रसाद भट्टराईले बताए। वडाध्यक्ष कटुवाल अनुपस्थित हुँदा जनतालाई दिइने सम्पूर्ण सेवा सुविधादेखि विकास निर्माण लगायत सम्पूर्ण कार्यमा अवरोध पुगिरहेको उनको भनाइ छ। वडाध्यक्ष कार्यालयमा अनुपस्थित भएको विषयमा यसअघि नै निर्वाचन आयोग, गाउँ कार्यपालिका र जिल्ला समन्वय समितिमा निकासका लागि जानकारी गराएको भएपनि सम्बन्धित निकायले चासो नदिएको स्थानीयको गुनासो छ। वडाध्यक्ष कटुवाल नेकपा माओवादी केन्द्रबाट निर्वाचित भएका थिए। तर कार्यालयमा तालाबन्दी गर्न माओवादी पार्टीका नेता कार्यकर्ता पनि सहभागी थिए। माओवादीसँगै, नेपाली कांग्रेस, नेकपा एमाले, जनता समाजवादी नेपाल, नेकपा एकीकृत समाजवादी पार्टीले संयुक्त रूपमा प्रेस विज्ञप्ति जारी गरेर वडाध्यक्षको विरोध गरेको छ। वडाध्यक्ष कटुवाल ज्येष्ठ वडा सदस्य भीमबहादुर खड्कालाई अवधि नतोकी २०८० माघ १९ गते कार्यबाहक वडाध्यक्षको जिम्मेवारी दिएर अमेरिका गएका थिए। कार्यालयमा अनुपस्थित भएका वडाध्यक्ष कटुवाललाई तत्काल कार्यालयमा हाजिर हुन र हाजिर नभए राजीनामा दिएर मार्ग प्रशस्त गर्न वडाबासीले माग गरेका छन्। साकेला गाउँपालिका अध्यक्ष रविप्रकास राईले वडा कार्यालयमा लगाइएको ताला खोलेर जनताको दैनिक कामकाज सुचारु गर्न आन्दोलन पक्षसँग छलफल गरी सहमतिमा ल्याउने पहल भइरहेको बताए।"
"सेयर बजारमा दोहोरो अंकको गिरावट, कारोबार रकम पनि घट्यो","काठमाडौं : साताको अन्तिम सेयर कारोबार दिन बिहीबार नेप्से परिसूचक दोहोरो अंकले घटेर बन्द भएको छ। अघिल्लो कारोबार दिन बुधबार २०४१ अंकले घटेको नेप्से परिसूचक आज १८२५ अंकले घटेर २६२७१४ विन्दुमा अडिएको छ। सेन्सेटिभ इण्डेक्स २९९ अंकले घटेर ४७४२६ विन्दुमा पुगेको छ। आज ३१७ स्क्रिप्सको १ करोड २२ लाख ८३ हजार ६२३ कित्ता सेयर ५ अर्ब ४१ करोड ९१ लाख ४ हजार १५९ रुपैयाँमा खरिदबिक्री भए। अघिल्लो दिन बुधबार ६ अर्ब माथिको सेयर कारोबार भएको थियो। दोहोरो अंकले घटेको बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। नेपाल एसबीआई बैंकको सेयर सर्वाधिक ९७५ प्रतिशतले बढ्यो। यसैगरी पिपुल्स हाइ्रोपावरको सेयर ७८८, सनराइज ब्ल्युचिप फण्डको ७६७,समृद्धि फाइनान्सको ६१८ र आरबीबी म्युचुअल फण्डको ६०१ प्रतिशतले बढ्यो। रावा इनर्जी डेभलपमेन्टका लगानीकर्ताले भने गुमाए। यो कम्पनीको सेयर १० प्रतिशतले घट्यो। एनआईबीएल समृद्धि फण्ड२ को सेयर ५७३ प्रतिशतले घट्दा कर्पोरेट डेभलपमेन्ट बैंकको ४५१ र सुपर माइ हाइड्रोपावरको ४२१ प्रतिशतले घट्यो। कारोबार रकमका आधारमा एनएलजी इन्स्योरेन्स शीर्ष स्थानमा रह्यो । सो कम्पनीको ३४ करोड मूल्य बराबरको सेयर कारोबार भयो। यसैगरी साहस ऊर्जा, आईसीएफसी र पिपुल्स हाइड्रोपावरको २४२४ करोड मृल्य बराबरको सेयर कारोबार भयो। कारोबारमा आएकामध्ये ६७ स्टक्सको मूल्य बढ्दा १७० वटको घट्यो। बाँकी ७ स्टक्सको मूल्य भने स्थिर रह्यो। हाइड्रोपावरबाहेक अन्य समूहको उपसूचक नकारात्मक देखिएका छन्।"
"युवा संघ नेपालले एआई सम्मेलन गर्दै, उच्च स्तरीय विदेशी विज्ञसहित प्रतिनिधि सहभागी हुने","काठमाडौं : राष्ट्रिय युवा संघ नेपालले नेपालमै पहिलो पटकआर्टिफिसियल इन्टेलिजेन्स (एआई) सम्मेलन गर्ने भएको छ। संघले कात्तिक ११ र १२ गते काठमाडौंको कालिमाटीस्थित हायात प्यालेसमा एआई सम्मेलन आयोजना गर्न लागेको अध्यक्ष क्षितिज थेबेले बताए। सम्मेलनको उद्घाटन प्रधानमन्त्री केपी शर्मा ओलीले गर्नेछन्। एआई विज्ञताका रूपमा विभिन्न देशबाट विज्ञसहित प्रतिनिधि सहभागी हुनेछन्। सम्मेलनबाट राष्ट्रिय एआई रणनीति विकास, नैतिक एआई प्रयोगको प्रवर्द्धन, एआई अनुसन्धान तथा विकासमा सार्वजनिकनिजी साझेदारीको प्रवर्द्धन, एआई शिक्षा र कार्यबल विकासलाई सुदृढ बनाउने र समावेशी एआई नीति सुनिश्चित गर्ने उद्देश्य राखिएको छ। एआई सम्मेलनबाट विश्व बजारमा अहिले भइरहेको आर्टिफिसियल इन्टेलिजेन्सका विकास र उपयोगबारे नेपाली समाजमा जानकारी दिने उद्देश्य रहेको अध्यक्ष थेवेले बताए। सूचना प्रविधिको वर्तमान युग अब आर्टिफिसियल इन्टेलिजेन्समा पुगिसकेको बताउँदै यसबाट नेपाली समाजमा पर्न सक्ने प्रभाव र लिन सक्नुपर्ने लाभबारे सम्मेलन केन्द्रित हुने उनको भनाइ छ। सम्मेलनमा एक हजार जना प्रतिनिधि सहभागी हुनेछन्। प्रधानमन्त्री ओलीले ल्याएको हरेक नेपालीको सपना (समृद्द नेपाल र सुखी नेपाली) सम्म पुग्नका लागि चाहिने डिजिटल नेपालको अवधारणाको सुरुवात गर्न यो सम्मेलन कोशेढुंगा सावित हुने पनि अध्यक्ष थेवेले बताए। उच्च स्तरीय विभिन्न क्षेत्रका विदेशी विज्ञहरू भौतिक रूपमा सहभागी हुने सो कार्यक्रममा १० वटा थिमेटिक बेसमा छलफल हुनेछ भने १०१ जना विज्ञ प्यानलिट सहभागी हुनेछन्। त्यस्तै १ हजार जना भौतिक रूपमा सहभागी भएपनि विश्वभरिबाट भर्चुअल रूपमा १ करोडभन्दा बढी प्रतिनिधिले सहभागी जनाउनेछन्। यस कार्यक्रमबाट नेपाल सरकारको डिजिटल नेपालको योजना पूरा गर्नको लागि पहिलो सुरुवातका रूपमा यो एआई कन्फ्रेन्सले नेपाल र नेपाल सरकारको एआई पोलिसी र नेसनल स्ट्राटेजि निर्माण गर्ने विषयमा धारणा क्लियर गरेर अगाडि बढ्न एआई कन्फ्रेन्सले मुख्य भूमिका खेल्ने अध्यक्ष थेवेको भनाइ छ।"
रवि लामिछानेलाई थप सात दिन हिरासतमा राखेर अनुसन्धान गर्न अनुमति,"पोखरा : सहकारी ठगी प्रकरणमा प्रहरीको हिरासतमा रहेका पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई थप सात दिन हिरासतमा राखेर अनुसन्धान गर्न जिल्ला अदालत कास्कीले अनुमति दिएको छ। सोही प्रकरणमा पक्राउ परेका पूर्वडीआईजी छविलाल जोशीलाई पनि थप सात दिन हिरासतमा राखेर अनुसन्धान गर्न अदालतले प्रहरीलाई अनुमति दिएको छ। जोशी असोज ६ गते पक्राउ परेका थिए। यसअघि दिएको ६ दिनको म्याद सकिएसँगै जिल्ला प्रहरी कास्कीले लामिछानेलाई आज बिहान अदालत उपस्थित गराएको थियो। गत आइतबार पूर्वगृहमन्त्री लामिछानेमाथि किर्तेसहित संगठित अपराधमा अनुसन्धान गर्न अदालतले ६ दिन हिरासतमा राखेर अनुसन्धान गर्न प्रहरीलाई अनुमति दिएको थियो। सहकारी ठगी प्रकरणमा अनुसन्धान गर्न कास्की जिल्ला अदालतले पक्राउ पुर्जी जारी गरेपछि प्रहरीको केन्द्रीय अनुसन्धान ब्यूरोले लामिछानेलाई गत शुक्रबार काठमाडौंमा पक्राउ गरेको थियो। लामिछानेलाई सोही बेलुकी पोखरा लगिएको थियो। सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखिएको छ। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई,तत्कालीन प्रबन्ध निर्देशक लामिछाने,सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ।"
पर्यटन ऐन परिमार्जनदेखि भैरहवा र पोखरा अन्तर्राष्ट्रिय विमानस्थल सञ्चालन कार्ययोजना तयारसम्म,"काठमाडौं : संस्कृति, पर्यटन तथा नागरिक उड्डयन मन्त्री बद्री पाण्डेले मन्त्रालयको जिम्मेवारी सम्हालेको १०० दिनको अवधिमा गरेका काम र उपलब्धिहरू सार्वजनिक गरेका छन्। बिहीबार मन्त्रालयमा पत्रकार सम्मेलन गरी मन्त्री पाण्डेले यसबारे जानकारी गराएका हुन्। मन्त्री पाण्डेले 'नगारिक उड्डयन प्रधिकरणलाई अलग गर्ने विधेयक तयार,भैरहवा र पोखरा अन्तर्राष्ट्रिय विमानस्थल सञ्चालन कार्ययोजनाको सफल कार्यान्वयन, पर्यटन ऐनको परिमार्जन, पर्यटन नीति तयारजस्ता दुरगामी महत्वका कामहरूलाई उपलब्धिमा समेटेका छन्। उनले नागरिक नेपाल एयरलाइन्सलाई सुधार गरी लैजान यसको व्यवस्थापनलाई कुन मोडलमा लैजाने भन्ने विषयमा गम्भीर छलफल थालिएको तथा नेपालमा पटकपटक भएको हवाई दुर्घटना र त्यसपछि गठित आयोगका अध्ययन प्रतिवेदनले औंल्याएका विषयका समग्र अध्ययन गर्न सर्वोच्च अदालतका पूर्व न्यायाधीशको अध्यक्षतामा समिति गठन गरिएको जानकारी गराए। 'नेपाल एयरलाइन्समा देखिएका समस्याहरूको दीर्घकालीन समस्या समाधान गर्न मन्त्रालयले पहल सुरु गरेको छ । नेपाल नाागरिक उड्डन क्षेत्रको समष्टिगत अध्ययन एवम् विश्लेषण गरी सुरक्षित भरपर्दो एवम् विश्वसनीय बनाउन समिति समेत गठन गरी काम अघि बढाइसकेका छौं,'उनले भने। मन्त्री पाण्डेले नेपाल नागरिक उड्डयन प्राधिकरणलाई नियामक र सेवाप्रदायक निकायको रुपमा छुट्याउन नेपाल नागरिक उड्डयन प्राधिकरणलाई एकीकरण र संशोधन गर्न बनेको विधेयक , हवाई सेवा प्राधिकरणको स्थापना र व्यवस्था गर्न बनेको विधेयक,सङ्घीय संसदमा दर्ता गर्न स्वीकृतिको लागि मन्त्रिपरिषद्मा पेश गरिएको जानकारी बताए । ती विधेयकहरू संसदको आगामी अधिवेशनमा पेश भइ परित गर्न पहल हुने पनि स्पष्ट पारे। यसैगरी गौतमबुद्ध अन्तर्राष्ट्रिय विमानस्थल र पोखरा क्षेत्रीय अन्तर्राष्ट्रिय विमानस्थलबाट अन्तर्राष्ट्रिय उडान सञ्चालन गर्न सहुलियत एवं प्रोत्साहनसहितको कार्ययोजना पछि गौतमबुद्ध अन्तर्राष्ट्रिय विमानस्थलबाट यहि कार्तिक २४ गतेदेखि जजिरा एयरवेयजले हप्तामा तीन र फ्लाई दुबईले दैनिक एक अन्तर्राष्ट्रिय उडान गर्नेगरी कार्यतालिका स्वीकृत हुनु महत्वपूर्ण उपलब्धि भएको बताए। मन्त्री पााण्डेले भने,'आन्तरिक वायुसेवाले व्यहोर्नुपर्ने यात्रुको दायित्व तथा विमालाई समयानुकूल वृद्धि गर्न हवाई यातायात सेवा सञ्चालन संस्थाको दायित्व तथा बीमा व्यवस्था गर्ने विधेयकको मस्यौदा तर्जुमा गरी स्वीकृतिको प्रकृया अघि बढाइएको छ ।' यसको कार्यन्वयनबाट हवाई दुर्घटनामा परेका यात्रुका परिवारले पाउने बिमा रकमा उल्लेख्य वृद्धि हुने विश्वास व्यक्त गरे। यसैबीच देशका विभिन्न भागमा बाढी र पहिरोबाट उत्पन्न विपद्का बेला मन्त्रालयले यातायात सेवा अवरूद्ध भई अन्तर्राष्ट्रिय उडान छुट्न गएका यात्रुलाई अतिरिक्त शुल्क नलाग्ने गरी टिकटको मिति परिवर्तन गर्न पाउने व्यवस्था मिलाइएको र यसबाट यात्रुलाई सहज भएको बताए। सो अवरुद्ध सडक सञ्जालहरू सञ्चालनमा नआएसम्म वायु सेवा कम्पनीले स्वीकृत हवाई भाडादरको अधिकतम सीमाको टिकट बिक्री नगर्ने गरी व्यवस्था मिलाइएको मन्त्री पाण्डेले बताए । नेपाल र फ्रान्सबीच सम्पन्न भएको द्विपक्षीय हवाई सेवा संझौता र समझदारी पत्र संशोधन गर्ने कार्य अगाडि बढाइएको,नेपाल र इन्डोनेशिया बीचद्विपक्षीय हवाई सेवा सम्झौता गर्ने प्रकृया अघि बढाइएको उनले जानकारी दिए। मन्त्रालयले यस अवधिमा सौर्य एयरलाइन्सको वायुयान दुर्घटनाको अनुसन्धान गर्न जाँचबुझ आयोग गठन गरेको र प्रारम्भिक प्रतिवेदनबाट प्राप्त सुझावहरू कार्यान्वयनका लागि निर्देशन दिएको छ । मन्त्री पाण्डेले भने ,' यस अवधिमा पर्यटन विधेयक, सङ्घीय संसदमा दर्ता गर्न स्वीकृतिको लागि मन्त्रिपरिषद्मादमा पेश गरिएको छ । क्यासिनो नियमावली, स्वीकृतिको लागि मन्त्रिपरिषदमा पेश गरिएको । पर्वतारोहण सम्बन्धी नियमावली, द्दण्छढ संशोधनका लागि मन्त्रिपरिषदमा पेश गरिएको छ ।' त्यस्तै नेपालका पाँच हजार ८०० देखि छ हजार ५०० सम्म उचाइका थप ५७ हिमाल आरोहणको लागि खुला गरिएको छ । पर्यटन विभागका सेवाहरू (पर्वतारोहण र होटल व्यवस्थापन) लाई अनलाइन प्रणालीमार्फत् प्रवाह हुने व्यवस्था मिलाइएको उनले जानकारी दिए। यस अवधिमा मन्त्रालयले ग्रेट हिमालयन ट्रेलको थप पाँच किमी पदमार्ग निर्माण कार्य सम्पन्न गरेको, हिमाल आरोहण र पदयात्राको क्रममा विपद्लगायतको अवस्थामा रहेका करिब २०० पर्यटकको उद्धार गरिएको जनाएको छ । यस्तै प्रतिलिपि अधिकार विधेयक, २०८१ मस्यौदा तर्जुमा गरी सुझावको लागि नीति अनुसन्धान प्रतिष्ठानमा प्रेषित गरिएको, पशुपति क्षेत्र विकास कोष ऐनको संशोधन मस्यौदा तर्जुमा गरिएको, संघीय भाषा विधेयक र सङ्ग्रहालय विधेयक तर्जुमा कार्य अघि बढाइएको मन्त्री पाण्डेले बताए। मन्त्रालयले यस अवधिमा ललितपुरको गुईत टोलको चैत्यबाट हराई अमेरिकामा पुगेको ध्यानी बुद्धको मूर्ति प्रमाणसहित नेपाल फर्काउन कुटनीतिक प्रकृया अघि बढाइएको तथा शंकर किर्ति महाविहार, भगवान वहाल ठमेलबाट चोरी भएको पद्मपाणी लोकेश्वरको मूर्ति सोही स्थानमा पुनस्र्थापना गरिएको जनाएको छ।"
महोत्तरीमा २८ लाख बढीको सामग्री बरामद,महोत्तरी : भन्सार छलेर नेपालतर्फ ल्याइरहेको अवस्थामा महोत्तरी प्रहरीले लाखौंको सामग्री नियन्त्रणमा लिएको छ। जिल्लाको सम्सी गाउँपालिका४ र एकडारा गाउँपालिका३ कोल्हुवा वगेवाबाट प्रहरीले २८ लाख १२ हजार ३ सय ६० रुपैयाँ बराबरको सरसमान बरामद गरेको हो। जिल्ला प्रहरी कार्यालय महोत्तरीका अनुसार सम्सी गाउँपालिका४ बाट प्रहरीको गस्ती टोलीले ७४ बोरामा प्याक गरी राखेको लसुन बरामद गरेको हो। सो लसुनको मूल्य २ लाख ३२ हजार ३ सय ६० रुपैयाँ कायम गरिएको छ। त्यस्तै प्रहरीको टोलीले एकडारा गाउँपालिका कोल्हुवाबाट ३ सय १० थान कार्टुनमा प्याक गरी राखिएको डिस्पोजल ग्याँस लाइटर बरामद गरिएको हो। जसको मूल्य २५ लाख ८० हजार रहेको प्रहरी स्रोतले जनाएको छ। बरामद गरिएको उक्त समानहरू उपर आवश्यक कानुनी कारबाहीका लागि राजश्व अनुसन्धान कार्यालय पथलैया बारामा पठाइएको महोत्तरीका प्रहरी प्रवक्ता डीएसपी सन्तुलाल प्रसाद जैसवारले बताए।
"पाउडरले क्यान्सर, कस्मेटिक सामग्री स्वास्थ्यका लागि खतरनाक","जोन्सन एण्ड जोन्सन कम्पनीको ट्याल्कम पाउडर लगाएपछि अमेरिकामा एक व्यक्तिलाई क्यान्सर भएको छ । उक्त व्यक्ति कम्पनी विरुद्ध अदालत गएका थिए। अदालतले जोन्सन एन्ड जोन्सनलाई १ करोड ५० लाख डलर क्षतिपूर्ति तिर्न आदेश दिएको छ । जोन्सन एन्ड जोन्सन विश्वको सबैभन्दा ठूलो र सबैभन्दा प्रसिद्ध औषधि कम्पनीहरूमध्ये एक मानिन्छ। यो बालबालिकाका सामग्री उत्पादन गर्ने कम्पनीको रुपमा पनि चर्चित छ। लामो समयसम्म संसारभरि लाखौं बच्चाहरूमा उस्तै बास्ना आउँथ्यो। यो जोन्सनको बेबी पाउडरको सुगन्ध थियो। कुनै समय यो पाउडर संसारभरका महिलाहरूको पहिलो रोजाइ बनेको थियो। पछिल्लो केही वर्षमा भने यसको लोकप्रियता घटेको छ। अक्टोबर २०२४ सम्म यस कम्पनीविरुद्ध ५८ हजारभन्दा बढी मुद्दा विचाराधीन छन् । धेरै जसो केसहरूमा, जोन्सनको बेबी पाउडरलाई क्यान्सर निम्त्याउने आरोप लगाइएको छ। हालै, अमेरिकी सहर फेयरफिल्डको निर्णायकले निर्णय गरेको छ कि जोन्सन एन्ड जोन्सन कम्पनीले कनेक्टिकटका एक व्यक्तिलाई  मिलियन डलर तिर्नुपर्नेछ। उक्त कम्पनीको ट्याल्कम पाउडर प्रयोग गर्दा आफूलाई दुर्लभ क्यान्सर मेसोथेलियोमा भएको आरोप ती व्यक्तिले लगाएका छन् । अनुसन्धानमा यो आरोप सत्य भएको पाइएको छ । त्यसैगरी कम्पनीले विश्वका धेरै देशमा धेरै मुद्दामा क्षतिपूर्ति तिर्नुपर्ने भएको छ । यो त एक उदाहरण मात्र हो। विश्वका धेरै अनुसन्धानले सौन्दर्य उत्पादनमा खतरनाक रसायनको प्रयोग हुने देखाएको छ । यसले हाम्रो स्वास्थ्यमा गम्भीर हानी पुर्याइरहेको छ । यसले छालाको संक्रमण, क्यान्सर र मृगौलालाई क्षति पुर्याउने विभिन्न अनुसन्धानबाट पुष्टी भएको छ । जोन्सन एन्ड जोन्सन जस्ता चर्चित र भरपर्दो कम्पनीले आफ्नो बेबी पाउडरमा खतरनाक सामग्री प्रयोग गरिरहेको छ भने अन्य कम्पनीलाई पनि कसरी विश्वास गर्ने? कस्मेटिक्सले छालालाई चम्किलो बनाउँदैन मेकअपले हाम्रो छालाको बाहिर भागमा एक एक तह थपिदिन्छ। यसले साँच्चिकै छालालाई राम्रो बनाउने होइन बाहिरी भ्रम थप्ने मात्र हो। जसले छाला मकअप रहुन्जेल चम्किलो देखिन्छ। यसको मतलब यी कस्मेटिक्सले छालालाई चम्किलो देखाउँछ, तर साँच्चै छाला चम्किलो हुँदैन। यी उत्पादनहरूले हाम्रो छालालाई कुनै फाइदा गर्दैन। उल्टो छाला र शरीरमा धेरै नोक्सान हुन्छ । यी उत्पादनहरू बनाउन प्रयोग हुने खतरनाक रसायनहरूले छालालाई हानि पुऱ्याइरहेका छन्। सौन्दर्य उत्पादनमा विभिन्न रसायनहरू प्रयोग गरिन्छ। यसले हाम्रो शरीरमा निकै घातक रोग निम्त्याउँछ। छालाको रंग, यसको चमक र बनावट सबै हाम्रो जीन, हर्मोन, वातावरण, आहार र स्वास्थ्यमा निर्भर गर्दछ। यी धेरै कुराहरू हाम्रो नियन्त्रणमा छैनन्। यसको बावजुद हामीले आफ्नो आहारमा परिवर्त गरेर सुधार गर्न सकिन्छ। सुन्दरता राम्रो स्वास्थ्यमा हाम्रो छालाको रंग जीनले निर्धारण गर्छ। बनावट वंशाणुगतबाट निर्धारण हुन्छ। छालाको स्वास्थ्य मुख्यतया हाम्रो पाचन स्वास्थ्य र मेटाबोलिज्ममा निर्भर हुन्छ। यसको मतलब छालाको स्वास्थ्य हाम्रो पाचन प्रणाली कस्तो छ र खानाको साथ शरीरमा उपलब्ध पोषक तत्वहरू कसरी अवशोषित भइरहेको छ भन्ने कुराले निर्धारण गरिन्छ। दिल्लीका पोषणविद् र 'वनडायट टुडे'का संस्थापक डा अनु अग्रवाल भन्छिन्, 'यसबाहेक छालाको स्वास्थ्य हामीले दिनभरि कति पानी पिउने जस्ता अन्य धेरै कारकहरूमा निर्भर गर्दछ। तपाई दैनिक कति घण्टा सुत्नुहुन्छ ? चुरोट वा रक्सीको सेवन गर्नुहुन्छ कि नाइँ त्यसमा पनि भर पर्छ।' यी दश कुरा जसबाट सुन्दरता कायम रहन्छ स्वस्थ्य लिभर राम्रो पाँचन प्रणाली राम्रो खानपान दिनमा ८१० गिलास पानी पिउने दैनिक एक्सरसाइज दैनिक ७८ घन्टा राम्रो निद्रा चुरोट रक्सी सेवन नगर्ने छालालाई सुख्खा हुन नदिने तनाव व्यवस्थापन"
बालिका बलात्कारमा सशस्त्र प्रहरीको संलग्नता,दाङ : बालिका बलात्कारको आरोपमा सशस्त्र प्रहरीका सहायक हवल्दार र जवान पक्राउ परेका छन्। सशस्त्र प्रहरी बलका दाङ २९ नम्बर ज्वालामाई गणमा कार्यरत सहायक हवल्दार भरत रोका मगर र जवान रेवन पचभैया मगर पक्राउ परेका जिल्ला प्रहरी कार्यालयले जनाएको छ। बलात्कारको आशंकापछि सशस्त्र प्रहरीकै टोलीले अनुसन्धान गर्नका लागि जिल्ला प्रहरी कार्यालय दाङलाई बुझाएको जनाइएको छ। गत असोज २४ गते पिङ खेल्न आएकी ८ वर्षीया बालिकामाथि बलात्कार गरेको उनीहरूलाई आरोप लागेको छ। भालुबाङ क्षेत्रमा दोशीलाई कारबाहीको माग गर्दै स्थानीयले आन्दोलन गर्दै आएका छन्।
सरकारविरुद्धको खबरदारीमा सहभागी हुन माओवादी केन्द्रको अपिल,काठमाडौं : नेकपा माओवादी केन्द्रले सरकारविरुद्ध पार्टीले आयोजना गर्न लागेको खवरदारीमा सहभागी हुन अपिल गरेको छ । खवरदारी सभाका बारेमा जानकारी दिन बिहीबार पार्टी कार्यालय पेरिसडाँडामा पार्टीको प्रदेश कमिटीले आयोजना गरेको पत्रकार सम्मेलनमा प्रवक्ता अग्नि सापकोटाले देशलाई प्रतिगमनबाट रोक्न र प्राप्त उपलब्धिको रक्षा गर्न पार्टीले कार्तिक १० गते काठमाडौंमा खबरदारी सभा आयोजना गरिएको भन्दै खबरदारीमा सहभागी हुन अपिल गरेका हुन्। सरकारको क्रियाकलापले देश अप्ठेरो अवस्थामा पुगेको भन्दै उनले प्रतिपक्षीको हैसियतले सरकारलाई खबरदारी गर्नुपर्ने आवश्यकता महशुस भएको उल्लेख गरे । माओवादीले अहिलेको सरकारको उद्देश्य जनतालाई प्रभावकारी सेवा प्रदान गर्ने नभइ निहित स्वार्थ समूहको हित रक्षा गर्ने कुरा प्रष्ट भएको जनाएको छ । त्यस्तै प्रवक्ता सापकोटाले अहिलको सरकारले पक्षपातपूर्ण व्यवहार गरिरहेको र सुशासनको मामिलामा दोहोरो मापदण्ड अपनाएको आरोप लगाए। अहिलेको सरकारले विपक्षी दलका नेता व्यक्तिलाई छानीछानी मुद्दा हाल्ने र जेल पठाउने काम गरिरहेको उनको भनाइ छ । उनले कांग्रेसका धनराज गुरुङ र एमालेका ऋषिकेश पोखरेल लगायतलाई प्रमाण हुँदाहुँदै पनि खुल्लारूपमा संरक्षण गरिएको समेत जिकिर गरे। माओवादीले कार्तिक १० गते सुन्धराबाट प्रदर्शनसहितको र्याली निकाल्ने र काठमाडौंको प्रदर्शनीमार्गमा खबरदारी सभा गर्ने जनाएको छ ।
वाणिज्य बैंकहरूको कमाइ सवा १६ अर्ब,"काठमाडौं : चालु आर्थिक वर्षको सुरुवात अर्थात् पहिलो त्रैमासमा बैंकहरूको कमाइ चुनौतीका बाबजुद पनि गत वर्षकोभन्दा केही सुधार गर्न सफल भएको बैंकरहरू बताउँछन् । एकातर्फ अबिरल वर्षाले निम्त्याएको बाढी, पहिरो, डुबान र अर्कोतर्फ दसैंको मुखमा पनि बैंकहरूले १६ अर्ब २३ करोड १९ लाख रुपैयाँ बराबरको कुल नाफा गर्न सफल भएका छन् । यो बैंकहरूले सार्वजनिक गरेका आव २०८१८२ को पहिलो त्रैमाससम्मको अपरिष्कृत वित्तीय विवरणअनुसारको नाफा हो । अझ यसबीच खराब कर्जा नियन्त्रण नहुँदा पनि सञ्चालनमा रहेका २० वाणिज्य बैंकहरूले अघिल्लो आवको सोही अवधिको तुलनामा अहिलेको नाफा २०४९ प्रतिशत हाराहारीले वृद्धि गरेका छन् । गत आवकै सोही अवधिको अपरिस्किृत तथ्यांकलाई आधार मान्दा बैंकहरूले १३ अर्ब ४७ करोड २० लाख ४५ हजार रुपैयाँ कमाएका थिए । यसर्थ, अर्थात् अहिलेको ३ महिनामा गत आवको भन्दा करिब २ अर्ब ७५ करोड ९८ लाख रुपैयाँ बढी नाफा हो । बैंकहरूको ब्याजआम्दानी ६ प्रतिशतले घट्दा पनि एक वर्षको अन्तरमा साढे २ अर्ब रुपैयाँभन्दा बढी नाफा वृद्धि गर्नुलाई बैंकहरूले गरेको कामलाई रामो ठान्नुपर्ने बताउँछन्, नेपाल बैंकर्स संघ (एनबीए) का अध्यक्ष सुनील केसी । अहिलेको अफ्ठेरो अवस्थामा भएको यो नाफालाई बैंकहरले रामो व्यवस्थापन गरेको ठान्नुपर्छ । विशेष गरेर राष्ट्र बैंकले प्रोभिजनिङमा सहजता दिएकाले पनि नाफा बढ्न मद्दत गरेको छ । तर, बैंकको कोर व्याजको आम्दानी ६ प्रतिशतले घटेको छ । मुख्य गरेर खराब कर्जाको प्रोभिजनबाट मात्रै करिब ६ अर्ब जति रकम फिर्ता आएका कारण नाफाको आकार बढ्न गएको हो, अध्यक्ष केसीले अन्नपूर्णसँग भने यसबीच सबैभन्दा बढी नाफा नबिल बैंकले २ अर्ब ५ करोड रुपैयाँ कमाएको छ । यो गत आर्थिक वर्षको तुलनामा ३९९७ प्रतिशत बढी हो । यसपछि बढी नाफा कमाउनेमा क्रमशः ग्लोबल आईएमई, नेपाल इन्भेस्टमेन्ट मेगा, प्राइम कमर्सियल, एनएमबि, एभरेष्ट, कुमारी र प्रभु बैंक छन् । उक्त बैंकहरूले करिब १ अर्बभन्दा बढी नाफा कमाउन सफल भएका छन् । अझ गत आर्थिक वर्षको ८८ करोड ८० लाख रुपैयाँ नोक्सानीमा रहेको कृषि विकास बैंकले अहिले १९ करोड ९ लाख रुपैयाँ खुद नाफा कमाउन सफल भएको छ । तर, यसअवधिमा सबैभन्दा कम कमाइ एनआईसी एसिया बैंकले गरेको छ । सो बैंकले ११ करोड ५ लाख रुपैयाँ मात्र कमायो । अझ अघिल्लो आवको तुलनामा एक दर्जनकले नाफा वृद्धि गर्न सफल भएका छन् । तर, ८ वटा बैंक नाफा भने घटेको छ । यसअवधिमा सिद्धार्थ बैंकको नाफा सबैभन्दा बढी ७९१४३ प्रतिशतवृद्धि भएको छ । गत आव ४ करोड २८ लाख रुपैयाँ कमाएको बैंकले अहिले ३८ करोड २० लाख रुपैयाँ खुद नाफा गरेको छ । यसपछि बढी नाफा वृद्धि गर्नेमा क्रमशः लक्ष्मी सनराइज बैंक, नेपाल बैंक र कुमारी बैंक छन् ।"
"एमालेले रास्वपालाई भन्यो : अनुसन्धान, अभियोजन र न्यायिक प्रक्रियालाई प्रभाव पार्ने कोसिस नगर","एमालेले सरकारलाई अराजक गतिविधि नियन्त्रण गर्न स्वच्छ र निष्पक्ष न्यायिक निरूपणको वातावरण तयार गर्न अनुरोध गरेको छ। काठमाडौं : नेपाल कम्युनिष्ट पार्टी (एमाले)ले सहकारी ठगीको छानबिन गर्न पूर्वगृहमन्त्री एवं रास्वपा सभापति रवि लामिछानेलाई पक्राउ गर्दा रास्वपाले गरिरहेको प्रदर्शनलाई गम्भीर ध्यानाकर्षण भएको जनाएको छ। एमालेले अख्तियार प्राप्त निकायबाट भइरहेको अनुसन्धान र अभियोजनको प्रक्रियामा बाधा पुर्याउने खालका कुनै पनि प्रकारका गतिविधि नगर्न ध्यानाकर्षण गराएको हो। एमाले महासचिव शंकर पोखरेलले आज एक विज्ञप्ति जारी गर्दै सहकारी संस्था बचत रकम दुरूपयोग संसदीय छानबिन विशेष समितिको प्रतिवेदन कार्यान्वयनको प्रक्रिया अघि बढिरहेको अवस्थामा छानबिन र अभियोजनको कामलाई नै प्रभावित गर्ने काम नगर्न रास्वपालाई आग्रह गरेका छन्। नेपालको सार्वभौम संसदले गठन गरेको सहकारी संस्था बचत रकम दुरूपयोग संसदीय छानबिन विशेष समितिको प्रतिवेदन कार्यान्वयनको प्रकृया अघि बढिरहेको अवस्थामा छानबिन र अभियोजनको कामलाई नै प्रभावित गर्नेगरी राष्ट्रिय स्वतन्त्र पार्टी लगायतका संस्था र व्यक्तिहरूका तर्फबाट भइरहेको अवान्छित गतिविधि प्रति हाम्रो पार्टीको गम्भीर ध्यानाकर्षण भएको छ। विज्ञप्तिमा भनिएको छ, संसदमा रहेका प्रमुख दलहरूको संलग्नतामा बनेको कार्यदलको सर्वसम्मत प्रतिवेदनलाई प्रतिनिधिसभाले ग्रहण गरी सरकारलाई कार्यान्वयन गर्न निर्देशन गरेको थियो। उक्त प्रतिवेदनका आधारमा किटान गरिएका व्यक्तिहरूका सन्दर्भमा भइरहेको अनुसन्धान, अभियोजन र न्यायिक प्रक्रिया सहयोग गर्नु सबैको साझा कर्तव्य हो। एमालेले छानबिनको प्रक्रिया अघि बढिरहेको अवस्थामा प्रधानमन्त्री र सरकारका जिम्मेवार व्यक्ति र निकायका विरूद्धमा अमर्यादित अभिव्यक्ति दिने, गालीगलौच गर्ने र गलत आक्षेप लगाउँदै छानबिनको प्रकृयालाई प्रभावित गर्नेगरी भ्रम सिर्जना गर्नु दुःखद विषय भएको उल्लेख गरेको छ। संसदीय छानबिन समितिले सर्वसम्मत रूपमा औल्याएको विषयमा छानबिनको प्रकृया अघि बढिरहेको अवस्थामा सम्माननीय प्रधानमन्त्री र नेपाल सरकारका जिम्मेवार व्यक्ति र निकायका विरूद्धमा जिम्मेवार व्यक्तिहरूबाटै अमर्यादित अभिव्यक्ति दिने, गालीगलौच गर्ने र गलत आक्षेप लगाउँदै छानबिनको प्रकृयालाई प्रभावित गर्नेगरी भ्रम सिर्जना गर्ने र अस्वस्थ वातावरण सिर्जना गर्ने काम हुनु अत्यन्त दुःखद विषय हो। विज्ञप्तिमा भनिएको छ, फौजदारी मुद्दाको अनुसन्धान, अभियोजन र प्रतिरक्षालाई स्वतन्त्र, भयरहित र वैज्ञानिक बनाई फौजदारी न्याय प्रणालीको प्रभावकारिता बनाउनु सबैको साझा दायित्वको हो। न्यायिक प्रकृयालाई स्वस्थ, निस्पक्ष र विधिसम्मत ढंगले अघि बढाउन राजनीतिक दल, संचार जगत, सरकारी तथा गैरसरकारी निकाय एवम् नागरिक समेतको सकारात्मक सहयोगको आवश्यकता पर्दछ। सबै पक्षको सकारात्मक सहयोगबाट नै अनुसन्धानको प्रक्रियालाई प्रभावकारी बनाई दोषी नउम्कने र निर्दोष कोही पनि नफस्ने कुराको सुनिश्चिता गर्न सकिन्छ। कानूनले अनुसन्धान गर्ने र अभियोजन गर्ने छुट्टाछुट्टै निकायको व्यवस्था गरेको विज्ञप्तिमा उल्लेख छ। नेपाल प्रहरीले प्राप्त अधिकार अन्तर्गत अनुसन्धानको प्रकृया अघि बढाइरहेको छ। अनुसन्धान पश्चात् तथ्य र प्रमाणका आधारमा मुद्दा चल्ने नचल्ने निर्णय गर्ने स्वायत्तता कानूनले सरकारी वकिललाई दिएको छ। यस्तो अवस्थामा अनुसनधान र अभियोजनमा दबाब दिने र प्रभाव पार्ने काम कहीं कतैबाट हुनु हुँदैन। महासचिव पोखरेलले भनेका छन्, त्यसमाथि अन्तिम रूपमा न्यायिक निरूपणको काम अदालती प्रक्रियाबाट हुने वैधानिक स्थापित परम्परा छ। यस्तो विषयमा सरकार र त्यसको नेतृत्वलाई जोडेर चर्चा गर्नु, अनुसन्धान र अभियोजन प्रकृयालाई अनुचित प्रभाव पार्ने कार्य न्यायिक दृष्टिकोणबाट अनुपयुक्त हो। एमालेले कानुन पालना गर्ने क्रममा सांसदले भीडलाई उक्साउने र कानून कार्यान्यन हुन नदिनु दण्डनीय भएको उल्लेख गरेको छ। राष्ट्र सेवकलाई कानूनबमोजिम तोकिएको काम गर्न नदिन वा कर्तब्य पालना गर्न नदिने हिसाबले पाँच जनाभन्दा बढीको भेला गर्नु गराउनु आफैँमा कसुर हो। यस्तो कसुरमा संघीय संसदको सदस्य उपस्थिति हुन र यस्तो कसुर गर्न अरूलाई उक्साउनु पूर्णत गैरकानुनी कार्य हो। यस्तो भेलामा सहभागी नहुन प्रहरीले गरेको अनुरोधको अवज्ञा गर्ने प्रत्येक व्यक्ति कसुरदार मानिने कानुनी व्यवस्था भएतर्फ सबै पक्ष सचेत हुनुपर्दछ विज्ञप्तिमा भनिएको छ। एमालेले सरकारलाई अराजक गतिविधि नियन्त्रण गर्न स्वच्छ र निष्पक्ष न्यायिक निरूपणको वातावरण तयार गर्न अनुरोध गरेको छ।"
रास्वपालाई लक्षित गर्दै शेखर कोइरालाले भने  भिडतन्त्रले लोकतन्त्रमा औचित्य राख्दैन,काठमाडौं : नेपाली कांग्रेसका वरिष्ठ नेता डाशेखर कोइरालाले वर्तमान सरकार परिर्वतनबारे सोच्न नसकिने बताए। बिहीबार विराटनगरस्थित कोइराला निवासमा आयोजना गरिएको पत्रकार भेटघाटमा बोल्दै वरिष्ठ नेता डाकोइरालाले करिब दुई तिहाईको सरकार भएकाले अन्य काममा भन्दा सहमति अनुसार संविधान संशोधन र आर्थिक सुधारमा ध्यान दिनुपर्ने समेत बताए । उनले वर्तमान सरकार नेपाली कांग्रेस र एमाले बीचको सहमतिमा बनेकोले धेरै जनताले आशा र भरोसा गरेको कारण सरकारको कामलाई अझ तीब्रता दिनुपर्ने उल्लेख गरे। जनताले आशा र अपेक्षा गरे अनुसार यो सरकारले एक सय दिन केही राम्रा काम गरेको भए पनि पर्याप्त काम नगरेको उनले बताए। कोइरालाले न्यायापालिकाले गरेको निर्णयलाई स्वीकार्नुको विकल्प नभएको भन्दै न्यायालयलाई दबाब दिने गरी गरिने भिडतन्त्रको लोकतन्त्रमा कुनै औचित्य नभएको धारणा राखे। उनले सहकारी ठगी प्रकरणमा पूर्वगृहमन्त्री तथा रास्वपाका सभापति रवि लामिछाने पक्राउ परेपछि रास्वपाका नेता तथा कार्यकर्ताहरूले पोखरामा दिनहुँ प्रदर्शन गरिरहेका छन्। राजनीतिक प्रतिशोध साँध्न आफ्ना सभापति लामिछानेलाई पक्राउ गरिएको र तत्काल रिहाइ गर्नुपर्ने उनीहरूको माग छ। सत्तारुढ दलहरूले सडकमा अनावश्यक भीड जम्मा गरेर अनुसन्धानलाई प्रभावित पार्ने काम नगर्न राष्ट्रिय स्वतन्त्र पार्टीलाई आग्रह समेत गरेका छन्। बुधबार बालुवाटारमा बसेको सत्तारुढ दलहरूको बैठकले संसदीय छानविन समितिको प्रतिवेदनका आधारमा अनुसन्धान र छानविन भइरहेका बेला अदालत र सरकारलाई प्रभावित पार्नेगरी विरोध प्रदर्शन उचित नभएको निष्कर्ष निकालेको थियो। नेता कोइरालाले सहकारी प्रकरणमा फौजदारी अभियोगमा दोषी देखिएका सबैलाई कारवाहीको दायरामा ल्याउन सरकार क्रियाशिल रहेको जिकिर गरे।उनले आफूलाई पाटीभित्र विभेद गर्ने कार्यबारे संवेदनशिल रहेको र यसबारे पार्टी सभापति शेरबहादुर देउवासँग छलफल गर्ने बताए। प्रदेश सरकार विस्तारबारे आफूसँग छलफल नगरिएको उनको गुनासो छ।
साफ महिला च्याम्पियनसिप: माल्दिभ्सविरुद्ध भुटानको १३ गोल,"काठमाडौं :साफ महिला च्याम्पियनसिप २०२४ अन्तर्गत समूह बी को खेलमा भुटानले माल्दिभ्सलाई हराउँदै सेमिफाइनलमामा प्रवेश गरेको छ। दशरथ रंगशालामा आज भएको खेलमा माल्दिभ्सलाई १३० गोलले पराजित गरेको हो। भुटानका लागि डेकी ल्हाजोम एक्लैले ५ गोल गरिन् भने पेमा छोदेन र डेकी याङदोनले २२ तथा नाम्ग्याल डेमा, डेकी याङदोन, छिरिङ ल्हादेन र सोनाम छोदेनले ११ गोल गरिन्। यस नतिजासँगै भुटान ३ खेलमा ७ अंकको जोडेर समूह बीको शीर्षस्थानमा उक्लिएको छ। नेपालको २ खेलमा ४ अंक र श्रीलंकाको २ खेलमा ३ अंक छ। लगातार तीन खेलमा पराजित माल्दिभ्स गोलविहीन हुँदै समूह चरणबाट बाहिरिएको छ। आज हुने अर्को खेलमा नेपालले ५:३० बजे श्रीलंकासँग खेल्दैछ।"
एमालेलाई मीनबहादुरको जग्गा दानविरुद्ध परेको रिटमाथि भएन सुनुवाइ,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा सर्वोच्च अदालतमा परेको रिट 'हेर्न नमिल्ने' मा राखिएको छ। रिट निवेदनमाथि सुनुवाइका लागि न्यायाधीश नहकुल सुवेदीको इजलासमा पेशी तोकिएको थियो। अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। यसअघि उक्त रिट सर्वोच्च अदालत प्रशासनले दरपीठ गरिदिएको हो। त्यसपछि प्रशासनको उक्त निर्णयविरुद्ध बस्नेतले निवेदन दिएका थिए। मंगलबार न्यायाधीश तीलप्रसाद श्रेष्ठको इजलासले प्रशासनको दरपीठ गर्ने निर्णय बदर गर्दै रिट दर्ता गर्न आदेश दिएपछि रिट दर्ता भएको थियो। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
मर्यादित भएर चाडपर्व मनाउन काठमाडौं प्रशासनको आग्रह,"काठमाडौं : जिल्ला प्रशासन कार्यालय काठमाडौंले मर्यादित भएर व्यवस्थित रुपमा चाडपर्व मनाउन आग्रह गरेको छ। जिल्ला प्रहरी कार्यालय काठमाडौंका सहायक प्रमुख जिल्ला अधिकारी अनिल पौडेलले बिहीबार एक सूचना जारी गर्दै चाडपर्वको समयमा शान्ति सुरक्षा असर नपर्नेगरी सार्वजनिक स्थानमा होहल्ला तथा झैझगडा गर्ने,मादक पदार्थ सेवन गरेर सामाजिक जनजीवन मर्यादित र शान्ति खलल गर्ने काम नगर्न आग्रह गरेका हुन्। उनले कानुनविपरीत जुवातास,लंगु बुर्जा खेल्नेखेलाउने,भूँइचम्पा,पटका,अतीसबाजीजस्ता विपद् निम्त्याउने,वातारण प्रदूषण हुने विस्फोटक तथा प्रज्वलनशील पदार्थको प्रयोग,ओसारपसार बिक्री वितरणलगायत कार्य नगर्ननगराउन पनि अनुरोध गरेका छन्। कानुनले निषेध गरेका गतिविधि गरे गराएमा कानुन बमोजिम कारवाही हुने सूचनामा भनिएको छ। 'ऐतिहासिक महत्व बोकेका सांस्कृतिक गौरवका यी चाडपर्वहरु सामाजिक सद्भाव र भाईचारा कायम गर्दै न्यायपूर्ण समाज निर्माण गर्न प्रेरक रहेका छन् । चाडपर्वहरूको यस अवसरमा शान्ति सुरक्षामा असर पर्ने गरी सार्वजनिक स्थानमा होहल्ला एवम् झैझगडा गर्ने, मादक पदार्थको सेवन गरी पारिवारिक एवम् सामाजिक जनजीवन तथा सार्वजनिक मर्यादा र शान्ति खलल गर्ने, कानुन विपरीत जुवातास, लङ्गुरबुर्जा खेल्नेखेलाउने, भुइँचम्पा, पटका, आतसबाजी जस्ता विपद् जोखिम निम्त्याउने तथा वातावरण प्रदुषण हुने विस्फोटक एवम् प्रज्वलनशील पदार्थको प्रयोग, ओसार पसार, बिक्री वितरण गर्ने जस्ता कार्य नगर्ननगराउन अनुरोध छ । कानूनले निषेध गरेका यस्ता गतिविधि गरे गराएमा कानुन बमोजिम कारवाही हुनेछ,'सूचनामा उल्लेख छ,'देउसी भैलोलगायतका सांस्कृतिक कार्यक्रमहरू मर्यादित, अनुशासित एवम् व्यवस्थित ढङ्गले सञ्चालन गर्न गराउनुहुन अनुरोध छ ।' सूचनामा उल्लेखित कुराहरुको बर्खिलाप हुने गतिविधि गरेमा प्रहरीलाई खबर गर्न समेत आग्रह गरिएको छ।"
"इजरायद्वारा लेबनानको एक घरमा आक्रमण, १९ जनाको मृत्यु",मङ्गलबार दक्षिणी लेबनानको एउटा घरमा इजरायली आक्रमणमा परी ६ महिला र पाँच बालबालिकासहित १९ जनाको मृत्यु भएको छ। मृत्यु हुनेमा विद्यालयका पूर्व प्रधानाध्यापक अहमद एजेदिन र उनको परिवारका तीन पुस्ता रहेका बीबीसीमा उल्लेख छ। टेफाहाटा गाउँको तीनतले भवनमा परिवारका सबै सदस्य सँगै बस्थे । आक्रमणमा परी सोही गाउँका इमाम शेख अब्दो अबो रायको पनि मृत्यु भएको उनले बताए । आक्रमण हुँदा इमाम दुई अन्य व्यक्तिसँग भवन नजिकै हिँडिरहेका थिए। इजरायली सेनाले यस घटनामा अहिलेसम्म कुनै प्रतिक्रिया दिएको छैन। इजरायली सेनाले गत चार हप्तामा लेबनानमा हजारौं हवाई आक्रमण गरेको छ।
भूमि समस्या समाधानका लागि छिट्टै आयोग गठन हुन्छ : मन्त्री अधिकारी,"काठमाडौं : भूमि व्यवस्था,सहकारी तथा गरिबी निवारणमन्त्री बलराम अधिकारीले नापी र मालपोतलाई पूर्णरुपमा डिजिटाइजेसन गर्ने काम अन्तिम चरणमा पुगेको बताएका छन्। मन्त्रालय सम्हालेको सय दिनमा भएका काम कारबाहीका बारेमा जानकारी दिन बिहीबार सिंहदरबारमा पत्रकार सम्मेलन गर्दै मन्त्री अधिकारीले नापी र मालपोतमा डिजिटल सिस्टम जडान गर्ने र त्यसको प्रत्यक्ष निगरानी मन्त्रालयले गर्नसक्ने व्यवस्था अन्तिम चरणमा पुगेको बताएका हुन्। उनले आफ्नो कार्यकालमा व्यक्तिले अनधिकृत रुपमा कब्जा गरेको चार सय भन्दा बढि रोपनी जग्गा नेपाल सरकारको नाममा कायम गरिएको जानकारी दिए। रुपन्देही, कपिलवस्तु लगायतका जिल्लामा १५ सय ६५ परिवारलाई जग्गाधनी दर्ता प्रमाणपत्र उपलब्ध गराएको,भूमिसम्बन्धी नियमावली संशोधनको तयारी भएको र उनले बताए। उनले सहकारीसम्बन्धी विद्यमान समस्या समाधान गर्न सहकारी प्रवर्द्धन कोष सञ्चालन कार्यविधिको मस्यौदा प्रतिवेदन तयार गरिएको बताए। भूमि समस्या समाधानका लागि गठन आदेश मार्फत केही दिनमा नै आयोग गठन हुने उनको भनाइ छ । मन्त्री अधिकारीले सहकारीको दीर्घकालीन समस्या हल गर्नका लागि पनि मन्त्रालयले काम गरिरहेको जानकारी दिए। उनले सय दिनको अवधिमा मालपोत कार्यालयबाट यस अवधिमा कूल १२ अर्ब ४९ करोड ५५ लाख राजस्व संकलन भएको र महिला तथा अन्य गरी ९९ करोड ४० लाख रुपैयाँ राजस्व छुट दिइएको बताए। गरिवी निवारणको क्षेत्रमा देखिने गरि नतिजा हासिल गर्ने गरि मन्त्रालय गम्भीर भएर लागेको उनको भनाइ छ ।"
घुससहित सिम्रौनगढ नगरपालिकाका निमित्त प्रमुख प्रशासकीय अधिकृत पक्राउ,सिमरा : बाराको सिम्रौनगढ नगरपालिकाका निमित्त प्रमुख प्रशासकीय अधिकृत वीरेन्द्रप्रसाद साहलाई अख्तियार दुरुपयोग अनुसन्धान आयोगको टोलीले बिहीबार दिउँसो ७८ हजार नगदसहित नियन्त्रणमा लिएको छ। सेवाग्राहीसँग घुस लिएको आरोपमा हेटौंडाबाट खटिएको अख्तियारको टोलीले साहलाई कलैयाबाट नियन्त्रणमा लिएको हो। कलैया उपमहानगरपालिका४ मा सेवाग्राहीसँग रकम लिइरहेको अवस्थामा साहलाई नियन्त्रणमा लिइएको अख्तियार दुरुपयोग अनुसन्धान आयोग हेटौंडाका सूचना अधिकारी गोविन्दप्रसाद गौतमले बताए। साहले बिल भुक्तानी गरिदिने भन्दै सेवाग्राहीसँग उक्त रकम लिएको गौतमको भनाइ छ। सेवाग्राहीले दिएको सूचनाको आधारमा अख्तियारको टोली कलैया पुगेको थियो। रकम लिइरहेको अवस्थामा पक्राउ परेका साहलाई आवश्यक कारबाहीका लागि हेटौंडा लैजाने तयारी भइरहेको सूचना अधिकारी गौतमले बताए।
फोनप्वाइन्ट्ससँग इसेवाको प्रारम्भिक साझेदारी,"काठमाडौं : नेपालमा डिजिटल कारोबारलाई सहज गर्दै प्रयोगकर्ताको अनुभवलाई थप गुणस्तरीय बनाउने लक्ष्यका साथ इसेवाले फोनप्वाइन्ट्ससँग सहकार्य गर्ने निर्णय गरेको छ। फोनप्वाइन्ट्सले आफ्ना प्रयोगकर्तालाई विविध प्वाइन्ट र अफर प्रदान गर्दै अद्भुत व्यावसायिक अनुभव प्रदान गर्ने गरेको छ। प्रयोगकर्ताहरूले आफ्नो संलग्नता रहेको विभिन्न वित्तीय कारोवारबाट आर्जन गरेको प्वाइन्टस्लाई एकै ठाउँबाट सजिलै हेर्न र आफ्नो इच्छा अनुसार व्यवस्थापन गर्दै अनगिन्ती आर्कषक अफरहरु अवलोकन गरि तिनको उपभोग गर्ने अवसर फोनप्वाइन्ट्सले प्रदान गर्दछ। फोनप्वाइन्ट्सका प्रयोगकर्ताहरूले विभिन्न व्यावसायिक पार्टनरहरूसँग संलग्न भएर लोयल्टी प्वाइन्टस् (जसलाई ""फोनप्वाइन्ट्स"" पनि भनिन्छ) आर्जन गर्न सक्नेछन्। फोनप्वाइन्ट्सले फोनपेसँग आबद्ध रहेका विभिन्न पार्टनरहरुबाट आर्जन गरेको लोयल्टी प्वाइन्टस् लाई एक ठाउँमा एकीकृत गर्दछ, जसले प्रयोगकर्तालाई ती प्वाइन्टहरु प्रयोग गरी आकर्षक अफर, छुट तथा उपहारहरू प्राप्त गर्ने अवसर प्रदान गर्दछ। प्रयोगकर्तालाई एकीकृत र फाइदाजनक अनुभूति प्रदान गर्ने हेतु नियमीत प्रयोगकर्ताहरूलाई दिइने लोयल्टी प्वाइन्टस्लाई एकीकृत गर्ने विकल्प दिइएको छ। एकीकृत गरिएका लोयल्टी प्वाइन्टस् प्रयोग गरि विभिन्न अफर अवलोकन गर्दै ती अफर संकलन र उपभोग गर्ने प्रक्रियाहरूलाई सरल बनाउने यस साझेदारीको लक्ष्य रहेको छ। फोनप्वाइन्ट्सको सुरुवातसँगै कम्पनीले प्रयोगकर्ताहरूलाई लोयल्टी अभियानहरू प्रति अझ बढी आकर्षित गर्न खोजेको छ। यसले प्रयोगकर्ताहरूलाई आफ्नो संकलित प्वाइन्टलाई प्रयोग गर्न विभिन्न प्रकारका विकल्पहरू उपलब्ध गराइ थप सुविधा र सन्तुष्टि दिने मात्र नभएर अझ बढी डिजिट कारोबार गर्न प्रोत्साहन गर्ने लक्ष्य राख्छ। फोनप्वाइन्ट्सका सीईयो सागर पौडेलका अनुसार यस प्लेटफर्ममा नयाँ प्रयोगकर्तालाई जोडिनका लागि सजिलो र सहज प्रक्रिया प्रदान गरिएको छ। यसको सरल प्रक्रियाहरूले प्रयोगकर्ताहरूलाई जटिलताको सामना गर्न नपर्ने बनाउन मद्दत गर्दछ। यो प्रक्रिया सिधै फोनप्वाइन्ट्स एपबाट पनि गर्न मिल्ने भएका कारणले, प्रयोगकर्ताहरूले बीचमा अन्य चरणहरू पार नगरिकनै छिटो सेवा प्राप्त गर्न सक्नेछ । यसले प्लेटफर्ममा प्रयोगकर्ताहरूको रुचि बढाउनुको साथै फोनप्वाइन्ट्सको विस्तार गर्न सहयोग गर्न सक्ने कुरामा जोड दिएका छन्। प्रयोगकर्ताहरूले फोनप्वाइन्ट्स वा पार्टनर एप मार्फत आफूले कमाएको फोन प्वाइन्टस्को विवरण हेर्न, विभिन्न अफर अवलोकन गर्दै फोनप्वाइन्ट्स प्रयोग गरि आफूले चाहेको अफरहरु प्राप्त गर्न सक्नेछन् जसले प्रयोगकर्ताको अनुभवलाई सरल बनाउँछ ।"
"कालीकोटमा बाइक दुर्घटना, एकजनाको मृत्यु",कालीकोट : कालीकोट सान्नीत्रिवेणी गाउँपालिका वडा नं ८ का २८ वर्षीया खेमराज बुढाको बाइक दुर्घटनामा परेर घटनास्थलमै मृत्यु भएको छ। कालीकोटको रास्कोटबाट मामा नाता पर्ने बाजुरा जगनाथ गाउँपालिका वडा नं ४ निबासी खडकबहादुर भण्डारीलाइ पुर्याउन जाने क्रममा बाइक चालक बुढाको दुर्टनामा भइ मृत्यु भएको हो। खुलालु हिल्सा कर्णाली करिडोर अन्तरगत बाजुरा जगनाथ वडा नं ५ भुकाखोला नजिक दुर्घटना हुँदा बुढाको मृत्यु भएको हो। बाजुराका प्रहरी नायव उपरीक्षक दिलिपकुमार गिरीले बुधबार राति ९ बजेतिर दुर्घटनामा परेको भए पनि अपठेरो भीरबाट तीन सय मिटर तल खोचमा खसेका कारण उद्धारमा ढिलाइ भएको बताए । उनले रास्कोटबाट नगर प्रहरी र बाजुरा कोल्टीबाट प्रहरी घटनास्थल गएर उद्धार गरेको बताए। बाइकमा सवार जडिबुटी ब्यवसायी भण्डारी र बाइक भने सडक छेउमै पल्टिएको छ। पछाडी बसेका बाजुरा जगनाथ गापा वडा नं ४ नाराकोटका ३७ वर्षका खडकबहादुर भण्डारीको घुँडामा सामान्य चोट लागेको छ। थप घटनाका विषयमा अनुसन्धान भइरहेको छ।
विपद् व्यवस्थापनमा विश्व बैंकले १५० मिलियन अमेरिकी डलर सहुलियत पूर्ण ऋण दिने,"वासिङ्टन डिसी : विश्व बैंकले नेपाल सरकारलाई विपद् व्यवस्थापनका लागि तत्काल सुविधा (क्याट्रोस्ट्रोपि ड्रडाउन) अन्तर्गत १५० मिलियन अमेरिकी डलर सहुलियतपूर्ण ऋण सहायता प्रदान गर्ने सम्वन्धी सम्झौता भएको छ। विश्व बैंक समूह र अन्तर्राष्ट्रिय मुद्रा कोषको वार्षिक बैठकमा सहभागी भएका उपप्रधानमन्त्री एवम् अर्थमन्त्री विष्णुप्रसाद पौडेलको उपस्थितिमा आज बैंकको केन्द्रीय कार्यालयमा अर्थ सचिव डा रामप्रसाद घिमिरे र बैंकका नेपाल, माल्दिभ्स र श्रीलंका हेर्ने कन्ट्रि डाइरेक्टर डेभिड सिस्लनले सहायता परिचालन सम्वन्धि सम्झौता पत्रमा हस्ताक्षर गरेका हुन्। बजेटरी सहायताको रुपमा उपयोग हुने उक्त रकम विपद पुनर्स्थापना, पुनरुत्थान र पुनर्निर्माणमा उपयोग हुनेछ। उपप्रधानमन्त्री एवम् अर्थमन्त्री पौडेल विश्व बैंक र अन्तर्राष्ट्रिय मुद्रा कोषको ५५ औं वार्षिक बैठकका सिलसिलामा दक्षिण एसिया क्षेत्रका गभर्नरहरुको संयुक्त बैठकमा सहभागी भएका थिए। अर्थमन्त्रीको सक्रियता आजै उपप्रधानमन्त्री एवम् अर्थमन्त्री पौडेलसँग विश्व बैंक, एसियाली विकास बैंक र अन्तर्राष्ट्रिय वित्त निगमका उच्च पदस्थ पदाधिकारीहरुसँग अलगअलग भेटवार्ता भएको छ। उक्त भेटवार्ताको क्रममा विश्व बैंकका दक्षिण एसिया क्षेत्र हेर्ने उपाध्यक्ष श्री मार्टिन रेजर र कार्यकारी निर्देशक वेम्पी सपुत्रसँग बहुपक्षीय सहायता परिचालनका विविध विषयमा छलफल भएको छ। सो अवसरमा उपप्रधानमन्त्री पौडेलले विश्व बैंकले नेपालको यातायात, उर्जा, शिक्षा लगायतका पूर्वाधार विकास एवम् सामाजिक क्षेत्रका कार्यक्रम तथा परियोजनामा पुर्याएको सहयोगका लागि धन्यवाद दिँदै आगामी दिनमा सहयोगको क्षेत्रलाई अझ फराकिलो र प्रभावकारी बनाउन आग्रह गरेका थिए। त्यसैगरी, एसियाली विकास बैंकका उपाध्यक्ष यिङमिन याङसँग पनि आजै उपप्रधानमन्त्री एवम् अर्थमन्त्री पौडेलको विश्व बैंक मुख्यालयमा भेटवार्ता भएको छ। एसियाली विकास बैंक नेपालको मुख्य विकास साझेदारको भूमिकामा रहेको उल्लेख गर्दै नेपालको पूर्वाधार एवम् सामाजिक विकासको क्षेत्रमा थप सहायता परिचालन गर्न आग्रह गरेका थिए। उपप्रधानमन्त्री एवम् अर्थमन्त्री पौडेलसँग आजै अन्तर्राष्ट्रिय वित्त निगमका उपाध्यक्ष रिकार्डो पुलिटीको पनि भेटवार्ता भएको छ। भेटका क्रममा निगमले नेपालमा निजी क्षेत्रको विकासमा लगानी बढाउँदै लगेकोमा उपप्रधानमन्त्री पौडेलले खुसी व्यक्त गरे। साथै आगामी दिनमा निगमका गतिविधिमा प्रभावकारिता ल्याउन र थप विस्तार गर्न आग्रह गर्दै सरकारको तर्फबाट निजी क्षेत्रको विकासमा अनुकूल वातावरण बनाउने प्रतिबद्धता समेत व्यक्त गरे।"
सुन्दरीघाटको पानी प्रशोधन केन्द्रमा नख्खु खोलाको पानी ल्याइयो,काठमाडौं : बाढीले मुहानसहित पाइप लाइन बगाएर बन्द भएको ललितपुरको नख्खु खोलाको पानी आज सुन्दरीघाटको पानी प्रशोधन केन्द्रमा ल्याइएको छ । बाढीले ललितपुरको नख्खु खोलामा बगाएको ४०० एमएमको करिब २५० मिटर नयाँ पाइप जडान गरि आज बिहान सुन्दरीघाट पानी प्रशोधन केन्द्रमा पानी ल्याइएको काठमाडौँ उपत्यका खानेपानी लिमिटेड (केयुकेएल) ले जनाएको छ । काठमाडौं उपत्यका खानेपानी लिमिटेड (केयुकेएल) का प्रमुख कार्यकारी निर्देशक अशोक पौडेलका अनुसार प्राविधिकलगायतको टोलीले आज बिहान पानी ल्याउन सफल भएको हो। बाढीका कारण फोहर भएको खानेपानीका टयाङ्की सफा गरी तत्काल पानी प्रशोधन गरेर वितरण गरिने उनले बताए। यस अगाडि खानेपानीमन्त्री प्रदीप यादवले नख्खु खोलामा बाढीले बगाएका पाइपलाइन मर्मतसहित बगाएका पाइप तत्काल नयाँ जडान गरी पानी ल्याउनका लागि निर्देशन दिएका थिए। अहिले सुन्दरीघाटको पानी प्रशोधन केन्द्रमा दैनिक ६५ लाख लिटर पानी आइरहेको छ।
आलोकनगरमा निर्माणाधीन घरको चौथो तलाबाट लडेर एकजना मजदुरको मृत्यु,काठमाडौं : आलोकनगरस्थित एक घरको तलाबाट लडेर एकजना मजदुरको मृत्यु भएको छ। नुवाकोटको बेलकोटगढी नगरपालिका५ का ४२ वर्षीय दिलबहादुर भुजेलको मृत्यु भएको प्रहरीले जनाएको छ। जिल्ला प्रहरी परिसर काठमाडौका अनुसार काठमाडौं महानगरपालिका३१ आलोकनगरमा भिटु श्रेष्ठको निर्माणाधीन घरमा काम गरिरहेका बेला लडेर उनको मृत्यु भएको हो । गम्भीर घाइते भएका उनको उपचारका क्रममा सिभिल अस्पतालमा मृत्यु भएको प्रहरीले जनाएको छ।
लुम्बिनी प्रदेशका नवनियुक्त मन्त्रीले लिए शपथ,"लुम्बिनी : लुम्बिनी प्रदेश सरकारमा नवनियुक्त मन्त्रीहरूले पद तथा गोपनीयताको शपथ लिएका छन्। मन्त्रीहरूले प्रदेश प्रमुखसमक्ष शपथ लिएका हुन्। मुख्यमन्त्री चेतनारायण आचार्यले नियुक्त गरेका तीन मन्त्रीले बिहीबार बुटवलमा प्रदेश प्रमुख कृष्णबहादुर घर्तीबाट शपथ लिएका हुन्। बर्दियाका जन्मजय तिमिल्सिना सामाजिक विकासमन्त्री, पश्चिम नवलपरासीका देवकरण कलवार वन तथा वातावरणमन्त्री र बाँकेका आदेश अग्रवालले आन्तरिक मामिला तथा कानुनमन्त्रीको शपथ लिएका हुन्। नवनियुक्त मन्त्री तिमिल्सिना र कलवार नेपाली कांग्रेस तथा अग्रवाल जनता समाजवादी पार्टीबाट प्रदेशसभा सदस्य हुन्। लुम्बिनी प्रदेश सरकारमा मुख्यमन्त्रीसहित नेकपा (एमाले)का पाँच, कांग्रेसका पाँच र जसपाका एकगरी मन्त्रीको सङ्ख्या ११ पुगेको छ । मुख्यमन्त्री आचार्यले बुधबार प्रदेश मन्त्रिपरिषद् पुनर्गठनका लागि प्रदेश प्रमुखसमक्ष सिफारिस गरेको थियो। सोही आधारमा नव नियुक्त मन्त्रीको शपथ गरिएको हो । कांग्रेस र एमालेका ५६ प्रदेशसभा सदस्यको समर्थनमा लुम्बिनीमा सरकार बनेको थियो ।"
"मस्कको प्रतिदिन १० लाख डलर पुरस्कार दिने योजना, अमेरिकी सरकारले दियो चेतावनी",वासिङ्टन डिसी : अमेरिकी न्याय विभागले एलोन मस्कको अभियान अमेरिका पीएसीलाई चेतावनी पत्र पठाएको छ। अमेरिकी न्याय विभागले ट्रम्पको समर्थनमा एलोन मस्कको चुनावी अभियान संगठनलाई पत्र लेखेको हो । मतदातालाई प्रतिदिन १० लाख अमेरिकी डलर दिने मस्कको योजना कानुन उल्लंघनको दायरामा आउन सक्ने पत्रमा लेखिएको छ । एलोन मस्कको चुनावी अभियानमा पठाइएको पत्रको जानकारी पहिलो पटक सीएनएनले साझा गरेको थियो। एलोन मस्कको अभियान अमेरिका पीएसीको यो पुरस्कार योजनामा सात स्विङ राज्यमा दर्ता भएका मतदाताहरूलाई एउटा याचिकामा हस्ताक्षर गर्न अपील गरिएको छ। चुनाव नहुँदासम्म प्रत्येक दिन पिटिशनमा हस्ताक्षर गर्ने व्यक्तिमध्ये एकलाई एक मिलियन अमेरिकी डलर दिइनेछ। केही कानुनविद्हरूले यो पुरस्कार योजना गैरकानूनी हुनसक्ने बताइसकेका थिए । अक्टोबर १९ मा पहिलो चिठ्ठा चेक पेन्सिलभेनिया मा एक कार्यक्रममा एक व्यक्तिलाई दिइएको थियो। बीबीसी
मुस्ताङमा अन्तर्राष्ट्रिय पर्वतीय कला महोत्सव,"जोमसोम : मुस्ताङमा प्रकृति, संस्कृति र सिर्जनशीलताको अन्तर्राष्ट्रिय पर्वतीय चित्रकला महोत्सव चलिरहेको छ। मुस्ताङ जिल्लाको पर्यटन प्रबद्र्धन तथा यहाँको धार्मिक संस्कृतिक र ऐतिहासिक एवं हिमाली क्षेत्रको जैविक विविधता र मौलिकतालाई चित्रमार्फत विश्व समुदायमाझ उजागर गर्ने उद्देश्यसहित प्रथम अन्तर्राष्ट्रिय पर्वतीय चित्रकला महोत्सव आयोजना गरिएको हो। अक्टोबर १८ देखि २४ तारिखसम्मका लागि आयोजना भएको प्रथम अन्तर्राष्ट्रिय पर्वतीय चित्रकला महोत्सव बिहीबारसम्म सकिने छ। होटल ओम होम्स, रेड हाउस र ठमेल भिल्लाका प्रोपाइटर त्रिपल गुरुङको प्रायोजनमा आयोजना भएको प्रथम अन्तर्राष्ट्रिय पर्वतीय चित्रकला महोत्सवमा नेपाल पर्यटन बोर्डको साझेदारी रहेको छ। मुस्ताङमा आयोजित पर्वतीय चित्रकला महोत्सवलाई युरोपेली युनियन, स्वीस सरकार विकास सहयोग (एसडिसी), दलाई ला, यति एअरलाइनस, शेर्पा ब्रअरी, हार्मोनिक लिबरेसन र होटल मस्याङ्दी लगायत सहयोगीका रूपमा छन्। मुस्ताङमा पहिलोपटक आयोजना गरिएको यसप्रकारको पर्वतीय चित्रकला महोत्सवलाई परीक्षणका रूपमा हेरिएको छ। मुस्ताङको समग्र विविधितालाई चित्रकलामार्फत उजागर गरी पर्यटन विकासमा टेवा पुयाउने उद्देश्यले विभिन्न अन्तर्राष्ट्रिय मुलुकका ७ जना ख्यातिप्राप्त चित्रकारहरूलाई मुस्ताङ ल्याइएको कार्यक्रमका सहजकर्ता महेन्द्र गुरुङले जानकारी दिए। पर्वतीय कला महोत्सवमा नेपालका चर्चित ९ जना चित्रकारहरूले पनि सहभागिता जनाएको सहजकर्ता गुरुङले बताए। मुस्ताङमा आयोजित चित्रकला महोत्सवमा थाईल्याण्ड,पोल्याण्ड, रोमानिया, भुटान, इन्डोनेसिया र ताइवानका चर्चित चित्रकारहरूको समावेश रहेको छ। यसैगरी नेपालबाट सिर्जनराज भण्डारी, इभाना ताम्राकार, हरेराम जोजु, एनबि गुरुङ, वाङ लामा, धोज गुरुङ, मनोज तामाङ, आकाश गुरुङ र नवीन नाल्बोले आफ्नो प्रतिभा बाँडेको सहजकर्ता गुरुङको भनाइ छ। मुस्ताङको वारागुङ मुक्तिक्षेत्र४ कागबेनी,घरपझोङ५ ठिनी र घरपझोङ४ जोमसोममा अन्तर्राष्ट्रिय पर्वतीय चित्रकला महोत्सव आयोजना गरिएको हो।"
सामागाउँमा सुरु भयो चुमनुब्रीकै ठूलो सामा मानी सांस्कृतिक महोत्सव,"गोरखा : चुमनुब्री १ सामागाउँमा सामा मानी सांस्कृतिक महोत्सव सुरु भएको छ। विभिन्न संस्कृतिक नाँचहरू प्रदर्शन गरेर बुधबारदेखि महोत्सव सुरु भएको स्थानीय मिङ्मार लामाले बताए। महोत्सवमा तिब्बती संस्कृतिमा प्रचलित ८ कथा मध्ये ४ वटा प्रदर्शन गरिने उनले जानकारी दिए। पहिलो दिन त्यसमध्यको एउटा कथा प्रदर्शन गरिएको उनले बताए। लामाका अनुसार महोत्सवको पहिलो दिन घिउ अर्पण कार्यक्रम पनि भएको छ। उत्सव अवधिभर एक दिन स्वर्गनर्कको पनि कथा प्रस्तुत गरिन्छ। चुमनुब्री गाउँपालिकाभरिकै सबैभन्दा ठूलो मानिने यो महोत्सव सामागाउँको बीचमा रहेको खुल्ला ठाउँमा आयोजना गरिएको छ। सामा मानी सांस्कृतिक महोत्सव सयवर्षभन्दा पहिलेदेखि चलिआएको प्राचीन महोत्सव हो। प्रत्येक तीन वर्षमा हुने सो सांस्कृतिक महोत्सवको आयोजना लोटस फिट अफ मनास्लु हेरिटेजले गरेको हो । सातदिनसम्म सञ्चालन हुने यो मेलामा ओपेरा डान्स(परी नाँच) हुनेछ। त्यस्तै घिउ अर्पण कार्यक्रम पनि हुनेछ। घिउ अर्पण कार्यक्रममा स्थानीयबासीले पाँच किलोग्राम, १० किलोग्राम घिउ अर्पण गर्ने गर्छन्। सो घिउ तीनवर्षसम्म गुम्बामा बत्ती बाल्न प्रयोग गर्ने प्रचलन रहेको छ। गुम्बामा बत्ती बाल्यो भने पाप पखालिने, सुख, शान्ति, संवृद्धि, कल्याण प्राप्त हुन्छ भन्ने विश्वास छ। त्यसैले घिउ दान गर्न गाउँले सबै र काठमाडौंदेखि पनि आउने उनले बताए। ओपेरा नाँच हिमालयन संस्कृतिले भरिएको नाच हो। यसमा वोधिसत्वको कथायुक्त नाटक पनि हुने गर्छ। दिनभरि ओपेरा नाँच र रातभरि स्याफ्रु नाँच हुने गर्छ, मुख्य लामा जिग्मेले भने। यस मेला, महोत्सवमा विशेष गरी नुब्री क्षेत्रका सबै गाउँबाट र चुम उपत्यकाका दर्शक पनि आउने उनले बताए। महोत्सव अवधिभरि गाउँका बासिन्दा गाउँबाहिर नगै कार्यक्रममा सहभागी हुनेछन्। साथै विदेशी पर्यटकलाई पनि देखाएर देश, विदेशमा समेत प्रचार प्रसार गर्ने उद्देश्य आयोजकले लिएको छ।"
चिनियाँ नागरिकसँग बाल विवाह गराइदिने बाबुसहित आठ पक्राउ,"धरान : विदेशी नागरिकसँग बालविवाह गराउने बाबुसहित आठजनालाई सुनसरी प्रहरीले पक्राउ गरी सार्वजनिक गरेको छ। धनकुटाको छथर जोरपाटी२ की १६ वर्षकी किशोरीलाई चिनियाँ नागरिकसँग जबरजस्ती बाल विवाह गराउने उनीहरूलाई सुनसरीको चतराबाट पक्राउ गरिएको जिल्ला प्रहरी कार्यालय सुनसरीका प्रवक्ता डिएसपी रामप्रसाद तिमल्सिनाले जानकारी दिएका छन्। किशोरीलाई घरबाट ललाइफकाइ लगी चतरास्थित औलिया बाबाको मन्दिरमा बाल विवाह भइरहेको छ भन्ने विशेष सूचनाको आधारमा प्रहरी टोली परिचालन गरी उनीहरूलाई नियन्त्रणमा लिएको डिएसपी तिमल्सिनाले बताए। यस कार्यमा सम्लग्न तीन चिनियाँ नागरिक र ६ नेपालीलाई पक्राउ गरी घटनाको अनुसन्धान अगाडि बढाइएको उनले बताए। अभियुक्तहरूले धनकुटा छथर जोरपाटी२ की १६ वर्षकी बालिकालाई चिनको हुबेल बस्ने ३३ वर्षीय लि टेङसँग बाल विबाह गराउँदै गरेको अवस्थामा बेहुलासहितका मानिसहरूलाई पक्राउ गरी जिल्ला प्रहरी कार्यालय सुनसरीको हिरासतमा राखिएको डिएसपी तिमल्सिनाले बताए। प्रहरीले उमेर नपुगेकी छोरीलाई जबरजस्ती विवाह गराउने किशोरीका बाबु, बेहुला चाइनिज नागरिक लि टेङ, उदयपुरको बेलका नगरपालिका९ का ४३ वर्षीय दिपक दर्जी, ४२ वर्षीय बद्री विक्रम राई, स्याङ्जा पुतलीबजार नगरपालिका१२ का २० वर्षीय सितल गुरुङ, काभ्रेपलान्चोकको रोशी गाउँपालिका३ की २० वर्षीया रोशनीमाया तामाङ , अरु दुई चाइनिज नागरिकहरू ३५ वर्षीय डोङ शिहाओ र वु हेजीलाई पक्राउ गरिएको डिएसपी तिमल्सिनाले बताए। नेपालको कानुन अनुसार केटा केटीको विवाह गर्ने उमेर २० वर्ष पूरा भएको हुनुपर्ने छ। कानुन विपरीत विभिन्न जिल्लाका व्यक्तिहरूले किशोरीलाई प्रलोभनमा पारी जबरजस्ती विवाह गरेको पाइएको सुनसरीका प्रहरी पर्मुख एसपी सुमनकुमार तिम्सिनाले बताए। उनले पक्राउ परेका आठै जनालाई जिल्ला अदालत सुनसरीबाट म्याद थप गरि अनुसन्धान थालिएको बताए।"
'दाना' आँधी आज बंगाल र ओडिशाको तटमा पुग्ने : तटीय क्षेत्रका तीन लाख मानिसलाई सुरक्षित स्थानमा सारियो,"चक्रवाती आँधी 'दाना' आज पश्चिम बंगाल र ओडिशाको तटीय क्षेत्रमा पुग्न सक्ने जनाइएको छ। पश्चिम बंगाल र ओडिशाका सरकारले चक्रवात दानासँग लड्नका लागि तयारी पूरा भएको बताएको छ । 'दाना' आँधीका कारण रेलवेले वन्दे भारत, राजधानी एक्सप्रेसलगायत दुई सयभन्दा बढी रेल सञ्चालनमा रोक लगाएको छ । सावधानीका रूपमा पश्चिम बंगाल र ओडिशाका सरकारले तटीय क्षेत्रबाट करिब तीन लाख मानिसलाई सुरक्षित स्थानमा सारिएको छ। दुवै राज्यमा तटीय जिल्लाका सबै विद्यालय असोज २५ गतेसम्म बन्द गरिएको छ भने चिकित्सकसहित सबै सरकारी कर्मचारीको बिदा रद्द गरिएको छ । दाना आँधी बुधवार रातीदेखि बिहीबार बिहानसम्म पुरी र सागर द्वीपको बीचको तटमा पुग्न सक्ने जनाइएको छ। जसका कारण उक्त स्थानमा बिहीबार र शुक्रबार भारी वर्षाको सम्भावना रहेको छ । पश्चिम बङ्गालका मुख्यमन्त्री ममता बनर्जीले सम्भावित रूपमा दानाबाट प्रभावित जिल्लाहरूको अवस्थाको निगरानी गर्ने जिम्मेवारी सचिवस्तरका अधिकारीहरूलाई सुम्पिएका बीबीसी समाचारमा उल्लेख छ। उक्त क्षेत्रमा करिब एक हजार राहत शिविर खोलिएको छ । विद्यालय र सरकारी भवनमा जनताका लागि बास र खानाको व्यवस्था गरिएको छ । ओडिशाका राजस्व र प्रकोप व्यवस्थापन मन्त्री सुरेश पुजारीले पर्यटकहरूलाई आगामी चार दिनका लागि सबै होटल बुकिङ रद्द गर्न भनेका छन्। मङ्गलबार पुरीबाट तीन हजारभन्दा बढी पर्यटकलाई सकुशल घर पठाइएको उनले बताए । केहीलाई बुधबार बिहान पनि पठाइएको छ । अहिले पुरीका सबै होटल लगभग खाली छन् । बीबीसी"
पशुपति गौशाला धर्मशाला विवादबारे छिट्टै छिनोफानो हुन्छ : पर्यटनमन्त्री,"काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले पशुपति धर्मशाला विवाद छिटै समाधान हुने बताएका छन्। सरकार गठन भएको पहिलो १०० दिनमा मन्त्रालयबाट भएका प्रमुख कार्य एवं उपलब्धि सार्वजनिक गर्ने क्रममा मन्त्री पाण्डेले कानुनी र शान्तिपूर्ण समाधान खोज्ने गरी अध्ययन समिति गठन गरेको र त्यस्को प्रतिवेदनका आधारमा पशुपति धर्मशाला विवाद छिटै समाधान हुने बताएका हुन्। उनले पशुपति क्षेत्र विकास कोषले मन्त्रालयलाई नै जानकारी नदिइ धर्मशाला सञ्चालनको व्यवस्थापनको जिम्मा काठमाडौं महानगरलाई दिएको उल्लेख गरे। मावाडी सेवा समिति पुन अदालत गएकाले अदालतको आदेशलाई पनि सम्मान गर्दै अघि बढ्ने स्पष्ट पारे । 'छलफल नगरी कोष व्यवस्थापनले मन्त्रालय र परिषदको अध्यक्ष मन्त्रीलाई समेत जानकारी नगराइ सम्झौता गर्नु भएको रहेछ। जुन कुरा हामीहरूले महानगर पालिकाको प्रहरी गएर भोलि बिहान खाली गराइदिनु भन्ने सूचना दिएको कुरा भिडियो मार्फत् थाहा भयो। त्यसबाट मारवाडी सेवा समिति तुरून्त नछोड्ने र नसक्ने थियो। यो कुराले त्यहाँ ठूलो द्वन्द्वको सृजना हुने भयो। त्यसले सुरक्षाको स्थितिमा पनि संकट पैदा गर्ने भयो। त्यसपछि गृहमन्त्री, प्रधानमन्त्री, सुरक्षा निकायको माथिल्लो निकायसँग छलफल भयो। त्यसपछि पनि यसको खासै वैधानिक विधिसंवत समाधान नआएकाले यसको कानुनी र शान्तिपूर्ण समाधान गर्नेगरी अध्ययन समिति पनि गठन गरिएको छ। यसले सम्पूर्ण तथ्यहरूका बारेमा सबै डिटेल ल्याउँछ। सम्झौता के भएको थियो ? अदालतको फैसला के हो? अख्तियारले पटक पटक लेखेर दिएका विषय के हुन्? संसदको समितिले पनि केही लेखेको छ। यी विविध विषयमा समितिले अध्ययन गरेर तथ्यहरू दिन्छ। अदालतको पूर्णपाठ पनि आउँछ। मारवाडी सेवा समिति फेरि उच्च अदालतमा गएको छ। अल्पकालीन आदेश जारी भएको छ। पूर्णकालीन आदेश जारी गर्नका लागि १२ गते मात्रै पेशी तोकिएको छ,'उनले भने,'जेहोस् सबै विषयलाई एक ठाउँमा राखेर हामी कानुनी र शान्तिपूर्ण निकास शीघ्र दिने र त्यो निकास दिर्घकालीन समस्या समाधानको शूत्रको रुपमा रहनेछ।' पशुपति क्षेत्र विकास कोषले २०८० साउन १७ मारवाडी समितिसँगको सम्झौता भंग गरेको थियो। कोषको यो सम्झौता भंग गर्ने निर्णय गैरकानुनी रहेको भनी मारवाडी सेवा समिति नेपालले २०८० साउन २४ गते काठमाडौं जिल्ला अदालतमा मुद्दा दर्ता गराएको थियो। २०८१ असोज १६ गते जिल्ला अदालतले कोषको पक्षमा फैसला सुनाएको छ। फैसलापछि २०८१ असोज २२ मा पशुपति क्षेत्र विकास कोषले गौशाला धर्मशालाको व्यवस्थापन गर्न काठमाडौं महानगरपालिकासँग समन्वय गर्ने निर्णय गरेको छ। त्यसपछि महानगरको टोली गौशालामा दिनहुँजसो गएर लिन खोजिरहेको छ। तर मारवाडी सेवा समितिले त्यसमा अवरोध गरिरहेको छ। समितिले गौशालामा आफ्नो मोहियानी हक रहेको दाबी गर्दै आएको छ तर पशुपति क्षेत्र विकास कोष भने मोहियानी हकको व्यवस्था खारेज पछि मात्रै मारवाडी सेवा समितिको स्थापना भएको भन्दै मोहियानी हक समितिमा नरहेको जनाएको छ। लामो समयदेखि समितिले सस्तो मूल्यमा गौशालाको करिब १० रोपनी जग्गा उपभोग गर्दै आएको थियो। २०५४ सालमा वार्षिक ५१ हजार रुपैयाँ तिर्ने सम्झौता भएको थियो। समितिले अहिलेसम्म यही भाडा तिर्दै आएको थियो। पशुपति क्षेत्र विकास कोषले पशुपति धर्मशालामा मारवाडी सेवा समितिलाई मोहियानी हक पाउने कुनै प्रमाण नभएको समेत दावी गरेको छ। समितिलाई मोहियानी हक पाउने कुनै आधार र प्रमाण नभएको स्पष्ट पारेको छ। मारवाडी सेवा समितिले पशुपति गौशाला धर्मशालामा मोहियानी हकका लागि दावी गरेपछि समिति र कोषबीचको विवादले चर्कोरुप लिएको छ।"
पहिलो ३ महिनामा साढे ३ खर्ब व्यापार घाटा,"काठमाडौं : चालु आर्थिक वर्ष २०८१८२ को असोज मसान्तसम्ममा व्यापार घाटा गत वर्षको तुलनामा ३९६ प्रतिशतले घटेको छ । गत आर्थिक वर्ष नेपालले ३ खर्ब ६६ अर्ब ८८ करोड ४० लाख रुपैयाँको व्यापार घाटा बेहोरेको थियो । चालु आर्थिक वर्षको पहिलो तीन महिनामा ३ खर्ब ५२ अर्ब ३७ करोड ३६ लाख रुपैयाँ छ । गत वर्षभन्दा व्यापार घाटामा केही सुधार देखिएको छ । नेपालको अर्थतन्त्र लामो समयदेखि आयातित वस्तुमै निर्भर रहँदै आएको छ । जसले गर्दा निर्यातको हिस्सा कुल आयातको करिब १० प्रतिशत हाराहारीमा मात्रै हुने गरेको छ । नेपालले १ लाख रुपैयाँको आयात गर्दा १० हजार रुपैयाँ मात्रै निर्यात हुन्छ । जसले गर्दा नेपालले सधैं व्यापार घाटा बेहोर्नु परेको हो । समग्रमा चालु आवको ३ महिनासम्ममा मुलुकको आयात, निर्यात दुवै घटेको छ । समग्रमा आन्तरिक उत्पादन बढ्न नसक्दा बर्सेनि मुलुकले व्यापार घाटाको सामना गर्दै आउनु परेको छ । आयातको तुलनामा निर्यातको आकार बढ्न नसक्दा व्यापार घाटाको आकार सधैं ठूलो छ । तर, पछिल्ला केही महिना आयात थोरै घट्दा व्यापार घाटा पनि केही कमी आएको छ । तर, यसले खासै अर्थ राखेको छैन । स्वदेशी उद्योगको उत्पादनको क्षमता दिन प्रतिदिन घटिरहेको व्यवसायीको गुनासो छ । पेट्रोलियम पदार्थ, मेसिनरी र मेकानिकल उपकरण, विद्युतीय मेसिनरी र उपकरण, सवारी र त्यसका पार्टपुर्जा, प्लास्टिकका सामान, फर्टिलाइजर, औषधि उत्पादन, तरकारी, कपडा र लुगा, खाद्यान्न लगायतले कुल आयातको सबैभन्दा बढी हिस्सा ओगटेका छन् । यस्ता वस्तु ठूलो मात्रामा भित्रिँदा समग्र आयातको आकार फराकिलो हुँदै आएको छ । तथापी गत आर्थिक वर्षको ३ महिनाको तुलनामा चालु आवको सोही अवधिमा आयातमा संकुचन आएको छ । भन्सार विभागले बुधबार सार्वजनिक गरेको वैदेशिक व्यापारको तथ्यांकअनुसार गत आवको असोजसम्ममा ४ खर्ब ७ अर्ब ७५ करोड हाराहारीमा सामान आयात भएको थियो । तर, आर्थिक वर्ष २०८१८२ को ३ महिनासम्ममा आयात ४१७ प्रतिशतले घटेको छ । नेपाल भित्रिएका वस्तु तथा सेवा आयातबाट ३ खर्ब ९० अर्ब ७५ करोड रुपैयाँ बराबरको विदेशी मुद्रा बाहिरिएको छ । जसमा ६६ अर्ब ९१ करोडको पेट्रोलियम पदार्थ मात्रै आयात भएको छ । यो आयातको सबैभन्दा धेरै हिस्सा हो । दोस्रोमा फलाम र स्टिल ३३ अर्ब ११ करोड रुपैयाँ बराबर आयात भएको छ । कोभिडयता देशभित्र उत्पादित उद्योग तथा कलकारखानाको उत्पादन क्षमतामा कमी आउँदा निर्यात पनि सुधार हुन सकेको छैन । गत आवको तुलनामा चालु आवको असोजसम्ममा निर्यात ६११ प्रतिशतले घटेको छ । नेपालबाट गत वर्ष ३ महिनामा कुल ४० अर्ब ८७ करोड ४८ लाख रुपैयाँ बराबरको निर्यात गरेको थियो । यसपटक निर्यात उक्त दरले घटेर ३८ अर्ब ३७ करोड ८७ लाख १७ हजार रुपैयाँमा सीमित भएको छ । कुल निर्यातित वस्तुमा चिया, कफी, मसला, कार्पेट तथा गलैंचा, हस्तकलाका सामानले बढी हिस्सा ओगटेको छ । ३ खर्ब ९० अर्ब आयात हँुदा निर्यात भने ३८ अर्ब ३७ करोड अझ आयात, निर्यात दुवैमा संकुचन पेट्रोलियम पदार्थमा मात्रै ६६ अर्ब ९१ करोडको आयात नेपालमा आयातित हुने कुल वस्तु तथा सेवामध्ये ६० प्रतिशतदेखि ६५ प्रतिशतसम्म भारतबाट आयात हुने गरेको छ। नेपालले हाल १ सय ३२ ओटा मुलुकबाट आवश्यक वस्तु तथा सेवा आयात गर्ने गरेको छ। नेपालमा यस्ता वस्तु उत्पादनले निर्यातको आकार बढाएर विदेशी मुद्रा आर्जन गर्न सहयोग पुगेको छ । ३ महिनामा मात्रै चिया, कफी र मसलाबाट ३ अर्ब ४५ करोड २४ लाख बराबरको निर्यात गर्न सफल भएको छ । दोस्रो बढी निर्यात मानव निर्मित स्टेपल फाइबरबाट ३ अर्ब २५ करोड २२ लाख बराबरको भएको छ । तेस्रो ठूलो निर्यात कार्पेट र अन्य कपडा भुइँ कभरिङ शीर्षकमा छ । जसको ३ अर्ब ७ करोड ७९ लाख रुपैयाँ बराबरको भएको छ । यसबाहेकका वस्तुको निर्यात ३ अर्बभन्दा कमका छन् । बढी आयातनिर्यात भारतबाटै : १३२ मुलुकबाट आयात गर्दा सय देशमा निर्यात नेपालमा आयातित हुने कुल वस्तु तथा सेवामध्ये ६० प्रतिशतदेखि ६५ प्रतिशतसम्म भारतबाट आयात हुने गरेको छ । चालू आर्थिक वर्षको ३ महिनासम्ममा भारतबाट मात्रै २ खर्ब ४० अर्ब रुपैयाँ बराबरको बस्तु तथा सेवा आयात भएको छ । यो कुल आयातको ६२ प्रतिशत हो । यसबाहेकका आयात चीनबाट ७८ अर्ब ६३ करोड ७२ लाख रुपैयाँ बराबरको भएको छ । यसैगरी क्रमशः युक्रेनबाट ६ अर्ब ५१ करोड ५८ लाख, अस्ट्रेलियाबाट ५ अर्ब ६१ करोड ६६ लाख, अर्जेन्टिनाबाट ४ अर्ब ९५ करोड रुपैयाँ बराबरको आयात भएका छन् । नेपालले हाल १ सय ३२ ओटा मुलुकबाट आवश्यक वस्तु तथा सेवा आयात गर्ने गरेको छ । निर्यात भने विभिन्न १ सय मुलुकमा गरेको छ । सबैभन्दा बढी निर्यात पनि भारतमै छ । जहाँ असोजसम्ममा २४ अर्ब ८५ करोड ९० लाख ३० हजार रुपैयाँ बराबरको निर्यात भएको छ । यसैगरी दोस्रोमा बढी निर्यात गर्ने मुलुक अमेरीका हो । नेपालले अमेरीकामा ३ महिनामा ४ अर्ब ७७ करोड ४३ लाख ४० हजार रुपैयाँ बराबरको सामान निर्यात गरेको छ । यसपछि क्रमशः नेपालबाट जर्मनीमा १ अर्ब २३ करोड, बेलायतमा १ अर्ब ३ करोड, जापानमा ५९ करोड ९ लाख ७९ हजार रुपैयाँ बराबरको वस्तु निर्यात भएको छ ।"
तथ्यांक प्रणालीको विकास,"तथ्यांक र सूचना साधन र शक्ति हुन् । यसमार्फत समाज र राष्ट्रको वास्तविक तस्बिर थाहा पाउन सकिन्छ । सरकारको नीति र कार्यक्रमहरूलाई तथ्यमा आधारित बनाई कार्यान्वयन योग्य बनाउन, समाजको यथार्थ अवस्थाको चित्रण गरी भविष्यको गोरेटो निर्धारण गर्न र अनुगमन तथा मूल्यांकनलाई नतिजामूलक बनाउन गुणस्तरीय तथ्यांकको उपलब्धता पूर्वसर्त हो । विकासका नीति तर्जुमादेखि प्रतिफलको मापनसम्म तथ्यांकको विशेष भूमिका रहन्छ । आधिकारिक र गुणस्तरीय तथ्यांकको उत्पादन, व्यवस्थापन र निरन्तर आपूर्तिको लागि तथ्यांक प्रणाली आवश्यक पर्दछ । यस्तो प्रणालीभित्र देशको आधिकारिक तथ्यांकसँग सम्बन्धित नीति, कानुनी प्रावधान र संस्थागत व्यवस्थालाई समेटिएको हुन्छ । जसमार्फत सरकारी तथ्यांकको उत्पादन, वितरण, उपयोग र अभिलेखीकरणसम्मका क्रियाकलापको व्यवस्थापन गरिन्छ । तथ्यांक प्रणाली मुलुक र शासन प्रणाली सापेक्ष हुने गर्दछ । नेपालको संविधानले संघ, प्रदेश र स्थानीय तहसहितको संघीय शासन प्रणालीलाई संस्थागत गयो । तीन तहका सरकारहरूबीच संविधानले एकल र साझा अधिकारको सूचीमार्फत अधिकारको बाँडफाँट गरेको छ । संविधानको अनुसूची ५, ६ र ८ तीन तहको तथ्यांकीय अधिकारसमेत किटान भएको छ । जसमा केन्द्रीय तथ्यांक (राष्ट्रिय र अन्तर्राष्ट्रिय मानक र गुणस्तर) लाई संघको अधिकार सूचीमा राखी प्रदेश तथ्यांक प्रदेश र स्थानीय तथ्यांक र अभिलेख संकलन, बेरोजगारीको तथ्यांक संकलनलगायतका जिम्मेवारी भने स्थानीय तहलाई सुम्पिएको छ । तीन तहका अधिकारको साझा सूचीमा व्यक्तिगत घटना, जन्म, मृत्यु, विवाह र तथ्यांकलाई तोकिएको छ । संघीयता र स्थानीय स्वायत्त शासन हाम्रो संविधानको मुख्य विशेषता हुन् । यसको अन्तर्यमा प्रदेश र स्थानीय सरकार छन् । तथ्यांक ऐन, २०७९ ले प्रदेश तथा स्थानीय तहमा तथ्यांक व्यवस्थापन, उपयोग र आदानप्रदानका लागि आधारभूत प्रणालीको स्थापनाका लागि विभिन्न व्यवस्था गरेको छ । यसबाट नेपालको तथ्यांक प्रणाली तीन तहको सरकारहरूको संलग्नतामा विकेन्द्रीत प्रणालीको रूपमा सञ्चालित हुनुपर्ने सजिलै बुझ्न सकिन्छ । प्रदेश र स्थानीय सरकारले संविधानले निर्दिष्ट गरेका तथ्यांकीय जिम्मेवारी निर्वाह गर्दै आफ्नो तहका तथ्यांकको माग र आवश्यकता पूरा गर्न तथ्यांक प्रणाली विकास अपरिहार्य देखिन्छ । चुस्त तथ्यांक प्रणालीको विकासबाट मात्र तथ्यांक गतिविधिलाई व्यवस्थित रूपमा सञ्चालन गर्न सकिन्छ । राज्यको नीति निर्माणदेखि नीति कार्यान्वयनसम्म, स्रोतको व्यवस्थापन वा सेवा प्रवाहलाई थप प्रभावकारी बनाउने एक महŒवपूर्ण औजारको रूपमा तथ्यांकलाई लिने गरिन्छ । जुन देश विकसित छन् त्यहाँ तथ्यांक प्रणाली चुस्त छ । राम्रो तथ्यांक प्रणाली भएको मुलक विकसित भएका छन् । मुलुकको विकास तथ्यांकसँग पनि जोडिन पुग्छ । विकेन्द्रित तथ्यांक प्रणालीको अवलम्बन गरिएपछि राष्ट्रिय तथ्यांक प्रणालीको विकासका लागि सबै तहमा तथ्यांक प्रणाली स्थापना, विकास तथा प्रणालीहरूबीचको अन्तरसम्बन्धसमेत स्थापित भएको हुनै पर्छ । अनि मात्र तथ्यमा आधारित राज्य प्रणालीको स्थापना गर्न सकिन्छ । तल्लो तहका सरकारलाई आवश्यक पर्ने गुणस्तरीय तथ्यांकको संकलन, प्रशोधन, विश्लेषण, प्रकाशन, वितरण, अभिलेखीकरण र छरिएका रहेका तथ्यांकको एकीकरणसम्मको क्रियाकलापहरू एउटा निर्धारित विधि र पद्धतिमार्फत हुनु पर्दछ । संविधानको धारा ५९ ले प्रदेश र स्थानीय तहसमेतले आफ्नो आर्थिक अधिकारको विषयहरूमा कानुन बनाउने, वार्षिक बजेट बनाउने, निर्णय गर्ने, नीति तथा योजना तयार गर्ने र त्यसको कार्यान्वयन गर्ने अधिकार तोकेको छ । यस्ता कार्य जिम्मेवारी पूरा गर्ने प्रमुख आधार खण्डीकृत तथ्यांकको उपलब्धता र निरन्तरको आपूर्ति हो । केन्द्रीय तहबाट उत्पादन र आपूर्ति हुने तथ्यांकहरूले मात्र प्रदेश र स्थानीय सरकारका विशिष्ट तथ्यांकीय माग र आवश्यकता पूरा गर्न सक्दैन । तल्लो तहहरूलाई आफ्नो क्षेत्राधिकारका विषयहरूको आधिकारिक र विश्वसनीय तथ्यांकको जरुरी पर्दछ । तथ्यांकको अभावमा तीनै तहका सरकार प्रभावकारी बन्न सक्दैन । स्थानीय शासनलाई प्रभावकारी बनाउन स्थानीय तहलाई वडा तहसम्मको कृषि, शिक्षा, स्वास्थ्य, जनसंख्या, जातजाति, बेरोजगारीको अवस्था र नागरिकको जीवनस्तरसम्मका अध्यावधिक तथ्यांक आवश्यकता पर्दछ । तल्लो तहले माथिल्लो तहका सरकारबाट पाउने वित्तीय हस्तान्तरणलाई न्यायोचित र सन्तुलित बनाउन पनि तहगत रूपमा खण्डीकृत तथ्यांक चाहिन्छ । आफ्नो प्रदेशभित्रका स्थानीय तहहरूबीचमा समन्वय गर्ने र प्रदेश तहका विकासको जिम्मेवारी भएका प्रदेशलाई प्रादेशिक तथ्यांक झनै महत्व रहन्छ । अतः प्रदेश र स्थनीय तहमा सबल र सक्षम तथ्यांक प्रणालीको विकासलाई जोड दिनैपर्छ । तर नेपालमा हालसम्म पनि प्रदेश र स्थानीय तहमा सक्षम तथ्यांक प्रणालीको स्थापना हुन नसकी आवश्यक तथ्यांकको नियमित उत्पादन र आपूर्ति पद्धति संस्थागत हुन सकेको छैन । एकाध प्रदेशले जारी गरेको तथ्यांक ऐन कामयावी बनेको छैन । प्रदेशका संगठन संरचनामा सिर्जना गरिएका तथ्यांक सेवाको पदहरू पर्याप्त । प्रदेशका कृषि तथा बन, स्वास्थ्य, शिक्षालगायतका मन्त्रालयहरूबाट उत्पादन हुने तथ्यांकहरू समेत नियमित र विश्वसनीय हुन सकेको छैन । तथ्यांक विकासका लागि तथ्यांकीय पूर्वधारहरूको कमी छ । राष्ट्रिय तथ्यांक प्रणालीको जगरूपमा रहने स्थानीय तथ्यांकको उत्पादन गर्ने स्थानीय तहमा तथ्यांक सेवाको दरबन्दी कमी छ । प्रदेश र स्थानीय तहका राजनीतिक नेतृत्व र नीति निर्मताहरूमा तथ्यांक प्रणालीको विकासको मुद्दा प्राथमिकतामा पर्न सकेको देखिँदैन । जसको परिणामस्वरूप ती तहरूमा तथ्यमा आधारित शासकीय प्रणालीको संस्थागत विकास गर्न सकिएको छैन । प्रदेश र स्थानीय तह जनताका नजिकका सरकार हुन, आफ्नो नागरिकको आर्थिक सामाजिक अवस्थाको बारेमा ती सरकार बढी जानकार हुनुपर्दछ । आफ्नो क्षेत्रको प्राकृतिक स्रोतसाधन तथा आर्थिक सम्भावनाको यथार्थ तथ्यांक र सूचनाबिना सरकारको विकासका आकांक्षाले सार्थकता पाउन सक्दैन । योजना र विकासलाई तथ्यांकसँग जोड्न नसक्दा हाम्रो विकास प्रणाली पनि अवरुद्ध हुँदै आएको हाम्रै विगतको अनुभवले नै पुष्टि गरेको छ । राष्ट्रिय तथ्यांक प्रणालीलाई सुदृढ र सबल पार्नसमेत प्रदेश तथा स्थानीय तथ्यांक प्रणालीको संस्थागत विकास हुन आवश्यक छ । संवैधानिक निकायहरूबाट आफ्नो काम, कर्तव्य र अधिकारलाई सबल ढंगले कार्यान्वयन गर्न प्रदेश तथा स्थानीय तहको खण्डीकृत र अध्यावधिक तथ्यांकको अत्यधिक माग रहेको छ । तथ्यांक क्षेत्रको विकासमा विकसित मुलुक तथा विकास साझेदारहरूबाट प्राप्त वित्तीय, प्राविधिक तथा व्यवस्थापकीय सहयोगमा निरन्तर वृद्धि भएको छ । यसबाट तल्लो तहहरूमा तथ्यांकको विकासमा लाभ लिन सकिन्छ । उल्लेखित अवसरहरूको उपयोग गर्दै प्रदेश तथा स्थानीय तहमा तथ्यांक एकाई स्थापना र जनशक्ति व्यवस्थापन मार्फत ती तहमा तथ्यांक प्रणालीको विकास गर्न सकिन्छ । तथ्यांक ऐनमा व्यवस्था भएको तथ्यांक परिषद्को नीतिगत समन्वय, राष्ट्रिय तथ्यांक कार्यालयको संस्थागत सहयोग र तथ्यांक प्रणालीहरूबीचमा सहकार्य र समन्वय स्थापित गर्दै प्रदेश र स्थनीय तहले तथ्यांक प्रणालीको विकासमा उपलब्ध अवसरहरूको सदुपयोग गर्नु आवश्यक देखिन्छ । तथ्यमा आधारित नभएको विकास यात्रा अँध्यारोमा तीर हाने जस्तै हो । प्रदेश तथा स्थानीय तहले आफ्नो तथ्यांक आधार तयार गर्न संघीय तथ्यांकीय नीति, मानक र मापदण्डलाई आत्मसात् गर्दै तथ्यांकसम्बन्धी नीति, संगठन संरचना र जनशक्तिको व्यवस्थापनको कार्यमा अब विलम्ब गर्नु हुँदैन । अल्पविकसित मुलुकमा तथ्यांकको विकासमा लगानी न्यूनता रहन्छ ।"
"झापा दुर्घटना : पीडित पक्षसँग चार बुँदे सहमतिपश्चात् १२ घण्टापछि राजमार्ग सुचारु, १२ जना घाइते","झापा : पूर्वपश्चिम राजमार्ग अन्तर्गत झापाको कमल गाउँपालिका३ स्थित केर्खामा भएको दुर्घटनामा हजुरबुवा र नातिनीको मृत्यु पश्चात् उत्पन्न विवाद १२ घण्टापछि साम्य भएको छ । पीडित पक्षसँग भएको चार बुँदे सहमतीपश्चात् अवरुद्ध बनेको राजमार्ग करिब १२ घण्टापछि सञ्चालनमा आएको हो। तनावपूर्ण स्थिति साम्य पार्न गए राति ९ बजेदेखि आज बिहान साढे २ बजेसम्म कमल ३ का वडाध्यक्ष अग्नि कोइरालाको घरमा भएको सर्वपक्षीय बैठकमा चार बुँदे लिखित सहमती भएको जनाइएको छ । सहमति अनुसार पीडित पक्षलाई अधिकतम क्षतिपूर्ति दिलाउन प्रयत्न गर्ने, जनप्रतिनिधि तथा प्रशासनको संयुक्त पहलमा दोषी चालकमाथि कारबाही लागि माग गर्ने, त्रिपक्षीय सहमतीलाई कार्यान्वयन गर्ने र कानुनी प्रक्रिया पूरा गर्नका लागि भइरहेको अवरोध हटाइ अगाडि बढ्ने सहमती गरिएको छ । सो बैठक कमल गाउँपालिकाका अध्यक्ष हुकुमसिंह राईको रोहवरमा वडाध्यक्ष कोइराला, पीडित पक्ष, नागरिक समाज र प्रहरी प्रशासनलगायत करिब २० जनाको उपस्थितिमा भएको थियो । उक्त सहमतीपश्चात् आज बिहान ३:५० बजेदेखि प्रहरीले आवश्यक कानुनी प्रक्रिया र मुचुल्काको कार्य पूरा गरी शवलाई पोस्टमार्टमको लागि दमक अस्पताल पठाएको छ । हिजो साँझ काँकडभिट्टाबाट काठमाडौँ हिँडेको प्र १०१००१ ख ४३३१ नम्बरको रात्रि बसले केर्खामा इलेक्ट्रिक साइकललाई ठक्कर दिँदा स्थानीय मनोज लिम्बूकी अन्दाजी ९ वर्षकी छोरी कृपा लिम्बू र उनका बुवा ६० वर्षीय टेकबहादुर लिम्बू मृत्यु भएपछि घटनास्थल तनावग्रस्त बनेको थियो । मृतक बालिकाको जन्मदिन परेको र जन्मदिन मनाउन नातिनीलाई लिएर हजुरबुबाले बर्थडे केक लिन गएका थिए । बर्थडे केक र मासु लिएर फर्कँदै गर्दा रात्री बसले उनीहरूलाई ठक्कर दिएको थियो । बस र बस चालक शिवसताक्षी नगरपालिका१ का ३२ वर्षीय विशाल ठटाललाई नियन्त्रणमा लिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । दुई वटा प्रहरी विटमा आगजनी, १२ प्रहरी घाइते दुर्घटनापछि तनावग्रस्त बनेको केर्खामा १० प्रहरीसहित १२ जना घाइते भएका छन् । आक्रोशित भीडले ढुङ्गा प्रहार गर्दा डियुटीमा खटिएका प्रहरी घाइते भएका हुन्। घाइते हुनेहरूमा नेपाल प्रहरीतर्फ ५ जना र सशस्त्र प्रहरीतर्फ ५ जना रहेका छन् । ढुङ्गाले लागेर घाइते हुनेहरूमा नेपाल प्रहरीतर्फ प्रहरी सहायक हवल्दार नवीन गडतौला, प्रहरी सहायक हवल्दार सुमित्रा कार्की, प्रहरी जवान सुजन बिक, प्रहरी सहायक निरीक्षक शिवशक्ति राई र प्रहरी सहायक हवल्दार विजय विश्वकर्मा रहेका छन् । त्यस्तै सशस्त्रतर्फ सशस्त्र प्रहरी हवल्दार रमेश खत्री, सशस्त्र प्रहरीहरू जवान उपेन्द्र यादव, प्रकाश चौहान, महेश यादव र कृष्ण भुजेल भएका छन् । त्यस्तै सर्वसाधारणतर्फ दुईजना घाइते भएका छन् । मोटरसाइकलमा यात्रा गर्दै गरेका बुद्धशान्ति ६ बस्ने ३३ वर्षीय नवराज गौतम र सोही मोटरसाइकलमा सवार उनकी श्रीमती ३२ वर्षीया कविता घिमिरे गौतम घाइते भएका हुन् । घाइतेहरूको अवस्था सामान्य रहेको प्रहरीले जनाएको छ । त्यस्तै अक्रोशितहरुले केर्खा ट्राफिक बिट र नेपाल प्रहरी बिट जलाउँदा पूर्ण रुपमा क्षति भएको छ । त्यस्तै प्रहरी चौकी केर्खामा रहेको सिसिटिभीको मनिटर ६४ इन्चको २ थान पूर्ण रुपमा फुटेको छ भने प्रहरी चौकी केर्खाको कार्यालय भवनको झ्यालको १६ वटा सिसा पूर्ण रुपमा फुटेको छ । कार्यालय कक्षको टेबल सिसा एक थान, गेटमा भएको प्रहरी चौकी केर्खा लेखिएको डिजिटल बोर्ड एक थान तोडफोड भएको छ । त्यस्तै कार्यालय कम्पाउन्डमा राखिएको कमल गाउँपालिकाको दमकलको अगाडीको सिसा र कार्यालय अगाडी राजमार्ग सुरक्षामा राखिएको दुई वटा सिसी क्यामेरा फुटाएका छन् । त्यस्तै प्रहरी सहायक निरीक्षक शिवशक्ति राईले बोकेर गएको डीएसएल क्यामेरा भीडले तानी तोडफोड गरेको छ । ठक्कर दिने प्रदेश १०१००१ ख ४३३१ नम्बरको बसको अगाडिको सिसा फुटेको छ भने दायाँ र बायाँपट्टिको सिसा सबै फुटेको छ । त्यस्तै मे १ ख २७४४ नम्बरको न्यु सूर्योदय यातायातको बसको दायाँ र बायाँपट्टिको २० वटा झ्यालको सिसा फुटेको र प्रदेश १०१००१ ख ४०३७ नम्बरको बसको बायाँ साइडको पछाडिको २ वटा झ्यालको सिसाहरू फुटेको प्रहरीले जनाएको छ । प्रहरीले स्थितिलाई नियन्त्रणमा लिन २९ सेल अश्रुग्याँस प्रहार गरेको थियो । नेपाल प्रहरीले १५ सेल र सशस्त्र प्रहरी बलले १४ सेल अश्रुग्याँस प्रहार गरेका हुन् ।"
प्रधानमन्त्रीको दाबी : सरकारलाई सय दिनमा ७० प्रतिशत सफलता,"काठमाडौं : प्रधानमन्त्री केपी शर्मा ओलीले सय दिन पुगेको अवसरमा सम्बोधन गर्दै सरकार बनेसँगै तोकिएकामध्ये ७० प्रतिशत काम सम्पन गरेको दाबी गरे । उनले भने, यो सरकारले आफूले गर्छु भनेको करिब ७० प्रतिशत काम सम्पन्न गरेको छ । यदि प्रकृति प्रतिकूल नभइदिएको भए बाँकी ३० प्रतिशत काम पनि यो सरकारले पूरा गथ्र्यो । प्रधानमन्त्री ओलीका अनुसार पहिलो सय दिनभित्र सबै मन्त्रालयले गर्ने भनेको कामको संख्या २ सय ७४ वटा पुग्यो । तीमध्ये १ सय ८५ वटा काम सम्पन्न भएका छन् । ओली नेतृत्वको सरकार बने लगतै प्रधानमन्त्री र मन्त्रीहरूका बीच कार्यसम्पादन सम्झौता गरिएको थियो । सबै मन्त्रालयले पहिलो, एक सय दिन, दोस्रो सय दिन र बाँकी अन्य दिनभित्र गर्ने कामको सूची बनाएका छ । गएको असार ३१ गतेको दिन, जब मैले पदको शपथ लिँदै थिएँ, मैले कुनै ईश्वरको नाममा होइन, तपाईंहरूको नाममा शपथ लिएको थिएँ, उनले भने, किनभने यो सरकार तपाईंहरूको आशा, तपाईंहरूको सपना, र तपाईँहरूको विश्वासले बनेको हो । साउन ६ गते प्रधानमन्त्री ओलीले विश्वासको मत लिएका थिए । विश्वासको मत लिँदा उनले सरकारका पाँचवटा प्राथमिकता प्रस्तुत गरेका गरे । प्रधानमन्त्री ओलीका अनुसार थालेका कामहरू अघि बढाउने र निर्धारित समयमा सक्ने कुरालाई सरकारले पहिलो प्राथमिकतामा राखेको थियो । पहिलो सय दिनमा हामीले कुनकुन मन्त्रालयअन्तर्गत केके काम थालेका छौं र ती थालिएका कामहरू कसरी समयमै सम्पन्न गर्ने भन्नेबारे योजना बनाइ कामको प्राथमिकता तोक्यौं, उनले भने । सरकार बने लगत्तै विपद्को सामना ओली सरकार बने लगत्तै विपद्को सामना गर्नुपर्यो । जहाज, हेलिक्प्टर, बस दुर्घटना मात्रै होइन बाढी पहिरोले ठूलो जनधनको क्षति भयो । ओलीले शपथ लिनु केही दिनअघि त्रिशूली नदीको सिमलतालमा तीर्थयात्री बोकेको बस यात्रुसहित बेपत्ता भयो । प्रधानमन्त्री भएलगत्तै सौर्य विमान दुर्घटना, नुवाकोटमा हेलिकप्टर दुर्घटना र भारतीय पर्यटक बस दुर्घटना भयो । गएको असोज १० देखि १३ गते अकल्पनीय बाढी पहिरोको चपेटामा मुलुक पर्यो । यसै अबधिमा देशभर ७ हजार १ सय ३५ वटा विभिन्न प्रकारका विपद्जन्य दुर्घटनाहरू भए । प्राकृतिक विपत्तिले धनजनको ठूलो क्षति गर्यो । प्रधानमन्त्री ओलीले विपत्तिबाट प्रभावित नागरिकका परिवारलाई तत्काल उद्धार, राहत, अत्यावश्यक भौतिक पूर्वाधार र सेवाको सञ्चालनलाई प्राथमिकतामा राखेर अघि बढेको बताए । पीडित परिवारको राहत, घाइतेको उद्धार र निःशुल्क उपचार, मृतकको परिवारलाई आर्थिक सहयोग र प्रभावित नागरिकको सुरक्षित पुनस्र्थापनमा सरकारलाई केन्द्रित गर्यौं, उनले भने । प्रधानमन्त्री ओलीका अनुसार बाढी पहिरोका कारण मृत्यु भएका ३ सय ९१ जनाको परिवारले २ लाखका दरले राहत पाएका छन् । बाढी पहिरोबाट प्रभावित २ हजार ५ सय ५५ परिवारलाई ४ करोड ५० लाख रुपैयाँ तत्काल राहत प्रदान गरिएको छ । संकटग्रस्त क्षेत्रका ७१ वटा स्थानीय तहमा ४३ करोड रुपैयाँ विनियोजन गरिएको छ । प्रारम्भिक क्षतिको आकलन गरी अस्थायी बासस्थानको प्रबन्ध गर्ने कामलाई प्राथमिकतामा राखेको उनको भनाइ छ । हामी अहिले बाढी पहिरोले क्षति पुर्याएका भौतिक संरचनाहरूको निर्माणका कार्ययोजनासहित काम गरिरहेका छौं, उनले भने । संकटग्रस्त क्षेत्र घोषणा गरिएका जिल्लाको खानेपानी, विद्युत्, सडक, सञ्चार लगायतका अत्यावश्यक सेवा १५ दिनभित्र सञ्चालनमा ल्याउन जिल्ला विपद् व्यवस्थापन कोषमार्फत रकम उपलब्ध गराइसकेको उनले बताए । बाढीपहिरोको चुनौतीपूर्ण परिस्थितिलाई सरकारले कुशलतापूर्वक सम्हालेको दाबी पनि प्रधानमन्त्रीको छ । उनले लामो समयदेखि रोकिएको दूध र उखु किसानको रकम भुक्तानी सुरु भएको बताए । उनीहरूले पाउने रकम भुक्तानीका लागि सरकारले ६० करोड रुपैयाँ निकासा गरेको पनि प्रधानमन्त्री ओलीले जानकारी दिए । ३५ जिल्लाका ३० लाखभन्दा बढी किसान दूधको भुक्तानी नपाएर कठिनाइमा थिए । बितेको एक सय दिनमा, लगभग १५ लाख दुग्ध किसानले भुक्तानी पाएका छन्, प्रधानमन्त्रीले सम्बोधनको क्रममा जानकारी दिए । करिब ७५ हजार उखु किसानले भुक्तानी पाएको प्रधानमन्त्री ओलीले जानकारी दिए । उनले भने, जसले वर्षौंदेखि आफ्नो पसिनाको मूल्य पाउन सकेका थिएनन्, उनीहरूले पनि आफ्नो अनुदान वापतको भुक्तानी पाइसकेका छन् । कृषिबाली तथा पशुधन बिमामा समावेश भएका हजारौं कृषकले पनि अब राहतको श्वास फेरेको प्रधानमन्त्रीको दाबी छ । बितेको एक सय दिनमा, तिनीहरूको बिमा बापतको भुक्तानी गर्न ८० करोड रुपैयाँ बिमा प्राधिकरणको खातामा पठाइएको छ, उनले भने, हिउँदे बालिका लागि चाहिने रासायनिक मलको बन्दोबस्त गरिसकिएको छ । उनले निर्माण व्यवसायीले पाउनुपर्नेमध्ये संघीय मन्त्रालयहरूबाट ६ अर्ब ७५ करोड रुपैयाँ यस अवधिमा भुक्तानी पाइसकेका पनि बताए । १६५ युवालाई बिनाधितो २५ लाखसम्मको स्टार्टअप कर्जा उनले उद्योग मन्त्रालयमार्फत १ सय ६५ जना युवालाई खुला आवेदनको माध्यमबाट बिनाधितो २५ लाख रुपैयाँसम्मको स्टार्टअप कर्जा प्रवाह गरेको जानकारी दिए । ती युवाले आफ्नो व्यवसाय सञ्चालन गरेर कर्जाको सावाब्याजको किस्ता भुक्तानीसमेत सुरु गरेका उनले बताए । प्रधानमन्त्री ओलीका अनुसार चालू वर्ष ५ हजार १५८ जना उद्यमीले स्टार्टअप कर्जाका लागि प्रस्ताव पेस गरेका छन् । प्राप्त प्रस्तावहरू मध्येबाट स्टार्टअप उद्यमी छनौट गरी पुस मसान्तभित्र कर्जा प्रवाह गर्ने तयारी गरिएको छ । अर्थतन्त्र लयमा उनले सरकारमा आउँदा डामाडोल रहेको अर्थतन्त्रमा सुधारका संकेतहरू देखा परेका बताए । निजी क्षेत्रकै मागबमोजिम अर्थतन्त्र सुदृढीकरणका लागि आर्थिक सुझाव आयोगजस्ता महत्वपूर्ण आयोगको गठनले व्यवसायीमा आत्मविश्वास पलाउदै गएको उनको सम्बोधनमा उल्लेख छ । अर्थतन्त्रमा सुधारका संकेत देखिएसँगै एक सय दिनको अवधिमा २ सयवटा उद्योगमा करिब ३४ अर्ब रुपैयाँ लगानीको प्रतिबद्धता आएको जानकारी दिए । अन्तर्राष्ट्रिय स्वतन्त्र विज्ञ संस्थाबाट नेपालको सार्वभौम साख मूल्यांकन (क्रेडिट रेटिङ) को कार्य अन्तिम चरणमा पुगेको छ, उनले भने, लामो समयदेखि गिरेको सेयरबजार प्राकृतिक विपत्तिको प्रतिकूलताका बीचमा पनि प्रगतिकै लयमा छ । पेट्रोलियम पाइपलाइन विस्तार प्रधानमन्त्री ओलीका अनुसार भारतको सिलिगुडीदेखि झापाको चारआलीसम्म र अमलेखगञ्जदेखि चितवनको लोथरसम्म पाइपलाइन विस्तार तथा टर्मिनल भवन निर्माण कार्य अगाडि बढाउन नेपाल आयल निगम र इन्डियन आयल कर्पोरेसनबीच सम्झौता सम्पन्न भएको छ । उनले पाइलाइन विस्तारले नेपालमा पेट्रोलियम पदार्थको सहज आपूर्ति र भण्डारण क्षमता अभिवृद्धि हुने बताए । सरकारी खर्चमा वृद्धि चालु आर्थिक वर्षको असोज मसान्तसम्म संघीय सरकारी खर्च गत आर्थिक वर्षको सोही अवधिको तुलनामा केही प्रतिशतले वृद्धि भएको छ । चालू आर्थिक वर्षमा सरकारी खर्च करिब ३२९ अर्ब रुपैयाँ पुगेको छ । कुल राजस्व परिचालन १३३ प्रतिशतले वृद्धि भई करिब २४८ अर्ब रुपैयाँ पुगेको छ । जलेकाको निःशुल्क उपचार सरकारले आर्थिक अभावमा जलनको उपचार गर्न नसक्ने नागरिकहरूका लागि सातवटै प्रदेशमा निःशुल्क उपचारको व्यवस्था गरेको छ । कोशी प्रदेशको बीपी कोइराला स्वास्थ्य विज्ञान प्रतिष्ठान, मधेस प्रदेशको नारायणी अस्पताल, बागमती प्रदेशको कीर्तिपुर अस्पताल, गण्डकी प्रदेशको पोखरा स्वास्थ्य विज्ञान प्रतिष्ठान, लुम्बिनी प्रदेशको भेरी अस्पताल, कर्णाली प्रदेशको सुर्खेत प्रादेशिक अस्पताल र सुदूरपश्चिम प्रदेशको सेती प्रादेशिक अस्पतालमार्फत उपचार खर्च बेहोर्न नसक्ने नागरिकलाई कस्मेटिक बाहेकको जलन उपचार निःशुल्क गर्ने व्यवस्था गरिएको छ । विगतमा तीनवटा प्रदेशमा मात्रै उपलब्ध रहेको क्यान्सर उपचार सेवा सातै प्रदेशमा विस्तार गरिएको छ । देशभरका १९ वटा संघीय अस्पतालहरूमा दुई सिफ्टमा बहिरंग सेवा सञ्चालन गरी १८ संघीय अस्पतालहरूमा सहज उपचार सेवा प्राप्तिका लागि टोकन प्रणाली लागू गरिएको छ । सेवा प्रवाहमा नयाँ थालनी सार्वजनिक प्रशासनमा हुने ढिलासुस्ती र प्रशासनिक काममा हुने झन्झट र नागरिक सेवामा नयाँ काम थालनी गरिएको छ । प्रधानमन्त्री ओलीका अनुसार अब सवारी चालकले ट्रायल पास गर्नासाथ नागरिक एपमा नै लाइसेन्स पाउने छन् । सवारी नियम उल्लंघनको जरिवाना तिर्दा अब जहाँ नियम उल्लंघन भएको हो, सोही स्थानमा जरिवाना भुक्तानी गर्न सकिने सजिलो व्यवस्था सरकारले गरेको छ । भैरहवा र पोखरामा फ्लाइट आकर्षित गर्न भैरहवा र पोखराको लागि हवाई इन्धनको मूल्यमा प्रतिलिटर शून्य दशमलव ३७ डलर कम गरी अन्तर्राष्ट्रिय उडानको प्रबन्ध गर्न सफल भएको पनि उनले जानकारी दिए । कुनै पनि सरकारी सेवा लिन कार्यालय धाउनु नपर्ने, कर्मचारी भेट्नु नपर्ने र घरमै बसेर सबै सेवा लिन सक्ने व्यवस्था गर्दै छौं । प्रधानमन्त्री ओलीले भने, यसले सेवा प्रवाहमा हुँदै आएको झन्झट अन्त्य हुने र सुशासन प्रबद्र्धनमा सहयोग पुग्ने छ । सरकारी कार्यालयमा कामका फाइलहरू अड्काउने, कामको समयावधी लम्ब्याउने र यसबाट सेवाग्राहीले दुःख पाउने स्थितिबाट मुक्त गर्न क्युआर कोडमार्फत फाइल मुभमेन्ट ट्र््याकिङ गर्ने प्रणाली परीक्षणका रूपमा सुरुवात गरिएको छ । अब सरकारी अफिसमा हुने कामको जानकारी मोबाइलबाटै हुने व्यवस्था गरिएको छ । संक्रमणकालीन न्यायमा ब्रेक थ्रु १७ वर्ष अघिदेखि थालनी भएको शान्ति प्रक्रियाका बाँकी कामलाई अन्तिम निश्कर्षमा पुर्याउन सफल भएका प्रधानमन्त्री ओलीले बताए । उनका अनुसार सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक सर्वसम्मतिबाट स्वीकृत र प्रमाणीकरण भएको छ । आयोग गठनका लागि सिफारिस समिति बनेको छ र त्यसले आयोग गठनको प्रक्रिया अघि बढाएको छ । लामो समयदेखि द्वन्द्व खेपेको हाम्रो समाजका लागि यो सुखद् सन्देश हो । उनले भने, कानुन वा नीतिनिर्माणको प्रगतिले सर्वसाधारणलाई प्रत्यक्ष त केही असर नगर्ला तर तिनै नीतिहरू शासन र प्रशासनको आधारशीला हुन् । ती बिना राज्य चल्नै सक्दैनन् । पछिल्लो सय दिनमा विभिन्न मन्त्रालयसँग सम्बन्धित चार दर्जनभन्दा बढी ऐन, नियम, र कार्यविधिहरूमा सहमति प्रदान गरिएको छ । ५० करोडसम्मको विदेशी लगानी स्वचालित प्रणालीबाट स्वीकृत लगानीकर्ताको भौतिक उपस्थितबिना कुल पुँजी ५० करोड रुपैयाँसम्मको विदेशी लगानी स्वचालित प्रणालीबाट तुरुन्त स्वीकृति गर्ने व्यवस्था गरिएको छ । लगानीकर्ताले स्वचालित प्रणालीबाट तुरुन्त प्रमाणपत्र प्राप्त गर्न सक्ने गरी उद्योग विभागमा स्वचालित मार्ग कार्यान्वयनमा ल्याइएको छ । नेपाल ल्यान्ड इन्फरमेसन सिस्टम लागू भएका ५८ नापी कार्यालयमा अनलाइनमार्फत सेवा ट्रयाकिङ प्रणाली लागू गरिएको छ । नेपालभरका २ सय ६७ वटा मालपोत कार्यालयमा ज्येष्ठ नागरिक, अपांग, अशक्त नागरिकले लाइनमा नबसी सेवा प्राप्त गर्ने गरी व्यवस्था गरिएको छ । ७५३ वटै पालिकामा बैंक देशभरका ७५३ पालिकामा बैंकको पहुँच पुगेको छ । यअघि सैपाल गाउँपालिका एकमात्र यस्तो स्थानीय तह थियो, जहाँ वित्तीय संस्थाको पहुँच थिएन । प्राविधिक रूपमा असम्भव मानिएको यो गाउँपालिकामा, जब वाणिज्य बैंकको शाखा स्थापना भयो । करिब ५ सय घरधुरीका ३ हजार जनाले यसबाट प्रत्यक्ष लाभ पाउने अवसर प्राप्त गरेका छन्, उनले भने । वैदेशिक रोजगारीमा मृत्यु हुनेको परिवारलाई १० लाख वैदेशिक रोजगारीमा मृत्यु भएकाहरूको परिवारलाई क्षतिपूर्ति स्वरूप १० लाख दिने व्यवस्था गरिएको छ । यसअघि ७ लाख दिने व्यवस्था गरिएको थियो । विरामी उपचार खर्च पाएर मृत्यु भएकाहरूले क्षतिपूर्ति नपाउने यसअघिको व्यवस्था हटाइएको छ । वार्ताको माध्यमबाट विश्वको तनावको शान्तिपूर्ण समाधान प्रधानमन्त्री ओलीले छिमेक सम्बन्धलाई न्यायोचित राष्ट्रिय हितमा अडिँदै पारस्परिक लाभ र सम्मानका आधारमा अघि बढाएको बताए । अब बिरामी उपचार खर्चा पाएर मृत्यु भएकाहरूको परिवारलाई पनि १० लाख उपलब्ध गराउने व्यवस्था गरिएको छ । विदेशमा रोजगारी अनुमतिपत्र नभएकाहरू र यस वर्षको सेप्टेम्बरभित्र विदेशमा रहेकाहरूले नेपाली नियोगमा आवदेन दिएमा उनीहरूलाई वर्क परमिट उपलब्ध गराउने व्यवस्था गरिएको छ । बंगलादेशमा ४० मेगाबाट विद्युत् निर्यातका लागि त्रिपक्षीय सम्झौता गत सय दिनको अवधीमा बंगलादेशमा ४० मेगाबाट विद्युत् निर्यातका लागि त्रिपक्षीय विद्युत् बिक्री सम्झौता भएको छ । प्रधानमन्त्री ओलीले यसलाई पनि सय दिनको उपलब्धिमा राखेका छन् । नेपालले आफूलाई चाहिनेभन्दा बढी उत्पादन गरे पनि विद्युत् ऊर्जा बिक्री गर्न सक्ने सम्भावनामाथि निकै प्रश्न उठ्ने गरेको छ । फास्टट्र्याकको मकवानपुरको धेद्रे सुरुङ ब्रेक थ्रु पछिल्ला एक सय दिनमा महत्वपूर्ण प्रगति हासिल भएको प्रधानमन्त्री ओली दाबी छ । उनका अनुसार फास्टट्र्याकको मकवानपुरको धेद्रे सुरुङ ब्रेक थ्रु भएको छ । नागढुंगा मुख्य सुरुङको लाइनिङ पनि सफलतापूर्वक सम्पन्न भएको छ । रुपन्देहीको सिद्धबाबा सुरुङमा उल्लेखनीय प्रगति भएको छ, जहाँ ३९६८५ मिटर सुरुङ खन्ने काम मात्र एक सय दिनभित्र पूरा भयो, र अहिलेसम्म ६४७ मिटर सुरुङ खनिएको छ । ४०३८ किलोमिटर सडक मर्मत र ३२५ किलोमिटर कालोपत्रे सडक निर्माण र मर्मतका क्षेत्रमा पनि ठूला उपलब्धि हासिल भएको प्रधानमन्त्री ओली दाबी छ । उनका अनुसार बितेको सय दिनमा ४ हजार ३८ किलोमिटर सडक मर्मत गरिएको छ र ३२५ किलोमिटर सडक कालोपत्रे गरिएको छ, जसले यातायातलाई थप सहज र सुरक्षित बनाएको छ । एफटीटीएच सेवा ७७ वटै जिल्लामा हुम्ला जिल्ला एकमात्र यस्तो जिल्ला थियो, जहाँ फाइबर टु द होम (एफटीटीएच) सेवा अझै पुगेको थिएन । तर, गत भदौदेखि यो सेवा पनि सञ्चालनमा आएपछि, अब ७७ वटै जिल्लामा यस सुविधाको पहुँच पुर्याइएको छ, जसले दूरदराजका क्षेत्रहरूमा डिजिटल कनेक्टिभिटीको नयाँ युगको सुरुवात गरेको छ । ऊर्जा: ३० मेगावाट विद्युत् उत्पादन ऊर्जा उत्पादनको क्षेत्रमा, माथिल्लो त्रिशूली ३ ए जलविद्युत् आयोजनामा दुइटा टरबाइनसहित मेकानिकल पार्ट्सको मर्मतसम्भार गरी ३० मेगावाट विद्युत् उत्पादन सुरु भएको छ । चिलिमे हब जीआईएस सवस्टेसन र त्रिशूली हब हाईब्रिड जीआईएस सबस्टेसन पनि सञ्चालनमा आएको छ, जसले देशको विद्युत् प्रणालीलाई थप सुदृढ बनाएको छ । सरकार ढल्ने दिवा सपना नदेख्न चेतावनी प्रधानमन्त्री ओलीले कांग्रेस र एमाले जस्ता इतिहास र हैसियत भएका दलहरू मिलेर बनेको सरकार ढल्ने दिवा सपना कसैले नदेख्न आग्रह गरेका छन् । सरकारमा तपाईंहरूले विश्वाससाथ चुनेका संसद्का प्रमुख दुई दल कांग्रेस र एमाले छन् । मैले सरकारको नेतृत्व गरेको छु । यी दुवै दल लोकतन्त्रका लागि लामो संघर्ष र योगदान गरेका तथा लामो इतिहास भएका दल हुन् ।, उनले भने, यी प्रतिस्पर्धी दल हुन्, तर राजनीतिक स्थिरता, विकास, सुशासन दुवै दलका साझा प्रतिबद्धता छन् । यी प्रतिबद्धता पूरा गर्न बिग्रिएको थितिलाई सही ठाउँमा ल्याउनु पर्छ । उनले अफवाह, झुठ, स्टन्ट र अराजकताले बिथोलेको सामाजिक जीवनलाई यथार्थमा आधारित, शान्त र सुसंस्कृत बनाउनुपर्ने बताए । उनले सरकारका काममा सफलता पाउन कर्मचारी प्रशासनको सहयोग अपरिवार्य रहेको बताए । अझ सरकारका प्राथमिकतालाई नागरिकको जीवनमा विस्तार गर्न मुख्य जिम्मेवारी ब्युरोक्रेसीले निर्वाह गर्नुपर्छ । कामका दौरानमा मलाई कतिपयले सुनाउनुहुन्छ, बारम्बार सरकार फेरबदलका घटनाले ब्युरोक्रेसी नै अल्मलिएको छ, कर्मचारीले काम होइन स्थायित्वप्रति आशंका गर्छन्, प्रधानमन्त्री ओलीले भने, त्यसरी सुनाइएका कुराहरूलाई मैले खण्डन गर्ने गरेको छु । कर्मचारीले नै काम गर्ने हो । ब्युरोक्रेसीको नेतृत्व गरेका मुख्य सचिव र सचिवहरू यहीँ हुनुहुन्छ । उहाँहरू पनि मेरो भनाइसँग पक्कै सहमत हुनुहुन्छ राजनीतिक नेतृत्वले नीति र प्राथमिकता अघि सार्छ, कर्मचारी प्रशासनले त्यसलाई कार्यान्वयन गर्छ । वार्ताको माध्यमबाट विश्वको तनावको शान्तिपूर्ण समाधान प्रधानमन्त्री ओलीले छिमेक सम्बन्धलाई न्यायोचित राष्ट्रिय हितमा अडिँदै पारस्परिक लाभ र सम्मानका आधारमा अघि बढाएको बताए । स्पष्टतः सुमधुर र उपलब्धिपूर्ण छिमेक सम्बन्ध, शान्तिपूर्ण, न्यायोचित र जिम्मेवार अन्तर्राष्ट्रिय सम्बन्धमा विश्वास गर्छौं । विश्वका कतिपय भूभागमा भएका हिंसा र तनावबाट हामी चिन्तित छौं, उनले भने, वार्ताको माध्यमबाट ती सबै तनावहरूको शान्तिपूर्ण समाधान चाहन्छौं । सबैले संयमतापूर्वक शान्ति स्थापनामा लाग्न जरुरी ठान्छौं । उनले सरकार बनेकै दिनदेखि विरोध हुन थालेको स्मरण पनि गराए । सरकारले १०० दिन पूरा गरेपछि होइन, सरकार बनेकै दिनदेखि विरोध सुरु गरियो । देशमा साम्प्रदायिक विद्वेष खडा गर्ने, अराजनीतिक बोली र व्यवहारबाट हाम्रो सभ्यता र संस्कृतिमाथि हमला गर्ने, चलिरहेका उद्योगहरू बन्द गराउने, पुँजी पलायन गराउँदै देशको अर्थतन्त्र र वाणिज्य क्षेत्रलाई तहस नहस पार्ने र नयाँ उद्योग स्थापना हुन नदिने यसको कारण थियो । सरकारको सय दिनको उलपब्धिबारेको सम्बोधनका क्रममा प्रधानमन्त्री ओलीले काम गर्न नदिने उद्देश्यले सरकार अहिले ढल्छ, भरे ढल्छ, भोलि बिहानै ढल्छ भन्ने जस्ता अफवाह फैलाउने गरिएको टिप्पणी गरे । सरकार अहिले ढल्छ, भरे ढल्छ, भोलि बिहानै ढल्छ भन्ने जस्ता अफवाह पनि फैलाउने गरिएको छ । यो काम गर्न नदिने उद्देश्यले चलाइएको हल्ला हो, उनले भने, कांग्रेस र एमालेजस्ता इतिहास र हैसियत भएका दलहरू मिलेर बनेको सरकार ढल्ने दिवासपना कसैले नदेखे हुन्छ । प्रधानमन्त्री ओली सय दिन सकिएको र बाँकी अबधिमा गर्ने कामको योजना सुरुवात भएको बताए । सय दिन सकियो, अर्को सय दिन र बाँकी अबधिमा गर्ने कामका योजनाहरू आजबाट सुरु हुन्छन्, उनले भने, बितेका एक सय दिनमा हामीले विपत्तिका बीच पनि गरेका केही नवीन थालनी स्थिरता, सुशासन र विकासको लक्ष्यतर्फका पाइला हुन् । प्रधानमन्त्री ओलीले नेपालीको साझा लक्ष्य समृद्ध नेपाल सुखी नेपालीतर्फ पाइला अघि बढाउन पनि आह्वान गरे । भैरहवाबाट फ्लाइ दुबईले हप्ताको सातै दिन उडान भर्ने राम्ररी सञ्चालनमा नआएका अन्तर्राष्ट्रिय विमानस्थलको प्रयोग बढाउन सरकारले ठोस कदम चालेको प्रधानमन्त्री ओलीको भनाइ छ । भैरहवा र पोखरामा फ्लाइट आकर्षित गर्न भैरहवा र पोखराको लागि हवाई इन्धनको मूल्यमा प्रतिलिटर शून्य दशमलव ३७ डलर कम गरी अन्तर्राष्ट्रिय उडानको प्रबन्ध गर्न सफल भएको पनि उनले जानकारी दिए । उनका अनुसार अब आउँदो कात्तिक २४ गतेदेखि दुबईदेखि भैरहवासम्म र काठमाडौं हुँदै भैरहवादेखि दुबईको उडान सुरु हुने छ । फ्लाइ दुबईले हप्ताको सातै दिन दुबई र भैरहवा एवं काठमाडौं हुँदै भैरहवा र दुबईबीच उडान भर्ने छ । जजिरा एयरवेजले हप्ताको तीन दिन भैरहवा र कुवेत एवं कुवेत र भैरहवाबीच सीधा उडान भर्ने कार्यतालिका स्वीकृत भएको छ । कीर्तिपुर क्रिकेट मैदान निर्माणमा समझदारी कीर्तिपुर क्रिकेट रंगशालामा फ्लड लाइट जडान र प्याराफिट निर्माण गर्न सहरी विकास मन्त्रालय र राष्ट्रिय खेलकुद परिषद्बीच समझदारी भई काम सुरु भएको छ । क्रिकेट मैदान भएको तर आवश्यक पूर्वाधार नभएको गुनासोलाई सम्बोधन गर्न सरकार गठन भए लगत्तै तीन सय दिनभित्र कीर्तिपुरको क्रिकेट मैदानमा फ्लड लाइट जोड्ने, स्कोर बोर्ड राख्ने र राति पनि खेल्न मिल्ने गरी रंगशाला बनाउने निर्णय गरेका गरिएको थियो । सवारी नियम उल्लंघनको जरिवाना तिर्दा अब जहाँ नियम उल्लंघन भएको हो, सोही स्थानमा जरिवाना भुक्तानी गर्न सकिने सजिलो व्यवस्था सरकारले गरेको छ चालू आर्थिक वर्षमा सरकारी खर्च करिब ३२९ अर्ब भ्रष्टाचार नियन्त्रणमा सरकारले क्यामेरालाई होइन, कानुनलाई गुरु मानेको छ जलेकाको निःशुल्क उपचार लगानीकर्ताको भौतिक उपस्थितबिना कुल पुँजी ५० करोड रुपैयाँसम्मको विदेशी लगानी स्वचालित प्रणालीबाट तुरुन्त स्वीकृति गर्ने व्यवस्था ५८ नापी कार्यालयमा अनलाइनमार्फत सेवा ट्र्याकिङ प्रणाली लागू नेपालभरका २६७ वटा मालपोत कार्यालयमा ज्येष्ठ नागरिक, अपांग, अशक्त नागरिकले लाइनमा नबसी सेवा प्राप्त गर्ने गरी व्यवस्था फ्लाइ दुबईले हप्ताको सातै दिन दुबई र भैरहवा एवं काठमाडौं हुँदै भैरहवा र दुबईबीच उडान जजिरा एयरवेजले हप्ताको तीन दिन भैरहवा र कुवेत एवं कुवेत र भैरहवाबीच सीधा उडान भर्ने फास्टट्र्याकको मकवानपुरको धेद्रे सुरुङ ब्रेक थ्रु नागढंगाा मुख्य सुरुङको लाइनिङ पनि सफलतापूर्वक सम्पन्न एफटीटीएच सेवा ७७ वटै जिल्लामा कांग्रेस र एमाले जस्ता इतिहास र हैसियत भएका दलहरू मिलेर बनेको सरकार ढल्ने दिवा सपना कसैले नदेख्न आग्रह सरकारका काममा सफलता पाउन कर्मचारी प्रशासनको सहयोग अपरिहार्य सहकारी ठगीमा ६ सय बढीलाई कारबाही, ५७५ जेलमा प्रधानमन्त्री ओली सहकारी ठगीमा संलग्नमध्ये हालसम्म ६ सयभन्दा माथिलाई कानुनी कारबाही गरिएको र ५ सय ७५ भन्दा बढी त जेलमै रहेको जानकारी गराए । उनले सहकारी ठगी गर्ने व्यक्तिहरूमाथि कानुनी कारबाही सुरु भएको बताए । प्रधानमन्त्री ओलीले कुनै पनि कालखण्डमा भएका भ्रष्टाचार र जो कोही भ्रष्टाचारीउपर कानुनी कारबाही अघि बढाउने बताए । जोसुकै भए पनि सहकारी ठगलाई कानुनी कारबाही गर्ने छौं, उनले भने । उनले सर्वसाधारणले सहकारीमा जम्मा गरेको रकम अपचलन र ठगी गर्नेहरूलाई सरकारले कानुनी कारबाहीको दायरामा ल्याएको बताए । प्रधानमन्त्री ओलीले भ्रष्टाचार नियन्त्रण र सुशासन एकछिनको हल्लाबाजी र सुटिङ गरेर देखाउने विषय बन्नु नहुने बताए । यसले सुशासनको प्रणालीका रूपमा गति लिनुपर्छ । भ्रष्टाचार नियन्त्रणमा सरकारले क्यामेरालाई होइन, कानुनलाई गुरु मानेको छ, उनले भने, भ्रष्टाचारी समातियो भन्ने केही समय हल्ला मच्चिने, तर परिणाममा भ्रष्टाचार बढ्दै जाने खालको अवस्था होइन, परिणाममा भ्रष्टाचार नियन्त्रण हुने कानुनी प्रणाली स्थापित हुने पद्धति बसाल्ने हाम्रो प्राथमिकता छ । भ्रष्टाचारका कसुरमा फस्ने त्रास र त्यसबाट उम्किने आकांक्षा, भ्रष्ट र भ्रष्टाचारका मतियार जोगाउने उद्देश्यका साथ देशमा अस्थिरता र अराजकता फैलाउन खोज्ने तत्वहरू सक्रिय रहेको प्रधानमन्त्री ओलीको भनाइ छ । सरकारले विकास र सुशासनका लागि सही दिशामा काम अघि बढाएकाले भ्रष्टहरूको मोर्चा बन्नु बेग्लै कुरा हो, उनले सम्बोधनमा भने, तर, म प्रतिबद्धता दोहोर्याउन चाहन्छु राष्ट्रियताको रक्षा, राष्ट्रिय हितको संरक्षण, सुशासन र विकासका काममा सरकारले कसैसँग कुनै सम्झौता गर्दैन ।"
लुम्बिनीमा मन्त्रीमण्डल विस्तार : नवनियुक्त तीन मन्त्रीले लिए शपथ,"दाङ : लुम्बिनी प्रदेश सरकारमा थपिएका तीन मन्त्रीले शपथ ग्रहण गरेका छन्। बिहीवार बिहान तीन जना मन्त्रीले प्रदेश प्रमुख कृष्णबहादुर घर्तीबाट शपथ ग्रहण गरेका हुन्। बर्दियाका जन्मजय तिमल्सिनाले सामाजिक विकास, पश्चिम नवलपरासीका देवकरण कलवारले वन तथा वातावरण र बाँकेका आदेश अग्रवालले आन्तरिक मामिला तथा कानुन मन्त्रीको शपथ लिएका छन् । शपथ लिएका मध्य तिमल्सिना र कलवार नेपाली कांग्रेस र अग्रवाल जनता समाजवादी पार्टीबाट हुन्। लुम्बिनी प्रदेश सरकारमा मुख्यमन्त्रीसहित एमालेका पाँच, कांग्रेसका पाँच र जसपाका एक जना गरी मन्त्रीको संख्या ११ पुगेको छ । प्रदेशमा १२ मन्त्रालय छन् । युवा तथा खेलकुद मन्त्रालयमा मन्त्री नियुक्त हुन बाँकी छ । यो मन्त्रालयकी जिम्मेवारी मुख्यमन्त्री स्वयंमले समहालेका छन्। मुख्यमन्त्री चेतनारायण आचार्यले बुधवार प्रदेश मन्त्रिपरिषद् पुर्नगठनको लागि प्रदेश प्रमुख समक्ष सिफारिस गरेका थिए। सोही आधारमा नव नियुक्त मन्त्रीको शपथ गरिएको हो । नेपाली कांग्रेस र नेकपा एमालेका ५६ प्रदेशसभा सदस्यको समर्थनमा लुम्बिनीमा सरकार बनेको थियो । शपथ ग्रहण समारोहमा मुख्यमन्त्री चेतनारायण आचार्य, सत्ता साझेदार दल नेपाली कांग्रेस दल नेता तथा पूर्व मुख्यमन्त्री डिल्लीबहादुर चौधरी, प्रतिपक्ष दलका नेकपा माओवादीका दल नेता तथा पूर्व मुख्यमन्त्री जोखबहादुर महरा, सभामुख तुलाराम घर्ती लगायत उच्च पदस्थ व्यक्तिहरूको सहभागिता थियो ।"
बाह्रैमास डेंगु !,"डेंगु रोग संक्रमणको नियन्त्रणका लागि सरकार संवेदनशील हुनुपर्छ । मुलुकमा डेंगु संक्रमण ह्वात्तै बढेको छ । नेपालमा पहिलोपटक डेंगु संक्रमण २००४ सालमा देखिएको थियो । २००६ मा नेपालमा संक्रमण फैलिएको पाइन्छ । विश्व स्वास्थ्य संगठनका अनुसार डेंगुबाट १ सय २८ देशमा करिब ३ अर्ब ९७ करोड जनसंख्या जोखिममा छन् । हरेक वर्ष ५ करोडदेखि १० करोडभन्दा बढी डेंगु संक्रमण हुन्छ । पाँच लाख बिरामीमा कडा प्रकृतिको डेंगु हुने गर्दछ । डेंगु रोगले वार्षिक २२ हजार बालबालिका तथा २४ हजार मानिसको मृत्यु हुने गर्दछ । विगतको दशकमा यस रोगबाट एसियाली मुलुकका देशहरू बढी प्रभावित छन् । नेपालमा डेंगु भेक्टर बढ्नको लागि सहयोग पुर्याउने फोहोरमैलाको अव्यवस्थापन, अव्यवस्थित बसोबास, अरिवल वर्षा, वातावरण विनाश आदि हुन् । एडिस एजिप्टी नाम गरेको लामुखुट्टेको पोथी प्रजाति डेंगु सार्ने मुख्य माध्यम हो । दिनमा मानिसको रगत चुसेर बाँच्ने यो प्रजातिले मानिसको शरीरको प्राकृतिक गन्धबाट आकर्षित भई धेरैमा रोग सार्ने हुन्छ । प्रायः बिहान ७ देखि १० र साँझ ३ देखि ५ बजेसम्म बढी सक्रिय हुन्छ । हुर्कन ५ मिलि जमेको पानी र तापक्रम १६४० डिग्री भए पुग्छ । लामुखट्टे १० डिग्रीभन्दा कम र ४० डिग्रीभन्दा बढी तापक्रममा मर्ने भएकोले तराईको तापक्रमको फरकताले तथा पहाडमा बढेको गर्मीले कुनै मौसममा लामखट्टे निर्मूल हुने अवस्था देखिँदैन । यस प्रजातिले टोकेपछि मानिसको रगतमा भाइरस जम्मा गर्दछ र शरीरमा फैलिन्छ । साथै रगत चुसिसकेपछि सफा पानी तथा भाँडावर्तनमा अन्डा पार्दछ । एक पटकमा यसले अनगिन्ती अन्डा पार्दछ । यसका अन्डा निर्जलीकरण प्रतिरोधात्मक भएको यस प्रजातिको संख्या तीव्र गतिमा बढ्छ । संक्रमित व्यक्तिको रगत चुस्दा भाइरस नबोकेको लाममुट्टेमा भाइरस प्रवेश गरी संक्रमण बढ्छ । मानिसमा एक पटक संक्रमण भएपछि सो प्रजातिको भाइरसबाट जीवनभरलाई इम्युनिटी मिल्छ तसर्थ चार प्रजातिको भाइरसले एक व्यक्तिमा चारपटक संक्रमण गर्न सक्छ । डेंगु लागेको २ देखि ७ दिनमा यसको लक्षणहरू देखा पर्दछ । मांसपेशी र हड्डीमा निकै पीडा हुने भएकोले बोलीचालीको भाषामा हाडतोड ज्वरो पनि भनिन्छ । उच्च ज्वरो प्रमुख लक्षण हो । टाउको दुख्ने, मांसापेशी दुख्ने, आँखाको पछिल्लो भाग दुख्ने, वाकवाक लाग्ने, बान्ता आउने, ग्रन्थी सुन्निने, पेट दुख्ने, गिँजाबाट रगत आउने, छातीमा पानी जम्ने, छटपटी हुने आदि हुन्छ । रगत धेरै खेर गएमा कलेजो तथा अन्य अंगले काम नगरी हृदयघात भई बिरामीको मृत्युसमेत हुन सक्छ । त्यसैले यस रोगको रोकथाम गर्नु अति आवश्यक छ । यसको लागि लामुखुट्टेको प्रजननमा रोकथाम तथा घर वरपर बसोबास हुन नदिनु पर्दछ । यसको लागि फोहोरमैला तथा फोहोर पानीको आवश्यक व्यवस्थापन गरी वातावरण सफा राख्नु पर्दछ । कीटनाशक प्रयोग गरेको झुल प्रयोग गर्ने, घरको कुनाकाप्चा तथा लामुखट्टे बसोबास गर्ने स्थानमा कीटनाशक औषधि छर्कने, पानी जम्न नदिने, आफ्नो सुरक्षाको लागि रिपेलेन्टजस्तै लोसनहरूको प्रयोग गर्ने, यो रोग फैलाउने लामखुट्टे बिहानदेखि बेलुका धेरै टोक्ने भएको होसियार हुने आदि कार्य गर्नुु पर्दछ । डेंगुका लक्षण देखा पर्नासाथ नजिकको स्वास्थ्य संस्थामा सम्पर्क गर्नुपर्दछ । साथै डेंगु प्रकोप नियन्त्रण गर्न स्थानीय सरकारले विभिन्न जनचेतनामूलक कार्यक्रम सञ्चालन गरी सर्वसाधारण तथा आम जनतालाई डेंगुबाट बचाउन अति आवश्यक छ । आम नागरिकलाई प्रबर्द्धनात्मक, निरोधात्मक र उपचारात्मक कार्यक्रमहरू सञ्चालन गरी गुणस्तरीय स्वास्थ्य सेवा प्रदान गर्नुपर्छ। नागरिकको स्वास्थ्यलाई गुणस्तरीय बनाउन राज्यले स्वास्थ्य क्षेत्रमा लगानी अभिवृद्धि गर्नुपर्छ। डेंगुजस्ता विभिन्न महामारी तथा रोगको नियन्त्रणको लागि सरकार संवेदनशील हुनुपर्दछ । यसको लागि विश्वविद्यालय, क्याम्पस, विद्यालय, स्वास्थ्य संस्था, स्वास्थ्य स्वयंसेविका, गैरसरकारी संस्था, सञ्चार माध्यम आदिलाई बढी क्रियाशील बनाउन आवश्यक छ । साथै स्वास्थ्य संस्था नीति, विधान र मापदण्डअनुसार चल्नु पर्दछ । आवश्यक दक्ष स्वास्थ्य जनशक्ति हुनु पर्दछ । स्वास्थ्य संस्था सेवाग्राहीको पहुँचमा हुनुपर्ने, औषधि, उपकरण, प्रविधि, प्रभावकारी स्वास्थ्य सेवा प्रणालीको विकास हुनुपर्दछ । आम नागरिकलाई प्रवद्र्धनात्मक, निरोधात्मक र उपचारात्मक कार्यक्रमहरू सञ्चालन गरी गुणस्तरीय स्वास्थ्य सेवा प्रदान गर्नु पर्दछ । निःशुल्क औषधि बेलैमा उपलब्ध हुनुपर्ने, सो औषधि कति प्रकारको पाइन्छ सबै नागरिकलाई थाहा हुनुपर्ने, कमसेकम आवश्यक मापदण्डअनुसार स्वास्थ्य संस्थाका भौतिक संरचनाहरू हुनु पर्दछ । स्वास्थ्य संस्था एवं विकास समितिलाई समयअनुसार प्रशिक्षण दिनु आवश्यक छ । स्वास्थ्य संस्थाहरूमा आधुनिक सूचना प्रविधिको विकास गरी सेवा प्रवाहलाई गुणस्तरीय बनाई स्वास्थ्यकर्मीहरूलाई आफ्नो कार्यक्षेत्रमा टिकाउन अति आवश्यक छ । यसो भएमा डेंगुजस्ता विभिन्न महामारीहरूको नियन्त्रणमा सहयोग पुग्छ । यसको लागि सरकारको अभिभावकीय भूमिका महत्त्वपूर्ण हुन्छ । संविधानले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने एवं स्वास्थ्य सेवामा समान पहुँच प्राप्त हुने विषयलाई मौलिक हकको रूपमा प्रत्याभूत गरेको छ । नागरिकको स्वास्थ्यलाई गुणस्तरीय बनाउन राज्यले स्वास्थ्य क्षेत्रमा लगानी अभिवृद्धि गर्ने एवं गुणस्तरीय, सहज, सुलभ स्वास्थ्य सेवामा समान पहुँच सुनिश्चित गर्दै सबैको स्वस्थ्य जीवन प्रत्याभूत गरी दिगो विकास सुनिश्चित गर्नुपर्ने दायित्व पनि संविधानबाटै निर्देशित छ । सरकारले आधारभूत स्वास्थ्य सेवा निःशुल्क प्रदान गर्ने, गुणस्तरीय स्वास्थ्य सेवामा सर्वव्यापी पहुँच सुनिश्चित गर्नु जरुरी छ । स्वास्थ्य बिमा प्रणालीलाई पुनर्संरचना गरी सबल बनाउने, समग्र स्वास्थ्य प्रणालीको अत्याधुनिक र उच्चतम् प्रविधिकरण गर्नुपर्ने देखिन्छ । गुणस्तरीय, भरपर्दाे तथा एकीकृत स्वस्थ्य प्रणालीको विकास गर्ने, स्वास्थ्य पर्यटन प्रवद्र्धन गर्ने, बहुक्षेत्रीय र बहुपक्षीय अवधारणा अवलम्बन गर्ने, जनसांख्यिक लाभांशको अधिकतम उपयोग गर्ने, अध्ययन, अनुसन्धान तथा तथ्यमा आधारित स्वास्थ्य व्यवस्थापन प्रणालीको विकास गर्नु पर्ने अपरिहार्यता छ । यसका साथै औषधि, औषधिजन्य सामाग्री र खोपको उत्पादनमा आत्मनिर्भर हुने, स्वास्थ्य क्षेत्रमा सुशासन तथा सामाजिक न्याय कायम गर्ने, स्वाथ्य प्रणालीको सुदृढीकरणको लागि लगानी अभिवृद्धि गर्ने, विद्यमान सञ्चालनमा रहेका कार्यक्रमहरू पुनः मूल्यांकन र परिमार्जन गर्ने रणनीति रहेको पाइन्छ । संविधानले व्यवस्था गरेको संघीय स्वरूप, भौगोलिक एवं जनसंख्याको अनुपात अनुरूप स्वास्थ्य संस्थाहरूको न्यायोचित वितरण गर्नु, आधारभूत स्वास्थ्य सेवा निःशुल्क वितरण गरिने र स्वास्थ्य बिमाअन्तर्गत वितरण गरिने औषधि आवश्यकताका आधारमा उपलब्ध गराउनुका साथै त्यसको गुणस्तर सुनिश्चित गर्नुपर्छ । गुणस्तर स्वास्थ्य सेवा प्रवाहको नियमित नियमन र अनुगमन गर्नु, सवैको लागि स्वास्थ्य बिमा लागू गर्नु, वैदेशिक सहयोगको परिचालन तथा उपयोगलाई प्रभावकारी बनाउन समन्वय कायम गर्नु जरुरी छ । भूकम्पवाट क्षतिग्रस्त स्वास्थ्य संरचनाहरूको पुनर्निर्माण गर्ने कार्यलाई तीव्रता दिई चाँडोभन्दा चाँडो स्वास्थ्य सेवालाई प्रभावकारी बनाउनु साथै डेंगुजस्ता महामारीको प्रभावलाई समाधान गर्नु आजको आवश्यकता हो ।"
"लुम्बिनीमा थपिँदै तीन नयाँ मन्त्री, आज शपथ हुने","अर्घाखाँची : लुम्बिनी प्रदेशमा ३ नयाँ मन्त्री थपिने भएका छन् । मुख्यमन्त्री चेतनारायण आचार्यले मन्त्रीपरिषद् पुनर्गठन गरेको बारेमा प्रदेश प्रमुखलाई जानकारी दिँदै सिफारिस गरेका हुन् । नेपाली कांग्रेस र नेकपा एमालेका ५६ प्रदेशसभा सदस्यको समर्थनमा साउन ७ गते मुख्यमन्त्री बनेका आचार्यले तीन जना नयाँ मन्त्री थप्न लागेका हुन्। नवनियुक्त मन्त्रीहरूको आज बिहान ८ बजे प्रदेश प्रमुखको कार्यालय बुटवलमा शपथको लागि तयारी गरिएको उद्योग, पर्यटन तथा यातायात मन्त्री प्रचण्ड विक्रम न्यौपानेले जानकारी दिए । मुख्यमन्त्री आचार्यले नेपाली कांग्रेसको तर्फबाट बर्दियाका जन्मजय तिमिल्सिना र पश्चिम नवलपरासीका देवकरण कलवार तथा जनता समाजवादी पार्टिबाट बाँकेका आदेशकुमार अग्रवाललाई मन्त्रीको रुपमा सिफारिस गरेका मन्त्री न्यौपानेले जानकारी दिए। सिफारिस भएका नयाँ मन्त्रीहरू नेपाली काँग्रेसका जन्मजय तिमिल्सिनालाई सामाजिक विकास, कांग्रेसकै देवकरण कलवारलाई वन तथा वातावरण मन्त्रालय र जसपाका आदेशकुमार अग्रवाललाई आन्तरिक मामिला तथा कानुन मन्त्रालयको जिम्मेवारी तोकिएको छ । साना दुई दलबाट एक एक जनालाई मन्त्री बनाउने भनिए पनि साना दलबाट एक जनालाई मात्रै मन्त्री बनाइएको छ ।"
"एमालेलाई जग्गा दानविरुद्ध परेको रिटमाथि आज सुनुवाइ हुँदै, न्यायाधीश सुवेदीको इजलासमा पेशी",काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा सर्वोच्च अदालतमा परेको रिटमाथि आज सुनुवाइ हुने भएको छ। रिट निवेदनमाथि सुनुवाइका लागि न्यायाधीश नहकुल सुवेदीको इजलासमा पेशी तोकिएको छ। अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। यसअघि उक्त रिट सर्वोच्च अदालत प्रशासनले दरपीठ गरिदिएको हो। त्यसपछि प्रशासनको उक्त निर्णयविरुद्ध बस्नेतले निवेदन दिएका थिए। मंगलबार न्यायाधीश तीलप्रसाद श्रेष्ठको इजलासले प्रशासनको दरपीठ गर्ने निर्णय बदर गर्दै रिट दर्ता गर्न आदेश दिएपछि रिट दर्ता भएको थियो। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
रवि र छविलाई म्याद थपका लागि कास्की जिल्ला अदालतमा उपस्थित गराइयो,"काठमाडौं : सहकारी ठगी प्रकरणमा प्रहरीको हिरासतमा रहेका पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछाने र पूर्वडीआईजी छविलाल जोशीलाई कास्की जिल्ला अदालत उपस्थित गराइएको छ। थप अनुसन्धान गर्नुपर्ने भएकाले म्याद थप गर्न प्रहरीले उनीहरूलाई अदालत उपस्थित गराएको जिल्ला प्रहरी कास्कीले जानकारी दिएको छ। उनीहरूमाथि कास्की प्रहरीले अनुसन्धान गरिरहेको छ। गत आइतबार पूर्वगृहमन्त्री लामिछानेमाथि किर्तेसहित संगठित अपराधमा अनुसन्धान गर्न अदालतले ६ दिन हिरासतमा राखेर अनुसन्धान गर्न प्रहरीलाई अनुमति दिएको थियो। न्यायाधीश नवराज दाहालको इजलासले लामिछानेलाई ६ दिन हिरासतमा राखेर अनुसन्धान गर्न अनुमति दिएको थियो । सो म्याद सकिएपछि प्रहरीले पुन:म्याद थपका लागि आज लामिछानेसहित जोशीलाई अदालत उपस्थित गराएको हो। एउटै मुद्दाका आरोपि भएकाले दुवैजनालाई म्याद थपका लागि अदालत उपस्थित गराइएको हो। पूर्वडीआईजी जोशी गत असोज ६ गते पक्राउ परेका थिए। सहकारी ठगी प्रकरणमा अनुसन्धान गर्न कास्की जिल्ला अदालतले पक्राउ पुर्जी जारी गरेपछि प्रहरीको केन्द्रीय अनुसन्धान ब्यूरोले लामिछानेलाई गत शुक्रबार काठमाडौंमा पक्राउ गरेको थियो। लामिछानेलाई सोही बेलुकी पोखरा लगिएको थियो। सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखिएको छ । उनीमाथि अनुसन्धान सकिएपछि जिल्ला सरकारी वकिलको कार्यालयमार्फत् जिल्ला अदालतमा मुद्दा दर्ता हुनेछ। त्यसपछि थुनछेक बहसमा लामिछानेलाई कारागार पठाउने वा धरौटीमा छोड्ने आदेश हुनेछ। धरौटीमा छुटे बाहिरबाटै मुद्दा लड्न पाउनेछन्। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई,तत्कालीन प्रबन्ध निर्देशक लामिछाने,सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ।"
निक्षेप सुरक्षणको सीमा बढाऊँ,"सहकारीमा राखेको बचत धमाधम डुबेका छन् । सहकारी नियमन फितलो हुँदा खराब नियतका सञ्चालकहरूले निमुखाहरूको बचत खाइदिए । सरकारले अझै पनि तिनको बचत फिर्ता गराउन सकेको छैन । गर्ने दिशामा कुनै काम गरेको छनक पनि बचतकर्तालाई भएको छैन । अनि बैंकहरूमा राखेको पैसा पनि डुब्ने त होइन भन्ने भय सिर्जना भएको छ । तर नेपालमा राज्यका तर्फबाट हुने नियमनमध्ये सबैभन्दा उत्कृष्ट नियमन नेपाल राष्ट्र बैंकको छ भन्न सकिन्छ । बैंक तथा फाइनान्सहरूमा राखेको पैसा तसर्थ पनि जोखिममा छैन भनेर भन्न सकिने पहिलो आधार राष्ट्र बैंकको सूक्ष्म निगरानी र नियमन नै हो । त्यसमाथि बैंक तथा वित्तीय संस्थाहरूमा राखेको पैसा र लिएको ऋणको बिमा र सुरक्षणको व्यवस्था पनि छ । नेपालमा बैंक तथा वित्तीय संस्था समस्याग्रस्त नभएका होइनन्, भएका छन् र तिनमा राष्ट्र बैंकले हस्तक्षेप गरेर सुधार गरेको छ, उद्धार गरेको छ । बैंक, वित्तीय संस्था खारेजीमै परेको चाहिँ दुर्लभ उदाहरणमात्रै नेपालमा छ । खारेजीमै जाँदा पनि सबैभन्दा पहिलो प्राथमिकतामा साना बचतकर्ता हुन्छन् र तिनलाई पैसा फिर्ता गराइन्छ । निक्षेप तथा कर्जा सुरक्षण कोष यस्तो संस्था छ, जसले बैंक वित्तीय संस्थाको बचत र ऋणको सुरक्षण गर्छ । हो यो कोष स्थापनाको ५० वर्षको इतिहासमा हिमालयन फाइनान्स खारेजीमा जाँदा माग भएको करिब ११ करोड रुपैयाँ दाबी भुक्तानी कोषले गरेको थियो । निक्षेप तथा कर्जा सुरक्षण कोषमा अधिकतम पाँच लाख रुपैयाँसम्मका निक्षेपकर्ताहरूको सुरक्षण (ग्यारेन्टी) अर्थात् बिमा हुन्छ । यससँगै कर्जा सुरक्षणको हकमा पनि तीन करोडसम्मको सुरक्षण (ग्यारेन्टी) गरेमा ऋण खराबमा परिणत भए सो बराबरको रकम कोषले बैंकलाई दिन्छ । बैंक पनि जोखिममा पर्दैनन् । कोषले सुरक्षण प्रदान गर्ने दायित्व अहिलेसम्म १७ खर्ब २७ अर्ब रुपैयाँको छ । तर नेपालका बैंक तथा वित्तीय संस्थाहरूमा बचत भने ६५ खर्ब रुपैयाँ छ । सरसर्ती हेर्दा सुरक्षण कम्ती र बचत धेरै देखिन्छ । त्यसो भन्दैमा आत्तिनुपर्ने भन्ने हुन्न । सबै बैंक वित्तीय संस्था एकैचोटि चुर्लुम्म त डुब्दैनन् नै । बैंक, वित्तीय संस्थाहरूमा देखिएको आर्थिक सुशासनका पाटाहरू भरोसालाग्दा नै छन् । कोषले व्यक्तिगत निक्षेपको सुरक्षण गरे पनि संस्थागत गर्दैन । तसर्थ पनि भएको बचतभन्दा कमको सुरक्षण देखिएको हो । तर पनि व्यक्तिगत तर्फको पाँच लाख रुपैयाँको सीमालाई भने बढाएर लैजानुपर्ने आवश्यकता देखिन्छ । नेपालीहरूको आर्थिक अवस्था वृद्धि भएसँगै त्यो सीमा बढाउन जरुरी छ । बैंकिङ पहुँच पनि बढेको छ । र, बैंकिङ प्रणालीलाई अझै विस्तार गरी औपचारिक कारोबारलाई बढावा दिन जरुरी छ । बैंक वित्तीय संस्थाहरूप्रतिको भरोसाले नै मुलुकको अर्थतन्त्रलाई बलियो बनाउँछ ।"
कुशल भुर्तेलको छलाङ,"काठमाडौं : आईसीसी टीटवेन्टी अन्तर्राष्ट्रिय वरीयतामा नेपालका आक्रामक ब्याटर कुशल भुर्तेलले छलाङ मारेका छन्। अन्तर्राष्ट्रिय क्रिकेटपरिषद् (आईसीसी) ले बुधबार जारी गरेको नयाँ वरीयाताको टीट्वेन्टी ब्याटिङमा कुशल एकै पटक ३१ स्थान सुधार गर्दै ९९ औं स्थानमा उक्लिएका हुन्। सन् २०१९ मा नेदरल्यान्ड्सविरुद्धको खेलबाट टीट्वेन्टी अन्तर्राष्ट्रियमा डेब्यु गरेका कुशलले आक्रामक खेलाडीको छवि बनाएका छन्। ब्याटिङतर्फ नै दीपेन्द्रसिंह ऐरी ४६, कप्तान रोहितकमार पौडले ५९ र आसिफ शेख ६९औं स्थानमा छन्। पछिल्लो वरीयतामा दीपेन्द्र दुई स्थान तल झर्दा रोहितले चार र आसिफले दुई स्थान सुधार गरेका छन्। टीट्वेन्टी ब्याटिङको वरीयताको शीर्ष स्थानमा अस्ट्रेलियाका ट्राभिस हेड छन्। यस्तै भारतका सूर्यकुमार यादव दोस्रो, इङ्ल्यान्डका फिल साल्ट तेस्रो, पाकिस्तानका बाबर आजम चौथो र पाकिस्तानकै मोहमद रिजवान पाँचौं स्थानमा छन्। टीट्वेन्टी बलिङतर्फ दीपेन्द्रसिंह ऐरी ६१ र सोमपाल कामी ९२औं स्थानमा छन्। दीपेन्द्र तीन स्थान तल झर्दा सोमपालले भने तीन स्थान सुधार गरेका छन्। टीट्वेन्टी बलिङतर्फको शीर्षस्थानमा इङ्ल्यान्डका अदिल रसिद छन्। वेस्ट इन्डिजका गुडाकेस मोटी दोस्रो, श्रीलंकाका महेश थिक्सना तेस्रो, वेस्ट इन्डिजका अकिल हुसेन चौथो र अफगानिस्तानका रासिद खान पाँचौं स्थानमा छन्। यसैगरी टीट्वेन्टी अलराउन्डरतर्फ दीपेन्द्र दोस्रो स्थानमा यथावत छन्। यसैगरी गुलसन झा ४०, कुशल मल्ल ४३, कुशल भुर्तेल ५०, रोहितकुमार पौडेल ५१, करण केसी ६९औं स्थानमा छन्। गुलसनले ११ स्थान सुधार गर्दा कुशलले सात र करणले चार स्थान सुधार गरेका छन्। टीट्वेन्टी अलराउन्डरको शीर्ष स्थानमा इङ्ल्यान्डका लियाम लिभिङस्टोन छन् र तेस्रो स्थानमा भारतका हार्दिक पान्ड्या छन्।"
निक्षेप सुरक्षणको सीमा बढाऊँ,"सहकारीमा राखेको बचत धमाधम डुबेका छन् । सहकारी नियमन फितलो हुँदा खराब नियतका सञ्चालकहरूले निमुखाहरूको बचत खाइदिए । सरकारले अझै पनि तिनको बचत फिर्ता गराउन सकेको छैन । गर्ने दिशामा कुनै काम गरेको छनक पनि बचतकर्तालाई भएको छैन । अनि बैंकहरूमा राखेको पैसा पनि डुब्ने त होइन भन्ने भय सिर्जना भएको छ । तर नेपालमा राज्यका तर्फबाट हुने नियमनमध्ये सबैभन्दा उत्कृष्ट नियमन नेपाल राष्ट्र बैंकको छ भन्न सकिन्छ । बैंक तथा फाइनान्सहरूमा राखेको पैसा तसर्थ पनि जोखिममा छैन भनेर भन्न सकिने पहिलो आधार राष्ट्र बैंकको सूक्ष्म निगरानी र नियमन नै हो । त्यसमाथि बैंक तथा वित्तीय संस्थाहरूमा राखेको पैसा र लिएको ऋणको बिमा र सुरक्षणको व्यवस्था पनि छ । नेपालमा बैंक तथा वित्तीय संस्था समस्याग्रस्त नभएका होइनन्, भएका छन् र तिनमा राष्ट्र बैंकले हस्तक्षेप गरेर सुधार गरेको छ, उद्धार गरेको छ । बैंक, वित्तीय संस्था खारेजीमै परेको चाहिँ दुर्लभ उदाहरणमात्रै नेपालमा छ । खारेजीमै जाँदा पनि सबैभन्दा पहिलो प्राथमिकतामा साना बचतकर्ता हुन्छन् र तिनलाई पैसा फिर्ता गराइन्छ । निक्षेप तथा कर्जा सुरक्षण कोष यस्तो संस्था छ, जसले बैंक वित्तीय संस्थाको बचत र ऋणको सुरक्षण गर्छ । हो यो कोष स्थापनाको ५० वर्षको इतिहासमा हिमालयन फाइनान्स खारेजीमा जाँदा माग भएको करिब ११ करोड रुपैयाँ दाबी भुक्तानी कोषले गरेको थियो । निक्षेप तथा कर्जा सुरक्षण कोषमा अधिकतम पाँच लाख रुपैयाँसम्मका निक्षेपकर्ताहरूको सुरक्षण (ग्यारेन्टी) अर्थात् बिमा हुन्छ । यससँगै कर्जा सुरक्षणको हकमा पनि तीन करोडसम्मको सुरक्षण (ग्यारेन्टी) गरेमा ऋण खराबमा परिणत भए सो बराबरको रकम कोषले बैंकलाई दिन्छ । बैंक पनि जोखिममा पर्दैनन् । कोषले सुरक्षण प्रदान गर्ने दायित्व अहिलेसम्म १७ खर्ब २७ अर्ब रुपैयाँको छ । तर नेपालका बैंक तथा वित्तीय संस्थाहरूमा बचत भने ६५ खर्ब रुपैयाँ छ । सरसर्ती हेर्दा सुरक्षण कम्ती र बचत धेरै देखिन्छ । त्यसो भन्दैमा आत्तिनुपर्ने भन्ने हुन्न । सबै बैंक वित्तीय संस्था एकैचोटि चुर्लुम्म त डुब्दैनन् नै । बैंक, वित्तीय संस्थाहरूमा देखिएको आर्थिक सुशासनका पाटाहरू भरोसालाग्दा नै छन् । कोषले व्यक्तिगत निक्षेपको सुरक्षण गरे पनि संस्थागत गर्दैन । तसर्थ पनि भएको बचतभन्दा कमको सुरक्षण देखिएको हो । तर पनि व्यक्तिगत तर्फको पाँच लाख रुपैयाँको सीमालाई भने बढाएर लैजानुपर्ने आवश्यकता देखिन्छ । नेपालीहरूको आर्थिक अवस्था वृद्धि भएसँगै त्यो सीमा बढाउन जरुरी छ । बैंकिङ पहुँच पनि बढेको छ । र, बैंकिङ प्रणालीलाई अझै विस्तार गरी औपचारिक कारोबारलाई बढावा दिन जरुरी छ । बैंक वित्तीय संस्थाहरूप्रतिको भरोसाले नै मुलुकको अर्थतन्त्रलाई बलियो बनाउँछ ।"
प्रधानमन्त्रीको दाबी : सरकारलाई सय दिनमा ७० प्रतिशत सफलता,"काठमाडौं : प्रधानमन्त्री केपी शर्मा ओलीले सय दिन पुगेको अवसरमा सम्बोधन गर्दै सरकार बनेसँगै तोकिएकामध्ये ७० प्रतिशत काम सम्पन गरेको दाबी गरे । उनले भने, यो सरकारले आफूले गर्छु भनेको करिब ७० प्रतिशत काम सम्पन्न गरेको छ । यदि प्रकृति प्रतिकूल नभइदिएको भए बाँकी ३० प्रतिशत काम पनि यो सरकारले पूरा गथ्र्यो । प्रधानमन्त्री ओलीका अनुसार पहिलो सय दिनभित्र सबै मन्त्रालयले गर्ने भनेको कामको संख्या २ सय ७४ वटा पुग्यो । तीमध्ये १ सय ८५ वटा काम सम्पन्न भएका छन् । ओली नेतृत्वको सरकार बने लगतै प्रधानमन्त्री र मन्त्रीहरूका बीच कार्यसम्पादन सम्झौता गरिएको थियो । सबै मन्त्रालयले पहिलो, एक सय दिन, दोस्रो सय दिन र बाँकी अन्य दिनभित्र गर्ने कामको सूची बनाएका छ । गएको असार ३१ गतेको दिन, जब मैले पदको शपथ लिँदै थिएँ, मैले कुनै ईश्वरको नाममा होइन, तपाईंहरूको नाममा शपथ लिएको थिएँ, उनले भने, किनभने यो सरकार तपाईंहरूको आशा, तपाईंहरूको सपना, र तपाईँहरूको विश्वासले बनेको हो । साउन ६ गते प्रधानमन्त्री ओलीले विश्वासको मत लिएका थिए । विश्वासको मत लिँदा उनले सरकारका पाँचवटा प्राथमिकता प्रस्तुत गरेका गरे । प्रधानमन्त्री ओलीका अनुसार थालेका कामहरू अघि बढाउने र निर्धारित समयमा सक्ने कुरालाई सरकारले पहिलो प्राथमिकतामा राखेको थियो । पहिलो सय दिनमा हामीले कुनकुन मन्त्रालयअन्तर्गत केके काम थालेका छौं र ती थालिएका कामहरू कसरी समयमै सम्पन्न गर्ने भन्नेबारे योजना बनाइ कामको प्राथमिकता तोक्यौं, उनले भने । सरकार बने लगत्तै विपद्को सामना ओली सरकार बने लगत्तै विपद्को सामना गर्नुपर्यो । जहाज, हेलिक्प्टर, बस दुर्घटना मात्रै होइन बाढी पहिरोले ठूलो जनधनको क्षति भयो । ओलीले शपथ लिनु केही दिनअघि त्रिशूली नदीको सिमलतालमा तीर्थयात्री बोकेको बस यात्रुसहित बेपत्ता भयो । प्रधानमन्त्री भएलगत्तै सौर्य विमान दुर्घटना, नुवाकोटमा हेलिकप्टर दुर्घटना र भारतीय पर्यटक बस दुर्घटना भयो । गएको असोज १० देखि १३ गते अकल्पनीय बाढी पहिरोको चपेटामा मुलुक पर्यो । यसै अबधिमा देशभर ७ हजार १ सय ३५ वटा विभिन्न प्रकारका विपद्जन्य दुर्घटनाहरू भए । प्राकृतिक विपत्तिले धनजनको ठूलो क्षति गर्यो । प्रधानमन्त्री ओलीले विपत्तिबाट प्रभावित नागरिकका परिवारलाई तत्काल उद्धार, राहत, अत्यावश्यक भौतिक पूर्वाधार र सेवाको सञ्चालनलाई प्राथमिकतामा राखेर अघि बढेको बताए । पीडित परिवारको राहत, घाइतेको उद्धार र निःशुल्क उपचार, मृतकको परिवारलाई आर्थिक सहयोग र प्रभावित नागरिकको सुरक्षित पुनस्र्थापनमा सरकारलाई केन्द्रित गर्यौं, उनले भने । प्रधानमन्त्री ओलीका अनुसार बाढी पहिरोका कारण मृत्यु भएका ३ सय ९१ जनाको परिवारले २ लाखका दरले राहत पाएका छन् । बाढी पहिरोबाट प्रभावित २ हजार ५ सय ५५ परिवारलाई ४ करोड ५० लाख रुपैयाँ तत्काल राहत प्रदान गरिएको छ । संकटग्रस्त क्षेत्रका ७१ वटा स्थानीय तहमा ४३ करोड रुपैयाँ विनियोजन गरिएको छ । प्रारम्भिक क्षतिको आकलन गरी अस्थायी बासस्थानको प्रबन्ध गर्ने कामलाई प्राथमिकतामा राखेको उनको भनाइ छ । हामी अहिले बाढी पहिरोले क्षति पुर्याएका भौतिक संरचनाहरूको निर्माणका कार्ययोजनासहित काम गरिरहेका छौं, उनले भने । संकटग्रस्त क्षेत्र घोषणा गरिएका जिल्लाको खानेपानी, विद्युत्, सडक, सञ्चार लगायतका अत्यावश्यक सेवा १५ दिनभित्र सञ्चालनमा ल्याउन जिल्ला विपद् व्यवस्थापन कोषमार्फत रकम उपलब्ध गराइसकेको उनले बताए । बाढीपहिरोको चुनौतीपूर्ण परिस्थितिलाई सरकारले कुशलतापूर्वक सम्हालेको दाबी पनि प्रधानमन्त्रीको छ । उनले लामो समयदेखि रोकिएको दूध र उखु किसानको रकम भुक्तानी सुरु भएको बताए । उनीहरूले पाउने रकम भुक्तानीका लागि सरकारले ६० करोड रुपैयाँ निकासा गरेको पनि प्रधानमन्त्री ओलीले जानकारी दिए । ३५ जिल्लाका ३० लाखभन्दा बढी किसान दूधको भुक्तानी नपाएर कठिनाइमा थिए । बितेको एक सय दिनमा, लगभग १५ लाख दुग्ध किसानले भुक्तानी पाएका छन्, प्रधानमन्त्रीले सम्बोधनको क्रममा जानकारी दिए । करिब ७५ हजार उखु किसानले भुक्तानी पाएको प्रधानमन्त्री ओलीले जानकारी दिए । उनले भने, जसले वर्षौंदेखि आफ्नो पसिनाको मूल्य पाउन सकेका थिएनन्, उनीहरूले पनि आफ्नो अनुदान वापतको भुक्तानी पाइसकेका छन् । कृषिबाली तथा पशुधन बिमामा समावेश भएका हजारौं कृषकले पनि अब राहतको श्वास फेरेको प्रधानमन्त्रीको दाबी छ । बितेको एक सय दिनमा, तिनीहरूको बिमा बापतको भुक्तानी गर्न ८० करोड रुपैयाँ बिमा प्राधिकरणको खातामा पठाइएको छ, उनले भने, हिउँदे बालिका लागि चाहिने रासायनिक मलको बन्दोबस्त गरिसकिएको छ । उनले निर्माण व्यवसायीले पाउनुपर्नेमध्ये संघीय मन्त्रालयहरूबाट ६ अर्ब ७५ करोड रुपैयाँ यस अवधिमा भुक्तानी पाइसकेका पनि बताए । १६५ युवालाई बिनाधितो २५ लाखसम्मको स्टार्टअप कर्जा उनले उद्योग मन्त्रालयमार्फत १ सय ६५ जना युवालाई खुला आवेदनको माध्यमबाट बिनाधितो २५ लाख रुपैयाँसम्मको स्टार्टअप कर्जा प्रवाह गरेको जानकारी दिए । ती युवाले आफ्नो व्यवसाय सञ्चालन गरेर कर्जाको सावाब्याजको किस्ता भुक्तानीसमेत सुरु गरेका उनले बताए । प्रधानमन्त्री ओलीका अनुसार चालू वर्ष ५ हजार १५८ जना उद्यमीले स्टार्टअप कर्जाका लागि प्रस्ताव पेस गरेका छन् । प्राप्त प्रस्तावहरू मध्येबाट स्टार्टअप उद्यमी छनौट गरी पुस मसान्तभित्र कर्जा प्रवाह गर्ने तयारी गरिएको छ । अर्थतन्त्र लयमा उनले सरकारमा आउँदा डामाडोल रहेको अर्थतन्त्रमा सुधारका संकेतहरू देखा परेका बताए । निजी क्षेत्रकै मागबमोजिम अर्थतन्त्र सुदृढीकरणका लागि आर्थिक सुझाव आयोगजस्ता महत्वपूर्ण आयोगको गठनले व्यवसायीमा आत्मविश्वास पलाउदै गएको उनको सम्बोधनमा उल्लेख छ । अर्थतन्त्रमा सुधारका संकेत देखिएसँगै एक सय दिनको अवधिमा २ सयवटा उद्योगमा करिब ३४ अर्ब रुपैयाँ लगानीको प्रतिबद्धता आएको जानकारी दिए । अन्तर्राष्ट्रिय स्वतन्त्र विज्ञ संस्थाबाट नेपालको सार्वभौम साख मूल्यांकन (क्रेडिट रेटिङ) को कार्य अन्तिम चरणमा पुगेको छ, उनले भने, लामो समयदेखि गिरेको सेयरबजार प्राकृतिक विपत्तिको प्रतिकूलताका बीचमा पनि प्रगतिकै लयमा छ । पेट्रोलियम पाइपलाइन विस्तार प्रधानमन्त्री ओलीका अनुसार भारतको सिलिगुडीदेखि झापाको चारआलीसम्म र अमलेखगञ्जदेखि चितवनको लोथरसम्म पाइपलाइन विस्तार तथा टर्मिनल भवन निर्माण कार्य अगाडि बढाउन नेपाल आयल निगम र इन्डियन आयल कर्पोरेसनबीच सम्झौता सम्पन्न भएको छ । उनले पाइलाइन विस्तारले नेपालमा पेट्रोलियम पदार्थको सहज आपूर्ति र भण्डारण क्षमता अभिवृद्धि हुने बताए । सरकारी खर्चमा वृद्धि चालु आर्थिक वर्षको असोज मसान्तसम्म संघीय सरकारी खर्च गत आर्थिक वर्षको सोही अवधिको तुलनामा केही प्रतिशतले वृद्धि भएको छ । चालू आर्थिक वर्षमा सरकारी खर्च करिब ३२९ अर्ब रुपैयाँ पुगेको छ । कुल राजस्व परिचालन १३३ प्रतिशतले वृद्धि भई करिब २४८ अर्ब रुपैयाँ पुगेको छ । जलेकाको निःशुल्क उपचार सरकारले आर्थिक अभावमा जलनको उपचार गर्न नसक्ने नागरिकहरूका लागि सातवटै प्रदेशमा निःशुल्क उपचारको व्यवस्था गरेको छ । कोशी प्रदेशको बीपी कोइराला स्वास्थ्य विज्ञान प्रतिष्ठान, मधेस प्रदेशको नारायणी अस्पताल, बागमती प्रदेशको कीर्तिपुर अस्पताल, गण्डकी प्रदेशको पोखरा स्वास्थ्य विज्ञान प्रतिष्ठान, लुम्बिनी प्रदेशको भेरी अस्पताल, कर्णाली प्रदेशको सुर्खेत प्रादेशिक अस्पताल र सुदूरपश्चिम प्रदेशको सेती प्रादेशिक अस्पतालमार्फत उपचार खर्च बेहोर्न नसक्ने नागरिकलाई कस्मेटिक बाहेकको जलन उपचार निःशुल्क गर्ने व्यवस्था गरिएको छ । विगतमा तीनवटा प्रदेशमा मात्रै उपलब्ध रहेको क्यान्सर उपचार सेवा सातै प्रदेशमा विस्तार गरिएको छ । देशभरका १९ वटा संघीय अस्पतालहरूमा दुई सिफ्टमा बहिरंग सेवा सञ्चालन गरी १८ संघीय अस्पतालहरूमा सहज उपचार सेवा प्राप्तिका लागि टोकन प्रणाली लागू गरिएको छ । सेवा प्रवाहमा नयाँ थालनी सार्वजनिक प्रशासनमा हुने ढिलासुस्ती र प्रशासनिक काममा हुने झन्झट र नागरिक सेवामा नयाँ काम थालनी गरिएको छ । प्रधानमन्त्री ओलीका अनुसार अब सवारी चालकले ट्रायल पास गर्नासाथ नागरिक एपमा नै लाइसेन्स पाउने छन् । सवारी नियम उल्लंघनको जरिवाना तिर्दा अब जहाँ नियम उल्लंघन भएको हो, सोही स्थानमा जरिवाना भुक्तानी गर्न सकिने सजिलो व्यवस्था सरकारले गरेको छ । कुनै पनि सरकारी सेवा लिन कार्यालय धाउनु नपर्ने, कर्मचारी भेट्नु नपर्ने र घरमै बसेर सबै सेवा लिन सक्ने व्यवस्था गर्दै छौं । प्रधानमन्त्री ओलीले भने, यसले सेवा प्रवाहमा हुँदै आएको झन्झट अन्त्य हुने र सुशासन प्रबद्र्धनमा सहयोग पुग्ने छ । सरकारी कार्यालयमा कामका फाइलहरू अड्काउने, कामको समयावधी लम्ब्याउने र यसबाट सेवाग्राहीले दुःख पाउने स्थितिबाट मुक्त गर्न क्युआर कोडमार्फत फाइल मुभमेन्ट ट्र््याकिङ गर्ने प्रणाली परीक्षणका रूपमा सुरुवात गरिएको छ । अब सरकारी अफिसमा हुने कामको जानकारी मोबाइलबाटै हुने व्यवस्था गरिएको छ । संक्रमणकालीन न्यायमा ब्रेक थ्रु १७ वर्ष अघिदेखि थालनी भएको शान्ति प्रक्रियाका बाँकी कामलाई अन्तिम निश्कर्षमा पुर्याउन सफल भएका प्रधानमन्त्री ओलीले बताए । उनका अनुसार सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक सर्वसम्मतिबाट स्वीकृत र प्रमाणीकरण भएको छ । आयोग गठनका लागि सिफारिस समिति बनेको छ र त्यसले आयोग गठनको प्रक्रिया अघि बढाएको छ । लामो समयदेखि द्वन्द्व खेपेको हाम्रो समाजका लागि यो सुखद् सन्देश हो । उनले भने, कानुन वा नीतिनिर्माणको प्रगतिले सर्वसाधारणलाई प्रत्यक्ष त केही असर नगर्ला तर तिनै नीतिहरू शासन र प्रशासनको आधारशीला हुन् । ती बिना राज्य चल्नै सक्दैनन् । पछिल्लो सय दिनमा विभिन्न मन्त्रालयसँग सम्बन्धित चार दर्जनभन्दा बढी ऐन, नियम, र कार्यविधिहरूमा सहमति प्रदान गरिएको छ । ५० करोडसम्मको विदेशी लगानी स्वचालित प्रणालीबाट स्वीकृतलगानीकर्ताको भौतिक उपस्थितबिना कुल पुँजी ५० करोड रुपैयाँसम्मको विदेशी लगानी स्वचालित प्रणालीबाट तुरुन्त स्वीकृति गर्ने व्यवस्था गरिएको छ । लगानीकर्ताले स्वचालित प्रणालीबाट तुरुन्त प्रमाणपत्र प्राप्त गर्न सक्ने गरी उद्योग विभागमा स्वचालित मार्ग कार्यान्वयनमा ल्याइएको छ । नेपाल ल्यान्ड इन्फरमेसन सिस्टम लागू भएका ५८ नापी कार्यालयमा अनलाइनमार्फत सेवा ट्रयाकिङ प्रणाली लागू गरिएको छ । नेपालभरका २ सय ६७ वटा मालपोत कार्यालयमा ज्येष्ठ नागरिक, अपांग, अशक्त नागरिकले लाइनमा नबसी सेवा प्राप्त गर्ने गरी व्यवस्था गरिएको छ । ७५३ वटै पालिकामा बैंक देशभरका ७५३ पालिकामा बैंकको पहुँच पुगेको छ । यअघि सैपाल गाउँपालिका एकमात्र यस्तो स्थानीय तह थियो, जहाँ वित्तीय संस्थाको पहुँच थिएन । प्राविधिक रूपमा असम्भव मानिएको यो गाउँपालिकामा, जब वाणिज्य बैंकको शाखा स्थापना भयो । करिब ५ सय घरधुरीका ३ हजार जनाले यसबाट प्रत्यक्ष लाभ पाउने अवसर प्राप्त गरेका छन्, उनले भने । वैदेशिक रोजगारीमा मृत्यु हुनेको परिवारलाई १० लाख वैदेशिक रोजगारीमा मृत्यु भएकाहरूको परिवारलाई क्षतिपूर्ति स्वरूप १० लाख दिने व्यवस्था गरिएको छ । यसअघि ७ लाख दिने व्यवस्था गरिएको थियो । विरामी उपचार खर्च पाएर मृत्यु भएकाहरूले क्षतिपूर्ति नपाउने यसअघिको व्यवस्था हटाइएको छ । अब बिरामी उपचार खर्चा पाएर मृत्यु भएकाहरूको परिवारलाई पनि १० लाख उपलब्ध गराउने व्यवस्था गरिएको छ । विदेशमा रोजगारी अनुमतिपत्र नभएकाहरू र यस वर्षको सेप्टेम्बरभित्र विदेशमा रहेकाहरूले नेपाली नियोगमा आवदेन दिएमा उनीहरूलाई वर्क परमिट उपलब्ध गराउने व्यवस्था गरिएको छ । बंगलादेशमा ४० मेगाबाट विद्युत् निर्यातका लागि त्रिपक्षीय सम्झौतागत सय दिनको अवधीमा बंगलादेशमा ४० मेगाबाट विद्युत् निर्यातका लागि त्रिपक्षीय विद्युत् बिक्री सम्झौता भएको छ । प्रधानमन्त्री ओलीले यसलाई पनि सय दिनको उपलब्धिमा राखेका छन् । नेपालले आफूलाई चाहिनेभन्दा बढी उत्पादन गरे पनि विद्युत् ऊर्जा बिक्री गर्न सक्ने सम्भावनामाथि निकै प्रश्न उठ्ने गरेको छ । फास्टट्र्याकको मकवानपुरको धेद्रे सुरुङ ब्रेक थ्रुपछिल्ला एक सय दिनमा महत्वपूर्ण प्रगति हासिल भएको प्रधानमन्त्री ओली दाबी छ । उनका अनुसार फास्टट्र्याकको मकवानपुरको धेद्रे सुरुङ ब्रेक थ्रु भएको छ । नागढुंगा मुख्य सुरुङको लाइनिङ पनि सफलतापूर्वक सम्पन्न भएको छ । रुपन्देहीको सिद्धबाबा सुरुङमा उल्लेखनीय प्रगति भएको छ, जहाँ ३९६८५ मिटर सुरुङ खन्ने काम मात्र एक सय दिनभित्र पूरा भयो, र अहिलेसम्म ६४७ मिटर सुरुङ खनिएको छ । ४०३८ किलोमिटर सडक मर्मत र ३२५ किलोमिटर कालोपत्रे सडक निर्माण र मर्मतका क्षेत्रमा पनि ठूला उपलब्धि हासिल भएको प्रधानमन्त्री ओली दाबी छ । उनका अनुसार बितेको सय दिनमा ४ हजार ३८ किलोमिटर सडक मर्मत गरिएको छ र ३२५ किलोमिटर सडक कालोपत्रे गरिएको छ, जसले यातायातलाई थप सहज र सुरक्षित बनाएको छ । एफटीटीएच सेवा ७७ वटै जिल्लामा हुम्ला जिल्ला एकमात्र यस्तो जिल्ला थियो, जहाँ फाइबर टु द होम (एफटीटीएच) सेवा अझै पुगेको थिएन । तर, गत भदौदेखि यो सेवा पनि सञ्चालनमा आएपछि, अब ७७ वटै जिल्लामा यस सुविधाको पहुँच पुर्याइएको छ, जसले दूरदराजका क्षेत्रहरूमा डिजिटल कनेक्टिभिटीको नयाँ युगको सुरुवात गरेको छ । ऊर्जा: ३० मेगावाट विद्युत् उत्पादनऊर्जा उत्पादनको क्षेत्रमा, माथिल्लो त्रिशूली ३ ए जलविद्युत् आयोजनामा दुइटा टरबाइनसहित मेकानिकल पार्ट्सको मर्मतसम्भार गरी ३० मेगावाट विद्युत् उत्पादन सुरु भएको छ । चिलिमे हब जीआईएस सवस्टेसन र त्रिशूली हब हाईब्रिड जीआईएस सबस्टेसन पनि सञ्चालनमा आएको छ, जसले देशको विद्युत् प्रणालीलाई थप सुदृढ बनाएको छ । सरकार ढल्ने दिवा सपना नदेख्न चेतावनी प्रधानमन्त्री ओलीले कांग्रेस र एमाले जस्ता इतिहास र हैसियत भएका दलहरू मिलेर बनेको सरकार ढल्ने दिवा सपना कसैले नदेख्न आग्रह गरेका छन् । सरकारमा तपाईंहरूले विश्वाससाथ चुनेका संसद्का प्रमुख दुई दल कांग्रेस र एमाले छन् । मैले सरकारको नेतृत्व गरेको छु । यी दुवै दल लोकतन्त्रका लागि लामो संघर्ष र योगदान गरेका तथा लामो इतिहास भएका दल हुन् ।, उनले भने, यी प्रतिस्पर्धी दल हुन्, तर राजनीतिक स्थिरता, विकास, सुशासन दुवै दलका साझा प्रतिबद्धता छन् । यी प्रतिबद्धता पूरा गर्न बिग्रिएको थितिलाई सही ठाउँमा ल्याउनु पर्छ । उनले अफवाह, झुठ, स्टन्ट र अराजकताले बिथोलेको सामाजिक जीवनलाई यथार्थमा आधारित, शान्त र सुसंस्कृत बनाउनुपर्ने बताए । उनले सरकारका काममा सफलता पाउन कर्मचारी प्रशासनको सहयोग अपरिवार्य रहेको बताए । अझ सरकारका प्राथमिकतालाई नागरिकको जीवनमा विस्तार गर्न मुख्य जिम्मेवारी ब्युरोक्रेसीले निर्वाह गर्नुपर्छ । कामका दौरानमा मलाई कतिपयले सुनाउनुहुन्छ, बारम्बार सरकार फेरबदलका घटनाले ब्युरोक्रेसी नै अल्मलिएको छ, कर्मचारीले काम होइन स्थायित्वप्रति आशंका गर्छन्, प्रधानमन्त्री ओलीले भने, त्यसरी सुनाइएका कुराहरूलाई मैले खण्डन गर्ने गरेको छु । कर्मचारीले नै काम गर्ने हो । ब्युरोक्रेसीको नेतृत्व गरेका मुख्य सचिव र सचिवहरू यहीँ हुनुहुन्छ । उहाँहरू पनि मेरो भनाइसँग पक्कै सहमत हुनुहुन्छ राजनीतिक नेतृत्वले नीति र प्राथमिकता अघि सार्छ, कर्मचारी प्रशासनले त्यसलाई कार्यान्वयन गर्छ । वार्ताको माध्यमबाट विश्वको तनावको शान्तिपूर्ण समाधान प्रधानमन्त्री ओलीले छिमेक सम्बन्धलाई न्यायोचित राष्ट्रिय हितमा अडिँदै पारस्परिक लाभ र सम्मानका आधारमा अघि बढाएको बताए । स्पष्टतः सुमधुर र उपलब्धिपूर्ण छिमेक सम्बन्ध, शान्तिपूर्ण, न्यायोचित र जिम्मेवार अन्तर्राष्ट्रिय सम्बन्धमा विश्वास गर्छौं । विश्वका कतिपय भूभागमा भएका हिंसा र तनावबाट हामी चिन्तित छौं, उनले भने, वार्ताको माध्यमबाट ती सबै तनावहरूको शान्तिपूर्ण समाधान चाहन्छौं । सबैले संयमतापूर्वक शान्ति स्थापनामा लाग्न जरुरी ठान्छौं । उनले सरकार बनेकै दिनदेखि विरोध हुन थालेको स्मरण पनि गराए । सरकारले १०० दिन पूरा गरेपछि होइन, सरकार बनेकै दिनदेखि विरोध सुरु गरियो । देशमा साम्प्रदायिक विद्वेष खडा गर्ने, अराजनीतिक बोली र व्यवहारबाट हाम्रो सभ्यता र संस्कृतिमाथि हमला गर्ने, चलिरहेका उद्योगहरू बन्द गराउने, पुँजी पलायन गराउँदै देशको अर्थतन्त्र र वाणिज्य क्षेत्रलाई तहस नहस पार्ने र नयाँ उद्योग स्थापना हुन नदिने यसको कारण थियो । सरकारको सय दिनको उलपब्धिबारेको सम्बोधनका क्रममा प्रधानमन्त्री ओलीले काम गर्न नदिने उद्देश्यले सरकार अहिले ढल्छ, भरे ढल्छ, भोलि बिहानै ढल्छ भन्ने जस्ता अफवाह फैलाउने गरिएको टिप्पणी गरे । सरकार अहिले ढल्छ, भरे ढल्छ, भोलि बिहानै ढल्छ भन्ने जस्ता अफवाह पनि फैलाउने गरिएको छ । यो काम गर्न नदिने उद्देश्यले चलाइएको हल्ला हो, उनले भने, कांग्रेस र एमालेजस्ता इतिहास र हैसियत भएका दलहरू मिलेर बनेको सरकार ढल्ने दिवासपना कसैले नदेखे हुन्छ । प्रधानमन्त्री ओली सय दिन सकिएको र बाँकी अबधिमा गर्ने कामको योजना सुरुवात भएको बताए । सय दिन सकियो, अर्को सय दिन र बाँकी अबधिमा गर्ने कामका योजनाहरू आजबाट सुरु हुन्छन्, उनले भने, बितेका एक सय दिनमा हामीले विपत्तिका बीच पनि गरेका केही नवीन थालनी स्थिरता, सुशासन र विकासको लक्ष्यतर्फका पाइला हुन् । प्रधानमन्त्री ओलीले नेपालीको साझा लक्ष्य समृद्ध नेपाल सुखी नेपालीतर्फ पाइला अघि बढाउन पनि आह्वान गरे । भैरहवाबाट फ्लाइ दुबईले हप्ताको सातै दिन उडान भर्ने राम्ररी सञ्चालनमा नआएका अन्तर्राष्ट्रिय विमानस्थलको प्रयोग बढाउन सरकारले ठोस कदम चालेको प्रधानमन्त्री ओलीको भनाइ छ । भैरहवा र पोखरामा फ्लाइट आकर्षित गर्न भैरहवा र पोखराको लागि हवाई इन्धनको मूल्यमा प्रतिलिटर शून्य दशमलव ३७ डलर कम गरी अन्तर्राष्ट्रिय उडानको प्रबन्ध गर्न सफल भएको पनि उनले जानकारी दिए । उनका अनुसार अब आउँदो कात्तिक २४ गतेदेखि दुबईदेखि भैरहवासम्म र काठमाडौं हुँदै भैरहवादेखि दुबईको उडान सुरु हुने छ । फ्लाइ दुबईले हप्ताको सातै दिन दुबई र भैरहवा एवं काठमाडौं हुँदै भैरहवा र दुबईबीच उडान भर्ने छ । जजिरा एयरवेजले हप्ताको तीन दिन भैरहवा र कुवेत एवं कुवेत र भैरहवाबीच सीधा उडान भर्ने कार्यतालिका स्वीकृत भएको छ । कीर्तिपुर क्रिकेट मैदान निर्माणमा समझदारीकीर्तिपुर क्रिकेट रंगशालामा फ्लड लाइट जडान र प्याराफिट निर्माण गर्न सहरी विकास मन्त्रालय र राष्ट्रिय खेलकुद परिषद्बीच समझदारी भई काम सुरु भएको छ । क्रिकेट मैदान भएको तर आवश्यक पूर्वाधार नभएको गुनासोलाई सम्बोधन गर्न सरकार गठन भए लगत्तै तीन सय दिनभित्र कीर्तिपुरको क्रिकेट मैदानमा फ्लड लाइट जोड्ने, स्कोर बोर्ड राख्ने र राति पनि खेल्न मिल्ने गरी रंगशाला बनाउने निर्णय गरेका गरिएको थियो । सहकारी ठगीमा ६ सय बढीलाई कारबाही, ५७५ जेलमा प्रधानमन्त्री ओली सहकारी ठगीमा संलग्नमध्ये हालसम्म ६ सयभन्दा माथिलाई कानुनी कारबाही गरिएको र ५ सय ७५ भन्दा बढी त जेलमै रहेको जानकारी गराए । उनले सहकारी ठगी गर्ने व्यक्तिहरूमाथि कानुनी कारबाही सुरु भएको बताए । प्रधानमन्त्री ओलीले कुनै पनि कालखण्डमा भएका भ्रष्टाचार र जो कोही भ्रष्टाचारीउपर कानुनी कारबाही अघि बढाउने बताए । जोसुकै भए पनि सहकारी ठगलाई कानुनी कारबाही गर्ने छौं, उनले भने । उनले सर्वसाधारणले सहकारीमा जम्मा गरेको रकम अपचलन र ठगी गर्नेहरूलाई सरकारले कानुनी कारबाहीको दायरामा ल्याएको बताए । प्रधानमन्त्री ओलीले भ्रष्टाचार नियन्त्रण र सुशासन एकछिनको हल्लाबाजी र सुटिङ गरेर देखाउने विषय बन्नु नहुने बताए । यसले सुशासनको प्रणालीका रूपमा गति लिनुपर्छ । भ्रष्टाचार नियन्त्रणमा सरकारले क्यामेरालाई होइन, कानुनलाई गुरु मानेको छ, उनले भने, भ्रष्टाचारी समातियो भन्ने केही समय हल्ला मच्चिने, तर परिणाममा भ्रष्टाचार बढ्दै जाने खालको अवस्था होइन, परिणाममा भ्रष्टाचार नियन्त्रण हुने कानुनी प्रणाली स्थापित हुने पद्धति बसाल्ने हाम्रो प्राथमिकता छ । भ्रष्टाचारका कसुरमा फस्ने त्रास र त्यसबाट उम्किने आकांक्षा, भ्रष्ट र भ्रष्टाचारका मतियार जोगाउने उद्देश्यका साथ देशमा अस्थिरता र अराजकता फैलाउन खोज्ने तत्वहरू सक्रिय रहेको प्रधानमन्त्री ओलीको भनाइ छ । सरकारले विकास र सुशासनका लागि सही दिशामा काम अघि बढाएकाले भ्रष्टहरूको मोर्चा बन्नु बेग्लै कुरा हो, उनले सम्बोधनमा भने, तर, म प्रतिबद्धता दोहोर्याउन चाहन्छु राष्ट्रियताको रक्षा, राष्ट्रिय हितको संरक्षण, सुशासन र विकासका काममा सरकारले कसैसँग कुनै सम्झौता गर्दैन ।"
लुम्बिनीमा मन्त्रीमण्डल विस्तार : नवनियुक्त तीन मन्त्रीले लिए शपथ,"दाङ : लुम्बिनी प्रदेश सरकारमा थपिएका तीन मन्त्रीले शपथ ग्रहण गरेका छन्। बिहीवार बिहान तीन जना मन्त्रीले प्रदेश प्रमुख कृष्णबहादुर घर्तीबाट शपथ ग्रहण गरेका हुन्। बर्दियाका जन्मजय तिमल्सिनाले सामाजिक विकास, पश्चिम नवलपरासीका देवकरण कलवारले वन तथा वातावरण र बाँकेका आदेश अग्रवालले आन्तरिक मामिला तथा कानुन मन्त्रीको शपथ लिएका छन् । शपथ लिएका मध्य तिमल्सिना र कलवार नेपाली कांग्रेस र अग्रवाल जनता समाजवादी पार्टीबाट हुन्। लुम्बिनी प्रदेश सरकारमा मुख्यमन्त्रीसहित एमालेका पाँच, कांग्रेसका पाँच र जसपाका एक जना गरी मन्त्रीको संख्या ११ पुगेको छ । प्रदेशमा १२ मन्त्रालय छन् । युवा तथा खेलकुद मन्त्रालयमा मन्त्री नियुक्त हुन बाँकी छ । यो मन्त्रालयकी जिम्मेवारी मुख्यमन्त्री स्वयंमले समहालेका छन्। मुख्यमन्त्री चेतनारायण आचार्यले बुधवार प्रदेश मन्त्रिपरिषद् पुर्नगठनको लागि प्रदेश प्रमुख समक्ष सिफारिस गरेका थिए। सोही आधारमा नव नियुक्त मन्त्रीको शपथ गरिएको हो । नेपाली कांग्रेस र नेकपा एमालेका ५६ प्रदेशसभा सदस्यको समर्थनमा लुम्बिनीमा सरकार बनेको थियो । शपथ ग्रहण समारोहमा मुख्यमन्त्री चेतनारायण आचार्य, सत्ता साझेदार दल नेपाली कांग्रेस दल नेता तथा पूर्व मुख्यमन्त्री डिल्लीबहादुर चौधरी, प्रतिपक्ष दलका नेकपा माओवादीका दल नेता तथा पूर्व मुख्यमन्त्री जोखबहादुर महरा, सभामुख तुलाराम घर्ती लगायत उच्च पदस्थ व्यक्तिहरूको सहभागिता थियो ।"
मुस्ताङमा अन्तर्राष्ट्रिय पर्वतीय कला महोत्सव,"जोमसोम : मुस्ताङमा प्रकृति, संस्कृति र सिर्जनशीलताको अन्तर्राष्ट्रिय पर्वतीय चित्रकला महोत्सव चलिरहेको छ। मुस्ताङ जिल्लाको पर्यटन प्रबद्र्धन तथा यहाँको धार्मिक संस्कृतिक र ऐतिहासिक एवं हिमाली क्षेत्रको जैविक विविधता र मौलिकतालाई चित्रमार्फत विश्व समुदायमाझ उजागर गर्ने उद्देश्यसहित प्रथम अन्तर्राष्ट्रिय पर्वतीय चित्रकला महोत्सव आयोजना गरिएको हो। अक्टोबर १८ देखि २४ तारिखसम्मका लागि आयोजना भएको प्रथम अन्तर्राष्ट्रिय पर्वतीय चित्रकला महोत्सव बिहीबारसम्म सकिने छ। होटल ओम होम्स, रेड हाउस र ठमेल भिल्लाका प्रोपाइटर त्रिपल गुरुङको प्रायोजनमा आयोजना भएको प्रथम अन्तर्राष्ट्रिय पर्वतीय चित्रकला महोत्सवमा नेपाल पर्यटन बोर्डको साझेदारी रहेको छ। मुस्ताङमा आयोजित पर्वतीय चित्रकला महोत्सवलाई युरोपेली युनियन, स्वीस सरकार विकास सहयोग (एसडिसी), दलाई ला, यति एअरलाइनस, शेर्पा ब्रअरी, हार्मोनिक लिबरेसन र होटल मस्याङ्दी लगायत सहयोगीका रूपमा छन्। मुस्ताङमा पहिलोपटक आयोजना गरिएको यसप्रकारको पर्वतीय चित्रकला महोत्सवलाई परीक्षणका रूपमा हेरिएको छ। मुस्ताङको समग्र विविधितालाई चित्रकलामार्फत उजागर गरी पर्यटन विकासमा टेवा पुयाउने उद्देश्यले विभिन्न अन्तर्राष्ट्रिय मुलुकका ७ जना ख्यातिप्राप्त चित्रकारहरूलाई मुस्ताङ ल्याइएको कार्यक्रमका सहजकर्ता महेन्द्र गुरुङले जानकारी दिए। पर्वतीय कला महोत्सवमा नेपालका चर्चित ९ जना चित्रकारहरूले पनि सहभागिता जनाएको सहजकर्ता गुरुङले बताए। मुस्ताङमा आयोजित चित्रकला महोत्सवमा थाईल्याण्ड,पोल्याण्ड, रोमानिया, भुटान, इन्डोनेसिया र ताइवानका चर्चित चित्रकारहरूको समावेश रहेको छ। यसैगरी नेपालबाट सिर्जनराज भण्डारी, इभाना ताम्राकार, हरेराम जोजु, एनबि गुरुङ, वाङ लामा, धोज गुरुङ, मनोज तामाङ, आकाश गुरुङ र नवीन नाल्बोले आफ्नो प्रतिभा बाँडेको सहजकर्ता गुरुङको भनाइ छ। मुस्ताङको वारागुङ मुक्तिक्षेत्र४ कागबेनी,घरपझोङ५ ठिनी र घरपझोङ४ जोमसोममा अन्तर्राष्ट्रिय पर्वतीय चित्रकला महोत्सव आयोजना गरिएको हो।"
लुम्बिनीमा मन्त्रीमण्डल विस्तार : नवनियुक्त तीन मन्त्रीले लिए शपथ,"दाङ : लुम्बिनी प्रदेश सरकारमा थपिएका तीन मन्त्रीले शपथ ग्रहण गरेका छन्। बिहीवार बिहान तीन जना मन्त्रीले प्रदेश प्रमुख कृष्णबहादुर घर्तीबाट शपथ ग्रहण गरेका हुन्। बर्दियाका जन्मजय तिमल्सिनाले सामाजिक विकास, पश्चिम नवलपरासीका देवकरण कलवारले वन तथा वातावरण र बाँकेका आदेश अग्रवालले आन्तरिक मामिला तथा कानुन मन्त्रीको शपथ लिएका छन् । शपथ लिएका मध्य तिमल्सिना र कलवार नेपाली कांग्रेस र अग्रवाल जनता समाजवादी पार्टीबाट हुन्। लुम्बिनी प्रदेश सरकारमा मुख्यमन्त्रीसहित एमालेका पाँच, कांग्रेसका पाँच र जसपाका एक जना गरी मन्त्रीको संख्या ११ पुगेको छ । प्रदेशमा १२ मन्त्रालय छन् । युवा तथा खेलकुद मन्त्रालयमा मन्त्री नियुक्त हुन बाँकी छ । यो मन्त्रालयकी जिम्मेवारी मुख्यमन्त्री स्वयंमले समहालेका छन्। मुख्यमन्त्री चेतनारायण आचार्यले बुधवार प्रदेश मन्त्रिपरिषद् पुर्नगठनको लागि प्रदेश प्रमुख समक्ष सिफारिस गरेका थिए। सोही आधारमा नव नियुक्त मन्त्रीको शपथ गरिएको हो । नेपाली कांग्रेस र नेकपा एमालेका ५६ प्रदेशसभा सदस्यको समर्थनमा लुम्बिनीमा सरकार बनेको थियो । शपथ ग्रहण समारोहमा मुख्यमन्त्री चेतनारायण आचार्य, सत्ता साझेदार दल नेपाली कांग्रेस दल नेता तथा पूर्व मुख्यमन्त्री डिल्लीबहादुर चौधरी, प्रतिपक्ष दलका नेकपा माओवादीका दल नेता तथा पूर्व मुख्यमन्त्री जोखबहादुर महरा, सभामुख तुलाराम घर्ती लगायत उच्च पदस्थ व्यक्तिहरूको सहभागिता थियो ।"
भूमि समस्या समाधानका लागि छिट्टै आयोग गठन हुन्छ : मन्त्री अधिकारी,"काठमाडौं : भूमि व्यवस्था,सहकारी तथा गरिबी निवारणमन्त्री बलराम अधिकारीले नापी र मालपोतलाई पूर्णरुपमा डिजिटाइजेसन गर्ने काम अन्तिम चरणमा पुगेको बताएका छन्। मन्त्रालय सम्हालेको सय दिनमा भएका काम कारबाहीका बारेमा जानकारी दिन बिहीबार सिंहदरबारमा पत्रकार सम्मेलन गर्दै मन्त्री अधिकारीले नापी र मालपोतमा डिजिटल सिस्टम जडान गर्ने र त्यसको प्रत्यक्ष निगरानी मन्त्रालयले गर्नसक्ने व्यवस्था अन्तिम चरणमा पुगेको बताएका हुन्। उनले आफ्नो कार्यकालमा व्यक्तिले अनधिकृत रुपमा कब्जा गरेको चार सय भन्दा बढि रोपनी जग्गा नेपाल सरकारको नाममा कायम गरिएको जानकारी दिए। रुपन्देही, कपिलवस्तु लगायतका जिल्लामा १५ सय ६५ परिवारलाई जग्गाधनी दर्ता प्रमाणपत्र उपलब्ध गराएको,भूमिसम्बन्धी नियमावली संशोधनको तयारी भएको र उनले बताए। उनले सहकारीसम्बन्धी विद्यमान समस्या समाधान गर्न सहकारी प्रवर्द्धन कोष सञ्चालन कार्यविधिको मस्यौदा प्रतिवेदन तयार गरिएको बताए। भूमि समस्या समाधानका लागि गठन आदेश मार्फत केही दिनमा नै आयोग गठन हुने उनको भनाइ छ । मन्त्री अधिकारीले सहकारीको दीर्घकालीन समस्या हल गर्नका लागि पनि मन्त्रालयले काम गरिरहेको जानकारी दिए। उनले सय दिनको अवधिमा मालपोत कार्यालयबाट यस अवधिमा कूल १२ अर्ब ४९ करोड ५५ लाख राजस्व संकलन भएको र महिला तथा अन्य गरी ९९ करोड ४० लाख रुपैयाँ राजस्व छुट दिइएको बताए। गरिवी निवारणको क्षेत्रमा देखिने गरि नतिजा हासिल गर्ने गरि मन्त्रालय गम्भीर भएर लागेको उनको भनाइ छ ।"
रवि र छविलाई म्याद थपका लागि कास्की जिल्ला अदालतमा उपस्थित गराइयो,"काठमाडौं : सहकारी ठगी प्रकरणमा प्रहरीको हिरासतमा रहेका पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछाने र पूर्वडीआईजी छविलाल जोशीलाई कास्की जिल्ला अदालत उपस्थित गराइएको छ। थप अनुसन्धान गर्नुपर्ने भएकाले म्याद थप गर्न प्रहरीले उनीहरूलाई अदालत उपस्थित गराएको जिल्ला प्रहरी कास्कीले जानकारी दिएको छ। उनीहरूमाथि कास्की प्रहरीले अनुसन्धान गरिरहेको छ। गत आइतबार पूर्वगृहमन्त्री लामिछानेमाथि किर्तेसहित संगठित अपराधमा अनुसन्धान गर्न अदालतले ६ दिन हिरासतमा राखेर अनुसन्धान गर्न प्रहरीलाई अनुमति दिएको थियो। न्यायाधीश नवराज दाहालको इजलासले लामिछानेलाई ६ दिन हिरासतमा राखेर अनुसन्धान गर्न अनुमति दिएको थियो । सो म्याद सकिएपछि प्रहरीले पुन:म्याद थपका लागि आज लामिछानेसहित जोशीलाई अदालत उपस्थित गराएको हो। एउटै मुद्दाका आरोपि भएकाले दुवैजनालाई म्याद थपका लागि अदालत उपस्थित गराइएको हो। पूर्वडीआईजी जोशी गत असोज ६ गते पक्राउ परेका थिए। सहकारी ठगी प्रकरणमा अनुसन्धान गर्न कास्की जिल्ला अदालतले पक्राउ पुर्जी जारी गरेपछि प्रहरीको केन्द्रीय अनुसन्धान ब्यूरोले लामिछानेलाई गत शुक्रबार काठमाडौंमा पक्राउ गरेको थियो। लामिछानेलाई सोही बेलुकी पोखरा लगिएको थियो। सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखिएको छ । उनीमाथि अनुसन्धान सकिएपछि जिल्ला सरकारी वकिलको कार्यालयमार्फत् जिल्ला अदालतमा मुद्दा दर्ता हुनेछ। त्यसपछि थुनछेक बहसमा लामिछानेलाई कारागार पठाउने वा धरौटीमा छोड्ने आदेश हुनेछ। धरौटीमा छुटे बाहिरबाटै मुद्दा लड्न पाउनेछन्। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई,तत्कालीन प्रबन्ध निर्देशक लामिछाने,सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ।"
"लुम्बिनीमा थपिँदै तीन नयाँ मन्त्री, आज शपथ हुने","अर्घाखाँची : लुम्बिनी प्रदेशमा ३ नयाँ मन्त्री थपिने भएका छन् । मुख्यमन्त्री चेतनारायण आचार्यले मन्त्रीपरिषद् पुनर्गठन गरेको बारेमा प्रदेश प्रमुखलाई जानकारी दिँदै सिफारिस गरेका हुन् । नेपाली कांग्रेस र नेकपा एमालेका ५६ प्रदेशसभा सदस्यको समर्थनमा साउन ७ गते मुख्यमन्त्री बनेका आचार्यले तीन जना नयाँ मन्त्री थप्न लागेका हुन्। नवनियुक्त मन्त्रीहरूको आज बिहान ८ बजे प्रदेश प्रमुखको कार्यालय बुटवलमा शपथको लागि तयारी गरिएको उद्योग, पर्यटन तथा यातायात मन्त्री प्रचण्ड विक्रम न्यौपानेले जानकारी दिए । मुख्यमन्त्री आचार्यले नेपाली कांग्रेसको तर्फबाट बर्दियाका जन्मजय तिमिल्सिना र पश्चिम नवलपरासीका देवकरण कलवार तथा जनता समाजवादी पार्टिबाट बाँकेका आदेशकुमार अग्रवाललाई मन्त्रीको रुपमा सिफारिस गरेका मन्त्री न्यौपानेले जानकारी दिए। सिफारिस भएका नयाँ मन्त्रीहरू नेपाली काँग्रेसका जन्मजय तिमिल्सिनालाई सामाजिक विकास, कांग्रेसकै देवकरण कलवारलाई वन तथा वातावरण मन्त्रालय र जसपाका आदेशकुमार अग्रवाललाई आन्तरिक मामिला तथा कानुन मन्त्रालयको जिम्मेवारी तोकिएको छ । साना दुई दलबाट एक एक जनालाई मन्त्री बनाउने भनिए पनि साना दलबाट एक जनालाई मात्रै मन्त्री बनाइएको छ ।"
लुम्बिनी प्रदेशका नवनियुक्त मन्त्रीले लिए शपथ,"लुम्बिनी : लुम्बिनी प्रदेश सरकारमा नवनियुक्त मन्त्रीहरूले पद तथा गोपनीयताको शपथ लिएका छन्। मन्त्रीहरूले प्रदेश प्रमुखसमक्ष शपथ लिएका हुन्। मुख्यमन्त्री चेतनारायण आचार्यले नियुक्त गरेका तीन मन्त्रीले बिहीबार बुटवलमा प्रदेश प्रमुख कृष्णबहादुर घर्तीबाट शपथ लिएका हुन्। बर्दियाका जन्मजय तिमिल्सिना सामाजिक विकासमन्त्री, पश्चिम नवलपरासीका देवकरण कलवार वन तथा वातावरणमन्त्री र बाँकेका आदेश अग्रवालले आन्तरिक मामिला तथा कानुनमन्त्रीको शपथ लिएका हुन्। नवनियुक्त मन्त्री तिमिल्सिना र कलवार नेपाली कांग्रेस तथा अग्रवाल जनता समाजवादी पार्टीबाट प्रदेशसभा सदस्य हुन्। लुम्बिनी प्रदेश सरकारमा मुख्यमन्त्रीसहित नेकपा (एमाले)का पाँच, कांग्रेसका पाँच र जसपाका एकगरी मन्त्रीको सङ्ख्या ११ पुगेको छ । मुख्यमन्त्री आचार्यले बुधबार प्रदेश मन्त्रिपरिषद् पुनर्गठनका लागि प्रदेश प्रमुखसमक्ष सिफारिस गरेको थियो। सोही आधारमा नव नियुक्त मन्त्रीको शपथ गरिएको हो । कांग्रेस र एमालेका ५६ प्रदेशसभा सदस्यको समर्थनमा लुम्बिनीमा सरकार बनेको थियो ।"
रवि लामिछानेलाई थप सात दिन हिरासतमा राखेर अनुसन्धान गर्न अनुमति,"पोखरा : सहकारी ठगी प्रकरणमा प्रहरीको हिरासतमा रहेका पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई थप सात दिन हिरासतमा राखेर अनुसन्धान गर्न जिल्ला अदालत कास्कीले अनुमति दिएको छ। सोही प्रकरणमा पक्राउ परेका पूर्वडीआईजी छविलाल जोशीलाई पनि थप सात दिन हिरासतमा राखेर अनुसन्धान गर्न अदालतले प्रहरीलाई अनुमति दिएको छ। जोशी असोज ६ गते पक्राउ परेका थिए। यसअघि दिएको ६ दिनको म्याद सकिएसँगै जिल्ला प्रहरी कास्कीले लामिछानेलाई आज बिहान अदालत उपस्थित गराएको थियो। गत आइतबार पूर्वगृहमन्त्री लामिछानेमाथि किर्तेसहित संगठित अपराधमा अनुसन्धान गर्न अदालतले ६ दिन हिरासतमा राखेर अनुसन्धान गर्न प्रहरीलाई अनुमति दिएको थियो। सहकारी ठगी प्रकरणमा अनुसन्धान गर्न कास्की जिल्ला अदालतले पक्राउ पुर्जी जारी गरेपछि प्रहरीको केन्द्रीय अनुसन्धान ब्यूरोले लामिछानेलाई गत शुक्रबार काठमाडौंमा पक्राउ गरेको थियो। लामिछानेलाई सोही बेलुकी पोखरा लगिएको थियो। सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखिएको छ। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई,तत्कालीन प्रबन्ध निर्देशक लामिछाने,सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ।"
पशुपति गौशाला धर्मशाला विवादबारे छिट्टै छिनोफानो हुन्छ : पर्यटनमन्त्री,"काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले पशुपति धर्मशाला विवाद छिटै समाधान हुने बताएका छन्। सरकार गठन भएको पहिलो १०० दिनमा मन्त्रालयबाट भएका प्रमुख कार्य एवं उपलब्धि सार्वजनिक गर्ने क्रममा मन्त्री पाण्डेले कानुनी र शान्तिपूर्ण समाधान खोज्ने गरी अध्ययन समिति गठन गरेको र त्यस्को प्रतिवेदनका आधारमा पशुपति धर्मशाला विवाद छिटै समाधान हुने बताएका हुन्। उनले पशुपति क्षेत्र विकास कोषले मन्त्रालयलाई नै जानकारी नदिइ धर्मशाला सञ्चालनको व्यवस्थापनको जिम्मा काठमाडौं महानगरलाई दिएको उल्लेख गरे। मावाडी सेवा समिति पुन अदालत गएकाले अदालतको आदेशलाई पनि सम्मान गर्दै अघि बढ्ने स्पष्ट पारे । 'छलफल नगरी कोष व्यवस्थापनले मन्त्रालय र परिषदको अध्यक्ष मन्त्रीलाई समेत जानकारी नगराइ सम्झौता गर्नु भएको रहेछ। जुन कुरा हामीहरूले महानगर पालिकाको प्रहरी गएर भोलि बिहान खाली गराइदिनु भन्ने सूचना दिएको कुरा भिडियो मार्फत् थाहा भयो। त्यसबाट मारवाडी सेवा समिति तुरून्त नछोड्ने र नसक्ने थियो। यो कुराले त्यहाँ ठूलो द्वन्द्वको सृजना हुने भयो। त्यसले सुरक्षाको स्थितिमा पनि संकट पैदा गर्ने भयो। त्यसपछि गृहमन्त्री, प्रधानमन्त्री, सुरक्षा निकायको माथिल्लो निकायसँग छलफल भयो। त्यसपछि पनि यसको खासै वैधानिक विधिसंवत समाधान नआएकाले यसको कानुनी र शान्तिपूर्ण समाधान गर्नेगरी अध्ययन समिति पनि गठन गरिएको छ। यसले सम्पूर्ण तथ्यहरूका बारेमा सबै डिटेल ल्याउँछ। सम्झौता के भएको थियो ? अदालतको फैसला के हो? अख्तियारले पटक पटक लेखेर दिएका विषय के हुन्? संसदको समितिले पनि केही लेखेको छ। यी विविध विषयमा समितिले अध्ययन गरेर तथ्यहरू दिन्छ। अदालतको पूर्णपाठ पनि आउँछ। मारवाडी सेवा समिति फेरि उच्च अदालतमा गएको छ। अल्पकालीन आदेश जारी भएको छ। पूर्णकालीन आदेश जारी गर्नका लागि १२ गते मात्रै पेशी तोकिएको छ,'उनले भने,'जेहोस् सबै विषयलाई एक ठाउँमा राखेर हामी कानुनी र शान्तिपूर्ण निकास शीघ्र दिने र त्यो निकास दिर्घकालीन समस्या समाधानको शूत्रको रुपमा रहनेछ।' पशुपति क्षेत्र विकास कोषले २०८० साउन १७ मारवाडी समितिसँगको सम्झौता भंग गरेको थियो। कोषको यो सम्झौता भंग गर्ने निर्णय गैरकानुनी रहेको भनी मारवाडी सेवा समिति नेपालले २०८० साउन २४ गते काठमाडौं जिल्ला अदालतमा मुद्दा दर्ता गराएको थियो। २०८१ असोज १६ गते जिल्ला अदालतले कोषको पक्षमा फैसला सुनाएको छ। फैसलापछि २०८१ असोज २२ मा पशुपति क्षेत्र विकास कोषले गौशाला धर्मशालाको व्यवस्थापन गर्न काठमाडौं महानगरपालिकासँग समन्वय गर्ने निर्णय गरेको छ। त्यसपछि महानगरको टोली गौशालामा दिनहुँजसो गएर लिन खोजिरहेको छ। तर मारवाडी सेवा समितिले त्यसमा अवरोध गरिरहेको छ। समितिले गौशालामा आफ्नो मोहियानी हक रहेको दाबी गर्दै आएको छ तर पशुपति क्षेत्र विकास कोष भने मोहियानी हकको व्यवस्था खारेज पछि मात्रै मारवाडी सेवा समितिको स्थापना भएको भन्दै मोहियानी हक समितिमा नरहेको जनाएको छ। लामो समयदेखि समितिले सस्तो मूल्यमा गौशालाको करिब १० रोपनी जग्गा उपभोग गर्दै आएको थियो। २०५४ सालमा वार्षिक ५१ हजार रुपैयाँ तिर्ने सम्झौता भएको थियो। समितिले अहिलेसम्म यही भाडा तिर्दै आएको थियो। पशुपति क्षेत्र विकास कोषले पशुपति धर्मशालामा मारवाडी सेवा समितिलाई मोहियानी हक पाउने कुनै प्रमाण नभएको समेत दावी गरेको छ। समितिलाई मोहियानी हक पाउने कुनै आधार र प्रमाण नभएको स्पष्ट पारेको छ। मारवाडी सेवा समितिले पशुपति गौशाला धर्मशालामा मोहियानी हकका लागि दावी गरेपछि समिति र कोषबीचको विवादले चर्कोरुप लिएको छ।"
कोशीमा कांग्रेसको भागको मन्त्रालय कांग्रेसलाई नै जिम्मा,"विराटनगर : कोशी प्रदेशका मुख्यमन्त्री हिक्मतकुमार कार्कीले प्रदेशमा नेपाली कांग्रेसको भागमा परेको मन्त्रालय कांग्रेसलाई नै जिम्मा लगाएका छन्। कांग्रेसबाट भूपेन्द्र राईले २ वटा मन्त्रालयको जिम्मेवारी पाएका छन्। राई यसअघि एउटा मात्रै मन्त्रालयको जिम्मेवारीमा थिए। कांग्रेसभित्रको आन्तरिक विवादका कारण डा शेखर कोइरालाले मन्त्रीको नाम नपठाएपछि मुख्यमन्त्री कार्कीले कांग्रेसको भागमा परेको मन्त्रालय कांग्रेसकै मन्त्रीलाई जिम्मा लगाएका हुन्। कांग्रेसको भागमा परेको स्वास्थ्य मन्त्रालय कांग्रेसबाट सरकारको नेतृत्व गरिरहेका भौतिक पूर्वाधार विकासमन्त्री राईलाई बिहीबार जिम्मा लगाइएको छ। राईले अब प्रदेशको भौतिक पूर्वाधार विकास र स्वास्थ्य मन्त्रालयको जिम्मेवारी सम्हाल्ने छन्। यसअघि उनी भौतिक पूर्वाधार विकासमन्त्रीमात्रै थिए। स्वास्थ्य मन्त्रालय मुख्यमन्त्री कार्की आफैंले राखेका थिए। स्वास्थ्य मन्त्रालय कांग्रेसको भागमा परेका कारण सरसल्लाहमै उहाँहरूलाई दिइएको हो, कार्कीले भने, यति भएपछि सरकारले पूर्णता पनि पायो। मुख्यमन्त्रीनिकट स्रोतका अनुसार कांग्रेसको कोइराला समूहले गुनासो गरेपछि कांग्रेसको भागको मन्त्री कांग्रेसलाई नै जिम्मा लगाइएको हो। उहाँहरूले नाम पठाउन सक्नु भएन। नपठाएपछि अर्काको भागको मन्त्रालय धेरै समय किन राख्नु? भन्ने मुख्यमन्त्रीलाई लागिरहेको थियो। आन्तरिक भागबन्डाको विषय अब उहाँहरूले नै मिलाउनुहुन्छ, स्रोतले भन्यो। कांग्रेस र नेकपा (एमाले)को नयाँ समीकरण बनेपछि कोशीमा एमालेले मुख्यमन्त्रीसहित ५ र कांग्रेसले ४ मन्त्री तथा दुवै दलले ११ वटा राज्यमन्त्री पाउने सहमति भएको थियो। कांग्रेसको भागमा परेको ४ मध्ये २ मन्त्रालयमा डाक्टर कोइरालाले दाबी गरे। एउटा मन्त्री र एउटा राज्यमन्त्री दिन सभापति शेरबहादुर देउवा तयार भएपनि कोइराला समूह सहमत भएन। मन्त्रीको नाम पठाएन। कोइराला समूहले नाम नपठाएपछि गत भदौ २८ गते कांग्रेसबाट ३ जना मन्त्री बनेका थिए। डेढ महिनासम्म कोइराला समूहले नाम नपठाएसँगै एमालेबाट मुख्यमन्त्री बनेका कार्कीले सम्हाल्दै आएको मन्त्रालय कांग्रेसलाई नै जिम्मा लगाइएको हो। स्वास्थ्य मन्त्रालयको समेत जिम्मेवारी पाएका राईले कांग्रेसको भागमा परेका कारण मुख्यमन्त्रीले जिम्मेवारी दिएको बताए। दलले मन्त्री पठाएपछि मन्त्रालय जिम्मा लगाउने उनले बताए। यता कोइराला समूह भने दुईवटा मन्त्रालय नपाएसम्म मन्त्रीको नाम नपठाउने बताउँदै आएको छ। कोशीमा एमालेबाट मुख्यमन्त्री कार्कीसहित मन्त्रीहरुमध्ये आर्थिक मामिला तथा योजनामा रामबहादुर मगर, सामाजिक विकासमा पाँचकर्ण राई, खानेपानी, सिँचाइ तथा उर्जामा एकराज कार्की र आन्तरिक मामिला तथा कानुनमा लिलाबल्लभ अधिकारी छन्। कांग्रेसबाट भौतिक पूर्वाधार विकास तथा स्वास्थ्यमा भूपेन्द्र राई, उद्योग, कृषि तथा सहकारीमा खगेनसिं हाङगाम र पर्यटन, वन तथा वातावरणमन्त्रीमा सदानन्द मण्डल रहेका छन्। राज्यमन्त्रीमध्ये एमालेकी सिर्जना राई मुख्यमन्त्री तथा मन्त्रिपरिषद्को कार्यालय र कांग्रेसका भूमिप्रसाद राजवंशी भौतिक पूर्वाधार मन्त्रालयको जिम्मेवारीमा छन्।"
प्रधानमन्त्रीको दाबी : सरकारलाई सय दिनमा ७० प्रतिशत सफलता,"काठमाडौं : प्रधानमन्त्री केपी शर्मा ओलीले सय दिन पुगेको अवसरमा सम्बोधन गर्दै सरकार बनेसँगै तोकिएकामध्ये ७० प्रतिशत काम सम्पन गरेको दाबी गरे । उनले भने, यो सरकारले आफूले गर्छु भनेको करिब ७० प्रतिशत काम सम्पन्न गरेको छ । यदि प्रकृति प्रतिकूल नभइदिएको भए बाँकी ३० प्रतिशत काम पनि यो सरकारले पूरा गथ्र्यो । प्रधानमन्त्री ओलीका अनुसार पहिलो सय दिनभित्र सबै मन्त्रालयले गर्ने भनेको कामको संख्या २ सय ७४ वटा पुग्यो । तीमध्ये १ सय ८५ वटा काम सम्पन्न भएका छन् । ओली नेतृत्वको सरकार बने लगतै प्रधानमन्त्री र मन्त्रीहरूका बीच कार्यसम्पादन सम्झौता गरिएको थियो । सबै मन्त्रालयले पहिलो, एक सय दिन, दोस्रो सय दिन र बाँकी अन्य दिनभित्र गर्ने कामको सूची बनाएका छ । गएको असार ३१ गतेको दिन, जब मैले पदको शपथ लिँदै थिएँ, मैले कुनै ईश्वरको नाममा होइन, तपाईंहरूको नाममा शपथ लिएको थिएँ, उनले भने, किनभने यो सरकार तपाईंहरूको आशा, तपाईंहरूको सपना, र तपाईँहरूको विश्वासले बनेको हो । साउन ६ गते प्रधानमन्त्री ओलीले विश्वासको मत लिएका थिए । विश्वासको मत लिँदा उनले सरकारका पाँचवटा प्राथमिकता प्रस्तुत गरेका गरे । प्रधानमन्त्री ओलीका अनुसार थालेका कामहरू अघि बढाउने र निर्धारित समयमा सक्ने कुरालाई सरकारले पहिलो प्राथमिकतामा राखेको थियो । पहिलो सय दिनमा हामीले कुनकुन मन्त्रालयअन्तर्गत केके काम थालेका छौं र ती थालिएका कामहरू कसरी समयमै सम्पन्न गर्ने भन्नेबारे योजना बनाइ कामको प्राथमिकता तोक्यौं, उनले भने । सरकार बने लगत्तै विपद्को सामना ओली सरकार बने लगत्तै विपद्को सामना गर्नुपर्यो । जहाज, हेलिक्प्टर, बस दुर्घटना मात्रै होइन बाढी पहिरोले ठूलो जनधनको क्षति भयो । ओलीले शपथ लिनु केही दिनअघि त्रिशूली नदीको सिमलतालमा तीर्थयात्री बोकेको बस यात्रुसहित बेपत्ता भयो । प्रधानमन्त्री भएलगत्तै सौर्य विमान दुर्घटना, नुवाकोटमा हेलिकप्टर दुर्घटना र भारतीय पर्यटक बस दुर्घटना भयो । गएको असोज १० देखि १३ गते अकल्पनीय बाढी पहिरोको चपेटामा मुलुक पर्यो । यसै अबधिमा देशभर ७ हजार १ सय ३५ वटा विभिन्न प्रकारका विपद्जन्य दुर्घटनाहरू भए । प्राकृतिक विपत्तिले धनजनको ठूलो क्षति गर्यो । प्रधानमन्त्री ओलीले विपत्तिबाट प्रभावित नागरिकका परिवारलाई तत्काल उद्धार, राहत, अत्यावश्यक भौतिक पूर्वाधार र सेवाको सञ्चालनलाई प्राथमिकतामा राखेर अघि बढेको बताए । पीडित परिवारको राहत, घाइतेको उद्धार र निःशुल्क उपचार, मृतकको परिवारलाई आर्थिक सहयोग र प्रभावित नागरिकको सुरक्षित पुनस्र्थापनमा सरकारलाई केन्द्रित गर्यौं, उनले भने । प्रधानमन्त्री ओलीका अनुसार बाढी पहिरोका कारण मृत्यु भएका ३ सय ९१ जनाको परिवारले २ लाखका दरले राहत पाएका छन् । बाढी पहिरोबाट प्रभावित २ हजार ५ सय ५५ परिवारलाई ४ करोड ५० लाख रुपैयाँ तत्काल राहत प्रदान गरिएको छ । संकटग्रस्त क्षेत्रका ७१ वटा स्थानीय तहमा ४३ करोड रुपैयाँ विनियोजन गरिएको छ । प्रारम्भिक क्षतिको आकलन गरी अस्थायी बासस्थानको प्रबन्ध गर्ने कामलाई प्राथमिकतामा राखेको उनको भनाइ छ । हामी अहिले बाढी पहिरोले क्षति पुर्याएका भौतिक संरचनाहरूको निर्माणका कार्ययोजनासहित काम गरिरहेका छौं, उनले भने । संकटग्रस्त क्षेत्र घोषणा गरिएका जिल्लाको खानेपानी, विद्युत्, सडक, सञ्चार लगायतका अत्यावश्यक सेवा १५ दिनभित्र सञ्चालनमा ल्याउन जिल्ला विपद् व्यवस्थापन कोषमार्फत रकम उपलब्ध गराइसकेको उनले बताए । बाढीपहिरोको चुनौतीपूर्ण परिस्थितिलाई सरकारले कुशलतापूर्वक सम्हालेको दाबी पनि प्रधानमन्त्रीको छ । उनले लामो समयदेखि रोकिएको दूध र उखु किसानको रकम भुक्तानी सुरु भएको बताए । उनीहरूले पाउने रकम भुक्तानीका लागि सरकारले ६० करोड रुपैयाँ निकासा गरेको पनि प्रधानमन्त्री ओलीले जानकारी दिए । ३५ जिल्लाका ३० लाखभन्दा बढी किसान दूधको भुक्तानी नपाएर कठिनाइमा थिए । बितेको एक सय दिनमा, लगभग १५ लाख दुग्ध किसानले भुक्तानी पाएका छन्, प्रधानमन्त्रीले सम्बोधनको क्रममा जानकारी दिए । करिब ७५ हजार उखु किसानले भुक्तानी पाएको प्रधानमन्त्री ओलीले जानकारी दिए । उनले भने, जसले वर्षौंदेखि आफ्नो पसिनाको मूल्य पाउन सकेका थिएनन्, उनीहरूले पनि आफ्नो अनुदान वापतको भुक्तानी पाइसकेका छन् । कृषिबाली तथा पशुधन बिमामा समावेश भएका हजारौं कृषकले पनि अब राहतको श्वास फेरेको प्रधानमन्त्रीको दाबी छ । बितेको एक सय दिनमा, तिनीहरूको बिमा बापतको भुक्तानी गर्न ८० करोड रुपैयाँ बिमा प्राधिकरणको खातामा पठाइएको छ, उनले भने, हिउँदे बालिका लागि चाहिने रासायनिक मलको बन्दोबस्त गरिसकिएको छ । उनले निर्माण व्यवसायीले पाउनुपर्नेमध्ये संघीय मन्त्रालयहरूबाट ६ अर्ब ७५ करोड रुपैयाँ यस अवधिमा भुक्तानी पाइसकेका पनि बताए । १६५ युवालाई बिनाधितो २५ लाखसम्मको स्टार्टअप कर्जा उनले उद्योग मन्त्रालयमार्फत १ सय ६५ जना युवालाई खुला आवेदनको माध्यमबाट बिनाधितो २५ लाख रुपैयाँसम्मको स्टार्टअप कर्जा प्रवाह गरेको जानकारी दिए । ती युवाले आफ्नो व्यवसाय सञ्चालन गरेर कर्जाको सावाब्याजको किस्ता भुक्तानीसमेत सुरु गरेका उनले बताए । प्रधानमन्त्री ओलीका अनुसार चालू वर्ष ५ हजार १५८ जना उद्यमीले स्टार्टअप कर्जाका लागि प्रस्ताव पेस गरेका छन् । प्राप्त प्रस्तावहरू मध्येबाट स्टार्टअप उद्यमी छनौट गरी पुस मसान्तभित्र कर्जा प्रवाह गर्ने तयारी गरिएको छ । अर्थतन्त्र लयमा उनले सरकारमा आउँदा डामाडोल रहेको अर्थतन्त्रमा सुधारका संकेतहरू देखा परेका बताए । निजी क्षेत्रकै मागबमोजिम अर्थतन्त्र सुदृढीकरणका लागि आर्थिक सुझाव आयोगजस्ता महत्वपूर्ण आयोगको गठनले व्यवसायीमा आत्मविश्वास पलाउदै गएको उनको सम्बोधनमा उल्लेख छ । अर्थतन्त्रमा सुधारका संकेत देखिएसँगै एक सय दिनको अवधिमा २ सयवटा उद्योगमा करिब ३४ अर्ब रुपैयाँ लगानीको प्रतिबद्धता आएको जानकारी दिए । अन्तर्राष्ट्रिय स्वतन्त्र विज्ञ संस्थाबाट नेपालको सार्वभौम साख मूल्यांकन (क्रेडिट रेटिङ) को कार्य अन्तिम चरणमा पुगेको छ, उनले भने, लामो समयदेखि गिरेको सेयरबजार प्राकृतिक विपत्तिको प्रतिकूलताका बीचमा पनि प्रगतिकै लयमा छ । पेट्रोलियम पाइपलाइन विस्तार प्रधानमन्त्री ओलीका अनुसार भारतको सिलिगुडीदेखि झापाको चारआलीसम्म र अमलेखगञ्जदेखि चितवनको लोथरसम्म पाइपलाइन विस्तार तथा टर्मिनल भवन निर्माण कार्य अगाडि बढाउन नेपाल आयल निगम र इन्डियन आयल कर्पोरेसनबीच सम्झौता सम्पन्न भएको छ । उनले पाइलाइन विस्तारले नेपालमा पेट्रोलियम पदार्थको सहज आपूर्ति र भण्डारण क्षमता अभिवृद्धि हुने बताए । सरकारी खर्चमा वृद्धि चालु आर्थिक वर्षको असोज मसान्तसम्म संघीय सरकारी खर्च गत आर्थिक वर्षको सोही अवधिको तुलनामा केही प्रतिशतले वृद्धि भएको छ । चालू आर्थिक वर्षमा सरकारी खर्च करिब ३२९ अर्ब रुपैयाँ पुगेको छ । कुल राजस्व परिचालन १३३ प्रतिशतले वृद्धि भई करिब २४८ अर्ब रुपैयाँ पुगेको छ । जलेकाको निःशुल्क उपचार सरकारले आर्थिक अभावमा जलनको उपचार गर्न नसक्ने नागरिकहरूका लागि सातवटै प्रदेशमा निःशुल्क उपचारको व्यवस्था गरेको छ । कोशी प्रदेशको बीपी कोइराला स्वास्थ्य विज्ञान प्रतिष्ठान, मधेस प्रदेशको नारायणी अस्पताल, बागमती प्रदेशको कीर्तिपुर अस्पताल, गण्डकी प्रदेशको पोखरा स्वास्थ्य विज्ञान प्रतिष्ठान, लुम्बिनी प्रदेशको भेरी अस्पताल, कर्णाली प्रदेशको सुर्खेत प्रादेशिक अस्पताल र सुदूरपश्चिम प्रदेशको सेती प्रादेशिक अस्पतालमार्फत उपचार खर्च बेहोर्न नसक्ने नागरिकलाई कस्मेटिक बाहेकको जलन उपचार निःशुल्क गर्ने व्यवस्था गरिएको छ । विगतमा तीनवटा प्रदेशमा मात्रै उपलब्ध रहेको क्यान्सर उपचार सेवा सातै प्रदेशमा विस्तार गरिएको छ । देशभरका १९ वटा संघीय अस्पतालहरूमा दुई सिफ्टमा बहिरंग सेवा सञ्चालन गरी १८ संघीय अस्पतालहरूमा सहज उपचार सेवा प्राप्तिका लागि टोकन प्रणाली लागू गरिएको छ । सेवा प्रवाहमा नयाँ थालनी सार्वजनिक प्रशासनमा हुने ढिलासुस्ती र प्रशासनिक काममा हुने झन्झट र नागरिक सेवामा नयाँ काम थालनी गरिएको छ । प्रधानमन्त्री ओलीका अनुसार अब सवारी चालकले ट्रायल पास गर्नासाथ नागरिक एपमा नै लाइसेन्स पाउने छन् । सवारी नियम उल्लंघनको जरिवाना तिर्दा अब जहाँ नियम उल्लंघन भएको हो, सोही स्थानमा जरिवाना भुक्तानी गर्न सकिने सजिलो व्यवस्था सरकारले गरेको छ । कुनै पनि सरकारी सेवा लिन कार्यालय धाउनु नपर्ने, कर्मचारी भेट्नु नपर्ने र घरमै बसेर सबै सेवा लिन सक्ने व्यवस्था गर्दै छौं । प्रधानमन्त्री ओलीले भने, यसले सेवा प्रवाहमा हुँदै आएको झन्झट अन्त्य हुने र सुशासन प्रबद्र्धनमा सहयोग पुग्ने छ । सरकारी कार्यालयमा कामका फाइलहरू अड्काउने, कामको समयावधी लम्ब्याउने र यसबाट सेवाग्राहीले दुःख पाउने स्थितिबाट मुक्त गर्न क्युआर कोडमार्फत फाइल मुभमेन्ट ट्र््याकिङ गर्ने प्रणाली परीक्षणका रूपमा सुरुवात गरिएको छ । अब सरकारी अफिसमा हुने कामको जानकारी मोबाइलबाटै हुने व्यवस्था गरिएको छ । संक्रमणकालीन न्यायमा ब्रेक थ्रु १७ वर्ष अघिदेखि थालनी भएको शान्ति प्रक्रियाका बाँकी कामलाई अन्तिम निश्कर्षमा पुर्याउन सफल भएका प्रधानमन्त्री ओलीले बताए । उनका अनुसार सत्य निरूपण तथा मेलमिलाप आयोग ऐन, २०७१ लाई संशोधन गर्न बनेको विधेयक सर्वसम्मतिबाट स्वीकृत र प्रमाणीकरण भएको छ । आयोग गठनका लागि सिफारिस समिति बनेको छ र त्यसले आयोग गठनको प्रक्रिया अघि बढाएको छ । लामो समयदेखि द्वन्द्व खेपेको हाम्रो समाजका लागि यो सुखद् सन्देश हो । उनले भने, कानुन वा नीतिनिर्माणको प्रगतिले सर्वसाधारणलाई प्रत्यक्ष त केही असर नगर्ला तर तिनै नीतिहरू शासन र प्रशासनको आधारशीला हुन् । ती बिना राज्य चल्नै सक्दैनन् । पछिल्लो सय दिनमा विभिन्न मन्त्रालयसँग सम्बन्धित चार दर्जनभन्दा बढी ऐन, नियम, र कार्यविधिहरूमा सहमति प्रदान गरिएको छ । ५० करोडसम्मको विदेशी लगानी स्वचालित प्रणालीबाट स्वीकृतलगानीकर्ताको भौतिक उपस्थितबिना कुल पुँजी ५० करोड रुपैयाँसम्मको विदेशी लगानी स्वचालित प्रणालीबाट तुरुन्त स्वीकृति गर्ने व्यवस्था गरिएको छ । लगानीकर्ताले स्वचालित प्रणालीबाट तुरुन्त प्रमाणपत्र प्राप्त गर्न सक्ने गरी उद्योग विभागमा स्वचालित मार्ग कार्यान्वयनमा ल्याइएको छ । नेपाल ल्यान्ड इन्फरमेसन सिस्टम लागू भएका ५८ नापी कार्यालयमा अनलाइनमार्फत सेवा ट्रयाकिङ प्रणाली लागू गरिएको छ । नेपालभरका २ सय ६७ वटा मालपोत कार्यालयमा ज्येष्ठ नागरिक, अपांग, अशक्त नागरिकले लाइनमा नबसी सेवा प्राप्त गर्ने गरी व्यवस्था गरिएको छ । ७५३ वटै पालिकामा बैंक देशभरका ७५३ पालिकामा बैंकको पहुँच पुगेको छ । यअघि सैपाल गाउँपालिका एकमात्र यस्तो स्थानीय तह थियो, जहाँ वित्तीय संस्थाको पहुँच थिएन । प्राविधिक रूपमा असम्भव मानिएको यो गाउँपालिकामा, जब वाणिज्य बैंकको शाखा स्थापना भयो । करिब ५ सय घरधुरीका ३ हजार जनाले यसबाट प्रत्यक्ष लाभ पाउने अवसर प्राप्त गरेका छन्, उनले भने । वैदेशिक रोजगारीमा मृत्यु हुनेको परिवारलाई १० लाख वैदेशिक रोजगारीमा मृत्यु भएकाहरूको परिवारलाई क्षतिपूर्ति स्वरूप १० लाख दिने व्यवस्था गरिएको छ । यसअघि ७ लाख दिने व्यवस्था गरिएको थियो । विरामी उपचार खर्च पाएर मृत्यु भएकाहरूले क्षतिपूर्ति नपाउने यसअघिको व्यवस्था हटाइएको छ । अब बिरामी उपचार खर्चा पाएर मृत्यु भएकाहरूको परिवारलाई पनि १० लाख उपलब्ध गराउने व्यवस्था गरिएको छ । विदेशमा रोजगारी अनुमतिपत्र नभएकाहरू र यस वर्षको सेप्टेम्बरभित्र विदेशमा रहेकाहरूले नेपाली नियोगमा आवदेन दिएमा उनीहरूलाई वर्क परमिट उपलब्ध गराउने व्यवस्था गरिएको छ । बंगलादेशमा ४० मेगाबाट विद्युत् निर्यातका लागि त्रिपक्षीय सम्झौतागत सय दिनको अवधीमा बंगलादेशमा ४० मेगाबाट विद्युत् निर्यातका लागि त्रिपक्षीय विद्युत् बिक्री सम्झौता भएको छ । प्रधानमन्त्री ओलीले यसलाई पनि सय दिनको उपलब्धिमा राखेका छन् । नेपालले आफूलाई चाहिनेभन्दा बढी उत्पादन गरे पनि विद्युत् ऊर्जा बिक्री गर्न सक्ने सम्भावनामाथि निकै प्रश्न उठ्ने गरेको छ । फास्टट्र्याकको मकवानपुरको धेद्रे सुरुङ ब्रेक थ्रुपछिल्ला एक सय दिनमा महत्वपूर्ण प्रगति हासिल भएको प्रधानमन्त्री ओली दाबी छ । उनका अनुसार फास्टट्र्याकको मकवानपुरको धेद्रे सुरुङ ब्रेक थ्रु भएको छ । नागढुंगा मुख्य सुरुङको लाइनिङ पनि सफलतापूर्वक सम्पन्न भएको छ । रुपन्देहीको सिद्धबाबा सुरुङमा उल्लेखनीय प्रगति भएको छ, जहाँ ३९६८५ मिटर सुरुङ खन्ने काम मात्र एक सय दिनभित्र पूरा भयो, र अहिलेसम्म ६४७ मिटर सुरुङ खनिएको छ । ४०३८ किलोमिटर सडक मर्मत र ३२५ किलोमिटर कालोपत्रे सडक निर्माण र मर्मतका क्षेत्रमा पनि ठूला उपलब्धि हासिल भएको प्रधानमन्त्री ओली दाबी छ । उनका अनुसार बितेको सय दिनमा ४ हजार ३८ किलोमिटर सडक मर्मत गरिएको छ र ३२५ किलोमिटर सडक कालोपत्रे गरिएको छ, जसले यातायातलाई थप सहज र सुरक्षित बनाएको छ । एफटीटीएच सेवा ७७ वटै जिल्लामा हुम्ला जिल्ला एकमात्र यस्तो जिल्ला थियो, जहाँ फाइबर टु द होम (एफटीटीएच) सेवा अझै पुगेको थिएन । तर, गत भदौदेखि यो सेवा पनि सञ्चालनमा आएपछि, अब ७७ वटै जिल्लामा यस सुविधाको पहुँच पुर्याइएको छ, जसले दूरदराजका क्षेत्रहरूमा डिजिटल कनेक्टिभिटीको नयाँ युगको सुरुवात गरेको छ । ऊर्जा: ३० मेगावाट विद्युत् उत्पादनऊर्जा उत्पादनको क्षेत्रमा, माथिल्लो त्रिशूली ३ ए जलविद्युत् आयोजनामा दुइटा टरबाइनसहित मेकानिकल पार्ट्सको मर्मतसम्भार गरी ३० मेगावाट विद्युत् उत्पादन सुरु भएको छ । चिलिमे हब जीआईएस सवस्टेसन र त्रिशूली हब हाईब्रिड जीआईएस सबस्टेसन पनि सञ्चालनमा आएको छ, जसले देशको विद्युत् प्रणालीलाई थप सुदृढ बनाएको छ । सरकार ढल्ने दिवा सपना नदेख्न चेतावनी प्रधानमन्त्री ओलीले कांग्रेस र एमाले जस्ता इतिहास र हैसियत भएका दलहरू मिलेर बनेको सरकार ढल्ने दिवा सपना कसैले नदेख्न आग्रह गरेका छन् । सरकारमा तपाईंहरूले विश्वाससाथ चुनेका संसद्का प्रमुख दुई दल कांग्रेस र एमाले छन् । मैले सरकारको नेतृत्व गरेको छु । यी दुवै दल लोकतन्त्रका लागि लामो संघर्ष र योगदान गरेका तथा लामो इतिहास भएका दल हुन् ।, उनले भने, यी प्रतिस्पर्धी दल हुन्, तर राजनीतिक स्थिरता, विकास, सुशासन दुवै दलका साझा प्रतिबद्धता छन् । यी प्रतिबद्धता पूरा गर्न बिग्रिएको थितिलाई सही ठाउँमा ल्याउनु पर्छ । उनले अफवाह, झुठ, स्टन्ट र अराजकताले बिथोलेको सामाजिक जीवनलाई यथार्थमा आधारित, शान्त र सुसंस्कृत बनाउनुपर्ने बताए । उनले सरकारका काममा सफलता पाउन कर्मचारी प्रशासनको सहयोग अपरिवार्य रहेको बताए । अझ सरकारका प्राथमिकतालाई नागरिकको जीवनमा विस्तार गर्न मुख्य जिम्मेवारी ब्युरोक्रेसीले निर्वाह गर्नुपर्छ । कामका दौरानमा मलाई कतिपयले सुनाउनुहुन्छ, बारम्बार सरकार फेरबदलका घटनाले ब्युरोक्रेसी नै अल्मलिएको छ, कर्मचारीले काम होइन स्थायित्वप्रति आशंका गर्छन्, प्रधानमन्त्री ओलीले भने, त्यसरी सुनाइएका कुराहरूलाई मैले खण्डन गर्ने गरेको छु । कर्मचारीले नै काम गर्ने हो । ब्युरोक्रेसीको नेतृत्व गरेका मुख्य सचिव र सचिवहरू यहीँ हुनुहुन्छ । उहाँहरू पनि मेरो भनाइसँग पक्कै सहमत हुनुहुन्छ राजनीतिक नेतृत्वले नीति र प्राथमिकता अघि सार्छ, कर्मचारी प्रशासनले त्यसलाई कार्यान्वयन गर्छ । वार्ताको माध्यमबाट विश्वको तनावको शान्तिपूर्ण समाधान प्रधानमन्त्री ओलीले छिमेक सम्बन्धलाई न्यायोचित राष्ट्रिय हितमा अडिँदै पारस्परिक लाभ र सम्मानका आधारमा अघि बढाएको बताए । स्पष्टतः सुमधुर र उपलब्धिपूर्ण छिमेक सम्बन्ध, शान्तिपूर्ण, न्यायोचित र जिम्मेवार अन्तर्राष्ट्रिय सम्बन्धमा विश्वास गर्छौं । विश्वका कतिपय भूभागमा भएका हिंसा र तनावबाट हामी चिन्तित छौं, उनले भने, वार्ताको माध्यमबाट ती सबै तनावहरूको शान्तिपूर्ण समाधान चाहन्छौं । सबैले संयमतापूर्वक शान्ति स्थापनामा लाग्न जरुरी ठान्छौं । उनले सरकार बनेकै दिनदेखि विरोध हुन थालेको स्मरण पनि गराए । सरकारले १०० दिन पूरा गरेपछि होइन, सरकार बनेकै दिनदेखि विरोध सुरु गरियो । देशमा साम्प्रदायिक विद्वेष खडा गर्ने, अराजनीतिक बोली र व्यवहारबाट हाम्रो सभ्यता र संस्कृतिमाथि हमला गर्ने, चलिरहेका उद्योगहरू बन्द गराउने, पुँजी पलायन गराउँदै देशको अर्थतन्त्र र वाणिज्य क्षेत्रलाई तहस नहस पार्ने र नयाँ उद्योग स्थापना हुन नदिने यसको कारण थियो । सरकारको सय दिनको उलपब्धिबारेको सम्बोधनका क्रममा प्रधानमन्त्री ओलीले काम गर्न नदिने उद्देश्यले सरकार अहिले ढल्छ, भरे ढल्छ, भोलि बिहानै ढल्छ भन्ने जस्ता अफवाह फैलाउने गरिएको टिप्पणी गरे । सरकार अहिले ढल्छ, भरे ढल्छ, भोलि बिहानै ढल्छ भन्ने जस्ता अफवाह पनि फैलाउने गरिएको छ । यो काम गर्न नदिने उद्देश्यले चलाइएको हल्ला हो, उनले भने, कांग्रेस र एमालेजस्ता इतिहास र हैसियत भएका दलहरू मिलेर बनेको सरकार ढल्ने दिवासपना कसैले नदेखे हुन्छ । प्रधानमन्त्री ओली सय दिन सकिएको र बाँकी अबधिमा गर्ने कामको योजना सुरुवात भएको बताए । सय दिन सकियो, अर्को सय दिन र बाँकी अबधिमा गर्ने कामका योजनाहरू आजबाट सुरु हुन्छन्, उनले भने, बितेका एक सय दिनमा हामीले विपत्तिका बीच पनि गरेका केही नवीन थालनी स्थिरता, सुशासन र विकासको लक्ष्यतर्फका पाइला हुन् । प्रधानमन्त्री ओलीले नेपालीको साझा लक्ष्य समृद्ध नेपाल सुखी नेपालीतर्फ पाइला अघि बढाउन पनि आह्वान गरे । भैरहवाबाट फ्लाइ दुबईले हप्ताको सातै दिन उडान भर्ने राम्ररी सञ्चालनमा नआएका अन्तर्राष्ट्रिय विमानस्थलको प्रयोग बढाउन सरकारले ठोस कदम चालेको प्रधानमन्त्री ओलीको भनाइ छ । भैरहवा र पोखरामा फ्लाइट आकर्षित गर्न भैरहवा र पोखराको लागि हवाई इन्धनको मूल्यमा प्रतिलिटर शून्य दशमलव ३७ डलर कम गरी अन्तर्राष्ट्रिय उडानको प्रबन्ध गर्न सफल भएको पनि उनले जानकारी दिए । उनका अनुसार अब आउँदो कात्तिक २४ गतेदेखि दुबईदेखि भैरहवासम्म र काठमाडौं हुँदै भैरहवादेखि दुबईको उडान सुरु हुने छ । फ्लाइ दुबईले हप्ताको सातै दिन दुबई र भैरहवा एवं काठमाडौं हुँदै भैरहवा र दुबईबीच उडान भर्ने छ । जजिरा एयरवेजले हप्ताको तीन दिन भैरहवा र कुवेत एवं कुवेत र भैरहवाबीच सीधा उडान भर्ने कार्यतालिका स्वीकृत भएको छ । कीर्तिपुर क्रिकेट मैदान निर्माणमा समझदारीकीर्तिपुर क्रिकेट रंगशालामा फ्लड लाइट जडान र प्याराफिट निर्माण गर्न सहरी विकास मन्त्रालय र राष्ट्रिय खेलकुद परिषद्बीच समझदारी भई काम सुरु भएको छ । क्रिकेट मैदान भएको तर आवश्यक पूर्वाधार नभएको गुनासोलाई सम्बोधन गर्न सरकार गठन भए लगत्तै तीन सय दिनभित्र कीर्तिपुरको क्रिकेट मैदानमा फ्लड लाइट जोड्ने, स्कोर बोर्ड राख्ने र राति पनि खेल्न मिल्ने गरी रंगशाला बनाउने निर्णय गरेका गरिएको थियो । सहकारी ठगीमा ६ सय बढीलाई कारबाही, ५७५ जेलमा प्रधानमन्त्री ओली सहकारी ठगीमा संलग्नमध्ये हालसम्म ६ सयभन्दा माथिलाई कानुनी कारबाही गरिएको र ५ सय ७५ भन्दा बढी त जेलमै रहेको जानकारी गराए । उनले सहकारी ठगी गर्ने व्यक्तिहरूमाथि कानुनी कारबाही सुरु भएको बताए । प्रधानमन्त्री ओलीले कुनै पनि कालखण्डमा भएका भ्रष्टाचार र जो कोही भ्रष्टाचारीउपर कानुनी कारबाही अघि बढाउने बताए । जोसुकै भए पनि सहकारी ठगलाई कानुनी कारबाही गर्ने छौं, उनले भने । उनले सर्वसाधारणले सहकारीमा जम्मा गरेको रकम अपचलन र ठगी गर्नेहरूलाई सरकारले कानुनी कारबाहीको दायरामा ल्याएको बताए । प्रधानमन्त्री ओलीले भ्रष्टाचार नियन्त्रण र सुशासन एकछिनको हल्लाबाजी र सुटिङ गरेर देखाउने विषय बन्नु नहुने बताए । यसले सुशासनको प्रणालीका रूपमा गति लिनुपर्छ । भ्रष्टाचार नियन्त्रणमा सरकारले क्यामेरालाई होइन, कानुनलाई गुरु मानेको छ, उनले भने, भ्रष्टाचारी समातियो भन्ने केही समय हल्ला मच्चिने, तर परिणाममा भ्रष्टाचार बढ्दै जाने खालको अवस्था होइन, परिणाममा भ्रष्टाचार नियन्त्रण हुने कानुनी प्रणाली स्थापित हुने पद्धति बसाल्ने हाम्रो प्राथमिकता छ । भ्रष्टाचारका कसुरमा फस्ने त्रास र त्यसबाट उम्किने आकांक्षा, भ्रष्ट र भ्रष्टाचारका मतियार जोगाउने उद्देश्यका साथ देशमा अस्थिरता र अराजकता फैलाउन खोज्ने तत्वहरू सक्रिय रहेको प्रधानमन्त्री ओलीको भनाइ छ । सरकारले विकास र सुशासनका लागि सही दिशामा काम अघि बढाएकाले भ्रष्टहरूको मोर्चा बन्नु बेग्लै कुरा हो, उनले सम्बोधनमा भने, तर, म प्रतिबद्धता दोहोर्याउन चाहन्छु राष्ट्रियताको रक्षा, राष्ट्रिय हितको संरक्षण, सुशासन र विकासका काममा सरकारले कसैसँग कुनै सम्झौता गर्दैन ।"
विस्फोटक पदार्थ आयात र विद्युत निर्यातमा सहजीकरण गर्छु : परराष्ट्रमन्त्री राणा,"काठमाडौं : परराष्ट्र मन्त्री डा आरजु राणा देउवाले जलविद्युत आयोजनाहरूलाई चाहिने विस्फोटक पदार्थको आयात र विद्युत निर्यातमा सहजीकरण गर्ने बताएकी छन्। स्वतन्त्र ऊर्जा उत्पादकहरूको संस्था, नेपाल (इप्पान)का पदाधिकारीहरूसँग बिहीबार परराष्ट्र मन्त्रालयमा भेटवार्ता गर्दै मन्त्री राणाले जलविद्युत आयोजनामा नभइ नहुने विस्फोटक पदार्थ आयात सहज बनाउन आफ्नो तर्फबाट सत प्रतिशत प्रयास गर्ने बताएकी हुन्। विदेशी नियोगका मानिसहरूसँग भेट्दा नेपालको ऊर्जा र पर्यटनमा लगानी गर्न धेरै नै चासो देखाएको भन्दै मन्त्री राणाले यी विषय सम्बोधनका लागि इकोनोमिक डिप्लोमेसी शाखा नै स्थापना गर्ने योजनामा परराष्ट्र मन्त्रालय रहेको बताइन्। भेटमा इप्पानका अध्यक्ष गणेश कार्कीले नेपालको कुल विद्युत जडित क्षमता करिब ३३ सय मेगावाट पुग्दा यसको करिब ८० प्रतिशत हिस्सा निजी क्षेत्रले ओगटेको र निर्माणाधीन तथा अध्ययनमा रहेका आयोजनामा पनि ८० प्रतिशत निजी क्षेत्रकै आयोजना रहेको बताए। कार्कीले भने, साढे दुई दशकदेखि ऊर्जा उत्पादनमा सक्रिय इप्पानमा ५०० भन्दा धेरै विद्युत उत्पादक कम्पनीहरू आवद्ध छन्। यो अवधिमा निजी क्षेत्रबाट मात्र हालसम्म २५ सय मेगावाट बराबरका १८६ आयोजना निर्माण सम्पन्न भइसकेका छन् भने करिब ४ हजार मेगावाट बराबरका आयोजना निर्माणाधीन र त्यति नै क्षमताका आयोजना नेपाल विद्युत प्राधिकरणसँग विद्युत खरिद सम्झौता (पीपीए) भएर वित्तीय व्यवस्थापनको पर्खाइमा रहेका छन्। १० हजार मेगावाट क्षमताका आयोजनाहरू अध्ययन सकेर विद्युत खरिद विक्री सम्झौता (पीपीए)को पर्खाइमा छन्। नेपालको ऊर्जा क्षेत्रमा ठूलो योगदान पुर्याएको निजी क्षेत्रलाई अहिले विस्फोटक पदार्थको आयात असहज हुँदा आयोजनाको लागत बढ्नुका साथै समयमा निर्माण सम्पन्न नहुँदा नेपाल विद्युत प्राधिकरणलाई पेनाल्टी तिर्नुपर्ने अवस्था रहेको पनि अध्यक्ष कार्कीले बताए। अहिलेकै गतिमा आयोजना बन्दै गएमा १० वर्षमा २८ हजार ५०० मेगावाट विद्युत उत्पादनको लक्ष्य पुरा नहुनुका साथै १० वर्षमा १० हजार मेगावाट विद्युत भारतमा निर्यात गर्ने लक्ष्य पनि पुरा नहुने अवस्था रहेकोले यी विषयमा गम्भीर भएर सहजीकरण गरिदिन अध्यक्ष कार्कीले आग्रह गरेका थिए। उनले १० वर्षमा २८ हजार ५०० मेगावाट विद्युत उत्पादन गर्न ठूलो लगानीको खाँचो रहेकाले विदेशी लगानी भित्राउनका लागि पनि विदेशी निकायसँग सहजीकरण गरिदिन आग्रह गरेका थिए। इप्पानका उपाध्यक्ष उत्तम भ्लोन लामाले नेपालमा विस्फोटक पदार्थ आयोजनाको नाममा नेपाल आइसकेपछि नेपाली सेनाकै रोहबरमा ओसारपसार, भण्डारण र उपयोग हुने बताए। हरेक आयोजनाले आयोजना स्थलमा आफ्नै खर्चमा आर्मी क्याम्प राखेर विस्फोटक पदार्थको भण्डारणदेखि उपयोगसम्म सबै काम आर्मीको रोहबरमा मात्र गर्ने गरिएको उनको भनाइ छ। इप्पान कार्यसमिति सदस्य भरत पराजुलीले नेपालमा अहिले मासिक रूपमा ४०० मेट्रिक टन र वर्षमा करिब ५ हजार मेट्रिक टन विस्फोटक पदार्थ आवश्यक पर्ने बताए। भारतबाट सहज रूपमा विस्फोटक पदार्थ नआउँदा निर्माणाधीन १८३ वटा आयोजना मध्ये १२० वटा आयोजनाहरू प्रभावित भइरहेका छन्। भारतले पछिल्लो दुई वर्षदेखि अति कम मात्रामा मात्रै विस्फोटक पदार्थ आयातको अनुमति दिइरहेको छ। यसले गर्दा निजी क्षेत्रका मात्र नभई सरकारले निर्माण अघि बढाएका विभिन्न पूर्वाधार आयोजनासमेत प्रभावित भइरहेका छन्। नेपालमा निर्माण हुने जलविद्युत लगायतका पूर्वाधार आयोजनाको लागत बढ्नुमा सहज रुपमा विस्फोटक पदार्थ उपलब्ध नहुनु पनि एउटा प्रमुख कारणका रूपमा रहेको आयोजनाका प्रवर्द्धकहरूले बताउने गरेका छन्।"
रवि लामिछानेसहित १२ जनाविरुद्ध रुपन्देही अदालतबाट पक्राउ पूर्जी जारी,"भैरहवा : राष्ट्रिय स्वतन्त्र पार्टी (रास्वपा)का सभापति रवि लामिछानेविरुद्ध जिल्ला अदालत रुपन्देहीले पक्राउ पूर्जी जारी गरेको छ। उनका अनुसार सभापति लामिछानेसहित १२ जनाविरुद्ध पक्राउ पूर्जी जारी भएको छ। रुपन्देहीको बुटवलस्थित सुप्रिम बचत तथा ऋण सहकारी संस्थको रकम पनि गोर्खा मिडिया प्रालिमा अपचलन भएको संसदीय छानबिन समितिले ठहर गरेको थियो। अदालतको अनुमित दिएसँगै कास्की प्रहरीको नियन्त्रणमा रहेका सभापति लामिछानेलाई रुपन्देही ल्याएर अनुसन्धान गरिने भएको छ। तर, कास्की प्रहरीले अनुसन्धानका लागि थप ७ दिन हिरासतमा राख्न जिल्ला अदालतबाट अनुमति पाएकोले म्यादअवधी पश्चात रुपन्देही ल्याइने सम्भावना देखिएको छ।"
एमालेलाई मीनबहादुरको जग्गा दानविरुद्ध परेको रिटमाथि भएन सुनुवाइ,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा सर्वोच्च अदालतमा परेको रिट 'हेर्न नमिल्ने' मा राखिएको छ। रिट निवेदनमाथि सुनुवाइका लागि न्यायाधीश नहकुल सुवेदीको इजलासमा पेशी तोकिएको थियो। अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। यसअघि उक्त रिट सर्वोच्च अदालत प्रशासनले दरपीठ गरिदिएको हो। त्यसपछि प्रशासनको उक्त निर्णयविरुद्ध बस्नेतले निवेदन दिएका थिए। मंगलबार न्यायाधीश तीलप्रसाद श्रेष्ठको इजलासले प्रशासनको दरपीठ गर्ने निर्णय बदर गर्दै रिट दर्ता गर्न आदेश दिएपछि रिट दर्ता भएको थियो। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
पर्यटन ऐन परिमार्जनदेखि भैरहवा र पोखरा अन्तर्राष्ट्रिय विमानस्थल सञ्चालन कार्ययोजना तयारसम्म,"काठमाडौं : संस्कृति, पर्यटन तथा नागरिक उड्डयन मन्त्री बद्री पाण्डेले मन्त्रालयको जिम्मेवारी सम्हालेको १०० दिनको अवधिमा गरेका काम र उपलब्धिहरू सार्वजनिक गरेका छन्। बिहीबार मन्त्रालयमा पत्रकार सम्मेलन गरी मन्त्री पाण्डेले यसबारे जानकारी गराएका हुन्। मन्त्री पाण्डेले 'नगारिक उड्डयन प्रधिकरणलाई अलग गर्ने विधेयक तयार,भैरहवा र पोखरा अन्तर्राष्ट्रिय विमानस्थल सञ्चालन कार्ययोजनाको सफल कार्यान्वयन, पर्यटन ऐनको परिमार्जन, पर्यटन नीति तयारजस्ता दुरगामी महत्वका कामहरूलाई उपलब्धिमा समेटेका छन्। उनले नागरिक नेपाल एयरलाइन्सलाई सुधार गरी लैजान यसको व्यवस्थापनलाई कुन मोडलमा लैजाने भन्ने विषयमा गम्भीर छलफल थालिएको तथा नेपालमा पटकपटक भएको हवाई दुर्घटना र त्यसपछि गठित आयोगका अध्ययन प्रतिवेदनले औंल्याएका विषयका समग्र अध्ययन गर्न सर्वोच्च अदालतका पूर्व न्यायाधीशको अध्यक्षतामा समिति गठन गरिएको जानकारी गराए। 'नेपाल एयरलाइन्समा देखिएका समस्याहरूको दीर्घकालीन समस्या समाधान गर्न मन्त्रालयले पहल सुरु गरेको छ । नेपाल नाागरिक उड्डन क्षेत्रको समष्टिगत अध्ययन एवम् विश्लेषण गरी सुरक्षित भरपर्दो एवम् विश्वसनीय बनाउन समिति समेत गठन गरी काम अघि बढाइसकेका छौं,'उनले भने। मन्त्री पाण्डेले नेपाल नागरिक उड्डयन प्राधिकरणलाई नियामक र सेवाप्रदायक निकायको रुपमा छुट्याउन नेपाल नागरिक उड्डयन प्राधिकरणलाई एकीकरण र संशोधन गर्न बनेको विधेयक , हवाई सेवा प्राधिकरणको स्थापना र व्यवस्था गर्न बनेको विधेयक,सङ्घीय संसदमा दर्ता गर्न स्वीकृतिको लागि मन्त्रिपरिषद्मा पेश गरिएको जानकारी बताए । ती विधेयकहरू संसदको आगामी अधिवेशनमा पेश भइ परित गर्न पहल हुने पनि स्पष्ट पारे। यसैगरी गौतमबुद्ध अन्तर्राष्ट्रिय विमानस्थल र पोखरा क्षेत्रीय अन्तर्राष्ट्रिय विमानस्थलबाट अन्तर्राष्ट्रिय उडान सञ्चालन गर्न सहुलियत एवं प्रोत्साहनसहितको कार्ययोजना पछि गौतमबुद्ध अन्तर्राष्ट्रिय विमानस्थलबाट यहि कार्तिक २४ गतेदेखि जजिरा एयरवेयजले हप्तामा तीन र फ्लाई दुबईले दैनिक एक अन्तर्राष्ट्रिय उडान गर्नेगरी कार्यतालिका स्वीकृत हुनु महत्वपूर्ण उपलब्धि भएको बताए। मन्त्री पााण्डेले भने,'आन्तरिक वायुसेवाले व्यहोर्नुपर्ने यात्रुको दायित्व तथा विमालाई समयानुकूल वृद्धि गर्न हवाई यातायात सेवा सञ्चालन संस्थाको दायित्व तथा बीमा व्यवस्था गर्ने विधेयकको मस्यौदा तर्जुमा गरी स्वीकृतिको प्रकृया अघि बढाइएको छ ।' यसको कार्यन्वयनबाट हवाई दुर्घटनामा परेका यात्रुका परिवारले पाउने बिमा रकमा उल्लेख्य वृद्धि हुने विश्वास व्यक्त गरे। यसैबीच देशका विभिन्न भागमा बाढी र पहिरोबाट उत्पन्न विपद्का बेला मन्त्रालयले यातायात सेवा अवरूद्ध भई अन्तर्राष्ट्रिय उडान छुट्न गएका यात्रुलाई अतिरिक्त शुल्क नलाग्ने गरी टिकटको मिति परिवर्तन गर्न पाउने व्यवस्था मिलाइएको र यसबाट यात्रुलाई सहज भएको बताए। सो अवरुद्ध सडक सञ्जालहरू सञ्चालनमा नआएसम्म वायु सेवा कम्पनीले स्वीकृत हवाई भाडादरको अधिकतम सीमाको टिकट बिक्री नगर्ने गरी व्यवस्था मिलाइएको मन्त्री पाण्डेले बताए । नेपाल र फ्रान्सबीच सम्पन्न भएको द्विपक्षीय हवाई सेवा संझौता र समझदारी पत्र संशोधन गर्ने कार्य अगाडि बढाइएको,नेपाल र इन्डोनेशिया बीचद्विपक्षीय हवाई सेवा सम्झौता गर्ने प्रकृया अघि बढाइएको उनले जानकारी दिए। मन्त्रालयले यस अवधिमा सौर्य एयरलाइन्सको वायुयान दुर्घटनाको अनुसन्धान गर्न जाँचबुझ आयोग गठन गरेको र प्रारम्भिक प्रतिवेदनबाट प्राप्त सुझावहरू कार्यान्वयनका लागि निर्देशन दिएको छ । मन्त्री पाण्डेले भने ,' यस अवधिमा पर्यटन विधेयक, सङ्घीय संसदमा दर्ता गर्न स्वीकृतिको लागि मन्त्रिपरिषद्मादमा पेश गरिएको छ । क्यासिनो नियमावली, स्वीकृतिको लागि मन्त्रिपरिषदमा पेश गरिएको । पर्वतारोहण सम्बन्धी नियमावली, द्दण्छढ संशोधनका लागि मन्त्रिपरिषदमा पेश गरिएको छ ।' त्यस्तै नेपालका पाँच हजार ८०० देखि छ हजार ५०० सम्म उचाइका थप ५७ हिमाल आरोहणको लागि खुला गरिएको छ । पर्यटन विभागका सेवाहरू (पर्वतारोहण र होटल व्यवस्थापन) लाई अनलाइन प्रणालीमार्फत् प्रवाह हुने व्यवस्था मिलाइएको उनले जानकारी दिए। यस अवधिमा मन्त्रालयले ग्रेट हिमालयन ट्रेलको थप पाँच किमी पदमार्ग निर्माण कार्य सम्पन्न गरेको, हिमाल आरोहण र पदयात्राको क्रममा विपद्लगायतको अवस्थामा रहेका करिब २०० पर्यटकको उद्धार गरिएको जनाएको छ । यस्तै प्रतिलिपि अधिकार विधेयक, २०८१ मस्यौदा तर्जुमा गरी सुझावको लागि नीति अनुसन्धान प्रतिष्ठानमा प्रेषित गरिएको, पशुपति क्षेत्र विकास कोष ऐनको संशोधन मस्यौदा तर्जुमा गरिएको, संघीय भाषा विधेयक र सङ्ग्रहालय विधेयक तर्जुमा कार्य अघि बढाइएको मन्त्री पाण्डेले बताए। मन्त्रालयले यस अवधिमा ललितपुरको गुईत टोलको चैत्यबाट हराई अमेरिकामा पुगेको ध्यानी बुद्धको मूर्ति प्रमाणसहित नेपाल फर्काउन कुटनीतिक प्रकृया अघि बढाइएको तथा शंकर किर्ति महाविहार, भगवान वहाल ठमेलबाट चोरी भएको पद्मपाणी लोकेश्वरको मूर्ति सोही स्थानमा पुनस्र्थापना गरिएको जनाएको छ।"
रास्वपालाई लक्षित गर्दै शेखर कोइरालाले भने  भिडतन्त्रले लोकतन्त्रमा औचित्य राख्दैन,काठमाडौं : नेपाली कांग्रेसका वरिष्ठ नेता डाशेखर कोइरालाले वर्तमान सरकार परिर्वतनबारे सोच्न नसकिने बताए। बिहीबार विराटनगरस्थित कोइराला निवासमा आयोजना गरिएको पत्रकार भेटघाटमा बोल्दै वरिष्ठ नेता डाकोइरालाले करिब दुई तिहाईको सरकार भएकाले अन्य काममा भन्दा सहमति अनुसार संविधान संशोधन र आर्थिक सुधारमा ध्यान दिनुपर्ने समेत बताए । उनले वर्तमान सरकार नेपाली कांग्रेस र एमाले बीचको सहमतिमा बनेकोले धेरै जनताले आशा र भरोसा गरेको कारण सरकारको कामलाई अझ तीब्रता दिनुपर्ने उल्लेख गरे। जनताले आशा र अपेक्षा गरे अनुसार यो सरकारले एक सय दिन केही राम्रा काम गरेको भए पनि पर्याप्त काम नगरेको उनले बताए। कोइरालाले न्यायापालिकाले गरेको निर्णयलाई स्वीकार्नुको विकल्प नभएको भन्दै न्यायालयलाई दबाब दिने गरी गरिने भिडतन्त्रको लोकतन्त्रमा कुनै औचित्य नभएको धारणा राखे। उनले सहकारी ठगी प्रकरणमा पूर्वगृहमन्त्री तथा रास्वपाका सभापति रवि लामिछाने पक्राउ परेपछि रास्वपाका नेता तथा कार्यकर्ताहरूले पोखरामा दिनहुँ प्रदर्शन गरिरहेका छन्। राजनीतिक प्रतिशोध साँध्न आफ्ना सभापति लामिछानेलाई पक्राउ गरिएको र तत्काल रिहाइ गर्नुपर्ने उनीहरूको माग छ। सत्तारुढ दलहरूले सडकमा अनावश्यक भीड जम्मा गरेर अनुसन्धानलाई प्रभावित पार्ने काम नगर्न राष्ट्रिय स्वतन्त्र पार्टीलाई आग्रह समेत गरेका छन्। बुधबार बालुवाटारमा बसेको सत्तारुढ दलहरूको बैठकले संसदीय छानविन समितिको प्रतिवेदनका आधारमा अनुसन्धान र छानविन भइरहेका बेला अदालत र सरकारलाई प्रभावित पार्नेगरी विरोध प्रदर्शन उचित नभएको निष्कर्ष निकालेको थियो। नेता कोइरालाले सहकारी प्रकरणमा फौजदारी अभियोगमा दोषी देखिएका सबैलाई कारवाहीको दायरामा ल्याउन सरकार क्रियाशिल रहेको जिकिर गरे।उनले आफूलाई पाटीभित्र विभेद गर्ने कार्यबारे संवेदनशिल रहेको र यसबारे पार्टी सभापति शेरबहादुर देउवासँग छलफल गर्ने बताए। प्रदेश सरकार विस्तारबारे आफूसँग छलफल नगरिएको उनको गुनासो छ।
"एमालेले रास्वपालाई भन्यो : अनुसन्धान, अभियोजन र न्यायिक प्रक्रियालाई प्रभाव पार्ने कोसिस नगर","एमालेले सरकारलाई अराजक गतिविधि नियन्त्रण गर्न स्वच्छ र निष्पक्ष न्यायिक निरूपणको वातावरण तयार गर्न अनुरोध गरेको छ। काठमाडौं : नेपाल कम्युनिष्ट पार्टी (एमाले)ले सहकारी ठगीको छानबिन गर्न पूर्वगृहमन्त्री एवं रास्वपा सभापति रवि लामिछानेलाई पक्राउ गर्दा रास्वपाले गरिरहेको प्रदर्शनलाई गम्भीर ध्यानाकर्षण भएको जनाएको छ। एमालेले अख्तियार प्राप्त निकायबाट भइरहेको अनुसन्धान र अभियोजनको प्रक्रियामा बाधा पुर्याउने खालका कुनै पनि प्रकारका गतिविधि नगर्न ध्यानाकर्षण गराएको हो। एमाले महासचिव शंकर पोखरेलले आज एक विज्ञप्ति जारी गर्दै सहकारी संस्था बचत रकम दुरूपयोग संसदीय छानबिन विशेष समितिको प्रतिवेदन कार्यान्वयनको प्रक्रिया अघि बढिरहेको अवस्थामा छानबिन र अभियोजनको कामलाई नै प्रभावित गर्ने काम नगर्न रास्वपालाई आग्रह गरेका छन्। नेपालको सार्वभौम संसदले गठन गरेको सहकारी संस्था बचत रकम दुरूपयोग संसदीय छानबिन विशेष समितिको प्रतिवेदन कार्यान्वयनको प्रकृया अघि बढिरहेको अवस्थामा छानबिन र अभियोजनको कामलाई नै प्रभावित गर्नेगरी राष्ट्रिय स्वतन्त्र पार्टी लगायतका संस्था र व्यक्तिहरूका तर्फबाट भइरहेको अवान्छित गतिविधि प्रति हाम्रो पार्टीको गम्भीर ध्यानाकर्षण भएको छ। विज्ञप्तिमा भनिएको छ, संसदमा रहेका प्रमुख दलहरूको संलग्नतामा बनेको कार्यदलको सर्वसम्मत प्रतिवेदनलाई प्रतिनिधिसभाले ग्रहण गरी सरकारलाई कार्यान्वयन गर्न निर्देशन गरेको थियो। उक्त प्रतिवेदनका आधारमा किटान गरिएका व्यक्तिहरूका सन्दर्भमा भइरहेको अनुसन्धान, अभियोजन र न्यायिक प्रक्रिया सहयोग गर्नु सबैको साझा कर्तव्य हो। एमालेले छानबिनको प्रक्रिया अघि बढिरहेको अवस्थामा प्रधानमन्त्री र सरकारका जिम्मेवार व्यक्ति र निकायका विरूद्धमा अमर्यादित अभिव्यक्ति दिने, गालीगलौच गर्ने र गलत आक्षेप लगाउँदै छानबिनको प्रकृयालाई प्रभावित गर्नेगरी भ्रम सिर्जना गर्नु दुःखद विषय भएको उल्लेख गरेको छ। संसदीय छानबिन समितिले सर्वसम्मत रूपमा औल्याएको विषयमा छानबिनको प्रकृया अघि बढिरहेको अवस्थामा सम्माननीय प्रधानमन्त्री र नेपाल सरकारका जिम्मेवार व्यक्ति र निकायका विरूद्धमा जिम्मेवार व्यक्तिहरूबाटै अमर्यादित अभिव्यक्ति दिने, गालीगलौच गर्ने र गलत आक्षेप लगाउँदै छानबिनको प्रकृयालाई प्रभावित गर्नेगरी भ्रम सिर्जना गर्ने र अस्वस्थ वातावरण सिर्जना गर्ने काम हुनु अत्यन्त दुःखद विषय हो। विज्ञप्तिमा भनिएको छ, फौजदारी मुद्दाको अनुसन्धान, अभियोजन र प्रतिरक्षालाई स्वतन्त्र, भयरहित र वैज्ञानिक बनाई फौजदारी न्याय प्रणालीको प्रभावकारिता बनाउनु सबैको साझा दायित्वको हो। न्यायिक प्रकृयालाई स्वस्थ, निस्पक्ष र विधिसम्मत ढंगले अघि बढाउन राजनीतिक दल, संचार जगत, सरकारी तथा गैरसरकारी निकाय एवम् नागरिक समेतको सकारात्मक सहयोगको आवश्यकता पर्दछ। सबै पक्षको सकारात्मक सहयोगबाट नै अनुसन्धानको प्रक्रियालाई प्रभावकारी बनाई दोषी नउम्कने र निर्दोष कोही पनि नफस्ने कुराको सुनिश्चिता गर्न सकिन्छ। कानूनले अनुसन्धान गर्ने र अभियोजन गर्ने छुट्टाछुट्टै निकायको व्यवस्था गरेको विज्ञप्तिमा उल्लेख छ। नेपाल प्रहरीले प्राप्त अधिकार अन्तर्गत अनुसन्धानको प्रकृया अघि बढाइरहेको छ। अनुसन्धान पश्चात् तथ्य र प्रमाणका आधारमा मुद्दा चल्ने नचल्ने निर्णय गर्ने स्वायत्तता कानूनले सरकारी वकिललाई दिएको छ। यस्तो अवस्थामा अनुसनधान र अभियोजनमा दबाब दिने र प्रभाव पार्ने काम कहीं कतैबाट हुनु हुँदैन। महासचिव पोखरेलले भनेका छन्, त्यसमाथि अन्तिम रूपमा न्यायिक निरूपणको काम अदालती प्रक्रियाबाट हुने वैधानिक स्थापित परम्परा छ। यस्तो विषयमा सरकार र त्यसको नेतृत्वलाई जोडेर चर्चा गर्नु, अनुसन्धान र अभियोजन प्रकृयालाई अनुचित प्रभाव पार्ने कार्य न्यायिक दृष्टिकोणबाट अनुपयुक्त हो। एमालेले कानुन पालना गर्ने क्रममा सांसदले भीडलाई उक्साउने र कानून कार्यान्यन हुन नदिनु दण्डनीय भएको उल्लेख गरेको छ। राष्ट्र सेवकलाई कानूनबमोजिम तोकिएको काम गर्न नदिन वा कर्तब्य पालना गर्न नदिने हिसाबले पाँच जनाभन्दा बढीको भेला गर्नु गराउनु आफैँमा कसुर हो। यस्तो कसुरमा संघीय संसदको सदस्य उपस्थिति हुन र यस्तो कसुर गर्न अरूलाई उक्साउनु पूर्णत गैरकानुनी कार्य हो। यस्तो भेलामा सहभागी नहुन प्रहरीले गरेको अनुरोधको अवज्ञा गर्ने प्रत्येक व्यक्ति कसुरदार मानिने कानुनी व्यवस्था भएतर्फ सबै पक्ष सचेत हुनुपर्दछ विज्ञप्तिमा भनिएको छ। एमालेले सरकारलाई अराजक गतिविधि नियन्त्रण गर्न स्वच्छ र निष्पक्ष न्यायिक निरूपणको वातावरण तयार गर्न अनुरोध गरेको छ।"
सरकारविरुद्धको खबरदारीमा सहभागी हुन माओवादी केन्द्रको अपिल,काठमाडौं : नेकपा माओवादी केन्द्रले सरकारविरुद्ध पार्टीले आयोजना गर्न लागेको खवरदारीमा सहभागी हुन अपिल गरेको छ । खवरदारी सभाका बारेमा जानकारी दिन बिहीबार पार्टी कार्यालय पेरिसडाँडामा पार्टीको प्रदेश कमिटीले आयोजना गरेको पत्रकार सम्मेलनमा प्रवक्ता अग्नि सापकोटाले देशलाई प्रतिगमनबाट रोक्न र प्राप्त उपलब्धिको रक्षा गर्न पार्टीले कार्तिक १० गते काठमाडौंमा खबरदारी सभा आयोजना गरिएको भन्दै खबरदारीमा सहभागी हुन अपिल गरेका हुन्। सरकारको क्रियाकलापले देश अप्ठेरो अवस्थामा पुगेको भन्दै उनले प्रतिपक्षीको हैसियतले सरकारलाई खबरदारी गर्नुपर्ने आवश्यकता महशुस भएको उल्लेख गरे । माओवादीले अहिलेको सरकारको उद्देश्य जनतालाई प्रभावकारी सेवा प्रदान गर्ने नभइ निहित स्वार्थ समूहको हित रक्षा गर्ने कुरा प्रष्ट भएको जनाएको छ । त्यस्तै प्रवक्ता सापकोटाले अहिलको सरकारले पक्षपातपूर्ण व्यवहार गरिरहेको र सुशासनको मामिलामा दोहोरो मापदण्ड अपनाएको आरोप लगाए। अहिलेको सरकारले विपक्षी दलका नेता व्यक्तिलाई छानीछानी मुद्दा हाल्ने र जेल पठाउने काम गरिरहेको उनको भनाइ छ । उनले कांग्रेसका धनराज गुरुङ र एमालेका ऋषिकेश पोखरेल लगायतलाई प्रमाण हुँदाहुँदै पनि खुल्लारूपमा संरक्षण गरिएको समेत जिकिर गरे। माओवादीले कार्तिक १० गते सुन्धराबाट प्रदर्शनसहितको र्याली निकाल्ने र काठमाडौंको प्रदर्शनीमार्गमा खबरदारी सभा गर्ने जनाएको छ ।
बालिका बलात्कारमा सशस्त्र प्रहरीको संलग्नता,दाङ : बालिका बलात्कारको आरोपमा सशस्त्र प्रहरीका सहायक हवल्दार र जवान पक्राउ परेका छन्। सशस्त्र प्रहरी बलका दाङ २९ नम्बर ज्वालामाई गणमा कार्यरत सहायक हवल्दार भरत रोका मगर र जवान रेवन पचभैया मगर पक्राउ परेका जिल्ला प्रहरी कार्यालयले जनाएको छ। बलात्कारको आशंकापछि सशस्त्र प्रहरीकै टोलीले अनुसन्धान गर्नका लागि जिल्ला प्रहरी कार्यालय दाङलाई बुझाएको जनाइएको छ। गत असोज २४ गते पिङ खेल्न आएकी ८ वर्षीया बालिकामाथि बलात्कार गरेको उनीहरूलाई आरोप लागेको छ। भालुबाङ क्षेत्रमा दोशीलाई कारबाहीको माग गर्दै स्थानीयले आन्दोलन गर्दै आएका छन्।
मोरङमा टिपरको ठक्करबाट महिलाको मृत्यु,विराटनगर : मोरङमा बिहीबार दिउँसो टिपरको ठक्करबाट १ जना महिलाको मृत्यु भएको छ। सुन्दरहरैँचा नगरपालिका१० किस्ती पुलमा तीव्र गतिमा रहेको टिपरले स्कुटरलाई ठक्कर दिँदा स्कुटर चालक महिलाको मृत्यु भएको हो। प्रहरीका अनुसार पूर्वपश्चिम राजमार्गमा पूर्वबाट पश्चिमतर्फ आउँदै गरेको को१क ३४१७ नम्बरको टिपरले पश्चिमबाट पूर्वतर्फ जाँदै गरेको को२८प ६१३२ नम्बरको स्कुटरलाई बिहीबार दिउँसो ३:४० बजेतिर ठक्कर दिएको थियो। दुर्घटनामा परेर स्कुटर चालक महिलाको मृत्यु भएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार अन्दाजी ३०३२ वर्षीया महिलाको पहिचान खुल्न सकिरहेको छैन। टिपरले ठक्कर दिएपछि शरीरका विभिन्न भागमा चोट लागेर गम्भीर घाइते भएकी महिलालाई उपचारका लागि विराटनगरको कोशी अस्पताल ल्याइएको जानकारी डीएसपी जोशीले दिए। अस्पताल पुर्याउनसाथ चिकित्सकले दिउँसो ४:३० बजेतिर मृत घोषित गरिदिएका हुन्। शवलाई पोस्टमार्टमका लागि अहिले कोशी अस्पतालमै राखिएको छ। मृतकका कोही पनि आफन्त सम्पर्कमा नआएको प्रहरीले जनाएको छ। टिपर र स्कुटरलाई प्रहरीले नियन्त्रणमा लिए पनि टिपर चालक फरार भएका छन्। डीएसपी जोशीले फरार रहेका चालकको खोजी तीव्र पारिएको बताए। मृतकको पहिचानको प्रयास गर्दै घटनाको थप अनुसन्धान अघि बढाइएको उनको भनाइ छ।
प्रधानमन्त्री दैवी प्रकोप उद्धार कोषमा बिमा प्राधिकरणले दियो एक करोड,काठमाडौं : प्रधानमन्त्री दैवी प्रकोप उद्धार कोषका लागि नेपाल बिमा प्राधिकरणले आज एक करोड रुपैयाँ हस्तान्तरण गरेको छ। प्रधानमन्त्री ओलीलाई प्राधिकरणका अध्यक्ष सूर्य सिलवालले आज सिंहदरबारमा सोको चेक हस्तान्तरण गरेका हुन्।
महोत्तरीमा २८ लाख बढीको सामग्री बरामद,महोत्तरी : भन्सार छलेर नेपालतर्फ ल्याइरहेको अवस्थामा महोत्तरी प्रहरीले लाखौंको सामग्री नियन्त्रणमा लिएको छ। जिल्लाको सम्सी गाउँपालिका४ र एकडारा गाउँपालिका३ कोल्हुवा वगेवाबाट प्रहरीले २८ लाख १२ हजार ३ सय ६० रुपैयाँ बराबरको सरसमान बरामद गरेको हो। जिल्ला प्रहरी कार्यालय महोत्तरीका अनुसार सम्सी गाउँपालिका४ बाट प्रहरीको गस्ती टोलीले ७४ बोरामा प्याक गरी राखेको लसुन बरामद गरेको हो। सो लसुनको मूल्य २ लाख ३२ हजार ३ सय ६० रुपैयाँ कायम गरिएको छ। त्यस्तै प्रहरीको टोलीले एकडारा गाउँपालिका कोल्हुवाबाट ३ सय १० थान कार्टुनमा प्याक गरी राखिएको डिस्पोजल ग्याँस लाइटर बरामद गरिएको हो। जसको मूल्य २५ लाख ८० हजार रहेको प्रहरी स्रोतले जनाएको छ। बरामद गरिएको उक्त समानहरू उपर आवश्यक कानुनी कारबाहीका लागि राजश्व अनुसन्धान कार्यालय पथलैया बारामा पठाइएको महोत्तरीका प्रहरी प्रवक्ता डीएसपी सन्तुलाल प्रसाद जैसवारले बताए।
घुससहित सिम्रौनगढ नगरपालिकाका निमित्त प्रमुख प्रशासकीय अधिकृत पक्राउ,सिमरा : बाराको सिम्रौनगढ नगरपालिकाका निमित्त प्रमुख प्रशासकीय अधिकृत वीरेन्द्रप्रसाद साहलाई अख्तियार दुरुपयोग अनुसन्धान आयोगको टोलीले बिहीबार दिउँसो ७८ हजार नगदसहित नियन्त्रणमा लिएको छ। सेवाग्राहीसँग घुस लिएको आरोपमा हेटौंडाबाट खटिएको अख्तियारको टोलीले साहलाई कलैयाबाट नियन्त्रणमा लिएको हो। कलैया उपमहानगरपालिका४ मा सेवाग्राहीसँग रकम लिइरहेको अवस्थामा साहलाई नियन्त्रणमा लिइएको अख्तियार दुरुपयोग अनुसन्धान आयोग हेटौंडाका सूचना अधिकारी गोविन्दप्रसाद गौतमले बताए। साहले बिल भुक्तानी गरिदिने भन्दै सेवाग्राहीसँग उक्त रकम लिएको गौतमको भनाइ छ। सेवाग्राहीले दिएको सूचनाको आधारमा अख्तियारको टोली कलैया पुगेको थियो। रकम लिइरहेको अवस्थामा पक्राउ परेका साहलाई आवश्यक कारबाहीका लागि हेटौंडा लैजाने तयारी भइरहेको सूचना अधिकारी गौतमले बताए।
"कालीकोटमा बाइक दुर्घटना, एकजनाको मृत्यु",कालीकोट : कालीकोट सान्नीत्रिवेणी गाउँपालिका वडा नं ८ का २८ वर्षीया खेमराज बुढाको बाइक दुर्घटनामा परेर घटनास्थलमै मृत्यु भएको छ। कालीकोटको रास्कोटबाट मामा नाता पर्ने बाजुरा जगनाथ गाउँपालिका वडा नं ४ निबासी खडकबहादुर भण्डारीलाइ पुर्याउन जाने क्रममा बाइक चालक बुढाको दुर्टनामा भइ मृत्यु भएको हो। खुलालु हिल्सा कर्णाली करिडोर अन्तरगत बाजुरा जगनाथ वडा नं ५ भुकाखोला नजिक दुर्घटना हुँदा बुढाको मृत्यु भएको हो। बाजुराका प्रहरी नायव उपरीक्षक दिलिपकुमार गिरीले बुधबार राति ९ बजेतिर दुर्घटनामा परेको भए पनि अपठेरो भीरबाट तीन सय मिटर तल खोचमा खसेका कारण उद्धारमा ढिलाइ भएको बताए । उनले रास्कोटबाट नगर प्रहरी र बाजुरा कोल्टीबाट प्रहरी घटनास्थल गएर उद्धार गरेको बताए। बाइकमा सवार जडिबुटी ब्यवसायी भण्डारी र बाइक भने सडक छेउमै पल्टिएको छ। पछाडी बसेका बाजुरा जगनाथ गापा वडा नं ४ नाराकोटका ३७ वर्षका खडकबहादुर भण्डारीको घुँडामा सामान्य चोट लागेको छ। थप घटनाका विषयमा अनुसन्धान भइरहेको छ।
"युवा संघ नेपालले एआई सम्मेलन गर्दै, उच्च स्तरीय विदेशी विज्ञसहित प्रतिनिधि सहभागी हुने","काठमाडौं : राष्ट्रिय युवा संघ नेपालले नेपालमै पहिलो पटकआर्टिफिसियल इन्टेलिजेन्स (एआई) सम्मेलन गर्ने भएको छ। संघले कात्तिक ११ र १२ गते काठमाडौंको कालिमाटीस्थित हायात प्यालेसमा एआई सम्मेलन आयोजना गर्न लागेको अध्यक्ष क्षितिज थेबेले बताए। सम्मेलनको उद्घाटन प्रधानमन्त्री केपी शर्मा ओलीले गर्नेछन्। एआई विज्ञताका रूपमा विभिन्न देशबाट विज्ञसहित प्रतिनिधि सहभागी हुनेछन्। सम्मेलनबाट राष्ट्रिय एआई रणनीति विकास, नैतिक एआई प्रयोगको प्रवर्द्धन, एआई अनुसन्धान तथा विकासमा सार्वजनिकनिजी साझेदारीको प्रवर्द्धन, एआई शिक्षा र कार्यबल विकासलाई सुदृढ बनाउने र समावेशी एआई नीति सुनिश्चित गर्ने उद्देश्य राखिएको छ। एआई सम्मेलनबाट विश्व बजारमा अहिले भइरहेको आर्टिफिसियल इन्टेलिजेन्सका विकास र उपयोगबारे नेपाली समाजमा जानकारी दिने उद्देश्य रहेको अध्यक्ष थेवेले बताए। सूचना प्रविधिको वर्तमान युग अब आर्टिफिसियल इन्टेलिजेन्समा पुगिसकेको बताउँदै यसबाट नेपाली समाजमा पर्न सक्ने प्रभाव र लिन सक्नुपर्ने लाभबारे सम्मेलन केन्द्रित हुने उनको भनाइ छ। सम्मेलनमा एक हजार जना प्रतिनिधि सहभागी हुनेछन्। प्रधानमन्त्री ओलीले ल्याएको हरेक नेपालीको सपना (समृद्द नेपाल र सुखी नेपाली) सम्म पुग्नका लागि चाहिने डिजिटल नेपालको अवधारणाको सुरुवात गर्न यो सम्मेलन कोशेढुंगा सावित हुने पनि अध्यक्ष थेवेले बताए। उच्च स्तरीय विभिन्न क्षेत्रका विदेशी विज्ञहरू भौतिक रूपमा सहभागी हुने सो कार्यक्रममा १० वटा थिमेटिक बेसमा छलफल हुनेछ भने १०१ जना विज्ञ प्यानलिट सहभागी हुनेछन्। त्यस्तै १ हजार जना भौतिक रूपमा सहभागी भएपनि विश्वभरिबाट भर्चुअल रूपमा १ करोडभन्दा बढी प्रतिनिधिले सहभागी जनाउनेछन्। यस कार्यक्रमबाट नेपाल सरकारको डिजिटल नेपालको योजना पूरा गर्नको लागि पहिलो सुरुवातका रूपमा यो एआई कन्फ्रेन्सले नेपाल र नेपाल सरकारको एआई पोलिसी र नेसनल स्ट्राटेजि निर्माण गर्ने विषयमा धारणा क्लियर गरेर अगाडि बढ्न एआई कन्फ्रेन्सले मुख्य भूमिका खेल्ने अध्यक्ष थेवेको भनाइ छ।"
"चीन जोड्ने कोदारी राजमार्ग २६ दिनपछि सञ्चालन, तातोपानी नाका हुँदै भित्रन थाल्यो कन्टेनर","सिन्धुपाल्चोक : चीन जोड्ने कोदारी राजमार्ग २६ दिनपछि सञ्चालनमा आएको छ। असोज ११ र १२ गतेको बाढीपहिरोले अवरुद्ध राजमार्ग सञ्चालनमा आएको हो। अविरल वर्षाले भोटेकोशी नदीको बेलिब्रिज र लिपिङ खोलाको पुल बगाएपछि नेपालचीन जोड्ने तातोपानी नाकासँग सडक सम्पर्क टुटेको थियो। सडक डिभिजन, स्थानीय सरकार र तातोपानी नाकामा क्रियाशील व्यापारीको लगानी र दिनरातको खटाइपछि सडक खुलाइएको हो। बाढीपहिरो गएको १० दिनभित्रै ह्युमपाइप हालेर सडक सञ्चालन गरिए पनि कोप्लाङ र कोदारीको पहिरो पन्छाउन बढी समय लागेको थियो। पहिरोले बगाएको सडक मर्मत भएसँगै बिहीबारदेखि तातोपानी नाका पूर्ण रूपमा सञ्चालनमा आएको तातोपानी भन्सार कार्यालयका भन्सार अधिकृत सूर्यप्रसाद काफ्लेले जानकारी दिए। लिपिङ खोलामा गएको पहिरो पुरिएको छ, योबीचमा कुनै समस्या नआएमा पूर्ण रुपमा सडक सञ्जाल सञ्चालनमा आउने छ, उनले भने, अहिले अस्थायी मात्र हुने गरी काम भएको छ। यसलाई दीर्घकालीन रूपमा सञ्चालन गर्न सरकारले ध्यान दिनुपर्छ। क्षतिग्रस्त बाटोलाई अस्थायी रूपमा मर्मत सम्भार गरी गाडी आवतजावतका लागि तयार पारिएको काफ्लेले बताए। १० किलोबाट ढुंगागिटी र बालुवा लगेर पहिरो पुरेर सडकको लेबल मिलाइएको उनको भनाइ छ। राजमार्ग आसपासका सडकमा धेरै समस्या रहेको हुँदा जुनसुकै बेला अवरुद्ध हुने अवस्था रहेकाले जोखिम अझै हटिनसकेको काफ्लेले बताए। सिन्धुपाल्चोक उद्योग वाणिज्य संघका अध्यक्ष बुद्धराज बस्नेतका अनुसार लिपिङ खोलामा ह्युमपाइप राखेर २० मिटर खाल्डो पुरेपछि कोदारी सडक मित्रराष्ट्र चीनसँग जोडिएको हो। सडक सुचारु भएपछि तातोपानी नाकाबाट मालबाहक कन्टेनर धमाधम भन्सार यार्डमा आउन थालेका छन्। तातोपानी नाका सञ्चालन भएसँगै केरुङमा रहेका ४० कन्टेनर फलफूल र रेडिमेड सामान खासा ल्याउन लागिएको सिन्धुपाल्चोक उद्योग वाणिज्य संघका महासचिव ईश्वर गुभाजूले बताए। केरुङमा गोदाम गरिएका र कन्टेनरमा लोड गरिएका फलफूल कुहिएको गन्ध बाहिरै आउन थालेपछि व्यवसायीले कन्टेनर खासातर्फ फर्काउन लागेका हुन्। भन्सार नाका अवरुद्ध भएपछि चीनबाट सामान ल्याएर व्यापार व्यवसाय गर्दै आएका व्यापारीहरू ठूलो नोक्सानी व्योहोर्न बाध्य भएको नेपाल हिमालय सीमापार वाणिज्य संघका अध्यक्ष रामहरि कार्कीले बताए। कार्कीले व्यापारीहरूले भोगेको नोक्सानीको यकिन नभएपनि अस्थायीरूपमा बाटो खुलेबाट व्यापारीहरूलाई केही राहत मिलेको महशुस भएको बताए। तत्कालका लागि अस्थायी रूपमा बाटो निर्माण गरी यातायात खुलाउने काम भए पनि यसको स्थायी उपाय खोज्न नेपाल हिमालय सीमापार वाणिज्य संघले सरकारसँग माग गरेको छ। लिपिङखोलामा हाल्न ल्याइएको बेलिब्रिज फाउन्डेशन तयार पारेर सकभर छिटो जडान गर्ने सडक डिभिजन कार्यालय चरिकोटले जनाएको छ। बेलिब्रिजको फाउन्डेशन तयार गर्न लिपिङ वारिपारि रहेका दुईवटा घर भत्काइएको छ। सडक निर्माणमा स्थानीय सरकार, तातोपानी नाका भएर व्यापार गर्ने संघसंस्था र ट्रान्सपोर्ट कम्पनी क्रियाशील छन्। तिहारको सामान आउने दसैंका लागि चीनबाट काठमाडौं ल्याउन लागिएका लत्ताकपडा तथा फलफूल बोकेका ट्रक र कन्टेनर राजमार्ग अवरोधका कारण खासामै रोकिएका थिए। तर तिहारको सामान ल्याउने तयारी भइरहेको हिमालय सीमापार वाणिज्य संघका अध्यक्ष कार्कीले बताए। दसैंमा सामान भित्राउन नसके पनि तिहारमा नयाँ सामान दिने योजना हाम्रो छ, उनले भने दसैंका लागि चीनबाट ल्याइएका फलफूललजन्य मालसामान कुहिएर खेर गयो, जसका कारण व्यापारीहरूले धेरै नोक्सान बेहोर्नु पर्यो। अब त्यस्तो हुन नदिने प्रयत्न हाम्रो रहने छ। दसैंको मुखमा सडक अवरोध भएपछि केही फलफूल भरिया लगाएर ल्याइएको भएपनि धेरै परिमाणमा सामान उतै अड्किएको कार्कीको भनाइ छ। फलफूल लगायतका कुहिएर जाने मालवस्तुका अतिरिक्त अन्य मालवस्तु निर्धारित समयमा नआइपुग्दा ती वस्तुको लागत बढ्ने भएर पनि व्यापारीहरूलाई नोक्सानी भएको वाणिज्य संघको तर्क छ। तर अब तिहारका लागि झिकाइएका झिलिमिली बत्तीका सामान र फलफूलको ल्याउन थालिएको उनले बताए। चीन क्षेत्रको सडकमा कति गाडी रोकिएका छन् भन्ने यकिन तथ्यांक भन्सार कार्यालयसँग नरहेको जनाइएको छ। यद्यपि खासाभन्दा माथि ७० देखि ८० वटा र खासामुनि १५ देखि २० वटा गाडी रोकिएको अनुमान छ। सडक सञ्जाल जोडिएसँगै रोकिएका गाडीलाई पहिलो चरणमा पार गराउने र पछि अन्य गाडी पनि विस्तारै भित्राउने भन्सार कार्यालयको तयारी छ। नाकाबाट फलफूलजन्य सामान, लत्ताकपडा र विद्युतीय सामान आउने गरेको छ। भूकम्पपछि लगातार चार वर्ष पूर्ण रूपमा बन्द भएको तातोपानी नाकाबाट हुने व्यापार दुई वर्षयताबाट बढ्दै गएको थियो। सरकारले चालु वर्षमा तातोपानी नाकाबाट २२ अर्ब राजस्व संकलन गर्ने लक्ष्य राखेको छ। विपद् नभएको भए लक्ष्य पूरा हुने थियो, भन्सार अधिकृत काफ्लेले भने लक्ष्यअनुसार दैनिक सरदर १ अर्ब ८० करोड राजस्व संकलन गर्नुपर्ने भन्सार झण्डै एक महिना सुनसान बन्यो।"
"अमेरिका गएका वडाध्यक्ष ९ महिना बित्दा पनि फर्किएनन्, कार्यालयमा तालाबन्दी","धरान : नौ महिनाअघि अमेरिका गएका वडाध्यक्ष कार्यालयमा नफर्किएपछि आक्रोसित बनेका गाउँबासीले वडा कार्यालयमा तालाबन्दी गरेका छन्। खोटाङको साकेला गाउँपालिका४ मात्तिमका वडाध्यक्ष अर्जुनकुमार कटुवाल अमेरिकाबाट वडामा नफर्केपछि वडा कार्यालयमा तालाबन्दी गरिएको छ। वडाध्यक्ष कटुवाल २०८० माघ १७ गतेदेखि वडामा अनुपस्थित हुँदै अमेरिका गएपछि जनताको दैनिक कामकाज प्रभावित बनेको एमाले नेता गोपी खड्काले बताए। वडाध्यक्ष कटुवाल वडामा नफर्केपछि बुधबार पूर्ववडाध्यक्ष कृष्णप्रसाद भट्टराईको संयोजकत्वमा वडामा बसेको सर्वदलीय, सर्वपक्षीय भेलाले समस्या समाधान नभएसम्म वडा कार्यालयमा ताला लगाएको उनले बताए। यसअघि वडाध्यक्ष नहुँदा वडामा हुने समस्याको समाधान गर्न बनाइएको समितिले वडाध्यक्ष कटुवाललाई १५ दिनभित्र वडामा आएर जनताको काम गर्न अल्टिमेटम दिएको थियो। वडाध्यक्षलाई पटक पटक अल्टिमेटम दिँदा पनि कार्यालय नफर्केपछि ताला लगाउन बाध्य भएको पूर्ववडाध्यक्ष तथा कांग्रेस नेता कृष्णप्रसाद भट्टराईले बताए। वडाध्यक्ष कटुवाल अनुपस्थित हुँदा जनतालाई दिइने सम्पूर्ण सेवा सुविधादेखि विकास निर्माण लगायत सम्पूर्ण कार्यमा अवरोध पुगिरहेको उनको भनाइ छ। वडाध्यक्ष कार्यालयमा अनुपस्थित भएको विषयमा यसअघि नै निर्वाचन आयोग, गाउँ कार्यपालिका र जिल्ला समन्वय समितिमा निकासका लागि जानकारी गराएको भएपनि सम्बन्धित निकायले चासो नदिएको स्थानीयको गुनासो छ। वडाध्यक्ष कटुवाल नेकपा माओवादी केन्द्रबाट निर्वाचित भएका थिए। तर कार्यालयमा तालाबन्दी गर्न माओवादी पार्टीका नेता कार्यकर्ता पनि सहभागी थिए। माओवादीसँगै, नेपाली कांग्रेस, नेकपा एमाले, जनता समाजवादी नेपाल, नेकपा एकीकृत समाजवादी पार्टीले संयुक्त रूपमा प्रेस विज्ञप्ति जारी गरेर वडाध्यक्षको विरोध गरेको छ। वडाध्यक्ष कटुवाल ज्येष्ठ वडा सदस्य भीमबहादुर खड्कालाई अवधि नतोकी २०८० माघ १९ गते कार्यबाहक वडाध्यक्षको जिम्मेवारी दिएर अमेरिका गएका थिए। कार्यालयमा अनुपस्थित भएका वडाध्यक्ष कटुवाललाई तत्काल कार्यालयमा हाजिर हुन र हाजिर नभए राजीनामा दिएर मार्ग प्रशस्त गर्न वडाबासीले माग गरेका छन्। साकेला गाउँपालिका अध्यक्ष रविप्रकास राईले वडा कार्यालयमा लगाइएको ताला खोलेर जनताको दैनिक कामकाज सुचारु गर्न आन्दोलन पक्षसँग छलफल गरी सहमतिमा ल्याउने पहल भइरहेको बताए।"
भारत सरकारको ३ करोड अनुदान सहयोगमा निर्मित क्याम्पस भवनको उद्घाटन,"काठमाडौं : भारत सरकारको सहयोगमा निर्माणाधीन क्याम्पस भवनको उद्घाटन गरिएएको छ। तनहुँको आँबुखैरेनीक्याम्पसको क्याम्पस भवनको बिहीबार भारतीय दूतावासका प्रथम सचिव अविनाशकुमार सिंह, जिल्ला समन्वय समितिका प्रमुख शान्तीरमण वाग्ले र आँबखैरेनी गाउँपालिकाका अध्यक्ष शुक्र चुमानले संयुक्तरूपमा उद्घाटन गरेका हुन्। नेपालभारत विकास सहकार्यअन्तर्गत भारत सरकारको ३ करोड अनुदान सहयोगमा क्याम्पसको भवन निर्माण भएको भारतीय दूतावासले जानकारी दिएको छ। उक्त लागतमा आँबुखैरेनी क्याम्पसलाई आवश्यक अन्य सुविधासँगै दुई तल्ले क्याम्पस भवनको निर्माणमा उपयोग गरिएको दूतावासको भनाइ छ। भारत सरकार र नेपाल सरकारबीच भएको सम्झौताअन्तर्गत यो परियोजनालाई उच्च प्रभाव सामुदायिक विकास परियोजनाको रूपमा अघि बढाइएको थियो। जिल्ला समन्वय समिति, तनहुँमार्फत यो परियोजनाको कार्यान्वयन गरिएको हो। कार्यक्रम सहभागी अतिथिहरूले नेपाली जनताको उत्थानका लागि भारत सरकारले पुर्याउँदै आएको निरन्तर विकास सहयोगको प्रशंसा गरेका थिए। कार्यक्रममा राजनीतिक प्रतिनिधि, सरकारी अधिकारी, समाजसेवी, क्याम्पस व्यवस्थापनका प्रतिनिधि, प्राध्यापकप्राध्यापिका, शिक्षकशिक्षिका, अभिभावक तथा विद्यार्थीहरूको पनि उपस्थिति थियो। आँबुखैरेनी क्याम्पस सन् २००५ मा स्थापना भएको हो। यो त्रिभुवन विश्वविद्यालयबाट सम्बन्धन प्राप्त सामुदायिक क्याम्पस हो। क्याम्पसले स्नातक तहमा ब्याचलर अफ बिजनेस स्टडीज (बिबिएस) र ब्याचलर अफ एजुकेशन (बिएड) विषयहरु अध्यापन गराउँदै आएको छ। क्याम्पसमा करिब ३०० जना विद्यार्थीहरु अध्ययनरत छन् जसमध्ये ९० प्रतिशत छात्राहरू छन्।"
तास खेल्दै गरेका ४ जना पक्राउ,"विराटनगर : मोरङको सुनवर्षीबाट तास खेल्दै गरेका ४ जनालाई प्रहरीले बिहीबार साँझ पक्राउ गरेको छ। तासको खालबाट १ लाख ८२ हजार रुपैयाँ बरामद भएको छ। पक्राउ पर्नेमा सुनवर्षी नगरपालिका९ भेडवाथानका ५३ वर्षीय कहरसिंह राजवंशी, ४७ वर्षीय सुरेशप्रसाद साह, सुनवर्षी६ का ३७ वर्षीय नित्यानन्द सुतिहार र रंगेली नगरपालिका७ का ४६ वर्षीय उमेश पौदार रहेका छन्। कहरसिंह राजवंशीको घरको कोठामा तास खेल्दै गरेको अवस्थामा उनीहरूलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार विशेष सूचनाका आधारमा इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले साँझ ५:३० बजेतिर तासको खालमा छापा हानेको थियो। खालबाट ३ बुक ताससहित १ लाख ८२ हजार रुपैयाँ नगद बरामद भएको जोशीले बताए। पक्राउ परेकाहरुलाई रंगेली प्रहरीको हिरासतमा राखिएको छ। उनीहरुविरुद्ध शुक्रबार म्याद थप गरेर अनुसन्धानको बाँकी प्रक्रिया अघि बढाउने प्रहरीको तयारी छ।"
शुक्रबार देशका यी स्थानमा हुने छ वर्षा,काठमाडौं : शुक्रबार कोशी र लुम्बिनी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश लगायत देशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। शुक्रबार राति कोशी प्रदेश लगायत देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेशका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ।
भारतबाट ल्याइएको ६१ लाख बढी मूल्य पर्ने फूलका बिरुवा नष्ट,"विराटनगर : क्वारेन्टाइनको प्रक्रिया पूरा नगरिकन भारतबाट ल्याइएको भन्दै ६१ लाख बढी मूल्य पर्ने फूलका बिरुवा बिहीबार विराटनगरमा नष्ट गरिएको छ। विराटनगर महानगरपालिका१४ मा हिरा अन्सारीले सञ्चालन गरेको डायमण्ड नर्सरीमा ल्याइएका १२ प्रजातिका ५ हजार १ सय फूलका बिरुवा सशस्त्र प्रहरीले नियन्त्रणमा लिएर नष्ट गरेको हो। भारतबाट यूपी ६३ एटी ४६७६ नम्बरको ट्रकमा ल्याइएका बिरुवा सशस्त्र प्रहरी बल नेपाल, प्रस्तावित सीमा सुरक्षा गुल्म रानीको टोलीले मंगलबार राति विराटनगरबाट नियन्त्रणमा लिएको थियो। सशस्त्रले बरामद गरेका बिरुवा ६१ लाखभन्दा बढीको रहेको सशस्त्र प्रहरीले जनाएको छ। सशस्त्रका अनुसार नेपालमा एउटा गमलाको मूल्य १ हजार २ सय पर्ने गरेको छ। बिरुवा भारतबाट नेपाल ल्याउँदा कोकोपिट (नरिबलको बोक्रा तथा काठको धुलो) मा ल्याउनुपर्नेमा माटोसहितको गमलामा ल्याएपछि अवैध भएको सशस्त्र प्रहरी बल मोरङका प्रमुख विश्ववन्धु खड्काले बताए। नर्सरीका सञ्चालक अन्सारीले भने सम्पूर्ण भन्सार प्रक्रिया पूरा गरेर आफूले फूलको बिरुवा ल्याइएको बताए। आवश्यक सबै मापदण्ड पूरा गरेर भन्सार चेकजाँच गरी बिरुवा ल्याए पनि माटो भने ल्याउन नपाइने सशस्त्रको प्रस्तावित सीमा सुरक्षा गुल्म रानी विराटनगरका डीएसपी देवराज विष्टले बताए। उनका अनुसार भारतीय माटोका कारण कीटजन्य जीवजन्तु तथा संक्रामक रोग बढ्न सक्ने भएकाले बिरुवा नियन्त्रणमा लिएर नष्ट गरिएको हो। भारतबाट ल्याइएकामध्ये ६ सय बिरुवामा मात्रै माटो भेटिएको थियो। बाँकी बिरुवा कोकोपिटमा राखिएको थियो। नियन्त्रणमा लिएका बिरुवा एरिका प्लामका ७ सय थान, रेड क्याकिरा ५ सय, टिकोम १ हजार, एडेम्म ४ सय, क्रोटोन १ सय, एम्सेवर २ सय, गोल्डेन पाइन २ सय, फिकस लाराटा ५ सय, फोक्साइल्ड प्लाम ४ सय, फिस्टेज प्लाम ४ सय र अन्य प्रजातिका रहेका छन्। नर्सरीका सञ्चालक अन्सारीले भने सबै भन्सार चेकजाँच गरी सबै प्रक्रिया पूरा गरेर बिरुवा ल्याएको भएपनि के कारणले सशस्त्रले नियन्त्रणमा लिएको हो भनेर आफूलाई थाहा नभएको बताए। यता प्लान्ट क्वारेन्टिन एवं विषादी व्यवस्थापन केन्द्र क्वारेन्टिन कार्यालय मोरङका प्राविधिक प्रदीप यादवले कात्तिक ६ गते विराटनगर भन्सार कार्यालय (आईसीपी)भित्र बिरुवा जेकजाँच गर्दा कुनैपनि बिरुवामा माटो नभेटिएको र कोकोपिटसहितको बिरुवा स्वस्थ्य पाइएको बताए। प्रक्रिया पूरा गरेरै बिरुवा नेपाल ल्याउन दिइएको उनको भनाइ छ। त्यसपछि के भयो भनेर आफूहरूलाई थाहा नभएको यादवले बताए। विशेषगरी व्यापारीहरूले भारतबाट सस्तो मूल्यमा बिरुवा नेपालमा ल्याउने र महँगोमा बिक्री गर्ने गरेको बताइएको छ। नेपालमा उत्पादित बिरुवा भारतबाट ल्याइने बिरुवा भन्दा महँगो पर्ने व्यापारीहरू बताउँछन्।"
मर्यादित भएर चाडपर्व मनाउन काठमाडौं प्रशासनको आग्रह,"काठमाडौं : जिल्ला प्रशासन कार्यालय काठमाडौंले मर्यादित भएर व्यवस्थित रुपमा चाडपर्व मनाउन आग्रह गरेको छ। जिल्ला प्रहरी कार्यालय काठमाडौंका सहायक प्रमुख जिल्ला अधिकारी अनिल पौडेलले बिहीबार एक सूचना जारी गर्दै चाडपर्वको समयमा शान्ति सुरक्षा असर नपर्नेगरी सार्वजनिक स्थानमा होहल्ला तथा झैझगडा गर्ने,मादक पदार्थ सेवन गरेर सामाजिक जनजीवन मर्यादित र शान्ति खलल गर्ने काम नगर्न आग्रह गरेका हुन्। उनले कानुनविपरीत जुवातास,लंगु बुर्जा खेल्नेखेलाउने,भूँइचम्पा,पटका,अतीसबाजीजस्ता विपद् निम्त्याउने,वातारण प्रदूषण हुने विस्फोटक तथा प्रज्वलनशील पदार्थको प्रयोग,ओसारपसार बिक्री वितरणलगायत कार्य नगर्ननगराउन पनि अनुरोध गरेका छन्। कानुनले निषेध गरेका गतिविधि गरे गराएमा कानुन बमोजिम कारवाही हुने सूचनामा भनिएको छ। 'ऐतिहासिक महत्व बोकेका सांस्कृतिक गौरवका यी चाडपर्वहरु सामाजिक सद्भाव र भाईचारा कायम गर्दै न्यायपूर्ण समाज निर्माण गर्न प्रेरक रहेका छन् । चाडपर्वहरूको यस अवसरमा शान्ति सुरक्षामा असर पर्ने गरी सार्वजनिक स्थानमा होहल्ला एवम् झैझगडा गर्ने, मादक पदार्थको सेवन गरी पारिवारिक एवम् सामाजिक जनजीवन तथा सार्वजनिक मर्यादा र शान्ति खलल गर्ने, कानुन विपरीत जुवातास, लङ्गुरबुर्जा खेल्नेखेलाउने, भुइँचम्पा, पटका, आतसबाजी जस्ता विपद् जोखिम निम्त्याउने तथा वातावरण प्रदुषण हुने विस्फोटक एवम् प्रज्वलनशील पदार्थको प्रयोग, ओसार पसार, बिक्री वितरण गर्ने जस्ता कार्य नगर्ननगराउन अनुरोध छ । कानूनले निषेध गरेका यस्ता गतिविधि गरे गराएमा कानुन बमोजिम कारवाही हुनेछ,'सूचनामा उल्लेख छ,'देउसी भैलोलगायतका सांस्कृतिक कार्यक्रमहरू मर्यादित, अनुशासित एवम् व्यवस्थित ढङ्गले सञ्चालन गर्न गराउनुहुन अनुरोध छ ।' सूचनामा उल्लेखित कुराहरुको बर्खिलाप हुने गतिविधि गरेमा प्रहरीलाई खबर गर्न समेत आग्रह गरिएको छ।"
सुन्दरीघाटको पानी प्रशोधन केन्द्रमा नख्खु खोलाको पानी ल्याइयो,काठमाडौं : बाढीले मुहानसहित पाइप लाइन बगाएर बन्द भएको ललितपुरको नख्खु खोलाको पानी आज सुन्दरीघाटको पानी प्रशोधन केन्द्रमा ल्याइएको छ । बाढीले ललितपुरको नख्खु खोलामा बगाएको ४०० एमएमको करिब २५० मिटर नयाँ पाइप जडान गरि आज बिहान सुन्दरीघाट पानी प्रशोधन केन्द्रमा पानी ल्याइएको काठमाडौँ उपत्यका खानेपानी लिमिटेड (केयुकेएल) ले जनाएको छ । काठमाडौं उपत्यका खानेपानी लिमिटेड (केयुकेएल) का प्रमुख कार्यकारी निर्देशक अशोक पौडेलका अनुसार प्राविधिकलगायतको टोलीले आज बिहान पानी ल्याउन सफल भएको हो। बाढीका कारण फोहर भएको खानेपानीका टयाङ्की सफा गरी तत्काल पानी प्रशोधन गरेर वितरण गरिने उनले बताए। यस अगाडि खानेपानीमन्त्री प्रदीप यादवले नख्खु खोलामा बाढीले बगाएका पाइपलाइन मर्मतसहित बगाएका पाइप तत्काल नयाँ जडान गरी पानी ल्याउनका लागि निर्देशन दिएका थिए। अहिले सुन्दरीघाटको पानी प्रशोधन केन्द्रमा दैनिक ६५ लाख लिटर पानी आइरहेको छ।
सामागाउँमा सुरु भयो चुमनुब्रीकै ठूलो सामा मानी सांस्कृतिक महोत्सव,"गोरखा : चुमनुब्री १ सामागाउँमा सामा मानी सांस्कृतिक महोत्सव सुरु भएको छ। विभिन्न संस्कृतिक नाँचहरू प्रदर्शन गरेर बुधबारदेखि महोत्सव सुरु भएको स्थानीय मिङ्मार लामाले बताए। महोत्सवमा तिब्बती संस्कृतिमा प्रचलित ८ कथा मध्ये ४ वटा प्रदर्शन गरिने उनले जानकारी दिए। पहिलो दिन त्यसमध्यको एउटा कथा प्रदर्शन गरिएको उनले बताए। लामाका अनुसार महोत्सवको पहिलो दिन घिउ अर्पण कार्यक्रम पनि भएको छ। उत्सव अवधिभर एक दिन स्वर्गनर्कको पनि कथा प्रस्तुत गरिन्छ। चुमनुब्री गाउँपालिकाभरिकै सबैभन्दा ठूलो मानिने यो महोत्सव सामागाउँको बीचमा रहेको खुल्ला ठाउँमा आयोजना गरिएको छ। सामा मानी सांस्कृतिक महोत्सव सयवर्षभन्दा पहिलेदेखि चलिआएको प्राचीन महोत्सव हो। प्रत्येक तीन वर्षमा हुने सो सांस्कृतिक महोत्सवको आयोजना लोटस फिट अफ मनास्लु हेरिटेजले गरेको हो । सातदिनसम्म सञ्चालन हुने यो मेलामा ओपेरा डान्स(परी नाँच) हुनेछ। त्यस्तै घिउ अर्पण कार्यक्रम पनि हुनेछ। घिउ अर्पण कार्यक्रममा स्थानीयबासीले पाँच किलोग्राम, १० किलोग्राम घिउ अर्पण गर्ने गर्छन्। सो घिउ तीनवर्षसम्म गुम्बामा बत्ती बाल्न प्रयोग गर्ने प्रचलन रहेको छ। गुम्बामा बत्ती बाल्यो भने पाप पखालिने, सुख, शान्ति, संवृद्धि, कल्याण प्राप्त हुन्छ भन्ने विश्वास छ। त्यसैले घिउ दान गर्न गाउँले सबै र काठमाडौंदेखि पनि आउने उनले बताए। ओपेरा नाँच हिमालयन संस्कृतिले भरिएको नाच हो। यसमा वोधिसत्वको कथायुक्त नाटक पनि हुने गर्छ। दिनभरि ओपेरा नाँच र रातभरि स्याफ्रु नाँच हुने गर्छ, मुख्य लामा जिग्मेले भने। यस मेला, महोत्सवमा विशेष गरी नुब्री क्षेत्रका सबै गाउँबाट र चुम उपत्यकाका दर्शक पनि आउने उनले बताए। महोत्सव अवधिभरि गाउँका बासिन्दा गाउँबाहिर नगै कार्यक्रममा सहभागी हुनेछन्। साथै विदेशी पर्यटकलाई पनि देखाएर देश, विदेशमा समेत प्रचार प्रसार गर्ने उद्देश्य आयोजकले लिएको छ।"
"एमालेलाई जग्गा दानविरुद्ध परेको रिटमाथि आज सुनुवाइ हुँदै, न्यायाधीश सुवेदीको इजलासमा पेशी",काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा सर्वोच्च अदालतमा परेको रिटमाथि आज सुनुवाइ हुने भएको छ। रिट निवेदनमाथि सुनुवाइका लागि न्यायाधीश नहकुल सुवेदीको इजलासमा पेशी तोकिएको छ। अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। यसअघि उक्त रिट सर्वोच्च अदालत प्रशासनले दरपीठ गरिदिएको हो। त्यसपछि प्रशासनको उक्त निर्णयविरुद्ध बस्नेतले निवेदन दिएका थिए। मंगलबार न्यायाधीश तीलप्रसाद श्रेष्ठको इजलासले प्रशासनको दरपीठ गर्ने निर्णय बदर गर्दै रिट दर्ता गर्न आदेश दिएपछि रिट दर्ता भएको थियो। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
"झापा दुर्घटना : पीडित पक्षसँग चार बुँदे सहमतिपश्चात् १२ घण्टापछि राजमार्ग सुचारु, १२ जना घाइते","झापा : पूर्वपश्चिम राजमार्ग अन्तर्गत झापाको कमल गाउँपालिका३ स्थित केर्खामा भएको दुर्घटनामा हजुरबुवा र नातिनीको मृत्यु पश्चात् उत्पन्न विवाद १२ घण्टापछि साम्य भएको छ । पीडित पक्षसँग भएको चार बुँदे सहमतीपश्चात् अवरुद्ध बनेको राजमार्ग करिब १२ घण्टापछि सञ्चालनमा आएको हो। तनावपूर्ण स्थिति साम्य पार्न गए राति ९ बजेदेखि आज बिहान साढे २ बजेसम्म कमल ३ का वडाध्यक्ष अग्नि कोइरालाको घरमा भएको सर्वपक्षीय बैठकमा चार बुँदे लिखित सहमती भएको जनाइएको छ । सहमति अनुसार पीडित पक्षलाई अधिकतम क्षतिपूर्ति दिलाउन प्रयत्न गर्ने, जनप्रतिनिधि तथा प्रशासनको संयुक्त पहलमा दोषी चालकमाथि कारबाही लागि माग गर्ने, त्रिपक्षीय सहमतीलाई कार्यान्वयन गर्ने र कानुनी प्रक्रिया पूरा गर्नका लागि भइरहेको अवरोध हटाइ अगाडि बढ्ने सहमती गरिएको छ । सो बैठक कमल गाउँपालिकाका अध्यक्ष हुकुमसिंह राईको रोहवरमा वडाध्यक्ष कोइराला, पीडित पक्ष, नागरिक समाज र प्रहरी प्रशासनलगायत करिब २० जनाको उपस्थितिमा भएको थियो । उक्त सहमतीपश्चात् आज बिहान ३:५० बजेदेखि प्रहरीले आवश्यक कानुनी प्रक्रिया र मुचुल्काको कार्य पूरा गरी शवलाई पोस्टमार्टमको लागि दमक अस्पताल पठाएको छ । हिजो साँझ काँकडभिट्टाबाट काठमाडौँ हिँडेको प्र १०१००१ ख ४३३१ नम्बरको रात्रि बसले केर्खामा इलेक्ट्रिक साइकललाई ठक्कर दिँदा स्थानीय मनोज लिम्बूकी अन्दाजी ९ वर्षकी छोरी कृपा लिम्बू र उनका बुवा ६० वर्षीय टेकबहादुर लिम्बू मृत्यु भएपछि घटनास्थल तनावग्रस्त बनेको थियो । मृतक बालिकाको जन्मदिन परेको र जन्मदिन मनाउन नातिनीलाई लिएर हजुरबुबाले बर्थडे केक लिन गएका थिए । बर्थडे केक र मासु लिएर फर्कँदै गर्दा रात्री बसले उनीहरूलाई ठक्कर दिएको थियो । बस र बस चालक शिवसताक्षी नगरपालिका१ का ३२ वर्षीय विशाल ठटाललाई नियन्त्रणमा लिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । दुई वटा प्रहरी विटमा आगजनी, १२ प्रहरी घाइते दुर्घटनापछि तनावग्रस्त बनेको केर्खामा १० प्रहरीसहित १२ जना घाइते भएका छन् । आक्रोशित भीडले ढुङ्गा प्रहार गर्दा डियुटीमा खटिएका प्रहरी घाइते भएका हुन्। घाइते हुनेहरूमा नेपाल प्रहरीतर्फ ५ जना र सशस्त्र प्रहरीतर्फ ५ जना रहेका छन् । ढुङ्गाले लागेर घाइते हुनेहरूमा नेपाल प्रहरीतर्फ प्रहरी सहायक हवल्दार नवीन गडतौला, प्रहरी सहायक हवल्दार सुमित्रा कार्की, प्रहरी जवान सुजन बिक, प्रहरी सहायक निरीक्षक शिवशक्ति राई र प्रहरी सहायक हवल्दार विजय विश्वकर्मा रहेका छन् । त्यस्तै सशस्त्रतर्फ सशस्त्र प्रहरी हवल्दार रमेश खत्री, सशस्त्र प्रहरीहरू जवान उपेन्द्र यादव, प्रकाश चौहान, महेश यादव र कृष्ण भुजेल भएका छन् । त्यस्तै सर्वसाधारणतर्फ दुईजना घाइते भएका छन् । मोटरसाइकलमा यात्रा गर्दै गरेका बुद्धशान्ति ६ बस्ने ३३ वर्षीय नवराज गौतम र सोही मोटरसाइकलमा सवार उनकी श्रीमती ३२ वर्षीया कविता घिमिरे गौतम घाइते भएका हुन् । घाइतेहरूको अवस्था सामान्य रहेको प्रहरीले जनाएको छ । त्यस्तै अक्रोशितहरुले केर्खा ट्राफिक बिट र नेपाल प्रहरी बिट जलाउँदा पूर्ण रुपमा क्षति भएको छ । त्यस्तै प्रहरी चौकी केर्खामा रहेको सिसिटिभीको मनिटर ६४ इन्चको २ थान पूर्ण रुपमा फुटेको छ भने प्रहरी चौकी केर्खाको कार्यालय भवनको झ्यालको १६ वटा सिसा पूर्ण रुपमा फुटेको छ । कार्यालय कक्षको टेबल सिसा एक थान, गेटमा भएको प्रहरी चौकी केर्खा लेखिएको डिजिटल बोर्ड एक थान तोडफोड भएको छ । त्यस्तै कार्यालय कम्पाउन्डमा राखिएको कमल गाउँपालिकाको दमकलको अगाडीको सिसा र कार्यालय अगाडी राजमार्ग सुरक्षामा राखिएको दुई वटा सिसी क्यामेरा फुटाएका छन् । त्यस्तै प्रहरी सहायक निरीक्षक शिवशक्ति राईले बोकेर गएको डीएसएल क्यामेरा भीडले तानी तोडफोड गरेको छ । ठक्कर दिने प्रदेश १०१००१ ख ४३३१ नम्बरको बसको अगाडिको सिसा फुटेको छ भने दायाँ र बायाँपट्टिको सिसा सबै फुटेको छ । त्यस्तै मे १ ख २७४४ नम्बरको न्यु सूर्योदय यातायातको बसको दायाँ र बायाँपट्टिको २० वटा झ्यालको सिसा फुटेको र प्रदेश १०१००१ ख ४०३७ नम्बरको बसको बायाँ साइडको पछाडिको २ वटा झ्यालको सिसाहरू फुटेको प्रहरीले जनाएको छ । प्रहरीले स्थितिलाई नियन्त्रणमा लिन २९ सेल अश्रुग्याँस प्रहार गरेको थियो । नेपाल प्रहरीले १५ सेल र सशस्त्र प्रहरी बलले १४ सेल अश्रुग्याँस प्रहार गरेका हुन् ।"
मुस्ताङमा अन्तर्राष्ट्रिय पर्वतीय कला महोत्सव,"जोमसोम : मुस्ताङमा प्रकृति, संस्कृति र सिर्जनशीलताको अन्तर्राष्ट्रिय पर्वतीय चित्रकला महोत्सव चलिरहेको छ। मुस्ताङ जिल्लाको पर्यटन प्रबद्र्धन तथा यहाँको धार्मिक संस्कृतिक र ऐतिहासिक एवं हिमाली क्षेत्रको जैविक विविधता र मौलिकतालाई चित्रमार्फत विश्व समुदायमाझ उजागर गर्ने उद्देश्यसहित प्रथम अन्तर्राष्ट्रिय पर्वतीय चित्रकला महोत्सव आयोजना गरिएको हो। अक्टोबर १८ देखि २४ तारिखसम्मका लागि आयोजना भएको प्रथम अन्तर्राष्ट्रिय पर्वतीय चित्रकला महोत्सव बिहीबारसम्म सकिने छ। होटल ओम होम्स, रेड हाउस र ठमेल भिल्लाका प्रोपाइटर त्रिपल गुरुङको प्रायोजनमा आयोजना भएको प्रथम अन्तर्राष्ट्रिय पर्वतीय चित्रकला महोत्सवमा नेपाल पर्यटन बोर्डको साझेदारी रहेको छ। मुस्ताङमा आयोजित पर्वतीय चित्रकला महोत्सवलाई युरोपेली युनियन, स्वीस सरकार विकास सहयोग (एसडिसी), दलाई ला, यति एअरलाइनस, शेर्पा ब्रअरी, हार्मोनिक लिबरेसन र होटल मस्याङ्दी लगायत सहयोगीका रूपमा छन्। मुस्ताङमा पहिलोपटक आयोजना गरिएको यसप्रकारको पर्वतीय चित्रकला महोत्सवलाई परीक्षणका रूपमा हेरिएको छ। मुस्ताङको समग्र विविधितालाई चित्रकलामार्फत उजागर गरी पर्यटन विकासमा टेवा पुयाउने उद्देश्यले विभिन्न अन्तर्राष्ट्रिय मुलुकका ७ जना ख्यातिप्राप्त चित्रकारहरूलाई मुस्ताङ ल्याइएको कार्यक्रमका सहजकर्ता महेन्द्र गुरुङले जानकारी दिए। पर्वतीय कला महोत्सवमा नेपालका चर्चित ९ जना चित्रकारहरूले पनि सहभागिता जनाएको सहजकर्ता गुरुङले बताए। मुस्ताङमा आयोजित चित्रकला महोत्सवमा थाईल्याण्ड,पोल्याण्ड, रोमानिया, भुटान, इन्डोनेसिया र ताइवानका चर्चित चित्रकारहरूको समावेश रहेको छ। यसैगरी नेपालबाट सिर्जनराज भण्डारी, इभाना ताम्राकार, हरेराम जोजु, एनबि गुरुङ, वाङ लामा, धोज गुरुङ, मनोज तामाङ, आकाश गुरुङ र नवीन नाल्बोले आफ्नो प्रतिभा बाँडेको सहजकर्ता गुरुङको भनाइ छ। मुस्ताङको वारागुङ मुक्तिक्षेत्र४ कागबेनी,घरपझोङ५ ठिनी र घरपझोङ४ जोमसोममा अन्तर्राष्ट्रिय पर्वतीय चित्रकला महोत्सव आयोजना गरिएको हो।"
चिनियाँ नागरिकसँग बाल विवाह गराइदिने बाबुसहित आठ पक्राउ,"धरान : विदेशी नागरिकसँग बालविवाह गराउने बाबुसहित आठजनालाई सुनसरी प्रहरीले पक्राउ गरी सार्वजनिक गरेको छ। धनकुटाको छथर जोरपाटी२ की १६ वर्षकी किशोरीलाई चिनियाँ नागरिकसँग जबरजस्ती बाल विवाह गराउने उनीहरूलाई सुनसरीको चतराबाट पक्राउ गरिएको जिल्ला प्रहरी कार्यालय सुनसरीका प्रवक्ता डिएसपी रामप्रसाद तिमल्सिनाले जानकारी दिएका छन्। किशोरीलाई घरबाट ललाइफकाइ लगी चतरास्थित औलिया बाबाको मन्दिरमा बाल विवाह भइरहेको छ भन्ने विशेष सूचनाको आधारमा प्रहरी टोली परिचालन गरी उनीहरूलाई नियन्त्रणमा लिएको डिएसपी तिमल्सिनाले बताए। यस कार्यमा सम्लग्न तीन चिनियाँ नागरिक र ६ नेपालीलाई पक्राउ गरी घटनाको अनुसन्धान अगाडि बढाइएको उनले बताए। अभियुक्तहरूले धनकुटा छथर जोरपाटी२ की १६ वर्षकी बालिकालाई चिनको हुबेल बस्ने ३३ वर्षीय लि टेङसँग बाल विबाह गराउँदै गरेको अवस्थामा बेहुलासहितका मानिसहरूलाई पक्राउ गरी जिल्ला प्रहरी कार्यालय सुनसरीको हिरासतमा राखिएको डिएसपी तिमल्सिनाले बताए। प्रहरीले उमेर नपुगेकी छोरीलाई जबरजस्ती विवाह गराउने किशोरीका बाबु, बेहुला चाइनिज नागरिक लि टेङ, उदयपुरको बेलका नगरपालिका९ का ४३ वर्षीय दिपक दर्जी, ४२ वर्षीय बद्री विक्रम राई, स्याङ्जा पुतलीबजार नगरपालिका१२ का २० वर्षीय सितल गुरुङ, काभ्रेपलान्चोकको रोशी गाउँपालिका३ की २० वर्षीया रोशनीमाया तामाङ , अरु दुई चाइनिज नागरिकहरू ३५ वर्षीय डोङ शिहाओ र वु हेजीलाई पक्राउ गरिएको डिएसपी तिमल्सिनाले बताए। नेपालको कानुन अनुसार केटा केटीको विवाह गर्ने उमेर २० वर्ष पूरा भएको हुनुपर्ने छ। कानुन विपरीत विभिन्न जिल्लाका व्यक्तिहरूले किशोरीलाई प्रलोभनमा पारी जबरजस्ती विवाह गरेको पाइएको सुनसरीका प्रहरी पर्मुख एसपी सुमनकुमार तिम्सिनाले बताए। उनले पक्राउ परेका आठै जनालाई जिल्ला अदालत सुनसरीबाट म्याद थप गरि अनुसन्धान थालिएको बताए।"
आलोकनगरमा निर्माणाधीन घरको चौथो तलाबाट लडेर एकजना मजदुरको मृत्यु,काठमाडौं : आलोकनगरस्थित एक घरको तलाबाट लडेर एकजना मजदुरको मृत्यु भएको छ। नुवाकोटको बेलकोटगढी नगरपालिका५ का ४२ वर्षीय दिलबहादुर भुजेलको मृत्यु भएको प्रहरीले जनाएको छ। जिल्ला प्रहरी परिसर काठमाडौका अनुसार काठमाडौं महानगरपालिका३१ आलोकनगरमा भिटु श्रेष्ठको निर्माणाधीन घरमा काम गरिरहेका बेला लडेर उनको मृत्यु भएको हो । गम्भीर घाइते भएका उनको उपचारका क्रममा सिभिल अस्पतालमा मृत्यु भएको प्रहरीले जनाएको छ।
