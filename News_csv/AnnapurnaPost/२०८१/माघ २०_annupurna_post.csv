शीर्षक,विवरण
६ महिनामा आयात निर्यात दुवै बढ्यो,"काठमाडौं : आर्थिक वर्ष २०८१ ८२ को ६ महिनामा कुल वस्तु निर्यात ३१८ प्रतिशतले वृद्धि भएको छ। नेपाल राष्ट्र बैंकले आइतबार प्रकाशन गरेको देशको वर्तमान आर्थिक तथा वित्तीय स्थिति अनुसार वस्तु निर्यात ३१८ प्रतिशतले वृद्धि भएर ९८ अर्ब ७९ करोड रुपैयाँ पुगेको छ। तथ्यांक अनुसार अघिल्लो वर्षको सोही अवधिमा यस्तो निर्यातमा ७२ प्रतिशतले कमी आएको थियो। गन्तव्यका आधारमा भारत, चीन र अन्य मुलुकतर्फको निर्यात क्रमशः ४६१ प्रतिशत, १९७ प्रतिशत र १० प्रतिशतले वृद्धि भएको छ। वस्तुगत आधारमा सोयाविन तेल, चिया, पोलिस्टर यार्न तथा थ्रेड, पार्टिकल बोर्ड, अलैंची लगायतका वस्तुको निर्यात बढेको छ भने पाम तेल, जिंक शिट, अदुवा, तयारी पोशाक, जडीबुटी लगायतका वस्तुको निर्यात घटेको तथ्यांकमा उल्लेख छ। यसैगरी ६ महिनामा कुल वस्तु आयात ७१ प्रतिशतले वृद्धि भई ८२२ अर्ब ३७ करोड पुगेको छ। अघिल्लो वर्षको सोही अवधिमा यस्तो आयातमा ३१ प्रतिशतले कमी आएको थियो। वस्तु आयात गरिने मुलुकका आधारमा भारत, चीन र अन्य मुलुकबाट भएको आयात क्रमशः ५९ प्रतिशत ८९ प्रतिशत र ९० प्रतिशतले वृद्धि भएको छ। वस्तुगत आधारमा कच्चा भटमास तेल, चामल धान, यातायात उपकरण, सवारी साधन तथा अन्य सवारी साधनका स्पेयर पार्टस्, स्पन्ज आइरन, खाने तेल लगायतका वस्तुको आयात बढेको छ भने पेट्रोलियम पदार्थ, कच्चा पाम तेल, सुन, रासायनिक मल, केराउ लगायतका वस्तुको आयात घटेको छ। निर्याततर्फ भैरहवा, विराटनगर, वीरगन्ज, सुक्खा बन्दरगाह, कैलाली, कृष्णनगर, मेची, नेपालगञ्ज र रसुवा भन्सार कार्यालय बाहेकका प्रमुख नाकाबाट गरिएको निर्यात घटेको छ। आयाततर्फ सुक्खा बन्दरगाह बाहेक भैरहवा, विराटनगर, वीरगन्ज, जलेश्वर, कैलाली, कञ्चनपुर, कृष्णनगर, मेची, नेपालगञ्ज, रसुवा, तातोपानी, त्रिभुवन विमानस्थल भन्सार कार्यालय लगायतका सम्पूर्ण प्रमुख नाकाबाट भएको आयातमा वृद्धि भएको छ। आर्थिक वर्ष २०८१ ८२ को ६ महिनामा कुल वस्तु व्यापार घाटा ४४ प्रतिशतले वृद्धि भई ७२३ अर्ब ५८ करोड पुगेको छ। अघिल्लो वर्षको सोही अवधिमा यस्तो घाटामा २६ प्रतिशतले कमी आएको थियो। समीक्षा अवधिमा निर्यात आयात अनुपात १२० प्रतिशत पुगेको छ। अघिल्लो वर्षको सोही अवधिमा यस्तो अनुपात ९८ प्रतिशत रहेको थियो। समीक्षा अवधिमा भारतबाट परिवर्त्य विदेशी मुद्रा भुक्तानी गरी ८८ अर्ब ५६ करोड बराबरको वस्तु आयात भएको छ। अघिल्लो वर्षको सोही अवधिमा यस्तो आयात ७६ अर्ब २५ करोड बराबरको भएको थियो।"
क्यान्सरविरुद्ध सचेतना साइकल र्यालीमा ३३ कर्पोरेट हाउसको सहकार्य,"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले आयोजना गरेको राइट फर लाइफ २०२५ सचेतना साइकल र्यालीका लागि ३३ वटा कर्पोरेट हाउसले सहकार्य गरेका छन्। क्यान्सरविद्ध सचेतना जगाउन अन्नपूर्णसहित नेपाल क्यान्सर केयर फाउन्डेशनको सहकार्यमा माघ २६ गते शनिबार बिहान साढे ६ बजेदेखि हुन गइरहेको सचेतना साइकल र्यालीमा ३३ वटा कर्पोरेट हाउसले सहकार्य गरेका हुन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दशौं संस्करण हो । रोग लाग्नुभन्दा लाग्नै नदिने भन्ने सन्देश प्रवाह गर्न क्यान्सरविरुद्ध सचेतना अभियान सञ्चालन गरिरहेका छौं अन्नपूर्ण मिडिया नेटवर्कका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सन्देश प्रवाह भई क्यान्सरविरुद्धको लडाईमा सब एकजुट भएर लागिरहेका छौं । क्यान्सरविरुद्धको सचेतना अभियानमा वातावरण समेत जोडिएको उनले बताए। क्लायमेट फ्रेन्ली एक्सन फर क्यान्सर फ्रि लाइफ भन्ने नारा समेत जोडिएको छ । उनका अनुसार यो वर्षको क्यान्सरविरुद्धको सचेतना साइकल र्यालीमा २८ वटा कर्पोरेट हाउसहरुले सहकार्य गरेका छन्। र्यालीको केई नेपाल लक्ष्मी इमोबिलिटी प्रालि मुख्य प्रायोजक रहेको छ। पावर्डबाईमा इभी नेपाल मोटर्स, एनसेल फाउन्डेशन रहेको छ। बैंकिङ पार्टनर नेपाल इन्भेष्टमेन्ट मेगा बैंक लिमिटेड, सिद्धार्थ बैंक लिमिटेड, इन्सुरेन्स पार्टनर शिखर इन्सुरेन्स, इन्टरनेट पार्टनर डिसहोम, पेमेन्ट पार्टनर इसेवा, एजुकेशन पार्टनर नामी कलेज, मेडिकल पार्टनर उपेन्द्र देवकोटा मेमोरियल नेशनल इन्ष्टिच्यूट अफ न्यूरोलोजिकल एण्ड एलाईड साइन्सेस, सपोर्टेडबाई हार्र्दिक आइभिएफ एण्ड फर्टिलिटि सेन्टर, क्वेस्ट फार्मास्युटिकल्स् प्रालि, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बैंक लिमिटेड, क्रन्च वेफर कर्माचार्य बेक्स एण्ड फुड्स प्रालि पोखरा, क्रियटिभ अब्रोड स्टडिज प्रालि, प्याब्सन नेपाल, प्यांक बाइक, क्वालिटी दरबार बैंक्यूट रेष्टुरेन्ट होटल, एमआईटी कलेज, नेपाल जेसीज, अन्नपूर्ण भेन्चर, हाइड्रेशन पार्टनर माटो नेपाल, बेभरेज पार्टनर फ्रुट एग्रो, रिक्रियसन पार्टनर दुषित थानी हिमालय रिसोर्ट धुलिखेल नेपाल, दुसित प्रिन्सेस काठमाडौं रहेका छन् । त्यसैगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्।"
"चाँदनी हत्या प्रकरण: बाबुआमा पक्राउ, ६ जनामाथि अनुसन्धान","विराटनगर : विराटनगरमा मारिएकी १४ वर्षीया चाँदनी यादवका बाबुआमालाई प्रहरीले आइतबार पक्राउ गरेको छ। भारत बिहारको छपरा जिल्ला घर भएका चाँदनीका बुवा अन्दाजी ४० वर्षीय लालमन राय यादव र आमा ३९ वर्षीया राजकुमारी राय यादवलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार भारतबाट विराटनगर बोलाएर उनीहरुलाई नियन्त्रणमा लिइएको हो। चाँदनीको हत्यामा बाबुआमासहित उनकै मावली परिवारका सदस्यको संलग्नता रहेको प्रारम्भिक अनुसन्धानबाट खुलेको डीएसपी जोशीले बताए। प्रहरीले यसअघि चाँदनीका मावली हजुरबुवा ५५ वर्षीय सरयुग मण्डल, हजुरआमा ५३ वर्षीया बतासी मण्डल, मामा ३५ वर्षीय रामबाबु मण्डल र माइजू जानकीदेवी मण्डललाई पक्राउ गरेको थियो। प्रहरीले अनुसन्धानका क्रममा मावली परिवारका ८ जनालाई पक्राउ गरेको थियो। घटनामा संलग्नता नदेखिएपछि ४ जनालाई छाडिएको छ। हजुरबुवा, हजुरआमा, मामा र माइजूबाहेक घटनामा मावली परिवारतर्फ अरूको संलग्नता नदेखिएको डीएसपी जोशीले बताए। उनका अनुसार चाँदनीका बाबु लालमन, आमा राजकुमारी, मावली हजुरबुवा सरयुग मण्डल, हजुरआमा बतासी, मामा रामबाबु र माइजू जानकीदेवीविरुद्ध कर्तव्य ज्यान मुद्दा चलाउन आइतबार अदालतबाट म्याद थप गरेर अनुसन्धानको थप प्रक्रिया अघि बढाइएको छ। पहिलो चरणमा अनुसन्धानका प्रहरीले ५ दिनको म्याद पाएको छ। हत्या गरेर विराटनगर महानगरपालिका५ विशालचोकको कलेर्वा टोलस्थित मामाघर नजिकै खाल्डोमा गाडेको अवस्थामा गत शुक्रबार चाँदनीको शव फेला परेको थियो। मामाघरमा हत्या गरेपछि नजिकै खाल्डो खनेर शव गाडिएको प्रहरीको प्रारम्भिक अनुसन्धानबाट पत्ता लागेको छ। बाबुआमादेखि मावली परिवारसम्मको मिलेमतोमा बालिकाको हत्या गरेको पाइयो। कर्तव्य ज्यान मुद्दामा अनुसन्धानका लागि थप प्रक्रिया अघि बढेको छ, डीएसपी जोशीले भने। प्रहरीका अनुसार चाँदनीको हत्या माघ ११ गतेतिर भएको हुनसक्छ। शवको पोस्टमार्टम विराटनगरकै कोशी अस्पतालमा गरिएको छ। पोस्टमार्टम गरिसकेको शव भने अस्पतालमै छ। प्रहरीले उत्खनन गरेर खाल्डोबाट शव निकालेको थियो। प्रहरीले प्राप्त गरेको जानकारी अनुसार भारतमै १ व्यक्तिसँग चाँदनीको प्रेम सम्बन्ध थियो। प्रेम सम्बन्ध छुटाउनका लागि भनेर बाबुआमाले नै करिब १ महिनाअघि उनलाई विराटनगरस्थित मामाघरमा लिएर आएका थिए। प्रहरीका चाँदनीले ती व्यक्तिलाई छाड्न नसक्ने अडान लिइन्। मामाघरबाट भाग्नसमेत खोजेको पाइयो। भाग्न खोजेपछि रिसको झोंकमा हत्या गरी शवलाई खाल्डो खनेर गाडेको खुलेको छ, प्रहरी स्रोतले भन्यो। चाँदनीलाई मामाघरमा लिएर आएका बाबुआमा उनलाई नलिइकन भारत घरतिर फर्किएका थिए। त्यसपछि मामाघरमा पनि नदेखिएकी चाँदनी एकाएक बेपत्ता भएको हल्ला गाउँमा गाइँगुइँ चल्न थाल्यो। त्यो सूचना प्रहरीसम्म पुग्यो। प्रहरीले खोजतलास गर्दा हत्या गरेर गाडेको अवस्थामा शव फेला पारेको हो। प्रहरीका अनुसार मामाघरदेखि १ सय २५ फिट दक्षिणमा खनिएको ४ फिट गहिरो खाल्डोबाट सडेर दुर्गन्धित भएको अवस्थामा शरीरका कपडासहितको शव निकालिएको थियो। डीएसपी जोशीले हत्याको कारण प्रेम सम्बन्ध नै रहेको बताए। उनका अनुसार हत्या गरेर शव व्यवस्थापन गरेपछि बाबुआमा भारतस्थित घर फर्किएका हुन्। अनुसन्धानबाट र पोस्टमार्टम रिपोर्ट प्राप्त भएपछि घटनाका बारेमा थप प्रस्ट हुने उनले बताए। बालिका बेपत्ता भएको जानकारी आउनसाथ प्रहरी पुग्दा हजुरबुवा सरयुग मण्डलले नातिनी आफ्नै घरतिर गइसकेको बताएका थिए। प्रहरीले बाबुआमासँग सम्पर्क गर्दा छोरी मामाघरमै रहेको बताए। बारम्बार कुरा फेर्न थालेपछि प्रहरीले मामाघर वरपर खोजतलास तीव्र पारेको थियो। प्रहरीले घटनाको थप प्रमाण जुटाउने काम भइरहेको जनाएको छ। लालमन र राजकुमारीका २ छोरा र १ छोरी थिए।"
सानिमा रिलायन्स लाइफ इन्स्योरेन्सको एलिट अचिभर्स नाइट सम्पन्न,"सानिमा रिलायन्स लाइफ इन्स्योरेन्सले २०२५ का लागि एमडिआरटी सीओटी र टटमा योग्य भएका एजेन्सी म्यानेजरहरुका लागि सम्मान कार्यक्रम सम्पन्न गरेको छ। रिसोर्टमा आयोजना गरिएको उक्त कार्यक्रममा कम्पनीका प्रमुख कार्यकारी अधिकृत शिवनाथ पाण्डे, नायब प्रमुख कार्यकारी अधिकृत निराजन कणेल, प्रमुख व्यवसाय अधिकृतहरु, प्रदेश प्रमुख, क्षेत्रीय म्यानेजर, एरिया म्यानेजर, ब्रान्च तथा सबब्रान्च म्यानेजरहरुको उपस्थिति रहेको थियो। २०२५ को लागि कम्पनीबाट १ जना टट, २ जना सिओटी अनि २४ जना एमडिआरटीको लागि योग्य भएका छन्। टटको लागि योग्य नमिता न्यौपाने यसअघि पनि २ पटक टट भइसक्नुभइको छ। साथै, रण बहादुर तामाङ पहिलो पटक सिओटीको लागि योग्य भएका छ भने नारायण बहादुर गुरुङ दोस्रो पटक सिओटीको लागि योग्य भएका हुन्। विश्वभरिका अभिकर्ताहरु माझ मिलियन डलर राउन्ड टेबल (एमडिआरटी) निक्कै नै प्रख्यात छ। यस मञ्चमा तोकिएका मापदण्डहरु पूरा गर्न सफल भएका विश्वभरिका अभिकर्ताहरुको वार्षिक रुपमा उपस्थिति रहने गर्दछ। सन् २०२५ का लागि एमडिआरटीको लक्ष ४६ लाख ९२ हजार ९००, सिओटीको लागि १ करोड ४० लाख ७८ हजार ७०० र टटको लागि २ करोड ८१ लाख ५७ हजार ४०० तोकिएको थियो। कार्यक्रममा कम्पनीका प्रमुख कार्यकारी अधिकृत शिवनाथ पाण्डेले सम्पूर्ण योग्य एजेन्सी म्यानेजरहरूलाई बधाई दिँदै यस्तै प्रकारका अन्य अन्तर्राष्ट्रिय कार्यक्रममा अझै बढि सहभागिता बढाउनका लागि कम्पनीबाट आवश्यक सहयोग र प्रोत्साहन गरिने बताएका थिए। यसका साथै कम्पनीको व्यवसाय विस्तारमा अभिकर्ताहरू आधारशिला भएकाले कम्पनीमा कार्यरत सम्पूर्ण अभिकर्ताहरुलाई पनि धन्यवाद प्रदान गरेका थिए।"
नेपाल लाइफ इन्स्योरेन्सको एक दिवसीय सेल्स ट्रान्सफरमेसन सेसन सम्पन्न,"काठमाडौं : नेपाल लाइफ इन्स्योरेन्स कम्पनीको एक दिवसीय सेल्स ट्रान्सफरमेसन सेसन सम्पन्न भएको छ। काठमाडौंमा आयोजित कार्यक्रममा चालु आर्थिक वर्षको दोस्रो त्रैमासको व्यापार समीक्षा गर्दै आर्थिक वर्ष २०८१८२ को बाँकी समयावधिको लागि सेल्स रणनीतिको तर्जुमा गरिएको थियो। यस कम्पनीका सञ्चालक कमलेश कुमार अग्रवालको प्रमुख आथित्यतामा सम्पन्न कार्यक्रममा प्रमुख कार्यकारी अधिकृत प्रवीण रमण पराजुली, नेशनल सेल्स हेड उमापति पोखरेल लगायत उच्च व्यवस्थापकहरु तथा प्रादेशिक प्रमुखहरुको सहभागिता रहेको थियो। कार्यक्रममा बोल्दै यस कम्पनीका सञ्चालक कमलेश कुमार अग्रवालले प्रतिकूल आर्थिक अवस्थाको बावजुद पनि कम्पनीले प्राप्त गरेको उपलब्धिका निम्ति अहोरात्र खट्ने सम्पूर्ण नेपाल लाइफकर्मीलाई अन्तरमनदेखि धन्यवाद ज्ञापन गरे। उनले नेपाल लाइफ जीवन बीमा उद्योगको मार्ग प्रदर्शकको रूपमा रहेको र अहिले हासिल गरेको उपलब्धि भन्दा धेरै माथिको उपलब्धि ल्याउन सक्ने प्रचुर सम्भावना बोकेको बताए। उनले ग्राहक मैत्री सेवाहरू प्रवाह गर्नका निम्ति कुनै पनि किसिमको सहयोग गर्न सञ्चालक समिति सदैव तयार रहेको बताए। नेपाल लाइफको टिम बीमा उद्योगमानै सबैभन्दा उत्कृष्ट रहेको र यस टिमको परिचालनले उद्योगमा आमूल परिवर्तन ल्याउनेमा आफू निर्धक्क रहेको र सो लक्ष्य प्राप्तिका निम्ति सहजकर्ताको भूमिका निर्वाह गर्न सञ्चालक समिति सकारात्मक रहेको बताए। यस सशक्त सेल्स टिमले आगामी दिनमा अथक मेहनत र परिश्रम गर्दै जीवन बीमाको बजारीकरण, सचेतना तथा बीमा बजारको विकाश र बीमाको पहुँचलाई आम नागरिक बीच पुर्याउन महत्वपूर्ण भूमिका निर्वाह गर्नु पर्नेमा जोड दिए। समस्त सरोकारवालाहरूलाई उच्चतम प्रतिफल प्रदान गर्ने अभिप्रायका साथ कम्पनीले लगानीलाई विविधिकरण गर्दै लगेको र आगामी दिनमा पनि यसलाई निरन्तरता दिने प्रतिबद्धता व्यक्त गरे। बैंकमा तरलता बढ्दै गर्दा लगानीको प्रतिफलमा कमी नआओस् र लगानीको प्रतिफल झन् वृद्धि होस् भन्ने हेतुलेनै कम्पनीले शिक्षा, हाइड्रोपावर तथा जग्गाहरूमा नेपाल बिमा प्राधिकरणको लगानी सम्बन्धी निर्देशिकाको अधीनमा रहेर लगानी गर्दै आएको बताए। साथै कम्पनीको गौरवशाली इतिहासलाई कायम राख्दै बीमा बजारको विस्तारमा सम्पूर्ण नेपाल लाइफकर्मीलाई लाग्न पनि आग्रह गरे। कार्यक्रमामा बोल्दै प्रमुख कार्यकारी अधिकृत प्रवीण रमण पराजुलीले कम्पनीले उत्कृष्ट प्रदर्शन गरेको र सोलाई मूर्तता प्रदान गर्न सहयोग गर्ने अभिकर्ताहरु, कर्मचारीहरु तथा समस्त सरोकारवालाहरुलाई धन्यवाद तथा शुभकामना व्यक्त गरे। आम नेपाली नागरिक बीच अझै पनि बीमा सम्बन्धी सचेतना पर्याप्त रुपमा नपुगेको हुँदा बीमा बजारमा प्रचुर सम्भावना रहेको बताए। यस कम्पनीले इनोभेटिभ प्रोडक्टहरू मार्केटमा ल्याइरहेको र आगामी दिनमा पनि यस्ता प्रोडक्टहरु मार्केटमा ल्याएर बीमा बजारको विस्तारमा भूमिका निर्वाह गर्नका निम्ति कार्यारम्भ भइसकेको बताए। लगानीको प्रतिफललाई उच्च राख्न लगानी विविधिकरणलाई केन्द्रबिन्दुमा राख्दै विभिन्न कार्यहरू गरेको समारोहमा व्यक्त गरे। कर्मचारीहरूको दक्षता अभिवृद्धि गर्नका निम्ति विभिन्न तालिमहरू सञ्चालन गर्दै आएको र यसलाई निरन्तरता समेत प्रदान गर्ने प्रतिबद्धता व्यक्त गरे। बीमा बजारको उत्कृष्ट टिमको रुपमा नेपाल लाइफको टिम परिचित रहेको र कम्पनीद्वारा निर्धारण गरिएको लक्ष्य सहजै प्राप्त हुनेमा पनि आफू विश्वस्त रहेको बताए। कार्यक्रममा नेशनल सेल्स हेड, सेल्स सँग सम्बन्धित विभागीय प्रमुखहरू तथा प्रादेशिक प्रमुखहरूले आआफ्नो प्रतिवेदनहरु प्रस्तुत गरे। कम्पनीको उच्च व्यवस्थापनद्वारा दिइएको मार्गदर्शनलाई शिरोधार्य गर्दै सेल्स टिम दत्त चित्त भई जीवन बीमा बजारको बजारीकरण तथा बीमाको पहुँचलाई बढाई यस कम्पनीको लेगेुस्लाई थप उचाइमा पुर्याउन कुनै कसर बाँकी नराखी कार्यसम्पादन गर्न सम्पूर्ण नेपाल लाइफकर्मी तयार रहेको नेशनल सेल्स हेड उमापति पोखरेलले बताए।"
सहकारीको रकम हिनामिना गरेको आरोपमा म्याग्दीका जिसस प्रमुख पक्राउ,"काठमाडौं : सहकारीको रकम हिनामिना गरेको आरोपमा जिल्ला समन्वय समिति म्याग्दीका प्रमुख पक्राउ परेका छन्। म्याग्दीको बेनीमा रहेको कुमारी सहकारी संस्थाको डेढ अर्ब रुपैयाँ हिनामिनाका आरोपित राजकुमार थापा पक्राउ परेका हुन्। जिसस प्रमुख थापासहित अन्य ४ जना पनि पक्राउ परेका छन्। जिल्ला प्रहरी कार्यालय म्याग्दीका अनुसार प्रमुख थापासहित सहकारीका पूर्वअध्यक्षहरु मनप्रसाद थजाली, थमबहादुर गर्वुजा, पूर्वकोषाध्यक्ष देवी थापा मगर र पूर्वव्यवस्थापक रुद्रबहादुर गुरुङलाई पक्राउ गरिएको हो। सहकारी रकम हिनामिनाको आरोपप लागेका अन्य ४ जना आरोपी प्रहरी कार्यालयमा आफैं उपस्थित भए थिए।"
समाजको नेतृत्व गर्न वैचारिकरूपमा स्पष्ट हुनु आवश्यक छ : उपमहासचिव ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले वैचारिक रूपमा स्पष्ट हुन आवश्यक रहेको बताएका छन्। आइतबार नेकपा एमाले रामेछापले आयोजना गरेको जिल्लास्तरीय प्रशिक्षण कार्यक्रममा बोल्दै ज्ञवालीले विचार कमजोर हुँदा व्यक्ति र समाज जता हावा चल्यो त्यतै लाग्ने बताएका हुन्। अधिकारको लडाई लडेका नेपाली राजनीतिक दल अब आर्थिक समृद्धिको बाटोमा अघि बढ्नु पर्ने उनको भनाई छ। यसको लागि हामीले नयाँ सोच आवश्यक छ, अब हामीलाई समृद्धिको स्किल आवश्यक छ, उनले भने। दृष्टिकोण सही हुँदा मात्र सही दिशामा अघि बढ्न सकिने ज्ञवालीले बताए। के चाहिँ राम्रो हो भन्ने कुरा थाहा पाउन पनि दृष्टिकोण चाहिन्छ, दृष्टिकोण नै नभए पछि राम्रो नराम्रो छुट्याउन सकिँदैन, सही र गलत छुट्याउन नसक्नेले कसरी समाज परिवर्तन गर्न सक्छ ?उनले प्रश्न गरे। अहिले सामाजिक सञ्जालमार्फत सूचना भन्दा बढी मिस इन्फरमेसन र डिस इन्फरमेशन आइरहेका बताउँदै ज्ञवालीले यसले समाजलाई नै दिग्भ्रमित गराउने काम गरेको बताए । धेरै मानिसहरू भ्रामक समाचारबाट प्रभावित भएका छन्, यसबाट जोगिन हरेक विषयको गहन अध्ययन आवश्यक छ, अहिले पढ्ने बानी एकदमै कमजोर भएर गएको छ, ज्ञवालीले भने। ज्ञवालीले परिवर्तनको गतिसँग कार्यकर्तालाई अघि बढ्न निर्देशन दिए। उनले भने, हामीले आफूलाई अपडेट गरेनौँ भने ह्याङ हुन्छौँ, समाज बुझेनौँ भने समाजका समस्या बुझ्दैनौँ र समाज परिवर्तन गर्न सक्दैनौँ।"
६ महिनामा भित्रियो ७ खर्ब ६३ अर्ब रेमिटेन्स,काठमाडौं : चालु आर्थिक वर्षको ६ महिनामा ७ खर्ब ६३ अर्ब ८ करोड रेमिटेन्स भित्रिएको छ। नेपाल राष्ट्र बैंकले आइतबार प्रकाशन गरेको देशको वर्तमान आर्थिक तथा वित्तीय स्थिति अनुसार समीक्षा अवधिमा विप्रेषण आप्रवाह ४१ प्रतिशतले वृद्धि भएको हो। गत आवको सोही अवधिमा विप्रेषण आप्रवाह २२२ प्रतिशतले बढेको थियो। अमेरिकी डलरमा विप्रेषण आप्रवाह ११ प्रतिशतले वृद्धि भई ५ अर्ब ५८ करोड पुगेको छ। अघिल्लो वर्ष यस्तो आप्रवाह १९५ प्रतिशतले बढेको थियो। समीक्षा अवधिमा खुद द्वितीय आय (खुद ट्रान्सफर) ८ खर्ब ३२ अर्ब ७६ करोड पुगेको छ। अघिल्लो वर्षको सोही अवधिमा यस्तो आय ७ खर्ब ९९ अर्ब ५४ करोड रहेको थियो। समीक्षा अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या २ लाख ३० हजार ४३९ र पुनः श्रम स्वीकृति लिनेको संख्या १ लाख ६२ हजार ६२८ रहेको छ। अघिल्लो वर्षको सोही अवधिमा यस्तो संख्या क्रमशः २ लाख ६ हजार ३९० र १ लाख ३३ हजार ९४० रहेको थियो।
कालापत्थर बन्दै हिमालहरू,"दोलखा : कात्तिकको सुरुवातमै हिउँ पर्ने दोलखाका उच्च हिमाली भेगहरू कालिञ्चोक, शैलुङ, चेर्दुङ, खरिढुंगा उराठ बन्दै गएका छन्। विगत चार वर्षदेखि नै हिमालमा हिउँ देखिन छाडेका छन्। माघ महिनाको अन्तिम सातासम्म पनि माथिल्ला भेगमा हिमपात र तला भेगमा हिउँदे वर्षा हुने छाँटकाँट छैन। दोलखाका माथिल्ला भेगका किसान बारीमा आलु लगाएर हिउँ पानीको पर्खाइमा छन्। हिउँदे वर्षा नहुँदा आलु उत्पादन घट्ने हो कि भन्ने चिन्ताले किसानहरू पिरोलिएका छन्। दोलखा जिल्ला एक हिमाल र पहाडी भूभाग रहेको जिल्ला हो। समुद्री सतहदेखि ७ सय ६२ मिटरको उचाइदेखि गौरीशंकर हिमाल ७ हजार १ सय ३४ सम्मको उचाइमा रहेको यस जिल्लाको गौरीशंकर हिमाल अहिले काला पहाडजस्ता देखिन थालेका छन्। दोलखा जिल्लामा साना ठूला गरी ४० वटा हिमाल छन्। लामो समय हिउँ नपर्दा हिमालहरू काला पहाडमा परिवर्तन भएका छन्। जलवायु परिवर्तनको असर हिमालमा मात्र नभएर मानवीय जीवन र वन्यजन्तुमा पनि परेको छ। हिमाली भेगको तलो तहसम्म हिउँ पर्नुपर्ने तर हिउँदे वर्षासम्म पनि भएको छैन। हिमाली क्षेत्रमा आलु रोप्ने मुख्य सिजन ढिम्कीसक्दा पनि हिमपात नभएपछि किसानहरू मारमा परेका छन्। दोलखाको नौवटै स्थानीय तहको माथिल्लो भेगको ३२ सय हेक्टर क्षेत्रफलको जमिनमा किसानहरूले व्यावसायिक आलु खेती गर्दै आएका छन्। जसमध्ये शैलुङ गाउँपालिकाले सबैभन्दा बढी आलु उत्पादन गर्छ। माघ सकिन लागिसक्यो खै पानी छैन, के खेती गर्नु र, आलु त जसोतसो रोपियो पानी नपरेपछि अब माटामै सुक्ने तर्खरमा छ, शैलुङका किसान विशाल श्रेष्ठले गुनासो गरे। सेपिलो बारीमा त ठीकै छ तर पारिलो जग्गामा पानी परेन भने आलु उत्पादन घट्ने पक्का छ, उनले भने। शैलुङका अधिकांश किसानहरूले व्यावसायिक आलु खेती गर्छन्। माघ सकिने बेलासम्म पनि हिमपात नहुँदा दोलखाका किसानहरू चिन्तित छन्। पानी पर्ने क्रम घट्न थालेपछि स्थानीय निराश छन्। विगतमा जाडोयाममा हिउँले दोलखाका माथिल्ला डाँडा सबैतिर सेताम्मे देखिन्थे, हिजोआज हिमालमा समेत हिउँ छैन, सेता हिमाल काला बन्दै गएका छन्। दोलखाको उच्च भेगमा यतिखेर कठ्याँग्रिने जाडो हुन्थ्यो तर सदरमुकाम चरीकोटमा यतिखेर गर्मी चढिसकेको छ। हिमनदी पग्लने क्रम बढेको छ। वर्षौंदेखि दोलखावासीले जलवायु परिवर्तनको असर प्रत्यक्ष रूपमा भोग्दै आएका छन्। हिउँ परे खेती गर्न सहज हुन्छ। उत्पादन पनि बढ्छ। हिउँले गर्दा आलु, गहुँ, फापरलगायत बाली सप्रिन्छन्। किसानले सिँचाइको छुट्टै व्यवस्था गर्न नपर्ने विशालको भनाइ छ। हिमपात नभएपछि हिमशृंखला कालापत्थर देखिन थालेका छन्। हिउँले सेताम्मे ढाकिनुपर्ने हिमाल हिमपात नहुँदा पग्लिएर नांगिन थालेका छन्। कात्तिक, मंसिरदेखि माघ, फागुनसम्म सेताम्मे देखिनुपर्ने हिमालमा हिमपात हुन नसक्दा हिउँ पग्लिएर हिउँको मात्रा घट्दै गएको छ। जलवायु परिवर्तनको असर हिमाली क्षेत्रमा प्रत्यक्ष रूपमा परेको स्थानीयवासीको भनाइ छ। हिमपात नभएपछि हिमालको हिउँ पग्लिएको छ। हिउँ पग्लिएपछि हिमाल नांगिँदै गएका छन्। पछिल्लो वर्षमा हिमपात पर्ने समय नै परिवर्तन भएको छ। मौसम फेरिएर फागुनचैतमा केही वर्ष अगाडि हिउँ परेको पनि थियो। हिमाली भेगमासमेत हिमपात नभएपछि हिउँ खेल्न आउने पर्यटकहरू पनि घट्ने चिन्ता छ। विगतका वर्षमा हिमपात हुनासाथ दोलखा आउने पर्यटक यस वर्ष यतिखेरसम्म आउने वातावरण बनेन होटल व्यवसायी हरि ओलीले बताए। ३४ वर्षअगाडि मंसिर पहिलो साता नै हिमपात भएपछि हिउँ खेल्नका लागि पर्यटकको उल्लेख्य आगमन हुन्थ्यो सदरमुकाम चरीकोट र कालिञ्चोकका होटलहरू पर्यटकले भरिभराउ हुन्थे। हिउँ नपरेपछि होटल व्यवसायसमेत प्रभावित बनेको छ। हिउँ खेल्न पर्यटक खचाखच हुन्थे, हिमपात नभएपछि सबै होटल सुनसान छन्, उनले बताए। जलवायु परिवर्तनको असर हिमालमा मात्रै होइन, किसान, व्यवसायी, जंगली जनावर फूलहरू, लालीगुराँस, मानव जीवन, चराचुरुंगी सबैमा परेको छ। पानी र हिउँ समयमा पर्दैन। वनका फूल बेमौसममा फुल्न थालेका छन्। यो जलवायु परिवर्तनको प्रत्यक्ष प्रभाव हो। डाँडापाखा यतिबेला सुक्खा रहेका छन्। हिमालमा हिउँ नभएका कारण हिमालहरूको सौन्दर्यता हराउँदै गएको छ। आजभोलि हिउँबिनाको हिमाल उजाड देखिन थालेका स्थानीयहरू बताउँछन्। सिजनमा हिउँ नपर्दा हिमालहरूको प्राकृतिक सुन्दरता गुम्नुका साथै सेता हिमाल कालापत्थरमा परिणत भएका छन्। बर्सेनि हिउँ कम हुँदै जाँदा कालान्तरमा यसले वनस्पति, जीव जन्तु, चराचुरुंगीलगायत रैथाने बालीहरूको लोभ हुँदै जाने र पर्यटनको क्षेत्रमा नकारात्मक असर गर्न सक्ने अवस्था सिर्जना हुने अवस्था आउन सक्ने पक्का जस्तै छ। मानव सिर्जित समस्या जस्तै प्राकृतिक स्रोतको अत्यधिक दोहन, ऊर्जाको अत्यधिक प्रयोग, बढ्दो औद्योगीकरणका साथै डढेलो, भूकम्प, ज्वालामुखीजस्ता प्राकृतिक प्रकोपलगायत कारण भइरहेको जलवायु परिवर्तनले मानव जीवनका हरेक क्षेत्रमा नकारात्मक असर पुगेको छ। मानव सिर्जित समस्या कम गर्न सकिए जलवायु परिवर्तनले पार्ने असर न्यूनीकरण गर्न सकिने सम्भावनाहरू छन्। जलवायु परिवर्तनको यस्तो असरप्रति हामी मानिस आफैं सचेत बन्नुपर्ने अवस्था सिर्जना भएको छ।"
नेपाल चेम्बर अफ कमर्स एक्सपो २०२५ मा कजारिया टाइल्स,"काठमाडौं : नेपाल चेम्बर अफ कमर्श (एनसीसीआई)ले माघ ३० देखि फागुन २ गतेसम्म भृकुटीमण्डपमा विभिन्न उद्योग व्यवसायीहरुको भेला हुने गरी चारदिने कार्यक्रम आयोजना गर्ने भएको छ । कार्यक्रमले कम्पनीहरूलाई आफ्ना उत्पादनहरू र आविष्कारहरू प्रदर्शन गर्न प्लेटफर्म प्रदान गर्दछ। नेपालको अग्रणी टायल ब्रान्डहरू मध्ये एक कजारिया रमेश टाइल्स लिमिटेडले कार्यक्रममा एक आकर्षक स्टल बनाएको छ, जहाँ नेपालमै गर्वका साथ उत्पादन भएका उच्च गुणस्तर र आकर्षक डिजाइनका टाइल्स प्रदर्शनमा राखेको छ। मजबुती, आकर्षक डिजाइन र अत्युत्तम गुणस्तरको लागि प्रख्यात कजारिया रमेश टाइल्स लिमिटेडका उत्पादनहरूमा दर्शकले विशेष चासो व्यक्त गरेका छन्। कार्यक्रमको एक महत्वपूर्ण क्षणमा प्रधानमन्त्री केपी शर्मा ओलीले कजारिया रमेश टाइल्स लिमिटेडको स्टल सहित विभिन्न स्टलहरू भ्रमण गरे। कजारिया रमेश टाइल्स लिमिटेडको टोलीले आफ्नो उत्पादनहरू प्रधानमन्त्रीलाई प्रस्तुत गर्न पाएकोमा गर्व महसुस गरेको छ। कजारिया रमेश टाइल्स लिमिटेडका निर्देशक संजय अग्रवालले आफ्नो विचार साझा गरे, हामी यस प्रतिष्ठित कार्यक्रमको हिस्सा हुन पाउँदा गर्व गर्छौं। हाम्रो लक्ष्य गुणस्तर, शैली र उचित मूल्यको संयोजन गर्दै नेपालमा विश्वस्तरीय टाइल्स ल्याउनु हो। रमेश कर्प र भारतको अग्रणी टाइल उत्पादक कजारिया सेरामिक्स लिमिटेडको संयुक्त उद्यम कजारिया रमेश टाइल्स लिमिटेडले नवलपरासीमा नेपालको सबैभन्दा ठूलो टाइल उत्पादन प्लान्ट स्थापना गरेको छ । नेपाललाई टाइल्समा आत्मनिर्भर बनाउने लक्ष्यका साथ आयोजनाले स्थानीय कच्चा पदार्थ प्रयोग गरी वार्षिक ५२ लाख वर्गमिटर टाइल उत्पादन गर्नेछ। यो ४०० करोड नेपाली रुपैयाँ लगानीले अर्थतन्त्रलाई उकास्ने र सुलभ मूल्यमा विश्वस्तरीय कजरिया टाइल्स उपलब्ध गराउने लक्ष्य राखेको छ। यो प्लान्टले स्थानीय अर्थतन्त्रलाई उल्लेखनीय रूपमा बढावा दिनुका साथै हजारौं रोजगारीका अवसरहरू प्रदान गर्नेछ, स्थानीय समुदायको जीवनलाई समृद्ध बनाउनेछ र वृद्धि र विकासलाई बढावा दिनेछ। यो कार्यक्रम फेब्रुअरी २ सम्म चल्नेछ जसले आगन्तुकहरूलाई कजारियाको नवीनतम डिजाइनहरू अवलोकन गर्ने उत्कृष्ट अवसर प्रदान गर्दछ।"
जसपा नेपालको ठहर: समाजवादी मोर्चा प्रचण्डको बाँसुरी,"काठमाडौं : समाजवादी मोर्चा माओवादी केन्द्रका अध्यक्ष पुष्पकमल दाहाल प्रचण्डले बजाउने बाँसुरी रहेको जनता समाजवादी पार्टी नेपालको केन्द्रीय समितिले ठहर गरेको छ। बैठकले समाजवादी मोर्चालाई प्रचण्डले आफू अनुकूल प्रयोग गर्ने गरेको ठहर गरेको हो। बैठकले प्रचण्डले आफूलाई फाइदा हुनेगरी समाजवादी मोर्चालाई प्रयोग गरेको जनाएको छ। समाजवादी पार्टी नेपालको केन्द्रीय समितिको बैठकमा सदस्यहरूले समाजवादी मोर्चा र प्रचण्डबारे यस्तो प्रतिक्रिया दिएको स्रोतले बताएको छ। प्रचण्डले माफी नमागेसम्म समाजवादी मोर्चामा आफ्नो पार्टी सहभागी नहुने पार्टी प्रवक्ता मनिष सुमनले बताएका छन्। समाजवादी मोर्चा प्रचण्डजीको बेमौसमी गाजरको बाँसुरी हो। प्रचण्डलाई बजाउन मन लाग्यो भने बजाउनु हुन्छ, भोक लाग्यो भने क्वापै खाइदिनुहुन्छ , प्रवक्ता सुमनले भने, प्रचण्डजीको मनमौजी मोर्चामा बसेर के काम ? आफूलाई संकट पर्दा मात्रै उहाँलाई मोर्चाको याद आउँछ । अरू बेला ६ महिनासम्म बैठक नै हुँदैन। शनिबारदेखि जारी जसपा नेपालको केन्द्रीय समितिको बैठकमा भएको छलफल सुनाउँदै संविधान संशोधन पार्टी मुख्य कार्यभार रहेको उनले बताए। बैठकमा सबैको जित हुने गरी संविधान संशोधन हुनुपर्ने जसपाका नेताहरूले धारणा राखेका छन् । संविधान संशोधन अल्पमत र बहुमतले पास वा फेल गर्ने कुरा हुँदैन । जनताको हितमा र मधेस आन्दोलनको स्प्रिटमा संविधान संशोधन हुनु पर्छ, प्रवक्ता सुमनले भने। शनिबार र आइतबार सबै केन्द्रीय कार्यकारणी सदस्यहरुहरुले धारण राखेका छन्। सोमबार पार्टीका अध्यक्ष उपेन्द्र यादव आगामी राजनीतिक कार्यदिशा, बैठकको निचोड प्रस्तुत गर्ने छन्। त्यसपछि बैठक सकिने छन्।"
"दुईवटा घर भाडामा लिएर ३ अर्ब बढीको ठगी, २४ जना पक्राउ","काठमाडौं : ललितपुरको सानेपामा रहेको दुईवटा सुविधा सम्पन्न घर भाडामा लिएर ठगी गर्ने २४ जना पक्राउ परेका छन्। उपत्यका अपराध अनुसन्धान कार्यालयको टोलीले विभिन्न आठवटा बेटिङ एप्समार्फत अनलाइन जुवा खेलाएर आर्थिक कारोबार गर्ने व्यक्तिहरूलाई पक्राउ गरेको हो। पक्राउ पर्नेमा १० जना भारतीय र १४ जना नेपाली नागरिक छन्। कार्यालयका प्रवक्ता काजीकुमार आर्चायका अनुसार ६ महिनादेखि उक्त घर भाडामा लिएर यो समूहले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेका हुन्। प्रहरीका अनुसार भारतमा बस्दै आएका एक व्यक्तिले ६ महिनाअघि उक्त दुईवटा घर भाडामा लिएका थिए। भाडा बापत मासिक २ लाख तिर्ने सम्झौता भएको थियो। पक्राउ परेका व्यक्ति ती व्यक्तिका कामदार भएको बुझिएको छ। भारतमा बसेर ती व्यक्तिले यहाँका कामदारलाई काम लगाउने गर्थे। विशेष सूचनाका आधारमा खटिएको प्रहरी टोलीले जिल्ला प्रहरी कार्यालय ललितपुरसँगको समन्वयमा उनीहरूलाई नियन्त्रणमा लिएको हो। उनीहरूले ८ भन्दा बढी बेटिङ साइटहरू प्रयोग गरी भारतीय एजेन्टहरूसँग ह्वाट्सएपमार्फत सम्पर्क गरेर अनलाइन जुवा खेलाउने गरेका पाइएको छ। प्रहरीको प्रारम्भिक अनुसन्धानका क्रममा अनलाइन जुवा खेलाउनको लागि उनीहरूले विभिन्न भारतीय नम्बर प्रयोग गर्ने गर्थे। प्रतिमहिना २५ देखि ३० हजार तलब दिनेगरी १४ नेपाली र १० जना भारतीयलाई जुवा खेलाउने काममा राखिएको थियो। उनीहरूले जुवाको रकम भारतका विभिन्न बैंक खाताबाट डिपोजिट र विथ ड्र गर्ने गर्थे। पछिल्लो ६ महिनामा मात्रै उनीहरूले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेका छन्। पक्राउ परेका व्यक्तिहरूबाट प्रहरीले ५७ थान मोबाइल, १३ थान ल्यापटप, ३४ थान एटिएम कार्ड, ८८ थान सिमकार्ड, १२ थान चेकबुक, ८ थान आधार कार्ड र ६ थान राहदानी बरामद गरेको छ। पक्राउ पर्नेमा भारतका उत्तर प्रदेश, उत्तराखण्ड, मध्यप्रदेश र बिहार प्रदेशका नागरिकहरू रहेका छन् । नेपालका प्युठान, डोटी, सुर्खेत र दार्चुला जिल्लाका व्यक्तिहरू रहेका छन्। प्रहरीका अनुसार उनीहरुले नेपालमा बसेर विभिन्न देशका नागरिकलाई अनलाइन जुवा खेलाउने गरेका थिए। हारेका व्यक्तिको अकाउन्टबाट रकम सार्ने र जितेको व्यक्तिको बैंक खातामा रकम जम्मा गरिदिने कार्यका लागि यो समूहले नेपालमा कार्यालय खोली कामदारहरू राखेको थियो। पक्राउ परेका व्यक्तिहरू सामान्य लेखपढ गर्न जानेका व्यक्ति रहेको प्रहरीले जनाएको छ। प्रहरीले पक्राउ परेका सबैलाई मुलुकी अपराध संहिता, २०७४ को जुवा तथा सट्टेबाजी सम्बन्धी कसुर र विदेशी विनिमय नियमित गर्ने ऐन, २०१९ बमोजिम कारबाहीका लागि जिल्ला प्रहरी परिसर ललितपुरले अनुसन्धान गरिरहेको छ।"
सिद्धार्थ बैंकका ग्राहकहरूलाई सिग्मा डायग्नोस्टिक्समा ४० प्रतिशतसम्म छुट,काठमाडौं : सिद्धार्थ बैंक र सिग्मा डायग्नोस्टिक्स ल्याबोरेटरी प्रालि (राधे राधे भक्तपुर) बीच बैंकका ग्राहकहरूलाई विभिन्न सेवामा छुट प्रदान गर्ने सम्बन्धी सम्झौता भएको छ । सम्झौता अनुसार बैंकका ग्राहकहरूले भक्तपुर स्थित सिग्मा डायग्नोस्टिक्स ल्याबोरेटरीमा बैंकको कार्ड तथा मोबाइल बैंकिङ सेवाबाट भुक्तानी गर्दा इन् हाउस् ल्याब टेस्टमा ४० सम्मको छुट प्राप्त गर्न सकिने छ। यस सम्झौताले ग्राहकहरूलाई छुटको सुविधा उपलब्ध गराउनुका साथै नगद कारोबारबाट डिजिटल कारोबारमा जान पनि उत्प्रेरित गर्ने विश्वास बैंकले लिएको छ।
सुनकोशी र राप्ति खोलाको पानी ल्याएर मधेशमा खानेपानीको समस्या समाधान गछौं : मन्त्री यादव,"बारा : खानेपानी मन्त्री प्रदीप यादवले सुनकोशी र राप्ती खोलाको पानी ल्याएर तराईमधेशका नागरिकको खानेपानीको समस्या दीर्घकालीन रुपमा समाधान गर्ने बताएका छन्। खानेपानी तथा सरसफाइ उपभोक्ता संस्था, निजगढ, बाराको नवौँ वार्षिक साधारण सभामा आज बोल्दै मन्त्री यादवले तराईमधेशका नागरिकको खानेपानीको समस्याको समाधान गर्न आफूले योजना बनाएर काम गरिरहेको बताएका हुन्। जलवायु परिर्वतनको असर, भूकम्पका कारण तथा चुरे दोहनका कारण तराईमधेसमा पानीका चापाकलदेखि मुहानहरु सुक्दै जान थालेकाले अब पानीको निकै समस्या उत्पन्न हुने बताएका हुन्। उनले भने, खानेपानीको क्षेत्रमा निकै चुनौती रहेको छ। सुनकोशी र हेटौडाको राप्ती खोलाको पानी ल्याएर ट्रिटमेन्ट गरेर दीर्घकालीनरुपमा यहाँको खानेपानीको समस्या समाधान गर्नका लागि योजना बनाएर अघि बढ्दैछौँ। तराईमधेसका छ जिल्ला (खासगरी सप्तरीदेखि पर्सासम्म) मा सुनकोशी डाइर्भसनबाट पर्सासम्म शुद्ध खानेपानी ल्याउन करिब रु ४६ अर्बको बजेट भएको र अन्य डिजाइनको टेण्डर भएमा एवम् आफूले विज्ञसँग गरेको सल्लाह अनुसार करिब रु ५० अर्ब लागत लाग्ने अनुमान गरिएको बताए। उनले भने,सुनकोशी डाइर्भसनबाट पर्सा सम्म पनि पुर्याउन मैले उर्जा मन्त्रालयमा प्रस्ताव पेश गरिसकेको छु। सम्भवत: सुनकोशी डाइर्भसनको डिजाइनको टेण्डर यही माघ महिनाभित्र निस्किने छ। बारा, पर्सा, रौतहट सम्म शुद्ध खानेपानी वितरण गर्नका लागि नयाँ ट्रिटमेन्ट प्लान्टको डिजाइनको टेन्डर अबको १५ दिन भित्रमा प्रकाशित गर्नेछु। मन्त्री यादवले निजगढमा खानेपानीको निकै चुनौती रहेको र यहाँको खानेपानी समस्या समाधानका लागि आफूसहित सिङ्गो मन्त्रालय अग्रसर रहेको जानकारी दिए। उनले भने, निजगढ सहित बारा जिल्ला भरीमा खानेपानीको निकै चुनौती छ, यहाँका जिल्लामा डीपीआर सम्पन्न भएका खानेपानीका योजनामा मैले बजेट विनियोजन गरेको छु। अन्य डीपीआर सम्पन्न हुन बाँकी रहेका योजनामा पनि बजेट विनियोजन गर्छु। खानेपानीमा राजनीति गर्नु महापाप मन्त्री यादवले खानेपानीमा राजनीति गर्नु महापाप भएको बताए। उनले भने, पानी रोकेर राजनीति गर्नु पाप हो। सकिन्छ जनताको दिल जितेर राजनिती गरौँ। सकिदैन भने पानीमा राजनिती नगरौँ। मन्त्री यादले देशभर रहेका खानेपानी उपभोक्ताहरूका लागि महसुल निर्धारण जनताको आर्थिक पहुँचभित्र हुनुपर्ने भएकाले उपभोक्ताहरूका लागि न्यायसङ्गत महसुल निर्धारणको नीति निर्माणमा सरकारको तर्फबाट सक्रिय पहल गर्ने बताए। उनले भने, महसुल निर्धारण जनताको आर्थिक पहुँचभित्र हुनु पर्छ। म यस विषयमा व्यापक छलफल र समन्वय गर्नेछु। यसले दिगो सेवा सुनिश्चित गर्नुका साथै जनतालाई प्रत्यक्ष रूपमा राहत प्रदान गर्नेछ। उनले जनताको पानी, सरकारको लगानी अवधारणाअन्तर्गत सामुदायिक खानेपानी प्रणालीमा हाल लगाइएको कर खारेज गरिने बताए। उनले भने, सुरक्षित र सुलभ खानेपानी उपलब्ध गराउनु सरकारको दायित्व हो। सामुदायिक खानेपानी प्रणालीमा हाल लगाइएको कर खारेज गरिए स्थानीय समिति तथा जनसहभागिता बढ्नुका साथै उहाँहरूको आत्मनिर्भरता बढाउनेछ। माघ १० गते राजपत्रमा प्रकाशित भएको खानेपानी नियमावली २०८१ ले खोपानी सेवा प्रवाहलाई पारदर्शी, व्यवस्थित, र प्रभावकारी बनाउन विभिन्न आधारहरू तयार गरेको मन्त्री यादवको भनाइ छ। यादवले संघ, प्रदेश, र स्थानीय तहका अधिकार, जिम्मेवारी तथा अनुमतिप्राप्त सेवा प्रदायकहरूको व्यवस्थापनसम्बन्धी प्रावधानहरूबारे जानकारी गराए।"
"ओएनएम सर्वेक्षणका लागि मन्त्रिपरिषद्को पूर्व स्वीकृति, जनशक्ति थप गर्न वैधानिक प्रक्रिया अघि बढाइने","काठमाडौं : स्वास्थ्य तथा जनसंख्या मन्त्रालयमा आवश्यक जनशक्ति थप गर्नका लागि बाटो खुलेको छ। गत माघ १५ गते मंगलबार बसेको मन्त्रिपरिषद् बैठकले संगठन तथा व्यवस्थापन (ओएनएम) सर्वेक्षणका लागि पूर्व स्वीकृति दिएको हो। संघीयता कार्यान्वयनमा आएपछि २०७५ सालयताा मन्त्रालयले यस्तो सर्वेक्षण गरेको छैन। यसबीचमा बढ्दो जनसंख्या चाप, सेवाको माग तथा स्वास्थ्यजन्य आवश्यकता बढेपनि ओएनएम सर्वेक्षण नहुँदा कार्यसम्पादनमा कठिनाइ भइरहेको छ। गत पुष ११ गते मन्त्रालय र मातहतका निकायको संगठन संरचना तथा दरबन्दी पुनरावलोकन गर्न गठित संगठन तथा व्यवस्थापन सर्वेक्षण समितिको बैठकले पूर्व स्वीकृतिका लागि प्रक्रिया अघि बढाउन मन्त्रालयलाई अनुरोध गरेको थियो। अब मन्त्रिपरिषदबाट पूर्व स्वीकृति प्राप्त भएपछि मन्त्रालयले सर्वेक्षणको काम अघि बढाउनेछ। मन्त्रालयका प्रवक्ता डा प्रकाश बुढाथोकीका अनुसार सर्वेक्षण प्रतिवेदनपछि मन्त्रालयमा बढ्दो मागअनुसारका जनशक्ति थप गर्न वैधानिक प्रक्रिया अघि बढाइनेछ। स्वास्थ्य जनशक्ति थप गर्नुपर्छ भन्ने आवाज पहिल्यैदेखिको हो, उनले भने, पूर्वस्वीकृतिपछि जनशक्ति व्यवस्थापनमा प्रगति हुने अपेक्षा छ। मन्त्रालयले ओएनएम सर्वेक्षणका लागि मन्त्रालयका सहसचिव ऋषिराज आचार्य संयोजकत्वमा संघीय मामिला तथा सामान्य प्रशासन तथा अर्थका प्रतिनिधि रहने गरी कार्यदल गठन गरेको छ। कार्यदलको प्रतिवेदनका आधारमा दरबन्दी पुनरावलोकनको प्रस्ताव पुनः अर्थ हुँदै मन्त्रीपरिषदमा लैजाने गरी मन्त्रालयले काम थालेको छ। हाल मन्त्रालयमा एक सय ६ दरबन्दी तथा आठ सय ३१ पुल दरबन्दीका रुपमा जनशक्ति कार्यरत छन्।"
संसदीय समितिले गर्यो न्यायपरिषद्को सदस्यमा दामोदर खड्काको नाम अनुमोदन,काठमाडौं : संसदीय सुनुवाइ समितिले न्यायपरिषद्को सदस्यमा सिफारिस दामोदर खड्काको नाम सर्वसम्मतले अनुमोदन गरेको छ। आइतबार सिंहदरबारमा बसेको बैठकले खड्काको संसदीय सुनुवाई गर्दै सर्वसम्मतिले उनको नाम अनुमोदन गरेको हो। न्यायपरिषद्को पुस २९ को पत्रअनुसार सिफारिस भएका खड्कालाई न्याय परिषद्को सदस्यमा सर्वसम्मतिले अनुमोदन गर्ने निर्णय भएको समिति सभापति ईश्वरीदेवी न्यौपानले जानकारी दिइन्। त्यसअघि बैठकमा संसदीय सुनुवाईका क्रममा प्रस्तावित न्याय परिषद्का सदस्य खड्काले आफ्नो कार्ययोजना प्रस्तुत गर्दै न्यायपालिकाको छवि अभिवृद्धि गर्ने र न्यायालयको सुधार र गरिमा कायम प्रतिबद्धता जनाइन्। संविधान र कानूनप्रति आस्था राख्दै स्वतन्त्र पूर्वक काम गर्ने उनको भनाई छ। उनले न्यायाधीश नियुक्तिको लागि सिफारिस गर्दा स्थापित सिफारिसका आधारलाई पारदर्शी बनाउने प्रयास रहने उल्लेख गरे। पौष २७ गते बसेको नेपाल बार एसोसिएसनको कार्यसमितिको बैठकले वरिष्ठ अधिवक्ता खड्कालाई रिक्त न्याय परिषद्को सदस्यमा सिफारिस गर्ने निर्णय गरेको थियो। संसदीय सुनवाइबाट अनुमोदित भएपछि परिषद् सदस्य नियुक्त हुने प्रक्रिया रहेको छ।
दूरबीनबाट कानको जालीको शल्यक्रिया,"नुवाकोट : नुवाकोटको त्रिशूली अस्पतालमा पहिलोपटक दूरबीनबाट कानको जालीको शल्यक्रिया गरिएको छ। ६ दशक पुरानो त्रिशूली अस्पतालमा आधुनिक भवन तथा उपकरण भित्रिएसँगै बिरामीहरूले सहज रूपमा उपचार पाइरहेको अस्पतालका निर्देशक डा राजेन्द्र लामाले बताए। उनका अनुसार अस्पतालले जटिल प्रकृतिको शल्यक्रियासमेत सुरु गरिसकेको छ। उपकरण र चिकित्सकको सहजतासँगै त्रिशूली अस्पतालमै नाक, कान, घाँटी सम्बन्धी शल्यक्रिया सुरु गरिएको अस्पतालका अध्यक्ष उपेन्द बुढाथोकीको भनाइ छ। उनका अनुसार बिरामीहरूले त्रिशूलीमै शल्यक्रियासहितको उपचार सेवा पाएपछि काठमाडौं जानु पर्ने बाध्यताको अन्त्य भएको र यसले समय र रकमको समेत बचत भएको छ। दूरबीनबाट गरिएको शल्यक्रिया सेवामा ६० जना भन्दा बढीले बहिरंग सेवा र १७ जनाले कानको (कानको सुनाइ परीक्षण) पिटिए सेवा लिएको अस्पतालले जनाएको छ। दूरबीनबाट शल्यक्रिया गरिने कार्य निरन्तर भइरहेको छ। त्रिशूली अस्पतालमा दूरबीन विधिबाट शल्यक्रिया तथा स्वास्थ्य सेवा सञ्चालन गरिएपछि बिरामीहरू निकै खुसी भएका छन्। त्रिशूली अस्पतालले आफ्नो स्वास्थ्य सेवा विस्तार गर्दै आधुनिक प्रविधिको प्रयोगद्वारा शल्यक्रिया र परीक्षण सेवा सञ्चालन गरेको हो। अस्पतालमा निर्देशक डा राजेन्द्र लामा, सौरभसुमन यादव र पार्वती गौतमको नेतृत्वमा ल्याप्रोस्कोपिक सर्जरी (दूरबिन विधिद्वारा पित्तथैलीको अप्रेसन), इन्डोस्कोपी सेवा र पिसाबनली तथा थैलीको परीक्षणसमेत भइरहेको छ। बिरामीको पिसाब थैलीको परीक्षण गर्दा पिसाब थैलीमा मासु पलाउने रोगको प्रारम्भिक निदान र उपचार गरिएको छ।"
अन्नपूर्णको साप्ताहिक उपहार विजेता : काब्या स्कुलले पायो ओपो मोबाइल,"काठमाडौं : अन्नपूर्ण मिडिया नेटवर्कले देशभर सञ्चालन गरिरहेको हात खाली नजाने जसले पढ्छ, अवश्य पर्छ वार्षिक ग्राहक योजनाको दोस्रो साप्ताहिक विजेता काब्या स्कुल, बुद्धनगरले ओपो मोबाइल (एथ्री एक्स) उपहार प्राप्त गरेको छ। आइतबार तिनकुनेस्थित अन्नपूर्ण मिडिया नेटवर्कको हेडक्वार्टरमा आयोजित एक समारोहमा ओपोका ब्रान्ड एण्ड मार्केटिङ हेड लि र ब्रान्ड असिस्टेन्ड म्यानेजर ज्योति भण्डारीले विजेता काब्या स्कुल, प्रतिनिधि प्रेम अर्याललाई हस्तान्तरण गरेका हुन्। बिहीबार गरिएको दोस्रो साप्ताहिक लक्की ड्रबाट अन्नपूर्णको वार्षिक ग्राहक बनेको रसिद न ११८९८१ रहेको काब्या स्कुल बुद्धनगर विजेता बनेको हो। पाइलट समिता भण्डारीले लक्की ड्र गरेकी थिइन्। विजेतापछि उसले ओपोको मोबाइल फोनसहित ट्याङकुलिटी स्पाको ५ हजारको भौचर जितेको छ। अन्नपूर्ण पोस्ट् र द अन्नपूर्ण एक्सप्रेसको ग्राहक नवीकरण गर्ने र नया वार्षिक ग्राहक बन्ने पाठकले ग्राहक बन्नासाथ हातहातै उपहारै उपहार पाउनेछन्। वार्षिक ग्राहक शुल्क अन्नपूर्ण पोस्टको तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ। वार्षिक ग्राहक बन्नेले हातहातै वन्र्डरल्याण्डको १५ सय रुपैयाको भौचर (जहां रोमाञ्चित खेलको मज्जा लिन सकिनेछ), साथै आईएनआई सिनेमाको मुभी भौचर पाउनेछन्। यो नलिए उनीहरुले छनोट पनि गर्न पाउँछन्। जसमा नगद ५ सयदेखि ३४ सय सम्मको नगद छुटको स्क्रयाच कार्ड साथसाथै आईएनआई सिनेमाको मुभी भौचर र अन्नपूर्ण केबलकारको टिकट पाउनेछ। त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोनसहित ट्याङकुलिटी स्पाको ५ हजारको भौचर पाउनेछन्। मासिक पुरस्कारमा वासिङ मेसिनसहित ट्याङकुलिटी स्पाको ५ हजारको भौचर पाउनेछन्। यो वार्षिक ग्राहक योजना देशभर लागू भएको छ। ४ महिनासम्म सञ्चालन हुनेछ।"
क्याम्पस प्रमुखको कार्यकक्षमा तोडफोड,"विराटनगर : विराटनगर महानगरपालिका३ मा रहेको स्कुल अफ इन्जिनियरिङ कलेजमा अध्ययनरत विद्यार्थीहरुले आइतबार दिउँसो क्याम्पस प्रमुखको कार्यकक्षमा तोडफोड गरेका छन्। प्रहरीका अनुसार घटना दिउँसो ४ बजेतिरको हो। विद्यार्थीको दुई समूहबीच भएको विवादलाई क्याम्पस प्रशासनले साम्य पार्ने प्रयास गरिरहँदा एक्कासि कलेजमा तोडफोड भएको प्रहरीले जनाएको छ। प्रहरीका अनुसार कलेजमा सरस्वती पूजाको विषयलाई लिएर विद्यार्थीको दुई समूहबीच विवाद भएको थियो। सरस्वती पूजा सोमबार हो। विद्यार्थीबीच विवाद बढेपछि क्याम्पस प्रमुख तेजराज गिरीले आफ्नै कार्यकक्षमा लगेर सम्झाइबुझाइ गर्न खोजेका थिए। गिरीले सम्झाउँदै गर्दा एक्कासि उत्तेजित भएर विद्यार्थी तोडफोडमा उत्रिएका हुन्। मोरङ प्रहरीका प्रवक्ता डीएसपी वेदप्रकाश जोशीका अनुसार तोडफोडबाट गिरीको कार्यकक्षमा रहेका फर्निचर, कम्प्युटरलगायतका सामानमा क्षति पुगेको छ। तोडफोडपछि करिब १५२० जना विद्यार्थीको समूह फरार भएको जानकारी जोशीले दिए। उनका अनुसार फरार रहेकाको खोजी भइरहेको छ। तोडफोडबाट ३ लाख बढीको क्षति भएको प्रहरीको प्रारम्भिक अनुमान छ। घटनाको अनुसन्धान थप अनुसन्धान अघि बढाइएको प्रहरीले जनाएको छ।"
उमागौरी सहकारीका अध्यक्षलाई थुनामा पठाउन आदेश,"विराटनगर : जिल्ला अदालत मोरङले सहकारीको रकम हिनामिनाको आरोप लागेका शम्भुप्रसाद रौनियारलाई पुर्पक्षका लागि थुनामा पठाउन आइतबार आदेश दिएको छ। रौनियार मोरङको धनपालथान गाउँपालिका४ स्थित कर्सिया बजारमा रहेको उमागौरी कृषि सहकारी संस्थाका अध्यक्ष हुन्। न्यायाधीश अरुणकुमार झाको इजलासले रौनियारलाई थुनामा राखेर मुद्दाको पुर्पक्ष गर्न आदेश दिएको हो। अदालतका सूचना अधिकारी हेमबहादुर बुढाथोकीका अनुसार आदेशलगत्तै रौनियारलाई कारागार चलान गरिएको छ। तत्काल प्राप्त प्रमाणका आधारमा पछि ठहरेबमोजिम हुने गरी रौनियारलाई कारागार चलानको आदेश भएको बुढाथोकीले बताए। बचतकर्ताले जम्मा गरेको रकम अपचलनमा मुछिएपछि सहकारीको कार्यालय बन्द गरेर फरार भए उनी यही माघ १४ गते अदालतमा हाजिर भएका थिए। अदालतमा उनको बयान लिन नै ३ दिन समय लागेको थियो। बीचमा शनिबारसहित ३ दिन बिदा पर्यो। रौनियारको बयान गत शुक्रबार सकिएको हो। अदालत हाजिर भएयता उनी जिल्ला प्रहरी कार्यालय मोरङको हिरासतमा थिए। रौनियारविरुद्ध दर्ता भएको मुद्दामा आइतबार वादी नेपाल सरकार र प्रतिवादीतर्फका कानुन व्यवसायीबीच थुनछेक बहस सकिसँगै थुनामा पठाउन आदेश भएको सूचना अधिकारी बुढाथोकीको भनाइ छ। रौनियारसहित २६ जनालाई प्रतिवादी बनाएर सहकारीको रकम अपचलन मुद्दा मंसिर २७ गते अदालतमा दर्ता भएको थियो। मुद्दामा सहकारीका अध्यक्ष रौनियारसहित संघीय संसदको सार्वजनिक लेखा समितिका सभापति ऋषिकेश पोखरेलकी पत्नी अन्जला कोइराला, रंगेली नगरपालिका२ का वडाध्यक्ष सन्तलाल खवास, धनपालथान गाउँपालिका४ का पूर्ववडाध्यक्ष रोशन चौधरीलगायत प्रतिवादी छन्। रौनियारकै अगुवाइमा सर्वसाधारणले जम्मा गरेको रकम हिनामिना गरिएपछि बचतकर्ताको बिल्लीबाठ भएको छ। हिनामिना भएको २२ करोड ४८ लाख २७ हजार ७ सय रुपैयाँ बिगो मागदाबीसहित मुद्दा दर्ता गरिएको थियो। मुद्दाको अनुसन्धानका क्रममा पूर्ववडाध्यक्ष चौधरी मात्रै पक्राउ परेका थिए। उनलाई अदालतले पुर्पक्षका लागि थुनामा राख्न आदेश दिएको थियो। आदेशलगत्तै उनलाई कारागार चलान गरियो। गत पुस २४ गते अदालतमा उपस्थित भएकी अञ्जला अदालतले धरौटीबापत माग गरेको १० लाख रुपैयाँ बुझाएर छुटेकी थिइन्। वडाध्यक्ष खवास ५ लाख धरौटी बुझाएर छुटेका थिए।"
अध्यादेशले नै राजनीतिक माहोल बनेको छ : वामदेव गौतम,काठमाडौं : राष्ट्रियसभा सदस्य वामदेव गौतमले कांग्रेस र कम्युनिष्ट पार्टीहरुले खिचडी राजनीति गरिरहेको टिप्पणी गरेका छन्। आइतबार राष्ट्रिय सभाको विशेष समयमा बोल्दै गौतमले सिद्धान्त फरक भएका कांग्रेस र कम्युनिष्ट पार्टीहरुले मिलेर चुनाव लड्ने र सरकार बनाउने काम गरेर खिचडी राजनीति गरिरहेको टिप्पणी गरेका हुन् । उनले मुलुकलाई खिचडी राजनीति नचाहिने भएकाले यसलाई बहिष्कार गर्नुपर्ने धारणा राखे । हरेक पार्टीले स्वतन्त्र ढंगले जनताको बीचमा जाने र त्यसका आधारमा संगठन निर्माण गरेर देखाउनुपर्ने उनको भनाइ छ । गौतमले अहिले अध्यादेश नै राजनीतिक माहोल बनेको तर आफू अध्यादेशको पक्ष वा विपक्षमा नरहेको जिकिर गरे । अध्यादेश जारी गर्दा विपक्षीलाई पनि विश्वासमा लिनु उचित हुने उनले बताए। गौतमले राष्ट्रलाई लोकतन्त्रमा आधारित समृद्ध समाजवाद आवश्यक रहेको भन्दै यस दिशातर्फ सत्तापक्ष र प्रतिपक्ष कसैको ध्यान नरहेको धारणा राखे।
देशभरका सबै सामुदायिक विद्यालयमा निःशुल्क खानेपानी,"वीरगन्ज : खानेपानीमन्त्री प्रदीप यादवले देशभरका सबै सामुदायिक विद्यालयमा शुद्ध तथा स्वच्छ खानेपानी निःशुल्क उपलब्ध गराउने प्रतिबद्धता जनाएका छन्। वीरगन्ज१३ राधेमाईमा रहेको साउथ जोन माविको १६ औं वार्षिकोत्सव समारोहलाई सम्बोधन गर्दै मन्त्री यादवले भने,देशभरका सबै सामुदायिक विद्यालयहरूमा शुद्ध तथा स्वच्छ खानेपानी निःशुल्क रूपमा जडान र वितरण गर्ने प्रतिबद्धता यही कार्यक्रम मार्फत व्यक्त गर्छु। एक वर्षभित्र २७ प्रतिशतबाट शुद्ध खानेपानीको पहुँचलाई ५७ प्रतिशतसम्म पुर्याउने लक्ष्यसहित खानेपानी मन्त्रालयले काम गरिरहेको पनि उनले बताए। सामुदायिक विद्यालयका विद्यार्थीहरूका लागि निःशुल्क खानेपानी जडान तथा वितरण गर्न शिक्षा मन्त्रालयबाट सहसचिव र खानेपानी मन्त्रालयबाट सहसचिव मिना श्रेष्ठको नेतृत्वमा एक विशेष टोली गठन गरिसकिएको भन्दै उनले उक्त टोली गृहकार्यमा जुटिसकेको जानकारी समेत गराए। देशभरका सामुदायिक विद्यालयहरूमा निःशुल्क शुद्ध खानेपानीको जडान तथा वितरण कार्य केही दिनमै सुरु गरिने उनले बताए। फरक प्रसंगमा मन्त्री यादवले विद्यालयमा अध्ययनरत आफ्ना छोराछोरीको शैक्षिक गतिविधिबारे हरेक अभिभावकले चासो राख्नुपर्ने सुझाव दिए। विद्यालयबाट घर फर्किएपछि विद्यार्थीहरूको गृहकार्य, अध्ययन तथा अन्य गतिविधिमा अभिभावकहरूले ध्यान दिनु आवश्यक रहेको बताए। विद्यालय व्यवस्थापनदेखि अन्य प्रशासनिक पक्षबारे नि अभिभावकहरूले आफ्नो दायित्व ठानेर चासो राख्नुपर्ने उनको भनाइ थियो।"
"स्वर्गद्वारी गुठीका मोही किसान फेरि आन्दोलित, माइतिघरमा गरे नाराबाजी","काठमाडौं : स्वर्गद्वारी गुठीका मोही किसान फेरि आन्दोलित भएका छन् । सरकारले आफूहरूसँग गरेको सम्झौता कार्यान्वयन नगरेको भन्दै स्वर्गद्वारी गुठीपीडित मोही किसान संघर्ष समितिले आइतबार काठमाडौंको माइतिघरमा विरोध प्रदर्शन गरेका हुन् । २०८० चैत ७ गते भूमि व्यवस्था,सहकारी तथा गरिबी निवारण मन्त्रालय र स्वर्गद्वारी गुठी पीडित मोही किसान संघर्ष समितिबीच सहमति भएको थियो। जसअनुसार स्वर्गद्वारी आश्रमको जग्गामा बसोबास गर्ने संघर्षरत मोही किसानहरूको मागलाई सम्बोधन हुने गरी सरकारले नयाँ एकीकृत कानुन तर्जुमाको प्रक्रिया सुरू गर्ने उल्लेख थियो । तर सरकारले सहमति कार्यान्वयन नगरेको भन्दै उनीहरूले काठमाडौं केन्द्रीत आन्दोलन सुरु गरेका हुन् । स्वर्गद्वारी गुठीपीडित मोही किसान संघर्ष समितिका प्रवक्ता प्रविण थारुले मोही किसानलाई मोही पूर्जा प्राप्त भएपनि जमिन प्राप्त हुन नसकेकाले आन्दोलन गर्नुपरेको बताए । उनले सरकारले आफूहरूसँग यसअघि गरेको सहमति कार्यान्वयन हुनुपर्ने उल्लेख गरे। काठमाडौंको आन्दोलनमा पनि सुनुवाइ नभए दाङ फर्केर शान्तिपूर्णदेखि सशक्त र दाङ बन्दसम्मका कार्यक्रम गर्ने तयारी पनि भएको स्वर्गद्वारी गुठी पीडित मोही किसान संघर्ष समितिले चेतावनी दिएको छ । स्वर्गद्वारी आश्रमको एक हजार ३४ बिगाह १७ कट्ठा सात धुर जग्गामध्ये सात सय ५३ बिगाह जग्गामा मोही कायम छ । मोही कायम भएको जग्गाको स्वामित्व आफूहरूले पाउनुपर्ने मोही किसानको माग छ ।"
किताब खानाका शाखा अधिकृत धनेश्वर प्रसाईसहित तीनजनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले राष्ट्रिय किताबखाना छाउनीका शाखा अधिकृत धनेश्वर प्रसाईसहित तीनजनाविरुद्ध भ्रष्टाचार मुद्दा दायर गरेको छ। आयोगका प्रवक्ता नरहरि घिमिरेका अनुसार शाखा अधिकृत प्रसाईसहित तीनजनाविरुद्ध आज विशेष अदालत काठमाडौंमा भ्रष्टाचार मुद्दा दायर भएको हो। केही समयअघि सेवाग्राहीबाट तीन लाख घुस लिइसकेको अवस्थामा अख्तियारको टोलीले प्रसाईंलाई नियन्त्रणमा लिएको थियो। अनुसन्धानका सिलसिलामा राष्ट्रिय किताबखाना (शिक्षक) छाउनीका शाखा अधिकृत प्रसाई,कार्यालय सहयोगी भवानी अधिकारी र बिचौलिया सुदर्शन न्यौपानेसमेतको मिलेमतोमा सेवाग्राहीको नियमानुसार पेन्सन पट्टा बनाइ दिनका लागि विभिन्न बहान बनाइ तीन लाख घुस लिएको खुल्न आएको आयोगले जनाएको छ। उनीहरूविरुद्ध सोही रकम बराबरको बिगो,कैद सजाय माग गरिएको आरोप पत्रमा उल्लेख छ।"
कांग्रेसको भेला तथा प्रशिक्षण : सभापति देउवा पुगे पोखरा,"काठमाडौं : नेपाली कांग्रेसले जिल्ला सभापतिको भेला राखेको छ। कांग्रेसका कास्की जिल्लाका सहसचिव नवीन सिग्देलले प्रशिक्षण कार्यक्रममा ७७ वटै जिल्लाका पार्टी सभापति र उपसभापतिहरू सहभागी हुने जानकारी दिए। उनका अनुसार गठबन्धन सरकारका काम र पार्टी सुदृढीकरणका लागि भन्दै दुई दिने प्रशिक्षण तथा अभिमुखीकरण कार्यक्रम आयोजना गरेको हो । आइतबार महानगरपालिकाका सभापतिहरू छलफल गर्ने कार्यक्रम छ। भेलामा सहभागी हुन सभापति शेरबहादुर देउवा पनि पुगेका छन्। उनले कांग्रेसका नेता कार्यकर्ताले पोखरा विमानस्थलमा स्वागत गरेका छन् । प्रशिक्षणमा कांग्रेस सभापति देउवासहित उपसभापति, महामन्त्रीलगायत नेताहरूले सम्बोधन गर्ने तय भएको छ।"
"जुगेटारमा लिफ्ट पद्धतिको सिँचाई, किसानलाई राहत","नुवाकोट : बाझो रहेको जमिनमा खेतीवाली गर्ने उद्देश्यले नुवाकोटको जुगेटारमा पहिलो पटक लिफ्ट पद्धतिको सिंचाई आयोजना सञ्चालन गरिएको छ । विदुर नगरपालिका ९ जुगेटारमा सिचाई योजनाले किसानलाई राहत पुगेको हो। जुगेटारमा पहिलो लिफ्ट सिचाईं योजना कार्यान्वयन भएको विदुर नगरपालिकाले जनाएको छ । एकीकृत नदी बेसिन सिचाईं तथा जलस्रोत व्यवस्थापन कार्यक्रमअन्तर्गत डिप बोरिङ कार्य गरिएपछि किसानले अब सिचाईं समस्याबाट राहत पाएका छन्। कार्यक्रमले सिचाई सुविधाको अभावले समस्या झेलिरहेका किसानको खेतीयोग्य उर्वर भूमिमा पानी पुर्याउने लक्ष्य राखेको छ । डिप बोरिङका लागि चालु आर्थिक वर्षभित्रै आवश्यक पाइपलाइन, सिचाई कुलो, रिर्जभ ट्याङ्की लगायतका पूर्वाधार निर्माण गरी किसानका खेतबारीसम्म पानी पुर्याउने लक्ष्य राखिएको छ।"
क्यानडाले पनि अमेरिकालाई २५ प्रतिशत नै कर लगाउने,"अमेरिकी राष्ट्रपति डोनाल्ड ट्रम्पले शनिबार क्यानडाबाट आयात हुने सामानमा २५ प्रतिशत कर लगाउने निर्णयलाई अनुमोदन गरेका छन्। क्यानडाका प्रधानमन्त्री जस्टिन ट्रुडोले यसको प्रतिक्रिया दिएका छन्। क्यानडाका प्रधानमन्त्री जस्टिन ट्रुडोले आइतबार एक पत्रकार सम्मेलनमा डोनाल्ड ट्रम्पले लगाएको करको जवाफमा क्यानडाले पनि आफ्नै कर लगाउने बताए। ट्रुडोले यो निर्णयको प्रत्यक्ष असर मूल्य र अमेरिकी अर्थतन्त्रमा पर्ने बताए। ट्रुडोले सामाजिक सञ्जालमा क्यानडाले यस्तो कार्य गर्न नचाहे पनि ट्रम्पको ट्यारिफ घोषणाको प्रतिक्रिया दिन भने तयार रहेको बताएका थिए। ट्रुडोले आफ्नो सरकारले १५५ अर्ब डलर बराबरको अमेरिकी उत्पादनहरूमा २५ प्रतिशत भन्सार लगाउने बताएका छन्। उनले क्यानाडाली कम्पनीहरूलाई समय दिनको लागि, यो भन्सार मंगलबारदेखि ३० अर्ब डलर मूल्यका उत्पादनहरूमा लागू हुने बताएका छन् भने बाँकी १२५ अर्ब डलर मूल्यका उत्पादनहरूमा आगामी २१ दिनमा लागू गरिने बताएका छन्। शनिबार ट्रम्पले क्यानडा र मेक्सिकोका सामानमा २५ र चीनकोमा १० कर लगाउने निर्णयमा अनुमोदन गरेका थिए।"
सरकारले पोलिसी रिफर्ममा जोड दिएको छ : अर्थमन्त्री,काठमाडौं : उपप्रधान एवं अर्थमन्त्री विष्णुप्रसाद पौडेलले लामो समयदेखिका अर्थतन्त्रका समस्या समाधान हुने क्रममा रहेको बताएका छन्। काठमाडौंमा आयोजित एक कार्यक्रममा पौडेलले समस्या समाधानका लागि सरकारले पोलिसी रिफर्ममा जोड दिएको बताएका हुन्। लामो समय देखिएको समस्या तत्काल समाधान नहुने भन्दै वर्तमान सरकार गठन भएपछि अर्थतन्त्रका समस्या समाधान हुने क्रममा रहेको उनको भनाई छ। मन्त्री पौडेलले पोलिसी रिफर्मका लागि नै सरकारले विभिन्न अध्यादेश ल्याएको जिकिर गरे। अध्यादेशका कारण अर्थतन्त्रको ८० प्रतिशत क्षेत्र ओगटेको निजी क्षेत्रको आत्मबल बढाउने काम गरेको उनको दाबी छ। उनले निजी क्षेत्र उठाउँदै आएका मागहरुलाई सम्बोधन गर्ने गरि ६ वटा अध्यादेशबाट विभिन्न ऐन ल्याएको जिकिर गरे। उनले अध्यादेशबाट आएका कानुनलाई कार्यान्वयन गर्न सरकार गम्भीर रहेको उल्लेख गरे। त्यस्तै अर्थमन्त्री पौडेलले निर्माण व्यवसायीको भुक्तानीको सबै समस्या समाधान भइसकेको बताए।
"सेयर बजारमा उछाल, १२ अर्बमाथिको कारोबार","काठमाडौं : लामो समयपछि सेयर बजारमा उछाल आएको छ। साताको पहिलो सेयर कारोबार दिन आइतबार नेप्से परिसूचक ६९८० अंकले बढेर २७२७२५८ विन्दुमा पुगेको छ। सेन्सेटिभ इण्डेक्स १३६५ अंकले बढेर ४५८३७ बिन्दुमा पुगेको छ। नेप्से परिसूचक उच्च अंकले बढ्दा १२ अर्ब रुपैयाँ माथिको सेयर कारोबार भएको छ। यसदिन ३३० स्क्रिप्सको २ करोड ४८ लाख ४८ हजार ७९ कित्ता सेयर १२ अर्ब ९५ करोड ५७ लाख ६४ हजार १३६ रुपैयाँमा खरिदबिक्री भए। दोहोरो अंकले बढेको सेयर बजारमा आज ९ कम्पनीको सेयर सकारात्मक सर्किट लेभलमा कारोबार भयो। उन्नति सहकारी लघुवित्त वित्तीय संस्था,ग्लोबल आईएमई लघुवित्त वित्तीय संस्था,अभियान लघुवित्त वित्तीय संस्था,विजय लघुवित्त वित्तीय संस्था,भूगोल इनर्जी डेभलपमेन्,गरिमा विकास लघुवित्त वित्तीय संस्था, एनएमबी माइक्रोफाइनान्स वित्तीय संस्था,समता घरेलु लघुवित्त वित्तीय संस्था र न्यादी हाइड्रोपावरको सेयर १० प्रतिशतले बढ्यो। यसदिन सामुदायिक लघुवित्त वित्तीय संस्थाका लगानीकर्ताले भने गुमाए। सो कम्पनीको सेयर १० प्रतिशतले घट्यो।कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्षस्थानमा रह्यो। सो कम्पनीको ४१ करोड बढिको सेयर कारोबार भयो। यसैगरी सप्तकशी डेभलपमेन्ट बैंकको ३५ करोडको सेयर कारोबार हुँदा सिन्धु विकास बैंकको ३० करोड,हिमालयन पावरको २९ करोड र हिमालयन रिइन्स्योरेन्सको २७ करोड मूल्य बराबरको कारोबार भयो। कारोबारमा आएकामध्ये २०२ स्टक्सको मूल्य बढ्दा ३७ वटाको घट्यो। बाँकी ३ स्टक्सको मूल्य भने स्थिर रह्यो। आज सबै समूहको उपसूचक सकारात्मक देखिएका छन्। माइक्रोफाइनान्स समूहको उपसूचक सर्वाधिक ४९२ प्रतिशतले बढ्यो। डेभलपमेन्ट बैंक,इन्भेस्टमेन्ट,मनु एण्ड प्रो र नन लाइफ इन्स्योरेन्स समूहको उपसूचक प्रतिशत बढिले बढ्यो।"
नक्कली नोटसहित युवक पक्राउ,सर्लाही : नक्कली नोटसहित युवक पक्राउ परेका छन्। ईश्वरपुर नगरपालिका१५ सुकनाहा बजारबाट भारतीय ५ सय दरको १ थान र १ सय दरका २९ थान नक्कली नोट सहित भारत सीतामढी पुरान्दा राजवाडा९ बस्ने २७ वर्षीय मुकेश कुमार सोनी पक्राउ परेका हुन्। सोही ठाउँस्थित किराना पसलमा मुकेश कुमारले सामान किनेपश्चात नक्कली नोट दिएको भन्ने खबर प्राप्त हुनासाथ अस्थायी प्रहरी पोष्ट सुकनाहाबाट खटिएको प्रहरीले उनलाई उक्त नक्कली नोट सहित पक्राउ गरेको हो। साथै प्रहरीले उनले प्रयोग गरेको बीआर ३० एई ३३९९ नम्बरको मोटरसाइकल समेत बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
समाजको नेतृत्व गर्न वैचारिकरूपमा स्पष्ट हुनु आवश्यक छ : उपमहासचिव ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले वैचारिक रूपमा स्पष्ट हुन आवश्यक रहेको बताएका छन्। आइतबार नेकपा एमाले रामेछापले आयोजना गरेको जिल्लास्तरीय प्रशिक्षण कार्यक्रममा बोल्दै ज्ञवालीले विचार कमजोर हुँदा व्यक्ति र समाज जता हावा चल्यो त्यतै लाग्ने बताएका हुन्। अधिकारको लडाई लडेका नेपाली राजनीतिक दल अब आर्थिक समृद्धिको बाटोमा अघि बढ्नु पर्ने उनको भनाई छ। यसको लागि हामीले नयाँ सोच आवश्यक छ, अब हामीलाई समृद्धिको स्किल आवश्यक छ, उनले भने। दृष्टिकोण सही हुँदा मात्र सही दिशामा अघि बढ्न सकिने ज्ञवालीले बताए। के चाहिँ राम्रो हो भन्ने कुरा थाहा पाउन पनि दृष्टिकोण चाहिन्छ, दृष्टिकोण नै नभए पछि राम्रो नराम्रो छुट्याउन सकिँदैन, सही र गलत छुट्याउन नसक्नेले कसरी समाज परिवर्तन गर्न सक्छ ?उनले प्रश्न गरे। अहिले सामाजिक सञ्जालमार्फत सूचना भन्दा बढी मिस इन्फरमेसन र डिस इन्फरमेशन आइरहेका बताउँदै ज्ञवालीले यसले समाजलाई नै दिग्भ्रमित गराउने काम गरेको बताए । धेरै मानिसहरू भ्रामक समाचारबाट प्रभावित भएका छन्, यसबाट जोगिन हरेक विषयको गहन अध्ययन आवश्यक छ, अहिले पढ्ने बानी एकदमै कमजोर भएर गएको छ, ज्ञवालीले भने। ज्ञवालीले परिवर्तनको गतिसँग कार्यकर्तालाई अघि बढ्न निर्देशन दिए। उनले भने, हामीले आफूलाई अपडेट गरेनौँ भने ह्याङ हुन्छौँ, समाज बुझेनौँ भने समाजका समस्या बुझ्दैनौँ र समाज परिवर्तन गर्न सक्दैनौँ।"
चीन र मेक्सिकोले पनि अमेरिकाले लगाएको करविरुद्ध बदला लिने,"अमेरिकी राष्ट्रपनि डोनाल्ड ट्रम्पले शनिबार क्यानडा र मेक्सिकोका सामानमा २५ र चीनकोमा १० कर लगाउने निर्णय गरेका थिए। ट्रम्पको उक्त निर्णविरुद्ध तीनै देशले बदला लिने जनाएका छन्। चीनको वाणिज्य मन्त्रालयले यसप्रति प्रतिक्रिया जनाएको छ। उक्त प्रतिक्रियामा अमेरिकी उक्त कदम विरुद्ध बदला लिने भनिएको छ। चीनको वाणिज्य मन्त्रालयले एक विज्ञप्तिमा भनेको छ, 'चीन यस कदमबाट असन्तुष्ट छ। यसको दृढतापूर्वक विरोध गर्दछ। यसले विश्व व्यापार संगठनको नियमहरूको 'गम्भीर उल्लङ्घन' भएको छ।' चीनले यस्ता कदमहरू चीन र अमेरिका बीचको सामान्य आर्थिक र व्यापारिक सहयोगको लागि हानिकारक भएको बताएको छ। 'चीनले अब अमेरिकाको 'गलत व्यवहार' विरुद्ध विश्व व्यापार संगठनमा मुद्दा दायर गर्नेछ र 'आफ्नो अधिकार र हितको रक्षा' गर्न प्रतिशोधात्मक कदम चाल्नेछ।', विज्ञप्तिमा भनिएको छ, 'चीनले अमेरिकालाई आफ्नो गलत अभ्यासहरू सच्याउन र समस्या समाधान गर्न मिलेर काम गर्न आह्वान गर्दछ।' चीनले अमेरिकालाई पारस्परिक लाभ, सम्मान र समानताको आधारमा मतभेदहरू समाधान गर्न र पारस्परिक सहयोगलाई बलियो बनाउन पनि अपील गरेको छ। ट्रम्पको निर्णयविरुद्ध मेक्सिको पनि असन्तुष्ट ट्रम्पले मेक्सिकोमाथि लगाएको २५ प्रतिशत करप्रति मेक्सिकन राष्ट्रपति क्लाउडिया शेनबाउमले पनि प्रतिक्रिया दिएकी छन्। उनले अमेरिका विरुद्ध पनि प्रतिशोधात्मक कारबाही गर्ने जनाएकी छन्। त्यसमा कर पनि समावेश हुने उनको भनाइ छ। राष्ट्रपति शेनबाउमले भनिन्, 'म अर्थ सचिवलाई योजना बी कार्यान्वयन गर्न निर्देशन दिन्छु, जसमा हामी काम गरिरहेका छौं। यसमा कर लगाउने तथा अन्य उपायहरू समावेश छन्।' त्यस्तै अमेरिकाविरुद्ध क्यानडाले पनि २५ कर लगाउने क्यानडाका प्रधानमन्त्री जस्टिन ट्रुडोले जनाएका छन्। बीबीसी यो पनि पढ्नुहोस ट्रम्पले आजबाट क्यानडामेक्सिको र चीनमाथि कर लगाउने क्यानडाले पनि अमेरिकालाई २५ प्रतिशत नै कर लगाउने"
"दमकमा बन्दकर्ता र प्रहरीबीच झडप, तीन राउन्ड अश्रुग्यास प्रहार","झापा : ताप्लेजुङको पाथीभरा क्षेत्रमा नो केबलकार भन्दै आन्दोलनमा उत्रिएका बन्दकर्ता र प्रहरीबीच झापाको दमकमा झडप भएको छ। आज दिउँसो पूर्व पश्चिम राजमार्ग अन्तर्गत दमक६ स्थित गणतन्त्र चोकमा संघीय लोकतान्त्रिक राष्ट्रिय मञ्चका अध्यक्ष कुमार लिङ्देनको नेतृत्वमा करिब सय जनाले टायर बालेर सडक अवरोध गर्न खोजेका थिए। त्यसक्रममा प्रहरीले बन्दकर्तालाई नियन्त्रणमा लिन खोज्दा उनीहरूले प्रहरीमाथि ढुंगा हानेका थिए। ढुंगा प्रहारबाट मे १ च ५१६१ नम्बरको स्कोरपियोसहित केही सवारी साधनमा क्षति पुगेको छ। इलाका प्रहरी कार्यालय दमकले त्यसपछि केही बन्दकर्ताहरुलाई पक्राउ गरेपछि स्थिति तनावग्रस्त बन्यो र दुवै पक्षबीच झडप भएको थियो। झडपका क्रममा प्रहरीले स्थितिलाई नियन्त्रणमा लिन तीन सेल अश्रुग्यास प्रहार गरेको प्रहरीले जनाएको छ। हाल सवारीसाधनहरू वैकल्पिक बाटोबाट आवतजावत गरिरहेको जनाइएको छ। यातायात अवरुद्ध पार्न खोज्दा अश्रुग्यास प्रहार गर्नुपरेको प्रहरी कार्यालय झापाका डीएसपी कृष्णकुमार चन्दले बताए। यसअघि आजै बिहान प्रहरीले दमकबाट बन्दकर्ताहरू पदम बेघा, धनकुमार योङहाङ र शुक्र लिम्बूलाई पक्राउ गरेको थियो।"
राष्ट्रियसभा बैठकमै नारायणदत्त भट्ट अस्वस्थ,काठमाडौं : राष्ट्रिय सभा बैठक चलिरहँदा राष्ट्रियसभा सदस्य नारायणदत्त भट्ट अस्वस्थ भएका छन्। आइतबार राष्ट्रिय सभाको शून्य समय चलिरहँदा भट्टलाई स्वास्थ्य समस्या भएको हो। शून्य समयमा राष्ट्रियसभा सदस्य जगप्रसाद शर्माले धारणा राखिरहँदा भट्टलाई स्वास्थ्य समस्या देखिएपछि अन्य संसदहरूले उनलाई संसद भवनभित्र रहेको स्वास्थ्य केन्द्रमा पुर्याएका थिए। रक्तचाप र सुगरका बिरामी भट्टलाई चक्कर लागेपछि सांसद भवनभित्रै उपचार गरिएको छ। बैठकको विशेष समयमा बोल्नका लागि नाम टिपाएका भट्ट अस्वस्थ भएपछि राष्ट्रिय सभा अध्यक्ष नारायण प्रसाद दाहालले सम्बन्धित दलबाट विष्णुकुमारी सापकोटालाई बोल्नका लागि समय उपलब्ध गराएका थिए।
महोत्तरीमा युवतीको हत्या,गौशाला : गौशालाको शिवभक्तिखोरमा एक युवतीको हत्या भएको छ। गौशाला ८ का अभिषेक यादवकी २१ वर्षीय श्रीमती खुश्वुकुमारी यादवको गए राति हत्या भएको हो। ईलाका प्रहरी कार्यालय गौशालाले दिएको जानकारी अनुसार पारिवारिक विवादका कारण खुश्वुको हत्या भएको छ। हत्यापश्चात अभिषेक लगायत उनका घरपरिवार फरार रहेका छन्। उनीहरुको खोजीकार्य भइरहेको जिल्ला प्रहरी कार्यालय महोत्तरीका प्रहरी नायव उपरीक्षक सन्तुलाल प्रसाद जयसवारले जानकारी दिए। मृतकको शव पोस्टमार्डमका लागि जलेश्वर पठाउने तयारी भइरहेको उनले बताए। मृतकका माइतीपक्षका अनुसार गत विवाह पञ्चमीका दिन खुश्वुको विवाह गौशाला ८ का अभिषेक यादवसँग भएको थिए। विवाहपछि खुश्वु माइती घर फर्केर गएकी थिइनन्।
घुससहित पक्राउ परेका प्रधानाध्यापकसहित तीनजनाविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले भवन निर्माणका क्रममा सेवाग्राहीसँग घुस मागेको आरोपमा प्रधानाध्यापकसहित तीनजनाविरुद्ध भ्रष्टाचार मुद्दा दायर गरेको छ। नवलपरासीको पाल्हिनन्द गाउँपालिकास्थित राजनारायण माध्यमिक विद्यालयका प्रधानाध्यापक रेशम राज कण्डेल,विद्यालय सहायक लेखापाल सुरेश गुप्ता र विद्यालय व्यवस्थापन समितिका सदस्य सुरेन्द्र कहारसमेत गरी तीनजनाविरुद्ध आज विशेष अदालत काठमाडौंमा आरोप पत्र दायर भएको हो। अख्तिायरका प्रवक्ता नरहरि घिमिरेका अनुसार अनु सन्धानका क्रममा प्रधानाध्यापक कण्डेल,विद्यालय सहायक लेखापाल गुप्ता र विद्यालय व्यवस्थापन समितिका सदस्य कहारको मिलेमतोमा भवन निर्माण सम्पन्न पछि अन्तिम बिल भुक्तानी गर्नका लागि सेवाग्राहीसँग ६५ हजार घुस लिएको पुष्टि हुन आएपछि उनीहरूविरुद्ध आरोप पत्र दायर भएको हो। उनीहरू केही समयअघि सेवाग्राहीबाट ६५ हजार रुपैयाँ घुससहित पक्राउ परेका थिए। उनीहरूविरुद्ध सोही रकम बराबरको बिगो र जरिवाना सजायको माग गरिएको विशेषमा दायर गरेको आरोप पत्रमा उल्लेख छ।"
नेपालको लगातार तेस्रो हार,"काठमाडौं : काठमाडौंमा जारी त्रिकोणात्मक टी२०आई शृंखलामा नेपालले लगातार तेस्रो हार व्यहोरेको छ। कीर्तिपुरस्थित त्रिवि क्रिकेट मैदानमा आइतबार भएको खेलमा नेपाल नेदरल्याण्ड्ससँग १५ रनले पराजित भएको हो। नेदरल्याण्ड्सले दिएको १ सय ४१ रनको लक्ष्य पछ्याएको नेपालले निर्धारित २० ओभरमा ८ विकेट गुमाएर १ सय २५ रन बनायो। नेपालका लागि कप्तान इन्दु बर्माले सर्वाधिक ३० रन बनाइन्। नेदरल्यान्डसका लागि आइरिस विलिङ, क्यारोलिन डिल्याङ र हेदर सिजर्सले दुईदुई तथा इभा लिन्च र इशावेल वनिङले एकएक विकेट लिइन्। यसअघि टस जितेर पहिले ब्याटिङ गरेको नेदरल्यान्ड्सले नौ विकेटको क्षतिमा १४० रन बनाएको थियो। नेदरल्यान्ड्सका लागि सर्वाधिक बबेट डिलेडले ४१ रन बनाइन्। नेपालका लागि सीता राना मगरले पाँच विकेट लिइन्। जितसँगै नेदरल्यान्डसको ६ अकं भएको छ भने नेपाल अंकविहीन छ। अर्का टोली थाइल्यान्डको दुई अंक छ। सिरिजको पहिलो खेलमा नेपाल नेदरल्याण्ड्स र दोस्रो खेलमा थाइल्याण्डसँग पराजित भएको थियो। नेपालले अर्को खेल मंगलबार थाइल्याण्डसँग खेल्नेछ।"
"झापामा बन्द गराउँदै हिँड्ने तीनजना पक्राउ, मेची राजमार्गमा यातायात ठप्प","झापा : मुक्कुम्लुङ संरक्षण तथा केबुलकार खारेजी अन्तरदलीय संघर्ष समितिले आह्वान गरेको बन्दको आंशिक प्रभाव झापामा परेको छ । ताप्लेजुङको पाथीभरा क्षेत्रमा निर्माणाधीन केबलकारको विरोध गर्दै आइरहेको संघर्ष समितिले आज र भोलि झापासहित पूर्वका नौ जिल्लामा बन्दको आह्वान गरेको छ । झापामा बन्द गराउँदै हिँड्ने तीनजनालाई प्रहरीले नियन्त्रणमा लिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । आज बिहान दमक नगरपालिका६ स्थित आकाशे पुलमा भेला भई बन्द गराउँदै हिँडने तीनजना बन्दकर्तालाई इलाका प्रहरी कार्यालय दमकले नियन्त्रणमा लिएको हो । पक्राउ पर्नेमा पदम बेघालगायत रहेका छन् । राजमार्गमा गुडिरहेका गाडीको चाबी थुत्न खोज्दा उनीहरूलाई नियन्त्रणमा लिएको डीएसपी चन्दले बताए । त्यस्तै आज बिहान ५:३० बजे मेची राजमार्गअन्तर्गत बुद्धशान्ति गाउँपालिका ४ स्थित बर्नेमा बन्दकर्ताहरूले दुईवटा घाघरुको रुख ढालेर राजमार्ग अवरुद्ध पारेका थिए । त्यसलाई पन्छाएर सडक सुचारु गराएको डीएसपी चन्दको भनाइ छ । जिल्लामा बन्दको प्रभाव देखिएको छैन । राजमार्गमा सवारीसाधन चलिरहेका छन् । बजार पसल पनि खुला छ । राजमार्गका विभिन्न स्थानमा व्यापक सुरक्षाकर्मीहरू परिचालन गरिएको उनले बताए । समितिले ताप्लेजुङ,पाँचथर, इलाम, झापा, मोरङ, सुनसरी, धनकुटा, तेह्रथुम र सङ्खुवासभा बन्दको आह्वान गरेको हो । पूर्वी पहाडी जिल्लामा भने यातायात चलेको छैन । बन्दकर्ताहरूले गत माघ १५ गतेदेखि मेची राजमार्गमा यातायात बन्द यथावत् राखेका छन् । जसका कारण जनजीवन प्रभावित बन्दै गएको छ । पाथीभरा क्षेत्रमा केबुलकारको विरोध गर्दै आएका मुक्कुम्लुङ संरक्षण संर्घष समिति र प्रहरीबीच झडप भएको थियो । झडपमा प्रहरीको गोली लागेर तीनजना प्रदर्शनकारी गम्भीर घाइते भएपछि उनीहरू थप आन्दोलित बनेका हुन् ।"
हवाई सेवा र नागरिक उड्ययन प्राधिकरणसम्बन्धी विधेयक संसदमा दर्ता,"काठमाडौं : हवाई क्षेत्रको नियामक निकाय नेपाल नागरिक उड्डयन प्राधिकरणलाई टुक्रयाउने गरी ल्याइएका दुईवटा विधेयक संसदमा दर्ता भएका छन्। संस्कृति पर्यटन तथा नागरिक उड्डयन मन्त्री बद्रीप्रसाद पाण्डेले नेपाल नागरिक उड्डयन प्राधिकरण सम्बन्धी कानुनलाई संशोधन र एकीकरण गर्न बनेको विधेयक २०८१ र नेपाल हवाई सेवा प्राधिकरणको स्थापना र व्यवस्था गर्न बनेको विधेयक २०८१ संसद सचिवालयमा दर्ता गराएका हुन्। मन्त्री पाण्डेले नेपालको नागरिक उड्डयन सेवालाई अन्तर्राष्ट्रिय मापदण्ड अनुरुप विकास तथा विस्तार गर्न,प्रभावकारी नियमन गरी नागरिक उड्डयन सेवालाई सुरक्षित,नियमित,स्तरीय र भरपर्दो बनाउन विधेयक पेश गरेको बताएका छन्। यसैगरी मन्त्री पाण्डले नेपालमा आधुनिक,सुविधायुक्त र अन्तर्राष्ट्रिय मापदण्ड अनुरुपको विमानस्थल पूर्वाधार तथा सुरक्षित र भरपर्दो एयर नेभिगेसन प्रणालीको विकास गरी हवाई सेवालाई स्तरीय र प्रभावकारी बनाउन नेपाल हवाई सेवा प्राधिकरणको स्थापना र व्यवस्था गर्ने सम्बन्धमा कानुनी व्यवस्था आवश्यक भएकाले यो विधेयक पेश गरेको बताएका छन्। मन्त्री पाण्डेले नेपाल नागरिक उड्डयन प्राधिकरणले हवाई सेवा प्रदायक र नियामकीय निकायको काम गर्दै आएकोले यसलाई टुक्याउन विधेयक ल्याउनुको मुख्य उद्देश्य रहेको स्पष्ट पारेका छन्। यसअघि पनि संसदमा दर्ता भएका यी दुवै विधेयक सरकारले फिर्ता ल्याएको थियो। दर्ता भएका दुवै विधेयक पारित भए प्राधिकरण टुक्राउने बाटो खुल्नेछ।"
विराटनगरका राय मानव कंकालसहित पक्राउ,विराटनगर : विराटनगर महानगरपालिका१७ का ३७ वर्षीय विनोद राय आइतबार बिहान मानव कंकालसहित पक्राउ परेका छन्। सशस्त्र प्रहरीले उनलाई विराटनगर१५ स्थित २ नम्बर ढाटबाट बिहान ७:४० बजेतिर पक्राउ गरेको हो। सशस्त्र प्रहरी बल प्रस्तावित सीमा सुरक्षा गुल्म रानीबाट खटिएको टोलीले भारतबाट मानव कंकाल लिएर आउँदै गर्दा रायलाई फेला पारेको थियो। गुल्मका प्रमुख एवं सशस्त्र प्रहरी बलका डीएसपी ऋषिकेश राउतले रिक्सामा चढेर आउँदै गरेका रायको साथबाट मानव कंकाल फेला परेको जानकारी दिए। उनी चढेको रिक्सालाई सशस्त्रले रोकेर चेकजाँच गरेको थियो। चेकजाँच गर्दा रायले बोकेको झोलाबाट ३८ वटा मानव खप्पर र १० वटा नली खुट्टा बरामद भएको डीएसपी राउतले बताए। उनीसँगै रिक्सामा रहेकी १ जना महिला सशस्त्रले चेकजाँच गर्न थालेपछि ओर्लिएर फरार भएकी छन्। ती महिलाको खोजी तीव्र पारिएको र हालसम्म पहिचान हुन नसकेको सशस्त्र प्रहरीले जनाएको छ। सशस्त्रले रायलाई आवश्यक कारबाहीका लागि इलाका प्रहरी कार्यालय रानीको जिम्मा लगाएको छ। रायले मानव कंकाल कहाँबाट र किन ल्याएका हुन् भनेर यकिन भइसकेको छैन। अनुसन्धानबाट थप कुरा खुल्दै जाने प्रहरीले जनाएको छ। सशस्त्र प्रहरीका अनुसार राय यसअघि पनि मानव कंकालसहित विराटनगरबाटै पक्राउ परेका थिए। सशस्त्रले यसअघि २०७८ असोज र चैतमा पनि मानव कंकाल बरामद गरेको थियो।
अमेरिकामा काम गर्दै पढ्दै गरेका नेपाली विद्यार्थी ससंकित,"अमेरिका : १९ वर्षीया मुना खनाल (नाम परिवर्तन) टेक्ससको अर्भिङस्थित एक रेष्टुरेन्टमा काम गर्थिन्। बुधबारबाट काम छोडेकी छिन्। नर्थ लेक कलेजमा अध्ययनरत उनले अब काममा नआउने जानकारी रेष्टुरेन्ट सञ्चालकलाई गराइसकेकी छिन्। किनभने, आप्रवासीमाथि धरपकड र देश निष्कासन गर्ने काम तीव्र पारिएपछि खनालले रेष्टुरेन्टको काम छोडेकी हुन्। अमेरिकाका राष्ट्रपति डोनाल्ड जे ट्रम्पले जारी गरिरहेका अवैध आप्रवासी लक्षित विभिन्न कार्यकारी आदेशपछि अमेरिकी सरकारको अध्यागमन तथा भन्सार कार्यान्वयन विभागले अवैध रूपमा बसोबास गरिरहेकाहरूको खोजी तीव्र पारेको छ। अवैध आप्रवासीलाई पक्राउ गरी अमेरिकाबाट निष्कासनको प्रक्रिया पनि अघि बढाइएको छ। राष्ट्रपतिका पछिल्ला कार्यकारी आदेश र ती आदेश कार्यान्वयन भइरहँदा त्यसले मुख्यतः अवैध रूपमा बसोबास गरेकाहरू प्रभावित भइरहेका छन्। अध्ययन भिसामा रहेकाहरूले नियमानुसार निश्चित घण्टा र निश्चित स्थानमा काम गर्न त पाउँछन। तर, रेष्टुरेन्ट, स्टोर, सपिङ सेन्टरहरूमा वैध रूपमा काम गर्न पाउँदैनन्। रेष्टुरेन्टमा पनि यहाँको प्रहरी प्रशासनले छापा हान्यो भने समस्यामा परिन्छ कि भनेर आफूले काम छाडेको खनालले सुनाइन्। पछिल्लो समय अमेरिकाका विभिन्न राज्य र सहरहरूसँगै टेक्ससको डलास, फोटवर्थ, प्लानो, अर्भिङ, आर्लिङटन लगायतका सहरमा पनि प्रहरी प्रशासनले अवैध रूपमा बसोबास गरिरहेकाहरूको खोजी गर्दै पक्राउ गर्ने क्रम बढाएको छ। हालसम्म पक्राउ परेकाहरू विभिन्न अपराधमा संलग्न भएकाहरू, स्थायी बसोबास गर्न अनुमति नदिने गरी अदालतले अन्तिम फैसला गरिसकेकाहरू, वैधानिक कागजातविहीनहरू छन्। उनीहरूलाई पक्राउ गरी अमेरिकाबाट निष्कासन गर्दै सम्बन्धित देशमा नै पठाउने काम अध्यागमन विभागले गरिरहेको छ। हालसम्म अवैध रूपमा बसिरहेकाहरू निशानामा परे पनि विद्यार्थीहरू पनि त्रसित छन्। खनाल जस्तै टेक्ससकै प्लानोमा स्मोक सपमा काम गर्दै आएकी २२ वर्षीया हरसीता यादव (नाम परिवर्तन) ले पनि आफूले काम छाडेको बताइन्। उनी त्यहाँ करिब ८ महिनादेखि काम गर्दै आएकी थिइन्। युनिभर्सिटी अफ नर्थ डलासमा अध्ययनरत हरसीताले आफूले केही हुने हो कि भनेर स्मोक सपका सञ्चालकलाई काम गर्न असमर्थता जनाएको सुनाइन्। कामको आवश्यकता परे पनि त्रासले कामलाई निरन्तरता दिन गाह्रो भएको विद्यार्थीहरूको भनाइ छ। तर, बिना काम अध्ययन गर्न र बस्नका लागि विद्यार्थीलाई अप्ठ्यारो त परेकै छ। र, पनि, अर्को विकल्प नभएकाले अध्ययनमा मात्रै केन्द्रित भएर बस्ने योजना रहेको खनालले सुनाइन्। खनाल र यादवले काम छाडिरहँदा नर्थ लेकमै अध्ययनरत २० वर्षीया ईशा मैनाली (नाम परिवर्तन) लाई भने उनले काम गर्दै आएको ग्रान्डपेरीमा रहेको सेभेन इलेभनको व्यवस्थापनले काममा नआउन जानकारी गराइसकेको छ। अवस्था ठीक नभएको भन्दै १५२० दिन काममा नआउन आफूलाई सञ्चालकले आग्रह गरेको उनले बताइन्। खनाल, यादव र मैनाली जस्ता धेरै नेपाली विद्यार्थीहरू अध्ययनको सिलसिलामा डलासफोर्टवर्थ वरपर बसोबास गर्छन्। टेक्सस राज्य र अझ त्यसमा पनि डलासफोर्ट वर्थ क्षेत्र बाक्लो नेपाली समुदाय रहेको स्थान हो। यहाँ धेरै गैरआवासीय नेपालीका व्यवसाय छन्। अमेरिकाका अन्य राज्यभन्दा तुलनात्मक रूपमा बस्नका लागि सस्तो र व्यवसायमा संलग्न नेपालीको संख्या पनि उल्लेख्य रहेकाले टेक्ससमा नेपाली विद्यार्थीलाई काम पाउन सहज हुन्छ। त्यसैकारण सिधै टेक्ससका युनिभर्सिटीहरूमा नेपालबाट आउने र अन्य राज्यका युनिभर्सिटीहरूमा आए पनि ट्रान्सफर हुन योग्य भएपछि टेक्ससका युनिभर्सिटीहरूमा ट्रान्सफर लिने विद्यार्थीको संख्या ठूलो छ। युनिभर्सिटीमा अध्ययन महँगो पर्ने हुँदा कम्युनिटी कलेजहरूमा जाने अन्तर्राष्ट्रिय विद्यार्थीको संख्या पनि उत्तिकै छ। विगतमा प्राप्त हुने कामभन्दा विद्यार्थीको संख्या धेरै भएकाले धेरै विद्यार्थी कामविहीन रहेको अवस्था थियो, अहिले पनि त्यो अवस्था यथावत् नै छ। केही दिनअघिसम्म कामका लागि सम्पर्कमा आउने विद्यार्थीहरूको फोन कल उठाउने गर्दै आए पनि अहिले भने यहाँ व्यवसाय सञ्चालन गरिरहेका गैरआवासीय नेपालीहरूलाई विद्यार्थीले संशययुक्त प्रश्न गरिरहेका छन्। नेपाली सम्बद्व संघसंस्थाहरूमा पनि विद्यार्थीहरूले सम्पर्क बढाइरहेका छन्। विभिन्न तरिकाले विद्यार्थी र स्थायी कागजात नभएकाहरूले पनि सम्पर्क गरिरहेको नेपाली समाज टेक्ससका अध्यक्ष राजेन्द्र वाग्लेले बताए। विद्यार्थीहरूले चासो लिइरहेका छन्, उनीहरू अलि त्रसित देखिएका छन्, अध्यक्ष वाग्लेले भने, हामीले नियम र कानुनले दिएको कुरा गर्नु आफ्नो ख्याल राख्नु भनेका छौं, केहीपरे सम्पर्क गर्नुहोस् भनेका छौं। उता, मेरिल्यान्डमा रहेको बाल्टिमोर एसोसिएसन अफ नेपलिज इन अमेरिकाका अध्यक्ष सुवोध विलास पन्तले धेरै विद्यार्थीहरूले काम छाडिरहेको जानकारी दिए। विद्यार्थीहरूले आफैं पनि काम छाडेको कुराहरू आइरहेको छ। उनले भने यसमा हामीले गर्ने केही हुँदैन, दुःख पाए सम्पर्क गर्न आग्रह गरेका छौं। पन्तले आफ्नो संस्थाले अन्तर्राष्ट्रिय विद्यार्थीहरूलाई अप्ठ्यारो परेको खण्डमा आकस्मिक कोषमा ७ हजार छुट्ट्याइएको जनाए। अमेरिकाका अन्य सहरहरूबाट पनि विद्यार्थीहरूले चासो राख्दै सम्पर्क गरिरहेको गैर आवासीय नेपाली संघ, राष्ट्रिय समन्वयपरिषद् अमेरिकाका युवा उपाध्यक्ष अनुप खनालले बताए। अमेरिकामा अन्तर्राष्ट्रिय विद्यार्थीका रूपमा नेपाली विद्यार्थीको एकिन तथ्यांक नभए पनि केही वर्षदेखि नेपालबाट आउने विद्यार्थीको संख्यामा भएको बढोत्तरीले यो संख्या ठूलो रहेको बताइन्छ। सजग हुनु नै बुद्धिमता हो, त्यसैले सम्पर्कमा आएका विद्यार्थीलाई त्यही सुझाव दिइरहेका छौं, युवा उपाध्यक्ष खनालले भने, पाएसम्म कलेजमै काम गर्न सुझाएका छौं। वाग्ले, पन्त र खनालले यहाँ रहेका विद्यार्थीका नेपालमा रहेका अभिभावकलाई पनि अहिले आफ्ना बालबच्चालाई काममा जानभन्दा नेपालबाट नै वा यही रहेका आफन्तमार्फत यहाँ अध्ययन र बस्नका लागि आवश्यक पर्ने प्रबन्ध मिलाउनका लागि सुझाएका छन्। अहिले पर्ख र हेरको अवस्था : एर्टोनी भट्ट लामो समयदेखि अमेरिकामा अध्यागमन कानुनका क्षेत्रमा काम गर्दै आएका एर्टोनी डिल्लिराज भट्ट अहिले आप्रवासीका लागि पर्ख र हेरको अवस्था रहेको बताउँछन्। अहिले जे जस्तो भइरहेको छ, यो अवैध आप्रवासीलाई नियन्त्रण र निष्कासन गर्ने सवालमा केन्द्रित छ, त्यसैले डकुमेन्ट भएकाहरू आत्तिहाल्नुपर्ने अवस्था छैन, भट्टले भने, तर जसरी प्रक्रियाहरू अगाडि बढिरहेको छ यसले अब आप्रवासन नीतिहरू कस्ता बन्लान् वा भएका नीतिहरू कसरी परिवर्तन होलान भनेर डर पैदा गरेको अवस्था हो। सचेततापूर्वक गतिविधिहरूलाई नियाल्नु आवश्यक छ। कानुनले नदिएका गतिविधि गर्ने त कुरै आउँदैन। विगतमा पनि कार्यकारी आदेशहरू जारी भए पनि कार्यान्वयन यो रूपमा नभएको उनको भनाइ छ। अहिले त कार्यकारी आदेशहरू जारी भएसँगै त्यसको कार्यान्वयनका लागि विभाग तथा निकायहरूले समेत समयसीमा नै तोकेर आफ्ना नीतिहरूसमेत परिवर्तन गरेका छन्, उनले भने। राष्ट्रपति डोनाल्ड जे ट्रम्पले चुनावी अभियानका क्रममा भएका सभाहरूमा गरेका सम्बोधन र उनको घोषणापत्रमा उल्लेख गरेका आप्रवासीका सम्बन्धका निति अनुरूप नै कार्यकारी आदेशहरू आईरहेको प्रष्ट देखिएको भट्टको धारणा छ। राष्ट्रपति ट्रम्पको पछिल्लो कार्यकारी आदेश अवैध आप्रवासीको निस्कासनमा केन्द्रीत रहेको र यसको कार्यान्वयनसँगैं १ हजार ३ सय ६५ नेपाली निस्कासनमा पर्नेछन्। तत्काललाई अवैध आप्रवासीको निष्कासन प्रमुख मुद्दा बने पनि ट्रम्प प्रशासन आप्रवासीका सन्दर्भमा कडा रूपमा प्रस्तुत हुँदै चरणबद्व रूपमा नियम परिवर्तन र कानुन निर्माण गरेर अघि बढ्ने संभावना पनि उत्तिकैं देखिएको एर्टोनी भट्टको धारणा छ। आप्रवासन कानुन सम्बन्धमा वहाल रहेको नीति नियममा परिवर्तन गरेर अप्ठ्यारा र कठिनाइ पर्ने खालका प्रावधानहरू राख्ने संभावना बढेर गएको छ, एर्टोनी भट्टले भने, यदि कोही अमेरिकामा रहेर पनि स्टाटस परिवर्तन वा स्थायी अनुमतिका लागि प्रक्रिया अगाडि बढाएको छैन भने अब कुरेर बस्नेभन्दा प्रक्रिया अगाडि बढाउँदा उत्तम हुन्छ। अहिले अमेरिकाको दुवै संसद्मा समेत राष्ट्रपति ट्रम्पको दलको बहुमत रहेकाले कानुन परिवर्तन, कार्यकारी आदेशको कार्यान्वयन र नयाँ कानुनको निर्माणमा समेत राष्ट्रपतिलाई सहजता रहेको छ।"
"भोटेकोशीको लिपिङ जंगलमा आगलागी, सिम्रिक एयरले निभाउँदै",काठमाडौं : सिन्धुपाल्चोकको भोटेकोशी गाउँपालिका२ को लिपिङको जंगलमा ठूलो आगलागी भएको छ। जंगलको आगो निभाउन सिम्रिक एयरको हेलिकोप्टरले पानी खन्याइरहेको छ। स्थानीयबासीको आग्रहमा सिम्रिक एयरको हेलिकोप्टरले बस्ती जोगाउन आगो निभाउने प्रयास गरिरहेको छ। आगलागी के कारणले भएको भन्ने जानकारी भने हालसम्म आएको छैन। थप विवरण आउन बाँकी छ।
"अनलाइन ठगीबाट करोडौं विदेशमा, फर्किंदैन कहिल्यै त्यस्तो रकम","काठमाडौं : कल्पना तामाङ (नाम परिवर्तन) लाई तीन महिनाअघि इन्स्टाग्रामको म्यासेञ्जरमा एउटा सूचना आयो बधाई छ, तपाईंलाई आइफोन उपहार परेको छ। साथै १ करोडको चिट्ठा पनि परेको छ। त्यसपछि उपहारमा परेको आइफोन र नगद १ करोड पठाउन ह्वाटसएपमा कुरा गर्न तामाङलाई आग्रह गरियो। उनले खुसी हुँदै तुरुन्तै ह्वाटसएप नम्बर दिइन्। त्यसपछि ह्वाटसएपमा घण्टी बज्यो र भनियो, अब तपाईंको गिफ्ट पार्सल गर्दै छौं, तर प्लेन भाडा १ लाख रुपैयाँ लाग्छ। त्यसपछि उनलाई तुरुन्तै बैंक खातामा पैसा राख्न भन्दै बैंक खाता दिइयो। आइफोन र एक करोड नगद पाउने आशामा रहेकी तामाङले एक लाख के हो र ? भन्दै बैंक खातामा पैसा पठाइन्। त्यसपछि फेरि, एयरपोर्टमा सामान छिर्न दिइएन, भन्सार तिर्नुपर्ने भयो भन्दै तामाङसँग भन्सार करका लागि २ लाख मागियो। उनले २ लाख पनि बैंक खातामा पठाइन्। त्यसपछि फेरि सामान धेरै देश कटेर आउनुपर्ने भएकाले ठाउँपिच्छे भाडा र भन्सार लाग्ने भयो भनेर उनीसँग रकम माग्न थालियो। तामाङले पनि विदेशबाट पतिले पठाएको पैसा खुरुखुरु पठाइदिन थालिन्। त्यतिले पनि नपुगेपछि साथीसँग सापटी लिएर पैसा पठाउन थालिन्। सबै गरेर २७ लाख रुपैयाँ बुझाइन्। तर, सामान पाइनन्। अन्तिमपटक, उनलाई सामान लिन एयरपोर्ट जानुहोस् भनियो। दिनभर त्रिभुवन अन्तर्राष्ट्रिय विमान स्थलमा गएर बसिन्। त्यहाँ रहेका प्रहरीलाई सोधिन मेरो सामान विदेशबाट आउँदै छ कसरी लिने ? प्रहरीले उनको सबै कुरा सुने। तपाईं ठगिनु भएछ भनेपछि उनी छाँगाबाट खसे झैं भइन्। दुःखको कमाइ, खाइनखाइ गरेको बचतदेखि सापटीको पिरले खग्रङ्ग भइन्। प्रहरीको सुझावअनुसार काठमाडौं उपत्यका अपराध अनुसन्धान कार्यालयमा गएर उजुरी दिइन्। रामेछापकी ३८ वर्षीया तामाङ (नाम परिवर्तन) डेढ वर्षदेखि काठमाडौंमा बस्न थालेकी हुन्। ७ कक्षासम्म अध्ययन गरेकी तामाङ छोराछोरी पढाउन राजधानीमा बस्न थालेकी हुन्। उनका पति दुबईमा वैदेशिक रोजगारी गर्छन्। तर, ठगको पछि लागेर पतिले पठाएको सबै रकम सिध्याएकी तामाङलाई अब २ छोराछोरीलाई पढाउन पनि धौधौ भइरहेको छ। यस्तैखाले चिट्ठा परेको भनी ठगिएका ३२ जनाले उपत्यका प्रहरी अपराध अनुसन्धान कार्यालयमा उजुरी दिएका छन्। ६ महिनामा मात्रै करिब ९८ लाख ३५ हजार रुपैयाँ बराबरको रकम ठगी भएको भन्दै उजुरी परेका छन्। यस्तैखाले प्रलोभनमा फस्दा करिब १ करोड ५२ लाख रुपैयाँ मुलुकबाट बाहिरिएको छ। ठगीका रूपहरू बदलिएसँगै सर्वसाधारण मात्र होइन, शिक्षित पनि प्रलोभनमा फस्न थालेका छन्। स्नातकसम्म अध्ययन गरेकी करिब ३० वर्षीया सुनिता बोगटीसमेत सित्तैमा पार्सल आउने लोभमा परेर आफू अचम्मले ठगिएको सुनाउँछिन्। उजुरी दिन उपत्यका अपराध अनुसन्धान कार्यालय पुगेकी बोगटीले आफ्नो मोबाइलमा ह्वाटसएपमा भएको संवाद देखाइन। भनिन, सुरुमा त मख्खै पारेर सामान आइनै सक्यो झैं गयो। त्यसैले होला त नि भनेर भन्सार शुल्क ४० हजार रुपैयाँ पठाइदिए। धन्न मेरो धेरै ठग्न पाएन। उनको ह्वाटसएपको मेसेजमा शर्मा शिरुनाको नामबाट म्यासेज आएको थियो, म लिभरपुल इंग्ल्यान्डबाट लेनोक्स मुरेबाट नेपाल आएको पार्सलको सम्बन्धमा त्रिभुवन अन्तर्राष्ट्रिय विमानस्थलबाट तपाईंलाई सम्पर्क गर्ने अन्तर्राष्ट्रिय कूटनीतिक एजेन्ट हुँ। नेपालको अन्तर्राष्ट्रिय विमानस्थलका लागि ४०,००० भन्सार कर तिर्नुपर्ने छ तपाईंले भुक्तान गरिसकेपछि हामी तपार्इंको पार्सल तपाईंको घरको ठेगाना, काठमाडौं नेपालमा पुयाउने छौँ। त्यसपछि बोगटीले उक्त पैसा पठाइन्। तर, सामान आएन। त्यसपछि फेरि पैसा माग्न थालेपछि ठगिएछु भन्ने महसुस गरिन् र प्रहरीमा उजुरी दिइन्। उनले नेपालमै भएको बैंक खातामा पैसाा पठाएकाले सोहीमार्फत पैसा असुल्न खोज्दैछिन्। खातावाला पनि अनलाइन जागिर गर्ने नेपाली हुन्। बैंक, इसेवा, खल्तीको कार्यालयबाट बोलेको भन्दै डाइरेक्ट कल तथा ह्वाट्सएप कलमार्फत सम्पर्क गरेर ठगी गर्नेको संख्या बढेको छ। तपाईंलाई बोनस रकम परेको छ तपाईंको मोबाइलमा आएको ओटीपी कोड चाहियो भनी ओटीपी मागेर ईबैंकिङ सेवा एक्टिभेट गरेर खाताबाट भएको रकम अन्य बैंक, आइएमई पे, इसेवा, खल्तीमा रकम ट्रान्सफर गरी ठगी गर्ने प्रवृत्ति फस्टाएको छ। यसरी ठगिने मध्येका एक हुन्, गौरीघाटका किराना व्यवसायी भीमबहादुर श्रेष्ठ (नाम परिवर्तन)। १० कक्षा उत्तीर्ण गरेका ६० वर्षीय उनी अनलाइन ठगीबारे जानकार हुँदाहँुदै पनि अन्ततः आफैं फसेको बताउँछन्। गत पुस २२ गते उनको ह्वाटसएपमा इसेवा कस्टुमर सर्भिस सेन्टर भन्ने नामबाट तपाईंले कारोबार गरेवापत ९६ हजार रुपैयाँ बोनस आएको छ, भनियो। त्यसपछि भिडियो कल गरियो र अब इसेवा खोलेर हेर्न श्रेष्ठलाई भनियो। श्रेष्ठले मोबाइलमा लक्ष्मी सनराइजएप खोले, त्यतिबेलासम्म उनको पासवर्ड भिडियोबाट ह्याक भइसकेको थियो। आधा घण्टापछि बैंक खातामा भएको २ लाख रुपैयाँ ट्रान्सफर भएको म्यासेज आयो, श्रेष्ठले भने, बल्ल पो ह्याकरले ठगेको थाहा भयोे। यसबीचमा ह्याकरले ५ वटा बैंकबाट पैसा ट्रान्सफर गरेर विदेश पठाइसकेका थिए। तर, यहाँ अनलाइन जब गर्ने भनेर जसको खातामा ट्रान्सफर गरिएको थियो, प्रहरीले सोही खातावाला मध्य एक जनालाई पक्राउ गयो। पक्राउ परेका व्यक्ति २० हजारको अनलाइन जागिर गर्ने गरेको देखियो। ती व्यक्तिको खाताबाट भने १ लाख विदेश पठाएको देखियो। आफ्नो मोबाइल अरूलाई प्रयोग गर्न नदिने, ओटिपी कोड कसैलाई नदिने, बेलाबेला पासवर्ड परिवर्तन गरिरहँदा यस्ता खाले ठगीबाट बच्न सकिन्छ । रामु पौडेल, प्रवक्ता, नेपाल राष्ट्र बैंक नेपाली नागरिककै दुरुपयोग हातहातमा स्मार्ट मोबाइल पुगेसँगै सामाजिक सञ्जालको प्रयोग र अनलाइन कारोबार फस्टाएको छ। तर, यसको सदुपयोगसँगै प्रलोभनमा परेर ठगिनेको संख्या पनि बढ्दै गएको छ। कोही जानेर वा अञ्जानमा प्रलोभनमा पर्दा बर्सेनि करोडौं रुपैयाँ विदेश गइरहेको छ। अनलाइन स्क्यामबाट ठगी भएको पैसा कहिल्यै पनि फिर्ता आउँदैन। विदेशबाट अनलाइन स्क्याम गरिरहेका अपराधीहरू ले नेपालीलाई लुट्न यहीँका नागरिकलाई दुरुपयोग गरिरहेका छन्। अनलाइन जागिर लगाउने नाममा उनीहरूको बैंक खाता दुरुपयोग गरी ठगीधन्दा गरिरहेका छन्। आर्थिक वर्ष २०७९८० मा मात्रै ३५ करोड ८८ लाख २० हजार रुपैयाँ लुटेका थिए। नेपाल प्रहरीको केन्द्रीय कार्यालयको तथ्यांकअनुसार यस्तो ठगीमा नेपाली मात्रै ९ सय ४८ जना पक्राउ परेका थिए। जसमा ५ जना विदेशी पनि पक्राउ गरिएका थिए। आव ०८०८१ मा ३७ करोड ६९ लाख ४८ हजार रुपैयाँ अनलाइन स्क्यामबाट ठगी गरियो। यस्तो ठगी वर्षकै अन्तरमा ५०५ प्रतिशतले वृद्धि भएको छ। अघिल्लो वर्षको तुलनामा गत वर्ष ठगिने नेपालीहरू संख्या बढी रह्यो। जसकारण १ करोड ८१ लाख थप रकम मुलुकले गुमायो। उक्त आवमा ठगी गरेको आरोपमा प्रहरीले २ सय २९ जना पक्राउ गरेको थियो। तीमध्ये २५ जना विदेशी थिए। मुलुकभर चालु आवको ५ महिनासम्म (मंसिरसम्म) ६ करोड ५५ लाख २५ हजार रुपैयाँ बराबरको अनलाइन ठगी भइसकेको प्रहरीको रेकर्डमा छ। अनलाइन चोरी गर्ने ९५ जनालाई पक्राउ गरेको छ। पक्राउको आधारमा मात्रै भएको तथ्यांकका कारण अझ कम देखिएको छ। अनलाइन ठगको फन्दामा परेर लाखौं रुपैयाँ गुमाएकाहरूका उजुरीका चाङ प्रहरी कार्यालयमा लागेका छन्। नेपाल प्रहरी प्रवक्ता दिनेशकुमार आचार्य छिटो धनि बन्ने लालसाले अधिकांशले आफ्नै पैसा गुमाएको बताउँछन्। उनका अनुसार मुलुकभर ५ महिनामा (पक्राउ परेको आधारमा) अनलाइन बैंकिङ ठगी ४ करोड ८९ लाख, अनलाइन किनमेल ठगी २८ लाख ६७ हजार, ईसेवा, फोनपे जस्ता अनलाइन भुक्तानी ठगी २ लाख २३ हजार, स्पामबाट ३ लाख, स्क्यामबाट ८७ हजार, स्पासवेयर र फिजिङ लगायतबाट १ करोड १३ लाख ठगी भएको देखिन्छ। लोभमा परेर पैसा डुबाउने र अनलाइन जागिर गर्ने नेपाली दुवै ठगिएका छन् । यस्ताखाले पैसा अहिलेसम्म कत्ति पनि फिर्ता आएको छैन । अंगुरबाबु जोशी, प्रहरी उपरीक्षक, उपत्यका अपराध अनुसन्धान कार्यालय काठमाडौंमै अधिक, वार्षिक साढे १५ सय उजुरीको चाङ देशकै राजधानी काठमाडौंमा ठगीका उजुरी पर्ने क्रम बढेको छ। काठमाडौं उपत्यका अपराध अनुसन्धान कार्यालयमा मात्रै यो आर्थिक वर्षको ६ महिनामा १ हजार ५४ जनाको उजुरी परेको छ। जसमा २४ करोड ५७ लाख ९४ हजार रुपैयाँ बराबरको अनलाइन ठगी भएको छ। काठमाडौंमा मात्रै गत आवमा ३४ करोड ७३ लाख ३० हजार रुपैयाँ ठगी भएको भन्दै १ हजार ६६७ जनाले उजुरी दर्ता गरेका थिए। आव ०७९८० मा १ हजार ४५० जनाले २६ करोड ५६ लाख ७९ हजार रुपैयाँ बराबरको अनलाइन ठगी भएको भन्दै उजुरी दिएका थिए। उजुरी गर्नेको संख्या र रकम पनि ह्वात्तै बढ्दै गएको छ। २३ वर्षलाई आधार मान्दा वार्षिक औसत साढे १५ सय नेपालीले अनलाइन ठगीमा परेको भन्दै उजुरी दिने गरेका छन्। जस्मा चिठ्ठा परेको भनी ठगी, सामान पार्सल मोबाइलल्यापटपक्यामेरा खरिद बिक्री (अनलाइन सपिङ स्क्याम) विज्ञापन राखी ठगी, फेसबुक आइडी ह्याक गरी ठगी, इसेवाको आइडीबाट ठगी, ओटिपी कोड प्रयोग ठगी, वालेट प्रयोग गरी ठगी, अनलाइनमा रोजगारीको विज्ञापन राखी ठगी भएका छन्। यसैगरी, सिम डुब्लीकेशन, ह्वाटसएपमा वैदेशिक ठगी, इन्भेष्टमेन्ट स्क्याम, सोसल मिडिया ह्याक गरी ठगी, थर्ड पार्टी कन्ट्रोल एप प्रयोग गरी ठगी, उत्तराधिकारी बनाई ठगी, अनलाइन जब स्क्याम र अन्य यस्ताखालका ठगी बढी मात्रामा भइरहेको टेकु, प्रहरीका इन्स्पेक्टर आशिष अधिकारीले जानकारी दिए। यस्ताखाले उजुरी घट्नेभन्दा दैनिक बढ्ने क्रम रहेको उनी सुनाउँछन्। सामाजिक सञ्जाल इन्स्टाग्राम, ह्वाटसएप, टेलिग्राममार्फत पीडितहरूसँग साथी बनाई कुराकानी गरी अनलाइनमा सुवर्ण रोजगारको अवसर छ भनी टेलिग्राममा जुमिया, अमाजियोन जस्ता विभिन्न नाम गरेका अन अफिसियल लिंक पठाइ विभिन्न अनलाइन जब को बहाना पारी विभिन्न टास्कका नाममा लाइक, सब्सक्राइब, सेयर गर्न लगाई थोरै रकम मुनाफाको प्रलोभनमा पारी विभिन्न बैंक तथा वालेटहरूमा रकम पठाउन लगाई ठगी गर्ने प्रवृत्ति बढेको छ, इन्स्पेक्टर अधिकारीले भने। अनलाइन स्क्यामको रकम नेपाल फर्किंदैन कतिपयमा चेतनाको कमी र कतिपयमा छिटो धनी हुन्ने लोभले गर्दा अनलाइनबाट ठगिने गरेका छन। यसबाट बर्सेनि नोक्सानीको आकार बढिरहेको छ। काठमाडौं उपत्यका अपराध अनुसन्धान कार्यालयका प्रहरी उपरिक्षक अंगुबाबु जिसी अनलाइन स्क्यामबाट ठगिएर बाहिरिने पैसा फिर्ता हुनै नसक्ने स्थिति बन्ने गरेको बताउँछन्। ठगीको प्रवृत्ति बदलिरहेको छ। हिजो भौतिक रूपमा बढी हुन्थ्यो भने अहिले डिजिटलमा बढी हुन थालेको छ, जिसी भन्छन्, एउटा ठगीबाट मान्छेले थाहा पाउन थाले भने फेरि अर्को प्रकारको ठगी सिर्जना गरेको देखिन्छ। अहिले धेरैलाई अनलाइन जागिर भनेर यहीँका नेपालीलाई काम लगाइदिन्छ र उनीहरूको खाता प्रयोग गरेर पैसा कारोबार गर्न लगाउँछन। लोभमा परेर पैसा डुबाउने र अनलाइन जागिर गर्ने नेपाली दुवै ठगिएका छन्। नबुझी जागिर गर्दा अनलाइन जागिर गर्ने नेपालीहरू पनि फसेको जिसी बताउँछन्। विदेशीबाट परिचालित नेपालीहरू पनि फसेका छन, उनले भने, ती विदेशी हाम्रो पहुँचबाहिरका हुन्। यस्ताखाले ठगीका कारण नेपालबाट असिमित पैसा बाहिरिरहेको प्रहरी उपरिक्षक जिसी बताउँछन्। उनी भन्छन्, यो हाम्रो पहुँचभन्दा बाहिर छ। यस्तो रकम फिर्ता ल्याउन सम्भव छैन। यस्ताखाले पैसा अहिलेसम्म कत्ति पनि फिर्ता आएको छैन। अनलाइन ठगीमा देखिएका प्रवृत्ति सामाजिक सञ्जाल इन्स्टाग्राम, ह्वाटसएप, टेलिग्राममार्फत साथी बनाउने, कुराकानी गर्ने र अनलाइनमा सुवर्ण रोजगारको अवसर छ भनी टेलिग्राममा जुमिया, अमाजियोन जस्ता विभिन्न नाम गरेका अन अफिसियल लिंक पठाउने गरिन्छ। अनलाइन जागिरको बहाना बनाएर विभिन्न टास्कका नाममा लाइक, सब्सक्राइब, सेयर गर्न लगाइन्छ। थोरै मुनाफाको प्रलोभनमा पारेर विभिन्न बैंक तथा वालेटहरूमा रकम पठाउन लगाएर अनलाइन ठगी गर्ने प्रवृत्ति बढेको छ। यस्तै, इन्स्टाग्राम, फेसबुकको मार्केट प्लेसमा सस्तो मूल्यमा महँगो मूल्यका सामानहरू क्यामेरा, आइफोन मोबाइलहरूको होम डेलिभरीको सुविधासहित आकर्षक विज्ञापन राखी ग्राहकबर्गलाई लोभ्याइन्छ। एड्भान्स रकम बापतको रकम पठाउन लगाउने र सामान डेलिभरी नगरी विभिन्न धाक धम्की दिने र पटकपटक रकम पठाउन लगाएर सामानको मूल्यभन्दा बढी रकम असुल गर्ने चलन पनि बढेको छ। यस्तै, फेसबुक, ह्वाटसएप, इमो, भाइबरमा केविसीबाट चिट्ठा परेको छ भनी प्रलोभनमा पारी सो चिट्ठा पाउनका लागि ग्राहक शुल्कबापतको रकम तिर्नुपर्छ भनी विभिन्न व्यक्तिको नाममा रकम पठाउन लगाउने गरेको भेटिएको छ। फेसबुक, इमो, ह्वाटसएप, भाइबरको माध्यमबाट फ्रेन्ड रिक्वेस्ट पठाइ साथी बनी माया जालमा पार्ने, लोभ, प्रलोभन देखाउने, महँगो मूल्यका सामानहरू (घडी, नेक्लेस, क्यामेरा, कपडा, अमेरकिी डलर) को फोटोसमेत पठाएको छु भनी विश्वास दिलाउने गरिन्छ। यसैगरी केही समयपछि भन्सारबाट कर्मचारी हुँ भनी भारतीय तथा नेपाली हट्सएप नम्बरबाट फोन गरी तपार्इंको सामान भन्सारमा आएको छ उक्त सामान पाउनका लागि भन्सार कर लाग्ने भयो, त्यसका लागि विभिन्न व्यक्तिहरूको नाममा बैंक, आइएमई, इसेवा, खल्तीलगायत वालेटकोे माध्यमबाट पीडितलाई रकम पठाउन लगाएर ठगी गर्ने प्रवृत्ति बढेको छ। फेसबुक आइडी ह्याक गरी प्रोफाइल इतिहास, म्यासेञ्जर संवादको हिस्ट्रिको आधारमा पीडितको नजिकको साथीलाई मेसेज गरी विभिन्न बहाना तथा समस्या देखाइ बैंकको क्यूआर कोड पठाएर विभिन्न व्यक्तिको नाममा रकम पठाउन लगाएर पनि रकम ठगी हुन थालेको छ। सामाजिक सञ्जालहरूबाट मोबाइल नम्बरमा ओटिपी (वन टाइम पासवर्ड) पठाइ तपाईंको खातामा रकम जम्मा भयो वा भएन चेक गर्नका लागि ओटिपी कोड दिनुहोस् भनेर कोर्ड नम्बर लिने र पीडितको खाताको रकम अन्य इसेवा, खल्ती, बैंक खातामा रकम ट्रान्सफर गरी ठगी हुने गरेका छन्। उच्च सतर्कता अपनाउन राष्ट्र बैंकको सुझाव कोभिड१९ पछि अनलाइन भुक्तानीका प्रयोगकर्ताहरू हात्तै बढे। हाल भुक्तानी सेवा प्रदायक एजेन्ट मात्रै १७ हजार ५ सय ६३ छन्। बैंक तथा वित्तीय संस्थामा खाता खोलेर बैंकिङ कारोबार गर्ने संख्या पनि बढ्दो छ। यससँगै हरेक कारोबारमा इसेवा, खल्ती, फोन पे, आइएमई पेलगायतका विद्युतीय वालेट प्रयोकर्ताहरूको खाता गतअसारसम्ममा २ करोड ३४ लाख ६१ हजार १ सय ७ रहेको राष्ट्र बैंकले जानकारी दिएको छ। ती खाताबाट गत वर्ष मात्रै ३० खर्ब २६ अर्ब ९० करोड रुपैयाँ बराबरको कारोबार भएको छ। यसैगरी कनेक्ट आइपीएसका प्रयोगकर्ता संख्या १२ लाख ७६ हजार ८ सय ८६ छन्। गत आर्थिक वर्ष आइपीएसबाट २८ हजार १ सय ३२ पटकको कारोबारमा कुल २४ खर्ब ५९ अर्ब रुपैयाँ पैसा र कनेक्ट आइपीएसबाट ७५ हजार ५ सय ९७ पटकमा ५६ खर्ब ९७ अर्ब रुपैयाँ बराबरको ट्रान्जेक्सन भएको नेपाल क्लियरिङ हाउस लिमिटेड (एनसीएचएल)को तथ्यांकमा उल्लेख छ। यसैगरी क्यू आर कोडको प्रयोगबाट गत आव मात्रै ४ खर्ब ९९ अर्ब ७९ करोड ५० लाख रुपैयाँको कारोबार भयो। यसैगरी गत आवमा बैंक तथा वित्तीय संस्थाहरूको मोबाइल बैंकिङबाट २ करोड ४६ लाख, इन्टरनेट बैंकिङबाट १९ लाख १९ हजार रुपैयाँ बराबरको कारोबार भएको छ। अनलाइन कारोबारबाट ठगीएको ग्राहकहरूको गुनासो राष्ट्र बैंकमा पनि पुग्ने गरेका छन। वित्तिय अपराध हुन नदिन डिजिटल बैंकिङको सेवा दिने बैंक तथा वित्तीय संस्था, भुक्तानी प्रणाली सञ्चालक र भुक्तानी सेवा प्रदायक संस्थाहरूलाई फ्रडहरूबाट जोगिन आफ्ना ग्राहकहरू र सेवा प्रदायकहरूलाई विशेष नीति तथा सतर्कता अपनाउन राष्ट्र बैंकले निर्देशन दिइरहेको बैंकका प्रवक्ता रामु पौडेल बताउँछन्। उनकाअनुसार सेवाग्राहीले डिजिटल सुविधा लिँदा नै सचेत गराउने, सम्बन्धित सुचनाहरू वेबसाइड र एपहरूमा अनिवार्य राख्न भनिएको छ। ग्राहकहरूले सकेसम्म मोबाइल बैंकिङ, वालेटहरू चलाउँदा बैंकको खातासँग लिंक गरेर चलाउनु भएन, उनि भन्छन्,क्यूआर, इसेवा खल्ती जस्ता वालेटबाट र कनेक्ट आइपीएसबाट भुक्तानी गर्दा प्रत्यक्ष बैंकको खाता जोडनु हुँदैन। केही गरी ठगी भइहाले पनि त्यही कारोबार मात्रै हुनसक्छ। तर, खाता लिंक नगर्दा बैंक खाता ह्याक हुनबाट बच्छ र सुरक्षित हुन्छ।, हरेकले आफ्नो मोबाइल अरूलाई प्रयोग गर्न नदिने, ओटिपी कोड कसैलाई नदिने, बेला बेला पासवर्ड परिवर्तन गरिरहँदा यस्ता खाले ठगीबाट बच्न सकिने प्रवक्ता पौडेलले सुझाए।"
"राष्ट्रिय सभा बैठक बस्दै, के छन् एजेण्डा ?","काठमाडौं : संघीय संसदअन्तगत राष्ट्रिय सभा बैठक बस्दैछ। बैठक अपरान्ह सवा १ बजे बस्न लागेको संघीय संसद सचिवालयले जनाएको छ। बैठकमा विधायन व्यवस्थापन समितिका सभापति तुलसा कुमारी दाहालले तिलगंगा नेत्र विश्वविद्यालय विधेयक,२०८१ सम्बन्धी समितिको प्रतिवेदन सभासमक्ष पेश गर्ने कार्यसूची रहेको छ।"
भद्रपुर झापा गोल्डकपको तयारी तीव्र,"झापा : दोस्रो संस्करणको भद्रपुर झापा गोल्डकप गम्भीर राई स्मृति नकआउट फुटबल प्रतियोगिताको तयारी धमाधम भइरहेको छ। २०७९ सालमा पहिलो संस्करणमा निकै ठूलो चर्चा र प्रशंसा बटुलेको भद्रपुर झापा गोल्डकपले दोस्रो संस्करण अझ भव्य र थप परिस्कृत बनाउने योजनाका साथ आयोजक समितिका पदाधिकारीहरू जुटिसकेका छन्। आगामी फागुन ७ देखि १६ गतेसम्म सञ्चालन हुने प्रतियोगिताका लागि मेची रंगशालाको खेल मैदानमा घाँस रोप्ने काम थालिएको छ। रंगशालामा करिब २० हजार दर्शक बस्न सक्ने गरी स्थायी प्यारापिटको मर्मत, रङरोगन तथा बाँसको अस्थायी प्यारापिट पनि निर्माण भइरहेको भद्रपुर झापा गोल्डकपका अध्यक्ष दीपेश ढकालले जानकारी दिए। गोल्डकपको मिति नजिकिएसँगै रंगशाला सिँगारिने काम भइरहेको बताउँदै अध्यक्ष ढकालले भने, प्रथम संस्करणबाट धेरै कुरा जान्ने अवसर मिलेकाले दोस्रो संस्करण गर्न सहज भएको छ। आर्थिक संकलनको पाटोमा पहिलो वर्षभन्दा यो वर्ष समस्या देखिएको छ। अहिलेसम्म रकम संकलन भएको छैन। गोल्डकपलाई आर्थिक सहयोग गरिदिनुहुन सबै समक्ष अपिल गर्न चाहन्छु, उनले थपे। प्रतियोगितामा आयोजक भद्रपुर ब्लेजर्स, भर्खरै भारतको सिक्किममा सम्पन्न अल इन्डिया चिफ मिनिस्टर्स गोल्डकप विजेता झापा११ सहित विभागीय टोली नेपाल पुलिस, एपीएफ, मच्छिन्द्र, चर्च ब्वाइज युनाइटेड, एनआरटीले सहभागिता जनाउने पक्का भइसकेको छ। त्रिभुवन आर्मीबाट आधिकारिक जानकारी अहिलेसम्म प्राप्त नभएको आयोजकले जनाएको छ। भुटान र बंगलादेशका टिमले पनि सहभागिता जनाउने उनले बताए। उद्योगपति चण्डीराज ढकाल, नवराज ढकाल, टीकाराज ढकाल र हेमराज ढकालले आफ्नो स्व माता रामरेखा तथा पिता लक्ष्मण ढकालको स्मृतिमा १३ लाख रुपैयाँ पहिलो पुरस्कार दिने घोषणा गरिसकेका छन्। दोस्रो पुरस्कार सात लाख रुपैयाँका लागि दाताको खोजी भइरहेको जनाइएको छ। यस्तै प्रतियोगिताको मुख्य प्रायोजक भद्रपुरका उद्योगपति दीपक पोखरेलको सौर्य एयरलाइन्स र ओमसाई पाथीभरा हस्पिटल रहेको आयोजक समितिका महासचिव जीवनकुमार श्रेष्ठले जानकारी दिए। प्रतियोगिता सम्पन्न गर्न करिब एक करोड ५० लाख रुपैयाँ खर्च लाग्ने अनुमान गरिएको छ। प्रतियोगितामा सर्वोत्कृष्ट खेलाडी, उत्कृष्ट गोलरक्षक, उत्कृष्ट डिफेन्डर, उत्कृष्ट मिडफिल्डर, उत्कृष्ट फरवार्ड, उत्कृष्ट प्रशिक्षक, उच्च गोलकर्तालाई पनि पुरस्कृत गरिने महासचिव श्रेष्ठले बताए। पहिलो संस्करणको उपाधि त्रिभुवन आर्मी क्लबले जितेको थियो। मच्छिन्द्र क्लबलाई टाइब्रेकरमा ४३ गोलले पराजित गर्दै आर्मीले उपाधि उचालेको थियो।"
सुशासनमा सार्वजनिक सुनुवाइ,"नेपालको संविधानले स्वायत्तता र स्वशासनको अधिकारलाई प्रस्तावना मै आत्मसात् गरेको छ। संविधानको धारा ५६ ले लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुने र नेपालको राज्य शक्तिको प्रयोग तीनवटै तहले गर्ने व्यवस्था गरेको छ। यी तीनवटै तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित रहने परिकल्पनाका साथ संविधानले संघ, प्रदेश र स्थानीय तहका एकल अधिकारहरूको व्यवस्था गरेको पाइन्छ। संविधानले सक्षम, स्वायत्त र जिम्मेवारी वहन गर्न सक्ने समावेशी स्थानीय तहको परिकल्पना गरेको छ। राज्य सञ्चालन विभिन्न तह र निकायबीच काम र अधिकारको दोहोरोपनको अन्त्य गरी नागरिकलाई प्रवाह गर्ने सेवाको प्रभावकारी व्यवस्थापन गर्न संविधानले स्थानीय तहको अधिकारको कार्यसूची व्यवस्था गरेको छ। सो अनुरूपका कार्य सम्पादन गर्न ती इकाइहरू आर्थिक रूपमा आत्मनिर्भर र स्रोत परिचालन र व्यवस्थापनमा सक्षम हुनुपर्ने भई स्थानीय तहको पुनर्संरचना भएको पाइन्छ। मानव सभ्यता विकासको क्रममा मानव जाति राज्य सञ्चालनको प्रक्रियामा समावेश हुन थालेपछि अधिकार र दायित्वको बाँडफाँट बहस सुरु भएको हो। केन्द्रीकृत र विकेन्द्रित राज्य पद्धतिको विषय नवीन होइन तर प्रजातान्त्रिक शासन पद्धतिको मौलिक मान्यता विकेन्द्रीकरण हो। केन्द्रमा रहेको शक्ति, अधिकार, दायित्व, साधन र स्रोत जति तल्लो निकाय तह र वर्गमा नि:सृत हँुदै जान्छ, त्यति नै प्रजातन्त्रिक शासन व्यवस्थाले सार्थकता पाएको ठानिन्छ। सोअनुसार, सिंहदरबारको अधिकार गाउँगाउँमा भन्ने अधिकार भयो। सो क्रममा दिगो विकासको प्रक्रियालाई सबल बनाउन समाजमा रहेका कमजोर वर्गसम्म विकासको प्रतिफल पुग्न सकोस् भन्ने अभिप्रायले स्थानीय सरकारलाई समाज विकासको प्रमुख निकायको रूपमा प्रस्तुत गरियो। लोकतन्त्रको सफल प्रयोग आमजनताले अनुभूत गर्न सक्ने, सहभागी बन्न सक्ने, निर्णय निर्माण र निरूपणमा भूमिका खेल्ने सुशासन हुन सक्छ। सबै क्षेत्रका जनतालाई बढी अधिकार सम्पन्न र उत्तरदायी बनाउनुमा नै लोकतन्त्रको सार्थकता रहन्छ। आफ्नो राज्यको भाग्य निर्माण जनता आफैंले गर्छन्। मुलुकको चौतर्फी विकास, जनताको सक्रिय सहभागिता जुटाई स्थानीय सरकारले विकासका लागि सुशासन सशक्त बनाउन सक्छ। लोकतन्त्रको मूल आधार स्थानीय सुशासन हो। स्थानीय सुशासनको भरमा केन्द्रीय शासनको कार्यबोझ कम हुन्छ। राष्ट्रिय विकासको आधारभूमि नै स्थानीय सुशासन हो। विश्वव्यापी रूपमा स्वीकृत आधारभूत मानव अधिकार, बहुदलीय प्रतिस्पर्धात्मक लोकतान्त्रिक प्रणाली, जनतामा निहित सार्वभौमसत्ता, संवैधानिक सन्तुलन र नियन्त्रण, कानुनको शासन, सामाजिक न्याय र समानता, स्वतन्त्र न्यापालिका, आवधिक निर्वाचन, नागरिक समाजको अनुगमन, पूर्ण प्रेस स्वतन्त्रता, जनताको सूचनाको अधिकार, राजनीतिक दलहरूको क्रियाकलापहरूमा पारदर्शिता र जवाफदेहिता, जनसहभागिता, निष्पक्ष, सक्षम तथा स्वच्छ प्रशासनतन्त्रका अवधारणाहरूको पूर्ण परिपालन गर्नुपर्ने संविधानको मूल मर्म हो। यस खालको राजनैतिक प्रणाली अवलम्बन गरी भ्रष्टाचार र दण्डहीनता अन्त्य गर्दै सुशासन कायम गर्ने कार्य राज्यको दायित्व हुने व्यवस्था संविधानले गरेको छ। यही सुशासन नै राज्यको दायित्वको रूपमा संविधानले नै अंगीकार गरेको अवस्था छ। नेपालको संविधान नेपाली जनताको सात दशकको अथक प्रयासबाट प्राप्त भएको हो। युगीन यो पलको अपेक्षासहित नेपाली जनताले गरेको जनआन्दोलनको अभिलाषा र गरिमामयको सार्थकता नै शासन व्यक्तिको होइन, विधिको हुनुपर्छ भन्ने लोकतान्त्रिक मान्यता हो। केन्द्रीकृत र एकात्मक राज्य व्यवस्थाले सिर्जना गरेको सबै प्रकारका विभेद र उत्पीडन अन्त्य गर्ने बहुभाषिक, बहुधार्मिक, बहुजातीय, बहुसांस्कृतिक तथा भौगोलिक विविधतायुक्त विशेषतालाई आत्मसात् संविधानमा गरिएको छ। सामाजिक, सहिष्णु र सद्भावनालाई संरक्षण एवं प्रवद्र्धन गर्दै वर्गीय, जातीय, क्षेत्रीय, भाषिक, धामिंक, लैंगिक विभेद र सबै प्रकारका छुवाछूतको अन्त्य गरी समानुपातिक, समावेशी र सहभागितामूलक सिद्धान्तको आधारमा समतामूलक समाजको निर्माण गर्ने संकल्प गर्र्दै संविधान जारी भएको पाइन्छ। संविधानले संघीय लोकलान्त्रिक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा गरेको छ। प्रतिस्पर्धात्पक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा निष्पक्ष र सक्षम न्यापालिका र कानुनी राज्यको अवधारणा सुनिश्चित गरेको छ। साथै, लोकतान्त्रिक मूल्य र मान्यतामा आधारित समाजवादप्रति प्रतिबद्धता राखी समृद्ध राष्ट्र निर्माण गर्ने संकल्प गरको छ। नेपाली जनताको यो संकल्पसहित जारी भएको संविधानबाट राजनीतिक स्थिरता र न्यायपूर्ण समाजको निर्माण हुनेछ। संविधानअनुसार संघ, प्रदेश र स्थानीय गरी राज्यको तीन तहलाई संवैधानिक व्यवस्था गरिएको पाइन्छ। ७ सय ५३ स्थानीय सरकारको देश निर्माणमा मुख्य भूमिका हुन्छ। जनताले प्रत्यक्ष सेवा लिने ठाउँ नै स्थानीय निकाय हो। यो सबल र प्रभावकारी हुनुपर्छ। स्थानीय सरकारलाई सबल र प्रभावकारी बनाउन निर्वाचित पदाधिकारी एवं त्यहाँ काम गर्ने कर्मचारीको अहं भूमिका हुन्छ। स्थानीय सरकारमा काम गर्ने निजामती एवं अन्य कर्मचारी स्वच्छ र सक्षम भएमा मात्र समृद्धि र सुशासन हुन्छ। नेपालको संविधान २०७२ को धारा ५१ (ख) (४) मा सार्वजनिक प्रशासनलाई स्वच्छ, सक्षम, निष्पक्ष, पारदर्शी, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने प्रावधान छ। सुशासनको प्रत्याभूति गर्ने एक महŒवपूर्ण औजार तथा कसीको रूपमा सार्वजनिक सुनुवाइ हो। नेपालको संविधानले व्यवस्था गरेअनुसार तीनै तहका सरकार स्थापनापछि माथि भनेजस्तै सिंहदरबारको अधिकार जनताको घरदैलोमा आएकाले जनताका अपेक्षा बढेका छन्। स्थानीय तहमा सार्वजनिक पद र अधिकार धारणा गरेको कर्तव्यपालक र सेवाग्राहीबीच सार्वजनिक रूपमा प्रत्यक्ष हुने अन्तक्र्रिया नै सार्वजनिक सुनुवाइ हो। वास्तवमा स्थानीय सरकारमा सार्वजनिक सुनुवाइ नै जनताको अदालत भन्नुमा अयुक्ति नहोला। सरकारको सेवा प्रवाह र विकास व्यवस्थापनलगायत कार्यमा सरोकार राख्ने सर्वसाधारण नागरिक र सेवा दिने निकायका पदाधिकारीबीच सार्वजनिक थलोमा खुला छलफल गर्ने प्रक्रियालाई सार्वजनिक सुनुवाइ भनिन्छ। सार्वजनिक सुनुवाइ सञ्चालन गर्दा सेवा प्रवाह गर्ने निकाय तथा कार्यालयहरूले सञ्चालन गरेको कार्यक्रम तथा सेवा प्रवाहको नागरिक समाज, उपभोक्ता, आमनागरिक र सेवाग्राहीको पक्षबाट लेखाजोखा र पृष्ठपोषण प्राप्त भई सम्बन्धित कार्यालयहरूले आआफ्ना दैनिक कार्य तथा सेवा प्रवाह कार्यलाई अझ सशक्त बनाउन र नागरिकसँग सुमधुर सम्बन्ध हुन मद्दत पुग्दछ। स्मरण रहोस्, स्थानीय सेवाग्राही सेवा प्रदायकबाट पूर्ण सन्तुष्टि नभएको अवस्था छ। साथै, स्थानीय निकायमा सार्वजनिक सुनुवाइ हरेक चौमासिकमा गरिन्छ। सो औपचारिकतामा मात्र सीमित भएको आरोप छ। यसो हुनु हुँदैन। वास्तविक सार्वजनिक सुनुवाइ हुन आवश्यक छ। सार्वजनिक सुनुवाइले सेवाग्राहीलाई विभिन्न भ्रम हटाई सुशासन कायम गर्न मद्दत पुर्याउँछ। माथि भनेजस्तै, देशको शासन व्यवस्था परिवर्तित भई सिंहदरबारको अधिकार स्थानीय निकायमा गएको प्रत्याभूति दिई सुशासन र सार्वजनिक सेवाको प्रभावकारिता प्रमाणित गर्ने बेला आएको छ। नेपाली जनताको अगाडि सुशासनको कसीमा स्थानीय सरकार रहेको छ। यसलाई प्रमाणित गर्ने मुख्य एक औजार सार्वजनिक सुनुवाइ पनि हो। सार्वजनिक सुनुवाइ गर्ने तेस्रो पक्ष सेवा प्रदायकले निहित स्वार्थमा नलागी छनोट गर्न आवश्यक छ। यसो भएमा मात्र सेवा प्रदायक, सेवाग्राहीबीचको समस्या समाधान हुन्छ। सेवा प्रदायकमा पारदर्शिता र चुस्तताप्रति प्रतिबद्धता नै मुख्य गहना हो। स्थानीय सरकार भनेका प्रत्यक्ष ढंगले सेवाग्राहीको सार्वजनिक रूपमा कामकाज गर्ने निकाय हुन्। सेवाप्रदायकले सेवा दिँदा आफ्नो स्वार्थ नहेरी सेवा दिनु पर्दछ। अत: स्थानीय सरकार जनताका लागि सेवा गर्न पारदर्शिता र चुस्ततामा प्रतिबद्धता भई जीवन्त रहनै पर्छ। यसपछि मात्र सुशासन भई समृद्ध नेपालको सिर्जना हुनेछ।"
अर्थतन्त्रलाई बलियो बनाउने प्रमुख आधार पर्यटनः मुख्यमन्त्री आचार्य,"अर्घाखाँची : लुम्बिनी प्रदेशका मुख्यमन्त्री चेतनारायण आचार्यले स्थानीय अर्थतन्त्रलाई बलियो बनाउने प्रमुख आधारका रूपमा पर्यटन क्षेत्रलाई प्राथमिकतामा राखिएको बताएका छन्। मदाने गाउँपालिका६ गुल्मीमा रहेको कंके देउराली जलासय र बृहत्तर खानेपानी आयोजनाको स्थलगत निरीक्षण तथा अन्तक्र्रिया कार्यक्रमलाई शनिबार सम्बोधन गर्दैै मुख्यमन्त्री आचार्यले स्थानीय अर्थतन्त्रलाई बलियो बनाउने आधारका रूपमा पर्यटन क्षेत्रलाई प्राथमिकतामा राखिएको बताए। कंके देउराली जलासय र बृहत्तर खानेपानी आयोजना समग्र तीन जिल्लाको भाग्य भविष्य निर्धारण गर्ने महत्वपूर्ण हुने चर्चा गर्दै आयोजनालाई तीन तहका सरकारले साझा योजनाका रूपमा अघि बढाउनुपर्ने आवश्यकता औंल्याए। लुम्बिनी प्रदेश सरकारले प्रदेशको संस्कृतिक, ऐतिहासिक तथा प्राकृतिक सम्पदालाई जोडेर पर्यटन सर्किट निर्माण गर्ने योजना प्रदेश सरकारले अघि सार्दै आएको छ। प्रदेशभित्रका प्रमुख धार्मिक स्थल, पुरातात्विक क्षेत्र, पर्यटकीय गन्तव्य र जैविक विविधता सम्पन्न स्थानहरूलाई आसपमा जोडेर आकर्षक सर्किट निर्माण गरिने, यसबाट आन्तरिक तथा बाह्य पर्यटकलाई लामो समयसम्म प्रदेशमा बस्न प्रेरित गर्ने र स्थानीय अर्थतन्त्रलाई बलियो बनाउने मुख्यमन्त्री आचार्यले विश्वास व्यक्त गरे। हाम्रो प्रदेश मिनि नेपालका रूपमा परिचित छ। यहाँ हिमाल, पहाड, तरार्ईको विविधतायुक्त भूगोल छ। पुरातात्विक सम्पदाहरूको संरक्षण गरेर पर्यटकहरूलाई भिœयाउने मुख्य संकल्प छ, उनले भने, समृद्ध लुम्बिनी प्रदेशको आधारका रूपमा पर्यटन क्षेत्रलाई लिएका छौं। यसबाट स्थानीय अर्थतन्त्रलाई पनि बलियो बनाउन सक्ने प्रसस्त आधारहरू छन्। पर्यटन पूर्वाधार विकासलाई पहिलो प्राथमिकतामा राखिएको, सरकारका विभिन्न निकाय, निजी क्षेत्र, स्थानीय समुदायसँग सहकार्य गरेर अघि बढ्ने धारणा राखे । हामी पर्यटनलाई समृद्धिको मेरुदण्डका रूपमा विकास गर्न चाहन्छौं। यसका लागि आवश्यक पूर्वाधार निर्माण, सेवा प्रवाह सुधार र समग्र पर्यटन प्रबद्र्धनमा जोड दिएका छौं, उनले भने, पर्यटनको क्षेत्रबाट स्थानीय स्तरमा प्रसस्त रोजगारीको अवसर सिर्जना गर्न सकिन्छ। कतिपय भइरहेको पनि छ। प्रदेश सरकारले दिगो पर्यटन प्रबद्र्धनमा ध्यान दिँदै नीतिगत सुधार लगानीमैत्री वातावरण निर्माणलाई प्राथमिकतामा राखेको मुख्यमन्त्री आचार्यले बताए। मदाने गाउँपालिकाका अध्यक्ष महेन्द्रबहादुर कुँवरको अध्यक्षता तथा मुख्यमन्त्री चेतनारायण आचार्यको प्रमुख आतिथ्यमा सम्पन्न कार्यक्रममा प्रतिनिधि सभा सदस्य सूर्य थापा, पूर्वसहरी विकासमन्त्री रामकुमारी झाँक्री, कृषि, भूमि व्यवस्था तथा सहकारी मन्त्री दिनेश पन्थी, रेसुंगा नगरपालिकाका प्रमुख खिलध्वज पन्थी, धुर्काेट गाउँपालिकाका अध्यक्ष भुपाल पोख्रेल, ईश्मा गाउँपालिकाका अध्यक्ष भगत सिंह खड्कालगायतको विशेष उपस्थिति थियो। अन्तरक्रिया तथा बैठकले कंके देउराली जलासय र बृहत्तर खानेपानी आयोजनालाई साझेदारी रूपमा अघि बढाउने निचोड निकालेको छ। कंके देउराली कस्तो आयोजना हो ? कंके देउराली, जलसाय र बृहत्तर खानेपानी आयोजना नेपालकै राष्ट्रिय गौरवको महत्वपूर्ण र नमुना परियोजना हो। जसले स्थानीय, प्रादेशिक र राष्ट्रियस्तरको विकासमा ठूलो योदान पुर्याउने छ। यो आयोजनाको आर्थिक र पर्यटकीय दृष्टिबाट महत्वपूर्ण छ। जसले मदानेको मात्रै नभएर छिमेकी जिल्लाहरू प्यूठान, अर्घाखाँची र वागलुङलाई मात्रै नभई लुम्बिनी प्रदेश र समग्र नेपालको समृद्धिमा महत्वपूर्ण भूमिका खेल्नेछ। यो आयोजनाले सिँचाइ र कृषि उत्पादन बढाउन, पानी आपूर्ति र जनस्वास्थ्य सुधारमा, स्थानीय रोजगारी र व्यापार प्रबद्र्धनमा योगदान पुर्याउने विश्वास गरिएको छ। कंके देउराली पर्यटन क्षेत्रको अवलोकन गरिसकेपछि पुर्काेटको कोट, अरबिन्द आश्रमको अवलोकन गरी ढोरपाटन क्षेत्रको अवलोकन तथा शिकार आरक्षमा सिकार गर्ने बनाउने, कंके देउराली गौमुखी हुँदै स्वर्गद्वारी यात्रामा सरिक गराउने, कंके देउराली पर्यटन क्षेत्रको अवलोकन गरिसकेपछि पुर्काेटको कोट अवलोकन गराइ टोप्रेको गुफा गौमुखीको दर्शन गराइ स्वर्गद्वारी आश्रममा पुर्याउने, कंके देउराली धुर्काेट रेसुंगा हुँदै रुरु क्षेत्रको यात्रामा सरिक गराउने, कंके देउराली पर्यटन क्षेत्रको अवलोकन गरिसकेपछि ऐतिहासिक धुर्काेटको कोट र विचित्र गुफाको अवलोकन गराइसकेपछि रेसुंगा तपोभूमि श्रृग्रेश्वर र रुरु क्षेत्रको यात्रामा सरिक गराउने योजना छ।"
सरकार परिवर्तनको चपेटामा खानेपानी आयोजना,"प्यूठान : प्यूठानका खानेपानी आयोजनाहरू सरकार परिवर्तनको चपेटामा परेका छन्। करोडको लागत इस्टिमेट रहेका लुम्बिनी प्रदेश सरकारअन्तर्गतका योजनाहरू निरन्तर पर्याप्त बजेट विनियोजन नहुँदा सम्पन्न हुन सकेका छैनन्। आव २०७५०७६ देखि थालिएका २० वटा लिफ्ट खानेपानी आयोजना अलपत्र अवस्थामा छन्। १ देखि ५ स्टेजको लिफ्टिङमार्फत सम्पन्न गर्नुपर्ने करोड लागतका योजनाहरूमा लाखमा बजेट विनियोजन हुँदा सम्पन्न गर्न नसकिएको खानेपानी तथा सरसफाइ डिभिजन कार्यालय प्यूठानका प्रमुख राजकिशोर मण्डलले बताए। सुरुका वर्षमा प्राप्त बजेटअनुसार काम सम्पन्न भएका छन्, उनले भने, नियमित बजेट नहुँदा र सिमित बजेटका कारण २० योजनालाई जटिल प्रकृतिका खानेपानी आयोजनाअन्र्तगत राखेका छौं। खानेपानी आयोजनाहरू सम्पन्न गरी पानी सञ्चालनका लागि मन्त्रालय समक्ष माग गरिएको उनले बताए। ५ करोड ४५ लाख १५ हजार रुपैयाँ लागत अनुमान रहेको लुप्लुंग लिफ्ट खानेपानी आयोजना नौबहिनी गाउँपालिका८ मा हालसम्म ८३ लाख ३ हजार रुपैयाँ खर्च भएको छ। पछिल्लो दुई वर्ष त एक पैसा पनि आएन, आयोजना निर्माण उपभोक्ता समितिका अध्यक्ष हेमन्तराज भण्डारीले भने, एउटा सरकारले विनियोजन गर्ने, अर्काे सरकारले कटौती गर्ने काम मात्र भयो। आव ०७६७७ देखि सुरु भएको तीन स्टेज लिफ्ट आयोजनाको तीन ट्यांकी र एउटा पम्प हाउस निर्माण गर्ने काम सम्पन्न भएको छ। यस वर्ष ६४ लाख बजेट विनियोजन भएको मध्ये २० लाख रुपैयाँको पाइप खरिद गर्ने र बाँकी काम गर्ने खबर आएकाले बैंक खाता अध्यावधिक गर्ने काम गरेको अध्यक्ष भण्डारीले सुनाए। उपभोक्ताको तर्फबाट एक प्रतिशत धरौटी रकम जम्मा गरेर सम्झौता गर्न जाने सोचमा छौं। निरन्तर बजेट प्राप्त भई समयमै काम सम्पन्न भएमा लुप्लुंगका ३ सय ८० घरधुरी लाभान्वित हुनेछन्। खानेपानीको अभाव र नजिक पानीको मुहान नभएका क्षेत्रमा लिफ्टमार्फत खानेपानी सुविधा पुर्याउन योजना सुरु गरिएको हो। ग्रामीण क्षेत्रमा मात्र नभएर जिल्ला सदरमुकाममा समेत खानेपानी समस्या छ। सदरमुकाम खलंगा र यस आसपासका क्षेत्रमा खानेपानी सुविधाका लागि सुरु गरिएको झिमरुक बृहत् लिफ्ट खानेपानी आयोजनाको अवस्थासमेत उस्तै छ। ९ करोड ८२ लाख ६९ हजार रुपैयाँ लागत अनुमान गरिएको आयोजनामा १ करोड ८३ लाख ६६ हजार रूपैंया खर्च भइसकेको छ। आव २०७६७७ देखि सुरु गरिएको ५ स्टेज लिफ्टिङ योजना सञ्चालनमा आउन सकेको छैन। योजना सम्पन्न भएमा ५ सय ५७ घरधुरी लाभान्वित हुने छन्। अवस्था हेरेर सम्पन्न गर्न सकिने योजनाहरूमा बजेटको सुनिश्चितता गरिने लुम्बिनी प्रदेशका सहरी विकास तथा खानेपानी मन्त्री सरोज थापा (रोज राणा) ले बताए। विगतका वर्षहरूमा बजेट विनियोजन नहुँदा योजना अलपत्र परेका छन्, उनले भने, योजनाको अवस्था हेरेर यसै आर्थिक वर्षमा रकमान्तर गरेर हुन्छ वा अर्काे आर्थिक वर्षमा सम्पन्न गर्ने गरी भए पनि बजेट विनियोजन गर्छौं। ८४ करोड २० लाख ५३ हजार लागत अनुमान गरिएको २० खानेपानी आयोजनामा हालसम्म २२ करोड ४७ लाख ३ हजार रुपैयाँ खर्च भएको छ। कुनै पनि योजना सञ्चालनमा आउन सकेको छैन। यस्तै जलवायु अनुकूलन बृहत् खानेपानी आयोजना (संघ ससर्त अनुदान) अन्तर्गतका ७ योजनालाई समेत कार्यालयले जटिल प्रकृतिका आयोजनाअन्तर्गत राखेको छ। जसअन्तर्गत पाङ्ग्राघाट खानेपानी योजना (३ स्किम), प्यूठान ४, ६, ८ र ९ लिफ्ट खानेपानी आयोजना, सातमुले बर्जिवाङ खानेपानी आयोजना (५ स्किम), बांगेसाल ९ लिफ्ट खानेपानी आयोजना, बांगेशाल खानेपानी आयोजना, हंसपुर ६, ८ लिफ्ट खानेपानी योजना (२ स्किम) योजना रहेका छन्। आव ०७१७२ देखि सुरु भएका यी योजनाहरू सम्पन्न हुन सकेका छैनन्। कुल २६ करोड ९० लाख ७३ हजार लागत अनुमान गरिएको यी योजनाहरूमा हालसम्म १२ करोड २८ लाख ६७ हजार रुपैयाँ खर्च भइसकेको छ।"
विचाराधीन विधेयकहरूले तीव्रता पाउन्,"संघीय संसदको हिउँदे अधिवेशन शुक्रबार सुरु भयो । जहाँ सरकारले हालै ल्याएका ६ वटा अध्यादेश पहिलो दिन नै पेस गयो । जुन संवैधानिक व्यवस्थाअनुसार अपरिहार्य थियो । संसद् सुरु हुनुअघि विपक्षी दलहरूले अवरोध गर्न सक्ने जुन भयो थियो, त्योचाहिँ भएन । बरु सत्ता र विपक्ष दुई कित्तामा उभिए, जसलाई अस्वाभाविक भनिहाल्न मिल्दैन । स्वाभाविक रूपमा सरकारले अध्यादेशको आवश्यकता औचित्य पुष्टि गर्ने प्रयत्न गयो, विपक्षी दलहरूले त्यसको आलोचना गरे । संसद् बहस, छलफलको थलो जो हो, सोही अनुसारका गतिविधि देखिए । संघीय लोकतान्त्रिक प्रणालीमा संसद्् नीति निर्माणको प्रमुख थलो हो । संसद््को मूलभूत भूमिका विधेयक पारित गर्ने, सरकारलाई जवाफदेही बनाउने र जनताको आवाज प्रतिनिधित्व गर्ने हो । पछिल्ला केही वर्षयता संसद््को प्रभावकारिता खस्कँदै गएको देखिन्छ । जसलाई सरकारले अध्यादेश ल्याएर झन् मलजल गरेकै हो । संसद्मा अहिले २० वटा जति विधेयक विचाराधीन छन् । हिउँदे अधिवेशन भनेको कानुन निर्माण गर्ने अर्थात् विधेयक अधिवेशन पनि हो । तसर्थ, सरकारले विपक्षहरूसँग पनि हातेमालो गर्दै र विश्वासमा लिएर फटाफट कानुन निर्माणलाई अघि बढाउनुपर्छ । यसै पनि अध्यादेशमार्फत ल्याएका कानुन पनि पारित गर्नु नै छ । त्यसमाथि लामो समयदेखि गिजोलिएर बसेका संघीय निजामती र प्रहरी कानुन अनि शिक्षासम्बन्धी कानुनको पर्खाइ छ । ती कानुनको अभावमा शिक्षा क्षेत्र अन्योलग्रस्त बनेको छ । प्रहरी र निजामती ऐन नआउँदा संघीयता कार्यान्वयन अझ मजबुद हुन सकेको छैन । विचाराधीन विधेयकहरू पारित भएमा नागरिकका विभिन्न क्षेत्रमा प्रभावकारी सुधार ल्याउन सकिन्छ । तर, संसद्मा सत्ता र विपक्षी दलहरूले गम्भीरतापूर्वक बहस, छलफल गर्नुपर्छ । विपक्षीले पनि विरोधका लागि विरोध गर्नुहुँदैन । दलीय नेताहरूले परिपक्व व्यवहार देखाउनुपर्छ । सरकार पनि विवेकशील बन्नुपर्छ । विधेयकहरू अध्यादेशको सट्टा विधिवत रूपमा संसद्मै छलफल गरेर पारित गरिनुपर्छ । प्रतिपक्षले पनि अवरोधको रणनीतिभन्दा संवादको बाटो रोज्नुपर्छ । संसद््को गरिमा जोगाउनु दुवै पक्षको समान जिम्मेवारी हो । लोकतन्त्र संवादमा विश्वास गर्ने प्रणाली हो । संसद््को मूल उद्देश्य नीति निर्माण र विधेयक पारित गर्नु हो । त्यसका लागि सत्तापक्ष र प्रतिपक्षबीच न्यूनतम सहमति आवश्यक हुन्छ । यो अधिवेशनमा मुलुकले त्यही सहमतिको अपेक्षा गरेको छ । किचलो, झैझगडा र अनावश्यक विवादहरूले नागरिकमा व्याप्त नैराश्यतालाई थप बढावा दिन्छ ।"
चोरी शिकारी नियन्त्रणको जिम्मा समुदायकै,"मुगु : रारा राष्ट्रिय निकुञ्ज क्षेत्रभित्र चोरी शिकारीमा संलग्न जुम्लाको कनका सुन्दरी गाउँपालिका१ रिय गाउँका २६ वर्षीय मानबहादुर कठायत र काब्रा गाउँका ३९ वर्षीय गोरे कठायतलाई पक्राउ गरियो। उनीहरूलाई विशेष सूचनाका अधारमा निकुञ्जका कर्मचारी र सेनाको संयुक्त टोलीले माघ १३ गते पक्राउ गरेको थियो। चोरी शिकारीमा संलग्न उनीहरूले डाँफे र फक्रास ओसारपोसार तथा बिक्री वितरण गर्दै गरेका बेला विशेष सूचनाका अधारमा पक्राउ गरिएको हो। यसलाई ठूलो उपलब्धि मानिएको भए पनि यो सिजनमा सुरक्षा निकायको आँखा छली संरक्षित वन्यजन्तु तथा पंक्षीहरूको ओसारपोसार गर्ने गिरोहहरू सक्रिय भएका छन्। त्यस्ता गिरोहलाई पक्राउ गर्न अझै मेसो नपाउनाले चोरी शिकारीमा संलग्नहरू झनै सक्रिय भएको पाइएको छ। जिल्लाका चारै स्थानीय तहमा चोरी शिकारी तथा ओसारपोसार र बिक्री वितरण यो सिजनमा अत्यधिक हुने गरेको छ। स्रोतले बताए अनुसार सबैभन्दा बढी जिल्लाको पूर्वी क्षेत्रमा पर्ने मुगुम कार्मारोङ गाउँपालिकामा चोरी शिकारीहरूको संलग्नता बढी भएको पाइएको छ। छायाँनाथ रारा नगरपालिका, सोरु र खत्याड गाउँपालिकामा समेत यो सिजनमा चोरी शिकारी त्यतिकै हुने गरेको स्थानीयले बताउने गरेका छन्। सदरमुकाम गमगढी आउने चारै स्थानीय तहका नाका तथा सिमा क्षेत्रमा प्रहरीचौकी र इलाका वन डिभिजन कार्यालय छन्। यो सिजनमा प्रहरी र इलाका डिभिजन कार्यालयले चेक जाँचममा कडाइ नगरेकै कारण चोरी शिकारीमा संलग्न गिरोहहरूले सक्रिय रूपमा ओसारपोसार तथा बिक्री वितरणमा उनीहरूलाई ठूलो राहत पुगेको छ। चोरी शिकारी नियन्त्रणका लागि विशेष गरी डिभिजन वन कार्यालय, जिल्ला प्रशासन, सुरक्षा निकाय रारा राष्ट्रिय निकुञ्जको महत्वपूर्ण भूमिका छ। यसमा चारवटै स्थानीय तह र स्थानीय समुदायको समेत उत्तिकै जिम्मेवारी भएकाले सबैभन्दा बढी स्थानीय समुदायलाई सचेत बनाउनुपर्ने छायानाथ रारा नगरपालिकाका नगरप्रमुख विष्णुकुमार भामले बताए। सबैभन्दा बढी मुगुम कार्मारोङ गाउँपालिकामा चोरी शिकारी हुने गरेको छ। यो गाउँपालिकामा बौद्ध धर्मालाम्बीहरूको बसोबास भएकाले उनीहरू चोरी शिकारी त्यतिका संलग्न छैनन्। छिटफुट केही व्यक्ति यसमा संलग्न भए पनि उनीहरूलाई प्रमाणसहित पक्राउ गर्न अहिलेसम्म सकिएको छैन। गाउँपालिकामा बाहिरका मान्छे आएर चोरी शिकारी गर्ने गरेको आफूले जानकारी पाएको र उनीहरूले गाउँपालिकामा रहेका दुईवटा प्रहरी चौकी र एक इलाका वन डिभिजनका कर्मचारीको आँखा छलेरै सक्रिय रूपमा बिक्री वितरण गर्ने गरेका छन्। यहाँ पाइने सबैभन्दा बढी झारल, थार, घोरल, कस्तूरी, डाँफे कालिज र च्याखुरालगायतको चोरी शिकारी गर्ने गरेको स्थानीयहरूले जानकारी दिने गरेको भए पनि प्रमाण नभेटिँदा कानुनी प्रक्रियामा पुयाउन नसकिएको मुगुम कार्मारोङ गाउँपालिका अध्यक्ष छिरिङ क्याप्ने लामा बताउछन्। अध्यक्ष लामाका अनुसार आफ्नो पालिका केन्द्र आसपासमै पहिला जंगली जनावरहरू लस्कर लागेर चरेका प्रष्टै देखिन्थे। पालिका केन्द्रभन्दा अलि अग्ला बस्तीमा पुग्दा स्थानीयहरूको अन्नबालीमा क्षति पुयाएर घरगोठमै बसेका पाइन्थे। अहिले चोरी शिकारीकै कारण जंगली जनावर तथा पक्षीहरू कमै मात्र देखिने गरेको उनले बताए। मुगुम कार्मारोङ गाउँपालिका जैविक विविधता, जटीबुटी र संरक्षित जंगली जनावर बढी पाइने कर्णाली प्रदेशकै पहिलो स्थानीय तह हो। तर, चोरी शिकारीकै कारण अहिले यो गाउँपालिकामा पहिलाको जस्तो जनावर र पक्षी देख्न पाइँदैन। यहाँका केही भाग सेफोक्सुन्डो राष्ट्रिय निकुञ्जमा पर्ने भए पनि भौगोलिक विकटताका कारण वा अन्य कारणले सेफोक्सुन्डो राष्ट्रिय निकुञ्जको उपस्थिति राम्रो देखिएको छैन। उक्त निकुञ्जको उपस्थिति नहुँदा चोरी शिकारीले तिव्रता पाएको हो। गाउँपालिकाको सभाबाटै निर्णय पास भई संघीय सरकारलाई मुगुम कार्मारोङ गाउँपालिकाको सेफोक्सुन्डो राष्ट्रिय निकुञ्जले ओगटेको भुभाग छुट्टयाई गाउँपालिकामा छुट्टै राष्ट्रिय निकुञ्ज वा संरक्षित क्षेत्र र शिकार क्षेत्र स्थापना गर्न माग गरिएको छ। यदि यो माग संघीय सरकारले पुरा गरे यहाँको जैविक विविधता देखि जंगली जनावरसमेतको संरक्षण हुनुका साथै चोरी शिकारी समेत नियन्त्रण हुने गाउँपालिका अध्यक्ष लामाले बताए। चोरी शिकारमा ब्रेक वायरको प्रयोग प्रायः चोरी शिकारमा भरुवा बन्दुक प्रयोग गर्दै आएका शिकारीहरू अहिले भरुवा बन्दुकलाई थन्क्याएर मोटरसाइकलमा प्रयोग हुने ब्रेक वायरको प्रयोग गर्ने गरेको पाइएको छ। अहिले सबैका हातमा मोबाइल, इन्टरनेट पहुँच पुगेसँगै बन्दुक प्रयोग गर्दा यसको आवाजले शिकार गरेको थाहा पाएर स्थानीयले प्रहरी प्रशासन लगायतलाई जानकारी गराउने डरले भरुवा बन्दुक लुकाएर मोटरसाइकलको ब्रेकवायरको पासो लगाएर शिकार गर्ने गरेको पाइएको हो। बन्दुक पड्केको आवाज धेरै टाढासम्म सुनिन्छ। बन्दुक बोकेर जाँदा कोही कसैले देखि हाले आफू शिकारमा हिँडेको थाहा पाइने डरले शिकारीले आजभोलि बन्दुक प्रयोग गरेको त्यति सुनिएको छैन। आजभोलि प्रायः बे्रकवायरको पासो बनाइ चोरी शिकारी गर्ने गरेको पाइएको मुगुम कार्मारोङ गाउँपालिकाका एक स्थानीयले बताए। सरकारले भरुवा बन्दुकलाई बेलाबेला प्रशासनमा बुझाउन सूचना दिँदै आएको छ। तर पनि अटेर गरेर लुकाइछिपाइ राखेकै छन्। बन्दुकको गोली भन्दा पनि बे्रकवायरको पासो खतरा हुन्छ। बन्दुकको गोली नलागे जनावर केही समयसम्म घाइते भइ बाँच्न सक्ने रहेछ। बे्रकवायरको पासोमा फसेको जनावरको छिनमै प्राण जाने गरेको स्रोतले बताएको छ। मोटरसाइकलको बे्रक वायर किनबेचमा समेत कडाइ गर्ने हो भने पनि केही हदसम्म चोरी शिकारी घट्न सक्ने स्थानीयको भनाइ छ। सरोकारवाला निकाय भन्छन्, सुराक पाएपछि प्रक्रिया बढ्छ विशेष सुराकका आधारमा माघ १३ गते रारा राष्ट्रिय निकुञ्ज क्षेत्रभित्र चोरी शिकारीमा संलग्न जुम्ला जिल्ला कनका सुन्दरी गाउँपालिका१ का रिय गाउँका २६ वर्षीय मान बहादुर कठायत सोही गाउँपालिका१ काब्रा गाउँका ३९ वर्षीय गोरे कठायतलाई विशेष सूचनाको आधारमा रारा राष्ट्रिय निकुञ्ज कार्यालयका कर्मचारी र उक्त निकुञ्ज सुरक्षार्थ खटिएको नेपाली सेनाको हनुमानध्वज गुल्मको संयुक्त टोलीले पक्राउ गयो। यो एक नमुना घटना मात्र हो। अहिले पनि सरोकारवा निकायहरू भन्छन् स्थानीयले सुराक दिनुपयो अनि कार्यालयले प्रक्रिया अगाडि बढाउछ। आफैं अनुसन्धान तथा गस्ती गर्दाका समय यसरी वन्यजन्तु चोरी शिकारी तथा ओसापोसार गर्दा रंगेहात पक्राउ गर्न सफल भएको घटना छैन। चोरी शिकारी नियन्त्ररण गर्न डिभिजन वन कार्यालय छ। यसका मातहतमा चारवटा पालिकामा चारवटै इलाका डिभिजन कार्यालय छन्। निकुञ्ज क्षेत्र संरक्षणका लागि रारा राष्ट्रिय निकुञ्ज र ७ वटा पोस्ट र निकुञ्ज सुरक्षार्थ खटिएको नेपाली सेनाका ६ वटा पोस्ट छन्। नेपाल प्रहरीका चौकी पनि छन्। डिभिजन वन कार्यालय मुगुका निमित्त कार्यालय प्रमुख जितेन्द्र महत भन्छन्। चोरी शिकारी न्यूनीकरणका लागि कार्यालयका चारै पालिकामा इलाका डिभिजन वन कार्यालय छन्। सबै पालिकामा केही समुदाय र विद्यालयमा चोरी शिकारीका बारे सचेतनाका कार्यक्रम सञ्चालन भइरहेका भए पनि चोरी शिकार रोकथाममा कुनै सफलता हुन नसक्नु भनेको स्थानीयले सुराक नदिनु हो। चोरी शिकारीमा संलग्नलाई नियन्त्रण गर्न सबैभन्दा बढी समुदायको सहयोग चाहिन्छ। सुराक समुदायबाटै आउने भएकाले सुराकको आवश्यक महत्वपूर्ण हुन्छ। सुराक पाएपछि मात्र आवश्यक प्रक्रिया हुन्छ। कार्यालयले गर्ने भनेकै सुराकका आधारमा वा गस्ती गर्दा कहीँ कतै भेटिएपछि कानुनी प्रक्रियामा अगाडि जान सकिने हो। सबैभन्दा बढी यसमा समुदायको ठूलो सहयोग चाहिने भएका समुदाय सचेत हुन आवश्यक रहेको निमित्त कार्यालय प्रमुख महतले बताए।"
क्लेप्टोक्रेसीविरुद्धको सत्य,"नेपालमा फैलिएको गहिरो भ्रष्टाचारको अवस्थामा सत्ताविरुद्ध सत्य बोल्नु आवश्यक भए पनि चुनौतीपूर्ण छ। सत्ताको दुरुपयोग गरी सार्वजनिक सम्पत्ति हडप्ने क्लेप्टोक्रेसीले प्रणाली नेपालमा लोकतान्त्रिक प्रगतिलाई रोकिरहेको छ। नेपालमा भ्रष्टाचार निकै गहिरो फैलिएको छ, जसको कारण सत्तामा रहेका व्यक्तिहरूले सार्वजनिक सम्पत्ति चोरी गर्छन्। यसलाई क्लेप्टोक्रेसी भनिन्छ, जुन अर्थतन्त्र र सामाजिक प्रगतिका लागि हानिकारक छ। अहिलेको अवस्थामा यदि कसैले सत्य कुरा भन्न खोज्छ भने त्यसका लागि धेरै चुनौती हुन्छ। यसले नेपालको लोकतान्त्रिक प्रगति रोकिरहेको छ र देशको समृद्धि र विकासमा पनि बाधा पुर्याइरहेको छ। क्लेप्टोक्रेसी भनेको एउटा भ्रष्ट प्रणालीको रूप हो, जहाँ नेताहरू र अधिकारीहरूले आफ्ना व्यक्तिगत फाइदाका लागि सार्वजनिक सम्पत्ति चोरी गर्छन्। यसमा सत्तामा रहेका व्यक्तिहरू आफ्नो पदको दुरुपयोग गरी राज्यको स्रोत र सम्पत्ति आफूलाई वा आफ्ना साथीहरूलाई फाइदा पुर्याउन प्रयोग गर्छन्। यो व्यवस्था सामान्यतया भ्रष्टाचार रअनियमितता भएको हुन्छ, जसले देशको प्रगति रोक्छ। कुनै मुलुकका उच्च अधिकारीहरूले आफ्नो कार्यालयको शक्तिको दुरुपयोग गरेर ठूला सरकारी ठेक्का, परियोजना वा अन्य संशाधनहरू निजी हातमा लिने काम गर्छन्। यी अधिकारीहरूले ठेक्का प्राप्त गर्ने कम्पनी वा व्यक्तिहरूसँग मिलेर आफूलाई रकम लिन्छन्। यसका कारण, सार्वजनिक सेवाहरूको गुणस्तर घट्छ र सरकारी परियोजनाहरूमा अनावश्यक खर्च हुन्छ। नेपालमा केही उच्च अधिकारीहरूले ठेक्का र विकास योजनाहरूमा ठूला घोटाला गरेका उदाहरण आएका छन्। यी योजनाहरूको लक्ष्य सामान्य जनतालाई लाभ पुर्याउनुको सट्टा भ्रष्टाचारका कारण ती योजनाहरू ठप्प भए र जनताका लागि कुनै लाभ पुगेन। कहिलेकाहीँ सत्तामा रहेका नेता र व्यापारिक घरानाहरू मिलेर सरकारी सम्पत्तिमा पहुँच बनाउन मिलिजुली काम गर्छन्। यसमा सरकारी निर्णयहरू र नीति निर्माणको प्रक्रिया पनि प्रभावित हुन्छ। उदाहरणका लागि, यस्तो स्थिति आउँछ, जहाँ सरकारका अधिकारीहरू आफ्नो व्यापारिक लाभका लागि मापदण्डहरू अनुकूल पार्छन्। यसको परिणाम स्वरूप, जनताको विश्वास सरकारप्रति घट्छ। लोकतान्त्रिक प्रणाली कमजोर हुन्छ र देशको समृद्धि र विकासमा रोकावट आउँछ। यस्तो अवस्था देशको आर्थिक र सामाजिक विकासलाई पछि धकेलिरहेको छ। नेपालको भ्रष्टाचारको जरो : नेपालको क्लेप्टोक्रेसी एकैचोटी आएको होइन। दशकौंसम्मको राजनीतिक अस्थिरता, गृहयुद्ध र राजतन्त्रबाट संघीय गणतन्त्रमा पुगेको संक्रमणले भ्रष्टाचारका लागि उपयुक्त वातावरण बनायो। लोकतन्त्रले जनतालाई सशक्त र नेता जवाफदेही बनाउने अपेक्षा थियो। तर, यथार्थमा ठूला नेताहरूले सार्वजनिक सम्पत्तिको दुरुपयोग गरी आफ्ना स्वार्थ पूरा गरेका छन्। नेपालको पूर्वाधार निर्माणमा प्रत्युत्पादक साबित भएका भ्युटावारहरू फास्ट ट्र्याकमा निर्माण हुन्छ तर सडकहरू अलपत्र छोडिन्छ। मेलम्ची खानेपानी आयोजना लगायतका अत्यावश्यक पूर्वाधार निर्माण भएको ढिलासुस्ती वा भूकम्पपछिको पुनर्निर्माणमा भएको अनियमितताले नेपालमा गहिरो भ्रष्टाचारलाई देखाएको छ। शिक्षा, स्वास्थ्य र पूर्वाधारजस्ता क्षेत्रहरूमा विकासका लागि छुट्ट्याइएको स्रोत नेताहरूको व्यक्तिगत फाइदामा प्रयोग भइरहेको छ। नागरिक समाज र मिडियाको भूमिका : यस्तो अवस्थामा सत्य बोल्नु सजिलो छैन। भ्रष्टाचारको पर्दाफास गर्ने पत्रकार, सामाजिक अभियन्ता र साधारण नागरिकलाई धम्की, कानुनी कारबाही वा अरू धेरै जोखिम झेल्नुपर्छ। यद्यपि, नेपालमा जीवन्त नागरिक समाज र स्वतन्त्र मिडियाले महत्वपूर्ण भूमिका खेलेका छन्। खोज पत्रकारिताले ठूला भ्रष्टाचारका मुद्दा बाहिर ल्याएको छ र जनआन्दोलनहरूले सरकारलाई दबाबमा पारेको छ। तर, लोकतन्त्रमा सम्मान गरिनुपर्ने असहमति खुम्चिँदै गएको छ। मिडियालाई राजनीतिक स्वार्थअनुसार चल्न दबाब दिइन्छ र मानहानिको कानुनलाई डर देखाउन प्रयोग गरिन्छ। यसले डर र आत्मसेन्सरको संस्कृति सिर्जना गरेको छ, जसले नेताहरूलाई जवाफदेही बनाउन कठिन बनाएको छ। संस्थागत सुधारको आवश्यकता : नेपालमा भ्रष्टाचारको मुख्य कारण भनेको कमजोर लोकतान्त्रिक संस्था हो। यहाँका न्यायालय, भ्रष्टाचारविरुद्धका निकाय (जस्तै अख्तियार दुरुपयोग अनुसन्धान आयोग) र संसद्ले स्वतन्त्र रूपमा काम गर्न सक्दैनन्। यी सबै संस्थालाई राजनीतिक दबाब र हस्तक्षेपले असर पुर्याउँछ र काम गर्ने तरिका पनि कमजोर भएको छ। जसले गर्दा यी संस्थाहरूले आफ्नो काम राम्ररी गर्न सक्दैनन् र भ्रष्टाचार नियन्त्रण गर्न असफल हुन्छन्। त्यसैले यी संस्थाहरूलाई बलियो बनाउन जरुरी छ। उदाहरणका लागि, न्यायालयलाई पूर्ण स्वतन्त्र बनाउनुपर्छ ताकि यसले बिना डर र दबाबबाट न्याय दिन सकोस्। भ्रष्टाचारविरुद्धका निकायलाई स्वायत्तता दिनुपर्छ ताकि तिनीहरूले साँचो र निष्पक्ष अनुसन्धान गर्न सकून्। साथै, यदि कसैले भ्रष्टाचारको बारेमा जानकारी दिने हो भने उसलाई कानुनी सुरक्षा मिल्नुपर्छ ताकि उनले साहसका साथ भ्रष्टाचारका बारेमा जानकारी दिन सकून्। अर्काे कुरा, शिक्षा प्रणालीलाई सुधारेर नागरिक शिक्षामा ध्यान दिनुपर्छ। यसले भविष्यका पुस्तामा जवाफदेही र नैतिकता बढाउनेछ, जसले गर्दा समाजमा भ्रष्टाचार कम हुनेछ। सत्य बोल्न सबैको भूमिका : नेपालमा सत्य बोल्न साहस र एकता चाहिन्छ। जब भ्रष्टाचार र अन्य अन्यायको कुरा उठाउँछ तब धेरै मानिसले डर लाग्न सक्छन् कि के होला ? यसैले, नागरिकहरूले एकजुट भएर नेताहरूलाई जवाफदेही बनाउनुपर्नेछ। यदि जनताले पारदर्शिता र सत्यका लागि आवाज उठाउँछन् भने तब नेताहरूलाई आफ्नो कामको जवाफ दिन मजबुत दबाब पर्छ। युवाले नेतृत्व गर्ने आन्दोलन : नेपालका युवाले विभिन्न सामाजिक र राजनीतिक मुद्दामा जागरुकता फैलाउन आन्दोलनहरू चलाएका छन्। उदाहरणका लागि, २०१५ को संविधान निर्माणको क्रममा धेरै युवाले संविधानमा सुधारको माग गर्दै प्रदर्शन गरेका थिए। यसले नेपालका नेताहरूलाई जनताको भावना बुझ्न र सुधारको दिशामा काम गर्न दबाब दिएको थियो। डिजिटल प्लेटफर्महरू : आजकाल, सामाजिक सञ्जाल र डिजिटल मिडियाले नागरिकहरूको आवाजलाई बलियो बनाएको छ। फेसबुक, ट्विटर र युट्युब जस्ता प्लेटफर्महरूमा, मानिसहरूले भ्रष्टाचारका विषयमा खुला रूपमा कुरा गर्छन् र सरकारलाई जवाफदेही बनाउँछन्। यी डिजिटल प्लेटफर्महरूले सही जानकारी फैलाउन र गलत कामहरूलाई उजागर गर्न मद्दत गर्छ। तल्लो तहका अभियान : गाउँ, नगरपालिका र स्थानीय तहमा पनि भ्रष्टाचारविरुद्धका अभियानहरू चल्न सक्छन्। स्थानीय स्तरमा जनताले आफ्ना अधिकार र सरकारी कामकाजमा पारदर्शिता माग्न सुरु गरे भने, ठूलो परिवर्तन ल्याउन सकिन्छ। उदाहरणको रूपमा, स्थानीय स्वास्थ्य केन्द्र वा शिक्षा क्षेत्रमा हुने भ्रष्टाचारका बारेमा जनतालाई सचेत गराएर सुधार गर्न सकिन्छ। अन्तर्राष्ट्रिय समुदायको भूमिका : नेपालमा भ्रष्टाचारको समस्या समाधान गर्न अन्तर्राष्ट्रिय समुदायको सहयोग पनि महत्वपूर्ण छ। उदाहरणका लागि, अन्तर्राष्ट्रिय संस्था र सरकारहरूले नेपालका नेताहरूलाई राम्रो सुशासनका लागि दबाब दिन सक्छन् र भ्रष्टाचारविरुद्धका पहलहरूलाई समर्थन गर्न सक्छन्। यद्यपि, सबैभन्दा महत्वपूर्ण कुरा भनेको नेपालका जनताले वास्तविक परिवर्तनका लागि पहल गर्नु हो। नेपालको वास्तविक परिवर्तन केवल नेपालकै जनताबाट सुरु हुनुपर्छ। जनताको एकता, जागरुकता र संघर्षले मात्रै दीर्घकालीन सुधार र परिवर्तन ल्याउन सक्छ। निष्कर्ष : नेपालमा भ्रष्टाचार केवल राजनीतिक समस्या मात्र होइन, यो एक गहिरो नैतिक संकट हो। यसले हाम्रो समाजका मूल्य र मान्यताहरूलाई प्रभावित बनाउँछ। भ्रष्टाचारको कारण सरकारले जनताका लागि काम गर्न सक्दैन। यसले देशको भविष्यमा पनि ठूलो खतरा पुर्याउँछ। जब नेता र सरकारी अधिकारीहरू आफूलाई फाइदा पुर्याउन सार्वजनिक सम्पत्ति र स्रोतहरूको दुरुपयोग गर्छन्, तब समाजमा विश्वास र इमान्दारीको भावना कमजोर हुन्छ। यो नैतिक गिरावटको संकेत हो। सत्य बोल्न सक्नु लोकतन्त्रको आधार हो भनेको अर्थ यो हो कि लोकतन्त्रमा नागरिकहरूले आफूलाई असर गर्ने विषयमा खुला रूपमा कुरा गर्न र गुनासो गर्न सक्ने अधिकार पाउनुपर्छ। जब भ्रष्टाचारको विषयमा कुरा उठाउन सकिन्न, तब लोकतन्त्र कमजोर हुन्छ। यसैले, सही कुरा बोल्न र भ्रष्टाचारको सामना गर्न साँचो लोकतन्त्रको विकासका लागि आवश्यक कदम हो। प्रणालीगत भ्रष्टाचारको सामना गर्नु एक क्रान्तिकारी कदम हो। यसको मतलब, यो केवल एक सामान्य विरोध वा आलोचना मात्र होइन, यो त संस्थागत रूपमा स्थापित भ्रष्टाचारको विरुद्धमा उठेको ठूलो कदम हो। यदि कुनै देशमा भ्रष्टाचार संस्थागत हो भने, त्यसको अन्त्य गर्न लामो र कठिन संघर्ष गर्नुपर्छ। यसका लागि सबै तहका नागरिक र संस्थाहरूलाई सक्रिय भूमिका निभाउनुपर्छ। साँचो कुरालाई उजागर गर्न र न्यायको माग गर्नु भनेको आफ्नो हक र अधिकारका लागि संघर्ष गर्नु हो। जब हामी भ्रष्टाचारका बारेमा सत्य बोल्छौं र यसको सामना गर्छौं, हामी समाजमा समानता र न्यायका लागि आधार तयार गर्छौं। यसले अन्याय र असमानता विरोध गर्न नागरिकहरूको साहसलाई बढाउँछ र एक समतामूलक समाज निर्माण गर्न महत्वपूर्ण कदम बनाउँछ।"
"साउदीमा ४५० मृतकको विमा स्वीकृत, पाए १४२ का परिवारले मात्रै","साउदी : साउदी अरबमा कार्यस्थलमा मृत्यु वा अंगभंग हुनेका परिवारलाई यहाँको जनरल अर्गनाइजेसन अफ सोसल इन्सुरेन्स (गोसी) ले सामाजिक सुरक्षा वीमा रकम दिन्छ। कार्य दुर्घटनामा मृत्यु भएमा ८४ महिना बराबरको तलव अर्थात ३ लाख ३० हजार साउदी रियाल दिइन्छ। घाइते वा अंगभंग हुनेलाई दामासाहीले गोसीबाट वायर ट्रान्फरमार्फत हकवालाको बैक खातामा सिधै भुक्तानी दिने व्यवस्था छ। सन् २००२ देखि हालसम्म साउदीमा करीव ७ सय नेपाली (ज्यान तथा अंगभंग भएका) घटना दर्ता छन। तीमध्ये ४ सय ५० जना मृतकको बिमा स्वीकृत भइसकेको छ। तर, मृतकका हकवालाले सामाजिक सुरक्षा बिमा (गोसि)रकम वापतको रकम भने पाउन वाँकी छ। पछिल्लो आठ महिनामा १६६ जना मृतकका हकवालाको खातामा गोसीबाट सिधै वायर ट्रान्सफर गरी करिब ४२ करोड रुपैयाँ पठाइएको दूतावासका प्रथम सचिव टिकाराम उपाध्यायले जानकारी दिए। २०५ जना मृतकको कागजात गोसीमा पेस भई कार्य प्रक्रियामा रहेको, ६९ जनाको दुर्घटना स्वीकृत भएको र २६१ (रियाद अन्तर्गतका ११५ र जेद्दा अन्तर्गतका १४६) जनाका हकवालालाई गोसी प्राप्त हुनेनहुने सम्बन्धमा एकिन नभएको प्रथम सचिव उपाध्यायले जानकारी दिए। प्रथम सचिव उपाध्यायले कार्यालय समयका अतिरिक्त साँझ बिहान र बिदाका दिनमा समेत यस विषयमा काम भइरहेको बताए। करिब ७ सय फाइल (नेपाली कन्सुलेट जनरल, जेद्दा कार्य क्षेत्रको समेत गरी) एकत्रित गर्यौं। हरेक फाइलको अध्ययन गरी गोसी कार्यालय र सम्बन्धित रोजगारदाता कम्पनी समेतको समन्वयमा दुर्घटना स्वीकृत भए नभएको पत्ता लगाउने काम गर्यौं, उपाध्यायले भने, त्यसपछि गोसी स्वीकृत भएका घर परिवारसँग पुगी आवश्यक कागजात तयार गरी पठाउनको लागि कन्सुलर सेवा विभाग र वैदेशिक रोजगारमा रहेका नेपालीलाई लक्षित गरी नेपालमा काम गरिरहेको सेफर माइग्रेसन प्रोग्राम (सामी)सँगको समन्वयमा काम भइरहेको छ। मृतकका हकवालासँग पुग्नको लागि साउदी अरबमा क्रियाशील गैरआवासीय नेपाली संघ, विभिन्न राजनीति पार्टीका भ्रातृ संगठन, सामाजिक, जातीय, क्षेत्रीय संघसंस्था नागरिक समाज तथा मिडियाकर्मीहरू समेतको संलग्नतामा करिब १०४ सदस्य रहेको ह्वाटसएप ग्रुप निर्माण गरी सम्बन्धित हकवाला परिवारसँग पुग्ने काम भइरहेको समेत उनले जानकारी दिए। साउदी अरबमा काम गर्ने अधिकांश नेपाली अदक्ष श्रमिक रहेको र उनीहरूको वेसिक तलब नै कम हुन्छ। अर्कोतर्फ रोजगारदाता कम्पनीले त्यही कम तलब पनि पूरै गोसी प्रणालीमा उल्लेख नगर्ने हुनाले मृतकका हकवालाले पाउने सुविधा अत्यन्त कम रहेको उपाध्यायले बताए। गोसी के हो, कसरी रकम जम्मा हुन्छ, कुनकुन अवस्थामा कति सुविधा पाइन्छ, हकवाला को को हुनु ? लगायतको विषयमा जानकारी लिन नेपाली राजदूतावासको फेसबुक पेज तथा वेबसाइट हेर्न र साउदी अरवका कार्यरत नेपाली श्रमिकलाई आफ्नो रोजगारदाता कम्पनीले न्यूनतम तलव बराबरको रकम गोसीमा उल्लेख गरेनगरेको एकिन गरेनगरेकाबारे यथाशीघ्र जानकारी गराउन अनुरोध गरिएको उपाध्यायले बताए। नेपाली राजदूतावास रियादका नियोग उपप्रमुख डम्मरूवल्लभ पौडेलले यसबारे साझ, विहान र विदाको दिनमा समेत काम भइरहेको जानकारी दिए।"
विचाराधीन विधेयकहरूले तीव्रता पाउन्,"संघीय संसदको हिउँदे अधिवेशन शुक्रबार सुरु भयो । जहाँ सरकारले हालै ल्याएका ६ वटा अध्यादेश पहिलो दिन नै पेस गयो । जुन संवैधानिक व्यवस्थाअनुसार अपरिहार्य थियो । संसद् सुरु हुनुअघि विपक्षी दलहरूले अवरोध गर्न सक्ने जुन भयो थियो, त्योचाहिँ भएन । बरु सत्ता र विपक्ष दुई कित्तामा उभिए, जसलाई अस्वाभाविक भनिहाल्न मिल्दैन । स्वाभाविक रूपमा सरकारले अध्यादेशको आवश्यकता औचित्य पुष्टि गर्ने प्रयत्न गयो, विपक्षी दलहरूले त्यसको आलोचना गरे । संसद् बहस, छलफलको थलो जो हो, सोही अनुसारका गतिविधि देखिए । संघीय लोकतान्त्रिक प्रणालीमा संसद्् नीति निर्माणको प्रमुख थलो हो । संसद््को मूलभूत भूमिका विधेयक पारित गर्ने, सरकारलाई जवाफदेही बनाउने र जनताको आवाज प्रतिनिधित्व गर्ने हो । पछिल्ला केही वर्षयता संसद््को प्रभावकारिता खस्कँदै गएको देखिन्छ । जसलाई सरकारले अध्यादेश ल्याएर झन् मलजल गरेकै हो । संसद्मा अहिले २० वटा जति विधेयक विचाराधीन छन् । हिउँदे अधिवेशन भनेको कानुन निर्माण गर्ने अर्थात् विधेयक अधिवेशन पनि हो । तसर्थ, सरकारले विपक्षहरूसँग पनि हातेमालो गर्दै र विश्वासमा लिएर फटाफट कानुन निर्माणलाई अघि बढाउनुपर्छ । यसै पनि अध्यादेशमार्फत ल्याएका कानुन पनि पारित गर्नु नै छ । त्यसमाथि लामो समयदेखि गिजोलिएर बसेका संघीय निजामती र प्रहरी कानुन अनि शिक्षासम्बन्धी कानुनको पर्खाइ छ । ती कानुनको अभावमा शिक्षा क्षेत्र अन्योलग्रस्त बनेको छ । प्रहरी र निजामती ऐन नआउँदा संघीयता कार्यान्वयन अझ मजबुद हुन सकेको छैन । विचाराधीन विधेयकहरू पारित भएमा नागरिकका विभिन्न क्षेत्रमा प्रभावकारी सुधार ल्याउन सकिन्छ । तर, संसद्मा सत्ता र विपक्षी दलहरूले गम्भीरतापूर्वक बहस, छलफल गर्नुपर्छ । विपक्षीले पनि विरोधका लागि विरोध गर्नुहुँदैन । दलीय नेताहरूले परिपक्व व्यवहार देखाउनुपर्छ । सरकार पनि विवेकशील बन्नुपर्छ । विधेयकहरू अध्यादेशको सट्टा विधिवत रूपमा संसद्मै छलफल गरेर पारित गरिनुपर्छ । प्रतिपक्षले पनि अवरोधको रणनीतिभन्दा संवादको बाटो रोज्नुपर्छ । संसद््को गरिमा जोगाउनु दुवै पक्षको समान जिम्मेवारी हो । लोकतन्त्र संवादमा विश्वास गर्ने प्रणाली हो । संसद््को मूल उद्देश्य नीति निर्माण र विधेयक पारित गर्नु हो । त्यसका लागि सत्तापक्ष र प्रतिपक्षबीच न्यूनतम सहमति आवश्यक हुन्छ । यो अधिवेशनमा मुलुकले त्यही सहमतिको अपेक्षा गरेको छ । किचलो, झैझगडा र अनावश्यक विवादहरूले नागरिकमा व्याप्त नैराश्यतालाई थप बढावा दिन्छ ।"
भद्रपुर झापा गोल्डकपको तयारी तीव्र,"झापा : दोस्रो संस्करणको भद्रपुर झापा गोल्डकप गम्भीर राई स्मृति नकआउट फुटबल प्रतियोगिताको तयारी धमाधम भइरहेको छ। २०७९ सालमा पहिलो संस्करणमा निकै ठूलो चर्चा र प्रशंसा बटुलेको भद्रपुर झापा गोल्डकपले दोस्रो संस्करण अझ भव्य र थप परिस्कृत बनाउने योजनाका साथ आयोजक समितिका पदाधिकारीहरू जुटिसकेका छन्। आगामी फागुन ७ देखि १६ गतेसम्म सञ्चालन हुने प्रतियोगिताका लागि मेची रंगशालाको खेल मैदानमा घाँस रोप्ने काम थालिएको छ। रंगशालामा करिब २० हजार दर्शक बस्न सक्ने गरी स्थायी प्यारापिटको मर्मत, रङरोगन तथा बाँसको अस्थायी प्यारापिट पनि निर्माण भइरहेको भद्रपुर झापा गोल्डकपका अध्यक्ष दीपेश ढकालले जानकारी दिए। गोल्डकपको मिति नजिकिएसँगै रंगशाला सिँगारिने काम भइरहेको बताउँदै अध्यक्ष ढकालले भने, प्रथम संस्करणबाट धेरै कुरा जान्ने अवसर मिलेकाले दोस्रो संस्करण गर्न सहज भएको छ। आर्थिक संकलनको पाटोमा पहिलो वर्षभन्दा यो वर्ष समस्या देखिएको छ। अहिलेसम्म रकम संकलन भएको छैन। गोल्डकपलाई आर्थिक सहयोग गरिदिनुहुन सबै समक्ष अपिल गर्न चाहन्छु, उनले थपे। प्रतियोगितामा आयोजक भद्रपुर ब्लेजर्स, भर्खरै भारतको सिक्किममा सम्पन्न अल इन्डिया चिफ मिनिस्टर्स गोल्डकप विजेता झापा११ सहित विभागीय टोली नेपाल पुलिस, एपीएफ, मच्छिन्द्र, चर्च ब्वाइज युनाइटेड, एनआरटीले सहभागिता जनाउने पक्का भइसकेको छ। त्रिभुवन आर्मीबाट आधिकारिक जानकारी अहिलेसम्म प्राप्त नभएको आयोजकले जनाएको छ। भुटान र बंगलादेशका टिमले पनि सहभागिता जनाउने उनले बताए। उद्योगपति चण्डीराज ढकाल, नवराज ढकाल, टीकाराज ढकाल र हेमराज ढकालले आफ्नो स्व माता रामरेखा तथा पिता लक्ष्मण ढकालको स्मृतिमा १३ लाख रुपैयाँ पहिलो पुरस्कार दिने घोषणा गरिसकेका छन्। दोस्रो पुरस्कार सात लाख रुपैयाँका लागि दाताको खोजी भइरहेको जनाइएको छ। यस्तै प्रतियोगिताको मुख्य प्रायोजक भद्रपुरका उद्योगपति दीपक पोखरेलको सौर्य एयरलाइन्स र ओमसाई पाथीभरा हस्पिटल रहेको आयोजक समितिका महासचिव जीवनकुमार श्रेष्ठले जानकारी दिए। प्रतियोगिता सम्पन्न गर्न करिब एक करोड ५० लाख रुपैयाँ खर्च लाग्ने अनुमान गरिएको छ। प्रतियोगितामा सर्वोत्कृष्ट खेलाडी, उत्कृष्ट गोलरक्षक, उत्कृष्ट डिफेन्डर, उत्कृष्ट मिडफिल्डर, उत्कृष्ट फरवार्ड, उत्कृष्ट प्रशिक्षक, उच्च गोलकर्तालाई पनि पुरस्कृत गरिने महासचिव श्रेष्ठले बताए। पहिलो संस्करणको उपाधि त्रिभुवन आर्मी क्लबले जितेको थियो। मच्छिन्द्र क्लबलाई टाइब्रेकरमा ४३ गोलले पराजित गर्दै आर्मीले उपाधि उचालेको थियो।"
अर्थतन्त्रलाई बलियो बनाउने प्रमुख आधार पर्यटनः मुख्यमन्त्री आचार्य,"अर्घाखाँची : लुम्बिनी प्रदेशका मुख्यमन्त्री चेतनारायण आचार्यले स्थानीय अर्थतन्त्रलाई बलियो बनाउने प्रमुख आधारका रूपमा पर्यटन क्षेत्रलाई प्राथमिकतामा राखिएको बताएका छन्। मदाने गाउँपालिका६ गुल्मीमा रहेको कंके देउराली जलासय र बृहत्तर खानेपानी आयोजनाको स्थलगत निरीक्षण तथा अन्तक्र्रिया कार्यक्रमलाई शनिबार सम्बोधन गर्दैै मुख्यमन्त्री आचार्यले स्थानीय अर्थतन्त्रलाई बलियो बनाउने आधारका रूपमा पर्यटन क्षेत्रलाई प्राथमिकतामा राखिएको बताए। कंके देउराली जलासय र बृहत्तर खानेपानी आयोजना समग्र तीन जिल्लाको भाग्य भविष्य निर्धारण गर्ने महत्वपूर्ण हुने चर्चा गर्दै आयोजनालाई तीन तहका सरकारले साझा योजनाका रूपमा अघि बढाउनुपर्ने आवश्यकता औंल्याए। लुम्बिनी प्रदेश सरकारले प्रदेशको संस्कृतिक, ऐतिहासिक तथा प्राकृतिक सम्पदालाई जोडेर पर्यटन सर्किट निर्माण गर्ने योजना प्रदेश सरकारले अघि सार्दै आएको छ। प्रदेशभित्रका प्रमुख धार्मिक स्थल, पुरातात्विक क्षेत्र, पर्यटकीय गन्तव्य र जैविक विविधता सम्पन्न स्थानहरूलाई आसपमा जोडेर आकर्षक सर्किट निर्माण गरिने, यसबाट आन्तरिक तथा बाह्य पर्यटकलाई लामो समयसम्म प्रदेशमा बस्न प्रेरित गर्ने र स्थानीय अर्थतन्त्रलाई बलियो बनाउने मुख्यमन्त्री आचार्यले विश्वास व्यक्त गरे। हाम्रो प्रदेश मिनि नेपालका रूपमा परिचित छ। यहाँ हिमाल, पहाड, तरार्ईको विविधतायुक्त भूगोल छ। पुरातात्विक सम्पदाहरूको संरक्षण गरेर पर्यटकहरूलाई भिœयाउने मुख्य संकल्प छ, उनले भने, समृद्ध लुम्बिनी प्रदेशको आधारका रूपमा पर्यटन क्षेत्रलाई लिएका छौं। यसबाट स्थानीय अर्थतन्त्रलाई पनि बलियो बनाउन सक्ने प्रसस्त आधारहरू छन्। पर्यटन पूर्वाधार विकासलाई पहिलो प्राथमिकतामा राखिएको, सरकारका विभिन्न निकाय, निजी क्षेत्र, स्थानीय समुदायसँग सहकार्य गरेर अघि बढ्ने धारणा राखे । हामी पर्यटनलाई समृद्धिको मेरुदण्डका रूपमा विकास गर्न चाहन्छौं। यसका लागि आवश्यक पूर्वाधार निर्माण, सेवा प्रवाह सुधार र समग्र पर्यटन प्रबद्र्धनमा जोड दिएका छौं, उनले भने, पर्यटनको क्षेत्रबाट स्थानीय स्तरमा प्रसस्त रोजगारीको अवसर सिर्जना गर्न सकिन्छ। कतिपय भइरहेको पनि छ। प्रदेश सरकारले दिगो पर्यटन प्रबद्र्धनमा ध्यान दिँदै नीतिगत सुधार लगानीमैत्री वातावरण निर्माणलाई प्राथमिकतामा राखेको मुख्यमन्त्री आचार्यले बताए। मदाने गाउँपालिकाका अध्यक्ष महेन्द्रबहादुर कुँवरको अध्यक्षता तथा मुख्यमन्त्री चेतनारायण आचार्यको प्रमुख आतिथ्यमा सम्पन्न कार्यक्रममा प्रतिनिधि सभा सदस्य सूर्य थापा, पूर्वसहरी विकासमन्त्री रामकुमारी झाँक्री, कृषि, भूमि व्यवस्था तथा सहकारी मन्त्री दिनेश पन्थी, रेसुंगा नगरपालिकाका प्रमुख खिलध्वज पन्थी, धुर्काेट गाउँपालिकाका अध्यक्ष भुपाल पोख्रेल, ईश्मा गाउँपालिकाका अध्यक्ष भगत सिंह खड्कालगायतको विशेष उपस्थिति थियो। अन्तरक्रिया तथा बैठकले कंके देउराली जलासय र बृहत्तर खानेपानी आयोजनालाई साझेदारी रूपमा अघि बढाउने निचोड निकालेको छ। कंके देउराली कस्तो आयोजना हो ? कंके देउराली, जलसाय र बृहत्तर खानेपानी आयोजना नेपालकै राष्ट्रिय गौरवको महत्वपूर्ण र नमुना परियोजना हो। जसले स्थानीय, प्रादेशिक र राष्ट्रियस्तरको विकासमा ठूलो योदान पुर्याउने छ। यो आयोजनाको आर्थिक र पर्यटकीय दृष्टिबाट महत्वपूर्ण छ। जसले मदानेको मात्रै नभएर छिमेकी जिल्लाहरू प्यूठान, अर्घाखाँची र वागलुङलाई मात्रै नभई लुम्बिनी प्रदेश र समग्र नेपालको समृद्धिमा महत्वपूर्ण भूमिका खेल्नेछ। यो आयोजनाले सिँचाइ र कृषि उत्पादन बढाउन, पानी आपूर्ति र जनस्वास्थ्य सुधारमा, स्थानीय रोजगारी र व्यापार प्रबद्र्धनमा योगदान पुर्याउने विश्वास गरिएको छ। कंके देउराली पर्यटन क्षेत्रको अवलोकन गरिसकेपछि पुर्काेटको कोट, अरबिन्द आश्रमको अवलोकन गरी ढोरपाटन क्षेत्रको अवलोकन तथा शिकार आरक्षमा सिकार गर्ने बनाउने, कंके देउराली गौमुखी हुँदै स्वर्गद्वारी यात्रामा सरिक गराउने, कंके देउराली पर्यटन क्षेत्रको अवलोकन गरिसकेपछि पुर्काेटको कोट अवलोकन गराइ टोप्रेको गुफा गौमुखीको दर्शन गराइ स्वर्गद्वारी आश्रममा पुर्याउने, कंके देउराली धुर्काेट रेसुंगा हुँदै रुरु क्षेत्रको यात्रामा सरिक गराउने, कंके देउराली पर्यटन क्षेत्रको अवलोकन गरिसकेपछि ऐतिहासिक धुर्काेटको कोट र विचित्र गुफाको अवलोकन गराइसकेपछि रेसुंगा तपोभूमि श्रृग्रेश्वर र रुरु क्षेत्रको यात्रामा सरिक गराउने योजना छ।"
"साउदीमा ४५० मृतकको विमा स्वीकृत, पाए १४२ का परिवारले मात्रै","साउदी : साउदी अरबमा कार्यस्थलमा मृत्यु वा अंगभंग हुनेका परिवारलाई यहाँको जनरल अर्गनाइजेसन अफ सोसल इन्सुरेन्स (गोसी) ले सामाजिक सुरक्षा वीमा रकम दिन्छ। कार्य दुर्घटनामा मृत्यु भएमा ८४ महिना बराबरको तलव अर्थात ३ लाख ३० हजार साउदी रियाल दिइन्छ। घाइते वा अंगभंग हुनेलाई दामासाहीले गोसीबाट वायर ट्रान्फरमार्फत हकवालाको बैक खातामा सिधै भुक्तानी दिने व्यवस्था छ। सन् २००२ देखि हालसम्म साउदीमा करीव ७ सय नेपाली (ज्यान तथा अंगभंग भएका) घटना दर्ता छन। तीमध्ये ४ सय ५० जना मृतकको बिमा स्वीकृत भइसकेको छ। तर, मृतकका हकवालाले सामाजिक सुरक्षा बिमा (गोसि)रकम वापतको रकम भने पाउन वाँकी छ। पछिल्लो आठ महिनामा १६६ जना मृतकका हकवालाको खातामा गोसीबाट सिधै वायर ट्रान्सफर गरी करिब ४२ करोड रुपैयाँ पठाइएको दूतावासका प्रथम सचिव टिकाराम उपाध्यायले जानकारी दिए। २०५ जना मृतकको कागजात गोसीमा पेस भई कार्य प्रक्रियामा रहेको, ६९ जनाको दुर्घटना स्वीकृत भएको र २६१ (रियाद अन्तर्गतका ११५ र जेद्दा अन्तर्गतका १४६) जनाका हकवालालाई गोसी प्राप्त हुनेनहुने सम्बन्धमा एकिन नभएको प्रथम सचिव उपाध्यायले जानकारी दिए। प्रथम सचिव उपाध्यायले कार्यालय समयका अतिरिक्त साँझ बिहान र बिदाका दिनमा समेत यस विषयमा काम भइरहेको बताए। करिब ७ सय फाइल (नेपाली कन्सुलेट जनरल, जेद्दा कार्य क्षेत्रको समेत गरी) एकत्रित गर्यौं। हरेक फाइलको अध्ययन गरी गोसी कार्यालय र सम्बन्धित रोजगारदाता कम्पनी समेतको समन्वयमा दुर्घटना स्वीकृत भए नभएको पत्ता लगाउने काम गर्यौं, उपाध्यायले भने, त्यसपछि गोसी स्वीकृत भएका घर परिवारसँग पुगी आवश्यक कागजात तयार गरी पठाउनको लागि कन्सुलर सेवा विभाग र वैदेशिक रोजगारमा रहेका नेपालीलाई लक्षित गरी नेपालमा काम गरिरहेको सेफर माइग्रेसन प्रोग्राम (सामी)सँगको समन्वयमा काम भइरहेको छ। मृतकका हकवालासँग पुग्नको लागि साउदी अरबमा क्रियाशील गैरआवासीय नेपाली संघ, विभिन्न राजनीति पार्टीका भ्रातृ संगठन, सामाजिक, जातीय, क्षेत्रीय संघसंस्था नागरिक समाज तथा मिडियाकर्मीहरू समेतको संलग्नतामा करिब १०४ सदस्य रहेको ह्वाटसएप ग्रुप निर्माण गरी सम्बन्धित हकवाला परिवारसँग पुग्ने काम भइरहेको समेत उनले जानकारी दिए। साउदी अरबमा काम गर्ने अधिकांश नेपाली अदक्ष श्रमिक रहेको र उनीहरूको वेसिक तलब नै कम हुन्छ। अर्कोतर्फ रोजगारदाता कम्पनीले त्यही कम तलब पनि पूरै गोसी प्रणालीमा उल्लेख नगर्ने हुनाले मृतकका हकवालाले पाउने सुविधा अत्यन्त कम रहेको उपाध्यायले बताए। गोसी के हो, कसरी रकम जम्मा हुन्छ, कुनकुन अवस्थामा कति सुविधा पाइन्छ, हकवाला को को हुनु ? लगायतको विषयमा जानकारी लिन नेपाली राजदूतावासको फेसबुक पेज तथा वेबसाइट हेर्न र साउदी अरवका कार्यरत नेपाली श्रमिकलाई आफ्नो रोजगारदाता कम्पनीले न्यूनतम तलव बराबरको रकम गोसीमा उल्लेख गरेनगरेको एकिन गरेनगरेकाबारे यथाशीघ्र जानकारी गराउन अनुरोध गरिएको उपाध्यायले बताए। नेपाली राजदूतावास रियादका नियोग उपप्रमुख डम्मरूवल्लभ पौडेलले यसबारे साझ, विहान र विदाको दिनमा समेत काम भइरहेको जानकारी दिए।"
चोरी शिकारी नियन्त्रणको जिम्मा समुदायकै,"मुगु : रारा राष्ट्रिय निकुञ्ज क्षेत्रभित्र चोरी शिकारीमा संलग्न जुम्लाको कनका सुन्दरी गाउँपालिका१ रिय गाउँका २६ वर्षीय मानबहादुर कठायत र काब्रा गाउँका ३९ वर्षीय गोरे कठायतलाई पक्राउ गरियो। उनीहरूलाई विशेष सूचनाका अधारमा निकुञ्जका कर्मचारी र सेनाको संयुक्त टोलीले माघ १३ गते पक्राउ गरेको थियो। चोरी शिकारीमा संलग्न उनीहरूले डाँफे र फक्रास ओसारपोसार तथा बिक्री वितरण गर्दै गरेका बेला विशेष सूचनाका अधारमा पक्राउ गरिएको हो। यसलाई ठूलो उपलब्धि मानिएको भए पनि यो सिजनमा सुरक्षा निकायको आँखा छली संरक्षित वन्यजन्तु तथा पंक्षीहरूको ओसारपोसार गर्ने गिरोहहरू सक्रिय भएका छन्। त्यस्ता गिरोहलाई पक्राउ गर्न अझै मेसो नपाउनाले चोरी शिकारीमा संलग्नहरू झनै सक्रिय भएको पाइएको छ। जिल्लाका चारै स्थानीय तहमा चोरी शिकारी तथा ओसारपोसार र बिक्री वितरण यो सिजनमा अत्यधिक हुने गरेको छ। स्रोतले बताए अनुसार सबैभन्दा बढी जिल्लाको पूर्वी क्षेत्रमा पर्ने मुगुम कार्मारोङ गाउँपालिकामा चोरी शिकारीहरूको संलग्नता बढी भएको पाइएको छ। छायाँनाथ रारा नगरपालिका, सोरु र खत्याड गाउँपालिकामा समेत यो सिजनमा चोरी शिकारी त्यतिकै हुने गरेको स्थानीयले बताउने गरेका छन्। सदरमुकाम गमगढी आउने चारै स्थानीय तहका नाका तथा सिमा क्षेत्रमा प्रहरीचौकी र इलाका वन डिभिजन कार्यालय छन्। यो सिजनमा प्रहरी र इलाका डिभिजन कार्यालयले चेक जाँचममा कडाइ नगरेकै कारण चोरी शिकारीमा संलग्न गिरोहहरूले सक्रिय रूपमा ओसारपोसार तथा बिक्री वितरणमा उनीहरूलाई ठूलो राहत पुगेको छ। चोरी शिकारी नियन्त्रणका लागि विशेष गरी डिभिजन वन कार्यालय, जिल्ला प्रशासन, सुरक्षा निकाय रारा राष्ट्रिय निकुञ्जको महत्वपूर्ण भूमिका छ। यसमा चारवटै स्थानीय तह र स्थानीय समुदायको समेत उत्तिकै जिम्मेवारी भएकाले सबैभन्दा बढी स्थानीय समुदायलाई सचेत बनाउनुपर्ने छायानाथ रारा नगरपालिकाका नगरप्रमुख विष्णुकुमार भामले बताए। सबैभन्दा बढी मुगुम कार्मारोङ गाउँपालिकामा चोरी शिकारी हुने गरेको छ। यो गाउँपालिकामा बौद्ध धर्मालाम्बीहरूको बसोबास भएकाले उनीहरू चोरी शिकारी त्यतिका संलग्न छैनन्। छिटफुट केही व्यक्ति यसमा संलग्न भए पनि उनीहरूलाई प्रमाणसहित पक्राउ गर्न अहिलेसम्म सकिएको छैन। गाउँपालिकामा बाहिरका मान्छे आएर चोरी शिकारी गर्ने गरेको आफूले जानकारी पाएको र उनीहरूले गाउँपालिकामा रहेका दुईवटा प्रहरी चौकी र एक इलाका वन डिभिजनका कर्मचारीको आँखा छलेरै सक्रिय रूपमा बिक्री वितरण गर्ने गरेका छन्। यहाँ पाइने सबैभन्दा बढी झारल, थार, घोरल, कस्तूरी, डाँफे कालिज र च्याखुरालगायतको चोरी शिकारी गर्ने गरेको स्थानीयहरूले जानकारी दिने गरेको भए पनि प्रमाण नभेटिँदा कानुनी प्रक्रियामा पुयाउन नसकिएको मुगुम कार्मारोङ गाउँपालिका अध्यक्ष छिरिङ क्याप्ने लामा बताउछन्। अध्यक्ष लामाका अनुसार आफ्नो पालिका केन्द्र आसपासमै पहिला जंगली जनावरहरू लस्कर लागेर चरेका प्रष्टै देखिन्थे। पालिका केन्द्रभन्दा अलि अग्ला बस्तीमा पुग्दा स्थानीयहरूको अन्नबालीमा क्षति पुयाएर घरगोठमै बसेका पाइन्थे। अहिले चोरी शिकारीकै कारण जंगली जनावर तथा पक्षीहरू कमै मात्र देखिने गरेको उनले बताए। मुगुम कार्मारोङ गाउँपालिका जैविक विविधता, जटीबुटी र संरक्षित जंगली जनावर बढी पाइने कर्णाली प्रदेशकै पहिलो स्थानीय तह हो। तर, चोरी शिकारीकै कारण अहिले यो गाउँपालिकामा पहिलाको जस्तो जनावर र पक्षी देख्न पाइँदैन। यहाँका केही भाग सेफोक्सुन्डो राष्ट्रिय निकुञ्जमा पर्ने भए पनि भौगोलिक विकटताका कारण वा अन्य कारणले सेफोक्सुन्डो राष्ट्रिय निकुञ्जको उपस्थिति राम्रो देखिएको छैन। उक्त निकुञ्जको उपस्थिति नहुँदा चोरी शिकारीले तिव्रता पाएको हो। गाउँपालिकाको सभाबाटै निर्णय पास भई संघीय सरकारलाई मुगुम कार्मारोङ गाउँपालिकाको सेफोक्सुन्डो राष्ट्रिय निकुञ्जले ओगटेको भुभाग छुट्टयाई गाउँपालिकामा छुट्टै राष्ट्रिय निकुञ्ज वा संरक्षित क्षेत्र र शिकार क्षेत्र स्थापना गर्न माग गरिएको छ। यदि यो माग संघीय सरकारले पुरा गरे यहाँको जैविक विविधता देखि जंगली जनावरसमेतको संरक्षण हुनुका साथै चोरी शिकारी समेत नियन्त्रण हुने गाउँपालिका अध्यक्ष लामाले बताए। चोरी शिकारमा ब्रेक वायरको प्रयोग प्रायः चोरी शिकारमा भरुवा बन्दुक प्रयोग गर्दै आएका शिकारीहरू अहिले भरुवा बन्दुकलाई थन्क्याएर मोटरसाइकलमा प्रयोग हुने ब्रेक वायरको प्रयोग गर्ने गरेको पाइएको छ। अहिले सबैका हातमा मोबाइल, इन्टरनेट पहुँच पुगेसँगै बन्दुक प्रयोग गर्दा यसको आवाजले शिकार गरेको थाहा पाएर स्थानीयले प्रहरी प्रशासन लगायतलाई जानकारी गराउने डरले भरुवा बन्दुक लुकाएर मोटरसाइकलको ब्रेकवायरको पासो लगाएर शिकार गर्ने गरेको पाइएको हो। बन्दुक पड्केको आवाज धेरै टाढासम्म सुनिन्छ। बन्दुक बोकेर जाँदा कोही कसैले देखि हाले आफू शिकारमा हिँडेको थाहा पाइने डरले शिकारीले आजभोलि बन्दुक प्रयोग गरेको त्यति सुनिएको छैन। आजभोलि प्रायः बे्रकवायरको पासो बनाइ चोरी शिकारी गर्ने गरेको पाइएको मुगुम कार्मारोङ गाउँपालिकाका एक स्थानीयले बताए। सरकारले भरुवा बन्दुकलाई बेलाबेला प्रशासनमा बुझाउन सूचना दिँदै आएको छ। तर पनि अटेर गरेर लुकाइछिपाइ राखेकै छन्। बन्दुकको गोली भन्दा पनि बे्रकवायरको पासो खतरा हुन्छ। बन्दुकको गोली नलागे जनावर केही समयसम्म घाइते भइ बाँच्न सक्ने रहेछ। बे्रकवायरको पासोमा फसेको जनावरको छिनमै प्राण जाने गरेको स्रोतले बताएको छ। मोटरसाइकलको बे्रक वायर किनबेचमा समेत कडाइ गर्ने हो भने पनि केही हदसम्म चोरी शिकारी घट्न सक्ने स्थानीयको भनाइ छ। सरोकारवाला निकाय भन्छन्, सुराक पाएपछि प्रक्रिया बढ्छ विशेष सुराकका आधारमा माघ १३ गते रारा राष्ट्रिय निकुञ्ज क्षेत्रभित्र चोरी शिकारीमा संलग्न जुम्ला जिल्ला कनका सुन्दरी गाउँपालिका१ का रिय गाउँका २६ वर्षीय मान बहादुर कठायत सोही गाउँपालिका१ काब्रा गाउँका ३९ वर्षीय गोरे कठायतलाई विशेष सूचनाको आधारमा रारा राष्ट्रिय निकुञ्ज कार्यालयका कर्मचारी र उक्त निकुञ्ज सुरक्षार्थ खटिएको नेपाली सेनाको हनुमानध्वज गुल्मको संयुक्त टोलीले पक्राउ गयो। यो एक नमुना घटना मात्र हो। अहिले पनि सरोकारवा निकायहरू भन्छन् स्थानीयले सुराक दिनुपयो अनि कार्यालयले प्रक्रिया अगाडि बढाउछ। आफैं अनुसन्धान तथा गस्ती गर्दाका समय यसरी वन्यजन्तु चोरी शिकारी तथा ओसापोसार गर्दा रंगेहात पक्राउ गर्न सफल भएको घटना छैन। चोरी शिकारी नियन्त्ररण गर्न डिभिजन वन कार्यालय छ। यसका मातहतमा चारवटा पालिकामा चारवटै इलाका डिभिजन कार्यालय छन्। निकुञ्ज क्षेत्र संरक्षणका लागि रारा राष्ट्रिय निकुञ्ज र ७ वटा पोस्ट र निकुञ्ज सुरक्षार्थ खटिएको नेपाली सेनाका ६ वटा पोस्ट छन्। नेपाल प्रहरीका चौकी पनि छन्। डिभिजन वन कार्यालय मुगुका निमित्त कार्यालय प्रमुख जितेन्द्र महत भन्छन्। चोरी शिकारी न्यूनीकरणका लागि कार्यालयका चारै पालिकामा इलाका डिभिजन वन कार्यालय छन्। सबै पालिकामा केही समुदाय र विद्यालयमा चोरी शिकारीका बारे सचेतनाका कार्यक्रम सञ्चालन भइरहेका भए पनि चोरी शिकार रोकथाममा कुनै सफलता हुन नसक्नु भनेको स्थानीयले सुराक नदिनु हो। चोरी शिकारीमा संलग्नलाई नियन्त्रण गर्न सबैभन्दा बढी समुदायको सहयोग चाहिन्छ। सुराक समुदायबाटै आउने भएकाले सुराकको आवश्यक महत्वपूर्ण हुन्छ। सुराक पाएपछि मात्र आवश्यक प्रक्रिया हुन्छ। कार्यालयले गर्ने भनेकै सुराकका आधारमा वा गस्ती गर्दा कहीँ कतै भेटिएपछि कानुनी प्रक्रियामा अगाडि जान सकिने हो। सबैभन्दा बढी यसमा समुदायको ठूलो सहयोग चाहिने भएका समुदाय सचेत हुन आवश्यक रहेको निमित्त कार्यालय प्रमुख महतले बताए।"
सरकार परिवर्तनको चपेटामा खानेपानी आयोजना,"प्यूठान : प्यूठानका खानेपानी आयोजनाहरू सरकार परिवर्तनको चपेटामा परेका छन्। करोडको लागत इस्टिमेट रहेका लुम्बिनी प्रदेश सरकारअन्तर्गतका योजनाहरू निरन्तर पर्याप्त बजेट विनियोजन नहुँदा सम्पन्न हुन सकेका छैनन्। आव २०७५०७६ देखि थालिएका २० वटा लिफ्ट खानेपानी आयोजना अलपत्र अवस्थामा छन्। १ देखि ५ स्टेजको लिफ्टिङमार्फत सम्पन्न गर्नुपर्ने करोड लागतका योजनाहरूमा लाखमा बजेट विनियोजन हुँदा सम्पन्न गर्न नसकिएको खानेपानी तथा सरसफाइ डिभिजन कार्यालय प्यूठानका प्रमुख राजकिशोर मण्डलले बताए। सुरुका वर्षमा प्राप्त बजेटअनुसार काम सम्पन्न भएका छन्, उनले भने, नियमित बजेट नहुँदा र सिमित बजेटका कारण २० योजनालाई जटिल प्रकृतिका खानेपानी आयोजनाअन्र्तगत राखेका छौं। खानेपानी आयोजनाहरू सम्पन्न गरी पानी सञ्चालनका लागि मन्त्रालय समक्ष माग गरिएको उनले बताए। ५ करोड ४५ लाख १५ हजार रुपैयाँ लागत अनुमान रहेको लुप्लुंग लिफ्ट खानेपानी आयोजना नौबहिनी गाउँपालिका८ मा हालसम्म ८३ लाख ३ हजार रुपैयाँ खर्च भएको छ। पछिल्लो दुई वर्ष त एक पैसा पनि आएन, आयोजना निर्माण उपभोक्ता समितिका अध्यक्ष हेमन्तराज भण्डारीले भने, एउटा सरकारले विनियोजन गर्ने, अर्काे सरकारले कटौती गर्ने काम मात्र भयो। आव ०७६७७ देखि सुरु भएको तीन स्टेज लिफ्ट आयोजनाको तीन ट्यांकी र एउटा पम्प हाउस निर्माण गर्ने काम सम्पन्न भएको छ। यस वर्ष ६४ लाख बजेट विनियोजन भएको मध्ये २० लाख रुपैयाँको पाइप खरिद गर्ने र बाँकी काम गर्ने खबर आएकाले बैंक खाता अध्यावधिक गर्ने काम गरेको अध्यक्ष भण्डारीले सुनाए। उपभोक्ताको तर्फबाट एक प्रतिशत धरौटी रकम जम्मा गरेर सम्झौता गर्न जाने सोचमा छौं। निरन्तर बजेट प्राप्त भई समयमै काम सम्पन्न भएमा लुप्लुंगका ३ सय ८० घरधुरी लाभान्वित हुनेछन्। खानेपानीको अभाव र नजिक पानीको मुहान नभएका क्षेत्रमा लिफ्टमार्फत खानेपानी सुविधा पुर्याउन योजना सुरु गरिएको हो। ग्रामीण क्षेत्रमा मात्र नभएर जिल्ला सदरमुकाममा समेत खानेपानी समस्या छ। सदरमुकाम खलंगा र यस आसपासका क्षेत्रमा खानेपानी सुविधाका लागि सुरु गरिएको झिमरुक बृहत् लिफ्ट खानेपानी आयोजनाको अवस्थासमेत उस्तै छ। ९ करोड ८२ लाख ६९ हजार रुपैयाँ लागत अनुमान गरिएको आयोजनामा १ करोड ८३ लाख ६६ हजार रूपैंया खर्च भइसकेको छ। आव २०७६७७ देखि सुरु गरिएको ५ स्टेज लिफ्टिङ योजना सञ्चालनमा आउन सकेको छैन। योजना सम्पन्न भएमा ५ सय ५७ घरधुरी लाभान्वित हुने छन्। अवस्था हेरेर सम्पन्न गर्न सकिने योजनाहरूमा बजेटको सुनिश्चितता गरिने लुम्बिनी प्रदेशका सहरी विकास तथा खानेपानी मन्त्री सरोज थापा (रोज राणा) ले बताए। विगतका वर्षहरूमा बजेट विनियोजन नहुँदा योजना अलपत्र परेका छन्, उनले भने, योजनाको अवस्था हेरेर यसै आर्थिक वर्षमा रकमान्तर गरेर हुन्छ वा अर्काे आर्थिक वर्षमा सम्पन्न गर्ने गरी भए पनि बजेट विनियोजन गर्छौं। ८४ करोड २० लाख ५३ हजार लागत अनुमान गरिएको २० खानेपानी आयोजनामा हालसम्म २२ करोड ४७ लाख ३ हजार रुपैयाँ खर्च भएको छ। कुनै पनि योजना सञ्चालनमा आउन सकेको छैन। यस्तै जलवायु अनुकूलन बृहत् खानेपानी आयोजना (संघ ससर्त अनुदान) अन्तर्गतका ७ योजनालाई समेत कार्यालयले जटिल प्रकृतिका आयोजनाअन्तर्गत राखेको छ। जसअन्तर्गत पाङ्ग्राघाट खानेपानी योजना (३ स्किम), प्यूठान ४, ६, ८ र ९ लिफ्ट खानेपानी आयोजना, सातमुले बर्जिवाङ खानेपानी आयोजना (५ स्किम), बांगेसाल ९ लिफ्ट खानेपानी आयोजना, बांगेशाल खानेपानी आयोजना, हंसपुर ६, ८ लिफ्ट खानेपानी योजना (२ स्किम) योजना रहेका छन्। आव ०७१७२ देखि सुरु भएका यी योजनाहरू सम्पन्न हुन सकेका छैनन्। कुल २६ करोड ९० लाख ७३ हजार लागत अनुमान गरिएको यी योजनाहरूमा हालसम्म १२ करोड २८ लाख ६७ हजार रुपैयाँ खर्च भइसकेको छ।"
"अनलाइन ठगीबाट करोडौं विदेशमा, फर्किंदैन कहिल्यै त्यस्तो रकम","काठमाडौं : कल्पना तामाङ (नाम परिवर्तन) लाई तीन महिनाअघि इन्स्टाग्रामको म्यासेञ्जरमा एउटा सूचना आयो बधाई छ, तपाईंलाई आइफोन उपहार परेको छ। साथै १ करोडको चिट्ठा पनि परेको छ। त्यसपछि उपहारमा परेको आइफोन र नगद १ करोड पठाउन ह्वाटसएपमा कुरा गर्न तामाङलाई आग्रह गरियो। उनले खुसी हुँदै तुरुन्तै ह्वाटसएप नम्बर दिइन्। त्यसपछि ह्वाटसएपमा घण्टी बज्यो र भनियो, अब तपाईंको गिफ्ट पार्सल गर्दै छौं, तर प्लेन भाडा १ लाख रुपैयाँ लाग्छ। त्यसपछि उनलाई तुरुन्तै बैंक खातामा पैसा राख्न भन्दै बैंक खाता दिइयो। आइफोन र एक करोड नगद पाउने आशामा रहेकी तामाङले एक लाख के हो र ? भन्दै बैंक खातामा पैसा पठाइन्। त्यसपछि फेरि, एयरपोर्टमा सामान छिर्न दिइएन, भन्सार तिर्नुपर्ने भयो भन्दै तामाङसँग भन्सार करका लागि २ लाख मागियो। उनले २ लाख पनि बैंक खातामा पठाइन्। त्यसपछि फेरि सामान धेरै देश कटेर आउनुपर्ने भएकाले ठाउँपिच्छे भाडा र भन्सार लाग्ने भयो भनेर उनीसँग रकम माग्न थालियो। तामाङले पनि विदेशबाट पतिले पठाएको पैसा खुरुखुरु पठाइदिन थालिन्। त्यतिले पनि नपुगेपछि साथीसँग सापटी लिएर पैसा पठाउन थालिन्। सबै गरेर २७ लाख रुपैयाँ बुझाइन्। तर, सामान पाइनन्। अन्तिमपटक, उनलाई सामान लिन एयरपोर्ट जानुहोस् भनियो। दिनभर त्रिभुवन अन्तर्राष्ट्रिय विमान स्थलमा गएर बसिन्। त्यहाँ रहेका प्रहरीलाई सोधिन मेरो सामान विदेशबाट आउँदै छ कसरी लिने ? प्रहरीले उनको सबै कुरा सुने। तपाईं ठगिनु भएछ भनेपछि उनी छाँगाबाट खसे झैं भइन्। दुःखको कमाइ, खाइनखाइ गरेको बचतदेखि सापटीको पिरले खग्रङ्ग भइन्। प्रहरीको सुझावअनुसार काठमाडौं उपत्यका अपराध अनुसन्धान कार्यालयमा गएर उजुरी दिइन्। रामेछापकी ३८ वर्षीया तामाङ (नाम परिवर्तन) डेढ वर्षदेखि काठमाडौंमा बस्न थालेकी हुन्। ७ कक्षासम्म अध्ययन गरेकी तामाङ छोराछोरी पढाउन राजधानीमा बस्न थालेकी हुन्। उनका पति दुबईमा वैदेशिक रोजगारी गर्छन्। तर, ठगको पछि लागेर पतिले पठाएको सबै रकम सिध्याएकी तामाङलाई अब २ छोराछोरीलाई पढाउन पनि धौधौ भइरहेको छ। यस्तैखाले चिट्ठा परेको भनी ठगिएका ३२ जनाले उपत्यका प्रहरी अपराध अनुसन्धान कार्यालयमा उजुरी दिएका छन्। ६ महिनामा मात्रै करिब ९८ लाख ३५ हजार रुपैयाँ बराबरको रकम ठगी भएको भन्दै उजुरी परेका छन्। यस्तैखाले प्रलोभनमा फस्दा करिब १ करोड ५२ लाख रुपैयाँ मुलुकबाट बाहिरिएको छ। ठगीका रूपहरू बदलिएसँगै सर्वसाधारण मात्र होइन, शिक्षित पनि प्रलोभनमा फस्न थालेका छन्। स्नातकसम्म अध्ययन गरेकी करिब ३० वर्षीया सुनिता बोगटीसमेत सित्तैमा पार्सल आउने लोभमा परेर आफू अचम्मले ठगिएको सुनाउँछिन्। उजुरी दिन उपत्यका अपराध अनुसन्धान कार्यालय पुगेकी बोगटीले आफ्नो मोबाइलमा ह्वाटसएपमा भएको संवाद देखाइन। भनिन, सुरुमा त मख्खै पारेर सामान आइनै सक्यो झैं गयो। त्यसैले होला त नि भनेर भन्सार शुल्क ४० हजार रुपैयाँ पठाइदिए। धन्न मेरो धेरै ठग्न पाएन। उनको ह्वाटसएपको मेसेजमा शर्मा शिरुनाको नामबाट म्यासेज आएको थियो, म लिभरपुल इंग्ल्यान्डबाट लेनोक्स मुरेबाट नेपाल आएको पार्सलको सम्बन्धमा त्रिभुवन अन्तर्राष्ट्रिय विमानस्थलबाट तपाईंलाई सम्पर्क गर्ने अन्तर्राष्ट्रिय कूटनीतिक एजेन्ट हुँ। नेपालको अन्तर्राष्ट्रिय विमानस्थलका लागि ४०,००० भन्सार कर तिर्नुपर्ने छ तपाईंले भुक्तान गरिसकेपछि हामी तपार्इंको पार्सल तपाईंको घरको ठेगाना, काठमाडौं नेपालमा पुयाउने छौँ। त्यसपछि बोगटीले उक्त पैसा पठाइन्। तर, सामान आएन। त्यसपछि फेरि पैसा माग्न थालेपछि ठगिएछु भन्ने महसुस गरिन् र प्रहरीमा उजुरी दिइन्। उनले नेपालमै भएको बैंक खातामा पैसाा पठाएकाले सोहीमार्फत पैसा असुल्न खोज्दैछिन्। खातावाला पनि अनलाइन जागिर गर्ने नेपाली हुन्। बैंक, इसेवा, खल्तीको कार्यालयबाट बोलेको भन्दै डाइरेक्ट कल तथा ह्वाट्सएप कलमार्फत सम्पर्क गरेर ठगी गर्नेको संख्या बढेको छ। तपाईंलाई बोनस रकम परेको छ तपाईंको मोबाइलमा आएको ओटीपी कोड चाहियो भनी ओटीपी मागेर ईबैंकिङ सेवा एक्टिभेट गरेर खाताबाट भएको रकम अन्य बैंक, आइएमई पे, इसेवा, खल्तीमा रकम ट्रान्सफर गरी ठगी गर्ने प्रवृत्ति फस्टाएको छ। यसरी ठगिने मध्येका एक हुन्, गौरीघाटका किराना व्यवसायी भीमबहादुर श्रेष्ठ (नाम परिवर्तन)। १० कक्षा उत्तीर्ण गरेका ६० वर्षीय उनी अनलाइन ठगीबारे जानकार हुँदाहँुदै पनि अन्ततः आफैं फसेको बताउँछन्। गत पुस २२ गते उनको ह्वाटसएपमा इसेवा कस्टुमर सर्भिस सेन्टर भन्ने नामबाट तपाईंले कारोबार गरेवापत ९६ हजार रुपैयाँ बोनस आएको छ, भनियो। त्यसपछि भिडियो कल गरियो र अब इसेवा खोलेर हेर्न श्रेष्ठलाई भनियो। श्रेष्ठले मोबाइलमा लक्ष्मी सनराइजएप खोले, त्यतिबेलासम्म उनको पासवर्ड भिडियोबाट ह्याक भइसकेको थियो। आधा घण्टापछि बैंक खातामा भएको २ लाख रुपैयाँ ट्रान्सफर भएको म्यासेज आयो, श्रेष्ठले भने, बल्ल पो ह्याकरले ठगेको थाहा भयोे। यसबीचमा ह्याकरले ५ वटा बैंकबाट पैसा ट्रान्सफर गरेर विदेश पठाइसकेका थिए। तर, यहाँ अनलाइन जब गर्ने भनेर जसको खातामा ट्रान्सफर गरिएको थियो, प्रहरीले सोही खातावाला मध्य एक जनालाई पक्राउ गयो। पक्राउ परेका व्यक्ति २० हजारको अनलाइन जागिर गर्ने गरेको देखियो। ती व्यक्तिको खाताबाट भने १ लाख विदेश पठाएको देखियो। आफ्नो मोबाइल अरूलाई प्रयोग गर्न नदिने, ओटिपी कोड कसैलाई नदिने, बेलाबेला पासवर्ड परिवर्तन गरिरहँदा यस्ता खाले ठगीबाट बच्न सकिन्छ । रामु पौडेल, प्रवक्ता, नेपाल राष्ट्र बैंक नेपाली नागरिककै दुरुपयोग हातहातमा स्मार्ट मोबाइल पुगेसँगै सामाजिक सञ्जालको प्रयोग र अनलाइन कारोबार फस्टाएको छ। तर, यसको सदुपयोगसँगै प्रलोभनमा परेर ठगिनेको संख्या पनि बढ्दै गएको छ। कोही जानेर वा अञ्जानमा प्रलोभनमा पर्दा बर्सेनि करोडौं रुपैयाँ विदेश गइरहेको छ। अनलाइन स्क्यामबाट ठगी भएको पैसा कहिल्यै पनि फिर्ता आउँदैन। विदेशबाट अनलाइन स्क्याम गरिरहेका अपराधीहरू ले नेपालीलाई लुट्न यहीँका नागरिकलाई दुरुपयोग गरिरहेका छन्। अनलाइन जागिर लगाउने नाममा उनीहरूको बैंक खाता दुरुपयोग गरी ठगीधन्दा गरिरहेका छन्। आर्थिक वर्ष २०७९८० मा मात्रै ३५ करोड ८८ लाख २० हजार रुपैयाँ लुटेका थिए। नेपाल प्रहरीको केन्द्रीय कार्यालयको तथ्यांकअनुसार यस्तो ठगीमा नेपाली मात्रै ९ सय ४८ जना पक्राउ परेका थिए। जसमा ५ जना विदेशी पनि पक्राउ गरिएका थिए। आव ०८०८१ मा ३७ करोड ६९ लाख ४८ हजार रुपैयाँ अनलाइन स्क्यामबाट ठगी गरियो। यस्तो ठगी वर्षकै अन्तरमा ५०५ प्रतिशतले वृद्धि भएको छ। अघिल्लो वर्षको तुलनामा गत वर्ष ठगिने नेपालीहरू संख्या बढी रह्यो। जसकारण १ करोड ८१ लाख थप रकम मुलुकले गुमायो। उक्त आवमा ठगी गरेको आरोपमा प्रहरीले २ सय २९ जना पक्राउ गरेको थियो। तीमध्ये २५ जना विदेशी थिए। मुलुकभर चालु आवको ५ महिनासम्म (मंसिरसम्म) ६ करोड ५५ लाख २५ हजार रुपैयाँ बराबरको अनलाइन ठगी भइसकेको प्रहरीको रेकर्डमा छ। अनलाइन चोरी गर्ने ९५ जनालाई पक्राउ गरेको छ। पक्राउको आधारमा मात्रै भएको तथ्यांकका कारण अझ कम देखिएको छ। अनलाइन ठगको फन्दामा परेर लाखौं रुपैयाँ गुमाएकाहरूका उजुरीका चाङ प्रहरी कार्यालयमा लागेका छन्। नेपाल प्रहरी प्रवक्ता दिनेशकुमार आचार्य छिटो धनि बन्ने लालसाले अधिकांशले आफ्नै पैसा गुमाएको बताउँछन्। उनका अनुसार मुलुकभर ५ महिनामा (पक्राउ परेको आधारमा) अनलाइन बैंकिङ ठगी ४ करोड ८९ लाख, अनलाइन किनमेल ठगी २८ लाख ६७ हजार, ईसेवा, फोनपे जस्ता अनलाइन भुक्तानी ठगी २ लाख २३ हजार, स्पामबाट ३ लाख, स्क्यामबाट ८७ हजार, स्पासवेयर र फिजिङ लगायतबाट १ करोड १३ लाख ठगी भएको देखिन्छ। लोभमा परेर पैसा डुबाउने र अनलाइन जागिर गर्ने नेपाली दुवै ठगिएका छन् । यस्ताखाले पैसा अहिलेसम्म कत्ति पनि फिर्ता आएको छैन । अंगुरबाबु जोशी, प्रहरी उपरीक्षक, उपत्यका अपराध अनुसन्धान कार्यालय काठमाडौंमै अधिक, वार्षिक साढे १५ सय उजुरीको चाङ देशकै राजधानी काठमाडौंमा ठगीका उजुरी पर्ने क्रम बढेको छ। काठमाडौं उपत्यका अपराध अनुसन्धान कार्यालयमा मात्रै यो आर्थिक वर्षको ६ महिनामा १ हजार ५४ जनाको उजुरी परेको छ। जसमा २४ करोड ५७ लाख ९४ हजार रुपैयाँ बराबरको अनलाइन ठगी भएको छ। काठमाडौंमा मात्रै गत आवमा ३४ करोड ७३ लाख ३० हजार रुपैयाँ ठगी भएको भन्दै १ हजार ६६७ जनाले उजुरी दर्ता गरेका थिए। आव ०७९८० मा १ हजार ४५० जनाले २६ करोड ५६ लाख ७९ हजार रुपैयाँ बराबरको अनलाइन ठगी भएको भन्दै उजुरी दिएका थिए। उजुरी गर्नेको संख्या र रकम पनि ह्वात्तै बढ्दै गएको छ। २३ वर्षलाई आधार मान्दा वार्षिक औसत साढे १५ सय नेपालीले अनलाइन ठगीमा परेको भन्दै उजुरी दिने गरेका छन्। जस्मा चिठ्ठा परेको भनी ठगी, सामान पार्सल मोबाइलल्यापटपक्यामेरा खरिद बिक्री (अनलाइन सपिङ स्क्याम) विज्ञापन राखी ठगी, फेसबुक आइडी ह्याक गरी ठगी, इसेवाको आइडीबाट ठगी, ओटिपी कोड प्रयोग ठगी, वालेट प्रयोग गरी ठगी, अनलाइनमा रोजगारीको विज्ञापन राखी ठगी भएका छन्। यसैगरी, सिम डुब्लीकेशन, ह्वाटसएपमा वैदेशिक ठगी, इन्भेष्टमेन्ट स्क्याम, सोसल मिडिया ह्याक गरी ठगी, थर्ड पार्टी कन्ट्रोल एप प्रयोग गरी ठगी, उत्तराधिकारी बनाई ठगी, अनलाइन जब स्क्याम र अन्य यस्ताखालका ठगी बढी मात्रामा भइरहेको टेकु, प्रहरीका इन्स्पेक्टर आशिष अधिकारीले जानकारी दिए। यस्ताखाले उजुरी घट्नेभन्दा दैनिक बढ्ने क्रम रहेको उनी सुनाउँछन्। सामाजिक सञ्जाल इन्स्टाग्राम, ह्वाटसएप, टेलिग्राममार्फत पीडितहरूसँग साथी बनाई कुराकानी गरी अनलाइनमा सुवर्ण रोजगारको अवसर छ भनी टेलिग्राममा जुमिया, अमाजियोन जस्ता विभिन्न नाम गरेका अन अफिसियल लिंक पठाइ विभिन्न अनलाइन जब को बहाना पारी विभिन्न टास्कका नाममा लाइक, सब्सक्राइब, सेयर गर्न लगाई थोरै रकम मुनाफाको प्रलोभनमा पारी विभिन्न बैंक तथा वालेटहरूमा रकम पठाउन लगाई ठगी गर्ने प्रवृत्ति बढेको छ, इन्स्पेक्टर अधिकारीले भने। अनलाइन स्क्यामको रकम नेपाल फर्किंदैन कतिपयमा चेतनाको कमी र कतिपयमा छिटो धनी हुन्ने लोभले गर्दा अनलाइनबाट ठगिने गरेका छन। यसबाट बर्सेनि नोक्सानीको आकार बढिरहेको छ। काठमाडौं उपत्यका अपराध अनुसन्धान कार्यालयका प्रहरी उपरिक्षक अंगुबाबु जिसी अनलाइन स्क्यामबाट ठगिएर बाहिरिने पैसा फिर्ता हुनै नसक्ने स्थिति बन्ने गरेको बताउँछन्। ठगीको प्रवृत्ति बदलिरहेको छ। हिजो भौतिक रूपमा बढी हुन्थ्यो भने अहिले डिजिटलमा बढी हुन थालेको छ, जिसी भन्छन्, एउटा ठगीबाट मान्छेले थाहा पाउन थाले भने फेरि अर्को प्रकारको ठगी सिर्जना गरेको देखिन्छ। अहिले धेरैलाई अनलाइन जागिर भनेर यहीँका नेपालीलाई काम लगाइदिन्छ र उनीहरूको खाता प्रयोग गरेर पैसा कारोबार गर्न लगाउँछन। लोभमा परेर पैसा डुबाउने र अनलाइन जागिर गर्ने नेपाली दुवै ठगिएका छन्। नबुझी जागिर गर्दा अनलाइन जागिर गर्ने नेपालीहरू पनि फसेको जिसी बताउँछन्। विदेशीबाट परिचालित नेपालीहरू पनि फसेका छन, उनले भने, ती विदेशी हाम्रो पहुँचबाहिरका हुन्। यस्ताखाले ठगीका कारण नेपालबाट असिमित पैसा बाहिरिरहेको प्रहरी उपरिक्षक जिसी बताउँछन्। उनी भन्छन्, यो हाम्रो पहुँचभन्दा बाहिर छ। यस्तो रकम फिर्ता ल्याउन सम्भव छैन। यस्ताखाले पैसा अहिलेसम्म कत्ति पनि फिर्ता आएको छैन। अनलाइन ठगीमा देखिएका प्रवृत्ति सामाजिक सञ्जाल इन्स्टाग्राम, ह्वाटसएप, टेलिग्राममार्फत साथी बनाउने, कुराकानी गर्ने र अनलाइनमा सुवर्ण रोजगारको अवसर छ भनी टेलिग्राममा जुमिया, अमाजियोन जस्ता विभिन्न नाम गरेका अन अफिसियल लिंक पठाउने गरिन्छ। अनलाइन जागिरको बहाना बनाएर विभिन्न टास्कका नाममा लाइक, सब्सक्राइब, सेयर गर्न लगाइन्छ। थोरै मुनाफाको प्रलोभनमा पारेर विभिन्न बैंक तथा वालेटहरूमा रकम पठाउन लगाएर अनलाइन ठगी गर्ने प्रवृत्ति बढेको छ। यस्तै, इन्स्टाग्राम, फेसबुकको मार्केट प्लेसमा सस्तो मूल्यमा महँगो मूल्यका सामानहरू क्यामेरा, आइफोन मोबाइलहरूको होम डेलिभरीको सुविधासहित आकर्षक विज्ञापन राखी ग्राहकबर्गलाई लोभ्याइन्छ। एड्भान्स रकम बापतको रकम पठाउन लगाउने र सामान डेलिभरी नगरी विभिन्न धाक धम्की दिने र पटकपटक रकम पठाउन लगाएर सामानको मूल्यभन्दा बढी रकम असुल गर्ने चलन पनि बढेको छ। यस्तै, फेसबुक, ह्वाटसएप, इमो, भाइबरमा केविसीबाट चिट्ठा परेको छ भनी प्रलोभनमा पारी सो चिट्ठा पाउनका लागि ग्राहक शुल्कबापतको रकम तिर्नुपर्छ भनी विभिन्न व्यक्तिको नाममा रकम पठाउन लगाउने गरेको भेटिएको छ। फेसबुक, इमो, ह्वाटसएप, भाइबरको माध्यमबाट फ्रेन्ड रिक्वेस्ट पठाइ साथी बनी माया जालमा पार्ने, लोभ, प्रलोभन देखाउने, महँगो मूल्यका सामानहरू (घडी, नेक्लेस, क्यामेरा, कपडा, अमेरकिी डलर) को फोटोसमेत पठाएको छु भनी विश्वास दिलाउने गरिन्छ। यसैगरी केही समयपछि भन्सारबाट कर्मचारी हुँ भनी भारतीय तथा नेपाली हट्सएप नम्बरबाट फोन गरी तपार्इंको सामान भन्सारमा आएको छ उक्त सामान पाउनका लागि भन्सार कर लाग्ने भयो, त्यसका लागि विभिन्न व्यक्तिहरूको नाममा बैंक, आइएमई, इसेवा, खल्तीलगायत वालेटकोे माध्यमबाट पीडितलाई रकम पठाउन लगाएर ठगी गर्ने प्रवृत्ति बढेको छ। फेसबुक आइडी ह्याक गरी प्रोफाइल इतिहास, म्यासेञ्जर संवादको हिस्ट्रिको आधारमा पीडितको नजिकको साथीलाई मेसेज गरी विभिन्न बहाना तथा समस्या देखाइ बैंकको क्यूआर कोड पठाएर विभिन्न व्यक्तिको नाममा रकम पठाउन लगाएर पनि रकम ठगी हुन थालेको छ। सामाजिक सञ्जालहरूबाट मोबाइल नम्बरमा ओटिपी (वन टाइम पासवर्ड) पठाइ तपाईंको खातामा रकम जम्मा भयो वा भएन चेक गर्नका लागि ओटिपी कोड दिनुहोस् भनेर कोर्ड नम्बर लिने र पीडितको खाताको रकम अन्य इसेवा, खल्ती, बैंक खातामा रकम ट्रान्सफर गरी ठगी हुने गरेका छन्। उच्च सतर्कता अपनाउन राष्ट्र बैंकको सुझाव कोभिड१९ पछि अनलाइन भुक्तानीका प्रयोगकर्ताहरू हात्तै बढे। हाल भुक्तानी सेवा प्रदायक एजेन्ट मात्रै १७ हजार ५ सय ६३ छन्। बैंक तथा वित्तीय संस्थामा खाता खोलेर बैंकिङ कारोबार गर्ने संख्या पनि बढ्दो छ। यससँगै हरेक कारोबारमा इसेवा, खल्ती, फोन पे, आइएमई पेलगायतका विद्युतीय वालेट प्रयोकर्ताहरूको खाता गतअसारसम्ममा २ करोड ३४ लाख ६१ हजार १ सय ७ रहेको राष्ट्र बैंकले जानकारी दिएको छ। ती खाताबाट गत वर्ष मात्रै ३० खर्ब २६ अर्ब ९० करोड रुपैयाँ बराबरको कारोबार भएको छ। यसैगरी कनेक्ट आइपीएसका प्रयोगकर्ता संख्या १२ लाख ७६ हजार ८ सय ८६ छन्। गत आर्थिक वर्ष आइपीएसबाट २८ हजार १ सय ३२ पटकको कारोबारमा कुल २४ खर्ब ५९ अर्ब रुपैयाँ पैसा र कनेक्ट आइपीएसबाट ७५ हजार ५ सय ९७ पटकमा ५६ खर्ब ९७ अर्ब रुपैयाँ बराबरको ट्रान्जेक्सन भएको नेपाल क्लियरिङ हाउस लिमिटेड (एनसीएचएल)को तथ्यांकमा उल्लेख छ। यसैगरी क्यू आर कोडको प्रयोगबाट गत आव मात्रै ४ खर्ब ९९ अर्ब ७९ करोड ५० लाख रुपैयाँको कारोबार भयो। यसैगरी गत आवमा बैंक तथा वित्तीय संस्थाहरूको मोबाइल बैंकिङबाट २ करोड ४६ लाख, इन्टरनेट बैंकिङबाट १९ लाख १९ हजार रुपैयाँ बराबरको कारोबार भएको छ। अनलाइन कारोबारबाट ठगीएको ग्राहकहरूको गुनासो राष्ट्र बैंकमा पनि पुग्ने गरेका छन। वित्तिय अपराध हुन नदिन डिजिटल बैंकिङको सेवा दिने बैंक तथा वित्तीय संस्था, भुक्तानी प्रणाली सञ्चालक र भुक्तानी सेवा प्रदायक संस्थाहरूलाई फ्रडहरूबाट जोगिन आफ्ना ग्राहकहरू र सेवा प्रदायकहरूलाई विशेष नीति तथा सतर्कता अपनाउन राष्ट्र बैंकले निर्देशन दिइरहेको बैंकका प्रवक्ता रामु पौडेल बताउँछन्। उनकाअनुसार सेवाग्राहीले डिजिटल सुविधा लिँदा नै सचेत गराउने, सम्बन्धित सुचनाहरू वेबसाइड र एपहरूमा अनिवार्य राख्न भनिएको छ। ग्राहकहरूले सकेसम्म मोबाइल बैंकिङ, वालेटहरू चलाउँदा बैंकको खातासँग लिंक गरेर चलाउनु भएन, उनि भन्छन्,क्यूआर, इसेवा खल्ती जस्ता वालेटबाट र कनेक्ट आइपीएसबाट भुक्तानी गर्दा प्रत्यक्ष बैंकको खाता जोडनु हुँदैन। केही गरी ठगी भइहाले पनि त्यही कारोबार मात्रै हुनसक्छ। तर, खाता लिंक नगर्दा बैंक खाता ह्याक हुनबाट बच्छ र सुरक्षित हुन्छ।, हरेकले आफ्नो मोबाइल अरूलाई प्रयोग गर्न नदिने, ओटिपी कोड कसैलाई नदिने, बेला बेला पासवर्ड परिवर्तन गरिरहँदा यस्ता खाले ठगीबाट बच्न सकिने प्रवक्ता पौडेलले सुझाए।"
सुशासनमा सार्वजनिक सुनुवाइ,"नेपालको संविधानले स्वायत्तता र स्वशासनको अधिकारलाई प्रस्तावना मै आत्मसात् गरेको छ। संविधानको धारा ५६ ले लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुने र नेपालको राज्य शक्तिको प्रयोग तीनवटै तहले गर्ने व्यवस्था गरेको छ। यी तीनवटै तहबीचको सम्बन्ध सहकारिता, सहअस्तित्व र समन्वयको सिद्धान्तमा आधारित रहने परिकल्पनाका साथ संविधानले संघ, प्रदेश र स्थानीय तहका एकल अधिकारहरूको व्यवस्था गरेको पाइन्छ। संविधानले सक्षम, स्वायत्त र जिम्मेवारी वहन गर्न सक्ने समावेशी स्थानीय तहको परिकल्पना गरेको छ। राज्य सञ्चालन विभिन्न तह र निकायबीच काम र अधिकारको दोहोरोपनको अन्त्य गरी नागरिकलाई प्रवाह गर्ने सेवाको प्रभावकारी व्यवस्थापन गर्न संविधानले स्थानीय तहको अधिकारको कार्यसूची व्यवस्था गरेको छ। सो अनुरूपका कार्य सम्पादन गर्न ती इकाइहरू आर्थिक रूपमा आत्मनिर्भर र स्रोत परिचालन र व्यवस्थापनमा सक्षम हुनुपर्ने भई स्थानीय तहको पुनर्संरचना भएको पाइन्छ। मानव सभ्यता विकासको क्रममा मानव जाति राज्य सञ्चालनको प्रक्रियामा समावेश हुन थालेपछि अधिकार र दायित्वको बाँडफाँट बहस सुरु भएको हो। केन्द्रीकृत र विकेन्द्रित राज्य पद्धतिको विषय नवीन होइन तर प्रजातान्त्रिक शासन पद्धतिको मौलिक मान्यता विकेन्द्रीकरण हो। केन्द्रमा रहेको शक्ति, अधिकार, दायित्व, साधन र स्रोत जति तल्लो निकाय तह र वर्गमा नि:सृत हँुदै जान्छ, त्यति नै प्रजातन्त्रिक शासन व्यवस्थाले सार्थकता पाएको ठानिन्छ। सोअनुसार, सिंहदरबारको अधिकार गाउँगाउँमा भन्ने अधिकार भयो। सो क्रममा दिगो विकासको प्रक्रियालाई सबल बनाउन समाजमा रहेका कमजोर वर्गसम्म विकासको प्रतिफल पुग्न सकोस् भन्ने अभिप्रायले स्थानीय सरकारलाई समाज विकासको प्रमुख निकायको रूपमा प्रस्तुत गरियो। लोकतन्त्रको सफल प्रयोग आमजनताले अनुभूत गर्न सक्ने, सहभागी बन्न सक्ने, निर्णय निर्माण र निरूपणमा भूमिका खेल्ने सुशासन हुन सक्छ। सबै क्षेत्रका जनतालाई बढी अधिकार सम्पन्न र उत्तरदायी बनाउनुमा नै लोकतन्त्रको सार्थकता रहन्छ। आफ्नो राज्यको भाग्य निर्माण जनता आफैंले गर्छन्। मुलुकको चौतर्फी विकास, जनताको सक्रिय सहभागिता जुटाई स्थानीय सरकारले विकासका लागि सुशासन सशक्त बनाउन सक्छ। लोकतन्त्रको मूल आधार स्थानीय सुशासन हो। स्थानीय सुशासनको भरमा केन्द्रीय शासनको कार्यबोझ कम हुन्छ। राष्ट्रिय विकासको आधारभूमि नै स्थानीय सुशासन हो। विश्वव्यापी रूपमा स्वीकृत आधारभूत मानव अधिकार, बहुदलीय प्रतिस्पर्धात्मक लोकतान्त्रिक प्रणाली, जनतामा निहित सार्वभौमसत्ता, संवैधानिक सन्तुलन र नियन्त्रण, कानुनको शासन, सामाजिक न्याय र समानता, स्वतन्त्र न्यापालिका, आवधिक निर्वाचन, नागरिक समाजको अनुगमन, पूर्ण प्रेस स्वतन्त्रता, जनताको सूचनाको अधिकार, राजनीतिक दलहरूको क्रियाकलापहरूमा पारदर्शिता र जवाफदेहिता, जनसहभागिता, निष्पक्ष, सक्षम तथा स्वच्छ प्रशासनतन्त्रका अवधारणाहरूको पूर्ण परिपालन गर्नुपर्ने संविधानको मूल मर्म हो। यस खालको राजनैतिक प्रणाली अवलम्बन गरी भ्रष्टाचार र दण्डहीनता अन्त्य गर्दै सुशासन कायम गर्ने कार्य राज्यको दायित्व हुने व्यवस्था संविधानले गरेको छ। यही सुशासन नै राज्यको दायित्वको रूपमा संविधानले नै अंगीकार गरेको अवस्था छ। नेपालको संविधान नेपाली जनताको सात दशकको अथक प्रयासबाट प्राप्त भएको हो। युगीन यो पलको अपेक्षासहित नेपाली जनताले गरेको जनआन्दोलनको अभिलाषा र गरिमामयको सार्थकता नै शासन व्यक्तिको होइन, विधिको हुनुपर्छ भन्ने लोकतान्त्रिक मान्यता हो। केन्द्रीकृत र एकात्मक राज्य व्यवस्थाले सिर्जना गरेको सबै प्रकारका विभेद र उत्पीडन अन्त्य गर्ने बहुभाषिक, बहुधार्मिक, बहुजातीय, बहुसांस्कृतिक तथा भौगोलिक विविधतायुक्त विशेषतालाई आत्मसात् संविधानमा गरिएको छ। सामाजिक, सहिष्णु र सद्भावनालाई संरक्षण एवं प्रवद्र्धन गर्दै वर्गीय, जातीय, क्षेत्रीय, भाषिक, धामिंक, लैंगिक विभेद र सबै प्रकारका छुवाछूतको अन्त्य गरी समानुपातिक, समावेशी र सहभागितामूलक सिद्धान्तको आधारमा समतामूलक समाजको निर्माण गर्ने संकल्प गर्र्दै संविधान जारी भएको पाइन्छ। संविधानले संघीय लोकलान्त्रिक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा गरेको छ। प्रतिस्पर्धात्पक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा निष्पक्ष र सक्षम न्यापालिका र कानुनी राज्यको अवधारणा सुनिश्चित गरेको छ। साथै, लोकतान्त्रिक मूल्य र मान्यतामा आधारित समाजवादप्रति प्रतिबद्धता राखी समृद्ध राष्ट्र निर्माण गर्ने संकल्प गरको छ। नेपाली जनताको यो संकल्पसहित जारी भएको संविधानबाट राजनीतिक स्थिरता र न्यायपूर्ण समाजको निर्माण हुनेछ। संविधानअनुसार संघ, प्रदेश र स्थानीय गरी राज्यको तीन तहलाई संवैधानिक व्यवस्था गरिएको पाइन्छ। ७ सय ५३ स्थानीय सरकारको देश निर्माणमा मुख्य भूमिका हुन्छ। जनताले प्रत्यक्ष सेवा लिने ठाउँ नै स्थानीय निकाय हो। यो सबल र प्रभावकारी हुनुपर्छ। स्थानीय सरकारलाई सबल र प्रभावकारी बनाउन निर्वाचित पदाधिकारी एवं त्यहाँ काम गर्ने कर्मचारीको अहं भूमिका हुन्छ। स्थानीय सरकारमा काम गर्ने निजामती एवं अन्य कर्मचारी स्वच्छ र सक्षम भएमा मात्र समृद्धि र सुशासन हुन्छ। नेपालको संविधान २०७२ को धारा ५१ (ख) (४) मा सार्वजनिक प्रशासनलाई स्वच्छ, सक्षम, निष्पक्ष, पारदर्शी, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने प्रावधान छ। सुशासनको प्रत्याभूति गर्ने एक महŒवपूर्ण औजार तथा कसीको रूपमा सार्वजनिक सुनुवाइ हो। नेपालको संविधानले व्यवस्था गरेअनुसार तीनै तहका सरकार स्थापनापछि माथि भनेजस्तै सिंहदरबारको अधिकार जनताको घरदैलोमा आएकाले जनताका अपेक्षा बढेका छन्। स्थानीय तहमा सार्वजनिक पद र अधिकार धारणा गरेको कर्तव्यपालक र सेवाग्राहीबीच सार्वजनिक रूपमा प्रत्यक्ष हुने अन्तक्र्रिया नै सार्वजनिक सुनुवाइ हो। वास्तवमा स्थानीय सरकारमा सार्वजनिक सुनुवाइ नै जनताको अदालत भन्नुमा अयुक्ति नहोला। सरकारको सेवा प्रवाह र विकास व्यवस्थापनलगायत कार्यमा सरोकार राख्ने सर्वसाधारण नागरिक र सेवा दिने निकायका पदाधिकारीबीच सार्वजनिक थलोमा खुला छलफल गर्ने प्रक्रियालाई सार्वजनिक सुनुवाइ भनिन्छ। सार्वजनिक सुनुवाइ सञ्चालन गर्दा सेवा प्रवाह गर्ने निकाय तथा कार्यालयहरूले सञ्चालन गरेको कार्यक्रम तथा सेवा प्रवाहको नागरिक समाज, उपभोक्ता, आमनागरिक र सेवाग्राहीको पक्षबाट लेखाजोखा र पृष्ठपोषण प्राप्त भई सम्बन्धित कार्यालयहरूले आआफ्ना दैनिक कार्य तथा सेवा प्रवाह कार्यलाई अझ सशक्त बनाउन र नागरिकसँग सुमधुर सम्बन्ध हुन मद्दत पुग्दछ। स्मरण रहोस्, स्थानीय सेवाग्राही सेवा प्रदायकबाट पूर्ण सन्तुष्टि नभएको अवस्था छ। साथै, स्थानीय निकायमा सार्वजनिक सुनुवाइ हरेक चौमासिकमा गरिन्छ। सो औपचारिकतामा मात्र सीमित भएको आरोप छ। यसो हुनु हुँदैन। वास्तविक सार्वजनिक सुनुवाइ हुन आवश्यक छ। सार्वजनिक सुनुवाइले सेवाग्राहीलाई विभिन्न भ्रम हटाई सुशासन कायम गर्न मद्दत पुर्याउँछ। माथि भनेजस्तै, देशको शासन व्यवस्था परिवर्तित भई सिंहदरबारको अधिकार स्थानीय निकायमा गएको प्रत्याभूति दिई सुशासन र सार्वजनिक सेवाको प्रभावकारिता प्रमाणित गर्ने बेला आएको छ। नेपाली जनताको अगाडि सुशासनको कसीमा स्थानीय सरकार रहेको छ। यसलाई प्रमाणित गर्ने मुख्य एक औजार सार्वजनिक सुनुवाइ पनि हो। सार्वजनिक सुनुवाइ गर्ने तेस्रो पक्ष सेवा प्रदायकले निहित स्वार्थमा नलागी छनोट गर्न आवश्यक छ। यसो भएमा मात्र सेवा प्रदायक, सेवाग्राहीबीचको समस्या समाधान हुन्छ। सेवा प्रदायकमा पारदर्शिता र चुस्तताप्रति प्रतिबद्धता नै मुख्य गहना हो। स्थानीय सरकार भनेका प्रत्यक्ष ढंगले सेवाग्राहीको सार्वजनिक रूपमा कामकाज गर्ने निकाय हुन्। सेवाप्रदायकले सेवा दिँदा आफ्नो स्वार्थ नहेरी सेवा दिनु पर्दछ। अत: स्थानीय सरकार जनताका लागि सेवा गर्न पारदर्शिता र चुस्ततामा प्रतिबद्धता भई जीवन्त रहनै पर्छ। यसपछि मात्र सुशासन भई समृद्ध नेपालको सिर्जना हुनेछ।"
अमेरिकामा काम गर्दै पढ्दै गरेका नेपाली विद्यार्थी ससंकित,"अमेरिका : १९ वर्षीया मुना खनाल (नाम परिवर्तन) टेक्ससको अर्भिङस्थित एक रेष्टुरेन्टमा काम गर्थिन्। बुधबारबाट काम छोडेकी छिन्। नर्थ लेक कलेजमा अध्ययनरत उनले अब काममा नआउने जानकारी रेष्टुरेन्ट सञ्चालकलाई गराइसकेकी छिन्। किनभने, आप्रवासीमाथि धरपकड र देश निष्कासन गर्ने काम तीव्र पारिएपछि खनालले रेष्टुरेन्टको काम छोडेकी हुन्। अमेरिकाका राष्ट्रपति डोनाल्ड जे ट्रम्पले जारी गरिरहेका अवैध आप्रवासी लक्षित विभिन्न कार्यकारी आदेशपछि अमेरिकी सरकारको अध्यागमन तथा भन्सार कार्यान्वयन विभागले अवैध रूपमा बसोबास गरिरहेकाहरूको खोजी तीव्र पारेको छ। अवैध आप्रवासीलाई पक्राउ गरी अमेरिकाबाट निष्कासनको प्रक्रिया पनि अघि बढाइएको छ। राष्ट्रपतिका पछिल्ला कार्यकारी आदेश र ती आदेश कार्यान्वयन भइरहँदा त्यसले मुख्यतः अवैध रूपमा बसोबास गरेकाहरू प्रभावित भइरहेका छन्। अध्ययन भिसामा रहेकाहरूले नियमानुसार निश्चित घण्टा र निश्चित स्थानमा काम गर्न त पाउँछन। तर, रेष्टुरेन्ट, स्टोर, सपिङ सेन्टरहरूमा वैध रूपमा काम गर्न पाउँदैनन्। रेष्टुरेन्टमा पनि यहाँको प्रहरी प्रशासनले छापा हान्यो भने समस्यामा परिन्छ कि भनेर आफूले काम छाडेको खनालले सुनाइन्। पछिल्लो समय अमेरिकाका विभिन्न राज्य र सहरहरूसँगै टेक्ससको डलास, फोटवर्थ, प्लानो, अर्भिङ, आर्लिङटन लगायतका सहरमा पनि प्रहरी प्रशासनले अवैध रूपमा बसोबास गरिरहेकाहरूको खोजी गर्दै पक्राउ गर्ने क्रम बढाएको छ। हालसम्म पक्राउ परेकाहरू विभिन्न अपराधमा संलग्न भएकाहरू, स्थायी बसोबास गर्न अनुमति नदिने गरी अदालतले अन्तिम फैसला गरिसकेकाहरू, वैधानिक कागजातविहीनहरू छन्। उनीहरूलाई पक्राउ गरी अमेरिकाबाट निष्कासन गर्दै सम्बन्धित देशमा नै पठाउने काम अध्यागमन विभागले गरिरहेको छ। हालसम्म अवैध रूपमा बसिरहेकाहरू निशानामा परे पनि विद्यार्थीहरू पनि त्रसित छन्। खनाल जस्तै टेक्ससकै प्लानोमा स्मोक सपमा काम गर्दै आएकी २२ वर्षीया हरसीता यादव (नाम परिवर्तन) ले पनि आफूले काम छाडेको बताइन्। उनी त्यहाँ करिब ८ महिनादेखि काम गर्दै आएकी थिइन्। युनिभर्सिटी अफ नर्थ डलासमा अध्ययनरत हरसीताले आफूले केही हुने हो कि भनेर स्मोक सपका सञ्चालकलाई काम गर्न असमर्थता जनाएको सुनाइन्। कामको आवश्यकता परे पनि त्रासले कामलाई निरन्तरता दिन गाह्रो भएको विद्यार्थीहरूको भनाइ छ। तर, बिना काम अध्ययन गर्न र बस्नका लागि विद्यार्थीलाई अप्ठ्यारो त परेकै छ। र, पनि, अर्को विकल्प नभएकाले अध्ययनमा मात्रै केन्द्रित भएर बस्ने योजना रहेको खनालले सुनाइन्। खनाल र यादवले काम छाडिरहँदा नर्थ लेकमै अध्ययनरत २० वर्षीया ईशा मैनाली (नाम परिवर्तन) लाई भने उनले काम गर्दै आएको ग्रान्डपेरीमा रहेको सेभेन इलेभनको व्यवस्थापनले काममा नआउन जानकारी गराइसकेको छ। अवस्था ठीक नभएको भन्दै १५२० दिन काममा नआउन आफूलाई सञ्चालकले आग्रह गरेको उनले बताइन्। खनाल, यादव र मैनाली जस्ता धेरै नेपाली विद्यार्थीहरू अध्ययनको सिलसिलामा डलासफोर्टवर्थ वरपर बसोबास गर्छन्। टेक्सस राज्य र अझ त्यसमा पनि डलासफोर्ट वर्थ क्षेत्र बाक्लो नेपाली समुदाय रहेको स्थान हो। यहाँ धेरै गैरआवासीय नेपालीका व्यवसाय छन्। अमेरिकाका अन्य राज्यभन्दा तुलनात्मक रूपमा बस्नका लागि सस्तो र व्यवसायमा संलग्न नेपालीको संख्या पनि उल्लेख्य रहेकाले टेक्ससमा नेपाली विद्यार्थीलाई काम पाउन सहज हुन्छ। त्यसैकारण सिधै टेक्ससका युनिभर्सिटीहरूमा नेपालबाट आउने र अन्य राज्यका युनिभर्सिटीहरूमा आए पनि ट्रान्सफर हुन योग्य भएपछि टेक्ससका युनिभर्सिटीहरूमा ट्रान्सफर लिने विद्यार्थीको संख्या ठूलो छ। युनिभर्सिटीमा अध्ययन महँगो पर्ने हुँदा कम्युनिटी कलेजहरूमा जाने अन्तर्राष्ट्रिय विद्यार्थीको संख्या पनि उत्तिकै छ। विगतमा प्राप्त हुने कामभन्दा विद्यार्थीको संख्या धेरै भएकाले धेरै विद्यार्थी कामविहीन रहेको अवस्था थियो, अहिले पनि त्यो अवस्था यथावत् नै छ। केही दिनअघिसम्म कामका लागि सम्पर्कमा आउने विद्यार्थीहरूको फोन कल उठाउने गर्दै आए पनि अहिले भने यहाँ व्यवसाय सञ्चालन गरिरहेका गैरआवासीय नेपालीहरूलाई विद्यार्थीले संशययुक्त प्रश्न गरिरहेका छन्। नेपाली सम्बद्व संघसंस्थाहरूमा पनि विद्यार्थीहरूले सम्पर्क बढाइरहेका छन्। विभिन्न तरिकाले विद्यार्थी र स्थायी कागजात नभएकाहरूले पनि सम्पर्क गरिरहेको नेपाली समाज टेक्ससका अध्यक्ष राजेन्द्र वाग्लेले बताए। विद्यार्थीहरूले चासो लिइरहेका छन्, उनीहरू अलि त्रसित देखिएका छन्, अध्यक्ष वाग्लेले भने, हामीले नियम र कानुनले दिएको कुरा गर्नु आफ्नो ख्याल राख्नु भनेका छौं, केहीपरे सम्पर्क गर्नुहोस् भनेका छौं। उता, मेरिल्यान्डमा रहेको बाल्टिमोर एसोसिएसन अफ नेपलिज इन अमेरिकाका अध्यक्ष सुवोध विलास पन्तले धेरै विद्यार्थीहरूले काम छाडिरहेको जानकारी दिए। विद्यार्थीहरूले आफैं पनि काम छाडेको कुराहरू आइरहेको छ। उनले भने यसमा हामीले गर्ने केही हुँदैन, दुःख पाए सम्पर्क गर्न आग्रह गरेका छौं। पन्तले आफ्नो संस्थाले अन्तर्राष्ट्रिय विद्यार्थीहरूलाई अप्ठ्यारो परेको खण्डमा आकस्मिक कोषमा ७ हजार छुट्ट्याइएको जनाए। अमेरिकाका अन्य सहरहरूबाट पनि विद्यार्थीहरूले चासो राख्दै सम्पर्क गरिरहेको गैर आवासीय नेपाली संघ, राष्ट्रिय समन्वयपरिषद् अमेरिकाका युवा उपाध्यक्ष अनुप खनालले बताए। अमेरिकामा अन्तर्राष्ट्रिय विद्यार्थीका रूपमा नेपाली विद्यार्थीको एकिन तथ्यांक नभए पनि केही वर्षदेखि नेपालबाट आउने विद्यार्थीको संख्यामा भएको बढोत्तरीले यो संख्या ठूलो रहेको बताइन्छ। सजग हुनु नै बुद्धिमता हो, त्यसैले सम्पर्कमा आएका विद्यार्थीलाई त्यही सुझाव दिइरहेका छौं, युवा उपाध्यक्ष खनालले भने, पाएसम्म कलेजमै काम गर्न सुझाएका छौं। वाग्ले, पन्त र खनालले यहाँ रहेका विद्यार्थीका नेपालमा रहेका अभिभावकलाई पनि अहिले आफ्ना बालबच्चालाई काममा जानभन्दा नेपालबाट नै वा यही रहेका आफन्तमार्फत यहाँ अध्ययन र बस्नका लागि आवश्यक पर्ने प्रबन्ध मिलाउनका लागि सुझाएका छन्। अहिले पर्ख र हेरको अवस्था : एर्टोनी भट्ट लामो समयदेखि अमेरिकामा अध्यागमन कानुनका क्षेत्रमा काम गर्दै आएका एर्टोनी डिल्लिराज भट्ट अहिले आप्रवासीका लागि पर्ख र हेरको अवस्था रहेको बताउँछन्। अहिले जे जस्तो भइरहेको छ, यो अवैध आप्रवासीलाई नियन्त्रण र निष्कासन गर्ने सवालमा केन्द्रित छ, त्यसैले डकुमेन्ट भएकाहरू आत्तिहाल्नुपर्ने अवस्था छैन, भट्टले भने, तर जसरी प्रक्रियाहरू अगाडि बढिरहेको छ यसले अब आप्रवासन नीतिहरू कस्ता बन्लान् वा भएका नीतिहरू कसरी परिवर्तन होलान भनेर डर पैदा गरेको अवस्था हो। सचेततापूर्वक गतिविधिहरूलाई नियाल्नु आवश्यक छ। कानुनले नदिएका गतिविधि गर्ने त कुरै आउँदैन। विगतमा पनि कार्यकारी आदेशहरू जारी भए पनि कार्यान्वयन यो रूपमा नभएको उनको भनाइ छ। अहिले त कार्यकारी आदेशहरू जारी भएसँगै त्यसको कार्यान्वयनका लागि विभाग तथा निकायहरूले समेत समयसीमा नै तोकेर आफ्ना नीतिहरूसमेत परिवर्तन गरेका छन्, उनले भने। राष्ट्रपति डोनाल्ड जे ट्रम्पले चुनावी अभियानका क्रममा भएका सभाहरूमा गरेका सम्बोधन र उनको घोषणापत्रमा उल्लेख गरेका आप्रवासीका सम्बन्धका निति अनुरूप नै कार्यकारी आदेशहरू आईरहेको प्रष्ट देखिएको भट्टको धारणा छ। राष्ट्रपति ट्रम्पको पछिल्लो कार्यकारी आदेश अवैध आप्रवासीको निस्कासनमा केन्द्रीत रहेको र यसको कार्यान्वयनसँगैं १ हजार ३ सय ६५ नेपाली निस्कासनमा पर्नेछन्। तत्काललाई अवैध आप्रवासीको निष्कासन प्रमुख मुद्दा बने पनि ट्रम्प प्रशासन आप्रवासीका सन्दर्भमा कडा रूपमा प्रस्तुत हुँदै चरणबद्व रूपमा नियम परिवर्तन र कानुन निर्माण गरेर अघि बढ्ने संभावना पनि उत्तिकैं देखिएको एर्टोनी भट्टको धारणा छ। आप्रवासन कानुन सम्बन्धमा वहाल रहेको नीति नियममा परिवर्तन गरेर अप्ठ्यारा र कठिनाइ पर्ने खालका प्रावधानहरू राख्ने संभावना बढेर गएको छ, एर्टोनी भट्टले भने, यदि कोही अमेरिकामा रहेर पनि स्टाटस परिवर्तन वा स्थायी अनुमतिका लागि प्रक्रिया अगाडि बढाएको छैन भने अब कुरेर बस्नेभन्दा प्रक्रिया अगाडि बढाउँदा उत्तम हुन्छ। अहिले अमेरिकाको दुवै संसद्मा समेत राष्ट्रपति ट्रम्पको दलको बहुमत रहेकाले कानुन परिवर्तन, कार्यकारी आदेशको कार्यान्वयन र नयाँ कानुनको निर्माणमा समेत राष्ट्रपतिलाई सहजता रहेको छ।"
समाजको नेतृत्व गर्न वैचारिकरूपमा स्पष्ट हुनु आवश्यक छ : उपमहासचिव ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले वैचारिक रूपमा स्पष्ट हुन आवश्यक रहेको बताएका छन्। आइतबार नेकपा एमाले रामेछापले आयोजना गरेको जिल्लास्तरीय प्रशिक्षण कार्यक्रममा बोल्दै ज्ञवालीले विचार कमजोर हुँदा व्यक्ति र समाज जता हावा चल्यो त्यतै लाग्ने बताएका हुन्। अधिकारको लडाई लडेका नेपाली राजनीतिक दल अब आर्थिक समृद्धिको बाटोमा अघि बढ्नु पर्ने उनको भनाई छ। यसको लागि हामीले नयाँ सोच आवश्यक छ, अब हामीलाई समृद्धिको स्किल आवश्यक छ, उनले भने। दृष्टिकोण सही हुँदा मात्र सही दिशामा अघि बढ्न सकिने ज्ञवालीले बताए। के चाहिँ राम्रो हो भन्ने कुरा थाहा पाउन पनि दृष्टिकोण चाहिन्छ, दृष्टिकोण नै नभए पछि राम्रो नराम्रो छुट्याउन सकिँदैन, सही र गलत छुट्याउन नसक्नेले कसरी समाज परिवर्तन गर्न सक्छ ?उनले प्रश्न गरे। अहिले सामाजिक सञ्जालमार्फत सूचना भन्दा बढी मिस इन्फरमेसन र डिस इन्फरमेशन आइरहेका बताउँदै ज्ञवालीले यसले समाजलाई नै दिग्भ्रमित गराउने काम गरेको बताए । धेरै मानिसहरू भ्रामक समाचारबाट प्रभावित भएका छन्, यसबाट जोगिन हरेक विषयको गहन अध्ययन आवश्यक छ, अहिले पढ्ने बानी एकदमै कमजोर भएर गएको छ, ज्ञवालीले भने। ज्ञवालीले परिवर्तनको गतिसँग कार्यकर्तालाई अघि बढ्न निर्देशन दिए। उनले भने, हामीले आफूलाई अपडेट गरेनौँ भने ह्याङ हुन्छौँ, समाज बुझेनौँ भने समाजका समस्या बुझ्दैनौँ र समाज परिवर्तन गर्न सक्दैनौँ।"
सुनकोशी र राप्ति खोलाको पानी ल्याएर मधेशमा खानेपानीको समस्या समाधान गछौं : मन्त्री यादव,"बारा : खानेपानी मन्त्री प्रदीप यादवले सुनकोशी र राप्ती खोलाको पानी ल्याएर तराईमधेशका नागरिकको खानेपानीको समस्या दीर्घकालीन रुपमा समाधान गर्ने बताएका छन्। खानेपानी तथा सरसफाइ उपभोक्ता संस्था, निजगढ, बाराको नवौँ वार्षिक साधारण सभामा आज बोल्दै मन्त्री यादवले तराईमधेशका नागरिकको खानेपानीको समस्याको समाधान गर्न आफूले योजना बनाएर काम गरिरहेको बताएका हुन्। जलवायु परिर्वतनको असर, भूकम्पका कारण तथा चुरे दोहनका कारण तराईमधेसमा पानीका चापाकलदेखि मुहानहरु सुक्दै जान थालेकाले अब पानीको निकै समस्या उत्पन्न हुने बताएका हुन्। उनले भने, खानेपानीको क्षेत्रमा निकै चुनौती रहेको छ। सुनकोशी र हेटौडाको राप्ती खोलाको पानी ल्याएर ट्रिटमेन्ट गरेर दीर्घकालीनरुपमा यहाँको खानेपानीको समस्या समाधान गर्नका लागि योजना बनाएर अघि बढ्दैछौँ। तराईमधेसका छ जिल्ला (खासगरी सप्तरीदेखि पर्सासम्म) मा सुनकोशी डाइर्भसनबाट पर्सासम्म शुद्ध खानेपानी ल्याउन करिब रु ४६ अर्बको बजेट भएको र अन्य डिजाइनको टेण्डर भएमा एवम् आफूले विज्ञसँग गरेको सल्लाह अनुसार करिब रु ५० अर्ब लागत लाग्ने अनुमान गरिएको बताए। उनले भने,सुनकोशी डाइर्भसनबाट पर्सा सम्म पनि पुर्याउन मैले उर्जा मन्त्रालयमा प्रस्ताव पेश गरिसकेको छु। सम्भवत: सुनकोशी डाइर्भसनको डिजाइनको टेण्डर यही माघ महिनाभित्र निस्किने छ। बारा, पर्सा, रौतहट सम्म शुद्ध खानेपानी वितरण गर्नका लागि नयाँ ट्रिटमेन्ट प्लान्टको डिजाइनको टेन्डर अबको १५ दिन भित्रमा प्रकाशित गर्नेछु। मन्त्री यादवले निजगढमा खानेपानीको निकै चुनौती रहेको र यहाँको खानेपानी समस्या समाधानका लागि आफूसहित सिङ्गो मन्त्रालय अग्रसर रहेको जानकारी दिए। उनले भने, निजगढ सहित बारा जिल्ला भरीमा खानेपानीको निकै चुनौती छ, यहाँका जिल्लामा डीपीआर सम्पन्न भएका खानेपानीका योजनामा मैले बजेट विनियोजन गरेको छु। अन्य डीपीआर सम्पन्न हुन बाँकी रहेका योजनामा पनि बजेट विनियोजन गर्छु। खानेपानीमा राजनीति गर्नु महापाप मन्त्री यादवले खानेपानीमा राजनीति गर्नु महापाप भएको बताए। उनले भने, पानी रोकेर राजनीति गर्नु पाप हो। सकिन्छ जनताको दिल जितेर राजनिती गरौँ। सकिदैन भने पानीमा राजनिती नगरौँ। मन्त्री यादले देशभर रहेका खानेपानी उपभोक्ताहरूका लागि महसुल निर्धारण जनताको आर्थिक पहुँचभित्र हुनुपर्ने भएकाले उपभोक्ताहरूका लागि न्यायसङ्गत महसुल निर्धारणको नीति निर्माणमा सरकारको तर्फबाट सक्रिय पहल गर्ने बताए। उनले भने, महसुल निर्धारण जनताको आर्थिक पहुँचभित्र हुनु पर्छ। म यस विषयमा व्यापक छलफल र समन्वय गर्नेछु। यसले दिगो सेवा सुनिश्चित गर्नुका साथै जनतालाई प्रत्यक्ष रूपमा राहत प्रदान गर्नेछ। उनले जनताको पानी, सरकारको लगानी अवधारणाअन्तर्गत सामुदायिक खानेपानी प्रणालीमा हाल लगाइएको कर खारेज गरिने बताए। उनले भने, सुरक्षित र सुलभ खानेपानी उपलब्ध गराउनु सरकारको दायित्व हो। सामुदायिक खानेपानी प्रणालीमा हाल लगाइएको कर खारेज गरिए स्थानीय समिति तथा जनसहभागिता बढ्नुका साथै उहाँहरूको आत्मनिर्भरता बढाउनेछ। माघ १० गते राजपत्रमा प्रकाशित भएको खानेपानी नियमावली २०८१ ले खोपानी सेवा प्रवाहलाई पारदर्शी, व्यवस्थित, र प्रभावकारी बनाउन विभिन्न आधारहरू तयार गरेको मन्त्री यादवको भनाइ छ। यादवले संघ, प्रदेश, र स्थानीय तहका अधिकार, जिम्मेवारी तथा अनुमतिप्राप्त सेवा प्रदायकहरूको व्यवस्थापनसम्बन्धी प्रावधानहरूबारे जानकारी गराए।"
"राष्ट्रिय सभा बैठक बस्दै, के छन् एजेण्डा ?","काठमाडौं : संघीय संसदअन्तगत राष्ट्रिय सभा बैठक बस्दैछ। बैठक अपरान्ह सवा १ बजे बस्न लागेको संघीय संसद सचिवालयले जनाएको छ। बैठकमा विधायन व्यवस्थापन समितिका सभापति तुलसा कुमारी दाहालले तिलगंगा नेत्र विश्वविद्यालय विधेयक,२०८१ सम्बन्धी समितिको प्रतिवेदन सभासमक्ष पेश गर्ने कार्यसूची रहेको छ।"
हवाई सेवा र नागरिक उड्ययन प्राधिकरणसम्बन्धी विधेयक संसदमा दर्ता,"काठमाडौं : हवाई क्षेत्रको नियामक निकाय नेपाल नागरिक उड्डयन प्राधिकरणलाई टुक्रयाउने गरी ल्याइएका दुईवटा विधेयक संसदमा दर्ता भएका छन्। संस्कृति पर्यटन तथा नागरिक उड्डयन मन्त्री बद्रीप्रसाद पाण्डेले नेपाल नागरिक उड्डयन प्राधिकरण सम्बन्धी कानुनलाई संशोधन र एकीकरण गर्न बनेको विधेयक २०८१ र नेपाल हवाई सेवा प्राधिकरणको स्थापना र व्यवस्था गर्न बनेको विधेयक २०८१ संसद सचिवालयमा दर्ता गराएका हुन्। मन्त्री पाण्डेले नेपालको नागरिक उड्डयन सेवालाई अन्तर्राष्ट्रिय मापदण्ड अनुरुप विकास तथा विस्तार गर्न,प्रभावकारी नियमन गरी नागरिक उड्डयन सेवालाई सुरक्षित,नियमित,स्तरीय र भरपर्दो बनाउन विधेयक पेश गरेको बताएका छन्। यसैगरी मन्त्री पाण्डले नेपालमा आधुनिक,सुविधायुक्त र अन्तर्राष्ट्रिय मापदण्ड अनुरुपको विमानस्थल पूर्वाधार तथा सुरक्षित र भरपर्दो एयर नेभिगेसन प्रणालीको विकास गरी हवाई सेवालाई स्तरीय र प्रभावकारी बनाउन नेपाल हवाई सेवा प्राधिकरणको स्थापना र व्यवस्था गर्ने सम्बन्धमा कानुनी व्यवस्था आवश्यक भएकाले यो विधेयक पेश गरेको बताएका छन्। मन्त्री पाण्डेले नेपाल नागरिक उड्डयन प्राधिकरणले हवाई सेवा प्रदायक र नियामकीय निकायको काम गर्दै आएकोले यसलाई टुक्याउन विधेयक ल्याउनुको मुख्य उद्देश्य रहेको स्पष्ट पारेका छन्। यसअघि पनि संसदमा दर्ता भएका यी दुवै विधेयक सरकारले फिर्ता ल्याएको थियो। दर्ता भएका दुवै विधेयक पारित भए प्राधिकरण टुक्राउने बाटो खुल्नेछ।"
राष्ट्रियसभा बैठकमै नारायणदत्त भट्ट अस्वस्थ,काठमाडौं : राष्ट्रिय सभा बैठक चलिरहँदा राष्ट्रियसभा सदस्य नारायणदत्त भट्ट अस्वस्थ भएका छन्। आइतबार राष्ट्रिय सभाको शून्य समय चलिरहँदा भट्टलाई स्वास्थ्य समस्या भएको हो। शून्य समयमा राष्ट्रियसभा सदस्य जगप्रसाद शर्माले धारणा राखिरहँदा भट्टलाई स्वास्थ्य समस्या देखिएपछि अन्य संसदहरूले उनलाई संसद भवनभित्र रहेको स्वास्थ्य केन्द्रमा पुर्याएका थिए। रक्तचाप र सुगरका बिरामी भट्टलाई चक्कर लागेपछि सांसद भवनभित्रै उपचार गरिएको छ। बैठकको विशेष समयमा बोल्नका लागि नाम टिपाएका भट्ट अस्वस्थ भएपछि राष्ट्रिय सभा अध्यक्ष नारायण प्रसाद दाहालले सम्बन्धित दलबाट विष्णुकुमारी सापकोटालाई बोल्नका लागि समय उपलब्ध गराएका थिए।
"ओएनएम सर्वेक्षणका लागि मन्त्रिपरिषद्को पूर्व स्वीकृति, जनशक्ति थप गर्न वैधानिक प्रक्रिया अघि बढाइने","काठमाडौं : स्वास्थ्य तथा जनसंख्या मन्त्रालयमा आवश्यक जनशक्ति थप गर्नका लागि बाटो खुलेको छ। गत माघ १५ गते मंगलबार बसेको मन्त्रिपरिषद् बैठकले संगठन तथा व्यवस्थापन (ओएनएम) सर्वेक्षणका लागि पूर्व स्वीकृति दिएको हो। संघीयता कार्यान्वयनमा आएपछि २०७५ सालयताा मन्त्रालयले यस्तो सर्वेक्षण गरेको छैन। यसबीचमा बढ्दो जनसंख्या चाप, सेवाको माग तथा स्वास्थ्यजन्य आवश्यकता बढेपनि ओएनएम सर्वेक्षण नहुँदा कार्यसम्पादनमा कठिनाइ भइरहेको छ। गत पुष ११ गते मन्त्रालय र मातहतका निकायको संगठन संरचना तथा दरबन्दी पुनरावलोकन गर्न गठित संगठन तथा व्यवस्थापन सर्वेक्षण समितिको बैठकले पूर्व स्वीकृतिका लागि प्रक्रिया अघि बढाउन मन्त्रालयलाई अनुरोध गरेको थियो। अब मन्त्रिपरिषदबाट पूर्व स्वीकृति प्राप्त भएपछि मन्त्रालयले सर्वेक्षणको काम अघि बढाउनेछ। मन्त्रालयका प्रवक्ता डा प्रकाश बुढाथोकीका अनुसार सर्वेक्षण प्रतिवेदनपछि मन्त्रालयमा बढ्दो मागअनुसारका जनशक्ति थप गर्न वैधानिक प्रक्रिया अघि बढाइनेछ। स्वास्थ्य जनशक्ति थप गर्नुपर्छ भन्ने आवाज पहिल्यैदेखिको हो, उनले भने, पूर्वस्वीकृतिपछि जनशक्ति व्यवस्थापनमा प्रगति हुने अपेक्षा छ। मन्त्रालयले ओएनएम सर्वेक्षणका लागि मन्त्रालयका सहसचिव ऋषिराज आचार्य संयोजकत्वमा संघीय मामिला तथा सामान्य प्रशासन तथा अर्थका प्रतिनिधि रहने गरी कार्यदल गठन गरेको छ। कार्यदलको प्रतिवेदनका आधारमा दरबन्दी पुनरावलोकनको प्रस्ताव पुनः अर्थ हुँदै मन्त्रीपरिषदमा लैजाने गरी मन्त्रालयले काम थालेको छ। हाल मन्त्रालयमा एक सय ६ दरबन्दी तथा आठ सय ३१ पुल दरबन्दीका रुपमा जनशक्ति कार्यरत छन्।"
सरकारले पोलिसी रिफर्ममा जोड दिएको छ : अर्थमन्त्री,काठमाडौं : उपप्रधान एवं अर्थमन्त्री विष्णुप्रसाद पौडेलले लामो समयदेखिका अर्थतन्त्रका समस्या समाधान हुने क्रममा रहेको बताएका छन्। काठमाडौंमा आयोजित एक कार्यक्रममा पौडेलले समस्या समाधानका लागि सरकारले पोलिसी रिफर्ममा जोड दिएको बताएका हुन्। लामो समय देखिएको समस्या तत्काल समाधान नहुने भन्दै वर्तमान सरकार गठन भएपछि अर्थतन्त्रका समस्या समाधान हुने क्रममा रहेको उनको भनाई छ। मन्त्री पौडेलले पोलिसी रिफर्मका लागि नै सरकारले विभिन्न अध्यादेश ल्याएको जिकिर गरे। अध्यादेशका कारण अर्थतन्त्रको ८० प्रतिशत क्षेत्र ओगटेको निजी क्षेत्रको आत्मबल बढाउने काम गरेको उनको दाबी छ। उनले निजी क्षेत्र उठाउँदै आएका मागहरुलाई सम्बोधन गर्ने गरि ६ वटा अध्यादेशबाट विभिन्न ऐन ल्याएको जिकिर गरे। उनले अध्यादेशबाट आएका कानुनलाई कार्यान्वयन गर्न सरकार गम्भीर रहेको उल्लेख गरे। त्यस्तै अर्थमन्त्री पौडेलले निर्माण व्यवसायीको भुक्तानीको सबै समस्या समाधान भइसकेको बताए।
अध्यादेशले नै राजनीतिक माहोल बनेको छ : वामदेव गौतम,काठमाडौं : राष्ट्रियसभा सदस्य वामदेव गौतमले कांग्रेस र कम्युनिष्ट पार्टीहरुले खिचडी राजनीति गरिरहेको टिप्पणी गरेका छन्। आइतबार राष्ट्रिय सभाको विशेष समयमा बोल्दै गौतमले सिद्धान्त फरक भएका कांग्रेस र कम्युनिष्ट पार्टीहरुले मिलेर चुनाव लड्ने र सरकार बनाउने काम गरेर खिचडी राजनीति गरिरहेको टिप्पणी गरेका हुन् । उनले मुलुकलाई खिचडी राजनीति नचाहिने भएकाले यसलाई बहिष्कार गर्नुपर्ने धारणा राखे । हरेक पार्टीले स्वतन्त्र ढंगले जनताको बीचमा जाने र त्यसका आधारमा संगठन निर्माण गरेर देखाउनुपर्ने उनको भनाइ छ । गौतमले अहिले अध्यादेश नै राजनीतिक माहोल बनेको तर आफू अध्यादेशको पक्ष वा विपक्षमा नरहेको जिकिर गरे । अध्यादेश जारी गर्दा विपक्षीलाई पनि विश्वासमा लिनु उचित हुने उनले बताए। गौतमले राष्ट्रलाई लोकतन्त्रमा आधारित समृद्ध समाजवाद आवश्यक रहेको भन्दै यस दिशातर्फ सत्तापक्ष र प्रतिपक्ष कसैको ध्यान नरहेको धारणा राखे।
कांग्रेसको भेला तथा प्रशिक्षण : सभापति देउवा पुगे पोखरा,"काठमाडौं : नेपाली कांग्रेसले जिल्ला सभापतिको भेला राखेको छ। कांग्रेसका कास्की जिल्लाका सहसचिव नवीन सिग्देलले प्रशिक्षण कार्यक्रममा ७७ वटै जिल्लाका पार्टी सभापति र उपसभापतिहरू सहभागी हुने जानकारी दिए। उनका अनुसार गठबन्धन सरकारका काम र पार्टी सुदृढीकरणका लागि भन्दै दुई दिने प्रशिक्षण तथा अभिमुखीकरण कार्यक्रम आयोजना गरेको हो । आइतबार महानगरपालिकाका सभापतिहरू छलफल गर्ने कार्यक्रम छ। भेलामा सहभागी हुन सभापति शेरबहादुर देउवा पनि पुगेका छन्। उनले कांग्रेसका नेता कार्यकर्ताले पोखरा विमानस्थलमा स्वागत गरेका छन् । प्रशिक्षणमा कांग्रेस सभापति देउवासहित उपसभापति, महामन्त्रीलगायत नेताहरूले सम्बोधन गर्ने तय भएको छ।"
जसपा नेपालको ठहर: समाजवादी मोर्चा प्रचण्डको बाँसुरी,"काठमाडौं : समाजवादी मोर्चा माओवादी केन्द्रका अध्यक्ष पुष्पकमल दाहाल प्रचण्डले बजाउने बाँसुरी रहेको जनता समाजवादी पार्टी नेपालको केन्द्रीय समितिले ठहर गरेको छ। बैठकले समाजवादी मोर्चालाई प्रचण्डले आफू अनुकूल प्रयोग गर्ने गरेको ठहर गरेको हो। बैठकले प्रचण्डले आफूलाई फाइदा हुनेगरी समाजवादी मोर्चालाई प्रयोग गरेको जनाएको छ। समाजवादी पार्टी नेपालको केन्द्रीय समितिको बैठकमा सदस्यहरूले समाजवादी मोर्चा र प्रचण्डबारे यस्तो प्रतिक्रिया दिएको स्रोतले बताएको छ। प्रचण्डले माफी नमागेसम्म समाजवादी मोर्चामा आफ्नो पार्टी सहभागी नहुने पार्टी प्रवक्ता मनिष सुमनले बताएका छन्। समाजवादी मोर्चा प्रचण्डजीको बेमौसमी गाजरको बाँसुरी हो। प्रचण्डलाई बजाउन मन लाग्यो भने बजाउनु हुन्छ, भोक लाग्यो भने क्वापै खाइदिनुहुन्छ , प्रवक्ता सुमनले भने, प्रचण्डजीको मनमौजी मोर्चामा बसेर के काम ? आफूलाई संकट पर्दा मात्रै उहाँलाई मोर्चाको याद आउँछ । अरू बेला ६ महिनासम्म बैठक नै हुँदैन। शनिबारदेखि जारी जसपा नेपालको केन्द्रीय समितिको बैठकमा भएको छलफल सुनाउँदै संविधान संशोधन पार्टी मुख्य कार्यभार रहेको उनले बताए। बैठकमा सबैको जित हुने गरी संविधान संशोधन हुनुपर्ने जसपाका नेताहरूले धारणा राखेका छन् । संविधान संशोधन अल्पमत र बहुमतले पास वा फेल गर्ने कुरा हुँदैन । जनताको हितमा र मधेस आन्दोलनको स्प्रिटमा संविधान संशोधन हुनु पर्छ, प्रवक्ता सुमनले भने। शनिबार र आइतबार सबै केन्द्रीय कार्यकारणी सदस्यहरुहरुले धारण राखेका छन्। सोमबार पार्टीका अध्यक्ष उपेन्द्र यादव आगामी राजनीतिक कार्यदिशा, बैठकको निचोड प्रस्तुत गर्ने छन्। त्यसपछि बैठक सकिने छन्।"
संसदीय समितिले गर्यो न्यायपरिषद्को सदस्यमा दामोदर खड्काको नाम अनुमोदन,काठमाडौं : संसदीय सुनुवाइ समितिले न्यायपरिषद्को सदस्यमा सिफारिस दामोदर खड्काको नाम सर्वसम्मतले अनुमोदन गरेको छ। आइतबार सिंहदरबारमा बसेको बैठकले खड्काको संसदीय सुनुवाई गर्दै सर्वसम्मतिले उनको नाम अनुमोदन गरेको हो। न्यायपरिषद्को पुस २९ को पत्रअनुसार सिफारिस भएका खड्कालाई न्याय परिषद्को सदस्यमा सर्वसम्मतिले अनुमोदन गर्ने निर्णय भएको समिति सभापति ईश्वरीदेवी न्यौपानले जानकारी दिइन्। त्यसअघि बैठकमा संसदीय सुनुवाईका क्रममा प्रस्तावित न्याय परिषद्का सदस्य खड्काले आफ्नो कार्ययोजना प्रस्तुत गर्दै न्यायपालिकाको छवि अभिवृद्धि गर्ने र न्यायालयको सुधार र गरिमा कायम प्रतिबद्धता जनाइन्। संविधान र कानूनप्रति आस्था राख्दै स्वतन्त्र पूर्वक काम गर्ने उनको भनाई छ। उनले न्यायाधीश नियुक्तिको लागि सिफारिस गर्दा स्थापित सिफारिसका आधारलाई पारदर्शी बनाउने प्रयास रहने उल्लेख गरे। पौष २७ गते बसेको नेपाल बार एसोसिएसनको कार्यसमितिको बैठकले वरिष्ठ अधिवक्ता खड्कालाई रिक्त न्याय परिषद्को सदस्यमा सिफारिस गर्ने निर्णय गरेको थियो। संसदीय सुनवाइबाट अनुमोदित भएपछि परिषद् सदस्य नियुक्त हुने प्रक्रिया रहेको छ।
महोत्तरीमा युवतीको हत्या,गौशाला : गौशालाको शिवभक्तिखोरमा एक युवतीको हत्या भएको छ। गौशाला ८ का अभिषेक यादवकी २१ वर्षीय श्रीमती खुश्वुकुमारी यादवको गए राति हत्या भएको हो। ईलाका प्रहरी कार्यालय गौशालाले दिएको जानकारी अनुसार पारिवारिक विवादका कारण खुश्वुको हत्या भएको छ। हत्यापश्चात अभिषेक लगायत उनका घरपरिवार फरार रहेका छन्। उनीहरुको खोजीकार्य भइरहेको जिल्ला प्रहरी कार्यालय महोत्तरीका प्रहरी नायव उपरीक्षक सन्तुलाल प्रसाद जयसवारले जानकारी दिए। मृतकको शव पोस्टमार्डमका लागि जलेश्वर पठाउने तयारी भइरहेको उनले बताए। मृतकका माइतीपक्षका अनुसार गत विवाह पञ्चमीका दिन खुश्वुको विवाह गौशाला ८ का अभिषेक यादवसँग भएको थिए। विवाहपछि खुश्वु माइती घर फर्केर गएकी थिइनन्।
क्यान्सरविरुद्ध सचेतना साइकल र्यालीमा ३३ कर्पोरेट हाउसको सहकार्य,"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले आयोजना गरेको राइट फर लाइफ २०२५ सचेतना साइकल र्यालीका लागि ३३ वटा कर्पोरेट हाउसले सहकार्य गरेका छन्। क्यान्सरविद्ध सचेतना जगाउन अन्नपूर्णसहित नेपाल क्यान्सर केयर फाउन्डेशनको सहकार्यमा माघ २६ गते शनिबार बिहान साढे ६ बजेदेखि हुन गइरहेको सचेतना साइकल र्यालीमा ३३ वटा कर्पोरेट हाउसले सहकार्य गरेका हुन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दशौं संस्करण हो । रोग लाग्नुभन्दा लाग्नै नदिने भन्ने सन्देश प्रवाह गर्न क्यान्सरविरुद्ध सचेतना अभियान सञ्चालन गरिरहेका छौं अन्नपूर्ण मिडिया नेटवर्कका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सन्देश प्रवाह भई क्यान्सरविरुद्धको लडाईमा सब एकजुट भएर लागिरहेका छौं । क्यान्सरविरुद्धको सचेतना अभियानमा वातावरण समेत जोडिएको उनले बताए। क्लायमेट फ्रेन्ली एक्सन फर क्यान्सर फ्रि लाइफ भन्ने नारा समेत जोडिएको छ । उनका अनुसार यो वर्षको क्यान्सरविरुद्धको सचेतना साइकल र्यालीमा २८ वटा कर्पोरेट हाउसहरुले सहकार्य गरेका छन्। र्यालीको केई नेपाल लक्ष्मी इमोबिलिटी प्रालि मुख्य प्रायोजक रहेको छ। पावर्डबाईमा इभी नेपाल मोटर्स, एनसेल फाउन्डेशन रहेको छ। बैंकिङ पार्टनर नेपाल इन्भेष्टमेन्ट मेगा बैंक लिमिटेड, सिद्धार्थ बैंक लिमिटेड, इन्सुरेन्स पार्टनर शिखर इन्सुरेन्स, इन्टरनेट पार्टनर डिसहोम, पेमेन्ट पार्टनर इसेवा, एजुकेशन पार्टनर नामी कलेज, मेडिकल पार्टनर उपेन्द्र देवकोटा मेमोरियल नेशनल इन्ष्टिच्यूट अफ न्यूरोलोजिकल एण्ड एलाईड साइन्सेस, सपोर्टेडबाई हार्र्दिक आइभिएफ एण्ड फर्टिलिटि सेन्टर, क्वेस्ट फार्मास्युटिकल्स् प्रालि, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बैंक लिमिटेड, क्रन्च वेफर कर्माचार्य बेक्स एण्ड फुड्स प्रालि पोखरा, क्रियटिभ अब्रोड स्टडिज प्रालि, प्याब्सन नेपाल, प्यांक बाइक, क्वालिटी दरबार बैंक्यूट रेष्टुरेन्ट होटल, एमआईटी कलेज, नेपाल जेसीज, अन्नपूर्ण भेन्चर, हाइड्रेशन पार्टनर माटो नेपाल, बेभरेज पार्टनर फ्रुट एग्रो, रिक्रियसन पार्टनर दुषित थानी हिमालय रिसोर्ट धुलिखेल नेपाल, दुसित प्रिन्सेस काठमाडौं रहेका छन् । त्यसैगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्।"
सहकारीको रकम हिनामिना गरेको आरोपमा म्याग्दीका जिसस प्रमुख पक्राउ,"काठमाडौं : सहकारीको रकम हिनामिना गरेको आरोपमा जिल्ला समन्वय समिति म्याग्दीका प्रमुख पक्राउ परेका छन्। म्याग्दीको बेनीमा रहेको कुमारी सहकारी संस्थाको डेढ अर्ब रुपैयाँ हिनामिनाका आरोपित राजकुमार थापा पक्राउ परेका हुन्। जिसस प्रमुख थापासहित अन्य ४ जना पनि पक्राउ परेका छन्। जिल्ला प्रहरी कार्यालय म्याग्दीका अनुसार प्रमुख थापासहित सहकारीका पूर्वअध्यक्षहरु मनप्रसाद थजाली, थमबहादुर गर्वुजा, पूर्वकोषाध्यक्ष देवी थापा मगर र पूर्वव्यवस्थापक रुद्रबहादुर गुरुङलाई पक्राउ गरिएको हो। सहकारी रकम हिनामिनाको आरोपप लागेका अन्य ४ जना आरोपी प्रहरी कार्यालयमा आफैं उपस्थित भए थिए।"
चोरी शिकारी नियन्त्रणको जिम्मा समुदायकै,"मुगु : रारा राष्ट्रिय निकुञ्ज क्षेत्रभित्र चोरी शिकारीमा संलग्न जुम्लाको कनका सुन्दरी गाउँपालिका१ रिय गाउँका २६ वर्षीय मानबहादुर कठायत र काब्रा गाउँका ३९ वर्षीय गोरे कठायतलाई पक्राउ गरियो। उनीहरूलाई विशेष सूचनाका अधारमा निकुञ्जका कर्मचारी र सेनाको संयुक्त टोलीले माघ १३ गते पक्राउ गरेको थियो। चोरी शिकारीमा संलग्न उनीहरूले डाँफे र फक्रास ओसारपोसार तथा बिक्री वितरण गर्दै गरेका बेला विशेष सूचनाका अधारमा पक्राउ गरिएको हो। यसलाई ठूलो उपलब्धि मानिएको भए पनि यो सिजनमा सुरक्षा निकायको आँखा छली संरक्षित वन्यजन्तु तथा पंक्षीहरूको ओसारपोसार गर्ने गिरोहहरू सक्रिय भएका छन्। त्यस्ता गिरोहलाई पक्राउ गर्न अझै मेसो नपाउनाले चोरी शिकारीमा संलग्नहरू झनै सक्रिय भएको पाइएको छ। जिल्लाका चारै स्थानीय तहमा चोरी शिकारी तथा ओसारपोसार र बिक्री वितरण यो सिजनमा अत्यधिक हुने गरेको छ। स्रोतले बताए अनुसार सबैभन्दा बढी जिल्लाको पूर्वी क्षेत्रमा पर्ने मुगुम कार्मारोङ गाउँपालिकामा चोरी शिकारीहरूको संलग्नता बढी भएको पाइएको छ। छायाँनाथ रारा नगरपालिका, सोरु र खत्याड गाउँपालिकामा समेत यो सिजनमा चोरी शिकारी त्यतिकै हुने गरेको स्थानीयले बताउने गरेका छन्। सदरमुकाम गमगढी आउने चारै स्थानीय तहका नाका तथा सिमा क्षेत्रमा प्रहरीचौकी र इलाका वन डिभिजन कार्यालय छन्। यो सिजनमा प्रहरी र इलाका डिभिजन कार्यालयले चेक जाँचममा कडाइ नगरेकै कारण चोरी शिकारीमा संलग्न गिरोहहरूले सक्रिय रूपमा ओसारपोसार तथा बिक्री वितरणमा उनीहरूलाई ठूलो राहत पुगेको छ। चोरी शिकारी नियन्त्रणका लागि विशेष गरी डिभिजन वन कार्यालय, जिल्ला प्रशासन, सुरक्षा निकाय रारा राष्ट्रिय निकुञ्जको महत्वपूर्ण भूमिका छ। यसमा चारवटै स्थानीय तह र स्थानीय समुदायको समेत उत्तिकै जिम्मेवारी भएकाले सबैभन्दा बढी स्थानीय समुदायलाई सचेत बनाउनुपर्ने छायानाथ रारा नगरपालिकाका नगरप्रमुख विष्णुकुमार भामले बताए। सबैभन्दा बढी मुगुम कार्मारोङ गाउँपालिकामा चोरी शिकारी हुने गरेको छ। यो गाउँपालिकामा बौद्ध धर्मालाम्बीहरूको बसोबास भएकाले उनीहरू चोरी शिकारी त्यतिका संलग्न छैनन्। छिटफुट केही व्यक्ति यसमा संलग्न भए पनि उनीहरूलाई प्रमाणसहित पक्राउ गर्न अहिलेसम्म सकिएको छैन। गाउँपालिकामा बाहिरका मान्छे आएर चोरी शिकारी गर्ने गरेको आफूले जानकारी पाएको र उनीहरूले गाउँपालिकामा रहेका दुईवटा प्रहरी चौकी र एक इलाका वन डिभिजनका कर्मचारीको आँखा छलेरै सक्रिय रूपमा बिक्री वितरण गर्ने गरेका छन्। यहाँ पाइने सबैभन्दा बढी झारल, थार, घोरल, कस्तूरी, डाँफे कालिज र च्याखुरालगायतको चोरी शिकारी गर्ने गरेको स्थानीयहरूले जानकारी दिने गरेको भए पनि प्रमाण नभेटिँदा कानुनी प्रक्रियामा पुयाउन नसकिएको मुगुम कार्मारोङ गाउँपालिका अध्यक्ष छिरिङ क्याप्ने लामा बताउछन्। अध्यक्ष लामाका अनुसार आफ्नो पालिका केन्द्र आसपासमै पहिला जंगली जनावरहरू लस्कर लागेर चरेका प्रष्टै देखिन्थे। पालिका केन्द्रभन्दा अलि अग्ला बस्तीमा पुग्दा स्थानीयहरूको अन्नबालीमा क्षति पुयाएर घरगोठमै बसेका पाइन्थे। अहिले चोरी शिकारीकै कारण जंगली जनावर तथा पक्षीहरू कमै मात्र देखिने गरेको उनले बताए। मुगुम कार्मारोङ गाउँपालिका जैविक विविधता, जटीबुटी र संरक्षित जंगली जनावर बढी पाइने कर्णाली प्रदेशकै पहिलो स्थानीय तह हो। तर, चोरी शिकारीकै कारण अहिले यो गाउँपालिकामा पहिलाको जस्तो जनावर र पक्षी देख्न पाइँदैन। यहाँका केही भाग सेफोक्सुन्डो राष्ट्रिय निकुञ्जमा पर्ने भए पनि भौगोलिक विकटताका कारण वा अन्य कारणले सेफोक्सुन्डो राष्ट्रिय निकुञ्जको उपस्थिति राम्रो देखिएको छैन। उक्त निकुञ्जको उपस्थिति नहुँदा चोरी शिकारीले तिव्रता पाएको हो। गाउँपालिकाको सभाबाटै निर्णय पास भई संघीय सरकारलाई मुगुम कार्मारोङ गाउँपालिकाको सेफोक्सुन्डो राष्ट्रिय निकुञ्जले ओगटेको भुभाग छुट्टयाई गाउँपालिकामा छुट्टै राष्ट्रिय निकुञ्ज वा संरक्षित क्षेत्र र शिकार क्षेत्र स्थापना गर्न माग गरिएको छ। यदि यो माग संघीय सरकारले पुरा गरे यहाँको जैविक विविधता देखि जंगली जनावरसमेतको संरक्षण हुनुका साथै चोरी शिकारी समेत नियन्त्रण हुने गाउँपालिका अध्यक्ष लामाले बताए। चोरी शिकारमा ब्रेक वायरको प्रयोग प्रायः चोरी शिकारमा भरुवा बन्दुक प्रयोग गर्दै आएका शिकारीहरू अहिले भरुवा बन्दुकलाई थन्क्याएर मोटरसाइकलमा प्रयोग हुने ब्रेक वायरको प्रयोग गर्ने गरेको पाइएको छ। अहिले सबैका हातमा मोबाइल, इन्टरनेट पहुँच पुगेसँगै बन्दुक प्रयोग गर्दा यसको आवाजले शिकार गरेको थाहा पाएर स्थानीयले प्रहरी प्रशासन लगायतलाई जानकारी गराउने डरले भरुवा बन्दुक लुकाएर मोटरसाइकलको ब्रेकवायरको पासो लगाएर शिकार गर्ने गरेको पाइएको हो। बन्दुक पड्केको आवाज धेरै टाढासम्म सुनिन्छ। बन्दुक बोकेर जाँदा कोही कसैले देखि हाले आफू शिकारमा हिँडेको थाहा पाइने डरले शिकारीले आजभोलि बन्दुक प्रयोग गरेको त्यति सुनिएको छैन। आजभोलि प्रायः बे्रकवायरको पासो बनाइ चोरी शिकारी गर्ने गरेको पाइएको मुगुम कार्मारोङ गाउँपालिकाका एक स्थानीयले बताए। सरकारले भरुवा बन्दुकलाई बेलाबेला प्रशासनमा बुझाउन सूचना दिँदै आएको छ। तर पनि अटेर गरेर लुकाइछिपाइ राखेकै छन्। बन्दुकको गोली भन्दा पनि बे्रकवायरको पासो खतरा हुन्छ। बन्दुकको गोली नलागे जनावर केही समयसम्म घाइते भइ बाँच्न सक्ने रहेछ। बे्रकवायरको पासोमा फसेको जनावरको छिनमै प्राण जाने गरेको स्रोतले बताएको छ। मोटरसाइकलको बे्रक वायर किनबेचमा समेत कडाइ गर्ने हो भने पनि केही हदसम्म चोरी शिकारी घट्न सक्ने स्थानीयको भनाइ छ। सरोकारवाला निकाय भन्छन्, सुराक पाएपछि प्रक्रिया बढ्छ विशेष सुराकका आधारमा माघ १३ गते रारा राष्ट्रिय निकुञ्ज क्षेत्रभित्र चोरी शिकारीमा संलग्न जुम्ला जिल्ला कनका सुन्दरी गाउँपालिका१ का रिय गाउँका २६ वर्षीय मान बहादुर कठायत सोही गाउँपालिका१ काब्रा गाउँका ३९ वर्षीय गोरे कठायतलाई विशेष सूचनाको आधारमा रारा राष्ट्रिय निकुञ्ज कार्यालयका कर्मचारी र उक्त निकुञ्ज सुरक्षार्थ खटिएको नेपाली सेनाको हनुमानध्वज गुल्मको संयुक्त टोलीले पक्राउ गयो। यो एक नमुना घटना मात्र हो। अहिले पनि सरोकारवा निकायहरू भन्छन् स्थानीयले सुराक दिनुपयो अनि कार्यालयले प्रक्रिया अगाडि बढाउछ। आफैं अनुसन्धान तथा गस्ती गर्दाका समय यसरी वन्यजन्तु चोरी शिकारी तथा ओसापोसार गर्दा रंगेहात पक्राउ गर्न सफल भएको घटना छैन। चोरी शिकारी नियन्त्ररण गर्न डिभिजन वन कार्यालय छ। यसका मातहतमा चारवटा पालिकामा चारवटै इलाका डिभिजन कार्यालय छन्। निकुञ्ज क्षेत्र संरक्षणका लागि रारा राष्ट्रिय निकुञ्ज र ७ वटा पोस्ट र निकुञ्ज सुरक्षार्थ खटिएको नेपाली सेनाका ६ वटा पोस्ट छन्। नेपाल प्रहरीका चौकी पनि छन्। डिभिजन वन कार्यालय मुगुका निमित्त कार्यालय प्रमुख जितेन्द्र महत भन्छन्। चोरी शिकारी न्यूनीकरणका लागि कार्यालयका चारै पालिकामा इलाका डिभिजन वन कार्यालय छन्। सबै पालिकामा केही समुदाय र विद्यालयमा चोरी शिकारीका बारे सचेतनाका कार्यक्रम सञ्चालन भइरहेका भए पनि चोरी शिकार रोकथाममा कुनै सफलता हुन नसक्नु भनेको स्थानीयले सुराक नदिनु हो। चोरी शिकारीमा संलग्नलाई नियन्त्रण गर्न सबैभन्दा बढी समुदायको सहयोग चाहिन्छ। सुराक समुदायबाटै आउने भएकाले सुराकको आवश्यक महत्वपूर्ण हुन्छ। सुराक पाएपछि मात्र आवश्यक प्रक्रिया हुन्छ। कार्यालयले गर्ने भनेकै सुराकका आधारमा वा गस्ती गर्दा कहीँ कतै भेटिएपछि कानुनी प्रक्रियामा अगाडि जान सकिने हो। सबैभन्दा बढी यसमा समुदायको ठूलो सहयोग चाहिने भएका समुदाय सचेत हुन आवश्यक रहेको निमित्त कार्यालय प्रमुख महतले बताए।"
विराटनगरका राय मानव कंकालसहित पक्राउ,विराटनगर : विराटनगर महानगरपालिका१७ का ३७ वर्षीय विनोद राय आइतबार बिहान मानव कंकालसहित पक्राउ परेका छन्। सशस्त्र प्रहरीले उनलाई विराटनगर१५ स्थित २ नम्बर ढाटबाट बिहान ७:४० बजेतिर पक्राउ गरेको हो। सशस्त्र प्रहरी बल प्रस्तावित सीमा सुरक्षा गुल्म रानीबाट खटिएको टोलीले भारतबाट मानव कंकाल लिएर आउँदै गर्दा रायलाई फेला पारेको थियो। गुल्मका प्रमुख एवं सशस्त्र प्रहरी बलका डीएसपी ऋषिकेश राउतले रिक्सामा चढेर आउँदै गरेका रायको साथबाट मानव कंकाल फेला परेको जानकारी दिए। उनी चढेको रिक्सालाई सशस्त्रले रोकेर चेकजाँच गरेको थियो। चेकजाँच गर्दा रायले बोकेको झोलाबाट ३८ वटा मानव खप्पर र १० वटा नली खुट्टा बरामद भएको डीएसपी राउतले बताए। उनीसँगै रिक्सामा रहेकी १ जना महिला सशस्त्रले चेकजाँच गर्न थालेपछि ओर्लिएर फरार भएकी छन्। ती महिलाको खोजी तीव्र पारिएको र हालसम्म पहिचान हुन नसकेको सशस्त्र प्रहरीले जनाएको छ। सशस्त्रले रायलाई आवश्यक कारबाहीका लागि इलाका प्रहरी कार्यालय रानीको जिम्मा लगाएको छ। रायले मानव कंकाल कहाँबाट र किन ल्याएका हुन् भनेर यकिन भइसकेको छैन। अनुसन्धानबाट थप कुरा खुल्दै जाने प्रहरीले जनाएको छ। सशस्त्र प्रहरीका अनुसार राय यसअघि पनि मानव कंकालसहित विराटनगरबाटै पक्राउ परेका थिए। सशस्त्रले यसअघि २०७८ असोज र चैतमा पनि मानव कंकाल बरामद गरेको थियो।
नक्कली नोटसहित युवक पक्राउ,सर्लाही : नक्कली नोटसहित युवक पक्राउ परेका छन्। ईश्वरपुर नगरपालिका१५ सुकनाहा बजारबाट भारतीय ५ सय दरको १ थान र १ सय दरका २९ थान नक्कली नोट सहित भारत सीतामढी पुरान्दा राजवाडा९ बस्ने २७ वर्षीय मुकेश कुमार सोनी पक्राउ परेका हुन्। सोही ठाउँस्थित किराना पसलमा मुकेश कुमारले सामान किनेपश्चात नक्कली नोट दिएको भन्ने खबर प्राप्त हुनासाथ अस्थायी प्रहरी पोष्ट सुकनाहाबाट खटिएको प्रहरीले उनलाई उक्त नक्कली नोट सहित पक्राउ गरेको हो। साथै प्रहरीले उनले प्रयोग गरेको बीआर ३० एई ३३९९ नम्बरको मोटरसाइकल समेत बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
उमागौरी सहकारीका अध्यक्षलाई थुनामा पठाउन आदेश,"विराटनगर : जिल्ला अदालत मोरङले सहकारीको रकम हिनामिनाको आरोप लागेका शम्भुप्रसाद रौनियारलाई पुर्पक्षका लागि थुनामा पठाउन आइतबार आदेश दिएको छ। रौनियार मोरङको धनपालथान गाउँपालिका४ स्थित कर्सिया बजारमा रहेको उमागौरी कृषि सहकारी संस्थाका अध्यक्ष हुन्। न्यायाधीश अरुणकुमार झाको इजलासले रौनियारलाई थुनामा राखेर मुद्दाको पुर्पक्ष गर्न आदेश दिएको हो। अदालतका सूचना अधिकारी हेमबहादुर बुढाथोकीका अनुसार आदेशलगत्तै रौनियारलाई कारागार चलान गरिएको छ। तत्काल प्राप्त प्रमाणका आधारमा पछि ठहरेबमोजिम हुने गरी रौनियारलाई कारागार चलानको आदेश भएको बुढाथोकीले बताए। बचतकर्ताले जम्मा गरेको रकम अपचलनमा मुछिएपछि सहकारीको कार्यालय बन्द गरेर फरार भए उनी यही माघ १४ गते अदालतमा हाजिर भएका थिए। अदालतमा उनको बयान लिन नै ३ दिन समय लागेको थियो। बीचमा शनिबारसहित ३ दिन बिदा पर्यो। रौनियारको बयान गत शुक्रबार सकिएको हो। अदालत हाजिर भएयता उनी जिल्ला प्रहरी कार्यालय मोरङको हिरासतमा थिए। रौनियारविरुद्ध दर्ता भएको मुद्दामा आइतबार वादी नेपाल सरकार र प्रतिवादीतर्फका कानुन व्यवसायीबीच थुनछेक बहस सकिसँगै थुनामा पठाउन आदेश भएको सूचना अधिकारी बुढाथोकीको भनाइ छ। रौनियारसहित २६ जनालाई प्रतिवादी बनाएर सहकारीको रकम अपचलन मुद्दा मंसिर २७ गते अदालतमा दर्ता भएको थियो। मुद्दामा सहकारीका अध्यक्ष रौनियारसहित संघीय संसदको सार्वजनिक लेखा समितिका सभापति ऋषिकेश पोखरेलकी पत्नी अन्जला कोइराला, रंगेली नगरपालिका२ का वडाध्यक्ष सन्तलाल खवास, धनपालथान गाउँपालिका४ का पूर्ववडाध्यक्ष रोशन चौधरीलगायत प्रतिवादी छन्। रौनियारकै अगुवाइमा सर्वसाधारणले जम्मा गरेको रकम हिनामिना गरिएपछि बचतकर्ताको बिल्लीबाठ भएको छ। हिनामिना भएको २२ करोड ४८ लाख २७ हजार ७ सय रुपैयाँ बिगो मागदाबीसहित मुद्दा दर्ता गरिएको थियो। मुद्दाको अनुसन्धानका क्रममा पूर्ववडाध्यक्ष चौधरी मात्रै पक्राउ परेका थिए। उनलाई अदालतले पुर्पक्षका लागि थुनामा राख्न आदेश दिएको थियो। आदेशलगत्तै उनलाई कारागार चलान गरियो। गत पुस २४ गते अदालतमा उपस्थित भएकी अञ्जला अदालतले धरौटीबापत माग गरेको १० लाख रुपैयाँ बुझाएर छुटेकी थिइन्। वडाध्यक्ष खवास ५ लाख धरौटी बुझाएर छुटेका थिए।"
"दमकमा बन्दकर्ता र प्रहरीबीच झडप, तीन राउन्ड अश्रुग्यास प्रहार","झापा : ताप्लेजुङको पाथीभरा क्षेत्रमा नो केबलकार भन्दै आन्दोलनमा उत्रिएका बन्दकर्ता र प्रहरीबीच झापाको दमकमा झडप भएको छ। आज दिउँसो पूर्व पश्चिम राजमार्ग अन्तर्गत दमक६ स्थित गणतन्त्र चोकमा संघीय लोकतान्त्रिक राष्ट्रिय मञ्चका अध्यक्ष कुमार लिङ्देनको नेतृत्वमा करिब सय जनाले टायर बालेर सडक अवरोध गर्न खोजेका थिए। त्यसक्रममा प्रहरीले बन्दकर्तालाई नियन्त्रणमा लिन खोज्दा उनीहरूले प्रहरीमाथि ढुंगा हानेका थिए। ढुंगा प्रहारबाट मे १ च ५१६१ नम्बरको स्कोरपियोसहित केही सवारी साधनमा क्षति पुगेको छ। इलाका प्रहरी कार्यालय दमकले त्यसपछि केही बन्दकर्ताहरुलाई पक्राउ गरेपछि स्थिति तनावग्रस्त बन्यो र दुवै पक्षबीच झडप भएको थियो। झडपका क्रममा प्रहरीले स्थितिलाई नियन्त्रणमा लिन तीन सेल अश्रुग्यास प्रहार गरेको प्रहरीले जनाएको छ। हाल सवारीसाधनहरू वैकल्पिक बाटोबाट आवतजावत गरिरहेको जनाइएको छ। यातायात अवरुद्ध पार्न खोज्दा अश्रुग्यास प्रहार गर्नुपरेको प्रहरी कार्यालय झापाका डीएसपी कृष्णकुमार चन्दले बताए। यसअघि आजै बिहान प्रहरीले दमकबाट बन्दकर्ताहरू पदम बेघा, धनकुमार योङहाङ र शुक्र लिम्बूलाई पक्राउ गरेको थियो।"
कालापत्थर बन्दै हिमालहरू,"दोलखा : कात्तिकको सुरुवातमै हिउँ पर्ने दोलखाका उच्च हिमाली भेगहरू कालिञ्चोक, शैलुङ, चेर्दुङ, खरिढुंगा उराठ बन्दै गएका छन्। विगत चार वर्षदेखि नै हिमालमा हिउँ देखिन छाडेका छन्। माघ महिनाको अन्तिम सातासम्म पनि माथिल्ला भेगमा हिमपात र तला भेगमा हिउँदे वर्षा हुने छाँटकाँट छैन। दोलखाका माथिल्ला भेगका किसान बारीमा आलु लगाएर हिउँ पानीको पर्खाइमा छन्। हिउँदे वर्षा नहुँदा आलु उत्पादन घट्ने हो कि भन्ने चिन्ताले किसानहरू पिरोलिएका छन्। दोलखा जिल्ला एक हिमाल र पहाडी भूभाग रहेको जिल्ला हो। समुद्री सतहदेखि ७ सय ६२ मिटरको उचाइदेखि गौरीशंकर हिमाल ७ हजार १ सय ३४ सम्मको उचाइमा रहेको यस जिल्लाको गौरीशंकर हिमाल अहिले काला पहाडजस्ता देखिन थालेका छन्। दोलखा जिल्लामा साना ठूला गरी ४० वटा हिमाल छन्। लामो समय हिउँ नपर्दा हिमालहरू काला पहाडमा परिवर्तन भएका छन्। जलवायु परिवर्तनको असर हिमालमा मात्र नभएर मानवीय जीवन र वन्यजन्तुमा पनि परेको छ। हिमाली भेगको तलो तहसम्म हिउँ पर्नुपर्ने तर हिउँदे वर्षासम्म पनि भएको छैन। हिमाली क्षेत्रमा आलु रोप्ने मुख्य सिजन ढिम्कीसक्दा पनि हिमपात नभएपछि किसानहरू मारमा परेका छन्। दोलखाको नौवटै स्थानीय तहको माथिल्लो भेगको ३२ सय हेक्टर क्षेत्रफलको जमिनमा किसानहरूले व्यावसायिक आलु खेती गर्दै आएका छन्। जसमध्ये शैलुङ गाउँपालिकाले सबैभन्दा बढी आलु उत्पादन गर्छ। माघ सकिन लागिसक्यो खै पानी छैन, के खेती गर्नु र, आलु त जसोतसो रोपियो पानी नपरेपछि अब माटामै सुक्ने तर्खरमा छ, शैलुङका किसान विशाल श्रेष्ठले गुनासो गरे। सेपिलो बारीमा त ठीकै छ तर पारिलो जग्गामा पानी परेन भने आलु उत्पादन घट्ने पक्का छ, उनले भने। शैलुङका अधिकांश किसानहरूले व्यावसायिक आलु खेती गर्छन्। माघ सकिने बेलासम्म पनि हिमपात नहुँदा दोलखाका किसानहरू चिन्तित छन्। पानी पर्ने क्रम घट्न थालेपछि स्थानीय निराश छन्। विगतमा जाडोयाममा हिउँले दोलखाका माथिल्ला डाँडा सबैतिर सेताम्मे देखिन्थे, हिजोआज हिमालमा समेत हिउँ छैन, सेता हिमाल काला बन्दै गएका छन्। दोलखाको उच्च भेगमा यतिखेर कठ्याँग्रिने जाडो हुन्थ्यो तर सदरमुकाम चरीकोटमा यतिखेर गर्मी चढिसकेको छ। हिमनदी पग्लने क्रम बढेको छ। वर्षौंदेखि दोलखावासीले जलवायु परिवर्तनको असर प्रत्यक्ष रूपमा भोग्दै आएका छन्। हिउँ परे खेती गर्न सहज हुन्छ। उत्पादन पनि बढ्छ। हिउँले गर्दा आलु, गहुँ, फापरलगायत बाली सप्रिन्छन्। किसानले सिँचाइको छुट्टै व्यवस्था गर्न नपर्ने विशालको भनाइ छ। हिमपात नभएपछि हिमशृंखला कालापत्थर देखिन थालेका छन्। हिउँले सेताम्मे ढाकिनुपर्ने हिमाल हिमपात नहुँदा पग्लिएर नांगिन थालेका छन्। कात्तिक, मंसिरदेखि माघ, फागुनसम्म सेताम्मे देखिनुपर्ने हिमालमा हिमपात हुन नसक्दा हिउँ पग्लिएर हिउँको मात्रा घट्दै गएको छ। जलवायु परिवर्तनको असर हिमाली क्षेत्रमा प्रत्यक्ष रूपमा परेको स्थानीयवासीको भनाइ छ। हिमपात नभएपछि हिमालको हिउँ पग्लिएको छ। हिउँ पग्लिएपछि हिमाल नांगिँदै गएका छन्। पछिल्लो वर्षमा हिमपात पर्ने समय नै परिवर्तन भएको छ। मौसम फेरिएर फागुनचैतमा केही वर्ष अगाडि हिउँ परेको पनि थियो। हिमाली भेगमासमेत हिमपात नभएपछि हिउँ खेल्न आउने पर्यटकहरू पनि घट्ने चिन्ता छ। विगतका वर्षमा हिमपात हुनासाथ दोलखा आउने पर्यटक यस वर्ष यतिखेरसम्म आउने वातावरण बनेन होटल व्यवसायी हरि ओलीले बताए। ३४ वर्षअगाडि मंसिर पहिलो साता नै हिमपात भएपछि हिउँ खेल्नका लागि पर्यटकको उल्लेख्य आगमन हुन्थ्यो सदरमुकाम चरीकोट र कालिञ्चोकका होटलहरू पर्यटकले भरिभराउ हुन्थे। हिउँ नपरेपछि होटल व्यवसायसमेत प्रभावित बनेको छ। हिउँ खेल्न पर्यटक खचाखच हुन्थे, हिमपात नभएपछि सबै होटल सुनसान छन्, उनले बताए। जलवायु परिवर्तनको असर हिमालमा मात्रै होइन, किसान, व्यवसायी, जंगली जनावर फूलहरू, लालीगुराँस, मानव जीवन, चराचुरुंगी सबैमा परेको छ। पानी र हिउँ समयमा पर्दैन। वनका फूल बेमौसममा फुल्न थालेका छन्। यो जलवायु परिवर्तनको प्रत्यक्ष प्रभाव हो। डाँडापाखा यतिबेला सुक्खा रहेका छन्। हिमालमा हिउँ नभएका कारण हिमालहरूको सौन्दर्यता हराउँदै गएको छ। आजभोलि हिउँबिनाको हिमाल उजाड देखिन थालेका स्थानीयहरू बताउँछन्। सिजनमा हिउँ नपर्दा हिमालहरूको प्राकृतिक सुन्दरता गुम्नुका साथै सेता हिमाल कालापत्थरमा परिणत भएका छन्। बर्सेनि हिउँ कम हुँदै जाँदा कालान्तरमा यसले वनस्पति, जीव जन्तु, चराचुरुंगीलगायत रैथाने बालीहरूको लोभ हुँदै जाने र पर्यटनको क्षेत्रमा नकारात्मक असर गर्न सक्ने अवस्था सिर्जना हुने अवस्था आउन सक्ने पक्का जस्तै छ। मानव सिर्जित समस्या जस्तै प्राकृतिक स्रोतको अत्यधिक दोहन, ऊर्जाको अत्यधिक प्रयोग, बढ्दो औद्योगीकरणका साथै डढेलो, भूकम्प, ज्वालामुखीजस्ता प्राकृतिक प्रकोपलगायत कारण भइरहेको जलवायु परिवर्तनले मानव जीवनका हरेक क्षेत्रमा नकारात्मक असर पुगेको छ। मानव सिर्जित समस्या कम गर्न सकिए जलवायु परिवर्तनले पार्ने असर न्यूनीकरण गर्न सकिने सम्भावनाहरू छन्। जलवायु परिवर्तनको यस्तो असरप्रति हामी मानिस आफैं सचेत बन्नुपर्ने अवस्था सिर्जना भएको छ।"
क्याम्पस प्रमुखको कार्यकक्षमा तोडफोड,"विराटनगर : विराटनगर महानगरपालिका३ मा रहेको स्कुल अफ इन्जिनियरिङ कलेजमा अध्ययनरत विद्यार्थीहरुले आइतबार दिउँसो क्याम्पस प्रमुखको कार्यकक्षमा तोडफोड गरेका छन्। प्रहरीका अनुसार घटना दिउँसो ४ बजेतिरको हो। विद्यार्थीको दुई समूहबीच भएको विवादलाई क्याम्पस प्रशासनले साम्य पार्ने प्रयास गरिरहँदा एक्कासि कलेजमा तोडफोड भएको प्रहरीले जनाएको छ। प्रहरीका अनुसार कलेजमा सरस्वती पूजाको विषयलाई लिएर विद्यार्थीको दुई समूहबीच विवाद भएको थियो। सरस्वती पूजा सोमबार हो। विद्यार्थीबीच विवाद बढेपछि क्याम्पस प्रमुख तेजराज गिरीले आफ्नै कार्यकक्षमा लगेर सम्झाइबुझाइ गर्न खोजेका थिए। गिरीले सम्झाउँदै गर्दा एक्कासि उत्तेजित भएर विद्यार्थी तोडफोडमा उत्रिएका हुन्। मोरङ प्रहरीका प्रवक्ता डीएसपी वेदप्रकाश जोशीका अनुसार तोडफोडबाट गिरीको कार्यकक्षमा रहेका फर्निचर, कम्प्युटरलगायतका सामानमा क्षति पुगेको छ। तोडफोडपछि करिब १५२० जना विद्यार्थीको समूह फरार भएको जानकारी जोशीले दिए। उनका अनुसार फरार रहेकाको खोजी भइरहेको छ। तोडफोडबाट ३ लाख बढीको क्षति भएको प्रहरीको प्रारम्भिक अनुमान छ। घटनाको अनुसन्धान थप अनुसन्धान अघि बढाइएको प्रहरीले जनाएको छ।"
"स्वर्गद्वारी गुठीका मोही किसान फेरि आन्दोलित, माइतिघरमा गरे नाराबाजी","काठमाडौं : स्वर्गद्वारी गुठीका मोही किसान फेरि आन्दोलित भएका छन् । सरकारले आफूहरूसँग गरेको सम्झौता कार्यान्वयन नगरेको भन्दै स्वर्गद्वारी गुठीपीडित मोही किसान संघर्ष समितिले आइतबार काठमाडौंको माइतिघरमा विरोध प्रदर्शन गरेका हुन् । २०८० चैत ७ गते भूमि व्यवस्था,सहकारी तथा गरिबी निवारण मन्त्रालय र स्वर्गद्वारी गुठी पीडित मोही किसान संघर्ष समितिबीच सहमति भएको थियो। जसअनुसार स्वर्गद्वारी आश्रमको जग्गामा बसोबास गर्ने संघर्षरत मोही किसानहरूको मागलाई सम्बोधन हुने गरी सरकारले नयाँ एकीकृत कानुन तर्जुमाको प्रक्रिया सुरू गर्ने उल्लेख थियो । तर सरकारले सहमति कार्यान्वयन नगरेको भन्दै उनीहरूले काठमाडौं केन्द्रीत आन्दोलन सुरु गरेका हुन् । स्वर्गद्वारी गुठीपीडित मोही किसान संघर्ष समितिका प्रवक्ता प्रविण थारुले मोही किसानलाई मोही पूर्जा प्राप्त भएपनि जमिन प्राप्त हुन नसकेकाले आन्दोलन गर्नुपरेको बताए । उनले सरकारले आफूहरूसँग यसअघि गरेको सहमति कार्यान्वयन हुनुपर्ने उल्लेख गरे। काठमाडौंको आन्दोलनमा पनि सुनुवाइ नभए दाङ फर्केर शान्तिपूर्णदेखि सशक्त र दाङ बन्दसम्मका कार्यक्रम गर्ने तयारी पनि भएको स्वर्गद्वारी गुठी पीडित मोही किसान संघर्ष समितिले चेतावनी दिएको छ । स्वर्गद्वारी आश्रमको एक हजार ३४ बिगाह १७ कट्ठा सात धुर जग्गामध्ये सात सय ५३ बिगाह जग्गामा मोही कायम छ । मोही कायम भएको जग्गाको स्वामित्व आफूहरूले पाउनुपर्ने मोही किसानको माग छ ।"
"चाँदनी हत्या प्रकरण: बाबुआमा पक्राउ, ६ जनामाथि अनुसन्धान","विराटनगर : विराटनगरमा मारिएकी १४ वर्षीया चाँदनी यादवका बाबुआमालाई प्रहरीले आइतबार पक्राउ गरेको छ। भारत बिहारको छपरा जिल्ला घर भएका चाँदनीका बुवा अन्दाजी ४० वर्षीय लालमन राय यादव र आमा ३९ वर्षीया राजकुमारी राय यादवलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार भारतबाट विराटनगर बोलाएर उनीहरुलाई नियन्त्रणमा लिइएको हो। चाँदनीको हत्यामा बाबुआमासहित उनकै मावली परिवारका सदस्यको संलग्नता रहेको प्रारम्भिक अनुसन्धानबाट खुलेको डीएसपी जोशीले बताए। प्रहरीले यसअघि चाँदनीका मावली हजुरबुवा ५५ वर्षीय सरयुग मण्डल, हजुरआमा ५३ वर्षीया बतासी मण्डल, मामा ३५ वर्षीय रामबाबु मण्डल र माइजू जानकीदेवी मण्डललाई पक्राउ गरेको थियो। प्रहरीले अनुसन्धानका क्रममा मावली परिवारका ८ जनालाई पक्राउ गरेको थियो। घटनामा संलग्नता नदेखिएपछि ४ जनालाई छाडिएको छ। हजुरबुवा, हजुरआमा, मामा र माइजूबाहेक घटनामा मावली परिवारतर्फ अरूको संलग्नता नदेखिएको डीएसपी जोशीले बताए। उनका अनुसार चाँदनीका बाबु लालमन, आमा राजकुमारी, मावली हजुरबुवा सरयुग मण्डल, हजुरआमा बतासी, मामा रामबाबु र माइजू जानकीदेवीविरुद्ध कर्तव्य ज्यान मुद्दा चलाउन आइतबार अदालतबाट म्याद थप गरेर अनुसन्धानको थप प्रक्रिया अघि बढाइएको छ। पहिलो चरणमा अनुसन्धानका प्रहरीले ५ दिनको म्याद पाएको छ। हत्या गरेर विराटनगर महानगरपालिका५ विशालचोकको कलेर्वा टोलस्थित मामाघर नजिकै खाल्डोमा गाडेको अवस्थामा गत शुक्रबार चाँदनीको शव फेला परेको थियो। मामाघरमा हत्या गरेपछि नजिकै खाल्डो खनेर शव गाडिएको प्रहरीको प्रारम्भिक अनुसन्धानबाट पत्ता लागेको छ। बाबुआमादेखि मावली परिवारसम्मको मिलेमतोमा बालिकाको हत्या गरेको पाइयो। कर्तव्य ज्यान मुद्दामा अनुसन्धानका लागि थप प्रक्रिया अघि बढेको छ, डीएसपी जोशीले भने। प्रहरीका अनुसार चाँदनीको हत्या माघ ११ गतेतिर भएको हुनसक्छ। शवको पोस्टमार्टम विराटनगरकै कोशी अस्पतालमा गरिएको छ। पोस्टमार्टम गरिसकेको शव भने अस्पतालमै छ। प्रहरीले उत्खनन गरेर खाल्डोबाट शव निकालेको थियो। प्रहरीले प्राप्त गरेको जानकारी अनुसार भारतमै १ व्यक्तिसँग चाँदनीको प्रेम सम्बन्ध थियो। प्रेम सम्बन्ध छुटाउनका लागि भनेर बाबुआमाले नै करिब १ महिनाअघि उनलाई विराटनगरस्थित मामाघरमा लिएर आएका थिए। प्रहरीका चाँदनीले ती व्यक्तिलाई छाड्न नसक्ने अडान लिइन्। मामाघरबाट भाग्नसमेत खोजेको पाइयो। भाग्न खोजेपछि रिसको झोंकमा हत्या गरी शवलाई खाल्डो खनेर गाडेको खुलेको छ, प्रहरी स्रोतले भन्यो। चाँदनीलाई मामाघरमा लिएर आएका बाबुआमा उनलाई नलिइकन भारत घरतिर फर्किएका थिए। त्यसपछि मामाघरमा पनि नदेखिएकी चाँदनी एकाएक बेपत्ता भएको हल्ला गाउँमा गाइँगुइँ चल्न थाल्यो। त्यो सूचना प्रहरीसम्म पुग्यो। प्रहरीले खोजतलास गर्दा हत्या गरेर गाडेको अवस्थामा शव फेला पारेको हो। प्रहरीका अनुसार मामाघरदेखि १ सय २५ फिट दक्षिणमा खनिएको ४ फिट गहिरो खाल्डोबाट सडेर दुर्गन्धित भएको अवस्थामा शरीरका कपडासहितको शव निकालिएको थियो। डीएसपी जोशीले हत्याको कारण प्रेम सम्बन्ध नै रहेको बताए। उनका अनुसार हत्या गरेर शव व्यवस्थापन गरेपछि बाबुआमा भारतस्थित घर फर्किएका हुन्। अनुसन्धानबाट र पोस्टमार्टम रिपोर्ट प्राप्त भएपछि घटनाका बारेमा थप प्रस्ट हुने उनले बताए। बालिका बेपत्ता भएको जानकारी आउनसाथ प्रहरी पुग्दा हजुरबुवा सरयुग मण्डलले नातिनी आफ्नै घरतिर गइसकेको बताएका थिए। प्रहरीले बाबुआमासँग सम्पर्क गर्दा छोरी मामाघरमै रहेको बताए। बारम्बार कुरा फेर्न थालेपछि प्रहरीले मामाघर वरपर खोजतलास तीव्र पारेको थियो। प्रहरीले घटनाको थप प्रमाण जुटाउने काम भइरहेको जनाएको छ। लालमन र राजकुमारीका २ छोरा र १ छोरी थिए।"
"भोटेकोशीको लिपिङ जंगलमा आगलागी, सिम्रिक एयरले निभाउँदै",काठमाडौं : सिन्धुपाल्चोकको भोटेकोशी गाउँपालिका२ को लिपिङको जंगलमा ठूलो आगलागी भएको छ। जंगलको आगो निभाउन सिम्रिक एयरको हेलिकोप्टरले पानी खन्याइरहेको छ। स्थानीयबासीको आग्रहमा सिम्रिक एयरको हेलिकोप्टरले बस्ती जोगाउन आगो निभाउने प्रयास गरिरहेको छ। आगलागी के कारणले भएको भन्ने जानकारी भने हालसम्म आएको छैन। थप विवरण आउन बाँकी छ।
घुससहित पक्राउ परेका प्रधानाध्यापकसहित तीनजनाविरुद्ध अख्तियारले हाल्यो मुद्दा,"काठमाडौं : अख्तियार दुरूपयोग अनुसन्धान आयोगले भवन निर्माणका क्रममा सेवाग्राहीसँग घुस मागेको आरोपमा प्रधानाध्यापकसहित तीनजनाविरुद्ध भ्रष्टाचार मुद्दा दायर गरेको छ। नवलपरासीको पाल्हिनन्द गाउँपालिकास्थित राजनारायण माध्यमिक विद्यालयका प्रधानाध्यापक रेशम राज कण्डेल,विद्यालय सहायक लेखापाल सुरेश गुप्ता र विद्यालय व्यवस्थापन समितिका सदस्य सुरेन्द्र कहारसमेत गरी तीनजनाविरुद्ध आज विशेष अदालत काठमाडौंमा आरोप पत्र दायर भएको हो। अख्तिायरका प्रवक्ता नरहरि घिमिरेका अनुसार अनु सन्धानका क्रममा प्रधानाध्यापक कण्डेल,विद्यालय सहायक लेखापाल गुप्ता र विद्यालय व्यवस्थापन समितिका सदस्य कहारको मिलेमतोमा भवन निर्माण सम्पन्न पछि अन्तिम बिल भुक्तानी गर्नका लागि सेवाग्राहीसँग ६५ हजार घुस लिएको पुष्टि हुन आएपछि उनीहरूविरुद्ध आरोप पत्र दायर भएको हो। उनीहरू केही समयअघि सेवाग्राहीबाट ६५ हजार रुपैयाँ घुससहित पक्राउ परेका थिए। उनीहरूविरुद्ध सोही रकम बराबरको बिगो र जरिवाना सजायको माग गरिएको विशेषमा दायर गरेको आरोप पत्रमा उल्लेख छ।"
दूरबीनबाट कानको जालीको शल्यक्रिया,"नुवाकोट : नुवाकोटको त्रिशूली अस्पतालमा पहिलोपटक दूरबीनबाट कानको जालीको शल्यक्रिया गरिएको छ। ६ दशक पुरानो त्रिशूली अस्पतालमा आधुनिक भवन तथा उपकरण भित्रिएसँगै बिरामीहरूले सहज रूपमा उपचार पाइरहेको अस्पतालका निर्देशक डा राजेन्द्र लामाले बताए। उनका अनुसार अस्पतालले जटिल प्रकृतिको शल्यक्रियासमेत सुरु गरिसकेको छ। उपकरण र चिकित्सकको सहजतासँगै त्रिशूली अस्पतालमै नाक, कान, घाँटी सम्बन्धी शल्यक्रिया सुरु गरिएको अस्पतालका अध्यक्ष उपेन्द बुढाथोकीको भनाइ छ। उनका अनुसार बिरामीहरूले त्रिशूलीमै शल्यक्रियासहितको उपचार सेवा पाएपछि काठमाडौं जानु पर्ने बाध्यताको अन्त्य भएको र यसले समय र रकमको समेत बचत भएको छ। दूरबीनबाट गरिएको शल्यक्रिया सेवामा ६० जना भन्दा बढीले बहिरंग सेवा र १७ जनाले कानको (कानको सुनाइ परीक्षण) पिटिए सेवा लिएको अस्पतालले जनाएको छ। दूरबीनबाट शल्यक्रिया गरिने कार्य निरन्तर भइरहेको छ। त्रिशूली अस्पतालमा दूरबीन विधिबाट शल्यक्रिया तथा स्वास्थ्य सेवा सञ्चालन गरिएपछि बिरामीहरू निकै खुसी भएका छन्। त्रिशूली अस्पतालले आफ्नो स्वास्थ्य सेवा विस्तार गर्दै आधुनिक प्रविधिको प्रयोगद्वारा शल्यक्रिया र परीक्षण सेवा सञ्चालन गरेको हो। अस्पतालमा निर्देशक डा राजेन्द्र लामा, सौरभसुमन यादव र पार्वती गौतमको नेतृत्वमा ल्याप्रोस्कोपिक सर्जरी (दूरबिन विधिद्वारा पित्तथैलीको अप्रेसन), इन्डोस्कोपी सेवा र पिसाबनली तथा थैलीको परीक्षणसमेत भइरहेको छ। बिरामीको पिसाब थैलीको परीक्षण गर्दा पिसाब थैलीमा मासु पलाउने रोगको प्रारम्भिक निदान र उपचार गरिएको छ।"
देशभरका सबै सामुदायिक विद्यालयमा निःशुल्क खानेपानी,"वीरगन्ज : खानेपानीमन्त्री प्रदीप यादवले देशभरका सबै सामुदायिक विद्यालयमा शुद्ध तथा स्वच्छ खानेपानी निःशुल्क उपलब्ध गराउने प्रतिबद्धता जनाएका छन्। वीरगन्ज१३ राधेमाईमा रहेको साउथ जोन माविको १६ औं वार्षिकोत्सव समारोहलाई सम्बोधन गर्दै मन्त्री यादवले भने,देशभरका सबै सामुदायिक विद्यालयहरूमा शुद्ध तथा स्वच्छ खानेपानी निःशुल्क रूपमा जडान र वितरण गर्ने प्रतिबद्धता यही कार्यक्रम मार्फत व्यक्त गर्छु। एक वर्षभित्र २७ प्रतिशतबाट शुद्ध खानेपानीको पहुँचलाई ५७ प्रतिशतसम्म पुर्याउने लक्ष्यसहित खानेपानी मन्त्रालयले काम गरिरहेको पनि उनले बताए। सामुदायिक विद्यालयका विद्यार्थीहरूका लागि निःशुल्क खानेपानी जडान तथा वितरण गर्न शिक्षा मन्त्रालयबाट सहसचिव र खानेपानी मन्त्रालयबाट सहसचिव मिना श्रेष्ठको नेतृत्वमा एक विशेष टोली गठन गरिसकिएको भन्दै उनले उक्त टोली गृहकार्यमा जुटिसकेको जानकारी समेत गराए। देशभरका सामुदायिक विद्यालयहरूमा निःशुल्क शुद्ध खानेपानीको जडान तथा वितरण कार्य केही दिनमै सुरु गरिने उनले बताए। फरक प्रसंगमा मन्त्री यादवले विद्यालयमा अध्ययनरत आफ्ना छोराछोरीको शैक्षिक गतिविधिबारे हरेक अभिभावकले चासो राख्नुपर्ने सुझाव दिए। विद्यालयबाट घर फर्किएपछि विद्यार्थीहरूको गृहकार्य, अध्ययन तथा अन्य गतिविधिमा अभिभावकहरूले ध्यान दिनु आवश्यक रहेको बताए। विद्यालय व्यवस्थापनदेखि अन्य प्रशासनिक पक्षबारे नि अभिभावकहरूले आफ्नो दायित्व ठानेर चासो राख्नुपर्ने उनको भनाइ थियो।"
किताब खानाका शाखा अधिकृत धनेश्वर प्रसाईसहित तीनजनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले राष्ट्रिय किताबखाना छाउनीका शाखा अधिकृत धनेश्वर प्रसाईसहित तीनजनाविरुद्ध भ्रष्टाचार मुद्दा दायर गरेको छ। आयोगका प्रवक्ता नरहरि घिमिरेका अनुसार शाखा अधिकृत प्रसाईसहित तीनजनाविरुद्ध आज विशेष अदालत काठमाडौंमा भ्रष्टाचार मुद्दा दायर भएको हो। केही समयअघि सेवाग्राहीबाट तीन लाख घुस लिइसकेको अवस्थामा अख्तियारको टोलीले प्रसाईंलाई नियन्त्रणमा लिएको थियो। अनुसन्धानका सिलसिलामा राष्ट्रिय किताबखाना (शिक्षक) छाउनीका शाखा अधिकृत प्रसाई,कार्यालय सहयोगी भवानी अधिकारी र बिचौलिया सुदर्शन न्यौपानेसमेतको मिलेमतोमा सेवाग्राहीको नियमानुसार पेन्सन पट्टा बनाइ दिनका लागि विभिन्न बहान बनाइ तीन लाख घुस लिएको खुल्न आएको आयोगले जनाएको छ। उनीहरूविरुद्ध सोही रकम बराबरको बिगो,कैद सजाय माग गरिएको आरोप पत्रमा उल्लेख छ।"
"दुईवटा घर भाडामा लिएर ३ अर्ब बढीको ठगी, २४ जना पक्राउ","काठमाडौं : ललितपुरको सानेपामा रहेको दुईवटा सुविधा सम्पन्न घर भाडामा लिएर ठगी गर्ने २४ जना पक्राउ परेका छन्। उपत्यका अपराध अनुसन्धान कार्यालयको टोलीले विभिन्न आठवटा बेटिङ एप्समार्फत अनलाइन जुवा खेलाएर आर्थिक कारोबार गर्ने व्यक्तिहरूलाई पक्राउ गरेको हो। पक्राउ पर्नेमा १० जना भारतीय र १४ जना नेपाली नागरिक छन्। कार्यालयका प्रवक्ता काजीकुमार आर्चायका अनुसार ६ महिनादेखि उक्त घर भाडामा लिएर यो समूहले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेका हुन्। प्रहरीका अनुसार भारतमा बस्दै आएका एक व्यक्तिले ६ महिनाअघि उक्त दुईवटा घर भाडामा लिएका थिए। भाडा बापत मासिक २ लाख तिर्ने सम्झौता भएको थियो। पक्राउ परेका व्यक्ति ती व्यक्तिका कामदार भएको बुझिएको छ। भारतमा बसेर ती व्यक्तिले यहाँका कामदारलाई काम लगाउने गर्थे। विशेष सूचनाका आधारमा खटिएको प्रहरी टोलीले जिल्ला प्रहरी कार्यालय ललितपुरसँगको समन्वयमा उनीहरूलाई नियन्त्रणमा लिएको हो। उनीहरूले ८ भन्दा बढी बेटिङ साइटहरू प्रयोग गरी भारतीय एजेन्टहरूसँग ह्वाट्सएपमार्फत सम्पर्क गरेर अनलाइन जुवा खेलाउने गरेका पाइएको छ। प्रहरीको प्रारम्भिक अनुसन्धानका क्रममा अनलाइन जुवा खेलाउनको लागि उनीहरूले विभिन्न भारतीय नम्बर प्रयोग गर्ने गर्थे। प्रतिमहिना २५ देखि ३० हजार तलब दिनेगरी १४ नेपाली र १० जना भारतीयलाई जुवा खेलाउने काममा राखिएको थियो। उनीहरूले जुवाको रकम भारतका विभिन्न बैंक खाताबाट डिपोजिट र विथ ड्र गर्ने गर्थे। पछिल्लो ६ महिनामा मात्रै उनीहरूले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेका छन्। पक्राउ परेका व्यक्तिहरूबाट प्रहरीले ५७ थान मोबाइल, १३ थान ल्यापटप, ३४ थान एटिएम कार्ड, ८८ थान सिमकार्ड, १२ थान चेकबुक, ८ थान आधार कार्ड र ६ थान राहदानी बरामद गरेको छ। पक्राउ पर्नेमा भारतका उत्तर प्रदेश, उत्तराखण्ड, मध्यप्रदेश र बिहार प्रदेशका नागरिकहरू रहेका छन् । नेपालका प्युठान, डोटी, सुर्खेत र दार्चुला जिल्लाका व्यक्तिहरू रहेका छन्। प्रहरीका अनुसार उनीहरुले नेपालमा बसेर विभिन्न देशका नागरिकलाई अनलाइन जुवा खेलाउने गरेका थिए। हारेका व्यक्तिको अकाउन्टबाट रकम सार्ने र जितेको व्यक्तिको बैंक खातामा रकम जम्मा गरिदिने कार्यका लागि यो समूहले नेपालमा कार्यालय खोली कामदारहरू राखेको थियो। पक्राउ परेका व्यक्तिहरू सामान्य लेखपढ गर्न जानेका व्यक्ति रहेको प्रहरीले जनाएको छ। प्रहरीले पक्राउ परेका सबैलाई मुलुकी अपराध संहिता, २०७४ को जुवा तथा सट्टेबाजी सम्बन्धी कसुर र विदेशी विनिमय नियमित गर्ने ऐन, २०१९ बमोजिम कारबाहीका लागि जिल्ला प्रहरी परिसर ललितपुरले अनुसन्धान गरिरहेको छ।"
"झापामा बन्द गराउँदै हिँड्ने तीनजना पक्राउ, मेची राजमार्गमा यातायात ठप्प","झापा : मुक्कुम्लुङ संरक्षण तथा केबुलकार खारेजी अन्तरदलीय संघर्ष समितिले आह्वान गरेको बन्दको आंशिक प्रभाव झापामा परेको छ । ताप्लेजुङको पाथीभरा क्षेत्रमा निर्माणाधीन केबलकारको विरोध गर्दै आइरहेको संघर्ष समितिले आज र भोलि झापासहित पूर्वका नौ जिल्लामा बन्दको आह्वान गरेको छ । झापामा बन्द गराउँदै हिँड्ने तीनजनालाई प्रहरीले नियन्त्रणमा लिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । आज बिहान दमक नगरपालिका६ स्थित आकाशे पुलमा भेला भई बन्द गराउँदै हिँडने तीनजना बन्दकर्तालाई इलाका प्रहरी कार्यालय दमकले नियन्त्रणमा लिएको हो । पक्राउ पर्नेमा पदम बेघालगायत रहेका छन् । राजमार्गमा गुडिरहेका गाडीको चाबी थुत्न खोज्दा उनीहरूलाई नियन्त्रणमा लिएको डीएसपी चन्दले बताए । त्यस्तै आज बिहान ५:३० बजे मेची राजमार्गअन्तर्गत बुद्धशान्ति गाउँपालिका ४ स्थित बर्नेमा बन्दकर्ताहरूले दुईवटा घाघरुको रुख ढालेर राजमार्ग अवरुद्ध पारेका थिए । त्यसलाई पन्छाएर सडक सुचारु गराएको डीएसपी चन्दको भनाइ छ । जिल्लामा बन्दको प्रभाव देखिएको छैन । राजमार्गमा सवारीसाधन चलिरहेका छन् । बजार पसल पनि खुला छ । राजमार्गका विभिन्न स्थानमा व्यापक सुरक्षाकर्मीहरू परिचालन गरिएको उनले बताए । समितिले ताप्लेजुङ,पाँचथर, इलाम, झापा, मोरङ, सुनसरी, धनकुटा, तेह्रथुम र सङ्खुवासभा बन्दको आह्वान गरेको हो । पूर्वी पहाडी जिल्लामा भने यातायात चलेको छैन । बन्दकर्ताहरूले गत माघ १५ गतेदेखि मेची राजमार्गमा यातायात बन्द यथावत् राखेका छन् । जसका कारण जनजीवन प्रभावित बन्दै गएको छ । पाथीभरा क्षेत्रमा केबुलकारको विरोध गर्दै आएका मुक्कुम्लुङ संरक्षण संर्घष समिति र प्रहरीबीच झडप भएको थियो । झडपमा प्रहरीको गोली लागेर तीनजना प्रदर्शनकारी गम्भीर घाइते भएपछि उनीहरू थप आन्दोलित बनेका हुन् ।"
