शीर्षक,विवरण
मानव बेचबिखन र सुरक्षित आप्रवासनबारे नेपालभारत संवाद,"दाङ : सुरक्षित प्रवास तथा मानव बेचबिखन समाधानका लागि नेपालभारत अन्तरदेशीय संवाद लुम्बिनीमा भएको छ। दुई देशबीच बिकराल बन्दै गएको मानव बेचबिखन तथा असुरक्षित आप्रवासनका समस्या पहिचान तथा समाधानका लागि दुबै देशका सरकारी तथा गैरसरकारी निकायका प्रतिनिधि लुम्बिनीमा जुटेका हुन्। एक दिने यो भेलाको उद्घाटन लुम्बिनी प्रदेशका मुख्यमन्त्री चेतनारायण आचार्यले गरेका थिए। दुई देशका प्रतिनिधिहरूलाई सम्बोधन गर्दै मुख्यमन्त्री आचार्यले समस्या समाधानका लागि दुबै देशका निकायहरू साझा संयन्त्र बनाएर जानुपर्नेमा जोड दिएका थिए। उनले मानव बेचबिखन तथा असुरक्षित आप्रवासनको समस्या नेपालको मात्रै नभएर यसले दुबै देशका समाज र परिवारलाई पिरोलिरहेको बताए। खुल्ला सिमाना, समान सभ्यता अनि संस्कृति र सम्बन्धका कारण यो समस्या थप जटिल भएको भन्दै अब सम्बन्ध र सिमानाहरूमा सुधार हुनुपर्नेमा जोड दिए। खुला सीमानाका दुबैतिर मानवबेचबिखन मौलाइरहेको छ। भारतका मान्छे नेपाल आउन अनि नेपालका मान्छे भारत जानका लागि पहिलादेखि नै सजिलै थियो, उनले भने, त्यही सहजतामा मानव बेचबिखनका गिरोहहरूले त्यस्तो काम गरिरहेका छन्। त्यसका लागि दुबै देशले सिमानामा विशेष नीति अपनाउनुपर्छ। उनले नेपालभारतको सम्बन्धजस्तै यहाँका अशिक्षा, चेतना र बेजोरगारीको समस्या पनि साझा भएको भन्दै दुबै देशले एउटा संयुक्त संयन्त्र निर्माण गरेर आप्रवासनलाई सुरक्षित बनाउन र मानवबेचबिखन नियन्त्रण गर्न सकिने पनि बताए। नेपालमा शिक्षा, चेतना र रोजगारीको कमीले गर्दा पनि यस्तो समस्या आएको देखिन्छ। लुम्बिनी प्रदेश र भारतको धेरै लामो सिमाना छ र त्यो भन्दा धेरै लामो सम्बन्ध पनि हाम्रो छ मुख्यमन्त्री आचार्यले भने त्यस कारण कतिपय समस्याहरू हामी छिमेकी मिलेर पनि टुङ्ग्याउनुपर्छ। तर मानवबेचबिखन र सुरक्षित आप्रवासनका लागि दुबै देशको राष्ट्रस्तरीय नीति अबलम्बन हुनुपर्छ भन्ने हाम्रो भनाइ हो। हाम्रो नीति पनि यही नै हो। त्यस्तै आचार्यले मानव बेचबिखनको अर्को कारण बालबिवाह भएको औंल्याउँदै त्यसको निर्मूलीकरणमा पनि जोड दिएका छन्। नेपाल सरकारले बालविवाह अन्त्यका लागि ऐन, कानुन बनाए पनि स्थानीयस्तरमा त्यसको प्रभावकारी कार्यान्वयन हुन सकेको छैन। मुख्यमन्त्री आचार्यले तिनै तहका सरकारहरू मिलेरमात्रै राष्ट्रिय समस्या समाधान हुनसक्ने पनि बताए। बालविवाह पनि मानव बेचबिखनको एक जटिल समस्या हो। त्यसैले बालबिवाह मुक्त नेपालका लागि हाम्रो लुम्बिनी सरकारले आफ्नो प्रतिवद्धता व्यक्त गरिसकेको छ उनले भनेका छन्। त्यस्तै लुम्बिनी प्रदेशका सामाजिक विकासमन्त्री जन्मजय तिमिल्सिनाले बालबिवाह, बालअधिकारको उल्लंघन तथा मानव बेचबिखनको समस्या देशभित्र जस्तै अन्तरदेशीयरुपमा पनि समस्या भएको भन्दै त्यसको निराकरणका लागि दुबै देशको साझा संयन्त्र आवश्यक भएको बताए। कार्यक्रमका अध्यक्ष तथा लुम्बिनी प्रदेशका पूर्वमुख्यमन्त्री डिल्लीबहादुर चौधरीले नेपालभारतको सम्बन्धजस्तै समस्याहरू पनि समान रहेको र दुबै देश मिलेर त्यसको समाधान गर्न सकिने बताए। साझा समस्या समाधानका लागि दुबै देशमा कानुनको कमी नभएको भन्दै उनले त्यसका लागि आपसी समझदारी, सहकार्य र सहअस्तित्वका साथ काम गर्नुपर्नेमा जोड दिए।"
सुप्रिम सहकारी ठगी प्रकरण : छविलाल जोशीलाई थुनामा पठाउने आदेश,"भैरहवा : रुपन्देहीको बुटवलस्थित सुप्रिम बचत तथा ऋण सहकारी संस्थाको रकम अपचलन प्रकरणमा नेपाल प्रहरीका पूर्व डीआइजी छविलाल जोशीलाई पुर्पक्षका लागि थुनामा पठाउने अदालतले आदेश गरेको छ। जिल्ला अदालत रुपन्देहीका न्यायाधीश वशिष्ट कुमार घिमिरेको इजलासले पूर्पक्षका लागि थुनामा पठाउने आदेश गरेको जिल्ला अदालत रुपन्देहीका श्रेष्तेदार यज्ञमूर्ति ज्ञवालीलले बताए। मुद्दाका प्रतिवादी रहेका जोशी सोमबार अदालतमा उपस्थित भएका थिए, उनले भने, 'थुनछेक बहसपछि कसुर नगरेको विश्वास गर्नुपर्ने मनसबि आधार नदेखिँदा पछि ठहरे बमोजिम हुने गरी अहिलेलाई उनलाई थुनामा पठाउने आदेश भएको छ। थुनछेक बहसमा वादी (पीडित)को तर्फबाट जिल्ला सरकारी वकिल कार्यालय रुपन्देहीका जिल्ला न्यायाधीवक्ता प्रेमराज पौडेल, सह न्यायधीवक्ता गोकर्ण घिमिरे र प्रतिवादीको तर्फबाट मनोजकुमार चौधरीलगायतले बहस गरेका थिए। जिल्ला अदालत रुपन्देहीमा गोर्खा मिडिया नेटवर्कका अध्यक्ष गितेन्द्रबाबु (जिबी) राई, राष्ट्रिय स्वतन्त्र पार्टीका सभापति एवं गोर्खा मिडिया नेटवर्कका पूर्व प्रबन्ध निर्देशक रवि लामिछाने, पूर्व डीआईजी जोशी लगायत विरुद्ध सहकारीको रकम ठगी गरेको भन्दै अभियोग पत्र दर्ता भएको थियो। यसअघि लामिछाने अदालतमा उपस्थित भएर थुनछेक बहस पछि आदेशअनुसार एक करोड रुपैयाँ धरौटी बुझाएर रिहा भएका थिए।"
संसद भवन प्रवेश गर्न खोज्ने एक जना पक्राउ,काठमाडौं : नयाँ बानेश्वरस्थित संसद भवन प्रवेश गर्न खोज्ने एक जना पक्राउ परेका छन्। प्रहरीका अनुसार सोमबार दिउँसो संसद भवन प्रवेश गर्ने क्रममा खगेन्द्र सुनार पक्राउ परेका हुन्। अन्तरजातीय विवाह गरेका सत्येन्द्र र नेहाका लागि न्याय माग्दै उनी संसद भवन पश्न खोजेका थिए। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार फलामे साङलोसहित सुनारले निषेधित क्षेत्र तोडेर संसद भवन प्रवेश गर्न खोजेका थिए। उनलाई प्रहरी वृत्त नयाँ बानेश्वरको हिरासतमा राखिएको छ। खगेन्द्रले दलितलाई खै भन्दै खुट्टामा नेल लगाएर माइतीघर प्रदर्शन गर्दै आएका छन्। उनी संसद भवन भने दोस्रो पटक प्रवेश गर्न खोजेका हुन्। उनले गृहमन्त्री रमेश लेखककै निर्देशनमा अन्तरजातीय विवाह गरेका जोडीलाई छुटाउनका लागी प्रहरी प्रयोग गरेको र दमन गरेको भन्दै विरोध प्रदर्शन गरेका हुन्।
अर्थ मन्त्रालयको सचिवमा घनश्याम उपाध्याय,काठमाडौं : सरकारले अर्थ मन्त्रालयको सचिवमा घनश्याम उपाध्यायलाई ल्याउने निर्णय गरेको छ। सोमबार बसेको मन्त्रिपरिषद् बैठकले उपाध्यायलाई अर्थ सचिवमा ल्याउने निर्णय गरेको एक मन्त्रीले बताए। हालः उनी अख्तियार दुरुपयोग अनुसन्धान आयोगमा रहेका छन्। अर्थ मन्त्रालयका सचिव डा राम प्रसाद घिमिरेलाई भने त्यहाँबाट हटाइएको छ। उनलाई राष्ट्रपति कार्यालय लगिएको छ। राष्ट्रपति कार्यालयका सचिव नारायणप्रसाद शर्मा दुवाडीलाई भने अख्तियार दुरुपयोग अनुसन्धान आयोगको सचिव बनाउने निर्णय भएको स्रोतले बताएको छ। यद्यपि घिमिरे र दुवाडीको जिम्मेवारीका बारेमा भने थप छलफल हुनसक्ने बताइएको छ।
"गृहमन्त्री लेखक र मुक्कुमलुङ संघर्ष समितिका प्रतिनिधिबीच भेटवार्ता, वार्ताको नेतृत्व गृहमन्त्रीले गर्नुपर्ने माग","काठमाडौं : ताप्लेजुङको पाथीभरामा निर्माणाधीन केबलकारविरोधी मुक्कुमलुङ संघर्ष समितिका प्रतिनिधिहरूले गृहमन्त्री रमेश लेखकलाई भेट गरेका छन्। सोमबार साँझ गृहमन्त्रालय पुगेर उनीहरूले सहसचिवभन्दा माथिल्लो स्तरको वार्ता समिति गठन गर्न माग गरे। गृहमन्त्री लेखकले नै वार्ता समितिको नेतृत्व गर्दा सही सन्देश जाने उनीहरूको भनाइ छ। आदिवासी जनजाति महासंघ अध्यक्ष ग्याल्जेन लामा शेर्पा, जनजाति नेता आङकाजी शेर्पालगायतले गृहमन्त्री लेखकलाई भेटेर यस्तो आग्रह गरेका हुन्। गृहमन्त्री लेखकले भने अहिले सहसचिव स्तरमा गठित समिति नै अधिकारसम्पन्न समिति भएकाले त्यसैसँग वार्ता गर्नु समाधानमुखी हुने जवाफ दिएका थिए। संयुक्त राष्ट्रसंघमा प्रतिनिधित्व गर्ने सहसचिवले संसारभरिका १९० देशका प्रमुखहरूसँग समेत वार्ता गर्नसक्ने, देशभित्रै वार्ता गर्न किन नसक्ने भन्दै गृहमन्त्री लेखकले प्रश्न गरेका थिए। अहिले गृहका सहसचिव प्रेम भट्टराई नेतृत्वमा वार्ता समिति गठन गरिएको छ। १२ माघमा जे भयो, त्यो दुःखद घटना हो। अब त्यस्तो नहोस् भनेर हामी सचेत छौं। तपाईंहरू पनि सचेत हुनुहोस्, लेखकले मुक्कुमलुङ पक्षलाई भने, आन्दोलन फिर्ता लिएर सार्थक संवादमा बस्दा नै सकारात्मक परिणाम आउँछ। ताप्लेजुङका सांसद योगेश भट्टराई तथा उर्मिला थेबेले प्रतिनिधिहरूलाई गृहमन्त्रीसँग संवादका लागि सहजीकरण गराइदिएका थिए। गृह प्रवक्ता रामचन्द्र तिवारीका अनुसार छलफल सकारात्मक मोडमा टुंगिएको छ। मन्त्री लेखकले फेरि संवाद जारी राख्न आग्रह गरेको उनले बताए।"
सामाजिक सञ्जालसम्बन्धी विधेयक सदनबाट पारित हुन्छ : सञ्चारमन्त्री,"काठमाडौं : सञ्चार तथा सूचना, प्रविधिमन्त्री पृथ्वीसुब्बा गुरुङले सामाजिक सञ्जालसम्बन्धी विधेयक सदनबाट पारित हुने बताएका छन्। सोमबार संसद भवन नयाँ बानेश्वरमा विधेयक हुबहु पारित हुन्छ कि संशोधन गरी अघि बढ्छ भन्ने सञ्चारकर्मीको प्रश्नमा मन्त्री गुरुङले विधेयक सदनबाट पारित हुने बताए। उनले विधेयकमा सन्दर्भमा कसले के भने भन्ने ठूलो कुरा नभएको भन्दै आफूले विधेयकमा के ल्याए भन्ने ठूलो कुरा रहेको उल्लेख गरे। सरकारले सामाजिक सञ्जालसम्बन्धी विधेयक राष्ट्रिय सभामा पेस गरिसकेको छ। विधेयकले अभिव्यक्ति स्वतन्त्रतामा अंकुश लगाउने भन्दै आलोचना भइरहेको छ।"
निकुञ्ज र संरक्षण क्षेत्रका सिमाना हेरफेर गरी जलविद्युत् आयोजना विकास गर्ने वातावरण बनाउन माग,"काठमाडौं : स्वतन्त्र ऊर्जा उत्पादकहरूको संस्था, नेपाल (इप्पान)ले निकुञ्ज तथा संरक्षण क्षेत्रभित्र जलविद्युत आयोजना विकास गर्ने वातावरण बनाउन आग्रह गरेको छ। सोमबार सत्तारूढ दल नेकपा एमाले र प्रतिपक्षी दल राष्ट्रिय स्वतन्त्र पार्टी (रास्वपा)का प्रमुख सचेतकलाई भेट्दै इप्पानले राष्ट्रिय निकुञ्ज र विभिन्न संरक्षण क्षेत्रभित्र पनि जलविद्युत आयोजना विकास गर्ने वातावरण बनाउनका लागि आग्रह गरेको हो। पछिल्लो समय सर्वोच्च अदालतको संवैधानिक इजलासबाट भएको एउटा फैसलाका कारण विभिन्न संरक्षण क्षेत्रका नाममा रहेको वन क्षेत्रमा कुनै पनि भौतिक संरचना निर्माण गर्न नपाउने अवस्था सिर्जना भएको भन्दै सरकारका तर्फबाट समेत उक्त फैसलाको आलोचना भइरहेको छ। इप्पानका अध्यक्ष गणेश कार्कीले उक्त फैसलाका कारण नयाँ आयोजना बनाउन त सकिन्न, बनेका आयोजनाको बिजुली पनि प्रसारण लाइन बनाउन नदिएर खेर जाने अवस्था आउने हुँदा निर्माणाधीन आयोजनामा भइरहेको लगानी नै असुरक्षित हुने खतरा बढेको बताए। इप्पानका वरिष्ठ उपाध्यक्ष मोहन कुमार डाँगीले फैसला पुनर्विचार नभए नेपालमा थप एउटा पनि जलविद्युत आयोजना नबन्ने अवस्था आउने बताए। सबै आयोजना संरक्षण क्षेत्रमा नपरे पनि प्रसारण लाइनहरू कुनै न कुनै संरक्षण क्षेत्रमै पर्ने र प्रसारण लाइन बनाउन नपाए अहिले बनिरहेका आयोजनाकै बिजुली पनि प्रवाह नहुने हुँदा थप आयोजना बनाउने ठाउँ नै नरहेको डाँगीले बताए। नेकपा एमालेका प्रमुख सचेतक महेश बर्तौलाले विभिन्न संरक्षण क्षेत्रका नाममा राखिएका संरचनाले विकास निर्माणमा निकै ठूलो प्रभाव पारेको भन्दै यसलाई कसरी संसोधन गर्न सकिन्न भन्ने विषयमा आफू छलफलमा लागिसकेको बताए। यो समस्या समाधानको पहिलो विकल्प भनेको सरकारले राजपत्रमा सूचना निकालेर सिमाना हेरफेर गर्नु रहेको र दोस्रो विकल्पमा यसलाई पुर्नपरिभाषित गर्नु रहेको बर्तौलाको भनाइ थियो। अहिले कै ऐनमा टेकेर संसदीय आयोग बनाएर यी सबै कुरा छानबिन गरेर सरकारलाई कार्यान्वयन गर्न निर्देशन दिन सकिने उनले बताए। होइन भने देशलाई समृद्ध बनाउने जुन सम्भावना छ, त्यो प्रयोगमा नआएरै खेर जाने अवस्था आउन सक्ने पनि बर्तौलाले बताए। राष्ट्रिय स्वतन्त्र पार्टीका प्रमुख सचेतक सन्तोष परियारले तस्करले काठ बेच्न हुने तर जनताले ढलेका रुख पनि काट्न नपाउने यस्ता कानूनहरु संशोधन हुनुपर्ने बताए। उनले ५० प्रतिशत वन क्षेत्र पुग्न लागेको नेपालमा मलेसियाबाट काठ ल्याउनुपर्ने अवस्थाको अन्त्य गर्न आफूले आवाज उठाउने बताए।"
नारायणी अस्पतालमा ५ सय शय्याकाे भवन निर्माणका लागि सर्वाेच्चले ५ वर्षपछि दियाे निकास,"वीरगन्ज : सर्वाेच्च अदालतमा पाँच वर्षदेखि अड्किएकाे वीरगन्जको नारायणी अस्पतालमा ५०० शय्याकाे भवन निर्माण सम्बन्धी मुद्दाले निकास पाएको छ। सर्वाेच्च अदालतले यसअघिको उच्च अदाल जनकपुर अस्थायी इजलास वीरगन्जले निर्माण कम्पनीकाे पक्षमा गरेकाे फैसला साेमबार उल्टाइ दिएपछि भवन निर्माण प्रकृयाले निकास पाएकाे हाे। सर्वाेच्च अदालतका न्यायाधीशद्वय हरि फुयाँल र सुनिल पाेख्रेलकाे संयुक्त इजलाशले उच्च अदालतले यसअघि निर्माण कम्पनीको पक्षमा गरेको फैसला उल्ट्याउँदै शहरी विकास तथा भवन निर्माण विभागकाे पक्षमा फैसला गरेकाे नारायणी अस्पताल विकास समितिका अध्यक्ष धिरजकुमार गुप्ताले जानकारी दिए। साेमबार सर्वाेच्च अदालतले गरेकाे फैसलाकाे पूर्णपाठ भने आउन बाँकी नै रहेकाे उनले बताए। सर्वाेच्चकाे फैसलाले ५ वर्षदेखि अन्याेलमा रहदै आएकाे ५०० शय्याकाे भवन निर्माण प्रकृयाले अब भने निकास पाएकाे अस्पतालका सुचना अधिकारी वरिष्ठ चिकित्सक डा उदयनाराण सिंहले बताए। उनले भने,भवनका लागि हामी ५ वर्षदेखि दिनरात नभनेर लागि परेका थियाैं। आज सर्वाेच्चकाे याे फैसलाले अस्पतालका सबै स्वास्थ्यकर्मी, कर्मचारी मात्रै नभई वीरगन्जबासी समेत हर्षित छन्। अस्पतालका वरिष्ठ चिकित्सकसमेत रहेका भवन निर्माण संघर्ष समितिका संयाेजक डा नीरज सिंहले सर्वाेच्चकाे फैसलाले अब भवन निर्माणका लागि नयाँ प्रकृया सुरु गर्न सरकारलाई बाटाे खुलेकाे बताए। सरकारले नारायणी अस्पताललाई २०७४ सालमै केन्द्रीय अस्पताल घोषणा गरेर ५०० शय्याकाे नयाँ पाँच तल्ले भवन निर्माणका लागि २०७५ चैत १८ गते १ अर्ब ५५ करोड ५३ लाख ८४ हजार ७५ रुपैयाँ बजेट विनियोजनपनि गरेको थियो। भवन निर्माणका लागि शहरी विकास तथा भवन निर्माण विभागले बोलपत्र (टेण्डर ) आह्वान गरेको थियो। २०७६ साल जेठ २ गते बेलपत्र खोल्दा एकमात्र बोलपत्र बंगलादेशको एनडिइभ्याली कन्स्ट्रक्सन प्रालि(भिसिपिएल) नेसनल डेभलपमेन्ट इञ्जिनियरिङ (एसएसएनसी) पुल्चोक ललितपुरलाई परेको थियो। तर सार्वजनिक खरिद (छैठौं संशोधन) नियमावली अनुसार २०७५ को नियम ३१ (ङ) को उपनियम (१) बमोजिम स्वदेशी बोलपत्रदाताहरूबीच मात्रै प्रतिस्पर्धा गराउनु पर्ने व्यवस्था भएकाले उक्त बोलपत्र दाता पूर्णताको परीक्षामा अनुत्तीर्ण भएको निर्णय विभागले गरेको थियो। त्यसपछि विभाग र ठेकेदार कम्पनी बीचको विवाद अदालतमा पुग्यो। उच्च अदालत जनकपुर अस्थायी इजलास वीरगन्जले २०७६ मंसिर ८ मा सुरुमा बोलपत्र दाखिला गरेको निवेदन समेतलाई समावेश गरी पुन अर्को बोलपत्र प्रकृया अगाडि बढाउन शहरी विकास तथा भवन निर्माण विभागको नाममा परमादेश जारी गरेको थियो। त्यसपछि शहरी विकास तथा भवन निर्माण विभागले २०७६ फागुन १ गते पुन अर्को बोलपत्र आह्वान गरेको थियो। तर दोस्रो पटकको बोलपत्र आह्वानमा पनि सुरुको निर्माण कम्पनीहरूले बैंक भौचरमा नाम फरक परेको कागजात पेश गरेको भेटिएपछि उसको बोलपत्र विभागले फेरि बदर गरिदिएको थियो। त्यसपछि ठेकेदार कम्पनी पुन उच्च अदालतमा पुगेको थियाे। उच्च अदालतले ठेकेदारकै पक्षमा फैसला गरेपछि उक्त फैसलाकाे विरुद्धमा शहरी विकास तथा भवन निर्माण विभागले सर्वाेच्च अदालतमा पुनरावेदन हालेको थियाे। तर सर्वाेच्च अदालतले उक्त मुद्दाकाे पटक पटक पेसी सार्दै ५ वर्षदेखि छिनाेफानाे नलगाउँदा भवन निर्माण प्रकृया अन्याेलमा परेको थियाे। सर्वाेच्च अदालतमा ५ वर्षदेखि अड्किएकाे भवन निर्माण सम्बन्धिकाे मुद्दाको छिनाेफानाे छिट्टै लगाउनका लागि दबाब दिन अस्पतालका डाक्टर,नर्स र कर्मचारीहरूले माघ १८ गतेदेखि आन्दोलन गर्दै आइरहेका थिए।उनिहरूकाे आन्दाेलनप्रति वीरगन्जका नागरिक समाज,राजनीतिक दल,विद्यार्थी संघसंगठन लगायतले संस्थागत रुपमै ऐक्यबद्धता जनाउँदै सडक प्रदर्शनपनि गर्दै आइरहेका थिए। संघीय सरकारले आर्थिक वर्ष २०७५७६ मा नारायणी अस्पतालमा ५०० शय्याकाे भवन निर्माणका लागि आवश्यक डेढ अर्ब रुपैयाँ विनियोजन गरेपनि विभाग र ठेकेदारबीचकाे विवादले भवन निर्माणकाे काम सुरु नहुँदै पाँच वर्षदेखि अन्याेलमा रहेकाेमा अब भने त्यसले निकास पाउँदा सबैमा खुशीयाली छाएकाे बताए। उनले भने,अस्पतालको सबै भन्दा पुरानो महेन्द्र आरोग्य भवन मक्किएर जीर्ण भइसकेको छ। त्यहाँ बिरामीलाई राखेर उपचार गर्न खतरा भएको हुँदा त्यो भवनमा बिरामीको उपचार गर्न छाडेको वर्षौ भइसक्यो।टिनले छाएको अस्थायी टहरामा ओपिडी सञ्चालन गरेर त्यसैमा सकस सहेर बिरामीको उपचार गरिरहेका थियाैं। केन्द्रीय अस्पतालमा पाँच सय शय्या हुनुपर्छ। तर नारायणी अस्पतालमा २ सय ५० शय्या मात्र स्वीकृत छ। तैपनि करिब ४ सय शय्या जसो तसो आफूहरूको चलाइरहेको अस्पतालका सूचना अधिकारी डासिंहले बताए। जीर्ण भवन र शय्या अभावको कारण दैनिक औसतमा भर्ना गर्नैपर्ने अवस्थाका २५३० जना बिरामीलाई अन्य अस्पतालमा रिफर गर्न बाध्य भएको दुखेसो उनले सुनाए। उनले भने, अस्पतालमा सेवाहरू थपिँदै गएका छन्। बिरामीहरूको चास बढ्दो क्रममा छ। तर पूर्वाधार थपिनुको सट्टा भएका पुराना भवनहरू जीर्ण भएर प्रयोगमा ल्याउनै नसकिने अवस्था छ। कहिलेकाँही त बिरामीलाई बरण्डामै राख्नुपर्ने हुन्छ। भर्ना गर्ने शय्या खाली नहुँदा बिरामीलाई नचाहेर पनि अन्यत्र रिफर गर्नुपर्ने बाध्यता हुन्छ। अब ५ सय बेडकाे भवन बन्याे भने अस्पतालका सबै सेवा व्यवस्थित हुन्छ। बिरामीलाई मात्र नभई उपचार गर्ने स्वास्थ्यकर्मीलाई पनि काम गर्न धेरै सहज हुन्छ। त्यही कारण भवन निर्माणको विवाद अदालतले छिट्टै टुंग्याएर निकास दिनुपर्ने माग राखेर आफूहरूले माघ १८ गतेदेखि दबाबमूलक आन्दाेलन गरेकाे डां सिंहले बताए।"
जनयुद्ध दिवस मनाउन गाउँपालिकामा सार्वजनिक बिदा,"गोरखा : जनयुद्ध दिवस मनाउन गोरखाको गण्डकी गाउँपालिकाले फागुन १ गते सार्वजनिक बिदा घोषणा गरेको छ। सोमबार सार्वजनिक सूचना जारी गरी गाउँपालिकाले सशस्त्र युद्धको स्मरण र सहिदहरुप्रति सम्मानका लागि एक दिन बिदा दिने निर्णय गरिएको जनाएको हो। सार्वजनिक बिदा दिने बारे यही माघ ८ गते बसेको गाउँकार्यपालिकाको बैठकले निर्णय गरेको सूचनामा जनाइएको छ। सो दिन गाउँ कार्यपालिकाको कार्यालय, वडा कार्यालयहरू र अर्ध तथा गैरसरकारी संघ संस्थाका कार्यालयहरू तथा शैक्षिक संस्थाहरू बन्द रहने गाउँपालिको सूचनामा उल्लेख छ। माओवादी केन्द्रका अध्यक्षसमेत रहेका पुष्पकमल दाहाल(प्रचण्ड) नेतृत्वको सरकारले जनयुद्ध दिवसका दिनमा सार्वजनिक बिदा दिने निर्णय गरेकामा गतवर्षको पुस १३ गते सर्वोच्च अदालतले सो बिदा खारेज गरेको थियो। तर माओवादीका पालिका प्रमुख भएका गोरखाका कतिपय पालिकाले भने सो दिन सार्वजनिक बिदा दिँदै आएका छन् ।"
गुल्मीमा ४८ वर्षीय पुरुष मृत फेला,"गुल्मी : गुल्मीमा सोमबार दिउँसो एक पुरुष मृत फेला परेका छन्। जिल्लाको मुसिकोट नगरपालिका३ धरमपानी निवासी तुल बहादुर कार्की मृत फेला परेका हुन्। जिल्ला प्रहरी कार्यालय गुल्मीका सूचना अधिकारी एवम् प्रहरी नायब उपरीक्षक(डीएसपी) चिरञ्जीवी दाहालका अनुसार मृत भेटिएका ४८ वर्षीय कार्की माघ २६ गते बिहान कसैलाई जानकारी नगराई घरबाट हिँडेका थिए। दुई दिनदेखि सम्पर्कविहीन भएका कार्कीको घरपरिवार, आफन्त र छिमेकीले खोजतलास गरे पनि उनी भेटिएका थिएनन्। माघ २८ गते दिउँसो १ बजेतिर उनको भतिज नाता पर्ने राजु कार्कीले अस्थायी प्रहरी पोस्ट ठुलापोखरालाई जानकारी गराएका थिए। मौखिक जानकारी प्राप्त भएलगत्तै वामीटक्सार प्रहरी चौकीबाट प्रहरी नायब निरीक्षक प्रकाश शाहीको कमान्डमा पाँच जनाको टोलीसहित स्थानीय घटना स्थलमा पुगेका थिए। उनको सोमबार दिउँसो धरमपानीस्थित खोल्सामा शव फेला परेको डीएसपी दाहालले बताए। मृतक कार्कीको घर परिवारमा श्रीमती र २ छोरा रहेको भन्ने बुझिएको छ। घटनाबारे थप अनुसन्धानका प्रहरी नायब उपरीक्षक दाहालको कमाण्डमा प्रहरी टोली परिचालन भएको कार्यालयले जनाएको छ।"
झापामा १४ सय केजी भारतीय माछा बरामद,"झापा : सीमा नाकाबाट अवैध रूपमा भारतीय विषादीयुक्त माछा नेपाल भित्रिरहेको पाइएको छ। झापामा लाखौँ खर्चिएर माछा पालेका कृषकहरू अवैध रूपमा भित्राइएका भारतीय माछा कारण मारमा समेत परेका छन्। राजस्व छलेर चोरी निकासीको माध्यमबाट नेपाल भित्रिरहेको माछा नियन्त्रण तथा रोकथामका लागि यहाँका माछा कृषकहरूले प्रहरी प्रशासनसँग हारगुहार गरिरहेको अवस्थामा सशस्त्र प्रहरीले सोमबार ठुलो परिमाणको माछा बरामद गरी नष्ट गरेको छ। सशस्त्र प्रहरी बल नेपाल नम्बर २ गण हेडक्वाटर झापाबाट खटिएको टोलीले बिहान ९:४५ बजेको समयमा पूर्वपश्चिम राजमार्गअन्तर्गत कन्काई नगरपालिका१ स्थित जामुनखाडी नजिकैबाट एक पिकअप माछा बरामद गरेको हो। माछा लिएर सुरुङ्गाबाट बिर्तामोडतर्फ जाँदै गरेको प्र१०२००२ च ३८४९ नम्बरको पिकअप गाडीलाई सशस्त्रले विशेष सूचनाको आधारमा नियन्त्रणमा लिएको थियो। सशस्त्रले माछासहित नियन्त्रणमा लिएको गाडी भद्रपुर गण पुर्याएका थिए। रहूँ, पंगास र पाप्लेट गरी ३५ वटा कार्टुनमा ४० केजीको दरले १४ सय केजी माछा रहेको थियो। जसको नेपाली बजार मूल्य अन्दाजी ४ लाख २० हजार रुपैयाँ रहेको जनाइएको छ। सशस्त्रले चालकसँग फेला परेको कागजात छानबिनका लागि पशु क्वारेनटाइन चेक पोस्ट काँकडभिट्टामा माछासहित कृषकहरूलाई बोलाएका थिए। बिल भौचरसहितको कागजात हेर्दा सुरज फिस सप्लायर्स पर्साले वीरगन्ज भन्सारबाट भित्राइएको माछा न्यु आदर्श फिस सेन्टर इनरुवा सुनसरीले खरिद गरी ल्याएर झापा गाउँपालिका२ स्थित वसन्त माछा पसल र मा लक्ष्मी फिस सप्लायर्स भद्रपुरको नाममा बिल काटेको पाइएको छ। सुरज फिस सप्लायर्स नामको पशु क्वारेनटाइन प्रमाणपत्रको प्रतिलिपि पनि रहेको छ। क्वारेनटाइनको प्रमाणपत्रमा हस्ताक्षर प्रस्ट नभएको र छाप पनि लगाइएको छैन। माछा पनि गन्हाई सकेकोले प्रक्रिया पूरा गरी नष्ट गरिएको पशु क्वारेनटाइन चेक पोस्ट काँकडभिट्टाका पशु चिकित्सक मुकेशकुमार सिंहले बताए। सशस्त्रले बरामद गरेको माछा अवैध बाटोबाट भित्राइएको हुन सक्ने बताउँदै पशु चिकित्सक सिंहले भने, माछा एक ठाउँबाट अर्को ठाउँसम्म पुर्याउनका लागि माछा व्यवसायीले आफू जोगिनलाई कागजात मिलाएको हुनुपर्छ र त्यो कागजात चालकको साथमा देखियो। कालो नम्बर प्लेट भएको सवारी मात्र सामान ढुवानी गर्नुपर्ने कानुनी प्रावधान रहे पनि बरामद गरिएको माछा बोकेको गाडी रातो प्लेट (निजी) रहेको छ। क्वारेनटाइनको ढुवानी प्रावधान अनुसार गाडी धनीलाई जरिवानासहित कारबाही गरिने उनको भनाइ छ। यता माछा पालन किसान समूह कोशी प्रदेशका उपाध्यक्ष मोहन शिवाकोटीले सशस्त्रले बरामद गरेको माछा भारतबाट अवैध रूपमा भित्राइएको दाबी गरेका छन्। जिल्लाको गौरीगञ्ज, गौरादह, राजगढ नाकाहरूबाट रातको समयमा अवैध रुपमा भारतीय माछा भित्रिरहेको बताउँदै उनले भने, बरामद गरिएको माछा गन्हाई सकेको छ, विभिन्न केमिकल मिसाएर ल्याएको खान अयोग्य माछा मानव स्वास्थ्यको लागि एकदमै हानिकारक हो। सशस्त्रले भन्सार छलीका विषादीयुक्त माछा बरामद अभियानलाई तीव्रता दिनुपर्ने बताउँदै उनले भने, झापामा दिनहुँ हजारौँ केजी माछा यसरी नै भित्रिरहेको छ, यसको नियन्त्रण तथा रोकथाम आवश्यक छ, सशस्त्रले यसरी नै कृषकलाई साथ दिनुपर्छ। स्वदेशी तथा अर्गानिक माछा खान समेत उनले आग्रह गरेका छन्। त्यस्तै मेची मत्स्य कृषक समूहका अध्यक्ष लक्ष्मीप्रसाद शिवाकोटीले यहाँका मत्स्य कृषकलाई विस्थापित गराउन अवैध रुपमा भित्राउने माछालाई राज्यस्तरबाटै नियन्त्रण गर्नुपर्ने बताए। मत्स्य कृषकले राज्यलाई कर तिरेर व्यापार गर्नुपर्ने अवस्थामा भन्सार छलेर ल्याएका माछा कम मूल्यमा बिक्री गर्दा यहाँका कृषक थप मार परेको उनको भनाई छ।"
तराईमधेस केन्द्रित अभियानको तयारीमा जुट्न प्रचण्डको निर्देशन,"महोत्तरी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मधेसमा आफ्नो पार्टीको अवस्था सन्तोषजनक रहेको दाबी गरेका छन्। सोमबार बर्दिवासमा पार्टी बैठकलाई सम्बोधन गर्दै अध्यक्ष प्रचण्डले पहिले पनि मधेसमा माओवादी पहिलो पार्टीको रूपमा रहेको र अहिले पनि नेता कार्यकर्ताको संख्या तथा जनमतका हिसाबले बलियो रहेको बताए। 'नेताकार्यकर्ताबीच बलियो एकता कायम गर्न सके फेरि पहिलो पार्टी बन्नेछ। फागुन १२ गतेदेखि सुरु हुने यो अभियान सफल हुँदा मधेसमा राम्रो आधार हुनेछ,' उनले भने। अभियानपछि केन्द्रीय समिति बैठक बसेर महाधिवेशनको तयारीमा लाग्ने पछिल्लो केन्द्रीय समितिको बैठकको निर्णय स्मरण गराउँदै अध्यक्ष प्रचण्डले अब नेतृत्व चुनावबाटै निर्वाचित हुने भएकाले सबैलाई कार्यकर्ता र जनतासँग जोडिएर काम गर्न निर्देशन दिए। झापाबाट सुरु गरेर कन्चनपुरमा हुलाकी मार्ग केन्द्रित अभियान सकेपछि पहाड र हिमाली क्षेत्रलाई केन्द्रित गरेर मध्यपहाडी लोकमार्ग केन्द्रित पूर्वपश्चिम जागरण अभियान सञ्चालन गरिने उनले बताए। दुबै अभियान सकिएपछि काठमाडौंमा देशभरिको पहिचान झल्कने गरी भव्य प्रदर्शन गरिने अध्यक्ष प्रचण्डले बताए।"
प्रतिकूल बकपत्र गरेपछि घुस दिनेविरुद्ध नै अख्तियारले हाल्यो भ्रष्टाचार मुद्दा,काठमाडौं : अख्तियार दुरूपयोग अनुसन्धान आयोगले घुस दिनेविरुद्ध भ्रष्टाचार मुद्दा दायर गरेको छ। भ्रष्टाचारसम्बन्धी मुद्दाका प्रतिवादी दिपेश यादवविरुद्ध ७८ हजार बिगो कायम गर्दै आज विशेष अदालत काठमाडौंमा भ्रष्टाचार मुद्दा दायर भएको हो। आयोगका प्रवक्ता नरहरि घिमिरेका अनुसार भ्रष्टाचारसम्बन्धी मुद्दामा प्रतिवादी वीरेन्द्र साह कानुन भएको घुसरिसवत लिइ भ्रष्टाचार गरेको मुद्दामा सरकारी साक्षीका रुपमा यादवलाई अनुसन्धान अधिकृतसमक्ष पेश गरिएको थियो। उनले अनुसन्धान अधिकृतसमक्ष दिएको बयान कागजको प्रतिकूल हुनेगरी बकपत्र दिएपछि उजुरी परेको थियो। सोही उजुरीका आधारमा अनुसन्धान हुँदा निज यादवले वकपत्र गर्दा आयोगमा अनुसन्धानको क्रममा गरेको बयान व्यहोराको प्रतिकूल हुनेगरी बकपत्र गरेको पुष्टि हुन आएपछि उनीविरुद्ध आज विशेष अदालतमा आरोप पत्र दायर गरेको अख्तियारले जनाएको छ। प्रतिवादी साह कानुनलाई रकम भुक्तानी दिए वाफत घुसरिसवत रकम ७८ हजार दिएको कार्य भ्रष्टाचार निवारण ऐन २०५९ को दफा २ को उपदफा (३) बमोजिमको कसूर भएको हुँदा यादव र साहलाई ७८ हजार बिगो जरिवाना र सजायको माग गरिएको छ।
मानव अधिकार आयोग प्रभावकारी भएन,"विराटनगर : राष्ट्रिय मानव अधिकार आयोगको प्रभावकारितामा सरोकारावालाहरूले प्रश्न उठाएका छन्। आयोगले न्याय दिने गरी प्रभावकारी हिसाबले काम गर्न नसकेको गुनासो उनीहरूको छ। आयोगको कोशी प्रदेश कार्यालय विराटनगरले सोमबार गरेको मानव अधिकारको अवस्था विषयक अन्तरक्रिया कार्यक्रमका सहभागीले पीडितले समयमै न्याय नपाउनुले आयोग प्रभावकारी भएन भनेर प्रस्ट हुने बताए। अन्तरक्रियामा आयोगका अध्यक्ष तपबहादुर मगर, सचिव मुरारीप्रसाद खरेललगायत उपस्थित थिए। न्याय दिने कुरामा ढिलाइ गर्नु न्याय नदिनु सरह हुने भन्दै आयोगको कामकारबाही प्रभावकारी र छिटोछरितो हुनुपर्नेमा सरोकारवालाले जोड दिएका छन्। मानव अधिकारवादी संस्था अनौपचारिक क्षेत्र सेवा केन्द्र (इन्सेक)का कोशी प्रदेश संयोजक मनोहर पोखरेलले मानव अधिकार आयोगले सबैलाई समेटेर काम गर्न नसकेको र आयोग एक्लै हिँड्न खोजेको भान हुने बताए। नागरिकले पाउनुपर्ने न्यूनतम हक पनि पाएनन्। महिला र बालबालिकाहरू संविधानप्रदत्त अधिकारबाट बन्चित छन्। महिलाहरू दाइजो र बोक्सी आरोपबाट प्रताडित हुनु परिरहेको छ। अधिकार कागजमा मात्रै सीमित छन्। प्रयोग गर्न पाउने अवस्था बनेको छैन। यो वर्ष ३ सयवटा बाल हिंसाका घटना भएका छन्। छिटोछरितो न्याय दिने हिसाबबाट आयोगले काम गर्नुपर्छ, कोशी प्रदेशको मानव अधिकारको पछिल्लो अवस्थाका बारेमा जानकारी दिँदै पोखरेलले भने। अभिवक्ता विशाल दाहालले राज्यबाट मानव अधिकारको उल्लंघन धेरै भइरहेको बताए। सिबिन नेपालका संयोजक बासु अधिकारीले बालबालिकामाथि वीभत्स अपराध बढेको उल्लेख गरे। रेमिट्यान्सले मुलुक चलेको छ। तर, पारिवारिक बिखण्डनले बालबालिका धेरै पीडित छन्। नागरिकता र जन्मदर्ताको समस्या जताततै छन्। द्वन्द्वकालीन बमले बालबालिकाको ज्यान लिइरहेको छ, अधिकारी भन्छन्, निजी विद्यालयमा विद्यार्थीमाथि धेरै कुटपिट हुन्छ। आरोपित बालबालिकालाई हिरासतमा लगेर राखिन्छ। प्रहरीमा बाल निगरानी कक्षसमेत छैन। यस्ता अनेक समस्याको समाधानका लागि मानव अधिकार आयोग गम्भीर हुनुपर्नेमा अधिकारीले जोड दिए। सामर्थ्य समाज विराटनगरका अध्यक्ष चेतनाथ पोखरेलले निजी स्कुलदेखि सरकारी संरचना अपांगतामैत्री नभएको गुनासो गरे। सरकारी संरचनादेखि विभिन्न सार्वजनिक निकाय अपांगतामैत्री नहुँदा अपांगता भएकाहरूले धेरै समस्या झेल्नु परिरहेको उनको भनाइ छ। पोखरेलले यस विषयमा आयोगको ध्यान दिन जरुरी रहेको बताए। जिल्ला पहिचान सञ्जालकी झापामोरङ संयोजक सीता शेर्पा राईले होटलमा काम गर्ने महिलाहरू धेरै हिसाबले पीडित भइरहेको सुनाइन्। होटलमा काम गर्ने महिलालाई नियुक्ति पत्र दिइँदैन। उनीहरूसँग परिचयपत्र हुँदैन। सातामा बिदा पनि दिँदैनन्, उनले भनिन्, त्यहाँमाथि अनेक खालका हिंसा सहनुपर्छ। ज्यानको सुरक्षा छैन। घरपरिवारबाट अपहेलित हुनुपर्ने अवस्था छ। उनले होटललगायत विभिन्न क्षेत्रमा काम गर्ने महिलाको मानव अधिकारको रक्षाका लागि आयोगले अग्रसरता लिनुपर्ने बताइन्। महिलाले भोग्नु परेका अनेक दुःख र हिंसाका बारेमा आयोग बेखबर रहेको राईले उल्लेख गरिन्। कार्यक्रमका सहभागीहरूले नागरिकता नहुँदा एकल महिला सामाजिक सुरक्षा भत्ताबाट समेत बञ्चित हुनु परिरहेको बताए। उनीहरूले एकल महिला सुरक्षा कोष लागू गर्न माग गर्दै त्यसमा आयोगले ध्यान दिन जरुरी रहेको बताएका छन्। सबै ठाउँमा सबैको समान पहुँचका लागि पहुँच युक्तताको कार्यान्वयन किन भएन ? भनेर सरोकारावालाले प्रश्न उठाएका छन्। यसमा आयोगले नै बेवास्ता गरिरहेको उनीहरूको भनाइ छ। सबैको पहुँच सबै ठाउँमा कसरी पुर्याउन सकिन्छ ? भनेर सोच्न ढिला भइसकेको उनीहरूले बताए। सरोकारवालाहरूले विभिन्न ठाउँमा मानव अधिकार उल्लंघन र हनन हुँदा आयोग चुप लागेर बस्ने गरेको गुनासो गरेका छन्। कार्यक्रममा सुनसरीको धरान उपमहानगरपालिकाका मेयर हर्कराज राई (हर्क साम्पाङ) र उनका समर्थकले दिएको धम्कीका कारण पत्रकारले असुरक्षित महसुस गर्नु परिरहेको विषय पनि उठेको छ। आयोगका सहसचिव एवं कोशी प्रदेश कार्यालय विराटनगरका प्रमुख वीरबहादुर बुढामगरले मानव अधिकार आयोगले आफ्नो ढंगबाट काम गरिरहेको बताए। सबैले चाहेजस्तो चाँडो रिजल्ट आएन होला, उनले भने, तर, आयोगले काम गरिरहेको छ। आयोगको विराटनगर कार्यालयले यो वर्ष ३३ वटा घटनाको अनुसन्धान गरेको बुढामगरले बताए। त्योमध्ये १३ वटा टुंगोमा पुगिसकेको र २० वटा बाँकी रहेको उनको भनाइ छ। ७७ वटा उजुरी केन्द्रीय कार्यालयमा पठाइएको जानकारी बुढामगरले दिए। आयोगका सचिव मुरारीप्रसाद खरेलले आयोग त्यत्तिकै नबसेको र कुनै न कुनै हिसाबले काम गरिरहेको बताए। आयोग संवैधानिक निकाय हो। यसका अनेक बाध्यता र चुनौतीहरू छन्, उनले भने, सबैको अपेक्षा हुनु स्वभाविक हो। राज्य र राज्यका निकायलाई जवाफदेही बनाउन आयोगले सधैं भूमिका खेल्छ। खरेलका अनुसार कुनै पनि घटनामा जनधनको क्षति कम हुनुपर्छ भन्ने मान्यता आयोगको छ। ताप्लेजुङमा केबलकार निर्माणको विवाद एवं त्यसपछि उत्पन्न परिस्थितिका बारेमा पनि आयोगले अनुसन्धान गरिरहेको उनको भनाइ छ। व्यक्तिव्यक्तिबीचको घटना आयोगको प्राथमिकतामा नपर्ने जानकारी उनले दिए। व्यक्तिको झगडा राज्यले हेर्नुपर्छ। राज्यले त्यसलाई कसरी लिन्छ भन्ने कुरा मुख्य हो। राज्यले भूमिका खेल्न नसक्दा आयोगले चासो राख्छ, उनले भने। उनले सार्वजनिकदेखि सरकारी भवन तथा सडक अपांगतामैत्री हुनुपर्नेमा आयोग स्पष्ट रहेको उल्लेख गरे। मानव अधिकार आयोग अलि गम्भीर भएर काम गर्छ। अरु मानव अधिकारवादी संस्थाजस्तो चाँडो प्रतिक्रिया दिँदैन, खरेलले भने। धरानमा पत्रकार असुरक्षित भइरहेको प्रसंगमा उनले कानुन कार्यान्वयन गर्ने निकायले अभिव्यक्ति स्वतन्त्रता कुण्ठित बनाउन नमिल्ने बताए। धरानको विषय पत्रकारको मात्रै हैन, हाम्रो पनि सरोकारको विषय हो। हामी त्यसलाई नजिकबाट हेर्दै छौं। स्थानीय सरकारको जवाफदेहिताको कुरा छ। सरकारकै प्रमुख (मेयर हर्क साम्पाङ)ले मानव अधिकार बुझ्नु हुन्नजस्तो हामीलाई लाग्दैन, उनी भन्छन्। आयोगका अध्यक्ष तपबहादुरले मगर आयोगले सबैसँग सहकार्य गर्ने बताउँछन्। सबै पक्षसँग सहकार्य गरेर मानव अधिकारको रक्षा, संरक्षण र प्रवर्द्धन एवं सम्वर्द्धन गर्नुपर्छ भन्नेमा आयोग सचेत रहेको उनको भनाइ छ। आयोगसँग सबैको धेरै आशा हुँदो रहेछ। तर, पूरा गर्न गाह्रो छ। संविधानले दिएको म्यान्डेड अनुसार मानव अधिकार रक्षाका लागि आयोग सक्रिय छ, मगरले भने। अब बन्ने संरचनाहरू अपांगता मैत्री हुनुपर्छ भनेर सरकारलाई सिफारिस गरिसकिएको उनले बताए। अर्कोतर्फ आयोगका सिफारिसलाई सरकारले पूर्णरूपले कार्यान्वयन नगरेको उनले बताए। सिफारिस कार्यान्वयन त भएका छन्। तर, पूर्णरूपमा हुन सकेको छैन, आयोगका अध्यक्ष मगर भन्छन्, पाथीभराको केबलकारको विषयमा दुवै पक्षले मेरो गोरुको बाह्रै टक्का भन्न भएन। मिलाउनेतर्फ लाग्नुपर्छ।"
तेस्रो राष्ट्रपति रनिङ शिल्डको उपाधि गौमती माविलाई,"सिन्धुली : कमलामाई नगरपालिकाको आयोजनामा भएको तेस्रो राष्ट्रपति रनिङ शिल्ड प्रतियोगिताको उपाधि गौमती माविले जितेको छ। सोमबार सिन्धुलीको खुल्लामञ्चमा सम्पन्न प्रतियोगितामा विभिन्न खेलहरूमा स्वर्ण, रजत र काश्य पदकहरू जित्दै गौमति माविले तेस्रो राष्ट्रपति रनिङ शिल्ड जितेको हो। यस्तै प्रतियोगितामा सिन्धुलीमाढीमै रहेको सिद्वस्थलि इङ्लिस बोर्डिङ स्कुल दोस्रो र कमलामाई नगरपालिका१ स्थित शिखर मावि मरिण बेल्टार तेस्रो भएको छ। प्रतियोगिताका विजयी टिमलाई कमलामाई नगरपालिकाका प्रमुख उपेन्द्रकुमार पोखरेलले नगद पुरस्कारसहित शिल्ड, मेडल र प्रमाणपत्र प्रदान गरेका छन्। गत शुक्रबारबाट सुरु भएको प्रतियोगितामा कमलामाई नगरपालिकाका सरकारी तथा निजी गरी ३६ विद्यालयको सहभागिता रहेको थियो। भलिबल, कबड्डी, तेक्वान्दो, कराँते आदि प्रमुख थिए। प्रत्येक खेलमा खेलाडीहरूले आफ्नो क्षमता र कौसल प्रदर्शन गरेका कमलामाई नगर खेलकुद विकास समितिका अध्यक्ष लोक विक्रम थापाले बताए।"
राष्ट्रियसभाबाट मिडिया काउन्सिल विधेयक पारित,"काठमाडौं : राष्ट्रियसभाको आजको बैठकले मिडिया काउन्सिल विधेयक२०८० पारित गरेको छ । बैठकमा सञ्चार तथा सूचना प्रविधिमन्त्री पृथ्वी सुब्बा गुरुङले प्रस्तुत गरेको विधायन व्यवस्थापन समितिको प्रतिवेदनसहित मिडिया काउन्सिल विधेयक, २०८० पारित गरियोस् भन्ने प्रस्तावलाई बैठकले सर्वसम्मतिले पारित गरेको हो । त्यसअघि उक्त विधेयकको दफावार छलफलमा सांसदले भाग लिएका थिए। छलफलमा उठेका प्रश्नहरुको जवाफ दिँदै सञ्चारमन्त्री गुरुङले विधायन व्यवस्थापन समितिमा लामो समय छलफल भइ पारित भएर राष्ट्रियसभामा आएको भन्दै मिडिया काउन्सिल विधेयकलाई बढी स्वायत्त बनाउन यस क्षेत्रको नियमन र स्वनियमन गर्ने सम्पूर्ण अधिकार दिएर कसरी मर्यादित, पृथक तथा स्वायत्त निकाय बनाउन सकिन्छ भनेर धेरै विषय उठाइसकेकाले सो विधेयकलाई सर्वसम्मतिले पारित गर्न अनुरोध गरेका थिए। मिडिया काउन्सिलसम्बन्धी कानुनलाई संशोधन र एकीकरण गर्ने हेतुले तत्कालीन सञ्चारमन्त्री रेखा शर्माले २०८१ वैशाख १२ गते मिडिया काउन्सिल विधेयक दर्ता गरेकी थिइन्। उक्त विधेयक गत जेठ १३ गते राष्ट्रियसभामा प्रस्तुत भएको थियो । समय सापेक्ष विद्युतीय अनलाइन र छापा पत्रकारिता पेशलालाई मर्यादित,उत्तरदायी,जिम्मेवार एवं विश्वसनीय बनाउन सो विधेयक ल्याइएको उल्लेख गरिएको छ । बैठकमा राष्ट्रियसभाका सचिव डा सुरेन्द्र अर्यालले राष्ट्रियसभाबाट पारित भइ सन्देशसहित प्रतिनिधिसभामा पठाइएको विधायन सम्बन्धी विधेयक,२०८० का सम्बन्धमा प्रतिनिधिसभाबाट प्राप्त सन्देश सभासमक्ष जानकारी गराई टेबुल गरेका थिए।"
अध्यादेशबाट देश चलाउने काम निरंकुशताको प्रस्थान बिन्दु : शेखर कोइराला,"काठमाडौं : नेपाली कांग्रेसका नेता शेखर कोइरालाले अध्यादेशबाट देश चलाउने काम निरंकुशताको प्रस्थान बिन्दु भएको बताएका छन्। गिरिजाप्रसाद कोइरालाले सोमबार भक्तपुरमा आयोजना गरेको गिरिजाप्रसाद कोइराला र वर्तमान राजनीति विषयक विचार गोष्ठीमा बोल्दै कोइरालाले संसदलाई छलेर अध्यादेश ल्याउन जरुरत नै नदेखिएको भन्दै अध्यादेशबाट देश चलाउने काम निरंकुशताको प्रस्थान बिन्दु भएको बताए। उनले मुलुकको आवश्यकताका आधारमा वर्तमान सरकार गठन भएको भन्दै सरकारलाई सही दिशा दिनका लागि सरकारले गरेका गलत कामहरूलाई बाहिर ल्याउन जरुरी रहेको बताए। कोइरालाले सामाजिक सञ्जाल विधेयक अभिव्यक्ति स्वतन्त्रतामा प्रतिबन्ध लाउने गरी आएको जिकिर गरे। उनले दुई तिहाईको बलमा कांग्रेसएमालेमात्रै संविधान संशोधन गर्न नहुने भन्दै यसका लागि माओवादीलगायतका दलसँगको सहमतिका आधारमा अघि बढ्नुपर्ने बताए। उनले कांग्रेसलाई अघि बढाउनका लागि व्यक्तिगत स्वार्थ त्याग्नुपर्ने धारणा राखे। कोइरालाले राजनीतिमा सहकार्यका साथ अघि बढ्न गिरिजाप्रसाद कोइरालाको भूमिकालाई स्मरण गर्नुपर्ने बताए। त्यस्तै स्वास्थ्यमन्त्री प्रदीप पौडेलले अहिलेको व्यवस्थालाई थप बलियो बनाउने गरी आवश्यकताका आधारमा संविधान संशोधन हुनुपर्ने बताए। संघीय सांसद, प्रदेश सांसद, मन्त्रिमण्डलको संख्या घटाउने, शिक्षा र स्वास्थ्यलाई प्राथमिकतामा राखेर संविधान संशोधन गर्नुपर्ने बताए। उनले अहिलको अवस्थामा गिरिजाप्रसाद कोइरालाबाट सिक्ने कुरा धेरै रहेको बताए। त्यस्तै कांग्रेसकी नेतृ सुजाता कोइरालाले कांग्रेस सभापति शेरबहादुर देउवाको कुनै विचार नै नभएको र पूर्णरूपमा असफल भएको बताइन्। अहिले एमालेले देश हाकिरहेको र कांग्रेस छाँयामा परेको उनले बताइन्। कोइरालाले अब हुने पार्टीको सभापति शेखर कोइराला नै भएको जिकिर गरिन्।"
नारायणी अस्पतालको पक्षमा सर्वोच्चले फैसला गरेपछि वीरगन्जमा मनाइयो खुशीयाली,"वीरगन्ज : वीरगन्जको नारायणी अस्पतालमा ५ सय शय्याको भवन निर्माणका लागि सर्वोच्च अदालतले ५ वर्षपछि निकास दिएपछि वीरगन्जमा दीप प्रज्वलन कार्यक्रम गरेर खुशीयाली मनाइएको छ। सोमबार साँझ नारायणी अस्पतालका चिकित्सक, स्वास्थ्यकर्मी, कर्मचारी, नागरिक समाजका अगुवा,राजनीतिक दलका नेताकार्यकर्ता, विभिन्न संघसंस्थाका प्रतिनिधि लगायतले घण्टाघर चोकमा दीप प्रज्वलन गरेर खुसीयाली मनाएका हुन्। नारायणी अस्पतालमा सरकारले पाँच वर्ष पहिले नै ५ सय शय्याको भवन निर्माण गर्ने भनेर आवश्यक बजेट निकास गरे पनि सहरी विकास तथा भवन निर्माण विभाग र ठेकेदार कम्पनी बीचको विवादका कारण उक्त मुद्दा सर्वोच्च अदालतमा अड्किएर बसेको थियो। सोमबार सर्वोच्च अदालतका न्यायाधीशद्वय हरि फुयाँल र सुनिल पोखरेलको संयुक्त इजलासले विभागको पक्षमा फैसला गर्दै भवन निर्माणको नयाँ प्रक्रिया थाल्न बाटो खोलिदिएपछि वीरगन्जवासीले त्यसैको खुशीयालीमा दीप प्रज्वलन गरेका हुन्। दीप प्रज्वलन कार्यक्रममा सहभागी भवन निर्माण संघर्ष समितिका संयोजक समेत रहेका नारायणी अस्पतालका चिकित्सक डा नीरज सिंहले सर्वोच्च अदालतको फैसलाले सम्पूर्ण वीरगन्जवासी हर्षित भएको बताए। उनले भने,५ वर्षसम्म अन्योलमा रहेको अस्पतालको भवन अब बन्छ भन्ने विश्वास जागेको छ। तर हामीले अब भवन निर्माणको नयाँ प्रक्रिया तत्काल थाल्न सरकारलाई खबरदारी गरिरहन्छौं। भवन निर्माणको काम सुरु नभएसम्म हाम्रो दबाब र खबरदारी निरन्तर जारी रहन्छ। पूर्व प्रदेश सभा सदस्य राजेश्वर साह तेलीले सर्वोच्च अदालतको फैसला स्वागतयोग्य रहेको बताए। उनले भने,वीरगन्जका हकमा अन्य महत्वाकांक्षी परियोजनाका मुद्दा सर्वोच्चमा वर्षौंदेखि विचाराधीन छन्। अब ती मुद्दाको पनि सर्वोच्चले छिट्टै छिनोफानो गरिदिनुपर्छ। त्यसका लागि पनि वीरगन्जवासीले यस्तै दबाब र खबरदारी अभियान सुरु गर्नुपर्ने उनको भनाइ थियो। नारायणी अस्पतालका सूचना अधिकारी वरिष्ठ चिकित्सक डा उदयनारायण सिंहले नारायणी अस्पतालको पक्षमा आएको सर्वोच्च अदालतको फैसला सम्पूर्ण वीरगन्जवासीका लागि खुशीको विषय भएको बताए।"
भ्यानको ठक्करबाट स्कुटी चालकको मृत्यु,धरान : बराहक्षेत्र नगरपालिका१ स्थित कोशीपुलमा भ्यानको ठक्करबाट स्कुटी चालकको मृत्यु भएको छ। आज चतराबाट धरानतर्फ आउँदै गरेको प्रनं १०२००२च ५४७९ नम्बरको भ्यानले सोही दिशाबाट आउँदै गरेको प्रनं १०२०५१ प ४९९५ नम्बरको स्कुटी चालकलाई ठक्कर दिँदा धनकुटा शहिदभुमी गाउँपालिका१ का २५ वर्षीय सुमन राई गम्भीर घाइते भएका हुन्। घाइते राईको बराहक्षेत्र१ स्थित चतरा अस्पतालमा उपचारको क्रममा दिउँसो १:३५ बजे मृत्यु भएको जिल्ला प्रहरी कार्यालयका प्रहरी उपरीक्षक सुमनकुमार तिमल्सिनाले बताए। मृतकको शव धरानस्थित बिपी कोईराला स्वास्थ्य विज्ञान प्रतिष्ठान धरानमा पोस्टमार्टमका लागि पठाइएको छ। ठक्कर दिइ भागेका भ्यान चालक उदयपुर बेलका नगरपालिका३ का २१ वर्षीय सविन साह तेलीलाई इलाका प्रहरी कार्यालय चक्रघट्टीले नियन्त्रणमा लिएको जनाएको छ।
सुरक्षित कारोबार विधेयक प्रतिनिधिसभाबाट पारित,"काठमाडौं : सुरक्षित कारोबार (पहिलो संशोधन) विधेयक, २०८१ प्रतिनिधिसभाबाट सर्वसम्मत पारित भएको छ। सोमबार बसेको प्रतिनिधिसभा बैठकमा उपप्रधान एवं अर्थमन्त्री विष्णुप्रसाद पौडेलले विधेयक पारितसम्बन्धी प्रस्ताव सर्वसम्मत पारित भएको हो। त्यसअघि विधेयकमाथिको छलफलका क्रममा उठेका प्रश्नको जवाफ दिँदै अर्थमन्त्री पौडेलले विधेयकमा भएका व्यवस्थाहरूको कार्यान्वयनबाट चल सम्पत्तिको धितोमा हुने कारोबार सुरक्षित र व्यवस्थित भइ चल सम्पत्ति उपरको दायित्व परिपालना हुने विश्वास व्यक्त गरे। त्यस्तै चल सम्पत्तिको धितोमा हुने आर्थिक क्रियाकलाप बढोत्तरी हुने अपेक्षा लिइएको उनले बताए। उनले विधेयकमा भएका व्यवस्थालाई कार्यान्वयन गर्न सरकार प्रतिबद्ध रहेको समेत उल्लेख गरे। बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधि मन्त्री पृथ्वी सुब्बा गुरुङले प्राकृतिक स्रोत तथा वित्त आयोगको वार्षिक प्रतिवेदन २०८००८१ पेस गरेका थिए। प्रतिनिधिसभाको अर्को बैठक मंगलबार बोलाइएको छ।"
"धनगढीमा सातौं बेटी सम्मेलन सुरू, १७ जना सम्मानित","धनगढी : धनगढीमा सातौं राष्ट्रिय बेटी सम्मेलन सुरू भएको छ । आइतबार सुदूरपश्चिमका मुख्यमन्त्री कमलबहादुर शाहले एक समारोहका बीच सम्मेलनको उद्घाटन गरेका हुन् । आसनमा महिला,भाषणमा महिला र शासनमा महिला (आभासा) अभियानअन्तर्गत धनगढीमा बेटी सम्मेलन सुरू भएको हो । मूलधार महिला सेवा केन्द्र (मासवेश) उदयपुरकी अध्यक्ष नजबुल खानको अध्यक्षतामा भएको सम्मेलनमा मधेसी आयोगकी सदस्य रेणु देबी साहसहितका १७ जना महिला सम्मानित भएका छन् । कार्यक्रममा सामाजिक विकास राज्यमन्त्री सरस्वती खडका,लम्की चुहा नगरपालिकाकी मेयर शुसीला शाही,आभाषा कर्णाली प्रदेश संयोजक देबी भट्टराई,गिनिज बुकमा नाम लेखाउन सफल शेख मुन्ना,जिल्ला अस्पताल उदयुपुरका डाक्टर निर्मला चौधरी,राष्ट्रिय भूमि आयोग सदस्य इन्दिरा निरौला,नीति तथा योजना अयोग सुदूरपश्चिमकी उपाध्यक्ष डाक्टर जीवन राना चेलिबेटी सशक्तिकरण सम्मान २०८१ बाट सम्मानित भएका छन् । यस्तै अछामको ढकारी गाउँपालिका उपाध्यक्ष नेत्रकला शाही,बाजुराको गौमुल गाउँपालिका उपाध्यक्ष सीता थापा,पत्रकार महासंघ कैलालीका अध्यक्ष श्रवण देउवा,दृष्टि फाउन्डेशनकी अध्यक्ष कल्पना भट्ट, दलित अधिकार मञ्चकी कार्यकारी निर्देशक सावित्रा घिमिरे,बान्नीगढी जयगड गाउँपालिकाकी उपाध्यक्ष विन्दु रावल,फतिमा फाउन्डेशन नेपालगञ्जकी नाजीया बाना,जिल्ला महिला अधिकार मञ्च अछामकी अध्यक्ष अप्सरा कुवर र नेपाल पत्रकार महासंघ कैलालीकी उपाध्यक्ष भावना जोशीलाई पनि चेलिबेटी सशक्तिकरण सम्मान २०८१ सम्मान प्रदान गरिएको छ । सम्मेलनको दोस्रो दिन सोमबारको कार्यक्रममा प्रदेशका सामाजिक विकासमन्त्री मेघराज खडका प्रमुख अथिति रहेका थिए । सम्मेलन मंगलबार धनगढी घोषणापत्र जारी गर्दै समापन हुने आयोजक संस्थाकी अध्यक्ष नजबुल खानले जानकारी दिइन्।"
देशलाई टाट पल्टाउनेहरू !,"पदमा पुग्नेहरू अझै सम्पन्न हुँदै जाने अनि माटोमा पसिना चुहाउनेहरूलाई हातमुख जोड्नसमेत धौधौ हुने परम्परा कायमै रहिरह्यो भने कुर्सीमा पुग्नलाई चल्ने अस्वस्थ प्रतिस्पर्धाले प्रश्रय पाउँदै अन्ततः भ्रष्टाचार नै मौलाउने वातावरण बन्न जान्छ। तपाईंको निवेदन अलि मिलेको छैन। मिलाएर ल्याउनुस्, अनि मात्र दर्ता हुन्छ। दर्ता फाँटमै अवरोध गरिदिएपछि एउटा सरकारी कार्यालयमा निवेदन बुझाउन गएको भाइ लुरुलुरु घर फर्केछ। सूचनामा सम्प्रेषित जानकारी र निवेदनमा लेखिएको भाषा, अनि नत्थी गरिएका सम्पूर्ण कागजात भिडाएर हेर्दा कुनै पनि नमिलेको कुरा नपाउँदा अलि खिन्न लाग्यो। बिचरो ! नेपालमै बसेर केही गर्छु भनेर मौका मिल्दा पनि बाहिर कतै नगई बसेको ऊ प्रथमे ग्रासे मच्छिका पातः भने झैं सरकारी कर्मचारीको रवैया देखेर आजित भयो। तैपनि, केही नमिलेको नै पो हो कि भनेर फोन गरौं न त बुझ्नलाई भन्ने सोचें। त्यो अफिसमा फोन लगाएँ। एक घण्टा जतिसम्म रिडायल गर्दै तारन्तार फोन गर्दा पनि नलागेपछि कायल भएर घरनजिकै हो, अफिसमै गएर बुझौं न त भनेर अफिस नै गइयो। त्यहाँ रिसेप्सनका एक कर्मचारी फोनमा मच्चीमच्ची हाँस्दै मस्त गफ गरिरहेका भेट्टिए। आधा घण्टासम्म पर्खंदा पनि उनले फोन सम्पर्क नटुंग्याएपछि फरक्क फर्केर दर्ता फाँटमा नै पुग्यौं। दर्ता फाँटका कर्मचारीसँग यसो कुरा गर्ने मेसो के गरेको त तिनी पड्किन थाले, त्यत्रो पढेलेखेको मान्छे भएर पनि कुरा नबुझ्ने, निवेदन मिलाउन भनेर पठाएको त फेरि अर्को मान्छे ल्याएर त्यही कुरा सोध्ने ? समय छैन हामीसँग तपाईंहरूजस्ता पढेका मूर्खहरूसँग गफ गरेर बस्न। हाम्रो कुरा उनले सुन्दै सुनेनन्। मैले अरूबाट पनि सुनेको थिएँ, अलिअलि दाम नचढाई सरकारी अफिसमा कुनै पनि काम हुँदैन भनेर। यसो खल्तीबाट झिकेर पाँचवटा हरिया नोट राखिदिएको त मुसुमुसु हाँसेर कपाल कन्याउँदै तिनी निवेदन बुझ्न अघि सरे। माथिको उद्घरण कुनै कथाको होइन, न त कुनै धारावाहिक शृंखलाको नै। एक मित्रले सुनाएको सत्यघटना हो यो। यसले नै हाम्रा सरकारी कार्यालयहरूको यथार्थ चित्रण गर्दछ। चाहे ती प्रत्यक्ष जनसरोकार रहने मालपोत, प्रशासन, शिक्षा, स्वास्थ्यसम्बन्धी कार्यालय हुन् या त यातायात, स्थानीय विकासजस्ता विभाग र मन्त्रालय नै किन नहुन् ? दर्ताफाँटदेखि नै सुरु हुने आर्थिक लेनदेन, चियाखाजा आदिको चर्चा कहाँ पुगेर टुंगिने हो थाहा हुन्न। टेलिफोनको दुरुपयोग, बिजुलीपानी अनि फर्निचर आदिको बेपरवाह प्रयोग, मोटरगाडीइन्धन आदिमा लापरबाही त भनिनसक्नु छ। यस्तै नै चरम अव्यवस्थाको प्रतीक बनेका छन् नेपालका सरकारी कार्यालयहरू। सडकतिर आँखा कुदाआंै, लाइसेन्स चेकजाँच गर्ने ट्राफिक प्रहरीहरू, ट्रायल लिनेदिने चालकहरूपरीक्षकहरू, गतिहीनरूपमा सवारीसाधन हुँइक्याउने चालकहरू, सडकपेटीमा नै मोटरसाइकल घुइँक्याउने दाजुभाइहरू, त्यहाँ जाम गरेर पसल राख्ने दाइहरूदिदीहरू, नियमको उल्लंघन गर्नेहरू र तिनलाई कारबाही गर्नेसजग राख्ने अख्तियार प्राप्त निकायहरू आदि भ्रष्टाचारको दर्दनाक तस्बिर सडकमै छताछुल्ल पोखिएको छैन भनेर कसरी भन्न सकिएला र ? सडककै किनारामा ठडिएका होर्डिङ बोर्डहरूतिर दृष्टि पर्छ, ग्यारेन्टी ट्रायल पास, ग्यारेन्टी थेसिस पूरा, घरमै बसी बसी एसएलसी पास, विज्ञान, गणित, अंग्रेजीबिनै परीक्षा पूरा रिजल्ट ग्यारेन्टी, बिना अपरेसन पत्थरी निको, बैंक ग्यारेन्टी, ऋण पक्का आदिआदि। जनसाधारणको शिक्षा, स्वास्थ्य, सुरक्षा अनि आर्थिक मामिलामा यसरी खुल्लमखुल्ला हँसीमजाक गर्दा पनि कानमा तेल हालेर बस्ने सम्बन्धित निकायहरूलाई के भन्ने ? आफ्नै नाकै अगाडि ठडिएका यस्ता भद्दा विज्ञापनहरूमा पनि कुुनै सरोकार नराख्ने उपभोक्ता जगत्हरू भ्रष्टाचारका मतियार नै भएका त होइनन् ? वर्षांैदेखि थुपै्र काण्डमा अभ्यस्त भइसकेका छौं लाउडा, धमिजा, चेज, सुडान, एयरपोर्ट, चरेश, सुन, यती, ओम्नी, सहकारी, अझ कति कति ? किन होला प्रत्येक पटक हवाईजहाजको खरिद प्रसंगमा अधिकृतसचिवदेखि लिएर मन्त्री प्रधानमन्त्रीसम्म तानिएर आउँछन् ? किन प्रत्येक पटक बोलपत्रकोटेसनको चक्करमा व्यापारीहरू मात्र नभई राजनीतिकर्मीहरू, अझ सडकका गुण्डा, दलालसमेत मुछिन्छन् ? पानी परेर बाटो नै बगाएर पुराना संरचनाहरूसमेत ध्वस्त पार्न सक्ने असारसाउनका महिनामा नयाँ सडक मर्मतका कामहरू हुन्छन् तर सुक्खा हिउँदयामका समय भने कुनै काम नभई सारा कर्मचारीहरू हिटरको न्यानोमाबाहिरी घाममा सुस्ताउँछन् अनि निदाउँछन्। तल्ला अदालतले दोषी किटान गरिएका अपराधीसमेत माथिल्ला अदालतले प्रदान गर्ने तारिख र हदम्यादको सुविधाले उन्मुक्ति पाएसरह हुन्छन्। किन किन यही मुलुकमा सानालाई ऐनठूलालाई चैनको उखान चरितार्थ भइरहेको पाइन्छ ? यही मुलुक हो, जसका निर्माताएकीकरणकर्ता राजा पृथ्वीले औंला ठड्याउँदै भनेका थिए, निया निसाफ बिगान्र्या भन्याको घुस दिन्या र घुस खान्या, इन दुवैको धनजीवन दुवै लिया पनि पाप छैन, यी राजाका महाशतुर हुन्। तर आज यही मुलुक भ्रष्टाचारीको सूचीमा माथिल्लो स्थानमा छन्। भ्रष्टाचारमा शून्य सहनशीलताको अवधारणालाई मूर्तरूपमा कायम गर्न असफल छौं हामी, बरु अझ माथि चढिरहेछौं हामी भ्रष्टाचारको सिँढीमा ? संस्कृतमा भनाइ छ, एक लज्जा परित्यज्य सर्वत्र विजयी भवेत्। वास्तवमा लज्जा एउटा यस्तो आवरण हो जसले हामीलाई अनैतिक र दुराचारपूर्ण काम गर्नबाट रोकिरहेको हुन्छ। तर जब त्यो लज्जाको पर्दा च्यातिन्छ, तब मानिस जस्तोसुकै अनैतिक र भ्रष्ट आचरण गर्न पनि सन्देह मान्दैन र ऊ आफूलाई विजयी भएको ठान्छ। मुलुकमा राजनेतादेखि लिएर व्यापारीसम्म, पियनदेखि सचिवसम्म, प्रहरीदेखि न्यायमूर्तिहरूसम्म फैलिएको भ्रष्टाचारको जालो यही लज्जाको ह्रासको कारणले नै भएको हो। आचार परमो धर्मः भन्ने नीति वाक्यलाई बिर्सने व्यक्ति, नैतिकताको पतन भइरहेको हाम्रो समाज अनि अधोगतितर्फ धकेलिइरहेको हाम्रो मुलुक देख्दा कवि धरणीधरको उक्ति याद आउँछ। नेपाल तिम्रो मुहुडा हँसिलो देखेर मर्छु कि म यसै म मर्छु। पदमा पुग्नेहरू अझै सम्पन्न हुँदै जाने अनि माटोमा पसिना चुहाउनेहरूलाई हातमुख जोड्नसमेत धौधौ हुने परम्परा कायमै रहिरह्यो भने कुर्सीमा पुग्नलाई चल्ने अस्वस्थ प्रतिस्पर्धाले प्रश्रय पाउँदै अन्ततः भ्रष्टाचार नै मौलाउने वातावरण बन्न जान्छ। व्यापारी र राजनीतिकर्मीबीच, अपराधी र न्यायकर्मीबीच, राजनीतिकर्मी आफूआफूबीच अनि कर्मचारी र राजनीतिज्ञबीच यस मामलामा भने दह्रो अन्तरसम्बन्ध देखिन्छ। त्यसैले त भ्रष्टाचार नियन्त्रणमा एउटै कदम चाल्दा पनि लहरो तान्दा पहरो गर्जने त्रासले त्यसको अनुसन्धान र निवारणको प्रक्रियामा नै अवरोध गरिएको देखिन्छ। सडकदेखि सदन, सरकारदेखि संस्कार, समाजदेखि देश, प्रहरी प्रशासन र न्याय आदि सबै क्षेत्र यसरी दूषित भई भ्रष्टाचारमा चुर्लुम्म डुबेको देख्दा मलाई लाग्छ, हामी सब यस मुलुकको रगत सोस्दै मोटाइरहेका जुकाहरू हौं, आफैंलाई जन्म दिने आमालाई जालोमा पारी टोकी टोकी मार्ने हामी माकुराहरू हौं। (प्राडा रिसाल, संस्कृति अध्येता हुन्।)"
"अमरेश सिंह भन्छन् बालेन हिटलरजस्तै भए, गरिबलाई देखिसहेनन्","सांसद सिंहले भने,' म बालेन शाहलाई च्यालेन्ज गर्न चाहन्छु, हिम्मत छ भने संसद भवन ,सिंहदरबार, सर्वोच्च अदालत, बालुवाटार शीतल निवास भत्काएर देखाऊ। यो नाजीवादको शैली काठमाडौंको मेयरको चल्दैन।' काठमाडौं : प्रतिनिधिसभा सांसद अमरेश कुमार सिंहले काठमाडौं महानगरपालिकाका मेयर बालेन शाहले हिटलरशैलीमा कवाडीमाथि डोजर चलाएको भन्दै आपत्ती जनाएका छन्। सोमबार प्रतिनिधिसभा बैठकमा बोल्दै नेता सिंहले महानगरले डोजर चलाएर मजदुरलाई घाइते बनाएको भन्दै आपत्ती जनाएका हुन्।' 'काठमाडौं महानगरपालिकाका मेयर शाहले हिटलर शैलीमा हिजो कवडाीमाथि डोजर चलाएर त्यहाँ रहेका मजदुरहरूलाई घाइते बनाएका छन्। केही व्यक्तिको अस्पतालमा उपचार भइरहेको छ,'उनले भने,'यो तानाशाही प्रवृत्ति रोक्नुपर्छ।' नेता सिंहले गरिबको झुप्रो नभइ सिंहदरबार भत्काएर देखाउन मेयर शाहलाई चेतावनी समेत दिए। उनले भने,' म बालेन शाहलाई च्यालेन्ज गर्न चाहन्छु, हिम्मत छ भने संसद भवन भत्काएर देखाऊ। हिम्मत छ भने सिंहदरबार भत्काएर देखाऊ। हिम्मत छ भने रामशाहपथको सर्वोच्च अदालत भत्काएर देखाऊ। सक्छौं भने बालुवाटार शीतल निवास भत्काएर देखाऊ। यो नाजीवादको शैली काठमाडौंको मेयरको चल्दैन। ' लोकतन्त्रमा जनताको सुरक्षाको ग्यारेन्टी हुने भन्दै उनले मेयर शाह कुन तानाशाही भएर निस्केको हो ? भन्दै प्रश्न समेत गरे। उनले भने,' संघीय सरकारलाई आग्रह गर्न चाहन्छौं हरेक नेपालीको एक ठाउँबाट अर्को ठाउँमा बस्ने, जाने र बोल्ने स्वन्त्रता संविधानले दिएको छ। मेयर शाह कुन तानाशाही भएर निस्केको हो ? अहिलेको परिस्थिति देखेर नेपालमा जर्मनीको हिटलर इटलीको मुसोलिनी नाजीवाद या फासीबाद देखिएको हो।?"
रास्वपा सांसदको प्रश्न अन्तरजातीय विवाह गरेकै कारण पीडा भोग्नुपर्ने?,काठमाडौं : रास्वपाका प्रमुख सचेतक सन्तोष परियारले जातीय विभेदविरुद्ध ठोस कानुन बनाएर समाधान गर्न आग्रह गरेका छन्। सोमबार बसेको प्रतिनिधिसभा बैठकमा उनले हरेक वर्ष दलितमाथि हुने जातीय विभेदविरुद्ध सरकारलाई ठोस कानुन बनाएर अघि बढ्न आग्रह गरे। उनले राज्यले नै दलितमाथि अन्याय गरेको उल्लेख गरे। अन्तरजातीय विवाह गरेको र प्रेम गरेकै कारण पीडा भोग्नुपर्ने अवस्थाको अन्त्य गर्न उनले सरकारको ध्यानाकर्षण गराए। परियारले समाजमा भएका विकृति र बिसंगतिविरुद्ध सभामुख समेत लडेकाले सरकारलाई आवश्यक निर्देशन दिन आग्रह गरे।
नदीजन्य पदार्थ उत्खननमा सेटिङ,"अवैध दोहन रोक्नको लागि सबैभन्दा पहिला उत्खनन गर्ने अधिकार पाएको कम्पनीको सही अभिलेख, परिणामको अभिलेख, बिक्री वितरणको अभिलेख राखी नियमित अनुगमन गर्नुपर्छ। अनुमति प्राप्त गरेको परिणाम र मापदण्डमै उत्खन्न गर्न दिनुपर्छ। नेपालमा ६ हजार नदीनाला छन्। हाम्रा नदीनाला राजस्वको हिसाबले हीरा खानी नै हो। तर, ती खानीहरू लुटिखाने प्रवृत्तिको सिकार भएको छ। कानुन हातमा लिने। नियामक निकायदेखि माफियाहरू सबै मिल्ने। अनि राज्यको सार्वजनिक सम्पत्ति नदीनालाको दोहन गर्दै ब्रह्मलुट मच्चाउने कामको देशैभरि सम्राज्य नै खडा छन्। प्रकृति बचाउनेहरूलाई दिलीपकुमार महतोको हालत बनाइदिने धम्की तस्करहरूबाट आउँछन्। तर, राज्यका निकाय नदीनाला संरक्षण गर्दै बालुवा, गिट्टी र ढुंगाको उत्खनन, ढुवानी र प्रयोगबाट राजस्वको संरक्षणभन्दा व्यक्तिगत गोलीमा कुम्ल्याउने प्रवृत्त बाढीको भेल जस्तो तीव्र गतिमा भइरहेको छ। यसले राज्य, जनता र प्रकृति सबैतिर जनधनको क्षति भइरहेको छ। अर्बौं राजस्व गुमेको छ। जथाभावी उत्खननले खोलानालाको प्रकृति स्वरूप नै बिथोलिएको छ। नदीको उत्खननको ठेक्का पालिकाहरूले लगाउँछ। उसैले ठेक्कादेखि नदीजन्य पदार्थको उत्खननको बन्दोबस्त मिलाउँछ। उसले नै पहिलो अनुगमनको अधिकार राख्छ। दोस्रो अनुगमनको अधिकार जिल्ला समन्वय समितिलाई छ। तर, पुलिसको आँखा अगाडि चोर चोरी गरेर जान्छ। प्रहरी हेरेकै हेरै जस्तै अवस्थामा नदी र नदीजन्य पदार्थको संरक्षण र प्रयोग गर्ने सरोकारवालाहरूको छ। जो रक्षा गर्ने हो उसैले तस्करहरूसँग नीतिगत रूपमै सेटिङ मिलाएर बस्छन्। अनि किन नहोस् नदी र नदीजन्य पदार्थको तस्करी ? यस्तै प्रवृतिले बर्सेनि नदीजन्य पदार्थबाट उठ्ने अर्बौं राज्यमा माफियाहरूको हालिमुहाली हुनेको छ। वास्तवमा अहिले उत्खननको अवस्था हेर्दा गहिराइको कुनै प्रभाव नगरी नदीको बहाव नै परिवर्तन हुने गरी उत्खनन भएको छ। यसरी संघीय सरकारले बनाएको ढुंगा, गिट्टी, बालुवा उत्खनन्, बिक्री तथा व्यवस्थापनसम्बन्धी मापदण्ड, २०७७ मा भएको व्यवस्थाको धज्जी उडाइएको छ। थोरै पनि नीति र विधिको कार्यान्वयन भएको छैन। ठेक्का लगाउने पालिकाहरू, जिल्ला समन्वय समिति र अनुगमन गर्ने अन्य निकायसमेत मापदण्डविपरीत नदीदोहन हुँदा टुलुटुलु हेरेर बसेका छन्। गरे पनि त्यसको प्रभाव नै छैन। किन सरकारका निकायभन्दा तस्कर र ठेकेदार बोलवाला भयो ? प्रश्नको उत्तर दिइराख्नु परेन। गैरकानुनी उत्खननलाई उनीहरूले वैधता प्रदान गर्नु पनि अर्को अपराध हो। अवैध उत्खननको प्रभाव धेरै क्षेत्रमा परेको छ। प्रत्यक्ष रूपमा नदीको वहाव परिवर्तन भएको कारण हरेक वर्ष नदी कटान हुनुको साथै ठूलो, धनजनको क्षति हुँदै गएको छ। यसको जवाफदेही सम्बन्धितले निकायले लिनुपर्छ र व्यक्तिलाई क्षतिपूर्ति दिनुपर्ने आवाज अदालतसम्मै उठेको छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड, २०७७ को कार्यान्वयन गर्ने हो भने सबै समस्या समाधान हुन्छ। तर, सरोकारवालाहरू गर्न चाहदैन। जोखिम उठाउन पनि खोज्दैन। तस्कारहरूसँग बरु मिल्न सिपालु छन्। यो उनीहरूका लागि व्यक्तिगत, राजनीति लाभ र हानिसँग जोडिएको पनि छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड, २०७७ को दफा १७ मा ठेक्का प्राप्त गरेको क्षेत्रमा उत्खननकर्ताले सूचना पाटी टाँसेर मात्र उत्खनन गर्नुपर्ने मापदण्ड छ। तर उत्खनन गर्दा आजसम्म कसैले पनि सूचना राख्दैन। किनभने जनताले थाहा पाएर प्रश्न गर्छन्। सूचना पाटी टाँस नगर्नुको कारण ठेक्का लिएको क्षेत्रफल वा उत्खनन गर्ने परिमाणभन्दा बढी नदीजन्य पदार्थ उत्खनन गर्ने ध्याउन्नमा ठेकेदार हुन्छ। वैध रूपमा लिएका ठेकेदारहरू नदीजन्य पदार्थको उत्खनन गर्दा तोकिएको भन्दा फरक काम गरेर मालामाल हुन्छन्। ठेक्का सर्त र मापदण्ड लुकाएर पालिका र ठेकेदारहरूले अधिकार, कानुन र मापदण्डको दुरुपयोग गरिरहेका छन्। प्रदेशहरूले कार्यान्वयनमा ल्याएको ढुंगा, गिट्टी, बालुवा उत्खनन, संकलन, क्रसिङ र बिक्री वितरण तथा क्रसर उद्योग स्थापना र सञ्चालनलाई व्यवस्थित गर्ने कार्यविधि, २०७५, कार्यान्वयन गर्न पनि तयार छैनन्। यसमा पनि सेटिङकै कुरो हो। उठेको राजस्वमा पालिका र प्रदेश सरकारको अधिकार हुन्छ। तर, यिनीहरू नै आफ्ना कार्यकर्ता लगाएर तस्कार र माफियाहरूलाई अवैध ढंगबाट खोला खन्न सघाउँछन्। यसले समाज र तस्करहरूबीच लामो सामान्यदेखि मनमुटाव हुँदै जनताको ज्यान पनि जाने गरेको छ। कानुनले ठेक्का प्राप्त गर्ने कम्पनीहरूलाई गैरकानुनी कार्य गरेमा दर्ता खारेज गर्ने, उत्खनन रोक्का गर्ने र पुनः ठेक्का नदिई कालोसूचीमा राखी नसिहत दिनु पर्ने प्रावधानहरू छन्। तर पालना छैन। अब अवैध काम गर्ने कम्पनीका सञ्चालकहरूलाई फौजदारी अपराधमा कारबाही गर्न छुट्टै कानुन हुनुपर्छ। तर, कानुन बनी नसकेकोले नदीजन्य पदार्थ माथि खुल्लारूपमै ब्रह्मलुट भइरहेको छ। नदीजन्य पदार्थको गैरकानुनी उत्खनन राज्य शक्तिको आडमा नै भएको छ। यसमा राजनीतिक दल र नेताहरूको सहभागिता छ। राज्य शक्तिको सञ्जालभित्र नपसी ठेक्का प्राप्त गर्न सकिँदैन। सामान्य जनताले गैरकानुनी उत्खननको विरोध गरे घर छाड्नुपर्नेसम्मको अवस्था हुने भएकोले उजुरीसम्म गर्न नसकी जनताहरू हेरेर बस्नु बाध्य भएका छन्। प्राकृतिक स्रोतलाई राज्यले सही रूपमा चिन्न नसक्नु नै ठूलो समस्या हो। राज्यले आर्थिक लाभ नै नलिएको नै त भन्न सकिँदैन तर लिनुपर्ने आर्थिक लाभ नलिई नगन्य रूपमा मात्र आर्थिक लाभ लिइएको छ। यसको मुख्य कारण अनुगमन गर्न नसक्नु र अवैध उत्खननलाई दण्डित गर्न नसक्नु नै हो। साथै राज्यशक्ति नै ठेक्कावालाको पञ्जामा पर्नु नै मुख्य आर्थिक लाभ लिन नसक्नुको अर्को कारण हो। अवैध दोहन रोक्नको लागि सबैभन्दा पहिला उत्खनन गर्ने अधिकार पाएको कम्पनीको सही अभिलेख, परिणामको अभिलेख, बिक्री वितरणको अभिलेख राखी नियमित अनुगमन गर्नुपर्छ। अनुमति प्राप्त गरेको परिणाम र मापदण्डमै उत्खन्न गर्न दिनुपर्छ। यसमा कडाइ गर्नुपर्छ। ठेक्कादेखि अनुगमन प्रणाली नै कसिलो बनाउनुपर्छ। यसका लागि नियामक निकास र सरकारकै इच्छा शक्तिको आवश्यक्ता छ। अर्कोतर्फ अनुमति प्राप्त नभएको अवैध उत्खननलाई कडा कारबाही गर्ने व्यवस्था हुनुपर्छ। अर्को नदीको दोहनले पर्यावरणमा पनि असर परेको छ। यसको संकट विकास बनिसक्यो। आज हेर्नुहोस् त नदीको वहाव परिवर्तन भई बाढी पहिरो गइरहेको छ। असोजको रोशीको बाढी यसैको उदाहरण त हो। अवैध उत्खननले नदी प्रणाली माथि प्रहार गरिरहेको छ। यसले नदीको पर्यटन र नदी पर्यावरणमा समेत असर परिरहेको छ। पर्यावरण र नदीको अधिकारलाई जोगाउन पनि सरकारले कानुनलाई पूर्णरूपमा कार्यान्वयन गर्नुपर्छ। उत्खनन कसरी दिगो गर्ने, उत्खननले नदी प्रणालीलाई असर नपारी कसरी निकाल्ने र राजस्वलाई कसरी चुवाहट बिना संकलन गर्ने तथा गैरकानुनी उत्खनन कसरी रोक्ने भन्ने विषय नै आजको चुनौती हो। यसमा सरोकारवालाहरूले सर्तक हुन जरुरी नै छ। अर्कोतर्फ सर्वोच्च अदालतले विभिन्न समयमा फैसलाहरू दिएका छन्। तीमध्ये मिति २०७७ चैत्र ९ गते फैसला भएको एक मुद्दामा भनिएको छ, स्वच्छ वातावरण कायम राख्नु, प्राकृतिक स्रोतहरूको संरक्षण गर्नु, सम्पदा, प्राकृतिक स्रोत उपर नागरिकको पेसा, व्यवसाय र रोजगारको हक रक्षा गर्नु। यसरी नै २०७९ चैत्र ७ गते फैसला भएको अर्को मुद्दामा ढुंगा, गिट्टी, बालुवा, आदिको निकासी गर्ने गराउने कार्य नगर्नू, नगराउनू। प्राकृतिक स्रोतहरू देशभित्रको पूर्वाधार निर्माणमा प्रयोग हुने व्यवस्था गर्न नीति, संरचना निर्माण गर्न गराउनु भनिएको छ। तर, फैसला कार्यान्वयन गर्नुपर्ने सरकार र सम्बधित निकायहरू मूकदर्शक भएर बसेका छन् जसको कारण मापदण्ड तथा कार्यविधि हुँदाहुँदै पनि आफ्नो अधिकार दुरुपयोग भएकोलाई समेत नजरअन्दाज नगर्नु आफैंमा हास्यस्पद विषय हो। (श्रेष्ठ वरिष्ठ अधिवक्ता हुन्।)"
मकवानपुरमा ग्यास बुलेट दुर्घटना,हेटौंडा : मकवानपुरमा ग्यास बुलेट दुर्घटना भएको छ । त्रिभुवन राजपथ सडकखण्डअन्तर्गतको भीमफेदी गाउँपालिका वडा नम्बर १ त्रिखण्डी मन्दिर नजिकै बुलेट गाडी दुर्घटना भएको जिल्ला प्रहरी कार्यालय मकवानपुरले जनाएको छ । दुर्घटनाका कारण सो सडकखण्ड एकतर्फी मात्रै सञ्चालनमा रहेको समेत प्रहरीले जनाएको छ । आइतबार राति करिब ९ बजेतिर हेटौँडाबाट भैँसेतर्फ जाँदै गरेको एनएल ०१ के ११९७ नम्बरको १२ चक्के ग्यास बोकेको भारतीय बुलेट गाडी दुर्घटना भएको हो । ग्यास बुलेट पल्टिएको सडकको भित्ताको साइडबाट ट्रयाक खोलेर हाललाई अस्थायी रूपमा साना सवारीसाधनलाई एकतर्फी बाटो खोलिएको जिल्ला प्रहरी कार्यालय मकवानपुरका प्रवक्ता श्यामु अर्यालले बताए । ग्यास बुलेट दुर्घटनामा मानवीय क्षति भने नभएको उनको भनाइ छ । अर्यालका अनुसार ग्यास बुलेटका चालक र सहचालक दुवैजना सकुशल छन् ।
चोख्याउँ राजनीति,"नेपालमा भ्रष्टाचार झन्झन् बढ्दो छ। देश संघीय प्रणालीमा गएपछि गाउँगाउँमा सिंहदरबार भएजस्तै भ्रष्टाचार स्थानीय निकायसम्म पुगेको छ। केही जनप्रतिनिधि पनि भ्रष्टाचारको मुद्दामा तानिएका छन्। भ्रष्टाचार पहिले केन्द्रमा हुन्थ्यो, अहिले स्थानीय तहमा बढेको छ। पछिल्ला वर्षहरूमा भ्रष्टाचार बढ्नुको मुख्य कारण यसलाई नियन्त्रण गर्ने निकायको अधिकार खोसिनु हो। अख्तियार दुरुपयोग अनुसन्धान आयोगले २०४७ सालमै पाएको अधिकार अहिले झन् संकुचन गरिएको छ। जसले यसको कार्यक्षेत्र साँघुरिएको छ। प्रधानमन्त्री कार्यालयअन्तर्गत राष्ट्रिय सतर्कता केन्द्र छ। तर केन्द्रले काम गरेको देखिन्न। अख्तियार र महालेखा परीक्षकको कार्यालयले राष्ट्रपति समक्ष वार्षिक प्रतिवेदन पेस गर्छन् तर प्रतिवेदनको सुझाव कार्यान्वयनमा सरकार उदासीन देखिन्छ। भ्रष्टाचारका मुद्दाहरूमा पहिलेभन्दा फितलो कानुन बन्न थालेका छन्। देशमा गणतन्त्र स्थापनापछि त झन् आयोगले सम्पूर्ण निकायमा हुने भ्रष्टाचारको अनुसन्धान र छानबिन गरी मुद्दा दायर गर्न पाउनुपर्ने हो। तर त्यो भइरहेको छैन। संघीय संसद्, प्रदेश सभा वा सोअन्तर्गतका समितिको बैठकमा भएको काम कारबाही, निर्णय वा त्यस्तो बैठकमा कुनै सदस्यले बोलेको वा गरेको कुनै काम कुराको सम्बन्धमा नेपाल सरकार मन्त्री परिषद् वा सोको कुनै समितिले गरेको कुनै नीतिगत निर्णय वा अदालतको न्यायिक काम कारबाहीका सम्बन्धमा आयोगबाट अनुसन्धान, तहकिकात वा अन्य कुनै कारबाही हुने छैन भनेर ऐनमा उल्लेख छ। त्यसैले मन्त्री परिषद्ले कुनै पनि निर्णय गरे आयोगसहित कुनै निकायले हेर्न सक्ने प्रावधान छैन। नीतिगत निर्णयको आडमा भ्रष्टाचारको मुद्दाबाट उम्कन साना खरिद सम्बन्धीदेखि नीतिगतभन्दा बाहिरका ठूलठूला विभिन्न प्रकारका निर्णयहरू मन्त्रिपरिषदबाट हुने गरेको छ। राज्यलाई घाटा पार्ने, अनुचित कार्य, अख्तियार दुरुपयोग गर्नेहरूले नीतिगत निर्णयको आडमा उन्मुक्ति पाएका छन्। यो लोकतन्त्रको सिद्धान्त र मर्मविपरीत छ। स्वार्थ बाझिएको र नीतिगत निर्णयसम्बन्धी व्याख्या हुनुपर्छ। त्यसैले भ्रष्टाचारको मुद्दाबाट उम्कन हरेक ससाना निर्णय मन्त्रिपरिषदमा लगेर गराइन्छ। नीतिगत निर्णयको आडमा छानबिन, अनुसन्धान र तहकिकात कुनै पनि निकायले गर्न पाउँदैन। नेपालले आफ्नो सदाचार प्रणालीअन्तर्गत रहेर काम गर्नुपर्ने हुन्छ। ट्रान्सपरेन्सी इन्टरनेसनल नेपालले राष्ट्रिय सदाचार प्रणाली बनाएर सरकारलाई पेस गरेको छ। नेपालको अखण्डता, पारदर्शिता र जवाफदेहिता कायम राख्न केही पिलरहरू बनाइएको छ। जसमा व्यवस्थापिकीय, संघीय कार्यपालिका, न्यायपालिका, सार्वजनिक सेवा, कानुन कार्यान्वयन, निर्वाचन आयोग, अख्तियार दुरुपयोग अनुसन्धान आयोग, महालेखा परीक्षक, राजनीतिक दल, सञ्चारमाध्यम, नागरिक समाज, व्यापार व्यवसाय र संस्थानहरूको भूमिका हुनुपर्छ र उनीहरूले आआफ्नो काम गर्नुपर्छ भन्नेछ। राष्ट्रिय सदाचार प्रणालीमा जुनजुन पिलरहरू छन्, ती सबैले राम्रोसँग काम गरे नेपालमा भ्रष्टाचार न्यूनीकरण हुन्छ। जुन राजनीतिक दलले भ्रष्टाचार गर्नु भनेको आमाको रगत खानु सरह हो भनेको थियो, सोही दलले अवैध धनलाई वैध करारनामामा दिने गरी पेस गरेको सम्पत्ति शुद्धीकरण विधेयक संसद्मा रहेका सम्पूर्ण राजनीतिक दलहरूले अनुमोदन गरिसकेको अवस्था छ। अहिले संसद्मा रहेका सबै दल अवैध धनलाई वैध तुल्याउने बाटो खुलाउनेमा लागिपरेका छन् भन्ने बुझिन्छ। हरेक राजनीतिक नियुक्ति भागबण्डामा हुन्छ, न्यायालयको न्यायाधीशसमेत। भागबण्डाको नियुक्ति बन्द गर्नुपर्यो। अर्थसचिवहरू अवकाश पाउनेबित्तिकै अर्को आयोगमा नियुक्त हुन्छन्। कमसेकम कुलिङ पिरियड तीन वर्ष त हुनुपर्यो नि। अर्थ सचिवले खर्च गरेको पैसाको हिसाबकिताब आफैंले जाँच्ने ठाउँ महालेखा परीक्षकमा नियुक्त गरिदिएको छ। आफूले गरेको हिसाबकिताब आफैंले जाँच्न अन्त कतै पाइँदैन। तर नेपालमा यस्तो हुन्छ। पार्टीगत र आफ्ना मान्छेलाई एकपछि अर्को पदमा राजनीतिक नियुक्तिको निरन्तरता दिइरहेको देखिन्छ। यसले के देखाउँछ भने राजनीतिक दबाब र प्रभावले नै भ्रष्टाचार मौलाउँदै गएको छ। सार्वजनिक पद धारण गरेकाको सम्पत्ति उजागर गर्नुपर्ने हो, त्यो भएको छैन। सम्पत्ति विवरण सरकारको अद्यावधिक रेकर्डमा सधैं रहनुपर्छ। अहिले भूमिसम्बन्धी विधेयक संसदम् प्रस्तुत भएको छ। देशको जग्गा जमिन आफू हुँदै आफ्नो कार्यकर्तालाई बाँड्न पाइन्छ कि भन्ने मनशायले यो विधेयक ल्याएको जस्तो देखिन्छ। महान्यायाधिवक्ताको नियुक्ति प्रक्रिया सन्तोषजनक छैन। प्रधानमन्त्रीअन्तर्गत मात्र भएको देखिन्छ। महान्यायाधिवक्ता भनेको राज्यको कानुन व्यवसायी हो। फौजदारी न्यायको सामान्य सिद्धान्त र फौजदारी ऐनअनुसार राज्यलाई न्याय दिलाउने काम गर्नुपर्नेमा यस्तो भूमिका देखिन्न। यहाँ सर्वसाधारण जनताको न्यायप्रतिको पहुँच निकै जटिल र महँगो छ। भ्रष्टाचारविरुद्धको संयुक्त राष्ट्रसंघीय महासन्धिमा नेपालले सन् २००३ मा हस्ताक्षर गर्दा भ्रष्टाचारसम्बन्धी विषयमा पारदर्शिता अपनाउने, विश्वव्यापी रूपमा एकजुट भएर अगाडि बढ्ने र अन्तर्राष्ट्रिय कानुनको पालना गर्ने प्रतिबद्धता जनाएको थियो। सन् २०११ मा यो अनुमोदन भइसके तापनि यसअन्तर्गत बन्नुपर्ने कानुनहरू नेपालमा अझै बनिसकेका छैनन्। हरेक वर्ष संयुक्त राष्ट्रसंघमा रिपोर्ट पठाउनुपर्ने हुन्छ। तर त्यहाँ नेपालको रिपोर्ट सन्तोषजनक देखिन्न। कसुरजन्य र आपराधिक आर्जनहरू र त्यस्ता आर्जनहरू सरह मूल्य रहेको सम्पत्ति रोक्का, बरामद र जफत गर्ने, स्वार्थको द्वन्द्व, सुराकी, पीडित, साक्षी, विशेषज्ञ र पत्रकारको संरक्षण र अन्तर्राष्ट्रिय संगठित अपराधलगायतका सम्बन्धी कानुन बन्न बाँकी छ। नेपालको कानुनमा गर्नुपर्ने सुधारहरू र बाध्यात्मक रूपमा बनाउनुपर्ने कानुनहरू पनि नबनेको अवस्था छ।नेपालमा भ्रष्टाचार नियन्त्रणका धेरै निकाय भए पनि त्यो कार्यगत रूपमा अगाडि बढ्न सकेको छैन। आयोगहरूमा नियुक्ति गर्दा पार्टीगत भागबण्डा, परिवार, चिनजान र आम्दानीको प्रभाव बढी देखिन्छ। निजामती सेवामा जागिर सकिनेबित्तिकै कुलिङ पिरियड नराखी विशेष गरेर अख्तियार, महालेखा परीक्षकजस्ता निकायमा नियुक्त गर्दा सार्वजनिक सेवाका मात्र लग्ने र नागरिक समाजबाट नलग्ने अवस्थाले गर्दा नेपालमा भ्रष्टाचार नियन्त्रण हुन सकेको छैन। जसले गर्दा विश्वको अरू मुलुकसरह हामी अगाडि बढ्न सकेका छैनौं। कतिपय कार्यालयमा त सरकारले नै बिचौलियामार्फत आउ भनेर लाइसेन्स प्राप्त बिचौलिया खटाइदिएको छ। मृत्यु दर्ता र नाता प्रमाणित गर्दा परिवारको एउटालाई मात्र प्रमाणपत्र दिइन्छ। परिवारमा दाजुभाइ धेरै छन् र भोलि उसले उक्त कागज अरूलाई नदिन सक्छ। आमाबाबु सबैका भएकाले अधिकार सबैको लाग्छ। त्यसैले कम्तीमा कलर फोटोकपीमा उक्त पत्र सरोकारवाला सबैलाई उपलब्ध गराइने व्यवस्था हुनुपर्छ। जनताले कर तिरेको ठाउँमा एउटा फोटोकपी मेसिन र यस्तै सानातिना सुविधा हुनैपर्यो। नेपालमा सानालाई ऐन ठूलालाई चैन चरितार्थ देखिन्छ। ठूलठूला भ्रष्टाचारको काण्डमा मुछिएकालाई कारबाही हुँदैन र भए पनि एकदमै न्यून सजाय। हामीले यस्ता काण्डलाई ढाकछोप गर्यौं भन्ने यहाँका नेताहरूलाई लाग्ला तर अन्तर्राष्ट्रिय निकायले नजिकबाट नियालेर बसेका छन्। जसले गर्दा हामीलाई हेर्ने दृष्टिकोणमा परिवर्तन भएको छ। भ्रष्टाचार रोक्न कानुन बनाएर वा नागरिक सचेत भएर मात्रै पुग्दैन। पहिले नेतृत्व तह नै भ्रष्टाचारविरुद्ध प्रतिबद्ध हुनुपर्यो। अनि मात्र त्यो कानुनले काम गर्छ। अन्यथा राजनीतिक दबाब र प्रभावमा भ्रष्टाचार मौलाइरहन्छ। त्यसपछि जनतालाई पनि सचेत र इमान्दार बनाउनुपर्यो। भ्रष्टाचार नियन्त्रणमा सरकार दरिलो रूपमा अघि बढ्नुपर्छ। बलियो कानुन बनाएर कार्यान्वयन गर्नुपर्छ। भ्रष्टाचार नियन्त्रणसम्बन्धी काम गर्ने निकायलाई सशक्त ढंगमा अगाडि बढाउन सक्नुपर्छ। सम्पत्ति शुद्धीकरणमा कडाभन्दा कडा कानुन बनाउनुपर्छ। अझ स्वतन्त्र ढंगको एउटा छुट्टै सम्पत्ति शुद्धीकरण आयोग जरुरी छ। राष्ट्रपतिदेखि प्रधानमन्त्री, मन्त्री, सांसद सबैलाई छानबिन र अनुसन्धान गर्न सक्ने खालको हुनुपर्छ। अख्तियारलाई अधिकार सम्पन्न बनाउनुपर्छ। यसले नीतिगत निर्णय, न्यायालय, सेना सबैभित्रका भ्रष्टाचारलाई हेर्न पाउनुपर्छ। त्यहाँ तालिम प्राप्त स्थायी कर्मचारी हुनुपर्यो। आयोगलाई एआईयुक्त उपकरणहरू, दक्ष जनशक्ति र स्रोतसाधन सम्पन्न बनाउनुपर्यो। आयुक्त नियुक्त गर्दा दलीय भागबण्डामा नभई राम्रो काम गर्नेहरू, नागरिक समाजका व्यक्तित्वलाई पनि समावेश गर्नुपर्यो। आयोगको सुझावलाई सरकारले कार्यान्वयनमा ल्याउनुपर्छ। स्टिङ अपरेसन र अनुचित कार्यलाई एउटा निकायबाट निकाले पनि अर्को कुनै निकायले हेर्नुपर्ने हो। तर कुनै निकायमा नराखेको हुनाले यसको अधिकार अख्तियार दुरुपयोग अनुसन्धान आयोगमा नै पुन राख्नुपर्ने देखिन्छ। अनि मात्र नेपालमा भ्रष्टाचार न्यूनीकरण हुन्छ। यसमा जनताको पनि ठूलो भूमिका हुन्छ। जनताले भ्रष्टाचारीलाई भोट दिन छोड्नुपर्छ। आफ्ना प्रतिबद्धतालाई पूरा नगरेका नेतालाई पटकपटक भोट दिएर जिताएपछि मैले गरेको काम त ठीकै रहेछ भन्ने भान उनीहरूलाई पर्छ र भ्रष्टाचारले प्रश्रय पाउँछ। हरेक नेपालीले नेपालको कानुन जाने भ्रष्टाचारविरुद्ध बोल्न र खबरदारी गर्न सकिन्छ। नेपालमा ठूलठूला आन्दोलन भए। यसले केही परिवर्तन पनि ल्यायो। नयाँ संविधान बन्यो। तर पनि भ्रष्टाचारविरुद्धको अभियान भने ओझेलमा पर्यो। भ्रष्टाचार दिनदिनै मौलाउँदै गयो। त्यसैले अबको आन्दोलन भनेको भ्रष्टाचारविरुद्धको आन्दोलन हुनेछ। अब आन्दोलन भयो भने पुराना सबै निर्णयहरू खारेज भएर भ्रष्टाचार गर्नेलाई भ्रष्टाचारविरुद्धको अभियानबाट निस्किएको नयाँ शक्तिले कारबाहीमा लैजाने सम्भावना प्रबल छ। यसको सम्भावना धेरै निकट आइसकेको देखिन्छ। समयमा नै सबै राजनैतिक दलहरूले सुशासनका लागि पहल गरेर सच्चिने समय आएको छ। प्रधानाङ्ग, ट्रान्सपरेन्सी इन्टरनेसनल नेपालकी निवर्तमान अध्यक्ष हुन्।"
एआइजीलाई राजीनामा गर्न बाध्य बनाइयो : सुमाना श्रेष्ठ,काठमाडौं : राष्ट्रिय स्वतन्त्र पार्टीकी सांसद सुमना श्रेष्ठले राजनीतिक थिचोमिचोका आधारमा एक जना एआइजीलाई राजीनामा गर्न लगाइएको आरोप लगाएकी छन्। प्रतिनिधिसभाको सोमबारको बैठकको आकस्मिक समयमा श्रेष्ठले प्रहरी निकायमा राजनीतिक हस्तक्षेप भएको र राजनीतिक थिचोमिचोका आधारमा आइतबार राति एक जना एआइजीलाई राजीनामा गर्न लगाइएको आरोप लगाइन्। प्रहरी विधेयकमाथि छलफल गर्दै गर्दा राजनीतिक नियतमा शंका नगर्नुस् भन्ने गृहमन्त्रीले यस विषयमा जवाफ दिनुपर्ने उनले बताइन्। राजनीतिक हस्तक्षेप नहोस् भनेर प्रहरी विधेयकमा संशोधन ल्याएको भन्दै उनले ऐन पारित भएपछि मात्रै राम्रो नियत देखाउनुपर्ने हो भन्दै गृहमन्त्रीलाई प्रश्न गरिन्। त्यस्तै सांसद मोहनबहादुर बस्नेतले सिन्धुपाल्चोकको भोटेकोशी गाउँपालिकामा १८ माघमा आगलागी भई २१ गते निभाएको सुनाउँदै हाइड्रोपावरका कारण आगलागी भएकाले कानुनी कारबाहीको माग गरे। त्यस्तै सांसद अब्दुल खानले माघ २६ गते कैलालीको बदैगोरिया गाउँपालिकामा एक किशोरीको बलात्कार भएको उल्लेख गर्दै दोषीलाई कानुनी कारबाहीको दायरमा ल्याउन माग गरे।
प्रतिनिधिसभा बैठक सुरू,"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। नयाँ बानेश्वरस्थित संसद भवनमा बैठक सुरू भएको हो। आजको बैठकमा प्रधानमन्त्री केपी शर्मा ओलीले राष्ट्रिय प्राकृतिक स्रोत तथा वित्त आयोगको वार्षिक प्रतिवेदन २०८००८१ पेश गर्ने कार्यसूची छ। यसैगरी उपप्रधानमन्त्री तथा अर्थमन्त्री विष्णुप्रसाद पौडेलले अर्थ समितिको प्रतिवेदनसहितको सुरक्षित कारोबार (पहिलो संशोधन) विधेयक,२०८०माथि छलफल गरियोस् भनी प्रस्ताव प्रस्तुत गर्ने कार्यसूचीमा उल्लेख छ। बैठकमा अर्थमन्त्री पौडेलले सुरक्षित कारोबार (पहिलो संशोधन)विधेयक,२०८१ लाईद पारित गरियोस् भनी प्रस्ताव प्रस्तुत गर्ने कार्यसूची रहेको छ।"
नागरिकलाई सहज सेवा दिन थप सुधारका उपाय अवलम्बन गर्नु आवश्यक छ : प्रमुख आयुक्त राई,"प्रमुख आयुक्त राईले सुशासनको अवस्था सुधार गर्न सरकारले नै अगुवाइ गर्नुपर्ने बताए। काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले नागरिकलाई सहज सेवा दिन थप सुधारका उपायहरू अवलम्बन गर्न आवश्यक रहेको बताएका छन्। अख्तियार दुरुपयोग अनुसन्धान आयोगको ३४ औँ स्थापना दिवसका अवसरमा सोमबार काठमाडौंमा आयोजित विशेष समारोहलाई सम्बोधन गर्दै उनले सूचना प्रविधिको उपयोगको विस्तार गरी सार्वजनिक सेवा प्रवाहलाई सरल र व्यवस्थित बनाउन नेपाल सरकारको प्रयास भएपनि प्रभावकारी हुन नसकेको बताएका हुन्। उनले भने, सूचना प्रविधिको उपयोगको विस्तार गरी सार्वजनिक सेवा प्रवाहलाई अनुमानयोग्य, सरल, सुलभ र व्यवस्थित बनाउने नेपाल सरकारको प्रयास भएपनि यातायात, वैदेशिक रोजगार, मालपोत, नापी,अध्यागमन, राहदानीलगायतका संघीय कार्यालयहरूको सेवा प्रवाह अपेक्षाअनुरुप प्रभावकारी हुन सकेको छैन। राईले सुशासनको अवस्था सुधार गर्न सरकारले नै अगुवाइ गर्नुपर्ने बताए। सुशासन प्रवर्द्धन गरी भ्रष्टाचार नियन्त्रण गर्न आयोगले विविध रणनीतिका साथ पहलकदमी लिएको उल्लेख गरे। सार्वजनिक सेवा प्रवाह र विकास निर्माणलाई अनुसन्धान कार्यले हतोत्साहित नबनाओस् भन्नेतर्फ सचेत रहँदै अनुसन्धान पद्धतिमा निरन्तर सुधार गरिरहेको स्पष्ट पारे। राईले सार्वजनिक स्रोत र राज्य शक्तिको प्रयोग गर्ने पदाधिकारीमा सदाचार संस्कृतिको विकास गर्न सचेतना, प्रचार प्रसार र सहकार्यको रणनीति अवलम्बन गरिएको बताए। उनले आयोजना निर्माण ढिलाई हुँदा राज्यले ठूलो नोक्सानी व्यहोर्नुपरेको भन्दै खरिद योजनालाई प्रभावकारी बनाउनुपर्ने उल्लेख गरे। खरिद योजनाबिनै खरिद, सेवा प्रवाहमा बिचौलियाको प्रभावलगायत विषयलाई सुधार गर्नुपर्ने राईले सुझाव दिए। राईले सार्वजनिक सेवा प्रवाह र विकास निर्माणलाई अनुसन्धान कार्यले हतोत्साही नबनाओस् भन्नेतर्फ सचेत रहँदै अनुसन्धान पद्धतिमा निरन्तर सुधार गरिरहेको स्पष्ट पारे। प्रदेश र स्थानीय सरकारबाट प्रदान गरिने सेवा झन् जटिल र खर्चिलो हुन गई जनताले सहज र सरल सेवा प्राप्त गर्न नसकिरहेको अवस्था छ। नागरिकलाई सरल र सहज सेवा दिनका लागि थप सुधारका उपाय अवलम्बन गर्न आवश्यक देखिएको छ उनले भने। प्रमुख आयुक्त राईले पारस्परिक कानुनी सहायता ऐन र सुपुर्दगी ऐनजस्ता महत्त्वपूर्ण कानुन कार्यान्वयन भएपनि सम्बन्धित मुलुकसँग द्विपक्षीय सम्झौता हुन नसक्दा मुलुक बाहिर हुने गरेको भ्रष्टाचारसम्बन्धी लेनदेनका विषयमा पारस्परिक कानुनी सहायतामार्फत आवश्यक तथ्य संकलन गर्न समस्या देखिएकाले आयोगको अनुसन्धान कार्यमा कठिनाइ आइपरेको बताए। उनले सम्बद्ध मुलुकसँग पारस्परिक कानुनी सम्झौता गरी सम्पत्ति शुद्धीकरण निवारणमा सकारले शीघ्र पलहदमी लिने विश्वास व्यक्त गरे।"
भारतको ऊर्जा सप्ताहमा भाग लिन मन्त्री खड्का नयाँदिल्ली प्रस्थान,"काठमाडौं : ऊर्जा, जलस्रोत तथा सिंचाईमन्त्री दीपक खड्का इण्डिया इनर्जी विक२०२५ मा भाग लिन नयाँदिल्ली प्रस्थान गरेका छन्। भारतको राजधानी नयाँदिल्लीमा फ्रेबुअरी ११ देखि १४ तारिखसम्म सञ्चालन हुन लागेको ऊर्जा सप्ताहमा भाग लिन मन्त्री खड्का आज दिउँसो नयाँदिल्ली प्रस्थान गरेका हुन्। भारतको पेट्रोलियम तथा प्राकृतिक ग्यास मन्त्रालयको संरक्षकत्व तथा भारतीय पेट्रोलियम उद्योग महासंघको आयोजना हुन लागेको उक्त सम्मेलनमा भारतको कम कार्बन वृद्धि अर्थ व्यवस्थाका लागि अग्रगामी मोडेलको विषयमा छलफल हुनेछ। यस्तै, ऊर्जा पहुँच, सुरक्षा, किफायती र दिगोपनका लागि भारत सरकारको प्रतिबद्धतालाई उक्त कार्यक्रमले थप उजागर गर्नेछ। भारतको ऊर्जा सप्ताहले सबैका लागि स्वच्छ ऊर्जा भविष्यतर्फ प्रेरित गर्ने बताइएको छ। भारतका प्रधानमन्त्री नरेन्द्र मोदीले उद्घाटन गर्ने उक्त कार्यक्रम १० देशका ७० हजार ऊर्जा व्यवसायी सहभागी रहने बताइएको छ। यस्तै, ९० सत्रमा छलफल हुने, ५०० वक्ताले धारणा राख्ने र ७०० कम्पनीले प्रदर्शन कक्ष राख्ने जनाइएको छ । मन्त्री खड्काले उक्त कार्यक्रममा क्लिन कुकिङ र इनर्जी एक्सेस ग्यापसम्बन्धी दुईवटा मन्त्रिस्तरीय सेसनलाई सम्बोधन गर्नेछन्। मन्त्री खड्कासँगै कार्यक्रममा भाग लिन मन्त्रालयका वरिष्ठ ऊर्जा विज्ञ प्रबल अधिकारी र अर्थ विज्ञ अमित श्रेष्ठ नयाँदिल्ली प्रस्थान गरेका छन्।"
थ्री बाई थ्री बास्केटबल च्याम्पियनसिप सुरु,"काठमाडौं : अन्तर्राष्ट्रिय थ्री बाई थ्री एनबिसी नेपाल बास्केटबल च्याम्पियनसिप सोमबारबाट काठमाडौंमा सुरु भएको छ। नेपाल बास्केटबल संघ र थ्री बाई थ्रीको आयोजनामा सुरु प्रतियोगितामा ३२ टिम सहभागी छन्। जसअनुसार नेपालबाट २२, बंगलादेशबाट चार, भारतबाट तीन र एक पाकिस्तानबाट टिम सहभागी भएको संघले जनाएको छ। त्रिपुरेश्वरस्थित राष्ट्रिय खेलकुद परिषद्को कभर्डहलमा सुरु प्रतियोगितामा सहभागी टोलीलाई आठ समूहमा विभाजन गरिएको छ। लिगकम नकआउटमा आधारमा खेलाइने प्रतियोगिताको विजेता, उपविजेता र मोस्टभेलुएबल खेलाडीलाई नगद पुरस्कार प्रदान गरिने संघले जनाएको छ। तीन दिने प्रतियोगिताको फाइनलको दिन भारत र पाकिस्तानबीच मैत्रीपूर्ण बास्केटबल प्रतियोगिता समेत हुने बताइएको छ।"
सुशासनका लागि चलायमान अर्थतन्त्र,"नेपाल राष्ट्र बैंकले चालु आर्थिक वर्ष २०८१०८२ को पहिलो ६ महिनाको समष्टिगत अर्थतन्त्रको स्थिति सार्वजनिक गरेको छ। जसअनुसार वार्षिक बिन्दुगत आधारमा उपभोक्ता मूल्य सूचकांकमा आधारित मुद्रास्फीति ५४१ प्रतिशत छ। यसैगरी, आयात ७१ प्रतिशतले र निर्यात ३१८ प्रतिशतले बढेको छ। विप्रेषण आप्रवाह नेपाली रुपैयाँमा ४१ प्रतिशतले र अमेरिकी डलरमा ११ प्रतिशतले बढेको छ। शोधनान्तर स्थिति २४९ अर्ब २६ करोडले बचतमा रहेको छ। साथै, कुल विदेशी विनिमय सञ्चिति अमेरिकी डलरमा १६ अर्ब ८४ करोड पुगेको छ। सरकारको खर्च ६६७ अर्ब ६० करोड र राजस्व परिचालन ५५९ अर्ब ६१ करोड रहेको छ। विस्तृत मुद्राप्रदाय ३९ प्रतिशतले बढेको छ। वार्षिक बिन्दुगत आधारमा यस्तो मुद्राप्रदाय १०२ प्रतिशतले बढेको छ। बैंक तथा वित्तीय संस्थाको निक्षेप संकलन ३७ प्रतिशतले र निजी क्षेत्रमा प्रवाहित कर्जा ५२ प्रतिशतले बढेको छ। वार्षिक बिन्दुगत आधारमा निक्षेपको वृद्धिदर ९९ प्रतिशत र निजी क्षेत्रमा प्रवाहित कर्जाको वृद्धिदर ७० प्रतिशत रहेको छ। यी अर्थतन्त्रका परिसूचकहरूले कोभिडपछि मुलुकको अर्थतन्त्र क्रमशः लयमा फर्किएको आभाष दिएको छ। अब प्रश्न उठछ, मुलुकको अर्थतन्त्रमा के कस्ता कमजोरी विद्यमान छन् त ? पहिलो कुरा, नकारात्मक सोच, नकारात्मक टिप्पणी, राज्यप्रतिको अविश्सनीयता, निजी क्षेत्रको सधैं गुनासो गर्ने प्रवृत्ति, नकारात्मक धारबाटै लेख लेख्नुपर्छ, समाचार बन्नुपर्छ भन्ने भाष्यले अर्थतन्त्र निर्माणमा प्रत्यक्ष आक्रमण भइरहेको छ। जस्को परिणाम बाह्य लगानी आउन नसक्ने, अन्तर्राष्ट्रिय क्षेत्रमा मुलुकको साख खस्किने, आम जनतामा नैराश्यता छाउने र गलत मनशाय भएका सार्वजनिक पदाधिकारी र निजी क्षेत्रका सीमित मानिसले धमिलो पानीमा माछा मारिरहने सुविधाले निरन्तरता पाइरहेको छ। दोस्रो कुरा, राजनीति अति नै हाबी भयो। राजनैतिक तरलताले निरन्तरता पाइरह्यो। राजनैतिक सक्रियतासँगै प्रशासनयन्त्र शिथिल हँुदै गयो। परिणामस्वरूप इमान्दार र व्यापारिक धर्ममा चल्ने निजी क्षेत्र अघि बढ्न नसक्ने तर अवसरवादी र सेटिङ मिलाउनेहरू निरन्तर हाबी भैरहने प्रवृत्ति अघि बढ्यो। विडम्बना, विभिन्न कार्यक्रममा तिनै असल उद्योगपति र व्यापारीले खराब काम गर्नेको पक्षपोषण गरिदिनुपर्ने कथित व्यापारिक एकताले राज्यप्रणालीलाई दिगभ्रमित तुल्यायो। यी र यस्तै कारणले अर्थतन्त्र चलायमान हुने वातावरण नै बन्न सकेन। तेस्रो कुरा, अर्थतन्त्रलाई मजबुत ल्याउन गठन भएका नियामक निकायहरू क्रमशः कमजोर हुदै गए। अर्थ मन्त्रालय मिलिजुली सरकारको समझदारी अनुसार चल्नुपर्दा फजुल खर्च कटौती गर्न सकिएन। राष्ट्र बैंकका गभर्नरलाई स्वयं सरकारले बेलाबखतमा बिच्क्याइरहँदा उनको मनोबल गिर्ने नै भयो। यसबाट बैंक र वित्तीय संस्थाहरूमा नटेर्ने र अनुशासनहीनता बढ्ने नै भयो। बिमा प्राधिकरणले पनि बिमा कम्पनी थप्ने कि मर्जरमा जाने भन्ने विषयलाई मौसमी तुल्याउँदा अन्योल बढ्ने नै भयो। नेपाल धितोपत्र बोर्ड जस्ता निकायमा नेतृत्व नै नहुँदा गतिहीनता हुने नै भयो। सम्पत्ति शुद्धीकरण, भन्सार र आन्तरिक राजस्व विभागजस्ता निकायका प्रमुखहरू छिटोछिटो सरुवा हुँदा ती निकायका काम र कर्मचारीलाई सम्हाल्नै हम्मेहम्मे पर्ने नै भयो। हवाई उड्डयन प्राधिकरण, विद्युत् प्राधिकरण, दूरसञ्चार प्राधिकरणजस्ता निकायलाई समयसमयमा गिजोल्दा ती क्षेत्र पनि दिशाहीन हुने नै भए। यसर्थ, नियामक निकायमा नियमन गर्न सक्नेलाई नियुक्ति दिने र तिनलाई काम गर्न दिने वातावरण विकास गर्नुको विकल्प छैन। चौथो कुरा, संवेदनशील हुनुपर्ने संयन्त्रहरू समयमा संवेदनशील भएको महसुस गरिएन। उदाहरणका लागि फाइनान्सियल एक्सन टाक्स फोर्सले विश्वव्यापीरूपमा सम्पत्ती शुद्धीकरण र अन्तर्राष्ट्रिय आतंकवाद नियन्त्रण गर्न ४० वटा सिफारिस जारी गरेको छ। सो निकायले सबै मुलुकको अवस्थाअनुसार समय तोकी आवश्यक सुधार गर्न आग्रह गरेको छ। यस अनुसार हामीले पनि सम्पत्ती शुद्धीकरण ऐनमा संशोधन गर्नु पर्ने थियो। गर्यौं पनि, तर तोकिएको समयभित्र नगर्दा कालोसूचीमा पर्ने सम्भावनाबाट मुक्त हुन सकिएन। यस क्षेत्रका नियामन निकायहरूको काम कारबाही प्रभावकारी भएन भनी अरूले भनिदिनुपर्ने परिस्थिति सिर्जना भयो। अर्काको नाममा सम्पत्ति राख्ने, अनौपचारिक आर्थिक क्रियाकलापलाई बढावा दिने, आर्थिक क्षेत्रमा नाजायज चलखेल गर्ने, आर्थिक अपराध वृद्धि हुँदै जाने, मानव तस्करी हुने जस्ता घटनालाई निरीह भएर हेरिहनु पर्ने परिस्थिति विकास हुँदै जानु दुर्भाग्यपूर्ण छ। अर्थतन्त्रलाई मजबुत ल्याउन गठन भएका नियामक निकायहरू क्रमशः कमजोर हुँदै गए। बैंकिङ प्रणाली कारोबारलाई बढावा दिनुपर्छ। पाँचौं कुरा, पुँजीगत बजेट खर्च नहुने वर्षौदेखिको दीर्घरोगको उपचार हुन सकेन। पुँजीगत बजेट खर्च नहँुदा राजस्व असुलीबाट सरकारको ढुकुटी भरिने तर बजारमा नगदको अभाव हुने स्थिति आयो। पुँजीगत बजेट खर्च गर्ने काममा सहयोगीको भूमिका निर्वाह गर्ने निजी क्षेत्र पनि काम गर्नुको सटृा खरिद नियमावलीको संशोधनमा लविङ गर्न सिंहदबारमै डेरा जमाउन थाल्यो। आयोजना प्रमुखहरू पनि तालुक मन्त्रालय, अर्थ मन्त्रालय, राष्ट्रिय योजना आयोगजस्ता निकायको मुख ताक्ने, ती निकाय नबोल्ने, आयोजना प्रमुखले जोखिम नलिने, ठेकेदारले काम नगर्ने दुष्चक्रभित्र आयोजनाहरू फस्दै जाँदा आर्थिक क्षेत्रमा दुर्गति निम्तिएको हो। छैटौं कुरा, दातृ निकायको सहयोग परिचालन गर्न सकिएन। विगत केही वर्षदेखि नेपाल सरकारको वार्षिक बजेटमा ५० देखि ६० अर्बको बीचमा अनुदान पाउने गरी बजेटको स्रोत यकिन गरे पनि औसतमा वार्षिक ३ देखि ५ अर्बभन्दा बढी अनुदान परिचालन गर्न सकिएको छैन। यस अतिरिक्त, दाताबाट लिनुपर्ने शोधभर्ना पनि सधैं करिब रु ३० अर्ब दाबी गरी लिन बाँकी हुने गरेको छ। अनुदान जस्तै विदेशी ऋण रकमको स्रोत परिचालनको अवस्था पनि कमजोर देखिन्छ। यसबाट दातृ निकायसँग थप सहयोग माग गर्ने आधार बन्न सकेको छैन। जस्को कारण मुलुकको बजेट व्यवस्थासँग प्रत्यक्ष र अप्रत्यक्ष रूपमा सरोकार राख्ने दातृ निकायको नजरमा पनि कमजोर देखिएका छौं। सातौं कुरा, राजस्व असुलीमा पछिल्ला दिनमा कमजोर देखिएका छौं। जनआन्दोलन२ सफल हुनुपूर्व राजस्व असुलीको वृद्धिदर झन्डै ऋणात्मक हुने अवस्थामा पुगेको थियो। जनआन्दोलनको सफलतापछि यस्मा ठूलो सुधार भयो। केही वर्षपछि राजस्व वृद्धिदर ३३ प्रतिशतमा पुग्यो। त्यसपछिका वर्षमा पनि करिब २० देखि २५ प्रतिशतका दरले राजस्व वृद्धि भइरह्यो। तर, कोभिडको संकमणपछि ओरालो लागेको राजस्व असुलीले वार्षिक लक्ष्य पनि भेटाउन नसक्ने भयो। पछिल्लो समयमा केही सुधार भए पनि यस क्षेत्रमा निकै मेहनत गर्नुपर्ने महसुस गरिएको छ। हालै अर्थमन्त्रीको अध्यक्षतामा बसेको राजस्व चुहावट नियन्त्रण समितिले बैठकमा राजस्व चुहावट नियन्त्रण गर्न जिम्मेवार एवं सरोकारवाला सबै निकायहरूको संयुक्त प्रयास र कटिबद्धताको आवश्यकता बोध गरियो। भन्सार कार्यालयहरूले चोरी निकासी पैठारीलाई निर्मूल गर्न विशेष अभियान नै सञ्चालन गर्नुपर्ने परिस्थिति आएको छ। यस अतिरिक्त, पैठारी भई आउने वस्तुको वर्गीकरण र प्रयोगशालामा परीक्षणको माध्यमबाट पनि राजस्व वृद्धिमा संवेदनशील हुनुपर्ने जरुरी छ। पीसीएलाई पनि थप प्रभावकारी तुल्याउनै पर्छ। आन्तरिक राजस्व विभाग र कार्यालयहरूले संयुक्त बजार अनुगमनको नेतृत्व गर्नुपर्छ। बजारमा आम उपभोक्ताले बिलबिजक पाउने सुनिश्चितता गर्नुपर्छ। नगद कारोबारमा कमी ल्याई बैंकिङ प्रणालीबाट हुने कारोबारलाई बढावा दिनुपर्छ। यिनै सुझावलाई मात्रै कार्यान्वयनमा ल्याउन सके अर्थतन्त्रलाई केही हदमा भए पनि चलायमान बनाउन सकिने अपेक्षा गर्न सकिन्छ। (बास्कोटा, पूर्वसचिव हुन्।)"
'डढेलोको ९६ प्रतिशत कारण मानवीय लापरवाही',"काठमाडौं : वन डढेलोको ९६ प्रतिशत कारण मानवीय लापरवाही भएको पाइएको छ। सोमबार प्रतिनिधिसभा बैठकमा वन तथा वातावरणसम्बन्धी सांसदले उठाएका प्रश्नको जवाफ दिँदै वन तथा वातावरण मन्त्री ऐनबहादुर शाहीले मानवीय कारण नै डढेलोको मुख्य कारण रहेको तथ्यांकले देखाएको बताएका हुन्। उनले नेपालमा करिब ९६ प्रतिशत डढेलो मानवीय हेलचेक्रयाइँबाट हुने गरेको बताउँदै सबै सचेत हुन आग्रह समेत गरे। 'नेपालमा करिब ६५ प्रतिशत डढेलो चैत्र र वैशाख मध्यतिर लाग्ने गरेको पाइएको छ,'उनले भने,' विभिन्न कारणले डढेलो लाग्ने गरेपनि मानवीय कारणबाट भने ९६ प्रतिशत वन डढेलो लाग्ने हुने गरेको पाइएको छ। सबै सचेत हुन जरूरी छ।' हालसम्म सन् २०२१ मा सबैभन्दा बढि ६५ ६६ वटा डढेलोका घटना घटेको र डढेलो करिबकरिब सबै जिल्लामा फैलिएको तथ्यांकले देखाएको मन्त्रीले जानकारी दिए। मन्त्री शाहीका अनुसार यस वर्ष एक महिनाको तथ्यांक हेर्दा २५ जिल्लाका विभिन्न स्थानमा गरी ५६ वटा डढेलोका घटना घटेको पाइएको छ। यस वर्ष सबैभन्दा बागमती प्रदेशमा र सबैभन्दा सुदूरपश्चिम प्रदेशमा डढेलो लागेको पाइएको हो। यस वर्ष कतिपय स्थानमा डढेलो नियन्त्रणमा लिइसकेको र कतिपय ठाउँमा नियन्त्रणको प्रयासमा रहेको मन्त्री शाहीले बताए। नेपालमा डढेलोबाट औसतरुपमा वार्षिकरुपमा ८ जनाको मृत्यु र ८ जना घाइते हुने गरेको तथ्यांकले देखाएको छ। मन्त्री शाहीले वनमा लागेको डढेलो गाउँवस्तीमा फैलिन गइ मानवीय क्षति हुने गरेको भन्दै सबै सचेत हुन जरूरी रहेको बताए। पछिल्ला दिनमा डढेलोका घटना वृद्धि भइ मानवीय क्षतिसँगै वनस्पति,जीवजन्तु र जैविक विविधताको नास हुँदै गएको छ। जसले गर्दा वायु प्रदूषण समेत बढ्दै गएको छ।"
अनलाइन जुवा खेलाउने २३ जना पक्राउ,"काठमाडौं : अनलाइन जुवा खेलाउने कार्यमा संलग्न रहेको आरोपमा २३ जना पक्राउ परेका छन्। भारत बिहार राज्य बाका घर भई काठमाडौं बूढानीलकण्ठ नगरपालिका३ गैरीगाउँ बस्ने २२ वर्षीय वकिल कुमार यादव समेत २३ जनालाई आइतबार साँझ प्रहरीले पक्राउ गरेको हो। घरमा अनलाइन जुवा खेलाई रहेको सूचनाका आधारमा जिल्ला प्रहरी परिसर काठमाडौं र प्रहरी प्रभाग बूढानीलकण्ठबाट खटिएको प्रहरीले उनीहरूलाई ८१ हजार रुपैयाँ, विभिन्न कम्पनीका ८८ थान मोबाइल र १० थान ल्यापटपसहित पक्राउ गरेको जिल्ला प्रहरी परिसर काठमाडौंले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ। यसअघि पनि ललितपुरको सानेपामा रहेको दुईवटा घर भाडामा लिएर ठगी गर्ने २४ जना पक्राउ परेका थिए। उपत्यका अपराध अनुसन्धान कार्यालयको टोलीले विभिन्न आठवटा बेटिङ एप्समार्फत अनलाइन जुवा खेलाएर आर्थिक कारोबार गर्ने व्यक्तिहरूलाई पक्राउ गरेको हो। पक्राउ पर्नेमा १० जना भारतीय र १४ जना नेपाली नागरिक थिए। उक्त समूहले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेका हुन्। प्रहरीका अनुसार भारतमा बस्दै आएका एक व्यक्तिले ६ महिनाअघि उक्त दुईवटा घर भाडामा लिएका थिए।"
"सेयर बजारमा दोहोरो अंकको गिरावट,कारोबार रकम पनि घट्यो",काठमाडौं : सेयर बजारले आज पनि ओरालो यात्रालाई निरन्तरता दिएको छ। सेयर कारोबार साताको दोस्रो दिन नेप्से परिसूचक दोहोरो अंकले घटेर बन्द भएको छ। नेप्से परिसूचक १०९८ अंकले घटेर २६७७९८ विन्दुमा अडिएको छ। अघिल्लो दिन आइतबार पनि नेप्से दोहोरो अंकले घटेको थियो। सो दिन ८ अर्ब बराबरको सेयर कारोबार भएको थियो। नेप्से परिसूचक घटेसँगै कारोबार कम पनि ओरालो लागेको छ। आज ३२२ स्क्रिप्सको १ करोड ४४ लाख ४३ हजार ७६५ कित्ता सेयर ६ अर्ब ९६ करोड २ लाख ९२ हजार २३५ रुपैयाँमा खरिदबिक्री भए। दुई कम्पनीको सेयर सकारात्मक सर्किट लेभलमा कारोबार भयो। न्यादी हाइड्रोपावर र गार्डियन माइक्रो लाइफ इन्स्योरेन्सको सेयर १० प्रतिशतले बढेको हो। दुई कम्पनीको सेयर १० प्रतिशतले बढ्दा दुई कम्पनीको सेयर १० प्रतिशतले ओरालो लाग्यो। बोटलर्स नेपाल र अपकार लघुवित्त वित्तीय संस्थाको सेयर १० प्रतिशतले घटयो। कारोबार रकमका आधारमा नेपाल रिपब्लिक मिडिया शीर्ष स्थानमा रह्यो। सो कम्पनीको २४ करोड ४४ लाख मूल्य बराबरको सेयर कारोबार भयो। सीईडीबी होल्डिङ्सको १५ करोडको सेयर कारोबार हुँदा सप्तकोशी डेभलपमेन्ट बैंकको १४ करोड र नेपाल रिइन्स्योरेन्स कम्पनीको १३ करोड मूल्य बराबरको सेयर कारोबार भयो। कारोबारमा आएकामध्ये ७७ स्टक्सको मूल्य बढ्दा १६१ वटाको घट्यो। ६ स्टक्सको मूल्य भने स्थिर रह्यो। दुई समूहबाहेक अन्य समूहको उपसूचक नकारात्मक देखिएका छन्।
स्थानीय तहमा व्यवस्थापिकीय अभ्यास,"स्थानीय तह भौगोलिक तथा प्रशासनिक एकाइ हुन्। यसको कार्यकारिणी अंगको रूपमा गाउँनगर कार्यपालिका हुन्छ भने व्यवस्थापकीय अंगको रूपमा गाउँसभानगरसभा रहेको हुन्छ। जिल्लासभाले जिल्लाभित्रका स्थानीय तहहरूका बीचमा आवश्यक समन्वय गर्ने गर्दछ। नेपालको संविधानको धारा ५६ बमोजिम संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह गरी तीन तहको हुनुका साथै राज्य शक्तिको प्रयोग तीनवटै तहका सरकारले यसै संविधान तथा प्रचलित कानुनबमोजिम गर्ने कुरा उल्लेख छ। संवैधानिक प्रावधानबमोजिम तीन वटै तहका सरकारले व्यवस्थापकीय अर्थात् विधायिकी अभ्यास गर्दै आइरहेका छन्। यसलाई नेपालमा संघीयताको सुन्दरतम् पक्षको रूपमा लिइन्छ। नेपालको सन्दर्भमा जनताको सार्वभौमसत्ताको प्रयोग गर्ने एक महत्वपूर्ण संस्थाको रूपमा स्थानीय संसद् हुन्। जनताका प्रतिनिधिको स्वीकृतिबिना कुनै कर नलगाइने भन्ने सिद्धान्त रहेको र कर निर्धारणसम्बन्धी विषय जनताद्वारा प्रत्यक्ष रूपमा निर्वाचित भइआएका प्रतिनिधिहरू रहेको सभामा प्रस्तुत गर्ने संवैधानिक व्यवस्था छ। यसो भनिरहँदा संघीय संसद् र प्रदेशसभा सञ्चालन विधि, तौरतरिका, पद्धति र कार्यशैली संस्थागत भएको र तोकिएको ऐन, कानुन र कार्यविधिको परिधिमा रहेर सञ्चालन तथा अभ्यास हुँदै आइरहेको छ भने स्थानीय सभा जुन जनताको सबैभन्दा नजिकको जनप्रतिनिधिमूलक सभाको रूपमा रहेका छन्। उक्त सभा कहीँ कतै अलमलमा परेको र तोकिएको ऐन, कानुन र कार्यविधिबमोजिम सञ्चालन हुन नसकेको आभास हुन्छ। सभा सञ्चालनसम्बन्धी कानुनी व्यवस्था नेपालको संविधानको धारा २२७ मा गाउँसभा र नगरसभाको सञ्चालन, बैठकको कार्यविधि, समिति गठन, सदस्यको पद रिक्त हुने अवस्था, गाउँसभा र नगरसभाका सदस्यले पाउने सुविधालगायतका विषय प्रदेश कानुनबमोजिम हुने व्यवस्था छ। साथै धारा २२४ मा गाउँ कार्यपालिकाको अध्यक्ष र उपाध्यक्ष तथा नगरपालिकाको प्रमुख र उपप्रमुखले क्रमशः गाउँसभा र नगरसभाको पदेन अध्यक्ष र उपाध्यक्ष भई कार्यसम्पादन गर्ने व्यवस्था गरेको छ। स्थानीय सरकार सञ्चालन ऐन, २०७४ को दफा १९ को उपदफा १० ले सभाको बैठकसम्बन्धी अन्य कार्यविधि सभा आफैंले निर्धारण गरेबमोजिम हुने व्यवस्था गरेको छ भने उपदफा ११ मा प्रदेश कानुनले सभाको बैठक सम्बन्धमा अन्यथा व्यवस्था नगरेसम्म मात्र दफा १९ को व्यवस्था लागू हुने उल्लेख भएको छ। स्थानीय तहमा हरेक आर्थिक वर्षका लागि अघिल्लो आर्थिक वर्षको असार १० गतेभित्र बजेट सभामा पेस गरिसक्नुपर्ने बाध्यात्मक कानुनी व्यवस्था छ। असार १० गतेभित्र पेस भएको बजेट तथा कार्यक्रम उपर पर्याप्त छलफल तथा आवश्यकतानुसार परिमार्जन गरी असार मसान्तभित्र पारित गरिसक्नुपर्ने हुन्छ। गाउँसभानगरसभा स्थानीय तहको व्यवस्थापिका हो। नीति, कानुन र बजेट तथा कार्यक्रम पारित गर्ने व्यवस्थापिकाको मुख्य काम हो। गाउँसभानगरसभाको सञ्चालन, बैठकको कार्यविधि, समिति गठन आदि विषयका सन्दर्भमा प्रदेश कानुनले तोकिदिनुपर्ने संवैधानिक व्यवस्थानुसार प्रदेश सभाहरूले गाउँनगरसभा सञ्चालनका लागि आवश्यक कानुन बनाइसकेको अवस्था छ। जसअनुसार लुम्बिनी प्रदेशसभाले पनि गाउँसभानगरसभा (कार्य सञ्चालन) कार्यविधि ऐन, २०७६ तर्जुमा गरी कार्यान्वयनमा ल्याएको छ। हाल लुम्बिनी प्रदेशभित्रका १ सय ९ वटै स्थानीय तहहरूले गाउँसभानगरसभा सञ्चालन गर्दा सोही कार्यविधि ऐनले व्यवस्था गरेको प्रक्रिया र प्रावधानको अधिनमा रहेर गर्दै आइरहेका छन्। सभाको वर्तमान अभ्यास गाउँसभानगरसभा सञ्चालन गर्न प्रदेशले बनाएका जति पनि कानुनहरू छन् तीनमा एकरूपता र समानता पाइँदैन। सबै स्थानीय तहलाई सभा सञ्चालन गर्दाको विधि र प्रक्रिया प्रदेश कानुनले बाध्यकारी रूपमा तोकेको छ। यस्तो कानुनमा प्रदेशैपिच्छे केही समानता र केही विविधता पाउन सकिन्छ। प्रदेश कानुनले तोकेका प्रबन्धहरू समेतको पूर्णत र अक्षरशः परिपालन नगरी साबिकको परिषद्को अभ्यास र अनुभवलाई नै निरन्तरता दिई गाउँसभानगरसभा सञ्चालन गरेको जस्तो देखिन्छ। स्थानीय तहको सभा सञ्चालनसम्बन्धी अभ्यासलाई विभिन्न पक्षबाट चर्चा गर्न सकिन्छ। जनताका प्रतिनिधिको स्वीकृतिबिना कुनै कर नलगाइने भन्ने सिद्धान्त रहेको र कर निर्धारणसम्बन्धी विषय जनताद्वारा प्रत्यक्ष रूपमा निर्वाचित भई आएका प्रतिनिधिहरू रहेको सभामा प्रस्तुत गर्ने संवैधानिक व्यवस्था छ। स्थानीय तहहरूले सभा सञ्चालन गर्दा प्रयोग गर्ने गाउँसभानगरसभाको ब्यानरबाट यसको नामकरणमा विविधता रहेको देखिन्छ। कतिपय स्थानीय तहले सातौं, आठौं गाउँसभानगरसभा उल्लेख गरेको देखिन्छ भने केही स्थानीय तहले गाउँसभानगरसभा, सातौं, आठौं अधिवेशन उल्लेख गरेको पाइन्छ। कतिपय स्थानीय तहले थप कुनै व्यहोरा नलेखी गाउँसभानगरसभा मात्र लेखेको पनि पाइन्छ। गाउँसभानगरसभा त स्थानीय सरकारको विधायिकी अंग हो त्यसैले यसमा एकरूपता हुनुपर्दछ। यो सधैँ एकै अवस्थाको रहन्छ। सभाको अधिवेशन भने फरकफरक हुन्छ। संघीय संसद् र प्रदेशसभाको हिउँदे र बर्र्खे अधिवेशन भने जस्तै गाउँसभानगरसभाको पनि अधिवेशनको नामकरण गरिन्छ। यस्तो नामकरण जतिऔं अधिवेशन हो, त्यसकै आधारमा गर्ने गरिएको छ। स्थानीय सरकार सञ्चालन ऐन, २०७४ को दफा १९ र सबै प्रदेश सभाबाट जारी भएका सबै ऐनहरूमा गाउँसभानगरसभाको नियमित अधिवेशन सामान्यतः वर्षको दुईपटक हुने व्यवस्था रहेको छ। यसै गरी कतिपय स्थानीय तहका गाउँसभानगरसभाको ब्यानरमा अधिवेशन आह्वान भएपछिको पहिलो दिनको बैठकको मिति लेखेको पनि देखिन्छ। अधिवेशनको कार्यसूचीका आधारमा सभाका बैठकहरू कति दिन चल्ने भन्ने यकिन हुन्छ। गाउँसभानगरसभाको बैठकको कार्यसूची र समय तालिका पूर्वनिर्धारित हुनुपर्दछ। बैठकको शुभारम्भ, प्रस्ताव प्रस्तुति र छलफलको विधि तथा प्रक्रिया, निर्णयार्थ प्रस्तुत गर्ने तरिका, बैठक स्थगनको विधि आदि विषयहरू कानुनले स्पष्ट तोकेको छ। तर सो विधि तथा प्रक्रियालाई सबै स्थानीय तहको सभाले अनुसरण गरेको देखिँदैन। लुम्बिनी प्रदेशकै कुरा गर्दा पनि गाउँसभानगरसभा (कार्य सञ्चालन) कार्यविधि ऐन, २०७६ को दफा १० मा सभामा पेस हुने विषयहरूको प्राथमिकता तथा समयावधिको निर्धारण लगायत वैठकलाई सुव्यवस्थित ढंगले सञ्चालन गर्ने उद्देश्यले सभाध्यक्षले कार्यव्यवस्था परामर्श समिति गठन गरी परामर्श गर्न सक्ने व्यवस्था छ। तर स्थानीयसभा सञ्चालनसम्बन्धी यो महŒवपूर्ण प्रावधानको खासै अभ्यास भएको देखिँदैन। ओझेलमा सभा स्थानीय सरकारका अंगहरू जसरी चलायमान हुने अपेक्षा गरिएको थियो, त्यसरी चल्न सकेको पाइँदैन। क्याबिनेट संस्कृतिमा न कार्यकारी अंग चलेको छ, न व्यवस्थापिकीय अंगका रूपमा गाउँसभानगरसभा नै। कार्यकारी अंगको रूपमा रहेको गाउँ कार्यपालिकानगर कार्यपालिका त केही हदसम्म अपेक्षाकृत रूपमा अघि बढिरहरेको छ भने व्यवस्थापिका संसद्को हैसियतको गाउँसभानगरसभा भने आफ्नो भूमिका, क्षेत्राधिकार र प्रक्रियामा नै अनविज्ञजस्तो देखिन्छ। यसअघि अभ्यासमा रहेका स्थानीय निकाय प्रारूपमा नै गाउँसभानगरसभा सञ्चालन हुनु भनेको स्थानीय तह कमजोर भइरहनु हो। सभाले कानुन जारी गर्दा होस् वा नीति, कार्यक्रम तथा बजेट पारित गर्दा होस् संविधान र प्रचलित कानुनले व्यवस्था गरेको अधिकारको सही तवरले प्रयोग नगर्दा, अपनाउनुपर्ने विधि र प्रक्रिया नअपनाउँदा र पर्याप्त र प्रभावकारी रूपमा संसदीय अभ्यास नगर्दा सभाको भूमिका, गरिमा र जनविश्वासमा समेत गिरावट आउन सक्ने खतरा देखिन्छ। पाठक, सरुमारानी गाउँपालिका प्यूठानका प्रमुख प्रशासकीय अधिकृत हुन्।)"
वैदेशिक रोजगारीका लागि विभिन्न देश पठाइदिने भन्दै ठगी गर्ने तीनजना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिने भन्दै रकम ठगी गरेको आरोपमा ३ जनालाई प्रहरीले पक्राउ गरेको छ । पक्राउ पर्नेहरूमा अर्घाखाँचीको सन्धिखर्क नगरपालिका८ घर भई ललितपुरको ललितपुर महानगरपालिका१ बस्ने ३५ वर्षीया प्रभा श्रेष्ठ रायमाझी, बर्दियाको राजापुर नगरपालिका७ घर भई काठमाडौंको बूढानीलकण्ठ नगरपालिका१० बस्ने ३४ वर्षीया सिर्जना पौडेल र खोटाङको हलेसी तुवाचुङ नगरपालिका५ घर भई भक्तपुरको सूर्यविनायक नगरपालिका४ बस्ने ३८ वर्षीय राकेशन राई रहेका छन्। पक्राउ मध्ये प्रभाले सिंगापुर पठाइदिछु भन्दै ३ जना पीडितबाट ७ लाख रुपैयाँ, सिर्जनाले क्रोएसिया पठाइदिन्छु भन्दै २ जना पीडितहरूबाट ६ लाख रुपैयाँ र राकेशनले युके पठाइदिन्छु भन्दै ५ जना पीडितहरूबाट १९ लाख ५० हजार रूपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले प्रभालाई ललितपुर महानगरपालिका१ बाट र सिर्जनालाई काठमाडौं बूढानीलकण्ठ नगरपालिका१० बाट आइतबार तथा राकेशनलाई भक्तपुर सूर्यविनायक नगरपालिका४ बाट शुक्रबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
सिम्रिक एयरलाई बेथानचोक गाउँपालिकाको सम्मान,"काभ्रे : डढेलो नियन्त्रणमा महत्त्वपूर्ण भूमिका खेल्दै आएको सिम्रिक एयरलाई काभ्रपलाञ्चोकको बेथानचोक गाउँपालिकाले सम्मान गरेको छ। सिम्रिक एयरका अध्यक्ष एवं क्याप्टेन रामेश्वर थापालाई गाउँपालिकाले सोमबार सम्मान पत्र प्रदान गरेको हो। हालै काभ्रेको महाभारत वन क्षेत्रमा लागेको डढेलो सिम्रिक एयरले हेलिकोप्टरबाट निभाएको थियो। डढेलो नियन्त्रणमा योगदान पुर्याएबापत सिम्रिक एयरलाई सम्मान गरिएको गाउँपालिका अध्यक्ष भगवान अधिकारीले बताए। उनले बेथानचोक गाउँपालिकाको बस्ती नजिकको ज्वानोथुम्की, रमितेडाँडा, खानेपानीको मुहान क्षेत्र महाभारत लेकमा लागेको भीषण डढेलो नियन्त्रणका लागि सिम्रिक एयरले हेलिकोप्टर उपलब्ध गराउँदै प्राकृतिक विपत्ति न्यूनीकरणमा विशेष सहयोग पुर्याएको बताए। 'यस क्षेत्रका नागरिकहरूको जीवन सुरक्षित गर्नुका साथै महाभारत क्षेत्रको वन पैदावर, अमूल्य जडिबुटी, दुर्लभ वन्यजन्तुलगायतका प्राकृतिक सम्पत्तिको संरक्षण गर्ने कार्यमा सिम्रिक एयर र क्याप्टेन थापाको सहयोग प्रशंसनीय छ,' अध्यक्ष अधिकारीले भने। सम्मान कार्यक्रममा प्रमुख अतिथिसमेत रहेका क्याप्टेन थापाले महाभारत रेन्जको वन सम्पदा मानव सभ्यतासँग जोडिएको बताए। यसको संरक्षण गर्नु सबैको साझा दायित्व रहेको उनको भनाइ छ। क्याप्टेन थापाले विगतमा मुलुकको राजनीतिक स्थायित्वका साथै द्वन्द्व न्यूनीकरणमा आफूले कार्य गरेको स्मरण गर्दै अब मुलुक विकासका चरणमा प्रवेश गरेकाले यसका लागि सबैले आआफ्नो क्षेत्रबाट सक्दो सहयोग गर्न आवश्यक रहेको बताए।"
पूर्वराष्ट्रपति र उपराष्ट्रपति पुनः राजनीतिमा फर्किनु नैतिक प्रश्न : पूर्वप्रधानमन्त्री खनाल,"खनालले सामाजिक सञ्जाललाई नियमन गर्नैपर्ने अवस्था रहेको भएपनि वाक तथा अभिव्यक्ति स्वतन्त्रतालाई असर नपर्ने गरी विधेयक ल्याउन आग्रह गरे। काठमाडौं : पूर्वप्रधानमन्त्री एवम् नेकपा एकीकृत समाजवादीका सम्मानीत नेता झलनाथ खनालले पूर्वराष्ट्रपति र उपराष्ट्रपति पुनः राजनीतिमा फर्किनु नैतिक प्रश्न भएको बताएका छन्। पूर्वराष्ट्रपति विद्यादेवी भण्डारी र पूर्वउपराष्ट्रपति नन्दबहादुर पुन पासाङ पुनः राजनीतिमा फर्किने चर्चा भएसँगै सोमबार विराटनगरमा आयोजित पत्रकार भेटघाटमा बोल्दै नेता खनालले सम्बन्धित व्यक्तिले नै यसबारे सोच्नुपर्ने धारणा राखेका हुन्। पूर्व राष्ट्रपति र उपराष्ट्रपतिलाई पुनः राजनीतिमा फर्काउनु राजनैतिक मूल्य मान्यतामा देखिएको विग्रह भएको दाबी गरे। अर्को प्रसंगमा खनालले संविधान संशोधन भन्दापनि संविधान पुनरावलोकन गर्न सुझाव दिए। उनले विगत १० वर्षमा संविधान कार्यान्वयन नै नभएको अवस्थामा संविधानले काम गर्न नसकेको भन्नु गलत टिप्पणी भएको बताए। उनले शासकिय स्वरुप परिवर्तनले मात्र मुलुकको आर्थिक, सामाजिक र सांस्कृतिक परिवर्तन सम्भव नरहेको बताए। खनालले सामाजिक सञ्जाललाई नियमन गर्नैपर्ने अवस्था रहेको भएपनि वाक तथा अभिव्यक्ति स्वतन्त्रतालाई असर नपर्ने गरी विधेयक ल्याउन आग्रह गरे। उनले सामाजिक सञ्जाललाई मर्यादित बनाउन पनि नियमन गर्नुपर्ने धारणा व्यक्त गरे।"
"कोहपुरमा झण्डै २८ विगाह जग्गा अतिक्रमण, फिर्ता ल्याउन सरकारलाई ध्यानाकर्षण","काठमाडौं : बाँकेको कोहलपुर नगरपालिका११ स्थित कोहलपुर नगर विकास समितिको क्रिकेट मैदान आसपासको करिब २८ विगाह जग्गा अतिक्रमित भएको भन्दै प्रधानमन्त्री केपी शर्मा ओलीसमक्ष ध्यानाकर्षण गराइएको छ । सङ्घीय सांसद् सूर्यप्रसाद ढकाल, कोहलपुर नगरप्रमुख पूर्णप्रसाद आचार्यसहित बाँकेका जनप्रतिनिधि र राजनीतिक दलका प्रतिनिधिले आइतबार प्रधानमन्त्री ओलीलाई प्रधानमन्त्री निवास, बालुवाटारमा भेटेर जग्गा फिर्ता गराइदिन आग्रह गरेका हुन्। जिल्लास्थित सर्वदलीय बैठक बसी अतिक्रमित जग्गामा बनेका घर टहरा हटाउन गरिएको आग्रहका आधारमा गृह मन्त्रालयबाट सूचना प्रकाशन भइसक्दा पनि अतिक्रमण गर्ने पक्षले घर टहरा नहटाएकाले उच्चस्तरीय पहल गर्न प्रधानमन्त्री ओलीलाई प्रतिनिधिमण्डलले माग गरेको हो । ध्यानाकर्षण पत्र बुझ्दै प्रधानमन्त्री ओलीले कसैले पनि अवैधरुपमा राज्यको सम्पति अतिक्रमण र कुनै पनि अनियमता गर्न नपाउने स्पष्ट पारे। उनले सरकारले अतिक्रमित जग्गा फिर्ता ल्याएरै छाड्ने दृढता व्यक्त गरे।"
नेपाली ध्वजावाहक धुजाधुजा,"६५ वर्ष नाघेर अघि बढिरहेको निगमको अहिलेसम्म नियमित मर्मतसम्भारको तालिका बन्दैन भने योभन्दा ठूलो लज्जास्पद के हुन सक्छ। यो पनि नीतिगत भ्रष्टाचार हो। निगम हाँक्ने कार्यकारीलाई मात्र भन्दा पनि प्रजातन्त्र आएपछिको पनि ३५ वर्षयताका देश चलाउनेहरू पनि निगम डुब्नुका उत्तारदायी हुन्। २०१५ सालमा २८ सिट भएको डकोडा जहाजबाट नेपाल वायु सेवा निगमले सेवा सुरु गरेको हो। त्यसताका सिमरा, जनकपुर, राजविराज, दाङ, पोखरा, भैरहवा र विराटनगरमा उडान हुन्थ्यो। निगमको अन्तर्राष्ट्रिय उडान भने २०२३ सालमा ४४ सिट भएको टर्बोप्रप्र जहाजबाट भएको थियो। उक्त जहाजमार्फत भारतको पटना, दिल्ली र कलकत्तामा सेवा सञ्चालित थियो। २०२८ र २०२९ सालमा टिनअटर र बोइङ जहाजको प्रवेशपछि निगमले आफ्नो प्रगति र विकासमा फड्को मारेको थियो। २०५० सालतिर ४ बोइङ, ३ एभ्रो, ११ टिनअटर र १ पिलाटस पोटर जहाज थिए। त्यसबेला निगमले आन्तरिकतर्फ ३९ र अन्तर्राष्ट्रियतर्फ ९ वटा मुलुकका १३ वटा गन्तव्यमा सेवा प्रदान गथ्र्यो। उक्त समयमा निगम दक्षिण एसियाकै उत्कृष्ट वायुसेवा संस्थाको रूपमा परिचित थियो। तर, पछिल्ला वर्षहरूमा निगम दिनप्रतिदिन खस्किँदै गएको छ। व्यक्तिभन्दा पनि पार्टीगत रूपमा नेपाल वायुसेवा निगमलाई विकास गर्ने कुरामा कसैमा मत मिलेको देखिँदैन। बहुदलीय व्यवस्थामा धेरै दल हुनु स्वाभाविक हो। तर विकासको सवालमा सबैको एकमत हुनुपर्ने हो। विडम्बना हाम्रोमा त्यो संस्कृति छैन। राष्ट्रिय ध्वजावाहकलाई विकास गर्नेभन्दा पनि धुजाधुजा बनाउने काम भइरहेको छ। निगमलाई प्रगति कसरी गराउने भन्ने सम्बन्धमा दलगत रूपमा ठोस प्रतिबद्धता भए जस्तो लाग्दैन। ६५ वर्षको इतिहास बोकेको राष्ट्रिय ध्वजावाहकलाई फैलाउँदै आन्तरिक तथा बाह्य उडानमा छलाङ मार्नुपर्ने हो। ध्वजावाहक कमजोर हुनुमा राजनीतिक तरलतालाई दोष दिइन्छ। तर, राजनीतिक नेतृत्व दीर्घकालीन नीति तथा योजना अवलम्बन गरी निगमलाई सबल बनाउनेतिर नलागेको देखिन्छ । निगम अति राजनीतीकरणले थिलथिलो भएको छ। अन्य सरकारी संस्थाहरूभन्दा पनि निगमलाई पर्यटनको मेरुदण्डको रूपमा विकास गर्नुपर्ने हो। नेपाल पर्यटकीय देश भएकोले त्यसलाई केन्द्रमा राखेर २० वर्षे या ३० वर्षे दीर्घकाकालीन योजना बनाउँदै निगमको दायरा विस्तार गर्नुुपर्ने हो। निगम डुब्नुमा तरल राजनीति भनेर पन्छिन पाइन्न। राजनीतिक नेताको ध्येय भनेको सरकारमा जाने मात्र देखिन्छ। सरकारमा कसरी रहिरहने र आफ्ना गल्ती कमजोरीलाई ढाकछोप कसरी गर्ने भन्ने मात्र हेतु देखिन्छ। सरकारमा जुनसुकै दल राष्ट्रिय हितको कुरामा त एकमत हुनुपर्छ। नेपाली ध्वजावाहक नेपाल वायुसेवा निगममा आगामी १० वर्षमा २० वटा अन्तर्राष्ट्रिय विमान चलाउँछौं भन्नु पर्नेमा सबै दलको एकमत हुनुपर्ने हो। यसो हुने हो भने १० हजार बढीले जागिर पाउँछन्, पर्यटक बढ्दछन् र समग्र अर्थतन्त्र चलायमान बन्छ। पछिल्ला वर्षहरूमा निगम दिनप्रतिदिन खस्किँदै गएको छ। व्यक्तिभन्दा पनि पार्टीगत रूपमा नेपाल वायुसेवा निगमलाई विकास गर्ने कुरामा कसैमा मत मिलेको देखिँदैन। अर्को भनेको सही ठाउँमा सही व्यक्ति हुुनुपर्छ। प्राविधिकहरूले चलाउनुपर्नेमा स्वार्थमा आएका व्यक्तिहरूले निगम चलाएपछि कसरी काण्ड हुँदैन त ? निगमको समस्या के हो भन्ने कुरा त्योसँग सम्बन्धित प्राविधिकले बताउने हो ? विभिन्न राजनीतिक स्वार्थमा निगमको नेतृत्व सुम्पिएपछि काण्ड बाहेक अरूको आशा गर्न सकिन्न। वर्तमान नेतृत्वका कारण पनि निगममा समस्याका चाङ बढेका छन्। दुई करोड दुबईमा ह्याक भयो भनिन्छ, त्यो कसरी सम्भव छ ? अहिलेको समयमा संस्थाको पैसा कसरी ह्याक हुन सक्छ। यसको चेक एन्ड ब्यालेन्स प्रणाली हुन्छ नि। यस्तै, जहाज ३० दिनको लागि भनेर जान्छ, ९० दिनमा पनि बनेर आउँदैन। प्रत्येक जहाजको इन्जिन बनाउने २ वर्षअघि नै थाहा हुन्छ, यो नियमित प्रक्रिया हो। वाइबडीको सीचेक भनेको पनि नियमित प्रक्रिया हो, तर त्यो पनि कहिले समयमा हुँदैन। जहाजको सीचेक, मर्मतसम्भार भनेको सिधै उडान सुरक्षासँग जोडिएको हुन्छ। सीचेकमा तोकिएको घण्टा वा दुई वर्ष भन्ने हुन्छ। यीमध्ये जुनै पक्ष पनि क्रस भयो भने सीचेकमा लैजानुपर्छ। जुन कुरा निगम व्यवस्थापनलाई पहिला नै थाहा हुन्छ। त्यस्ता पक्षमा समेत गम्भीर लापरबाही भइरहेको छ। ६५ वर्ष नाघेर अघि बढिरहेको निगमको अहिलेसम्म नियमित मर्मतसम्भारको तालिका बन्दैन भने योभन्दा ठूलो लज्जास्पद के हुन सक्छ। यो पनि नीतिगत भ्रष्टाचार हो। निगम हाँक्ने कार्यकारीलाई मात्र भन्दा पनि प्रजातन्त्र आएपछिको पनि ३५ वर्षयताका देश चलाउनेहरू पनि निगम डुब्नुका उत्तरदायी हुन्। निगमका सानासाना पक्षमा पनि व्यवस्थापनले ध्यान नदिँदा उडान सुरक्षा प्रभावित बनिरहेको छ। त्यही भएर नै युरोपियन युनियन (ईयू) ले नेपाली जहाजहरूलाई कालोसूचीमा राखेको छ। यस्तै भइरहने हो भने अझै धेरै वर्षसम्म कालोसूचीबाट हट्न सम्भव देखिँदैन। उडान सुरक्षासँग भइरहेको खेलबाड अल्पबुद्धिले पनि भएको हुन सक्छ भने बढी जान्ने भएर पनि हुन सक्छ। निगममा जहाज किन्दा जहिले पनि भ्रष्टाचार भइरहेको देखिन्छ। पञ्चायतकालदेखि नै निगम सबैका लागि कमाइ खाने भाँडो भएको छ। लाउडा विमान भाडा प्रकरण जुन अहिलेसम्म सर्वोच्चमा विचाराधीन छ भने नेपालको भ्रष्टाचार इतिहासमा सधैं सम्झिने घटना पनि हो। यस्तै, वाइडबडी खरिद गर्दाको भ्रष्टाचार, चिनियाँ जहाज खरिदमा भएको चलखेलदेखि भएको एउटा टिनअटर जहाज पनि इन्जिन मर्मत समयमा नै नभएर थन्काउनु परेको अवस्था छ। निगममा खाली भ्रष्टाचार मात्र हुन्छ भनिन्छ, जबकि भ्रष्टाचार गर्ने नेतृत्व लगेर राखेपछि भ्रष्टाचार नै त हुन्छ नि। निगम नेतृत्व छान्ने बेलामा पोका बुझाउनु परेपछि निगममा छानिएर आएपछि कमाउने ध्यान हुँदैन त। यस्तो नेतृत्वको भ्रष्टाचार गरेर पैसा कमाउनेबाहेक निगमलाई सुधार्छु वा प्रगति गर्छु त भन्नेमा ध्यान नै हुँदैन नि। अरू केही नहेरी काम गर्ने मान्छेलाई ल्याउने हो भने उसले पो निगमको प्रगतिको बारेमा सोच्छ। निगममा दक्षता कति छ, योग्यता कति र अनुभव कति छ भन्नेलाई आधार बनाएर निगम नेतृत्व ल्याउनुपर्छ। अझ भन्नुपर्दा एयरलाइन्स कम्पनी चलाउन सबैभन्दा चाहिने भनेको अनुभव हो। निगममा जहाज किन्ने भन्नेबित्तिकै एजेन्टहरू सल्बलाउन थाल्छन्। हाम्रोजस्तो गरिब मुलुकले सबै जहाज किन्नुपर्छ भन्ने छैन। एमिरेट्स, इतिहाद, कतारलगायतका उड्डयन क्षेत्रका अगुवा कम्पनीहरूले त सबै जहाज शतप्रतिशत किनेका हुँदैनन्। यसलाई लिजमा लिने, भाडामा लिने वा केही प्रतिशत सेयरमा लिने जस्ता धेरै तरिकाहरू हुन्छन्। निगममा सधैं नै जहाज किन्ने मात्र किन भनिन्छ ? संस्था भाँडमा जाओस्, जहाज किन्ने नाममा केही रकम कुम्ल्याउन पाइन्छ भन्ने ध्याउन्नले गर्दा नै भ्रष्टाचार हुने हो। निगममा सधैं नै ब्रह्मलुट हुने गरेको छ। निगमले जहाज उडाएर कमाउनुपर्ने हो। तर, राजनीतिक अभीष्टमा निगम चल्दा त्यसले दिने नतिजा पनि नकारात्मक नै भइरहेको छ। आफ्नो मान्छेलाई ठेक्का नपर्दा कयौंपटक प्रक्रिया नै रद्द हुने गरेका छन्। अहिले आन्तरिक उडान शून्य हुने गरी जहाजको इन्जिन आउन नसक्दा पनि निगम कार्यकारीलाई कसैले प्रश्न सोध्न सक्दैन भने यसको अर्थ के हुन्छ। घाटामा चलिरहेको निगममा भएका जहाज मर्मतसम्भारको नाममा ग्राउन्डेड हुँदा संस्थालाई कति घाटा भइरहेको छ र यसको जिम्मेवारी कसले लिने ? सरकारका कार्यकारीदेखि मन्त्रीसम्मलाई निगममा के भइरहेको थाहा हुँदाहुँदै कार्वाही हुँदैन भने यो भन्दा ठूलो नीतिगत भ्रष्टाचार केही हुन सक्दैन। भ्रष्टाचार भनेको आर्थिक मात्र नभई नीतिगत भ्रष्टाचार पनि हो। सरकारले सिधासिधा नगरे पनि शासनमा कहीँ भ्रष्टाचार हुन्छ भने त्यसमा जिम्मेवारी पनि सरकारले लिनुपर्ने हुन्छ। तर, सधैं एकअर्कालाई दोष थुपारेर मात्र हुँदैन। नेपाली ध्वजावाहक निगमको विकास गर्नैपर्छ। सरकारले चाह्यो भने यसको समाधान पनि छ। यसका लागि प्रधानमन्त्री तथा मन्त्रिपरिषद्को कार्यालय, अर्थ मन्त्रालय र पर्यटन मन्त्रालयमा समन्वय हुनु जरुरी छ। यसका साथै निगम हाँक्न सक्नेलाई यसको जिम्मा दिनुपर्छ। अति भएपछि खति हुन्छ भनेजस्तै जनताले लखेट्ने दिन नआओस्। (लिम्बू वरिष्ठ विमान चालक हुन्।)"
नियामक निकाय गतिलो नहुँदा भ्रष्टाचार मौलायो,"भ्रष्टाचार, मुलुकको ठूलो समस्या हो। अर्थात्, भ्रष्टाचारले देश नै थिलथिलो भएको छ। भ्रष्टाचार घट्नुभन्दा बढिरहेको अवस्था छ। देश चलाउनेहरूले भ्रष्टाचारलाई प्र श्रय दिइरहेका छन्। उनीहरूकै संरक्षणमा भ्रष्टाचार मौलाइरहेको छ। देश चलाउँछु भन्नेहरूमा भ्रष्टाचार हटाउँछौ, सुशासन दिन्छौं भन्ने कुरा नारामा मात्रै सीमित भयो। यसतर्फ एकजात पनि काम भएको छैन। त्यसकारण जनतामा निराशा छ। आक्रोश छ। देशमा आम्दानीभन्दा खर्च बढिरहेको छ। आम्दानी हुने ठाउँ नै छैन। उत्पादन नै छैन। बाहिरबाट ल्याएर आएको रेमिट्यान्सले मुलुक चलाउनु परेको छ। युवा पलायनको अवस्था डरलाग्दो छ। काम गर्ने जनशक्ति नै बिदेसिएको छ। आन्तरिक ऋणले देश चलेको छ। सरकारको आम्दानी घटेको घट्यै छ। आम्दानी नै नभएपछि के गर्ने त ? अर्को बाटो हुँदैन। भ्रष्टाचार गर्नु परिहाल्यो। भ्रष्टाचार नगरी खान पुग्दैन। सबैलाई पैसा चाहिएको छ। तलदेखि माथिसम्म नै पैसाको आशक्ति छ। उच्च पदस्थ नेता, कर्मचारीदेखि सामान्य कर्मचारी भ्रष्टाचारमा लिप्त छन्। भएको पैसा पनि बाहिर गएको छ। सबै कुरा आयात गर्नु परेको छ। देशमा थोरै मात्र पैसा छ। नेताले पार्टी चलाउन मात्र होइन परिवार चलाउन पनि त यताउता नगरी नहुने अवस्था छ। कर्मचारीको अवस्था त्यस्तै छ। तलबले भात खान नै पुग्दैन। स्वास्थ्य, शिक्षाजस्ता विषय मौलिक हकभित्रै छन्। तर व्यवहारमा न शिक्षा निःशुल्क छ न स्वास्थ्य नै। भात खान नपुग्ने तलबमा बालबच्चा पढाउन, लेखाउन, बिरामी भएमा उपचार गराउन पनि भ्रष्टाचार नगरी नहुने भएको छ। महँगी यस्तै छ। अनि के गरुन् त ? जसले गर्दा देशचाहिँ चुलुम्मै डुम्ने अवस्थामा पुगेको छ। लुटैलुट छ। भद्रगोल छ। अपवादबाहेक सबै नेता, प्रशासक भ्रष्ट छन्। सबैको ध्यान अकुत सम्पत्ति आर्जनमा छ। अर्थात् पैसा कुम्ल्याउनेतिर नै छ। त्यसैकारण यिनैले देश बनाउँलान् भन्ने आशा नै गर्ने ठाउँ छैन। समाधान के त ? देशको आम्दानी बढाउने नीति बनाउनु पर्यो। उत्पादन क्षेत्रमा लगानी गर्नु पर्यो। रोजगारी सिर्जना गर्नु पर्यो। त्यसका लागि सबैले परि श्रम र मेहनत गर्नुपर्यो। पहिला त देशको व्यवस्था नै ठीक हुनुपर्छ। देश नै जर्जर भएकोले अहिलेको अवस्था सिर्जना भएको हो। निर्णायक तहमा बसेका नेताहरू यसको लागि जिम्मेवार हुनै पर्र्छ। निराशै निराशाका बीच पनि मुलुकमा सम्भावना नभएका होइनन, प्रशस्त सम्भावना छन्। तर देशको नेतृत्व गर्नेले त्यसमा ध्यान नदिएर नै यो हालत भएको हो। गर्नुपर्ने भन्दा पनि गर्न नहुने काममा बढी केन्द्रित भए। जे कुरामा पनि पार्टीकरण, अति राजनीतीकरण गर्नमा उद्यत् रहेका छन्। देशको विकास र समृद्धि तथा सुशासन नारामा मात्रै सीमित राखे, मुखले भन्दिएर मात्रै न भ्रष्टाचार नियन्त्रण हुन्छ न सुशासन नै स्थापित हुन्छ। देशको आर्थिक उन्नतिभन्दा आफ्नो आर्थिक अवस्था सुधार्न नेता र प्रशासक लागेको कारण नै समस्या आएको हो। भ्रष्टाचार बढेको हो। देश गरिबीको दलदलमा फस्दै गएको हो। अति भ्रष्टाचार हुने मुलुकको सूचीमा पुगेको हो। नेपाल लामो समयदेखि अति भ्रष्टाचार हुने मुलुकमा पर्दै आएको छ। त्यसको सुधारको लक्ष्य नै देखिएको छैन। नीति निर्माणको तहमा बसेकाहरू देशप्रति जिम्मेवार नै भएनन्। आफू र आफ्ना आसेपासेको भर परे, लहैलहमा लागे। अनि, कहाँबाट हुन्छ भ्रष्टाचार नियन्त्रण ? संयन्त्र कति प्रभावकारी ? भ्रष्टाचार नियन्त्रण र सुशासन कायम गर्नको लागि संयन्त्र नभएका होइनन्। अख्तियार दुरुपयोग अनुसन्धान आयोगजस्ता संयन्त्र छन्। अख्तियार शक्तिशाली र प्रभावशाली संवैधानिक निकाय हो। अख्तियारका साथै भ्रष्टाचार नियन्त्रण र सुशासन कायम गर्नको लागि भनेर प्रशस्त संरचना बनाइएका छन्। तर यस्ता संयन्त्रले स्वायत्त रूपमा काम गर्ने अवस्था छैन। तिनीहरूको गठन, नियुक्तिदेखि छानबिन, अनुसन्धान पनि प्रभावित हुने गरेका छन्। नियुक्ति प्रक्रियालगायतका समस्याले गर्दा उनीहरूमा काम गर्ने क्षमता पनि हुँदैन। भागबन्डामा पदाधिकारी नियुक्त हुन्छन्। भागबन्डाले लोकतान्त्रिक पद्धति र राज्य सञ्चालन प्रक्रियालाई संस्थागत गर्दैन। व्यक्तिवाद मात्रै हाबी गराउँछ। त्यस्तै भइरहेको छ। हरेक कुरामा राजनीतिक हस्तक्षेप छ। नियुक्ति भर्ती केन्द्र बनाउने परिपाटी हाबी छ। कुनै राजनीतिक दलको फेरो नसमातेको व्यक्तिले यस्ता संयन्त्रमा पुग्नै गाह्रो छ। स्वतन्त्र, निष्पक्ष, क्षमतावान् व्यक्तिलाई यस्ता संयन्त्रको नेतृत्व गर्न दिने र उनीहरू स्वतन्त्र रूपमा काम गर्न दिने हो केही नहुने पनि होइन। उनीहरू गर्न सक्छन्। गर्न सक्ने जनशक्ति पनि हामी कहाँ छ। मैले नै त्यो बेला गरेको कुरा सबैलाई विदितै छ। नियमन गर्ने निकाय गतिलो नभएपछि भ्रष्टाचार बढ्ने नै भयो। सरकारी सम्पत्ति अपचलन गर्ने, राजस्व छली गर्नेहरूको मनोबल बढ्ने नै भयो। पछिल्लो समय उच्च राजनीतिक व्यक्तिलाई मुद्दा हाल्ने काम नै न्यून छ। मैले जति मन्त्रीलाई मुद्दा चलाएँ। अहिलेसम्म पनि यति जना मन्त्रीलाई कसैले अकुत सम्पत्ति आर्जनमा मुद्दा चलाइएको छैन। २२ जना एकै दिन समातिएका थिए। त्यो पनि त्यतिकै होइन, गहिरो अनुसन्धान पछि मात्रै। नियुक्ति प्रक्रियामा नै संशोधन आवश्यकता संवैधानिक निकायहरू, त्यसमा पनि अख्तियारको नियुक्ति प्रक्रियामा परिवर्तन गर्नुपर्छ भन्ने लाग्छ। सरकारी कर्मचारीलाई मात्रै नियुक्त गर्ने परिपाटी छ। अर्थात संविधानमा नै यस्तो व्यवस्था गरिएको छ। नियुक्ति प्रक्रियामा परिवर्तन गर्नको लागि संविधान संशोधन गर्न जरुरी छ। अहिलेसम्मको अभ्यासले नै यो प्रमाणित भइसकेको छ। सकेसम्म बाहिरबाट नै आयुक्त नियुक्त गर्ने व्यवस्था गर्नुपर्छ। अहिलेको प्रणालीबाट गतिलो मानिस नै आउन सक्ने अवस्था छैन। जनतामा पछिल्लो समयमा विश्वास हराइरहेको अवस्था छ। सरकारी कर्मचारी नै ल्याउने भएमा बाल्यकालदेखिको इतिहासको अध्ययन गरेर मात्रै नियुक्त गर्न उपयुक्त हुन्छ। सरकारी कर्मचारीसँग स्वार्थ पनि बाझिन्छ, अनि काम गर्न पनि गाहे हुन्छ। त्यसैले बाहिरको लागि खुला गर्नु नै उपयुक्त हुन्छ। अख्तियार भ्रष्टाचार नियन्त्रणको लागि शक्तिशाली संयन्त्र हो। अख्तियारले छानबिन र अनुसन्धानमा व्यापक मेहनत गर्नुपर्छ। तथ्य प्रमाण एक एक ल्याएर मात्रै मुद्दा चलाउनुपर्छ। पछिल्लो समय अख्तियारको सफलता दर पनि घटेको छ। हाम्रो पालामा ८० प्रतिशतभन्दा माथि थियो। अहिले अख्तियारले हालेका मुद्दामा कमै मात्रै ठहर हुन्छन्। यो राम्रो होइन। मानिसले दुःख पाइरहेका छन्। त्यसका कारण अख्तियारले जिम्मेवार भएर अनुसन्धानमा खुबै मेहनत गर्नु पर्ने देखिएको छ। देशलाई भ्रष्टाचार नियन्त्रण गरी समुन्नत बनाउने मुख्य जिम्मेवारी राजनीतिक नेतृत्वकै हो। राजनीतिक नेतृत्व यसमा जिम्मेवार र गम्भीर हुनुपर्छ। अन्यथा मुलुक भ्रष्टाचारको दलदलमा फस्नेछ। त्यसको मुख्य जिम्मेवारी नेतृत्वमा नै जान्छ। त्यसकारण उनीहरू समयमा नै भ्रष्टाचार नियन्त्रणमा ध्यान दिनु जरुरी छ। (उपाध्याय, अख्तियार दुरुपयोग अनुसन्धान आयोगका पूर्वप्रमुख आयुक्त हुन्।)"
प्रधानमन्त्रीले प्रतिनिधिसभा बैठकमा वित्त आयोगको वार्षिक प्रतिवेदन पेश गर्दै,"काठमाडौं : संघीय संसदअन्तर्गत प्रतिनिधिसभा बैठक बस्दैछ। नयाँ बानेश्वरस्थित संसद भवनमा अपरान्ह १ बजे बस्नेगरी बैठक बोलाइएको छ। बैठकमा प्रधानमन्त्री केपी शर्मा ओलीले राष्ट्रिय प्राकृतिक स्रोत तथा वित्त आयोगको वार्षिक प्रतिवेदन २०८००८१ पेश गर्ने कार्यसूची छ। यसैगरी उपप्रधानमन्त्री तथा अर्थमन्त्री विष्णुप्रसाद पौडेलले अर्थ समितिको प्रतिवेदनसहितको सुरक्षित कारोबार (पहिलो संशोधन) विधेयक,२०८०माथि छलफल गरियोस् भनी प्रस्ताव प्रस्तुत गर्ने कार्यसूचीमा उल्लेख छ। बैठकमा अर्थमन्त्री पौडेलले सुरक्षित कारोबार (पहिलो संशोधन) विधेयक,२०८१ लाईद पारित गरियोस् भनी प्रस्ताव प्रस्तुत गर्ने कार्यसूची रहेको छ।"
ठेक्कापट्टाको मूल्यांकन विधि नै भ्रष्ट,"सरकारी निकायमा ठेक्कापट्टा रकमलाई मात्र आधार मानेर मूल्यांकन गर्ने गरिएको छ, त्यही नै सबैभन्दा भ्रष्टाचारको गतिलो बाटो बनिरहेको छ । नेपालको विकास निर्माणमा हुने ठेक्कापट्टाको मूल्यांकन विधि नै गलत छ। त्यसैले समग्र पूर्वाधार क्षेत्र प्रभावकारी बन्न सकिरहेको छैन। सरकारले बोलपत्र आह्वान गर्छ, निर्माण व्यवसायीले ठेक्का हाल्छन्। प्रतिस्पर्धामा सहभागी भएका बोलपत्रदाताको मूल्यांकन गर्न समिति बनाइन्छ। तर, अधिकांश कार्यालयमा मूल्यांकनका लागि बनाइएका समितिहरू बेकामेजस्तै छन्। किनभने उनीहरूको मूल्यांकन गर्ने बेला कुनै भूमिका देखिँदैन। टेन्डर आह्वान गरिसकेपछि मूल्यांकन गर्ने छुट्टै विधि र प्रक्रिया हुन्छ। तर, सरकारी निकायमा ठेक्का रकम (बोलकबोल अंक) लाई मात्र आधार मानेर मूल्यांकन गर्ने गरिएको छ, त्यही नै सबैभन्दा भ्रष्टाचारको गतिलो बाटो बनिरहेको छ। मूल्यांकन विधि कबोल गरिएको अंकलाई मात्र आधार मानेर गर्नु हुँदैन। प्रतिस्पर्धामा भाग लिएका निर्माण कम्पनी र व्यवसायीको विगतको पृष्ठभूमि के छ ? त्यसको आर्थिक, प्राविधिक र सामाजिक क्षेत्रको पृष्ठभूमि के हो ? जस्ता विषय गहन रूपमा अध्ययन गरेर मात्र ठेक्कापट्टाको मूल्यांकन गर्नुपर्ने हो। तर, त्यसो गरिएको पाइँदैन। यसको एउटा गतिलो र ताजा उदाहरण हो, बहुचर्चित बुटवलनारायणगढ सडक आयोजना। यो सडक आयोजनामा चिनियाँ निर्माण कम्पनी चाइना स्टेट कन्स्ट्रक्सन इन्जिनियरिङ कर्पोरेसन (सीएससीईसीचाइना)ले आयोजनाको इस्टिमेट बजेटको ३० प्रतिशत कममा ठेक्का पारेको थियो। इस्टिमेट गरिएको बजेटमा यति धेरै कममा योजना पारेपछि कसरी काम छिटो र गुणस्तर हुन्छ ? यहाँ उसको आर्थिक, प्राविधिकजस्ता क्षमतालाई त्यति चासो दिइएन। त्यसैले गर्दा यो आयोजनाको निर्माण कार्यले गति लिन सकेको छैन। यस क्षेत्रका नागरिकले पाउनु दुःख पाइरहेका छन्। देशको पूर्वाधार निर्माण क्षेत्रमा हुने गरेको लो बिडिङ र स्वार्थ समूहको प्रभावमा परेर गरिने मूल्यांकन विधिले देशमा भ्रष्टाचारलाई प्रश्रय दिइरहेको छ। बोलकबोल गरिएको अंकलाई मात्र आधार मानेर ठेक्कापट्टाको मूल्यांकन गर्ने हो भने समिति किन बनाउनुपर्यो ? महिना दिनसम्मको हदम्याद किन बनाउनुपर्यो ? निचोडमा, समग्र मूल्यांकन विधि स्वच्छ रूपमा नहुँदा निर्माणको क्षेत्रमा बेथिति मौलाइरहेको छ। ठेक्कापट्टाबाट हुने आयोजनामा मोटो रकम हुन्छ। ठूला ठूला आयोजना सञ्चालन गरिन्छन्। त्यसैले सबैको नजर यही क्षेत्रमा पर्छ। राजनीतिक दलका नेताहरूको पछिल्लो रोजाइको केन्द्र पनि ठेक्कापट्टामै छ। सांसद्, मन्त्रीहरूको चुनाव लड्ने गतिलो र भरपर्दो स्रोत पनि यही क्षेत्रबाट जुट्ने गरेको कुरा घामजस्तै छर्लंग छ। चुनावमा पैसा मात्र होइन, नेताहरूको घरमा वर्षभरि चुल्हो बाल्न पनि ठेकेदारबाटै रकम असुल्ने गरेका कैंयन उदाहरण छन्। यस्तै पात्र र प्रवृत्तिले देश विकासको मेरुदण्डको रूपमा रहेको पूर्वाधार क्षेत्र अस्तव्यस्त बनिरहेको छ। देशका ठूला ठूला र गौरवका आयोजनाहरू समयमै पूरा हुँदैनन्। एक, दुई वर्षमै सकिने विकास निर्माणका आयोजना पूरा गर्न दसौं वर्ष लाग्छ। करोडमा सम्पन्न हुने योजनाहरूको समय लम्बिँदा अर्बौंमा मात्र काम सकिन्छ। निर्माण व्यवसायीले समयमै काम गर्दैनन्। उनीहरूलाई छिटो काममा लगाउने राज्यसँग बलियो संयन्त्र पनि छैन। सरकारलाई ठेकेदारले टेर्दैनन्। विधिको शासन कसैले मान्दैनन्। सांसदहरूको कमाइ खाने माध्यम पूर्वाधार क्षेत्र हो। मन्त्रीहरूको रोजाइको मन्त्रालय पनि भौतिक पूर्वाधार देखिन्छ। देशमा सबैभन्दा नैतिक खडेरी पेसागत मर्यादा र निष्ठामा देखिन्छ। निर्माण व्यवसायीले पेसागत निष्ठा कुल्चेर गर्दै नगरेको कामको पनि भुक्तानी माग्छन्। त्यही कामलाई भएकै छ भनेर सरकारी निकायका कर्मचारीले सदर गर्दिन्छन्। दस गुणामा काम भएको छ भने बीसौं गुणामा काम भएको छ भनेर प्रमाणित गर्छन्। सरकारी रकमको हुनुसम्मको दुरुपयोग भइरहेको छ। निर्माण व्यवसायीले नेता, सांसद र मन्त्रीलाई चुनाव खर्च दिन्छन्। घरखर्च दिन्छन्। उनीहरूले सम्पत्ति बेचेर पक्कै दिने होइन। विकास निर्माण गर्दा कम गुणस्तरको गर्ने, कामै नगरेको भुक्तानी लिने र मिलोमतोमा राज्य सम्पत्तिको दोहन गर्ने। यसरी पैसा जोगाएर नेताहरूलाई खर्च पुर्याइदिने। पूर्वाधारको क्षेत्रमा सालाखाला ३ अर्ब बजेट देशभर विनियोजन हुन्छ। त्यसमध्ये दुई खर्बको मात्र काम हुन्छ। सबै बजेटको काम नहुने र भएको काम पनि गुणस्तरको नहुने भएपछि देशको समग्र भौतिक विकास निर्माण राम्रो भयो भन्नु आकाशको फल, आँखातरी मरजस्तै बनिसक्यो। २०६४ सालमा जारी भएको सार्वजनिक खरिद ऐनलाई दोष दिएर कतिपय नेता, कर्मचारी र निर्माण व्यवसायी पन्छिन्छन्। तर, यो ऐनसँग दोष दिएर उम्कन खोज्नु भनेको कुनियत लुकाउनु मात्र हो। सरकारी क्षेत्रमा खरिद प्रक्रियालाई सम्पन्न गर्न विभिन्न तरिका छन्। खरिद प्रक्रिया भनेकै ठेक्कापट्टा र टेन्डरमात्र होइन। कतिपय सिधा खरिद पनि छन्। तीन, चार तरिकाबाट खरिद प्रक्रियालाई व्यवस्थित गर्न सकिन्छ। वस्तु, सेवा र परामर्श सेवा खरिद गर्ने बाटो ऐनले दिएको छ। आमरूपमा बुझाइ खरिद भनेकै ठेक्का हो, टेन्डर हो भन्ने सोचले सार्वजनिक खरिद ऐनलाई दोष दिने गरेको पाइन्छ। खरिदका विभिन्न तरिकामध्ये टेन्डर पनि एक हो तर सबथोक होइन। देशको भौतिक पूर्वाधार निर्माणको क्षेत्रलाई अस्वच्छ राजनीतिक खिचातानीले अझ अस्तव्यस्त बनाएको छ। विकासमा देखिएको राजनीति नेपालीका लागि सबैभन्दा खतरनाक रोगको रूपमा फैलिएको छ। विकासलाई आमनेपाली नागरिकले साझा बुझाइ र धारणाको रूपमा ग्रहण गर्नै सकेका छैनन्। आफू सत्तामा हुँदा सबै विकास निर्माण सही हुने र प्रतिपक्षमा हुनेबित्तिकै ती सबै काम खराब हुने परम्परा छ। यसैको चपेटामा दशकौंदेखि देशको विकास निर्माण थिचोमिचोमा परेको छ। विपक्षी दलले लिएका कुनै पनि विकासका योजना स्वीकार नगर्ने र काम हुनबाट अवरोध गर्ने संस्कारले गर्दा विकासका योजनाहरूले गति लिएका छैनन्। स्थानीय स्तरमा रहेका राजनीतिक दलका नेता, कार्यकर्ताहरूले अझ त्यसको विरोधलाई चर्कोरूपमा उठाइरहेका हुन्छन्। जुनसुकै दल, नेता वा मन्त्रीहरूले पठाए पनि गाउँठाउँमा आएको विकास हाम्रै लागि हो भन्ने आमबुझाइ गाउँका नेता, कार्यकर्तामा छैन। उनीहरू अझ खरो रूपमा उत्रिएर विकासको विरोध गरिरहेका हुन्छन्। नेतामात्र होइन, गाउँका कार्यकर्ताहरूको पनि सोचमा परिवर्तन हुन नसक्दा धेरै विकास निर्माणका आयोजनाले गति लिन सकेका छैनन्। जसले गर्दा सिंगो देशको आर्थिक अवस्था नै जर्जर बनिरहेको छ। सरकार पनि जनतामुखी विकास निर्माणलाई प्राथमिकता दिएको हुँदैन। यतिका बेथितिका बीचमा पनि देशमा राम्रो काम गर्ने समूह छ। निर्माण क्षेत्रमा पनि कतिपय निर्माण व्यवसायीले इमान्दारीपूर्वक काम गरिरहेका छन्। तर, उनीहरूलाई हौसला दिने न सरकार छ न त नागरिक। राम्रो र समयमै काम गर्ने निर्माण व्यवसायीलाई प्रोत्साहन गर्नुपर्छ। हौसला दिनुपर्छ। नागरिकले विकास निर्माणमा अस्वाभाविक राजनीति गर्नु हुँदैन। राज्यसत्तामा कहिले कुन दल कहिले कुन दलको उपस्थिति भइरहन्छ। यो राज्य सञ्चालनको निरन्तर प्रक्रिया हो। तर, गाउँठाउँमा आएको विकासलाई सबैले साझा बुझाइका रूपमा हेर्नुपर्छ। देशको स्रोतसाधन यसै कम छ। भएकालाई प्रभावकारी र दिगो रूपमा परिचालन गर्न सबैले आआफ्नो ठाउँबाट साथ र सहयोग गर्नुपर्छ। भ्रष्टाचारमुक्त समाज र विकास निर्माणलाई सबैले प्रोत्साहन गरौं। (पूर्वसचिव, थापा पूर्वाधार विज्ञ हुन्।)"
अनुचित कार्य कसको कार्यक्षेत्र,"लोकतन्त्रमा कोही पनि कानुनभन्दा माथि हुँदैन। जतिसुकै उच्च तहको पदाधिकारी किन नहोस्, ऊ आफ्नो जुनसुकै निर्णयप्रति उत्तारदायी र जवाफदेही बन्नैपर्छ। अनुचित कार्य भन्नाले अधिकार क्षेत्र नाघेको, पालना गर्नुपर्ने प्रक्रिया वा विधि पालना नगरेको, स्वेच्छाचारी ढंगले कार्य गरेको भन्ने बुझिन्छ। आफूलाई तोकिएको कर्तव्य पालना नगरेको, सेवा प्रवाहमा विभेद गरेको, गर्न नहुने अथवा आफूलाई नतोकिएको काम पनि गरेको आदि कुरा पर्छन्। अख्तियार दुरुपयोग अनुसन्धान आयोग ऐन, २०४८ को दफा २(छ) ले अनुचित कार्य भन्नाले सार्वजनिक पदधारण गरेको व्यक्तिले दफा ३ मा उल्लेख भएबमोजिम गरेको कुनै कार्य सम्झनुपर्छ भनी परिभाषा गरेको छ। सार्वजनिक पद धारण गरेको व्यक्तिले जानीजानी वा लापरबाही ढंगले अधिकारभित्रको कुनै काम गर्न इन्कार गरेको वा अधिकार नभएको कुनै काम गरेको, कार्यविधिको पालन नगरेको, आफूलाई प्राप्त अधिकार अर्कै उद्देश्य वा कार्यमा प्रयोग गरेको कार्यलाई अनुचित कार्य भनिन्छ। यस्तै, आफ्नो तजबिजी अधिकार बदनियत साथ वा स्वेच्छाचारी रूपमा प्रयोग गरेको, दबाब दिई कुनै अनधिकृत कार्य गराएको, आफ्नो उत्तरदायित्व पन्छाएको, पदीय कर्तव्य पालन नगरेको लाई पनि भनिन्छ। अनुचित दबाब दिई वा प्रलोभनमा पारी आफ्नो अनुकूलको काम गराएको वा पदीय हैसियतले प्राप्त उन्मुक्ति, सुविधा वा सहुलियतको दुरुपयोग गरेको आदि क्रियालाई अनुचित कार्य भनिन्छ। मातहतमा रहेका कर्मचारी वा आफ्नो प्रभावमा रहेका व्यक्तिलाई अनुचित दबाब दिई वा प्रलोभनमा पारी आफ्नो अनुकूलको काम गराएको पाइएमा अनुचित कार्य हुने ऐनमा उल्लेख थियो। नेपाल कानुनअनुसार अख्तियार दुरुपयोगभित्र अनुचित कार्य र भ्रष्टाचार पर्छन्। भ्रष्टाचारमा मूलतः लिनुखानु गरी आर्थिक हानिनोक्सानी भएको हुन्छ। उता अनुचित कार्यमा लिनुखानु भएको हुन पनि सक्छ या नहुन पनि सक्छ। भ्रष्टाचार भएको भए पनि प्रमाणित गर्न सकिँदैन। यसअन्तर्गत अधिकार क्षेत्र नाघेको, पालना गर्नु पनि विधिविधान पालना नगरेको, स्वेच्छाचारी भएको, कर्तव्य पालना नगरेको जस्ता भ्रष्टाचार बाहेकका अख्तियारको दुरुपयोगसम्बन्धी काम कारबाही पर्छन्। हालको संविधानको धारा २३९(१) ले साविकको अन्तरिम संविधानको धारा १२० (१) मा रहेको कुनै सार्वजनिक पद धारण गरेको व्यक्तिले भन्ने पदावली पछि रहेको अनुचित कार्य वा भन्ने शब्दहरू हटाएर केवल भ्रष्टाचार गरी अख्तियार दुरुपयोग गरेकोमा अनुसन्धान गर्न वा गराउन पाउने व्यवस्था गरेको छ। यसरी मात्र हेर्दा संविधानले साविकको अनुचित कार्य हेर्न पाउने अख्तियारको अधिकार कटौती गरेको देखिन्छ। वास्तवमा अख्तियार दुरुपयोग भन्नाले भ्रष्टाचार र अनुचित कार्य दुवै पर्छन्। भ्रष्टाचारमा काम गरेबापत लेनदेन नै हुन्छ भने अनुचित कार्यमा लेनदेन नभएको हुनसक्छ। तर दुर्व कार्य अख्तियारको दुरुपयोग गर्ने नै हो। अनुचित कार्यले सेवा प्रवाहमा धेरै असर पारेको हुन्छ। यसमा रकमको लेनदेन नभएको भएता पनि सेवाग्राहीलाई ठूलो मानसिक असर पारेको हुन्छ। अन्ततः यसो गर्नुमा पनि केही न केही लाभको अपेक्षाले वा आफ्नो शक्ति देखाउन गर्ने गरिन्छ। तसर्थ, यसबाट व्यक्तिलाई क्षति पुर्याउने मात्र नभई समष्टिगत रूपमा राज्यको प्रशासकीय प्रणालीमा नै प्रश्न खडा गरेको हुन्छ। वर्तमान संविधानले आयोगलाई भ्रष्टाचार गरी अख्तियार दुरुपयोग गरेको मात्र अनुसन्धान गर्ने भनेकाले अनुचित कार्य हटेको अर्थ लगाइएको छ भने यो कसले हेर्ने भन्ने प्रश्न उठेको छ। यो विषय राष्ट्रिय सतर्कता केन्द्रले हेर्ने भन्ने कुरा पनि उठेको छ। अख्तियार दुरुपयोग अनुसन्धान आयोगले अनुचित कार्य को कसुरमा कारबाही गर्ने आफ्नो पहिलेको अधिकार पुनर्बहाली गरिनुपर्छ भन्ने माग विगतदेखि अगाडि सार्दै आएको छ। सो कसुरको अनुसन्धान गरी सार्वजनिक पदाधिकारीउपर विभागीय कारबाही गर्न लेखी पठाउने साबिकको उसको अधिकारलाई वर्तमान संविधानले खारेज गरेको हो। सर्वप्रथम त यसलाई अख्तियार दुरुपयोगकै विषय भएको मानिनु पर्छ। अनुचित कार्य गर्नुको मनशाय पनि कुनै न कुनै रूपमा लाभ लिने नै हुन्छ भन्ने त्यो गैरआर्थिक लाभ नै होला। त्यस अर्थमा यसलाई अख्तियार दुरुपयोग अनुसन्धान आयोगकै कार्यक्षेत्र भित्र रहनु उपयुक्त हुन्छ। यो कुरा संविधानसम्मत नै देखिन्छ। किनकि नेपालको संविधानको धारा २३९ को उपधारा (६)ले अन्य काम कर्तव्य र अधिकार संघीय कानुनबमोजिम हुने व्यवस्था गरेको छ। तसर्थ अनुचित कार्यलाई अन्य काम भित्र पार्न सकिन्छ। अर्को भ्रष्टाचार परिभाषा परिमार्जन गरी अनुचित कार्यगरी आर्थिक वा गैरआर्थिक लाभ लिएको वा लाभ लिने नियत राखेको भन्ने बनाउन सकिन्छ। तसर्थ यो विषय अख्तियार दुरुपयोग अनुसन्धान आयोगले नै हेर्नु उचित हुन्छ। तर आयोगलाई थप स्वतन्त्र, निष्पक्ष र सशक्त भने बनाउनु पर्छ। सरकार मातहतकै निकाय भएकाले अन्यमा कर्मचारीहरूको आवतजावत बढी हुने हुँदा स्वतन्त्र र निष्पक्ष अनुसन्धान गर्न सक्दैन। त्यसको क्षमता पनि त्यो तहको छैन। यो विषय नै सरकार मातहतका निकायले सेवा प्रवाहमा गरेको अनुचित कार्यको अनुसन्धान गरी मुद्दा चलाउने रहेको हुँदा जुन सतर्कता केन्द्रसँग त्यो अधिकार हुँदैन। त्यसैले यसका लागि संवैधानिक निकायकै जिम्मेवारी हुन्छ। तसर्थ भ्रष्टाचार र अनुचित कार्य अन्तरसम्बन्धित विषय हो। पहिले जस्तै अनुसन्धान आयोगबाटै हेर्नु उपयुक्त हुन्छ। यो विषयलाई अनुसन्धानमा रोक्नु हुँदैन। अन्यमा शासकीय साख झन् खस्कँदै यसले लोकतन्त्रलाई नै खतरामा पुर्याउन सक्छ। लोकतन्त्रमा कोही पनि कानुनभन्दा माथि हुँदैन। जतिसुकै उच्च तहको पदाधिकारी किन नहोस्, ऊ आफ्नो जुनसुकै निर्णयप्रति उत्तरदायी र जवाफदेही बन्नैपर्छ। यही मान्यतालाई अन्य लोकतान्त्रिक मुलुकमा पनि आत्मसात् गरिएको देखिन्छ। नयाँ संविधान बनेदेखि अनुचित कार्यका सन्दर्भमा रहेको कानुनी रिक्तताको पनि सम्बोधन गर्न जरुरी छ। अनुचित कार्यमा संलग्नलाई जवाफदेही बनाउने निकाय पनि स्पष्ट पार्नुपर्छ। सरकारले कानुन पनि नबनाएको र अनुचित कार्य हेर्न सक्षम संस्था खडा पनि नगरेको यस स्थितिमा आएको रिक्ततालाई औंल्याउँदै आयोगले उक्त अधिकार आफैंमा राखिनुपर्ने तर्क गरेको थियो। (बीके, पूर्वसचिव हुन्।)"
यसरी गरियो अपहरित बालकको उद्धार,"उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार भियतनामी नागरिकसँग प्रहरीले भारतीय आधार कार्डसमेत फेला पारेको छ। बालकलाई उनले भारतको पन्जाव लैजाने तयारी गरेका थिए। काठमाडौं : पाटन मंगलबजार बस्ने सरिता तामाङ दरबार स्क्वायरमा चिया बेच्छिन्। उनीसँगै साथमै हुन्छन्, दुई जना छोराहरू। उनीहरू पनि आमालाई चिया बेच्न सघाउने गर्छन्। यहि माघ २४ गते राति पनि सरिता छोराहरूसँगै चिया बेच्न पाटन दरबार स्क्वायर पुगेकी थिइन्। सधैंझैं उनी काममा व्यस्त भइन्। दुई छोराहरू सँगै खेल्दै थिए। केहीबेरमा ठूलो छोरा भाइ हरायो भन्दै एक्लै उनीछेउ आइपुगे। जिरे भनिने ४ वर्षीय पल चेपाङ एकाएक हराए। उनले यताउता खोजबिन गरिन् तर फेला पारिनन्। उनले नजिकै रहेको प्रहरी प्रभाग मंगलबजारमा खबर गरिन्। बच्चा अपहरण भएको हुनसक्ने शंका गर्दै प्रहरीले खोजी कार्य अगाडि बढायो। माघ २५ गते साँझ अपहरित बालक पल तामाङलाई प्रहरीले कलंकीको एक होटलबाट उद्धार गरेको छ। उनलाई अपहरण गरेर लैजाने व्यक्ति भने विदेशी नागरिक रहेको प्रहरीले बताएको छ। उपत्यका अपराध अनुसन्धान कार्यालयका प्रमुख रमेश वस्नेतका अनुसार बालक अपहरण गर्ने भियतनामी नागरिक पक्राउ परेका छन्। २३ वर्षीय भियतनामी नागरिक माई होङ किन्हालनले बालकलाई प्रलोभनमा दिएर कलंकी पुर्याएर एक होटलमा बन्धक बनाएका थिए। बालकलाई कलंकीस्थित इलाम मेची गेष्ट हाउसबाट उद्धार गरिएको छ। बालक अपहरण गरेर लैजाने भियतनामी नागरिक माई होङ किन्हालनको ट्राभल हिस्ट्रि भने अलि शंकास्पद भएको प्रहरीले बताएको छ। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार ति युवकसँग प्रहरीले भारतीय आधार कार्डसमेत फेला पारेको छ। बालकलाई भियतनामी नागरिकले भारतको पन्जाव लैजाने तयारी गरेका थिए। बालकलाई बेचबिखनका लागि लैजान अपहरण गरेको जस्तो देखिन्छ। प्रवक्ता आचार्य भन्छन्, पक्राउ परेका युवक विभिन्न १७ वटा भाषा बोल्छन्। उनको मोबाइलमा भारतीय नागरिकका धेरै आधारकार्डहरू रहेका छन्। बच्चा लिएर हिँड्नुपर्ने कुनै कारण बताएका छैनन्। बच्चाको परिवारलाई फोन गरेर कुनै रकम मागेको, बार्गेनिङ गरेको पनि भेटिँदैन। उनीसँग विभिन्न कम्पनीका ३ वटा मोबाइल रहेका छन्। साथै एउटा ल्यापटप र चक्कू पनि उनको साथबाट बरामद भएको छ। उनीसँग रहेको भियतनामी रकम २० हजार पनि प्रहरीले बरामद गरेको छ। अपहरित बालककी आमा पाटन दरबारमा चिया बेच्छिन्। ती युवकले बालकलाई चकलेट, चिप्सलगायतका खानेकुरा दिएर नजिक बनाएका थिए। बालकलाई भियतनामी नागरिकले भारतको पन्जाव लैजाने तयारी गरेका थिए। २३ वर्षीय भियतनामी नागरिक माई होङ किन्हालनले बालकलाई प्रलोभनमा दिएर कलंकी पुर्याएर एक होटलमा बन्धक बनाएका थिए। भियतनामी नागरिक सन् २०२३ डिसेम्बर २७ मा पहिलोपटक नेपाल आएका थिए। त्यतिबेला ११ दिन मात्रै बसेर भारतको नयाँ दिल्ली फर्किएका थिए। उनी पुनः सन् २०२४ अप्रिल २७ मा भारतको पन्जावबाट सडकमार्ग हुँदै फेरि नेपाल आएका थिए। उनी काठमाडौंमा होटल फेर्दै बसोबास गर्दै आएका थिए। उनी काठमाडौंको स्वयम्भूस्थित होटलमा दुई महिना, ठमेलको होटलमा एक हप्ता, बानेश्वरको एक बोइज होस्टलमा विगत ६ महिनादेखि बस्दै आएका थिए। बालक अपहरण गरेर लैजाने भियतनामी नागरिक माई होङ किन्हालनको ट्राभल हिस्ट्रि भने अलि शंकास्पद भएको प्रहरीले बताएको छ। काठमाडौंमा बसेर उनले विभिन्न भाषा सिक्दै आएका थिए। स्वयम्भू, कपन, बौद्धलगायत विभिन्न गुम्बाहरूमा पनि उनले लामा भाषा सिकेका थिए। उनी पटकपटक ललितपुरको पाटन दरबार स्क्वायर जाने गरेका थिए। त्यहि क्रममा अपहरित बालक र उनको दाजुसँग क्रिसमसको साँझ पाटनमै पहिलोपटक भेट भएको थियो। ति युवकले बालकहरूलाई चकलेट, चिप्स तथा विभिन्न खानेकुरा दिएर नजिक बनाएका थिए। त्यसयता उनीहरूको पटकपटक भेट भएको थियो। बालक पललाई उनले माघ २४ गते पाटनबाट अपहरण गरेका थिए। घटनाबारे खबर पाएपछि प्रहरीले सीसीटिभी फुटेज संकलन गरेर अनुसन्धान सुरु गरेको थियो। पाटनबाट इन्ड्राइभ बुक गरेर उनी झम्सिखेल गएको र त्यँहावाट पुनः अर्को ट्याक्सी चढेर उक्त दिन उनी सुन्धारा पुगेका थिए। ट्याक्सी बुक गरेर काठमाडौंको सुन्धारास्थित श्री गुरु होटलमा बसेका थिए। उनले काठमाडौंबाट वीरगञ्ज जाने न्यू साजन एसी सोफा विथ स्लिपर कोचको बस नम्बर ६८१८ नम्बरमा दुई वटा सिट बुक गरेर टिकट काटेका थिए। उनी सोही दिन कलंकीमा रहेको उक्त होटलमा पुगेका थिए। होटल सञ्चालकलाई उनले बालक आफ्नो दिदीको छोरा रहेको भनेर झूटो विवरण दिएका थिए। बालकलाई वीरगञ्ज हुँदै भारतको पन्जाव पुर्याउने योजना रहेको खुलेको छ। भियतनामी नागरिक नेपाली समेत बोल्छन्। प्रहरीसँगको बयानमा उनले आफू पाटन घुम्न जाँदा बालकलाई भेटेको बताएका छन्। बालकलाई भेट्ने क्रममा उनकी आमाले बच्चालाई अत्यन्त पिट्ने गरेको र आफूलाई माया लागेर लिएर आएको बयान दिएका छन्। यो पनि पढ्नुहोस चार वर्षीय बालकको अपहरण गर्ने भियतनामी नागरिक पक्राउ"
एमालेको नेतृत्वमा ओली रहेसम्म वामपन्थी एकता सम्भव छैन : प्रचण्ड,"जनकपुरधाम : माओवादी केन्द्रका अध्यक्ष पुष्पकमल दाहाल प्रचण्डले एमालेको नेतृत्वमा केपी शर्मा ओली रहेसम्म एकता सम्भव नरहेको दाबी गरेका छन्। सोमबार जनकपुर विमान स्थलमा सञ्चारकर्मीहरुसँग कुराकानी गर्दै अध्यक्ष प्रचण्डले वामपन्थी एकताको निम्ति पहिला पनि धेरै जोखिम उठाएर पार्टी एकता नै गरेको उल्लेख गरे। उनले भने, चुनावसँगै मिलेर लडेकै हो, जनताले पनि साथ दिएको हो तर एमालेको नेतृत्वमा केपीजी रहेसम्म नेपालमा कम्युनिष्ट एकता सम्भव छैन्। पूर्व प्रधानमन्त्रीसमेत रहेका प्रचण्डले अहिले सरकारमा आफूहरूको ध्यान नरहेको भन्दै उनले अहिले जनतामा गएर जागरण ल्याउने र नयाँ किसिमले पार्टी विस्तार गर्ने अभियानमा रहेको बताए। यो अभियान आफूहरूको लागि र देशको लागि जरुरी रहेको भन्दै उनले भने, हामी पनि कहिले कांग्रेससँग, कहिले कोसँग मिल्दा उनीहरुको कल्चर हामीहरूमा पनि अलि सरेको जस्तो छ। हामी फेरि नुहाइधुवाइ गरेर जनतासँग फेरी जानुपर्यो। सरकारले दुई तिहाइ छ भन्ने गरेको छ। दुई तिहाइ भएको सरकारले अध्यादेशको बाटो हिड्नै हुने थिएन। ६ दिनपछि सदन बोलाउनु छ भने ६ दिन अगाडि अध्यादेश ल्याउने बाट नै दुई तिहाई हुँदा हुँदै पनि यो सरकार कति कमजोर छ भन्ने प्रमाणित गर्छ , उनले अगाडि भने, अहिले प्रस्तुत गरिसकेपछि त्यो रोक्नुपर्ने बाध्यता के हो भने उनीहरूसँग दुई तिहाई छैन भन्ने देखिन्छ, त्यसकारण राष्ट्रियसभामा बहुमत पुर्याउन पनि गाह्रो भएको छ उनीहरूलाई। अध्यक्ष प्रचण्डले जनता समाजवादी पार्टी नेपाल अहिलेसम्म भूमि सम्बन्धी या अध्यादेश सम्बन्धी विधि प्रक्रियासँग सम्बन्धित विषयमा अहिलेसम्म अडिएको भन्दै उनले भने, मलाई लाग्छ उहाँहरु अड्नुहुन्छ जस्तो लाग्छ। उनीहरू आफ्नो मुद्दालाई नै छोडेर खाली सरकारकै निम्ति जानु हुँदैन। हुन त उहाँहरूले निर्णय गर्न बाँकी नै छ। यदि आफ्नो अडान छोडनु भएन भने राष्ट्रिय सभाबाट अध्यादेश पारित नहुने स्थिति बन्दैछ। अध्यक्ष प्रचण्डले यो सरकार लोकतन्त्र विपरीत रहेको बताए। लोकतन्त्रमा सामान्यत विशिष्ट र अपवादबाहेक पहिलो र दोस्रो दल मिलेर संसदीय लोकतन्त्र भएको ठाउँमा सरकार बनाउने चलन छैन। नजिकै भारतमा कांग्रेस र बिजेपी मिलेर सरकार बनाउने चर्चा पनि गर्दैनन्, उनले अगाडि भने, त्यसलाई उनीहरूले ठूलो लोकतन्त्र विरोधी ठान्छन् तर नेपालमा लोकतन्त्रको विपरीत पनि भयो।"
तजबिजी अधिकारको दुरुपयोग,"मुलुकमा सुशासन कायम गर्न नीतिगत भ्रष्टाचार रोक्नुपर्छ। त्यसको लागि मुखले बोलेर मात्रै हुदैन। म भ्रष्टाचार गर्दिनँ, गर्न दिन्न मात्रै भनेर रोकिँदैन। कानुन नै बनाएर रोक्नुपर्छ। नीतिगत भ्रष्टाचारको विषयमा खुट्टा कमाएर, खोँचे थापेर हुँदैन। मुलुकमा आर्थिक अनियमितता छ। नैतिकहीनता छ। अनुशासनहीनता र सदाचारहीनता छ। आर्थिक अनुशासन, नैतिकता र सदाचार कायम गर्न भ्रष्टाचार नियन्त्रण गर्नुपर्छ। त्यसकै लागि अख्तियारको परिकल्पना गरिएको हो। २०३४ सालमा पहिलो पटक अख्तियारको स्थापना भयो। त्यो बेला निवारण आयोग थियो। तर, त्यसबेलाको आयोगले पञ्चायतकालमा राजनीतिक प्रतिशोध साँध्न खोजियो भन्ने गुनासो छ। बहुदलको पुनस्र्थापनापछि यसको नाम अख्तियार दुरुपयोग अनुसन्धान आयोग राखियो। अख्तियार शक्तिशाली संवैधानिक आयोग हो। प्रधानमन्त्रीदेखि कार्यालय सहयोगीसम्मका सार्वजनिक पद धारण गरेका राष्ट्रसेवकले अख्तियार दुरुपयोग गरेर भ्रष्टाचार गरेको पाइएमा अनुसन्धान, तहकिकात गरेर मुद्दा लगाउन सक्ने अधिकार अख्तियारसँग छ। भ्रष्टाचार नियन्त्रण गर्ने सबैभन्दा महŒवपूर्ण, प्रभावशाली संवैधानिक निकाय नै यही हो। २०७२ सालमा संविधान जारी हुनुभन्दा पहिले अख्तियारले भ्रष्टाचारका साथै अनुचित कार्य पनि हेर्ने गथ्र्यो। गर्नुपर्ने काम नगर्ने, झुल्याउने, समयमा नगरिदिने (जसलाई भ्रष्टाचार भन्न नसकिने तर भ्रष्टाचार गर्ने नियत गरिएको कार्य) हेर्ने अधिकार अख्तियारसँग थियो। कसैलाई तजबिजी अधिकार दिइएको छ भने उसले बदनियतपूर्वक काम गर्ने र आफ्नाको मात्रै पक्षपोषण गर्ने प्रवृत्ति थियो, र छ नै। त्यसकारण तजबिजी अधिकार रोक्ने अधिकार पनि अख्तियारसँग थियो। अनुसन्धान गर्दै जाँदा भ्रष्टाचार देखियो भने मुद्दा चलाउने, त्यो नभएमा विभागीय कारबाहीका लागि सिफारिस गर्ने वा गर्न लगाउने पनि गरिन्थ्यो। २०७२ मा बनेको संविधानमा त्यो हटेपछि अख्तियार केही कमजोर भएको महसुस गरिएको छ। त्यसैकारण तजबिजी अधिकारको दुरुपयोग भइरहेको छ। अख्तियारले हेर्ने, नियन्त्रण गर्ने, अनुसन्धान गर्ने, मुद्दा चलाउने लगायतका सबै काम गर्छ। तर नीतिगत भ्रष्टाचार प्रवेश गर्न सकेको छैन्। मन्त्रिपरिषद्ले गरेका सबै निर्णय नीतिगत हुन्छन् भन्ने मान्यता, परिभाषा निर्माण गरियो। यस्तो भाष्य अख्तियारले नै गरेको हो। प्रधानमन्त्री र मन्त्रीलाई कारबाही गर्न, हात हाल्न नसक्ने भएर पन्छिन मन्त्रिपरिषद्का सबै निर्णयलाई नीतिगत भनिएको देखिन्छ। के हो नीतिगत निर्णय ? नीतिगत निर्णय र कार्यगत निर्णय फरक हो। मन्त्रिपरिषद्का सबै निर्णय नीतिगत हँुदैनन्। छैनन्। सबैलाई समान रूपमा लागू हुने निर्णयमात्रै नीतिगत हुन्छन। सहसचिव र सचिवको अधिकार मन्त्रीले खोसेर पनि मन्त्रिपरिषद्मा लग्ने र नीतिगतका नाममा ठूलाठूला भ्रष्टाचार भएका छन्। मुलुकमा कुख्यात भ्रष्टाचारका काण्डमा यो वा त्यो कारणले मन्त्रिपरिषद् नै संलग्न छ। चाहे त्यो लाउडा होस् वा वाइबडीकाण्ड। यस्ता ठूला भ्रष्टाचारका काण्डहरू मन्त्रिपरिषद्बाटै निर्णय भएर भएका हुन्। अख्तियार दुरुपयोग अनुसन्धान आयोग ऐन र भ्रष्टाचार निवारण ऐन संशोधनको प्रक्रिया अघि बढेको छ। संसद्को राज्य व्यवस्था तथा सुशासन समितिले उपसमिति नै बनाएर महत्वपूर्ण विषयको सिफारिस गरेको छ। उसले नीतिगत निर्णय हुन नसक्ने विषयलाई परिभाषित पनि गरेको छ। नीतिगत निर्णयभित्र नपर्ने तीन कुरा प्रष्ट्याएको छ। सहसचिव, सचिव, मन्त्रीलाई दिएको अधिकार आफूले प्रयोग नगर्ने र जिम्मेवारी पन्छाएर मन्त्रिपरिषद्मा लिएर जाने कुरालाई उसले रोक्न खोजेको छ। सहसचिवले गर्ने निर्णय उसैले गर्ने, सचिवले गर्ने निर्णय सचिवले नै गर्ने हो। उनीहरूले अधिकार पाउनुपर्छ। गर्नु पनि पर्छ। मन्त्रीलाई भएको अधिकार मन्त्रीले नै प्रयोग गर्ने गर्नुपर्छ। किनकि आफ्नो अधिकार मन्त्रिपरिषद्लाई सुम्पने ? यो त मिल्दैन। गुण, दोषको आधारमा राम्रो भएमा उनीहरूले वाहीवाही पाउँछन्। गलत गरेमा कारबाही भोग्छन्। तर सहसचिव, सचिव र मन्त्री तहबाटै हुने कामलाई मन्त्रिपरिषद्को जामा लगाएर पन्छाउने प्रवृत्तिलाई रोक्न पनि समितिले सिफारिस गरेको छ। दोस्रो सार्वजनिक खरिद ऐनको विषयमा पनि समितिले स्पष्ट धारणा दिएको छ। ऐनमा लेखिएबमोजिम नै हुनुपर्छ। विभागीय प्रमुखले गर्न सक्ने काम मन्त्रिपरिषद्मा लैजान आवश्यक छैन्। अर्थात् ठेक्का लगाउने काम नै विभागीय प्रमुखको हो। मन्त्री तहमा जानु पर्दैन। बढी भए सचिवसम्म गए भइहाल्छ। त्यहाँ त ठेक्का लगाउने विषयलाई मन्त्रिपरिषद् लग्ने गरिएको छ। यो सरासर गलत हो। यो विषयमा ऐनमा भएबमोजिम हुनुपर्छ, त्यो मन्त्रिपरिषद्मा लानु पर्दैन भनेर समितिले बोलेको छ। नितान्त कुनै व्यक्ति वा संस्थालाई फाइदा हुने गरी कुनै निर्णय मन्त्रिपरिषद्बाट गराउन हुँदैन भन्ने विषयमा समितिको सुझाव राम्रो छ। सबैलाई समानरूपमा फाइदा हुने विषय मात्रै नीतिगत हुन्छन्। एक व्यक्ति वा संस्थालाई केन्द्रित गरेर बनाउने नियम, कानुन नीतिगत हुन सक्दैनन्। जस्तो सुकुम्बासीलाई ५ कट्ठा दिने निर्णय नीतिगत होला तर एउटा ठेक्का लगाउने कुरा नीतिगत हुन सक्दैन। यो विषयमा समितिको सिफारिस जायज छ। तर सरकार यसबाट पछि हटेको हो कि जस्तो देखिएको छ। हाम्रो हात नै बाँधिएर कसरी काम गर्ने भनेर भनिरहेको सुनिन्छ तर त्यो होइन नि। ऐन, कानुन बनाएर यो काम गर्ने भन्यो भने कसैले रोक्न नै सक्दैन। हरेक कुरा ऐन, कानुनबमोजिम हुनुपर्छ। यहाँ त तजबिजी अधिकार राख्ने अनि मनपरी गर्ने परिपार्टी विकास भएको छ। मुलुकमा सबैभन्दा ठूला भ्रष्टाचारहरू नीतिगत निर्णयको नाममा मन्त्रिपरिषद्बाटै भएका छन्। अरू क्षेत्रमा सुधार भए पनि भ्रष्टाचार सूचकांकमा तल पर्नुको कारण नै नीतिगत भ्रष्टाचार हो। ट्रान्सपरेन्सीको भ्रष्टाचार अवधारणा सूचांक (सीपीआई)मा नेपालको अवस्था अत्यन्त कमजोर छ। १०० मा जम्मा ३५ अंक पाएको छ। १०८ औं स्थानमा नेपाल छ। विगत एक, डेढ दशकदेखि नेपालको अवस्था यस्तै छ। ५० अंकभन्दा कम भएका मुलुक अति भ्रष्टाचार हुने मुलुकमा मानिन्छन्। मुलुकमा सुशासन कायम गर्न नीतिगत भ्रष्टाचार रोक्नुपर्छ। त्यसको लागि मुखले बोलेर मात्रै हुदैन। म भ्रष्टाचार गर्दिनँ, गर्न दिन्न मात्रै भनेर रोकिँदैन। कानुन नै बनाएर रोक्नुपर्छ। नीतिगत भ्रष्टाचारको विषयमा खुट्टा कमाएर, खोँचे थापेर हुँदैन। अब हदम्यादको विषयमा चर्चा गरौं। हदम्याद नलाग्ने भनिएको छ। तर यो व्यवस्था भ्रष्टाचार निवारण ऐन २०५९ नै थियो र छ। भ्रष्टाचार दुई किसिमका हुन्छन्। एक ग्रान्ड (ठूला) भ्रष्टाचार अर्को सामान्य वा प्रशासनिक भ्रष्टाचार। सरकारी, सार्वजनिक सम्पत्ति हिनामिनाजस्ता ठूला भ्रष्टाचारमा हदम्याद लाग्दैनथियो। पुराना कानुनमा नै स्पष्ट छ। साना भ्रष्टाचार जस्तो नक्कली प्रमाणपत्र, घुस लेनदेनजस्ता विषयमा त के हदम्यादको कुरा गर्नु। यो तत्काल थाहा हुनेबित्तिकै निवारण गर्ने हो। यस्तामा के को हदम्यादको कुरा गरेको हो मैले बुझेको छैन ? सस्तो लोकप्रियताका लागि हदम्याद नराख्ने भन्ने कुरा ल्याए जस्तो देखिन्छ। दुई हजार घुस खाँदै गर्दा रंगेहात पक्राउ परेको लागि भने के त्यसलाई पाँच वर्ष पर्खने ? त्यस्तो विषयमा ध्यान दिनु पर्छ। अख्तियारसँग धेरै अधिकार छ। भागेर जान सक्ने लाग्यो भने थुनामा राखेर नै कारबाही गर्न सक्छ। अदालतले जस्तै थुनछेक र खानतलासी गर्ने अधिकार पनि अख्तियारसँग छ। सूचना दिने सुराकीलाई गोप्य राख्नुपर्छ तर पछिल्लो समयमा आयुक्तहरूबाटै सूचना चुहाउने काम भइरहेको सुनिन्छ। ठूला मुद्दामा अख्तियार लकपकाएको देखिन्छ। अख्तियार सानामा मात्रै केन्द्रित छ। अकुत सम्पत्तिलगायतका ठूला मुद्दा चलाउन अक्मकाएको हो जस्तो लाग्न थालेको छ। स्वतन्त्र, निष्पक्ष र निर्भीक रूपमा काम नहुँदा अख्तियारप्रतिको विश्वासमा कमी आउँदै गएको छ। आयुक्तहरू नियुक्तिलगायतका विषय नै विवादित हुँदै आएका छन्। नीतिगत निर्णय र कार्यगत निर्णय फरक हुन्। ठूला भ्रष्टाचारहरू नीतिगत निर्णयको नाममा मन्त्रिपरिषद्बाटै भएका छन्। राज्यका सबै अंगका प्रमुखहरू रहेको संवैधानिक परिषद्बाट हुने आयुक्तहरू नियुक्तिमा निष्पक्ष, स्वतन्त्रण रूपमा नहुँदा पनि उनीहरूले निर्भीक रूपमा काम गर्न सकिरहेका छैनन्। पार्टी कार्यकर्ता नभए पार्टी नजिक रहेको त्यो पनि भए लेनदेनको आधारमा नियुक्त हुने परिपार्टी विकास हुँदै गएको छ। अख्तियार पैसा कमाउन जाने भन्ने भाष्य निर्माण भइरहेको छ। संवैधानिक मर्मअनुसार नियुक्ति नहुँदा काम गर्न वातावरण बन्न नसकेको गुनासो पनि छ। भ्रष्टाचार नियन्त्रण गर्ने जिम्मेवारी कार्यपालिकाको भ्रष्टाचार नियन्त्रण गर्ने काम सरकारको हो। तर यहाँ त सबै जिम्मेवारी अख्तियारलाई दिइएको छ। सरकारका सचिव, विभागीय प्रमुखहरू जिम्मेवार बनाउनु पर्छ। त्यसअनुसारको कानुन बनाउनु पर्छ। तोकिएको मिति, तोकिएको काम सक्नैपर्ने नत्र कारबाही गर्ने व्यवस्था कानुनमा बनाउनु पर्छ। हालसम्म भ्रष्टाचार नियन्त्रणमा सरकारको भूमिका नै देखिएन। सरकार चाहिँ भ्रष्टाचार गर्ने र अख्तियारले रोक्ने भन्ने भाष्य निर्माण भएको छ। यो सरासर गलत हो। सरकारले हो, भ्रष्टाचार नियन्त्रण गर्ने भनेको। तर यहाँ कुनै सचिव, सहसचिव, विभागीय प्रमुखलाई सरकारले कारबाही गरेको सुनिएको छैन। भ्रष्टाचार नियन्त्रणमा सरकार उदासीन छ। यहाँ राजनीति गर्ने, मन्त्री बन्ने, अकुत सम्पत्ति कमाउने भन्ने पो छ। त्यसका लागि कर्मचारीलाई बिचौलिया बनाउने, नमानेमा ३४ महिनामा सरुवा गर्ने गरिन्छ। उता एक वर्ष कार्यसम्पादन गरेको हुन्छ। दुई महिनामा नै सरुवा हुन्छ। अनि कहाँबाट हुन्छ काम ? मुखले होइन प्रक्रिया अनुसार कर्मचारीलाई काम गर्न दिनुपर्छ। अख्तियारलाई सबै थोपरेर कहाँबाट हुन्छ भ्रष्टाचार नियन्त्रण ? उसले त उजुरी परेमा अनुसन्धान गरी मुद्दा चलाउने हो। अख्तियारले पैसा दिएर चलाएको स्टिङ अपरेसन गलत थियो। घुस लिने र दिने दुवै भ्रष्टाचार हो भनिएको छ तर अख्तियार आफैं घुस दिएर स्टिङ अपरेसन गथ्र्यो। सर्वोच्च अदालतले पनि खारेज गरिसकेको छ। अर्को नक्कली शैक्षिक प्रमाणपत्र छानबिन गर्ने, यो सजिलो विषय हो। अख्तियार सजिलो कुरामा मात्र लाग्यो। यस्ता कुरा कम भएका कारण अख्तियारको सफलता दर घटेको छ। त्यसकारण पनि अख्तियारले अब गहिरो रूपमा अनुसन्धान तहकिकात गरेर बलियो प्रमाण जुटाएर काम गर्नुपर्छ। अकुत सम्पत्ति, सार्वजनिक सम्पत्ति हिनामिनाजस्ता विषयमा गहिरो रूपमा अनुसन्धान गर्न केन्द्रित हुनु पर्यो। कतिपयमा अख्तियारले रिसइवीमा मुद्दा हाल्छ भन्ने आरोप पनि छ। लोकमान सिंह कार्कीको पालामा यस्तो धेरै भयो। तर्साउने, धम्क्याउने कामले धेरैले दुःख पनि पाए। अख्तियारको काम तर्साउने, धम्क्याउने होइन। काम गर्न प्रेरित गर्ने हो। कामको परिणामको आधारमा कारबाही गर्ने हो, तर त्यहाँ प्रक्रिया पुगेन भनेर कर्मचारीलाई दुःख दिने गरिएको छ। जसले गर्दा प्रशासन नै निष्क्रिय हुन पुगेको छ। अख्तियार लाग्छ भनेर काम नै गर्न मान्दैनन्। सरकारले अख्तियारलाई यो विषयमा सम्झाउन सक्छ। कर्मचारीलाई दुःख दिने, तर्साउनेभन्दा उनीहरूको कामको परिणामको आधारमा कारबाही चलाउने विषयमा सरकारले अख्तियारलाई सैद्धान्तिक सुझाव दिनु पर्छ। नत्र अख्तियारको विश्वसनीय पनि कमजोर हँुदै जान्छ र भ्रष्टाचार बेथितिले अझ प्रश्रय पाउँछ। अख्तियारले जनताको विश्वास र भरोसा जगाउँदै भ्रष्टाचार निवारणमा भूमिका खेल्नुपर्छ। (रेग्मी, ट्रान्सपरेन्सी इन्टरनेसनल नेपालको पूर्वअध्यक्ष हुन्।)"
"सुनको मूल्यमा नयाँ रेकर्ड,तोलाको १ लाख ७० हजार नजिक पुग्यो",काठमाडौं : स्थानीय बजारमा सुनको मूल्य दिनप्रतिदिन बढिरहेको छ। आज तोलामा १४ सय रुपैयाँले बढेर नयाँ रेकर्ड कायम गरेको छ। नेपाल सुनचाँदी व्यवसायी महासंघका अनुसार आज प्रतितोला सुनको मूल्य १ लाख ६९ हजार ६०० रुपैयाँमा कायम भएको छ। आइतबार प्रतितोला सुनको मूल्य १ लाख ६८ हजार २०० रुपैयाँ कायम भएको थियो। यसैगरी प्रतितोला चाँदी १ हजार ९७५ रुपैयाँमा कारोबार भइरहेको महासंघले जनाएको छ। आइतबार प्रतितोला चाँदी १ हजार ९६० रुपैयाँमा खरिदबिक्री भएको थियो।
भ्रष्टाचार नियन्त्रणको अन्तर्राष्ट्रिय पाठ,"भ्रष्टाचार नियन्त्रणकै लागि भनेर नेपालमा अख्तियार दुरुपयोग अनुसन्धान आयोग छ। यस्तो शक्तिशाली आयोगको व्यवस्था संविधानमै व्यवस्था गरिएको छ। डेनमार्क, स्विडेन, नर्वे, स्विट्जरल्यान्डलगायत देशमात्यस्तो संवैधानिक आयोग छैन। रोचक के छ भने नेपाल भ्रष्टाचार हुने मुलुकको सूचीको अग्रपंक्तिमा पर्दै आएको छ र ती देशहरू नगण्य भ्रष्टाचार हुने देशको अग्रपंक्तिमा पर्छन्। माघ २८ गते अख्तियार दुरुपयोग अनुसन्धान आयोग स्थापना दिवसका सन्दर्भमा यो प्रसंग उल्लेखनीय हुन आउँछ। सुशासनका लागि नेपालले अख्तियारबाहेक अरू संस्थाहरू स्थापना नगरेको होइन। तर गएका १० वर्षयताको तथ्यांक हेर्यो भने नेपालमा भ्रष्टाचार पटक्कै घटेको छैन। सन् २०१२ मा नेपालले सुशासनमा २७ अंक ल्याएको थियो। सन् २०२३ मा ३५ अंकसहित भ्रष्टाचार अति हुने देशको सूचीमा परेको छ। नेपाल त्यो वर्ष १०८औं स्थानमा परेको छ। कम भ्रष्टाचार हुने देशमा डेनमार्क पर्दै आएको छ। नर्वे, स्विडेन, स्विट्जरल्यान्ड, लग्जेम्बर्ग, न्युजिल्यान्डलगायत देश पनि कम भ्रष्टाचार हुने देशको सूचीमा छन्। भ्रष्टाचार कम हुनुको पछाडि ती देशमा कानुनी शासनको प्रत्याभूति हुनु, सुशासनको संस्कृति हुनु, पारदर्शितामा जोड दिनु र नैतिक आचरण पनि प्रमुख हुन्। अर्थात् हाम्रोमा भ्रष्टाचार संस्कृति बन्ने गरेको छ भने त्यहाँ सुशासन र नैतिकता। हो, तसर्थ भ्रष्टाचार नियन्त्रण एउटा कुनै आयोग र निकायको ठेक्काबाट हुने कुरा होइन। भ्रष्टाचार नियन्त्रण र सुशासन त संस्कृति हुनुपर्छ। नैतिक आचरण सबैमा हुनुपर्छ। मुख्यगरी राजनीतिक नेतृत्वमा। रोग लागेपछि अस्पताल जानु अर्कै कुरो, जसरी भ्रष्टाचार भएपछि अख्तियार पुग्छ त्यो विषय। अब रोग लाग्नै नदिने उपायजस्तै भ्रष्टाचार हुनै नपाउने वा नमिल्ने उपाय खोज्नु बुद्धिमानी हुनेछ। डेनमार्कमा राजनीतिक स्थिरताको इतिहास दशकौं दशकको छ। हाम्रोमा सालैपिच्छे सरकार फेरिन्छ र त्यसका लागि अनेक अनैतिक र गैरराजनीतिक सौदाबाजीहरू हुन्छन्। अरू देशको अनुभव हेर्दा भ्रष्टाचार राजनीतिक स्थिरतासँग पनि गएर जोडिएको देखिन्छ। सुशासन कायम गर्न राजनीतिक स्थिरता पनि आवश्यक देखिन्छ। अधिकार र शक्ति अनि सत्ताको विकेन्द्रीकरण पनि भ्रष्टाचार कम हुने देशका विशेषता छन्, हामीकहाँ संघीयता लागू भइकन केन्द्रीकृत शासनै छ व्यवहारमा। र, पारदर्शिताअत्यन्तै कमजोर छ। सुशासनका लागि राजनीतिक नेतृत्वमा दृढ इच्छाशक्ति चाहिन्छ र राजनीतिक स्थिरताका लागि पनि। अनि कानुनी शासन वास्तवमै लागू गरेरमात्रै भ्रष्टाचार नियन्त्रण गर्न सकिन्छ, सुशासन कायम गर्न सकिन्छ। भ्रष्टाचार नियन्त्रणको अन्तर्राष्ट्रिय पाठ त्यही हो।"
माओवादी केन्द्रले गर्यो तीन नेतालाई पदमुक्त,"काठमाडौं : नेकपा माओवादी केन्द्रले तीन जनालाई पदमुक्त गरेको छ। माओवादी केन्द्रको केन्द्रीय कमिटी बैठक निर्णय परिपत्र गर्ने क्रममा गण्डकी प्रदेशका गुप्त हमाल, दलमायाँ रोका र केशव कुँवरलाई पदमुक्त गरेको जानकारी दिइएको छ। उनीहरु पार्टीको काममा निस्क्रिय रहेको र वैदेशिक रोजगारीमा गएकाले पदमुक्त गरिएको सर्कुलरमा उल्लेख छ। माओवादीले गण्डकी प्रदेशका रेशमबहादुर जुग्जाली मगर (म्याग्दी), धनबहादुर बिक (बाग्लुङ) र मदन आले (तनहुँ)लाई वैकल्पिक केन्द्रीय सदस्यको रूपमा मनोनयन गरिएको जनाएको छ।"
प्रचण्डको दावी : जसपा नेपाल सत्ताको लोभमा अध्यादेशको पक्षमा जाँदैन,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मन्त्री र सत्ताको लोभमा जनता समाजवादी पार्टी नेपाल अध्यादेशको पक्षमा नजाने दावी गरेका छन्। सोमबार जनकपुर विमानस्थलमा पत्रकार सम्मेलनमा बोल्दै अध्यक्ष प्रचण्डले जसपा नेपाल अध्यादेशको पक्षमा नजाने र रोकिएका अध्यादेश पारित नहुने दावी गरेका हुन्। 'सदन सुरू भएको छ। तर,अध्यादेश सदनमा प्रस्तुत भएका छन् तर, रोकिएका छन्। विधि प्रक्रियासम्बन्धी विषयमा उहाँहरू अडिनु भएको छ। आफ्नो मुद्दालाई छोडेर सरकारका लागि जानुहुन्छ जस्तो लाग्दैन,'प्रचण्डले भने,' यदि उहाँहरूले आफ्नो अडान छोड्नु भएन भने राष्ट्रियसभाबाट अध्यादेश पारित नहुने स्थिति बन्दैछ।' पूर्वप्रधानमन्त्री समेत रहेका प्रचण्डलेसरकारले गलत मनसायले अध्यादेश ल्याएको भन्दै आपत्ती जनाए। उनले भने,' सरकारले गलत नियतिले अध्यादेश ल्याएको छ। भूमिसम्बन्धी विषय जसरी ल्याइएको छ यसको उद्देश्य गलत देखिएको छ। यो विषयमा मैले सदनमा प्रष्ट भनिसकेको छु।' प्रचण्डले अहिलेको सरकार सुशासन र भ्रष्टाचारका विरुद्धको अभियान रोक्न बनेको आरोप लगाए। 'यो सरकार जनताको पक्ष र सुशासनको पक्षमा काम गर्न बनेको हुँदैहोइन। सुशासन र भ्रष्टाचारका विरुद्ध चलेको अभियान रोक्न बनेको सरकारको हो। यसबाट राम्रो हुने आशा पनि छैन। यो सरकार असंवैधानिक छ।'"
सबै प्रकारका भ्रष्टाचारलाई छानबिनको दायरामा ल्याउनुपर्छ : राष्ट्रपति,"काठमाडौं : राष्ट्रपति रामचन्द्र पौडेलले भ्रष्टाचारको प्रकृति र स्वरूपमा परिवर्तन भइरहेको अवस्थामा अनुसन्धान र अभियोजन प्रक्रियालाई पनि आधुनिकीकरण गर्दै लैजानुपर्नेमा जोड दिएका छन् । अख्तियार दुरूपयोग अनुसन्धान आयोगको ३४औँ स्थापना दिवसका अवसरमा सोमबार आयोजित विशेष समारोहलाई सम्बोधन गर्दै राष्ट्रपति पौडेलले सूचना प्रविधिको तीव्र विकास र प्रयोगसँगै बदलिएका भ्रष्टाचारका तरिका र प्रवृत्तिलाई निस्तेज बनाउन आयोग सक्षम हुनुपर्ने बताए। राष्ट्रपति पौडेलले कसैको दबाब वा प्रभावमा नपरी कसूर र कसुरदार ठूलो वा सानो नभनी काम गर्न आयोग चुक्ने र झुक्ने छैन भन्नेमा आफू विश्वस्त रहेको बताए। भ्रष्टाचारसम्बन्धी विधेयक लामो समयसम्म किनारा नलाग्दा पनि केही समस्या आएको गुनासो आइरहेको उल्लेख गर्दै उनले भने,'भ्रष्टाचार नियन्त्रणसम्बन्धी अन्तर्राष्ट्रिय महासन्धिको नेपाल पनि पक्षधर मुलुक भएकाले त्यसमा उल्लेखित प्रावधानअनुरूप हाम्रा कानुन र संयन्त्र परिमार्जन गर्न आवश्यक छ ।' राष्ट्रपति पौडेलले सुशासन,सामाजिक न्याय र समृद्धिको अवधारणालाई मूर्तरूप दिन सबै प्रकारका भ्रष्टाचारलाई छानबिनको दायरामा ल्याउनुपर्ने उल्लेख गर्दै आयोगले शक्ति र पद हुँदैमा जोकोही कानुनी जवाफदेहीताबाट मुक्त हुँदैन भन्ने विश्वास आमनागरिकमा जागृत गराउन सक्नुपर्ने बताए। उनले नागरिकको जीवनस्तरमा गुणात्मक सुधार गरी जनताको विकास र सुशासनप्रतिको उच्च आकांक्षालाई पूरा गर्दै देशको हित,कल्याण र अन्तर्राष्ट्रिय छविको लागि सदाचार,निष्पक्षता,पारदर्शीता एवम् निर्भिकतालाई मूल मन्त्र बनाएर काम गर्न पनि सुझाव दिए। राष्ट्रपति पौडेलले नीति,पद्धति,प्रविधि र प्रवृत्तिगत सुधारका प्रयासलाई प्रभावकारी बनाएर अनुशासन र सदाचार प्रणालीको विकास गर्नु आजको आवश्यकता भएको बताउँदै राष्ट्रपति पौडेलले बानी,व्यवहार,आचरण र अभ्यासले म भ्रष्टाचार गर्दिन र हुन पनि दिन्न भन्ने प्रण गर्ने हो भने यसलाई जरैदेखि निर्मूल गर्न सकिने बताए। उनले लोकतन्त्रको सुदृढीकरण,आर्थिक विकास,सुशासन,सामाजिक न्याय र समृद्धिको आम नागरिकको चाहनालाई सुशासन र पारदर्शीताबिना जनताको घरदैलोमा पुर्याउन नसकिने स्पष्ट पारे। राष्ट्रपति पौडेलले सरकारी ढुकुटी र बजेट कार्यक्रमको दुरूपयोगसम्बन्धी विचलनलाई समयमै नियन्त्रण गर्न राज्य संयन्त्र हरदम चनाखो रहनुपर्ने बताए । उनले भने,'कानुनी राज्यको स्थापना र सुशासनको प्रत्याभूति गराउनु राज्यको प्रमुख दायित्व भएकाले आयोगले भ्रष्टाचारका सम्भाव्य जोखिमका बारेमा सार्वजनिक निकाय र पदाधिकारीलाई बोध गराई यसको नियन्त्रणमा अग्रणी भूमिका निर्वाह गर्न कुनै कसर बाँकी राख्ने छैन ।' राष्ट्रपतिले राज्यका निकाय,निजी क्षेत्र, नागरिक समाज र आमनागरिकले आआफ्नो तहबाट प्रवर्द्धनात्मक र निरोधात्मक कार्य गरी भ्रष्टाचारको न्यूनीकरणमा जिम्मेवारी बोधसहित भ्रष्टाचारमुक्त समाज स्थापना र सुशासनको प्रत्याभूतिका लागि तत्परता र सक्रियता देखाउन जरूरी रहेको धारणा राखे।"
भ्रष्टाचारले (न)छोएको सुरक्षा,"प्रहरीमा राजनीतिकरण गरिनु गलत कार्य हो। यद्यपि १०० जनामा ९० जना प्रहरीले नेताका कुरा सुन्दैनन्, १० जना मान्ने पनि हुन्छन्। देशका हरेक क्षेत्र राजनीति र भ्रष्टाचारले थिलथिलो पारेको छ। यस्तोबेला सुरक्षा क्षेत्र चाहिँ अछुतो रहन सकेको छैनभन्दा अत्युक्ति हुने छैन। देशअनुसारको भेष भने झैं देशको राजनीतिक प्रणालीले यहाँका संस्था तथा संगठनलाई प्रत्यक्ष असर पार्छ। नेपाल प्रहरी तथा अन्य सुरक्षा निकायमा पनि केही असहजता देखिन्छ नै। तर अन्य क्षेत्रजस्तो सुरक्षा क्षेत्रमा भ्रष्टाचार नै मात्रै हुने भने हैन। प्रहरी संगठन तथा पूर्व प्रहरी अधिकृतहरूको विषयमा प्रायः विभिन्न प्रकारका ट्याग लगाएर बदनाम गरिन्छ। सबै प्रहरीले अनियमितता गर्छन्, सबै पुलिस भ्रष्ट हुन् भन्ने भाष्य निर्माण गरिएको हुन्छ। जुन गलत हो। सुरक्षा संगठनभित्रको विषयमा बोल्न बहालवाला होस् या पूर्वप्रहरी कर्मचारी कोही पनि बोल्न मान्दैनन्। त्यहाँ हुने गरेको बेथिति प्रायः बाहिर कम मात्रामा आउने गर्छ। पूर्वप्रहरी अधिकृतहरूलाई अवकाशपछि पनि कसैले केही भनिदेला वा कुनै मुद्दामा मुछेर बदनाम गरिदेला भन्ने संकट पर्ने भएर यसो गरिएको हो। सुरक्षा संगठनमा समस्या त छ नै। प्रहरी सबै चोखा छन् भन्न पनि सकिँदैन। तर पूरै संगठन नै भ्रष्टाचारले जकडिएको भने हैन। संगठनभित्रका एकाध व्यक्तिहरूले राजनीतिक संरक्षणमा भएकाले फाइदाका लागि गलत काम गर्छन्। व्यक्ति विशेषमा राजनीति हाबी भएर यसले संगठनमा राजनीतिक वातावरण निर्माण गर्छ र संगठनभित्र प्रभाव पार्छ। यस्ता व्यक्तिले भ्रष्टाचारलाई सहज बनाइदिने र सहयोगी भूमिका खेल्ने गरेको देखिन्छ। एकाध व्यक्तिहरूमा समस्या हरेक संगठनमा हुन्छ। माथिल्लो ओहोदामा पुगेका राजनीतिक दलका नेतृत्वले आफ्नो गैरकानुनी धन्दालाई लुकाउन पनि प्रहरी कर्मचारीलाई प्रलोभनमा पार्न खोज्छन्। विभिन्न बहानामा तस्करी र घुसखोरी गरिरहेका हुन्छन्। राजनीतिक संरक्षण पाएका व्यक्तिहरू प्रहरीमा मात्रै हैन, हरेक संस्था र संगठनमा हुने गर्छन्। सशस्त्र प्रहरी होस् या नेपाली सेना वा निजामती कर्मचारी नै किन नहुन्, त्यस्ता व्यक्तिले गर्दा संगठनको बदनाम हुने गर्छ। यो संसारभरकै समस्या हो। प्रहरी केन्द्र र नेताको घरमा धाउने प्रहरी कर्मचारीले संगठनमा राम्रो भूमिका निर्वाह गर्न सक्दैनन्। उनीहरूको दाबी स्वच्छ हुँदैन। प्रायः उच्च वर्ग संलग्न भएका मुद्दा मामलामा प्रहरी कर्मचारीलाई प्रलोभनमा पारेर मुद्दा कमजोर पार्न खोजिएको हुन्छ। तर सबै ठाउँमा यस्ता कार्य सफल हुँदैनन्। सबै मुद्दामा प्रहरीले मिलेमतो गरेको भए अहिले अपराध अनुसन्धानको क्षेत्रमा देशभर दर्ता भएका मुद्दा तथा उजुरीहरूको संख्या बढ्ने थियन। नेपाल प्रहरीको मुद्दाको सक्सेस रेट ७२ प्रतिशतभन्दा माथि छ। यो भनेको त स्वतन्त्र रूपमा अपराध अनुसन्धान हुन्छ। प्रायः प्रहरीमा दर्ता भएका मुद्दाहरू किनारामा पुगेका हुन्छन् भन्ने नै हो। ७२ प्रतिशत सक्सेट रेटले प्रहरीको कुशल कार्यक्षमता पनि देखाउँछ। थोरै मान्छे मात्रै गलत छन्। थोरै मानिसमात्रै भ्रष्टाचारी छन् भन्ने हो। नेताले भनेका सबै प्रहरी कर्मचारीले मान्छन् भन्ने छैन। प्रहरी संगठनमा धेरै इमान्दार प्रहरी अधिकृत र दक्ष कर्मचारीहरू पनि छन्। नेपालमा हुने अपराधका अनुसन्धानलाई विश्वमै उत्कृष्ट कार्यको रूपमा लिइने गरेको छ। प्रहरीमा धेरै मानिस गलत भए भने देश नै चल्दैन। राज्य नै असफल हुन्छ। नागरिकसँग सबैभन्दा बढी प्रहरी नै अगाडि हुनुपर्ने हुँदा पनि उनीहरू बढी जिम्मेवारी बोकेका व्यक्ति हुन्। सहरको चोक होस् या सडकमा, प्रत्येक ४ देखि ६ मिटरमा एउटा न एउटा प्रहरी भेटिएकै हुन्छन्। नागरिकसँग प्रत्यक्ष सरोकार राख्ने प्रहरीले समाजमा शान्ति सुरक्षा, अमनचयन स्थापना गर्न रातदिन कडा मेहनत गरेको हुन्छ। नागरिकलाई सरकारको प्रतिनिधित्व गर्ने निकाय नै प्रहरी हो। प्राकृतिक विपद्को समय होस् या मानवीय झैझगडा र विवादका विषय हुन्, जसमा प्रहरीले प्रत्यक्ष सरोकार राख्छ। जोसँग बढी ठोक्किन्छ, उसँगै बढी गुनासो हुने भएकाले यस्तो हुन्छ। कुनै दलको कार्यकर्ता पक्राउ परे भने पक्कै पनि उसको नेताले प्रहरीलाई फोन गरेर सोध्छ नै। सोध्नका लागि फोन गर्यो भन्दैमा दबाब दियो भन्ने गलत प्रचलन छ। सबै फोन दबाबका लागि आउँदैनन्। तर नेताको दबाब नआउने नै भन्ने पनि हैन। उपत्यकाका कार्यालय होस् या जिल्लाका कार्यालयमा, कार्यकर्ता वा नेताका आफन्त अपराधमा मुछिएको खण्डमा माथिल्लो स्तरबाट फोन आएकै हुन्छ। उनीहरूले त्यो हाम्रो मान्छे हो कुरा मिलाइदिए हुन्थ्यो, मुद्दा नचलाइदिए हुन्थ्यो, यो घटनामा प्रहरी चुप बसे हुन्थ्यो, मेरो मान्छे पक्राउ नगरे हुन्थ्यो आदि आशयका फोन र दबाब आएकै हुन्छन्। तर सबै प्रहरी कार्यालयका प्रमुख यस्तो दबाब मान्न बाध्यकारी हुँदैनौं। प्रहरी नेतृत्वबाट पनि दबाब आउँछ भन्ने कुरा चाहिँ गलत हो। संगठनको नियमभन्दा बाहिर कसैले पनि कुनै काम गर्न या नगर्न बाध्यकारी बनाएको हुँदैन। हरेक कुरामा दबाब र प्रभाव भयो, राजनीति भयो भनेर चर्चा गर्नु गलत हो। यस्ता दबाबलाई कसरी हल गर्ने भन्ने विषयमा स्वयं व्यक्तिमा भर पर्छ। कहिलेकाहीँ राजनीतिक दबाब नमान्ने क्रममा प्रहरी अधिकारीको सरुवा रोक्ने, बढुवा नगर्नेलगायतका व्यवहार पनि हुनसक्छ। दुईदुई महिनामा, चारचार महिनामा प्रहरी कर्मचारीको सरुवा हुन्छ भने त्यहाँ केही न केही कारण जरुर छ। यस्ता खालको टसल सरकारमा भएका राजनीतिक दलका नेतासँग परिरहेको हुन्छ। उनीहरूको काम नमान्दा प्रहरी होस् या कर्मचारी सरुवा टार्गेटमा परिरहेका हुन्छन्। भनेको काम नमानेर सरुवा हुने धेरै हुन्छन्। यस्ता कुरा बाहिर सार्वजनिक हुँदैन। १०० जनामा ९० जनाले नेताका कुरा सुन्दैनन्, १० जना मान्ने पनि हुन्छन्। प्रहरीमा अत्यन्त बलियो चेन अफ कमान्ड हुन्छ। प्रहरीप्रति आम मानिसको धारणा गलत हुनुमा पनि देशमा भएको गलत राजनीतिक अभ्यासले हो। नेताले सत्ता र शक्तिको आडमा दुईचार जनालाई प्रश्रय दिँदा अपूरै संगठनले नै भ्रष्टाचारलाई अपनाउने जस्तो भाष्य निर्माण भएको छ। जुन अत्यन्तै गलत छ। प्रहरीमा राजनीतीकरण गरिनु गलत कार्य हो। प्रहरीका करियर विकासका लागि हुने गरेका प्रक्रियाहरू मात्रै पारदर्शी हुने हो भने संगठनमा हुने गलत काम नियन्त्रण गर्छ। बढुवा सरुवाका लागि प्रहरीका माथिल्ला अधिकृत र दलका कार्यालय धाउनुपर्ने प्रवृत्ति नियन्त्रण हुन सके संगठनलाई राजनीतिक बाछिटाले छुन सक्दैन। प्रहरी कार्यालयका विभिन्न शाखामा प्रहरी प्रधान कार्यालयबाट हुने निगरानी बढाउन जरुरी छ। आन्तरिक निगरानी र नियन्त्रणले भ्रष्टाचार रोक्न मद्दत गर्छ। (मल्ल ठकुरी, पूर्वडीआईजी हुन्।)"
गृहमन्त्री लेखकले प्रतिनिधिसभामा पेस गरे तीन वटा विधेयक,"काठमाडौं : गृहमन्त्री रमेश लेखकले प्रतिनिधिसभा बैठकमा तीन वटा विधेयक पेस गरेका छन् । गृहमन्त्री लेखकले आइतबार बेलुका संसद् बैठकमा नेपाल नागरिकता दोस्रो संशोधन विधेयक, २०८१ नेपाल प्रहरी विधेयक, २०८१ र शसस्त्र प्रहरी बल नेपाल विधेयक, २०८१ बैठकमा पेस गरेका हुन्। नागरिकता प्राप्त गर्ने व्यवस्थालाई थप व्यवस्थित बनाउन र नागरिकता प्रदान गर्ने विषयमा अदालतबाट विभिन्न समयमा भएका आदेशसहितको विषयलाई सम्बोधन गरी नेपाल नागरिकता दोस्रो संशोधन विधेयक, २०८१ संसदमा पेस भएको छ । यस्तै नेपाल प्रहरी विधेयक, २०८१ले प्रहरी ऐन, २०१२ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरेको छ । यसैगरी सशस्त्र प्रहरी बल नेपाल विधेयक, २०८१ ले पनि सशस्त्र प्रहरी ऐन, २०५८ मा व्यवस्था भएका कानुनी प्रावधानलाई समयसापेक्ष परिमार्जन एवं संशोधन गरेको छ ।"
बजेट खर्चलाई पुनः प्राथमिकीकरण,"काठमाडौं : लक्ष्यबमोजिम बजेट खर्च हुन नसकेको स्विकार्दै अर्थ मन्त्रालयले बाँकी अवधिको खर्चलाई पुनःप्राथमिकीकरण गरेको छ। चालु आर्थिक वर्ष २०८१८२ को बजेटको पहिलो ६ महिनाको समीक्षा गर्दै बजेटलाई प्रभावकारी कार्यान्वयन गर्न यस्तो विकल्प गर्न लागेको हो। यसैक्रममा अर्थ मन्त्रालयले बजेटको मध्यावधि मूल्यांकन गर्दै उपप्रधानमन्त्री तथा अर्थमन्त्री विष्णुप्रसाद पौडेलले बजेटको लक्ष्य हासिल गर्न पुनः प्राथमिकीकरणको विकल्प रोजेको बताए। यसैबीच, उनले चालु आवको आधा वर्ष अवधिमा बजेटको प्रगति मिश्रित रहेको जनाए। अब सरकारले चालु आर्थिक वर्षको बाँकी अवधिमा चालु, पुँजीगत र वित्तीय व्यवस्थातर्फ खर्चमा वृद्धि हुने अनुमान गरेको छ। अर्थ मन्त्रालयका अनुसार निर्माणाधीन आयोजनाको विगतमा सिर्जित दायित्व व्यवस्थापन गर्नुपर्ने, स्रोत व्यवस्थापनको दृष्टिले आर्थिक वर्षको चालु खर्चमा हुने वृद्धिलाई वाञ्छित सीमाभित्र राखी पुँजीगत खर्च बढाउनुपर्ने र मौजुदा स्रोतको उपलब्धताको अवस्थालाई मध्यनजर राखी आगामी ६ महिनामा खर्च हुन नसक्ने तथा बचत हुने क्षेत्र र कार्यक्रमहरूबाट खर्च हुन सक्ने चालु योजना र कार्यक्रममा बजेट व्यवस्थापन गर्न चालु आर्थिक वर्षको बाँकी अवधिको खर्चलाई पुनःप्राथमिकीकरण गर्नुपर्ने भएको छ। दायित्व सार्ने प्रवृत्तिलाई नियन्त्रण गर्ने अहिलेको सरकारले अघिल्लो आवको भुक्तानीको दायित्वलाई लिएर बक्यौता फस्र्योट गर्नुपयो। यसकारण यसबाट पाठ सिक्दै अब चालु आर्थिक वर्षको बाँकी ६ महिनामा सरकारले विनियोजित बजेटको सीमा नाघ्नेगरी खर्च गरेर अर्को वर्ष भुक्तानी दिने गरी दायित्व सार्ने प्रवृत्तिलाई नियन्त्रण गर्ने अर्थ मन्त्रालयले निर्णय गरेको छ। हालसम्म कार्यान्वयन सुरु नभएका कार्यक्रमको बजेट रोक्का राखी अत्यावश्यक पर्ने क्षेत्रमा रकमान्तर गरी व्यवस्थापन गर्ने भएको छ। अनिवार्य दायित्वका खर्चहरू आगामी आर्थिक वर्षमा स्थानान्तरण नहुने गरी चालु आर्थिक वर्षमा नै भुक्तानी गरिसक्ने व्यवस्था मिलाउने भएको छ। अति आवश्यक अवस्थामा बाहेक कार्यालय सञ्चालन खर्चमा थप निकासा नगर्ने, अत्यावश्यकबाहेक चालु आर्थिक वर्षमा नयाँ संगठन संरचना र दरबन्दी सिर्जना नगर्ने साथै सभा, गोष्ठी, सेमिनारजस्ता कार्यक्रमहरू सरकारी निकायका सभाहलहरूमा नै गर्ने, सरकारको स्रोतमा नेपाल सरकारबाट अनिवार्य रूपमा प्रतिनिधित्व गर्नुपर्नेबाहेक वैदेशिक भ्रमणलाई निरुत्साहित गर्ने, कार्यक्षेत्र दोहोरो परेका संरचनाहरू गाभ्ने, अनावश्यक संरचना खारेज गर्ने, प्रदेश र स्थानीय तहहरूको कार्यक्षेत्रमा पर्ने संरचना र जनशक्ति हस्तान्तरण गर्ने, तोकिएका कार्यविधि र मापदण्ड पूरा नगरी आर्थिक सहायता वितरण नगर्ने भएको छ। अल्पकालमा गर्नुपर्ने कार्य बजेट कार्यान्वयनका क्रममा सरकारले चालु खर्च घटाउनेमा केन्द्रित भएको छ। जसका लागि सबै सरकारी कार्यालय, नियामक निकाय र सार्वजनिक संस्थानमा नयाँ संगठन संरचना र दरबन्दी सिर्जना नगर्ने भएको छ। खर्चको मापदण्ड बनाई चालु खर्चमा मितव्ययिता कायम गन पहल थालिसकेको छ। स्रोतमा परेको चापलाई दृष्टिगत गरी अनिवार्य दायित्वबाहेक चालु खर्चतर्फ विनियोजित नेपाल सरकारको स्रोततर्फको रकममध्ये हालसम्म खर्च भई बाँकी रहेको रकमको २५ प्रतिशत रोक्का राख्ने भएको छ। पुँजीगत खर्चमा परेको प्राथमिकता चालु आवको बाँकी ६ महिनामा सरकारले हालसम्म कार्यान्वयन प्रक्रियामा नगएका आयोजनाहरू स्थगित गर्ने भएको छ। पूर्वतयारी पूरा नभएका आयोजना तथा कार्यक्रमहरू सुरु नगर्ने, राष्ट्रिय गौरवका आयोजना, अधुरा आयोजना एवं अन्य महŒवपूर्ण आयोजनामा विधिपूर्वक सिर्जित दायित्वका लागि बजेट व्यवस्थापन गर्ने भएको छ। चालु आर्थिक वर्ष २०८१८२ को हकमा तत्काल खर्च नहुने तथा न्यून प्राथमिकताका आयोजनामा विनियोजित रकमबाट रकमान्तर गरी प्राथमिकता प्राप्त आयोजनामा स्रोत व्यवस्थापन गर्ने भएको छ। आयोजनाको आवश्यकताअनुसार छनोट अब आयोजनाको संख्या घटाई आवश्यकताअनुसार आयोजनाको छनोटप्राथमिकीकरण गर्ने भएको छ। अनावश्यक बजेट उपशीर्षक घटाई उपयुक्त आकारमा ल्याउने, साना तथा कम लागत भएका र एउटै प्रकृतिका आयोजनाकार्यक्रमलाई एउटै बजेट उपशीर्षकभित्र समायोजन गर्ने अर्थ मन्त्रालयले जनाएको छ। यससँगै, खरिद कानुनमा पुनरावलोकन गरी खरिद प्रणालीलाई प्रतिस्पर्धी, पारदर्शी र विकासमैत्री बनाइने भएको छ। आयोजना बैंकलाई निश्चित मापदण्डमा आधारित बनाई आगामी विनियोजन र प्राथमिकीकरणमा उपयोग गर्ने समेत बताइएको छ। प्रदेश तथा स्थानीय तहमा भएको वित्त हस्तान्तरण नेपालमा संघीय शासन प्रणाली अवलम्बन गरिएसँगै नेपालको संविधानको धारा ६० मा संघ, प्रदेश र स्थानीय तहको अधिकार सूचीमा परेका विषयहरू सम्बन्धित तहबाट कार्यान्वयन हुने गरी वित्त हस्तान्तरण हुने व्यवस्था रहेको छ। संघ, प्रदेश र स्थानीय तहले एक आपसमा सहकारिता, सहअस्तित्व र समन्वयलाई प्रवद्र्धन गर्दै सेवा प्रवाह गर्नका लागि वित्तीय तथा प्राकृतिक स्रोतको प्रभावकारी परिचालन गर्दछन्। संविधान प्रदत्त अधिकार क्षेत्रभित्र रही तीनै तहका सरकारहरूबीच हुने वित्तीय हस्तान्तरण र प्राकृतिक स्रोतको सन्तुलित तथा समन्यायिक बाँडफाँटलाई वास्तविक अर्थमा कार्यान्वयन गर्नका लागि राष्ट्रिय प्राकृतिक स्रोत तथा वित्त आयोगको सिफारिसमा आर्थिक वर्ष २०८१८२ मा प्रदेश तथा स्थानीय तहमा समानीकरण, ससर्त, विशेष र समपूरक अनुदान गरी कुल ४ खर्ब ८ अर्ब ८७ करोड ६९ लाख विनियोजन भएको छ। जुन गत आर्थिक वर्षको तुलनामा २२० प्रतिशतले बढी हो। प्रदेश तथा स्थानीय तहलाई राजस्व बाँडफाँट मूल्य अभिवृद्धि कर र अन्तःशुल्क (आन्तरिक उत्पादन) बाट संकलित राजस्व संघीय विभाज्य कोषमा जम्मा गरी मासिक रूपमा प्रदेश र स्थानीय तहमा बाँडफाँट गर्ने व्यवस्था गरिएको छ। समीक्षा अवधिमा मूल्य अभिवृद्धि कर र आन्तरिक उत्पादनबाट संकलन हुने अन्तःशुल्क रकममध्ये प्रदेश र स्थानीय तहलाई सूत्र अनुसार (१५ प्रतिशतले हुने) १ खर्ब ५९ अर्ब राजस्व बाँडफाँट हुने अनुमान रहेकोमा हालसम्म प्रदेश र स्थानीय तहलाई ३२ अर्ब २७ करोड ९० लाखका दरले जम्मा ६४ अर्ब ५५ करोड ८० लाख बाँडफाँट गरी पठाइएको छ। आर्थिक वृद्धिको लक्ष्य हासिल गर्न चुनौती उपप्रधान एवं अर्थमन्त्री विष्णुप्रसाद पौडेलले आर्थिक वर्षको बजेटको अर्धवार्षिक प्रगति हेर्दा आर्थिक वृद्धिको लक्ष्य हासिल गर्ने चुनौती देखिएको बताएका छन्। राष्ट्रियसभा बैठकमा आइतबार आर्थिक वर्ष २०८१८२ को बजेट कार्यान्वयनको अर्धवार्षिक मूल्यांकन प्रतिवेदन पेस गर्दै उनले अपेक्षित रूपमा कर्जा विस्तार हुन नसकेको, निर्माण क्षेत्रमा सुधार आउन नसकेकाले आर्थिक वृद्धिको लक्ष्य हासिल गर्ने चुनौती देखिएको बताएका हुन्। उनले बाह्य क्षेत्रको सन्तुलन, तरलताको पर्याप्तता तथा न्यून ब्याजदरको सुनिश्चितताले आर्थिक गतिविधि वृद्धि भई यस वर्षको आर्थिक वृद्धिदर लक्ष्यको नजिक हुने अपेक्षा गरिएको धारणा राखे। अर्थमन्त्री पौडेलले चालु आवमा १८ खर्ब ६० अर्ब ३० करोड ३० लाख रुपैयाँ खर्च हुने अनुमान गरिएकामा १६ खर्ब ९२ अर्ब ७३ करोड ३५ लाख रुपैयाँ खर्च हुने संशोधित अनुमान गरिएको जानकारी गराए। त्यस्तै, चालुतर्फ १० खर्ब २९ अर्ब ३० करोड, पुँजीगततर्फ २ खर्ब ९९ अर्ब ५० करोड ९ लाख र वित्तीय व्यवस्थातर्फ ३ खर्ब ६३ अर्ब ९३ करोड २६ लाख रुपैयाँ खर्च हुने अनुमान गरिएको उनले जानकारी दिए। अर्थमन्त्री पौडेलले अर्धवार्षिक समीक्षा अवधिमा प्रदेशलाई ३४ अर्ब ८९ करोड २२ लाख र स्थानीय तहलाई १ खर्ब ५० अर्ब २६ करोड ८ लाख रुपैयाँ वित्तीय हस्तान्तरण भएको बताए।"
"तीर्थयात्री बोकेको बस धादिङमा दुर्घटना : १ जनाको मृत्यु, २३ घाइते",काठमाडौं : तीर्थयात्री बोकेको बस धादिङमा दुर्घटना हुँदा एक जनाको मृत्यु र २३ जना घाइते भएका छन् । दुर्घटनामा घाइते भएकी दोलखाकी ५० वर्षीय पार्वती काफ्ले नेपाल प्रहरी अस्पताल महाराजगन्जमा उपचारको क्रममा मृत्यु भएको छ। भक्तपुरबाट चितवनको देवघाटतर्फ जाँदै गरेको बा ३ ख ८९२३ नंको बस आफैँ अनियन्त्रित भई आइतबार राति थाक्रे गाउँपालिका७ सातकिलोस्थित पृथ्वी रामार्गमा दुर्घटना भएको जिल्ला प्रहरी कार्यालय धादिङले जनाएको छ। दुर्घटनामा घाइते भएकामध्ये ३ जनाको अवस्था गम्भीर रहेको प्रहरीको भनाई छ। घाइतेको काठमाडौंको विभिन्न अस्पतालमा उपचार भइरहेको छ।
भ्रष्टाचार नियन्त्रणको अन्तर्राष्ट्रिय पाठ,"भ्रष्टाचार नियन्त्रणकै लागि भनेर नेपालमा अख्तियार दुरुपयोग अनुसन्धान आयोग छ। यस्तो शक्तिशाली आयोगको व्यवस्था संविधानमै व्यवस्था गरिएको छ। डेनमार्क, स्विडेन, नर्वे, स्विट्जरल्यान्डलगायत देशमात्यस्तो संवैधानिक आयोग छैन। रोचक के छ भने नेपाल भ्रष्टाचार हुने मुलुकको सूचीको अग्रपंक्तिमा पर्दै आएको छ र ती देशहरू नगण्य भ्रष्टाचार हुने देशको अग्रपंक्तिमा पर्छन्। माघ २८ गते अख्तियार दुरुपयोग अनुसन्धान आयोग स्थापना दिवसका सन्दर्भमा यो प्रसंग उल्लेखनीय हुन आउँछ। सुशासनका लागि नेपालले अख्तियारबाहेक अरू संस्थाहरू स्थापना नगरेको होइन। तर गएका १० वर्षयताको तथ्यांक हेर्यो भने नेपालमा भ्रष्टाचार पटक्कै घटेको छैन। सन् २०१२ मा नेपालले सुशासनमा २७ अंक ल्याएको थियो। सन् २०२३ मा ३५ अंकसहित भ्रष्टाचार अति हुने देशको सूचीमा परेको छ। नेपाल त्यो वर्ष १०८औं स्थानमा परेको छ। कम भ्रष्टाचार हुने देशमा डेनमार्क पर्दै आएको छ। नर्वे, स्विडेन, स्विट्जरल्यान्ड, लग्जेम्बर्ग, न्युजिल्यान्डलगायत देश पनि कम भ्रष्टाचार हुने देशको सूचीमा छन्। भ्रष्टाचार कम हुनुको पछाडि ती देशमा कानुनी शासनको प्रत्याभूति हुनु, सुशासनको संस्कृति हुनु, पारदर्शितामा जोड दिनु र नैतिक आचरण पनि प्रमुख हुन्। अर्थात् हाम्रोमा भ्रष्टाचार संस्कृति बन्ने गरेको छ भने त्यहाँ सुशासन र नैतिकता। हो, तसर्थ भ्रष्टाचार नियन्त्रण एउटा कुनै आयोग र निकायको ठेक्काबाट हुने कुरा होइन। भ्रष्टाचार नियन्त्रण र सुशासन त संस्कृति हुनुपर्छ। नैतिक आचरण सबैमा हुनुपर्छ। मुख्यगरी राजनीतिक नेतृत्वमा। रोग लागेपछि अस्पताल जानु अर्कै कुरो, जसरी भ्रष्टाचार भएपछि अख्तियार पुग्छ त्यो विषय। अब रोग लाग्नै नदिने उपायजस्तै भ्रष्टाचार हुनै नपाउने वा नमिल्ने उपाय खोज्नु बुद्धिमानी हुनेछ। डेनमार्कमा राजनीतिक स्थिरताको इतिहास दशकौं दशकको छ। हाम्रोमा सालैपिच्छे सरकार फेरिन्छ र त्यसका लागि अनेक अनैतिक र गैरराजनीतिक सौदाबाजीहरू हुन्छन्। अरू देशको अनुभव हेर्दा भ्रष्टाचार राजनीतिक स्थिरतासँग पनि गएर जोडिएको देखिन्छ। सुशासन कायम गर्न राजनीतिक स्थिरता पनि आवश्यक देखिन्छ। अधिकार र शक्ति अनि सत्ताको विकेन्द्रीकरण पनि भ्रष्टाचार कम हुने देशका विशेषता छन्, हामीकहाँ संघीयता लागू भइकन केन्द्रीकृत शासनै छ व्यवहारमा। र, पारदर्शिताअत्यन्तै कमजोर छ। सुशासनका लागि राजनीतिक नेतृत्वमा दृढ इच्छाशक्ति चाहिन्छ र राजनीतिक स्थिरताका लागि पनि। अनि कानुनी शासन वास्तवमै लागू गरेरमात्रै भ्रष्टाचार नियन्त्रण गर्न सकिन्छ, सुशासन कायम गर्न सकिन्छ। भ्रष्टाचार नियन्त्रणको अन्तर्राष्ट्रिय पाठ त्यही हो।"
यसरी गरियो अपहरित बालकको उद्धार,"उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार भियतनामी नागरिकसँग प्रहरीले भारतीय आधार कार्डसमेत फेला पारेको छ। बालकलाई उनले भारतको पन्जाव लैजाने तयारी गरेका थिए। काठमाडौं : पाटन मंगलबजार बस्ने सरिता तामाङ दरबार स्क्वायरमा चिया बेच्छिन्। उनीसँगै साथमै हुन्छन्, दुई जना छोराहरू। उनीहरू पनि आमालाई चिया बेच्न सघाउने गर्छन्। यहि माघ २४ गते राति पनि सरिता छोराहरूसँगै चिया बेच्न पाटन दरबार स्क्वायर पुगेकी थिइन्। सधैंझैं उनी काममा व्यस्त भइन्। दुई छोराहरू सँगै खेल्दै थिए। केहीबेरमा ठूलो छोरा भाइ हरायो भन्दै एक्लै उनीछेउ आइपुगे। जिरे भनिने ४ वर्षीय पल चेपाङ एकाएक हराए। उनले यताउता खोजबिन गरिन् तर फेला पारिनन्। उनले नजिकै रहेको प्रहरी प्रभाग मंगलबजारमा खबर गरिन्। बच्चा अपहरण भएको हुनसक्ने शंका गर्दै प्रहरीले खोजी कार्य अगाडि बढायो। माघ २५ गते साँझ अपहरित बालक पल तामाङलाई प्रहरीले कलंकीको एक होटलबाट उद्धार गरेको छ। उनलाई अपहरण गरेर लैजाने व्यक्ति भने विदेशी नागरिक रहेको प्रहरीले बताएको छ। उपत्यका अपराध अनुसन्धान कार्यालयका प्रमुख रमेश वस्नेतका अनुसार बालक अपहरण गर्ने भियतनामी नागरिक पक्राउ परेका छन्। २३ वर्षीय भियतनामी नागरिक माई होङ किन्हालनले बालकलाई प्रलोभनमा दिएर कलंकी पुर्याएर एक होटलमा बन्धक बनाएका थिए। बालकलाई कलंकीस्थित इलाम मेची गेष्ट हाउसबाट उद्धार गरिएको छ। बालक अपहरण गरेर लैजाने भियतनामी नागरिक माई होङ किन्हालनको ट्राभल हिस्ट्रि भने अलि शंकास्पद भएको प्रहरीले बताएको छ। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार ति युवकसँग प्रहरीले भारतीय आधार कार्डसमेत फेला पारेको छ। बालकलाई भियतनामी नागरिकले भारतको पन्जाव लैजाने तयारी गरेका थिए। बालकलाई बेचबिखनका लागि लैजान अपहरण गरेको जस्तो देखिन्छ। प्रवक्ता आचार्य भन्छन्, पक्राउ परेका युवक विभिन्न १७ वटा भाषा बोल्छन्। उनको मोबाइलमा भारतीय नागरिकका धेरै आधारकार्डहरू रहेका छन्। बच्चा लिएर हिँड्नुपर्ने कुनै कारण बताएका छैनन्। बच्चाको परिवारलाई फोन गरेर कुनै रकम मागेको, बार्गेनिङ गरेको पनि भेटिँदैन। उनीसँग विभिन्न कम्पनीका ३ वटा मोबाइल रहेका छन्। साथै एउटा ल्यापटप र चक्कू पनि उनको साथबाट बरामद भएको छ। उनीसँग रहेको भियतनामी रकम २० हजार पनि प्रहरीले बरामद गरेको छ। भियतनामी नागरिक सन् २०२३ डिसेम्बर २७ मा पहिलोपटक नेपाल आएका थिए। त्यतिबेला ११ दिन मात्रै बसेर भारतको नयाँ दिल्ली फर्किएका थिए। उनी पुनः सन् २०२४ अप्रिल २७ मा भारतको पन्जावबाट सडकमार्ग हुँदै फेरि नेपाल आएका थिए। उनी काठमाडौंमा होटल फेर्दै बसोबास गर्दै आएका थिए। उनी काठमाडौंको स्वयम्भूस्थित होटलमा दुई महिना, ठमेलको होटलमा एक हप्ता, बानेश्वरको एक बोइज होस्टलमा विगत ६ महिनादेखि बस्दै आएका थिए। काठमाडौंमा बसेर उनले विभिन्न भाषा सिक्दै आएका थिए। स्वयम्भू, कपन, बौद्धलगायत विभिन्न गुम्बाहरूमा पनि उनले लामा भाषा सिकेका थिए। उनी पटकपटक ललितपुरको पाटन दरबार स्क्वायर जाने गरेका थिए। त्यहि क्रममा अपहरित बालक र उनको दाजुसँग क्रिसमसको साँझ पाटनमै पहिलोपटक भेट भएको थियो। ति युवकले बालकहरूलाई चकलेट, चिप्स तथा विभिन्न खानेकुरा दिएर नजिक बनाएका थिए। त्यसयता उनीहरूको पटकपटक भेट भएको थियो। बालक पललाई उनले माघ २४ गते पाटनबाट अपहरण गरेका थिए। घटनाबारे खबर पाएपछि प्रहरीले सीसीटिभी फुटेज संकलन गरेर अनुसन्धान सुरु गरेको थियो। पाटनबाट इन्ड्राइभ बुक गरेर उनी झम्सिखेल गएको र त्यँहावाट पुनः अर्को ट्याक्सी चढेर उक्त दिन उनी सुन्धारा पुगेका थिए। ट्याक्सी बुक गरेर काठमाडौंको सुन्धारास्थित श्री गुरु होटलमा बसेका थिए। उनले काठमाडौंबाट वीरगञ्ज जाने न्यू साजन एसी सोफा विथ स्लिपर कोचको बस नम्बर ६८१८ नम्बरमा दुई वटा सिट बुक गरेर टिकट काटेका थिए। उनी सोही दिन कलंकीमा रहेको उक्त होटलमा पुगेका थिए। होटल सञ्चालकलाई उनले बालक आफ्नो दिदीको छोरा रहेको भनेर झूटो विवरण दिएका थिए। बालकलाई वीरगञ्ज हुँदै भारतको पन्जाव पुर्याउने योजना रहेको खुलेको छ। भियतनामी नागरिक नेपाली समेत बोल्छन्। प्रहरीसँगको बयानमा उनले आफू पाटन घुम्न जाँदा बालकलाई भेटेको बताएका छन्। बालकलाई भेट्ने क्रममा उनकी आमाले बच्चालाई अत्यन्त पिट्ने गरेको र आफूलाई माया लागेर लिएर आएको बयान दिएका छन्।"
नेपाली ध्वजावाहक धुजाधुजा,"६५ वर्ष नाघेर अघि बढिरहेको निगमको अहिलेसम्म नियमित मर्मतसम्भारको तालिका बन्दैन भने योभन्दा ठूलो लज्जास्पद के हुन सक्छ। यो पनि नीतिगत भ्रष्टाचार हो। निगम हाँक्ने कार्यकारीलाई मात्र भन्दा पनि प्रजातन्त्र आएपछिको पनि ३५ वर्षयताका देश चलाउनेहरू पनि निगम डुब्नुका उत्तारदायी हुन्। २०१५ सालमा २८ सिट भएको डकोडा जहाजबाट नेपाल वायु सेवा निगमले सेवा सुरु गरेको हो। त्यसताका सिमरा, जनकपुर, राजविराज, दाङ, पोखरा, भैरहवा र विराटनगरमा उडान हुन्थ्यो। निगमको अन्तर्राष्ट्रिय उडान भने २०२३ सालमा ४४ सिट भएको टर्बोप्रप्र जहाजबाट भएको थियो। उक्त जहाजमार्फत भारतको पटना, दिल्ली र कलकत्तामा सेवा सञ्चालित थियो। २०२८ र २०२९ सालमा टिनअटर र बोइङ जहाजको प्रवेशपछि निगमले आफ्नो प्रगति र विकासमा फड्को मारेको थियो। २०५० सालतिर ४ बोइङ, ३ एभ्रो, ११ टिनअटर र १ पिलाटस पोटर जहाज थिए। त्यसबेला निगमले आन्तरिकतर्फ ३९ र अन्तर्राष्ट्रियतर्फ ९ वटा मुलुकका १३ वटा गन्तव्यमा सेवा प्रदान गथ्र्यो। उक्त समयमा निगम दक्षिण एसियाकै उत्कृष्ट वायुसेवा संस्थाको रूपमा परिचित थियो। तर, पछिल्ला वर्षहरूमा निगम दिनप्रतिदिन खस्किँदै गएको छ। व्यक्तिभन्दा पनि पार्टीगत रूपमा नेपाल वायुसेवा निगमलाई विकास गर्ने कुरामा कसैमा मत मिलेको देखिँदैन। बहुदलीय व्यवस्थामा धेरै दल हुनु स्वाभाविक हो। तर विकासको सवालमा सबैको एकमत हुनुपर्ने हो। विडम्बना हाम्रोमा त्यो संस्कृति छैन। राष्ट्रिय ध्वजावाहकलाई विकास गर्नेभन्दा पनि धुजाधुजा बनाउने काम भइरहेको छ। निगमलाई प्रगति कसरी गराउने भन्ने सम्बन्धमा दलगत रूपमा ठोस प्रतिबद्धता भए जस्तो लाग्दैन। ६५ वर्षको इतिहास बोकेको राष्ट्रिय ध्वजावाहकलाई फैलाउँदै आन्तरिक तथा बाह्य उडानमा छलाङ मार्नुपर्ने हो। ध्वजावाहक कमजोर हुनुमा राजनीतिक तरलतालाई दोष दिइन्छ। तर, राजनीतिक नेतृत्व दीर्घकालीन नीति तथा योजना अवलम्बन गरी निगमलाई सबल बनाउनेतिर नलागेको देखिन्छ । निगम अति राजनीतीकरणले थिलथिलो भएको छ। अन्य सरकारी संस्थाहरूभन्दा पनि निगमलाई पर्यटनको मेरुदण्डको रूपमा विकास गर्नुपर्ने हो। नेपाल पर्यटकीय देश भएकोले त्यसलाई केन्द्रमा राखेर २० वर्षे या ३० वर्षे दीर्घकाकालीन योजना बनाउँदै निगमको दायरा विस्तार गर्नुुपर्ने हो। निगम डुब्नुमा तरल राजनीति भनेर पन्छिन पाइन्न। राजनीतिक नेताको ध्येय भनेको सरकारमा जाने मात्र देखिन्छ। सरकारमा कसरी रहिरहने र आफ्ना गल्ती कमजोरीलाई ढाकछोप कसरी गर्ने भन्ने मात्र हेतु देखिन्छ। सरकारमा जुनसुकै दल राष्ट्रिय हितको कुरामा त एकमत हुनुपर्छ। नेपाली ध्वजावाहक नेपाल वायुसेवा निगममा आगामी १० वर्षमा २० वटा अन्तर्राष्ट्रिय विमान चलाउँछौं भन्नु पर्नेमा सबै दलको एकमत हुनुपर्ने हो। यसो हुने हो भने १० हजार बढीले जागिर पाउँछन्, पर्यटक बढ्दछन् र समग्र अर्थतन्त्र चलायमान बन्छ। अर्को भनेको सही ठाउँमा सही व्यक्ति हुुनुपर्छ। प्राविधिकहरूले चलाउनुपर्नेमा स्वार्थमा आएका व्यक्तिहरूले निगम चलाएपछि कसरी काण्ड हुँदैन त ? निगमको समस्या के हो भन्ने कुरा त्योसँग सम्बन्धित प्राविधिकले बताउने हो ? विभिन्न राजनीतिक स्वार्थमा निगमको नेतृत्व सुम्पिएपछि काण्ड बाहेक अरूको आशा गर्न सकिन्न। वर्तमान नेतृत्वका कारण पनि निगममा समस्याका चाङ बढेका छन्। दुई करोड दुबईमा ह्याक भयो भनिन्छ, त्यो कसरी सम्भव छ ? अहिलेको समयमा संस्थाको पैसा कसरी ह्याक हुन सक्छ। यसको चेक एन्ड ब्यालेन्स प्रणाली हुन्छ नि। यस्तै, जहाज ३० दिनको लागि भनेर जान्छ, ९० दिनमा पनि बनेर आउँदैन। प्रत्येक जहाजको इन्जिन बनाउने २ वर्षअघि नै थाहा हुन्छ, यो नियमित प्रक्रिया हो। वाइबडीको सीचेक भनेको पनि नियमित प्रक्रिया हो, तर त्यो पनि कहिले समयमा हुँदैन। जहाजको सीचेक, मर्मतसम्भार भनेको सिधै उडान सुरक्षासँग जोडिएको हुन्छ। सीचेकमा तोकिएको घण्टा वा दुई वर्ष भन्ने हुन्छ। यीमध्ये जुनै पक्ष पनि क्रस भयो भने सीचेकमा लैजानुपर्छ। जुन कुरा निगम व्यवस्थापनलाई पहिला नै थाहा हुन्छ। त्यस्ता पक्षमा समेत गम्भीर लापरबाही भइरहेको छ। ६५ वर्ष नाघेर अघि बढिरहेको निगमको अहिलेसम्म नियमित मर्मतसम्भारको तालिका बन्दैन भने योभन्दा ठूलो लज्जास्पद के हुन सक्छ। यो पनि नीतिगत भ्रष्टाचार हो। निगम हाँक्ने कार्यकारीलाई मात्र भन्दा पनि प्रजातन्त्र आएपछिको पनि ३५ वर्षयताका देश चलाउनेहरू पनि निगम डुब्नुका उत्तरदायी हुन्। निगमका सानासाना पक्षमा पनि व्यवस्थापनले ध्यान नदिँदा उडान सुरक्षा प्रभावित बनिरहेको छ। त्यही भएर नै युरोपियन युनियन (ईयू) ले नेपाली जहाजहरूलाई कालोसूचीमा राखेको छ। यस्तै भइरहने हो भने अझै धेरै वर्षसम्म कालोसूचीबाट हट्न सम्भव देखिँदैन। उडान सुरक्षासँग भइरहेको खेलबाड अल्पबुद्धिले पनि भएको हुन सक्छ भने बढी जान्ने भएर पनि हुन सक्छ। निगममा जहाज किन्दा जहिले पनि भ्रष्टाचार भइरहेको देखिन्छ। पञ्चायतकालदेखि नै निगम सबैका लागि कमाइ खाने भाँडो भएको छ। लाउडा विमान भाडा प्रकरण जुन अहिलेसम्म सर्वोच्चमा विचाराधीन छ भने नेपालको भ्रष्टाचार इतिहासमा सधैं सम्झिने घटना पनि हो। यस्तै, वाइडबडी खरिद गर्दाको भ्रष्टाचार, चिनियाँ जहाज खरिदमा भएको चलखेलदेखि भएको एउटा टिनअटर जहाज पनि इन्जिन मर्मत समयमा नै नभएर थन्काउनु परेको अवस्था छ। निगममा खाली भ्रष्टाचार मात्र हुन्छ भनिन्छ, जबकि भ्रष्टाचार गर्ने नेतृत्व लगेर राखेपछि भ्रष्टाचार नै त हुन्छ नि। निगम नेतृत्व छान्ने बेलामा पोका बुझाउनु परेपछि निगममा छानिएर आएपछि कमाउने ध्यान हुँदैन त। यस्तो नेतृत्वको भ्रष्टाचार गरेर पैसा कमाउनेबाहेक निगमलाई सुधार्छु वा प्रगति गर्छु त भन्नेमा ध्यान नै हुँदैन नि। अरू केही नहेरी काम गर्ने मान्छेलाई ल्याउने हो भने उसले पो निगमको प्रगतिको बारेमा सोच्छ। निगममा दक्षता कति छ, योग्यता कति र अनुभव कति छ भन्नेलाई आधार बनाएर निगम नेतृत्व ल्याउनुपर्छ। अझ भन्नुपर्दा एयरलाइन्स कम्पनी चलाउन सबैभन्दा चाहिने भनेको अनुभव हो। निगममा जहाज किन्ने भन्नेबित्तिकै एजेन्टहरू सल्बलाउन थाल्छन्। हाम्रोजस्तो गरिब मुलुकले सबै जहाज किन्नुपर्छ भन्ने छैन। एमिरेट्स, इतिहाद, कतारलगायतका उड्डयन क्षेत्रका अगुवा कम्पनीहरूले त सबै जहाज शतप्रतिशत किनेका हुँदैनन्। यसलाई लिजमा लिने, भाडामा लिने वा केही प्रतिशत सेयरमा लिने जस्ता धेरै तरिकाहरू हुन्छन्। निगममा सधैं नै जहाज किन्ने मात्र किन भनिन्छ ? संस्था भाँडमा जाओस्, जहाज किन्ने नाममा केही रकम कुम्ल्याउन पाइन्छ भन्ने ध्याउन्नले गर्दा नै भ्रष्टाचार हुने हो। निगममा सधैं नै ब्रह्मलुट हुने गरेको छ। निगमले जहाज उडाएर कमाउनुपर्ने हो। तर, राजनीतिक अभीष्टमा निगम चल्दा त्यसले दिने नतिजा पनि नकारात्मक नै भइरहेको छ। आफ्नो मान्छेलाई ठेक्का नपर्दा कयौंपटक प्रक्रिया नै रद्द हुने गरेका छन्। अहिले आन्तरिक उडान शून्य हुने गरी जहाजको इन्जिन आउन नसक्दा पनि निगम कार्यकारीलाई कसैले प्रश्न सोध्न सक्दैन भने यसको अर्थ के हुन्छ। घाटामा चलिरहेको निगममा भएका जहाज मर्मतसम्भारको नाममा ग्राउन्डेड हुँदा संस्थालाई कति घाटा भइरहेको छ र यसको जिम्मेवारी कसले लिने ? सरकारका कार्यकारीदेखि मन्त्रीसम्मलाई निगममा के भइरहेको थाहा हुँदाहुँदै कार्वाही हुँदैन भने यो भन्दा ठूलो नीतिगत भ्रष्टाचार केही हुन सक्दैन। भ्रष्टाचार भनेको आर्थिक मात्र नभई नीतिगत भ्रष्टाचार पनि हो। सरकारले सिधासिधा नगरे पनि शासनमा कहीँ भ्रष्टाचार हुन्छ भने त्यसमा जिम्मेवारी पनि सरकारले लिनुपर्ने हुन्छ। तर, सधैं एकअर्कालाई दोष थुपारेर मात्र हुँदैन। नेपाली ध्वजावाहक निगमको विकास गर्नैपर्छ। सरकारले चाह्यो भने यसको समाधान पनि छ। यसका लागि प्रधानमन्त्री तथा मन्त्रिपरिषद्को कार्यालय, अर्थ मन्त्रालय र पर्यटन मन्त्रालयमा समन्वय हुनु जरुरी छ। यसका साथै निगम हाँक्न सक्नेलाई यसको जिम्मा दिनुपर्छ। अति भएपछि खति हुन्छ भनेजस्तै जनताले लखेट्ने दिन नआओस्। (लिम्बू वरिष्ठ विमान चालक हुन्।)"
नियामक निकाय गतिलो नहुँदा भ्रष्टाचार मौलायो,"भ्रष्टाचार, मुलुकको ठूलो समस्या हो। अर्थात्, भ्रष्टाचारले देश नै थिलथिलो भएको छ। भ्रष्टाचार घट्नुभन्दा बढिरहेको अवस्था छ। देश चलाउनेहरूले भ्रष्टाचारलाई प्र श्रय दिइरहेका छन्। उनीहरूकै संरक्षणमा भ्रष्टाचार मौलाइरहेको छ। देश चलाउँछु भन्नेहरूमा भ्रष्टाचार हटाउँछौ, सुशासन दिन्छौं भन्ने कुरा नारामा मात्रै सीमित भयो। यसतर्फ एकजात पनि काम भएको छैन। त्यसकारण जनतामा निराशा छ। आक्रोश छ। देशमा आम्दानीभन्दा खर्च बढिरहेको छ। आम्दानी हुने ठाउँ नै छैन। उत्पादन नै छैन। बाहिरबाट ल्याएर आएको रेमिट्यान्सले मुलुक चलाउनु परेको छ। युवा पलायनको अवस्था डरलाग्दो छ। काम गर्ने जनशक्ति नै बिदेसिएको छ। आन्तरिक ऋणले देश चलेको छ। सरकारको आम्दानी घटेको घट्यै छ। आम्दानी नै नभएपछि के गर्ने त ? अर्को बाटो हुँदैन। भ्रष्टाचार गर्नु परिहाल्यो। भ्रष्टाचार नगरी खान पुग्दैन। सबैलाई पैसा चाहिएको छ। तलदेखि माथिसम्म नै पैसाको आशक्ति छ। उच्च पदस्थ नेता, कर्मचारीदेखि सामान्य कर्मचारी भ्रष्टाचारमा लिप्त छन्। भएको पैसा पनि बाहिर गएको छ। सबै कुरा आयात गर्नु परेको छ। देशमा थोरै मात्र पैसा छ। नेताले पार्टी चलाउन मात्र होइन परिवार चलाउन पनि त यताउता नगरी नहुने अवस्था छ। कर्मचारीको अवस्था त्यस्तै छ। तलबले भात खान नै पुग्दैन। स्वास्थ्य, शिक्षाजस्ता विषय मौलिक हकभित्रै छन्। तर व्यवहारमा न शिक्षा निःशुल्क छ न स्वास्थ्य नै। भात खान नपुग्ने तलबमा बालबच्चा पढाउन, लेखाउन, बिरामी भएमा उपचार गराउन पनि भ्रष्टाचार नगरी नहुने भएको छ। महँगी यस्तै छ। अनि के गरुन् त ? जसले गर्दा देशचाहिँ चुलुम्मै डुम्ने अवस्थामा पुगेको छ। लुटैलुट छ। भद्रगोल छ। अपवादबाहेक सबै नेता, प्रशासक भ्रष्ट छन्। सबैको ध्यान अकुत सम्पत्ति आर्जनमा छ। अर्थात् पैसा कुम्ल्याउनेतिर नै छ। त्यसैकारण यिनैले देश बनाउँलान् भन्ने आशा नै गर्ने ठाउँ छैन। समाधान के त ? देशको आम्दानी बढाउने नीति बनाउनु पर्यो। उत्पादन क्षेत्रमा लगानी गर्नु पर्यो। रोजगारी सिर्जना गर्नु पर्यो। त्यसका लागि सबैले परि श्रम र मेहनत गर्नुपर्यो। पहिला त देशको व्यवस्था नै ठीक हुनुपर्छ। देश नै जर्जर भएकोले अहिलेको अवस्था सिर्जना भएको हो। निर्णायक तहमा बसेका नेताहरू यसको लागि जिम्मेवार हुनै पर्र्छ। निराशै निराशाका बीच पनि मुलुकमा सम्भावना नभएका होइनन, प्रशस्त सम्भावना छन्। तर देशको नेतृत्व गर्नेले त्यसमा ध्यान नदिएर नै यो हालत भएको हो। गर्नुपर्ने भन्दा पनि गर्न नहुने काममा बढी केन्द्रित भए। जे कुरामा पनि पार्टीकरण, अति राजनीतीकरण गर्नमा उद्यत् रहेका छन्। देशको विकास र समृद्धि तथा सुशासन नारामा मात्रै सीमित राखे, मुखले भन्दिएर मात्रै न भ्रष्टाचार नियन्त्रण हुन्छ न सुशासन नै स्थापित हुन्छ। देशको आर्थिक उन्नतिभन्दा आफ्नो आर्थिक अवस्था सुधार्न नेता र प्रशासक लागेको कारण नै समस्या आएको हो। भ्रष्टाचार बढेको हो। देश गरिबीको दलदलमा फस्दै गएको हो। अति भ्रष्टाचार हुने मुलुकको सूचीमा पुगेको हो। नेपाल लामो समयदेखि अति भ्रष्टाचार हुने मुलुकमा पर्दै आएको छ। त्यसको सुधारको लक्ष्य नै देखिएको छैन। नीति निर्माणको तहमा बसेकाहरू देशप्रति जिम्मेवार नै भएनन्। आफू र आफ्ना आसेपासेको भर परे, लहैलहमा लागे। अनि, कहाँबाट हुन्छ भ्रष्टाचार नियन्त्रण ? संयन्त्र कति प्रभावकारी ? भ्रष्टाचार नियन्त्रण र सुशासन कायम गर्नको लागि संयन्त्र नभएका होइनन्। अख्तियार दुरुपयोग अनुसन्धान आयोगजस्ता संयन्त्र छन्। अख्तियार शक्तिशाली र प्रभावशाली संवैधानिक निकाय हो। अख्तियारका साथै भ्रष्टाचार नियन्त्रण र सुशासन कायम गर्नको लागि भनेर प्रशस्त संरचना बनाइएका छन्। तर यस्ता संयन्त्रले स्वायत्त रूपमा काम गर्ने अवस्था छैन। तिनीहरूको गठन, नियुक्तिदेखि छानबिन, अनुसन्धान पनि प्रभावित हुने गरेका छन्। नियुक्ति प्रक्रियालगायतका समस्याले गर्दा उनीहरूमा काम गर्ने क्षमता पनि हुँदैन। भागबन्डामा पदाधिकारी नियुक्त हुन्छन्। भागबन्डाले लोकतान्त्रिक पद्धति र राज्य सञ्चालन प्रक्रियालाई संस्थागत गर्दैन। व्यक्तिवाद मात्रै हाबी गराउँछ। त्यस्तै भइरहेको छ। हरेक कुरामा राजनीतिक हस्तक्षेप छ। नियुक्ति भर्ती केन्द्र बनाउने परिपाटी हाबी छ। कुनै राजनीतिक दलको फेरो नसमातेको व्यक्तिले यस्ता संयन्त्रमा पुग्नै गाह्रो छ। स्वतन्त्र, निष्पक्ष, क्षमतावान् व्यक्तिलाई यस्ता संयन्त्रको नेतृत्व गर्न दिने र उनीहरू स्वतन्त्र रूपमा काम गर्न दिने हो केही नहुने पनि होइन। उनीहरू गर्न सक्छन्। गर्न सक्ने जनशक्ति पनि हामी कहाँ छ। मैले नै त्यो बेला गरेको कुरा सबैलाई विदितै छ। नियमन गर्ने निकाय गतिलो नभएपछि भ्रष्टाचार बढ्ने नै भयो। सरकारी सम्पत्ति अपचलन गर्ने, राजस्व छली गर्नेहरूको मनोबल बढ्ने नै भयो। पछिल्लो समय उच्च राजनीतिक व्यक्तिलाई मुद्दा हाल्ने काम नै न्यून छ। मैले जति मन्त्रीलाई मुद्दा चलाएँ। अहिलेसम्म पनि यति जना मन्त्रीलाई कसैले अकुत सम्पत्ति आर्जनमा मुद्दा चलाइएको छैन। २२ जना एकै दिन समातिएका थिए। त्यो पनि त्यतिकै होइन, गहिरो अनुसन्धान पछि मात्रै। नियुक्ति प्रक्रियामा नै संशोधन आवश्यकता संवैधानिक निकायहरू, त्यसमा पनि अख्तियारको नियुक्ति प्रक्रियामा परिवर्तन गर्नुपर्छ भन्ने लाग्छ। सरकारी कर्मचारीलाई मात्रै नियुक्त गर्ने परिपाटी छ। अर्थात संविधानमा नै यस्तो व्यवस्था गरिएको छ। नियुक्ति प्रक्रियामा परिवर्तन गर्नको लागि संविधान संशोधन गर्न जरुरी छ। अहिलेसम्मको अभ्यासले नै यो प्रमाणित भइसकेको छ। सकेसम्म बाहिरबाट नै आयुक्त नियुक्त गर्ने व्यवस्था गर्नुपर्छ। अहिलेको प्रणालीबाट गतिलो मानिस नै आउन सक्ने अवस्था छैन। जनतामा पछिल्लो समयमा विश्वास हराइरहेको अवस्था छ। सरकारी कर्मचारी नै ल्याउने भएमा बाल्यकालदेखिको इतिहासको अध्ययन गरेर मात्रै नियुक्त गर्न उपयुक्त हुन्छ। सरकारी कर्मचारीसँग स्वार्थ पनि बाझिन्छ, अनि काम गर्न पनि गाहे हुन्छ। त्यसैले बाहिरको लागि खुला गर्नु नै उपयुक्त हुन्छ। अख्तियार भ्रष्टाचार नियन्त्रणको लागि शक्तिशाली संयन्त्र हो। अख्तियारले छानबिन र अनुसन्धानमा व्यापक मेहनत गर्नुपर्छ। तथ्य प्रमाण एक एक ल्याएर मात्रै मुद्दा चलाउनुपर्छ। पछिल्लो समय अख्तियारको सफलता दर पनि घटेको छ। हाम्रो पालामा ८० प्रतिशतभन्दा माथि थियो। अहिले अख्तियारले हालेका मुद्दामा कमै मात्रै ठहर हुन्छन्। यो राम्रो होइन। मानिसले दुःख पाइरहेका छन्। त्यसका कारण अख्तियारले जिम्मेवार भएर अनुसन्धानमा खुबै मेहनत गर्नु पर्ने देखिएको छ। देशलाई भ्रष्टाचार नियन्त्रण गरी समुन्नत बनाउने मुख्य जिम्मेवारी राजनीतिक नेतृत्वकै हो। राजनीतिक नेतृत्व यसमा जिम्मेवार र गम्भीर हुनुपर्छ। अन्यथा मुलुक भ्रष्टाचारको दलदलमा फस्नेछ। त्यसको मुख्य जिम्मेवारी नेतृत्वमा नै जान्छ। त्यसकारण उनीहरू समयमा नै भ्रष्टाचार नियन्त्रणमा ध्यान दिनु जरुरी छ। (उपाध्याय, अख्तियार दुरुपयोग अनुसन्धान आयोगका पूर्वप्रमुख आयुक्त हुन्।)"
सुशासनका लागि चलायमान अर्थतन्त्र,"नेपाल राष्ट्र बैंकले चालु आर्थिक वर्ष २०८१०८२ को पहिलो ६ महिनाको समष्टिगत अर्थतन्त्रको स्थिति सार्वजनिक गरेको छ। जसअनुसार वार्षिक बिन्दुगत आधारमा उपभोक्ता मूल्य सूचकांकमा आधारित मुद्रास्फीति ५४१ प्रतिशत छ। यसैगरी, आयात ७१ प्रतिशतले र निर्यात ३१८ प्रतिशतले बढेको छ। विप्रेषण आप्रवाह नेपाली रुपैयाँमा ४१ प्रतिशतले र अमेरिकी डलरमा ११ प्रतिशतले बढेको छ। शोधनान्तर स्थिति २४९ अर्ब २६ करोडले बचतमा रहेको छ। साथै, कुल विदेशी विनिमय सञ्चिति अमेरिकी डलरमा १६ अर्ब ८४ करोड पुगेको छ। सरकारको खर्च ६६७ अर्ब ६० करोड र राजस्व परिचालन ५५९ अर्ब ६१ करोड रहेको छ। विस्तृत मुद्राप्रदाय ३९ प्रतिशतले बढेको छ। वार्षिक बिन्दुगत आधारमा यस्तो मुद्राप्रदाय १०२ प्रतिशतले बढेको छ। बैंक तथा वित्तीय संस्थाको निक्षेप संकलन ३७ प्रतिशतले र निजी क्षेत्रमा प्रवाहित कर्जा ५२ प्रतिशतले बढेको छ। वार्षिक बिन्दुगत आधारमा निक्षेपको वृद्धिदर ९९ प्रतिशत र निजी क्षेत्रमा प्रवाहित कर्जाको वृद्धिदर ७० प्रतिशत रहेको छ। यी अर्थतन्त्रका परिसूचकहरूले कोभिडपछि मुलुकको अर्थतन्त्र क्रमशः लयमा फर्किएको आभाष दिएको छ। अब प्रश्न उठछ, मुलुकको अर्थतन्त्रमा के कस्ता कमजोरी विद्यमान छन् त ? पहिलो कुरा, नकारात्मक सोच, नकारात्मक टिप्पणी, राज्यप्रतिको अविश्सनीयता, निजी क्षेत्रको सधैं गुनासो गर्ने प्रवृत्ति, नकारात्मक धारबाटै लेख लेख्नुपर्छ, समाचार बन्नुपर्छ भन्ने भाष्यले अर्थतन्त्र निर्माणमा प्रत्यक्ष आक्रमण भइरहेको छ। जस्को परिणाम बाह्य लगानी आउन नसक्ने, अन्तर्राष्ट्रिय क्षेत्रमा मुलुकको साख खस्किने, आम जनतामा नैराश्यता छाउने र गलत मनशाय भएका सार्वजनिक पदाधिकारी र निजी क्षेत्रका सीमित मानिसले धमिलो पानीमा माछा मारिरहने सुविधाले निरन्तरता पाइरहेको छ। दोस्रो कुरा, राजनीति अति नै हाबी भयो। राजनैतिक तरलताले निरन्तरता पाइरह्यो। राजनैतिक सक्रियतासँगै प्रशासनयन्त्र शिथिल हँुदै गयो। परिणामस्वरूप इमान्दार र व्यापारिक धर्ममा चल्ने निजी क्षेत्र अघि बढ्न नसक्ने तर अवसरवादी र सेटिङ मिलाउनेहरू निरन्तर हाबी भैरहने प्रवृत्ति अघि बढ्यो। विडम्बना, विभिन्न कार्यक्रममा तिनै असल उद्योगपति र व्यापारीले खराब काम गर्नेको पक्षपोषण गरिदिनुपर्ने कथित व्यापारिक एकताले राज्यप्रणालीलाई दिगभ्रमित तुल्यायो। यी र यस्तै कारणले अर्थतन्त्र चलायमान हुने वातावरण नै बन्न सकेन। तेस्रो कुरा, अर्थतन्त्रलाई मजबुत ल्याउन गठन भएका नियामक निकायहरू क्रमशः कमजोर हुदै गए। अर्थ मन्त्रालय मिलिजुली सरकारको समझदारी अनुसार चल्नुपर्दा फजुल खर्च कटौती गर्न सकिएन। राष्ट्र बैंकका गभर्नरलाई स्वयं सरकारले बेलाबखतमा बिच्क्याइरहँदा उनको मनोबल गिर्ने नै भयो। यसबाट बैंक र वित्तीय संस्थाहरूमा नटेर्ने र अनुशासनहीनता बढ्ने नै भयो। बिमा प्राधिकरणले पनि बिमा कम्पनी थप्ने कि मर्जरमा जाने भन्ने विषयलाई मौसमी तुल्याउँदा अन्योल बढ्ने नै भयो। नेपाल धितोपत्र बोर्ड जस्ता निकायमा नेतृत्व नै नहुँदा गतिहीनता हुने नै भयो। सम्पत्ति शुद्धीकरण, भन्सार र आन्तरिक राजस्व विभागजस्ता निकायका प्रमुखहरू छिटोछिटो सरुवा हुँदा ती निकायका काम र कर्मचारीलाई सम्हाल्नै हम्मेहम्मे पर्ने नै भयो। हवाई उड्डयन प्राधिकरण, विद्युत् प्राधिकरण, दूरसञ्चार प्राधिकरणजस्ता निकायलाई समयसमयमा गिजोल्दा ती क्षेत्र पनि दिशाहीन हुने नै भए। यसर्थ, नियामक निकायमा नियमन गर्न सक्नेलाई नियुक्ति दिने र तिनलाई काम गर्न दिने वातावरण विकास गर्नुको विकल्प छैन। चौथो कुरा, संवेदनशील हुनुपर्ने संयन्त्रहरू समयमा संवेदनशील भएको महसुस गरिएन। उदाहरणका लागि फाइनान्सियल एक्सन टाक्स फोर्सले विश्वव्यापीरूपमा सम्पत्ती शुद्धीकरण र अन्तर्राष्ट्रिय आतंकवाद नियन्त्रण गर्न ४० वटा सिफारिस जारी गरेको छ। सो निकायले सबै मुलुकको अवस्थाअनुसार समय तोकी आवश्यक सुधार गर्न आग्रह गरेको छ। यस अनुसार हामीले पनि सम्पत्ती शुद्धीकरण ऐनमा संशोधन गर्नु पर्ने थियो। गर्यौं पनि, तर तोकिएको समयभित्र नगर्दा कालोसूचीमा पर्ने सम्भावनाबाट मुक्त हुन सकिएन। यस क्षेत्रका नियामन निकायहरूको काम कारबाही प्रभावकारी भएन भनी अरूले भनिदिनुपर्ने परिस्थिति सिर्जना भयो। अर्काको नाममा सम्पत्ति राख्ने, अनौपचारिक आर्थिक क्रियाकलापलाई बढावा दिने, आर्थिक क्षेत्रमा नाजायज चलखेल गर्ने, आर्थिक अपराध वृद्धि हुँदै जाने, मानव तस्करी हुने जस्ता घटनालाई निरीह भएर हेरिहनु पर्ने परिस्थिति विकास हुँदै जानु दुर्भाग्यपूर्ण छ। पाँचौं कुरा, पुँजीगत बजेट खर्च नहुने वर्षौदेखिको दीर्घरोगको उपचार हुन सकेन। पुँजीगत बजेट खर्च नहँुदा राजस्व असुलीबाट सरकारको ढुकुटी भरिने तर बजारमा नगदको अभाव हुने स्थिति आयो। पुँजीगत बजेट खर्च गर्ने काममा सहयोगीको भूमिका निर्वाह गर्ने निजी क्षेत्र पनि काम गर्नुको सटृा खरिद नियमावलीको संशोधनमा लविङ गर्न सिंहदबारमै डेरा जमाउन थाल्यो। आयोजना प्रमुखहरू पनि तालुक मन्त्रालय, अर्थ मन्त्रालय, राष्ट्रिय योजना आयोगजस्ता निकायको मुख ताक्ने, ती निकाय नबोल्ने, आयोजना प्रमुखले जोखिम नलिने, ठेकेदारले काम नगर्ने दुष्चक्रभित्र आयोजनाहरू फस्दै जाँदा आर्थिक क्षेत्रमा दुर्गति निम्तिएको हो। छैटौं कुरा, दातृ निकायको सहयोग परिचालन गर्न सकिएन। विगत केही वर्षदेखि नेपाल सरकारको वार्षिक बजेटमा ५० देखि ६० अर्बको बीचमा अनुदान पाउने गरी बजेटको स्रोत यकिन गरे पनि औसतमा वार्षिक ३ देखि ५ अर्बभन्दा बढी अनुदान परिचालन गर्न सकिएको छैन। यस अतिरिक्त, दाताबाट लिनुपर्ने शोधभर्ना पनि सधैं करिब रु ३० अर्ब दाबी गरी लिन बाँकी हुने गरेको छ। अनुदान जस्तै विदेशी ऋण रकमको स्रोत परिचालनको अवस्था पनि कमजोर देखिन्छ। यसबाट दातृ निकायसँग थप सहयोग माग गर्ने आधार बन्न सकेको छैन। जस्को कारण मुलुकको बजेट व्यवस्थासँग प्रत्यक्ष र अप्रत्यक्ष रूपमा सरोकार राख्ने दातृ निकायको नजरमा पनि कमजोर देखिएका छौं। सातौं कुरा, राजस्व असुलीमा पछिल्ला दिनमा कमजोर देखिएका छौं। जनआन्दोलन२ सफल हुनुपूर्व राजस्व असुलीको वृद्धिदर झन्डै ऋणात्मक हुने अवस्थामा पुगेको थियो। जनआन्दोलनको सफलतापछि यस्मा ठूलो सुधार भयो। केही वर्षपछि राजस्व वृद्धिदर ३३ प्रतिशतमा पुग्यो। त्यसपछिका वर्षमा पनि करिब २० देखि २५ प्रतिशतका दरले राजस्व वृद्धि भइरह्यो। तर, कोभिडको संकमणपछि ओरालो लागेको राजस्व असुलीले वार्षिक लक्ष्य पनि भेटाउन नसक्ने भयो। पछिल्लो समयमा केही सुधार भए पनि यस क्षेत्रमा निकै मेहनत गर्नुपर्ने महसुस गरिएको छ। हालै अर्थमन्त्रीको अध्यक्षतामा बसेको राजस्व चुहावट नियन्त्रण समितिले बैठकमा राजस्व चुहावट नियन्त्रण गर्न जिम्मेवार एवं सरोकारवाला सबै निकायहरूको संयुक्त प्रयास र कटिबद्धताको आवश्यकता बोध गरियो। भन्सार कार्यालयहरूले चोरी निकासी पैठारीलाई निर्मूल गर्न विशेष अभियान नै सञ्चालन गर्नुपर्ने परिस्थिति आएको छ। यस अतिरिक्त, पैठारी भई आउने वस्तुको वर्गीकरण र प्रयोगशालामा परीक्षणको माध्यमबाट पनि राजस्व वृद्धिमा संवेदनशील हुनुपर्ने जरुरी छ। पीसीएलाई पनि थप प्रभावकारी तुल्याउनै पर्छ। आन्तरिक राजस्व विभाग र कार्यालयहरूले संयुक्त बजार अनुगमनको नेतृत्व गर्नुपर्छ। बजारमा आम उपभोक्ताले बिलबिजक पाउने सुनिश्चितता गर्नुपर्छ। नगद कारोबारमा कमी ल्याई बैंकिङ प्रणालीबाट हुने कारोबारलाई बढावा दिनुपर्छ। यिनै सुझावलाई मात्रै कार्यान्वयनमा ल्याउन सके अर्थतन्त्रलाई केही हदमा भए पनि चलायमान बनाउन सकिने अपेक्षा गर्न सकिन्छ। (बास्कोटा, पूर्वसचिव हुन्।)"
बजेट खर्चलाई पुनः प्राथमिकीकरण,"काठमाडौं : लक्ष्यबमोजिम बजेट खर्च हुन नसकेको स्विकार्दै अर्थ मन्त्रालयले बाँकी अवधिको खर्चलाई पुनःप्राथमिकीकरण गरेको छ। चालु आर्थिक वर्ष २०८१८२ को बजेटको पहिलो ६ महिनाको समीक्षा गर्दै बजेटलाई प्रभावकारी कार्यान्वयन गर्न यस्तो विकल्प गर्न लागेको हो। यसैक्रममा अर्थ मन्त्रालयले बजेटको मध्यावधि मूल्यांकन गर्दै उपप्रधानमन्त्री तथा अर्थमन्त्री विष्णुप्रसाद पौडेलले बजेटको लक्ष्य हासिल गर्न पुनः प्राथमिकीकरणको विकल्प रोजेको बताए। यसैबीच, उनले चालु आवको आधा वर्ष अवधिमा बजेटको प्रगति मिश्रित रहेको जनाए। अब सरकारले चालु आर्थिक वर्षको बाँकी अवधिमा चालु, पुँजीगत र वित्तीय व्यवस्थातर्फ खर्चमा वृद्धि हुने अनुमान गरेको छ। अर्थ मन्त्रालयका अनुसार निर्माणाधीन आयोजनाको विगतमा सिर्जित दायित्व व्यवस्थापन गर्नुपर्ने, स्रोत व्यवस्थापनको दृष्टिले आर्थिक वर्षको चालु खर्चमा हुने वृद्धिलाई वाञ्छित सीमाभित्र राखी पुँजीगत खर्च बढाउनुपर्ने र मौजुदा स्रोतको उपलब्धताको अवस्थालाई मध्यनजर राखी आगामी ६ महिनामा खर्च हुन नसक्ने तथा बचत हुने क्षेत्र र कार्यक्रमहरूबाट खर्च हुन सक्ने चालु योजना र कार्यक्रममा बजेट व्यवस्थापन गर्न चालु आर्थिक वर्षको बाँकी अवधिको खर्चलाई पुनःप्राथमिकीकरण गर्नुपर्ने भएको छ। दायित्व सार्ने प्रवृत्तिलाई नियन्त्रण गर्ने अहिलेको सरकारले अघिल्लो आवको भुक्तानीको दायित्वलाई लिएर बक्यौता फस्र्योट गर्नुपयो। यसकारण यसबाट पाठ सिक्दै अब चालु आर्थिक वर्षको बाँकी ६ महिनामा सरकारले विनियोजित बजेटको सीमा नाघ्नेगरी खर्च गरेर अर्को वर्ष भुक्तानी दिने गरी दायित्व सार्ने प्रवृत्तिलाई नियन्त्रण गर्ने अर्थ मन्त्रालयले निर्णय गरेको छ। हालसम्म कार्यान्वयन सुरु नभएका कार्यक्रमको बजेट रोक्का राखी अत्यावश्यक पर्ने क्षेत्रमा रकमान्तर गरी व्यवस्थापन गर्ने भएको छ। अनिवार्य दायित्वका खर्चहरू आगामी आर्थिक वर्षमा स्थानान्तरण नहुने गरी चालु आर्थिक वर्षमा नै भुक्तानी गरिसक्ने व्यवस्था मिलाउने भएको छ। अति आवश्यक अवस्थामा बाहेक कार्यालय सञ्चालन खर्चमा थप निकासा नगर्ने, अत्यावश्यकबाहेक चालु आर्थिक वर्षमा नयाँ संगठन संरचना र दरबन्दी सिर्जना नगर्ने साथै सभा, गोष्ठी, सेमिनारजस्ता कार्यक्रमहरू सरकारी निकायका सभाहलहरूमा नै गर्ने, सरकारको स्रोतमा नेपाल सरकारबाट अनिवार्य रूपमा प्रतिनिधित्व गर्नुपर्नेबाहेक वैदेशिक भ्रमणलाई निरुत्साहित गर्ने, कार्यक्षेत्र दोहोरो परेका संरचनाहरू गाभ्ने, अनावश्यक संरचना खारेज गर्ने, प्रदेश र स्थानीय तहहरूको कार्यक्षेत्रमा पर्ने संरचना र जनशक्ति हस्तान्तरण गर्ने, तोकिएका कार्यविधि र मापदण्ड पूरा नगरी आर्थिक सहायता वितरण नगर्ने भएको छ। अल्पकालमा गर्नुपर्ने कार्यबजेट कार्यान्वयनका क्रममा सरकारले चालु खर्च घटाउनेमा केन्द्रित भएको छ। जसका लागि सबै सरकारी कार्यालय, नियामक निकाय र सार्वजनिक संस्थानमा नयाँ संगठन संरचना र दरबन्दी सिर्जना नगर्ने भएको छ। खर्चको मापदण्ड बनाई चालु खर्चमा मितव्ययिता कायम गन पहल थालिसकेको छ। स्रोतमा परेको चापलाई दृष्टिगत गरी अनिवार्य दायित्वबाहेक चालु खर्चतर्फ विनियोजित नेपाल सरकारको स्रोततर्फको रकममध्ये हालसम्म खर्च भई बाँकी रहेको रकमको २५ प्रतिशत रोक्का राख्ने भएको छ। पुँजीगत खर्चमा परेको प्राथमिकताचालु आवको बाँकी ६ महिनामा सरकारले हालसम्म कार्यान्वयन प्रक्रियामा नगएका आयोजनाहरू स्थगित गर्ने भएको छ। पूर्वतयारी पूरा नभएका आयोजना तथा कार्यक्रमहरू सुरु नगर्ने, राष्ट्रिय गौरवका आयोजना, अधुरा आयोजना एवं अन्य महŒवपूर्ण आयोजनामा विधिपूर्वक सिर्जित दायित्वका लागि बजेट व्यवस्थापन गर्ने भएको छ। चालु आर्थिक वर्ष २०८१८२ को हकमा तत्काल खर्च नहुने तथा न्यून प्राथमिकताका आयोजनामा विनियोजित रकमबाट रकमान्तर गरी प्राथमिकता प्राप्त आयोजनामा स्रोत व्यवस्थापन गर्ने भएको छ। आयोजनाको आवश्यकताअनुसार छनोटअब आयोजनाको संख्या घटाई आवश्यकताअनुसार आयोजनाको छनोटप्राथमिकीकरण गर्ने भएको छ। अनावश्यक बजेट उपशीर्षक घटाई उपयुक्त आकारमा ल्याउने, साना तथा कम लागत भएका र एउटै प्रकृतिका आयोजनाकार्यक्रमलाई एउटै बजेट उपशीर्षकभित्र समायोजन गर्ने अर्थ मन्त्रालयले जनाएको छ। यससँगै, खरिद कानुनमा पुनरावलोकन गरी खरिद प्रणालीलाई प्रतिस्पर्धी, पारदर्शी र विकासमैत्री बनाइने भएको छ। आयोजना बैंकलाई निश्चित मापदण्डमा आधारित बनाई आगामी विनियोजन र प्राथमिकीकरणमा उपयोग गर्ने समेत बताइएको छ। प्रदेश तथा स्थानीय तहमा भएको वित्त हस्तान्तरणनेपालमा संघीय शासन प्रणाली अवलम्बन गरिएसँगै नेपालको संविधानको धारा ६० मा संघ, प्रदेश र स्थानीय तहको अधिकार सूचीमा परेका विषयहरू सम्बन्धित तहबाट कार्यान्वयन हुने गरी वित्त हस्तान्तरण हुने व्यवस्था रहेको छ। संघ, प्रदेश र स्थानीय तहले एक आपसमा सहकारिता, सहअस्तित्व र समन्वयलाई प्रवद्र्धन गर्दै सेवा प्रवाह गर्नका लागि वित्तीय तथा प्राकृतिक स्रोतको प्रभावकारी परिचालन गर्दछन्। संविधान प्रदत्त अधिकार क्षेत्रभित्र रही तीनै तहका सरकारहरूबीच हुने वित्तीय हस्तान्तरण र प्राकृतिक स्रोतको सन्तुलित तथा समन्यायिक बाँडफाँटलाई वास्तविक अर्थमा कार्यान्वयन गर्नका लागि राष्ट्रिय प्राकृतिक स्रोत तथा वित्त आयोगको सिफारिसमा आर्थिक वर्ष २०८१८२ मा प्रदेश तथा स्थानीय तहमा समानीकरण, ससर्त, विशेष र समपूरक अनुदान गरी कुल ४ खर्ब ८ अर्ब ८७ करोड ६९ लाख विनियोजन भएको छ। जुन गत आर्थिक वर्षको तुलनामा २२० प्रतिशतले बढी हो। प्रदेश तथा स्थानीय तहलाई राजस्व बाँडफाँट मूल्य अभिवृद्धि कर र अन्तःशुल्क (आन्तरिक उत्पादन) बाट संकलित राजस्व संघीय विभाज्य कोषमा जम्मा गरी मासिक रूपमा प्रदेश र स्थानीय तहमा बाँडफाँट गर्ने व्यवस्था गरिएको छ। समीक्षा अवधिमा मूल्य अभिवृद्धि कर र आन्तरिक उत्पादनबाट संकलन हुने अन्तःशुल्क रकममध्ये प्रदेश र स्थानीय तहलाई सूत्र अनुसार (१५ प्रतिशतले हुने) १ खर्ब ५९ अर्ब राजस्व बाँडफाँट हुने अनुमान रहेकोमा हालसम्म प्रदेश र स्थानीय तहलाई ३२ अर्ब २७ करोड ९० लाखका दरले जम्मा ६४ अर्ब ५५ करोड ८० लाख बाँडफाँट गरी पठाइएको छ। आर्थिक वृद्धिको लक्ष्य हासिल गर्न चुनौती उपप्रधान एवं अर्थमन्त्री विष्णुप्रसाद पौडेलले आर्थिक वर्षको बजेटको अर्धवार्षिक प्रगति हेर्दा आर्थिक वृद्धिको लक्ष्य हासिल गर्ने चुनौती देखिएको बताएका छन्। राष्ट्रियसभा बैठकमा आइतबार आर्थिक वर्ष २०८१८२ को बजेट कार्यान्वयनको अर्धवार्षिक मूल्यांकन प्रतिवेदन पेस गर्दै उनले अपेक्षित रूपमा कर्जा विस्तार हुन नसकेको, निर्माण क्षेत्रमा सुधार आउन नसकेकाले आर्थिक वृद्धिको लक्ष्य हासिल गर्ने चुनौती देखिएको बताएका हुन्। उनले बाह्य क्षेत्रको सन्तुलन, तरलताको पर्याप्तता तथा न्यून ब्याजदरको सुनिश्चितताले आर्थिक गतिविधि वृद्धि भई यस वर्षको आर्थिक वृद्धिदर लक्ष्यको नजिक हुने अपेक्षा गरिएको धारणा राखे। अर्थमन्त्री पौडेलले चालु आवमा १८ खर्ब ६० अर्ब ३० करोड ३० लाख रुपैयाँ खर्च हुने अनुमान गरिएकामा १६ खर्ब ९२ अर्ब ७३ करोड ३५ लाख रुपैयाँ खर्च हुने संशोधित अनुमान गरिएको जानकारी गराए। त्यस्तै, चालुतर्फ १० खर्ब २९ अर्ब ३० करोड, पुँजीगततर्फ २ खर्ब ९९ अर्ब ५० करोड ९ लाख र वित्तीय व्यवस्थातर्फ ३ खर्ब ६३ अर्ब ९३ करोड २६ लाख रुपैयाँ खर्च हुने अनुमान गरिएको उनले जानकारी दिए। अर्थमन्त्री पौडेलले अर्धवार्षिक समीक्षा अवधिमा प्रदेशलाई ३४ अर्ब ८९ करोड २२ लाख र स्थानीय तहलाई १ खर्ब ५० अर्ब २६ करोड ८ लाख रुपैयाँ वित्तीय हस्तान्तरण भएको बताए।"
अध्यादेशबाट देश चलाउने काम निरंकुशताको प्रस्थान बिन्दु : शेखर कोइराला,"काठमाडौं : नेपाली कांग्रेसका नेता शेखर कोइरालाले अध्यादेशबाट देश चलाउने काम निरंकुशताको प्रस्थान बिन्दु भएको बताएका छन्। गिरिजाप्रसाद कोइरालाले सोमबार भक्तपुरमा आयोजना गरेको गिरिजाप्रसाद कोइराला र वर्तमान राजनीति विषयक विचार गोष्ठीमा बोल्दै कोइरालाले संसदलाई छलेर अध्यादेश ल्याउन जरुरत नै नदेखिएको भन्दै अध्यादेशबाट देश चलाउने काम निरंकुशताको प्रस्थान बिन्दु भएको बताए। उनले मुलुकको आवश्यकताका आधारमा वर्तमान सरकार गठन भएको भन्दै सरकारलाई सही दिशा दिनका लागि सरकारले गरेका गलत कामहरूलाई बाहिर ल्याउन जरुरी रहेको बताए। कोइरालाले सामाजिक सञ्जाल विधेयक अभिव्यक्ति स्वतन्त्रतामा प्रतिबन्ध लाउने गरी आएको जिकिर गरे। उनले दुई तिहाईको बलमा कांग्रेसएमालेमात्रै संविधान संशोधन गर्न नहुने भन्दै यसका लागि माओवादीलगायतका दलसँगको सहमतिका आधारमा अघि बढ्नुपर्ने बताए। उनले कांग्रेसलाई अघि बढाउनका लागि व्यक्तिगत स्वार्थ त्याग्नुपर्ने धारणा राखे। कोइरालाले राजनीतिमा सहकार्यका साथ अघि बढ्न गिरिजाप्रसाद कोइरालाको भूमिकालाई स्मरण गर्नुपर्ने बताए। त्यस्तै स्वास्थ्यमन्त्री प्रदीप पौडेलले अहिलेको व्यवस्थालाई थप बलियो बनाउने गरी आवश्यकताका आधारमा संविधान संशोधन हुनुपर्ने बताए। संघीय सांसद, प्रदेश सांसद, मन्त्रिमण्डलको संख्या घटाउने, शिक्षा र स्वास्थ्यलाई प्राथमिकतामा राखेर संविधान संशोधन गर्नुपर्ने बताए। उनले अहिलको अवस्थामा गिरिजाप्रसाद कोइरालाबाट सिक्ने कुरा धेरै रहेको बताए। त्यस्तै कांग्रेसकी नेतृ सुजाता कोइरालाले कांग्रेस सभापति शेरबहादुर देउवाको कुनै विचार नै नभएको र पूर्णरूपमा असफल भएको बताइन्। अहिले एमालेले देश हाकिरहेको र कांग्रेस छाँयामा परेको उनले बताइन्। कोइरालाले अब हुने पार्टीको सभापति शेखर कोइराला नै भएको जिकिर गरिन्।"
"गृहमन्त्री लेखक र मुक्कुमलुङ संघर्ष समितिका प्रतिनिधिबीच भेटवार्ता, वार्ताको नेतृत्व गृहमन्त्रीले गर्नुपर्ने माग","काठमाडौं : ताप्लेजुङको पाथीभरामा निर्माणाधीन केबलकारविरोधी मुक्कुमलुङ संघर्ष समितिका प्रतिनिधिहरूले गृहमन्त्री रमेश लेखकलाई भेट गरेका छन्। सोमबार साँझ गृहमन्त्रालय पुगेर उनीहरूले सहसचिवभन्दा माथिल्लो स्तरको वार्ता समिति गठन गर्न माग गरे। गृहमन्त्री लेखकले नै वार्ता समितिको नेतृत्व गर्दा सही सन्देश जाने उनीहरूको भनाइ छ। आदिवासी जनजाति महासंघ अध्यक्ष ग्याल्जेन लामा शेर्पा, जनजाति नेता आङकाजी शेर्पालगायतले गृहमन्त्री लेखकलाई भेटेर यस्तो आग्रह गरेका हुन्। गृहमन्त्री लेखकले भने अहिले सहसचिव स्तरमा गठित समिति नै अधिकारसम्पन्न समिति भएकाले त्यसैसँग वार्ता गर्नु समाधानमुखी हुने जवाफ दिएका थिए। संयुक्त राष्ट्रसंघमा प्रतिनिधित्व गर्ने सहसचिवले संसारभरिका १९० देशका प्रमुखहरूसँग समेत वार्ता गर्नसक्ने, देशभित्रै वार्ता गर्न किन नसक्ने भन्दै गृहमन्त्री लेखकले प्रश्न गरेका थिए। अहिले गृहका सहसचिव प्रेम भट्टराई नेतृत्वमा वार्ता समिति गठन गरिएको छ। १२ माघमा जे भयो, त्यो दुःखद घटना हो। अब त्यस्तो नहोस् भनेर हामी सचेत छौं। तपाईंहरू पनि सचेत हुनुहोस्, लेखकले मुक्कुमलुङ पक्षलाई भने, आन्दोलन फिर्ता लिएर सार्थक संवादमा बस्दा नै सकारात्मक परिणाम आउँछ। ताप्लेजुङका सांसद योगेश भट्टराई तथा उर्मिला थेबेले प्रतिनिधिहरूलाई गृहमन्त्रीसँग संवादका लागि सहजीकरण गराइदिएका थिए। गृह प्रवक्ता रामचन्द्र तिवारीका अनुसार छलफल सकारात्मक मोडमा टुंगिएको छ। मन्त्री लेखकले फेरि संवाद जारी राख्न आग्रह गरेको उनले बताए।"
नारायणी अस्पतालमा ५ सय शय्याकाे भवन निर्माणका लागि सर्वाेच्चले ५ वर्षपछि दियाे निकास,"वीरगन्ज : सर्वाेच्च अदालतमा पाँच वर्षदेखि अड्किएकाे वीरगन्जको नारायणी अस्पतालमा ५०० शय्याकाे भवन निर्माण सम्बन्धी मुद्दाले निकास पाएको छ। सर्वाेच्च अदालतले यसअघिको उच्च अदाल जनकपुर अस्थायी इजलास वीरगन्जले निर्माण कम्पनीकाे पक्षमा गरेकाे फैसला साेमबार उल्टाइ दिएपछि भवन निर्माण प्रकृयाले निकास पाएकाे हाे। सर्वाेच्च अदालतका न्यायाधीशद्वय हरि फुयाँल र सुनिल पाेख्रेलकाे संयुक्त इजलाशले उच्च अदालतले यसअघि निर्माण कम्पनीको पक्षमा गरेको फैसला उल्ट्याउँदै शहरी विकास तथा भवन निर्माण विभागकाे पक्षमा फैसला गरेकाे नारायणी अस्पताल विकास समितिका अध्यक्ष धिरजकुमार गुप्ताले जानकारी दिए। साेमबार सर्वाेच्च अदालतले गरेकाे फैसलाकाे पूर्णपाठ भने आउन बाँकी नै रहेकाे उनले बताए। सर्वाेच्चकाे फैसलाले ५ वर्षदेखि अन्याेलमा रहदै आएकाे ५०० शय्याकाे भवन निर्माण प्रकृयाले अब भने निकास पाएकाे अस्पतालका सुचना अधिकारी वरिष्ठ चिकित्सक डा उदयनाराण सिंहले बताए। उनले भने,भवनका लागि हामी ५ वर्षदेखि दिनरात नभनेर लागि परेका थियाैं। आज सर्वाेच्चकाे याे फैसलाले अस्पतालका सबै स्वास्थ्यकर्मी, कर्मचारी मात्रै नभई वीरगन्जबासी समेत हर्षित छन्। अस्पतालका वरिष्ठ चिकित्सकसमेत रहेका भवन निर्माण संघर्ष समितिका संयाेजक डा नीरज सिंहले सर्वाेच्चकाे फैसलाले अब भवन निर्माणका लागि नयाँ प्रकृया सुरु गर्न सरकारलाई बाटाे खुलेकाे बताए। सरकारले नारायणी अस्पताललाई २०७४ सालमै केन्द्रीय अस्पताल घोषणा गरेर ५०० शय्याकाे नयाँ पाँच तल्ले भवन निर्माणका लागि २०७५ चैत १८ गते १ अर्ब ५५ करोड ५३ लाख ८४ हजार ७५ रुपैयाँ बजेट विनियोजनपनि गरेको थियो। भवन निर्माणका लागि शहरी विकास तथा भवन निर्माण विभागले बोलपत्र (टेण्डर ) आह्वान गरेको थियो। २०७६ साल जेठ २ गते बेलपत्र खोल्दा एकमात्र बोलपत्र बंगलादेशको एनडिइभ्याली कन्स्ट्रक्सन प्रालि(भिसिपिएल) नेसनल डेभलपमेन्ट इञ्जिनियरिङ (एसएसएनसी) पुल्चोक ललितपुरलाई परेको थियो। तर सार्वजनिक खरिद (छैठौं संशोधन) नियमावली अनुसार २०७५ को नियम ३१ (ङ) को उपनियम (१) बमोजिम स्वदेशी बोलपत्रदाताहरूबीच मात्रै प्रतिस्पर्धा गराउनु पर्ने व्यवस्था भएकाले उक्त बोलपत्र दाता पूर्णताको परीक्षामा अनुत्तीर्ण भएको निर्णय विभागले गरेको थियो। त्यसपछि विभाग र ठेकेदार कम्पनी बीचको विवाद अदालतमा पुग्यो। उच्च अदालत जनकपुर अस्थायी इजलास वीरगन्जले २०७६ मंसिर ८ मा सुरुमा बोलपत्र दाखिला गरेको निवेदन समेतलाई समावेश गरी पुन अर्को बोलपत्र प्रकृया अगाडि बढाउन शहरी विकास तथा भवन निर्माण विभागको नाममा परमादेश जारी गरेको थियो। त्यसपछि शहरी विकास तथा भवन निर्माण विभागले २०७६ फागुन १ गते पुन अर्को बोलपत्र आह्वान गरेको थियो। तर दोस्रो पटकको बोलपत्र आह्वानमा पनि सुरुको निर्माण कम्पनीहरूले बैंक भौचरमा नाम फरक परेको कागजात पेश गरेको भेटिएपछि उसको बोलपत्र विभागले फेरि बदर गरिदिएको थियो। त्यसपछि ठेकेदार कम्पनी पुन उच्च अदालतमा पुगेको थियाे। उच्च अदालतले ठेकेदारकै पक्षमा फैसला गरेपछि उक्त फैसलाकाे विरुद्धमा शहरी विकास तथा भवन निर्माण विभागले सर्वाेच्च अदालतमा पुनरावेदन हालेको थियाे। तर सर्वाेच्च अदालतले उक्त मुद्दाकाे पटक पटक पेसी सार्दै ५ वर्षदेखि छिनाेफानाे नलगाउँदा भवन निर्माण प्रकृया अन्याेलमा परेको थियाे। सर्वाेच्च अदालतमा ५ वर्षदेखि अड्किएकाे भवन निर्माण सम्बन्धिकाे मुद्दाको छिनाेफानाे छिट्टै लगाउनका लागि दबाब दिन अस्पतालका डाक्टर,नर्स र कर्मचारीहरूले माघ १८ गतेदेखि आन्दोलन गर्दै आइरहेका थिए।उनिहरूकाे आन्दाेलनप्रति वीरगन्जका नागरिक समाज,राजनीतिक दल,विद्यार्थी संघसंगठन लगायतले संस्थागत रुपमै ऐक्यबद्धता जनाउँदै सडक प्रदर्शनपनि गर्दै आइरहेका थिए। संघीय सरकारले आर्थिक वर्ष २०७५७६ मा नारायणी अस्पतालमा ५०० शय्याकाे भवन निर्माणका लागि आवश्यक डेढ अर्ब रुपैयाँ विनियोजन गरेपनि विभाग र ठेकेदारबीचकाे विवादले भवन निर्माणकाे काम सुरु नहुँदै पाँच वर्षदेखि अन्याेलमा रहेकाेमा अब भने त्यसले निकास पाउँदा सबैमा खुशीयाली छाएकाे बताए। उनले भने,अस्पतालको सबै भन्दा पुरानो महेन्द्र आरोग्य भवन मक्किएर जीर्ण भइसकेको छ। त्यहाँ बिरामीलाई राखेर उपचार गर्न खतरा भएको हुँदा त्यो भवनमा बिरामीको उपचार गर्न छाडेको वर्षौ भइसक्यो।टिनले छाएको अस्थायी टहरामा ओपिडी सञ्चालन गरेर त्यसैमा सकस सहेर बिरामीको उपचार गरिरहेका थियाैं। केन्द्रीय अस्पतालमा पाँच सय शय्या हुनुपर्छ। तर नारायणी अस्पतालमा २ सय ५० शय्या मात्र स्वीकृत छ। तैपनि करिब ४ सय शय्या जसो तसो आफूहरूको चलाइरहेको अस्पतालका सूचना अधिकारी डासिंहले बताए। जीर्ण भवन र शय्या अभावको कारण दैनिक औसतमा भर्ना गर्नैपर्ने अवस्थाका २५३० जना बिरामीलाई अन्य अस्पतालमा रिफर गर्न बाध्य भएको दुखेसो उनले सुनाए। उनले भने, अस्पतालमा सेवाहरू थपिँदै गएका छन्। बिरामीहरूको चास बढ्दो क्रममा छ। तर पूर्वाधार थपिनुको सट्टा भएका पुराना भवनहरू जीर्ण भएर प्रयोगमा ल्याउनै नसकिने अवस्था छ। कहिलेकाँही त बिरामीलाई बरण्डामै राख्नुपर्ने हुन्छ। भर्ना गर्ने शय्या खाली नहुँदा बिरामीलाई नचाहेर पनि अन्यत्र रिफर गर्नुपर्ने बाध्यता हुन्छ। अब ५ सय बेडकाे भवन बन्याे भने अस्पतालका सबै सेवा व्यवस्थित हुन्छ। बिरामीलाई मात्र नभई उपचार गर्ने स्वास्थ्यकर्मीलाई पनि काम गर्न धेरै सहज हुन्छ। त्यही कारण भवन निर्माणको विवाद अदालतले छिट्टै टुंग्याएर निकास दिनुपर्ने माग राखेर आफूहरूले माघ १८ गतेदेखि दबाबमूलक आन्दाेलन गरेकाे डां सिंहले बताए।"
मानव बेचबिखन र सुरक्षित आप्रवासनबारे नेपालभारत संवाद,"दाङ : सुरक्षित प्रवास तथा मानव बेचबिखन समाधानका लागि नेपालभारत अन्तरदेशीय संवाद लुम्बिनीमा भएको छ। दुई देशबीच बिकराल बन्दै गएको मानव बेचबिखन तथा असुरक्षित आप्रवासनका समस्या पहिचान तथा समाधानका लागि दुबै देशका सरकारी तथा गैरसरकारी निकायका प्रतिनिधि लुम्बिनीमा जुटेका हुन्। एक दिने यो भेलाको उद्घाटन लुम्बिनी प्रदेशका मुख्यमन्त्री चेतनारायण आचार्यले गरेका थिए। दुई देशका प्रतिनिधिहरूलाई सम्बोधन गर्दै मुख्यमन्त्री आचार्यले समस्या समाधानका लागि दुबै देशका निकायहरू साझा संयन्त्र बनाएर जानुपर्नेमा जोड दिएका थिए। उनले मानव बेचबिखन तथा असुरक्षित आप्रवासनको समस्या नेपालको मात्रै नभएर यसले दुबै देशका समाज र परिवारलाई पिरोलिरहेको बताए। खुल्ला सिमाना, समान सभ्यता अनि संस्कृति र सम्बन्धका कारण यो समस्या थप जटिल भएको भन्दै अब सम्बन्ध र सिमानाहरूमा सुधार हुनुपर्नेमा जोड दिए। खुला सीमानाका दुबैतिर मानवबेचबिखन मौलाइरहेको छ। भारतका मान्छे नेपाल आउन अनि नेपालका मान्छे भारत जानका लागि पहिलादेखि नै सजिलै थियो, उनले भने, त्यही सहजतामा मानव बेचबिखनका गिरोहहरूले त्यस्तो काम गरिरहेका छन्। त्यसका लागि दुबै देशले सिमानामा विशेष नीति अपनाउनुपर्छ। उनले नेपालभारतको सम्बन्धजस्तै यहाँका अशिक्षा, चेतना र बेजोरगारीको समस्या पनि साझा भएको भन्दै दुबै देशले एउटा संयुक्त संयन्त्र निर्माण गरेर आप्रवासनलाई सुरक्षित बनाउन र मानवबेचबिखन नियन्त्रण गर्न सकिने पनि बताए। नेपालमा शिक्षा, चेतना र रोजगारीको कमीले गर्दा पनि यस्तो समस्या आएको देखिन्छ। लुम्बिनी प्रदेश र भारतको धेरै लामो सिमाना छ र त्यो भन्दा धेरै लामो सम्बन्ध पनि हाम्रो छ मुख्यमन्त्री आचार्यले भने त्यस कारण कतिपय समस्याहरू हामी छिमेकी मिलेर पनि टुङ्ग्याउनुपर्छ। तर मानवबेचबिखन र सुरक्षित आप्रवासनका लागि दुबै देशको राष्ट्रस्तरीय नीति अबलम्बन हुनुपर्छ भन्ने हाम्रो भनाइ हो। हाम्रो नीति पनि यही नै हो। त्यस्तै आचार्यले मानव बेचबिखनको अर्को कारण बालबिवाह भएको औंल्याउँदै त्यसको निर्मूलीकरणमा पनि जोड दिएका छन्। नेपाल सरकारले बालविवाह अन्त्यका लागि ऐन, कानुन बनाए पनि स्थानीयस्तरमा त्यसको प्रभावकारी कार्यान्वयन हुन सकेको छैन। मुख्यमन्त्री आचार्यले तिनै तहका सरकारहरू मिलेरमात्रै राष्ट्रिय समस्या समाधान हुनसक्ने पनि बताए। बालविवाह पनि मानव बेचबिखनको एक जटिल समस्या हो। त्यसैले बालबिवाह मुक्त नेपालका लागि हाम्रो लुम्बिनी सरकारले आफ्नो प्रतिवद्धता व्यक्त गरिसकेको छ उनले भनेका छन्। त्यस्तै लुम्बिनी प्रदेशका सामाजिक विकासमन्त्री जन्मजय तिमिल्सिनाले बालबिवाह, बालअधिकारको उल्लंघन तथा मानव बेचबिखनको समस्या देशभित्र जस्तै अन्तरदेशीयरुपमा पनि समस्या भएको भन्दै त्यसको निराकरणका लागि दुबै देशको साझा संयन्त्र आवश्यक भएको बताए। कार्यक्रमका अध्यक्ष तथा लुम्बिनी प्रदेशका पूर्वमुख्यमन्त्री डिल्लीबहादुर चौधरीले नेपालभारतको सम्बन्धजस्तै समस्याहरू पनि समान रहेको र दुबै देश मिलेर त्यसको समाधान गर्न सकिने बताए। साझा समस्या समाधानका लागि दुबै देशमा कानुनको कमी नभएको भन्दै उनले त्यसका लागि आपसी समझदारी, सहकार्य र सहअस्तित्वका साथ काम गर्नुपर्नेमा जोड दिए।"
सुप्रिम सहकारी ठगी प्रकरण : छविलाल जोशीलाई थुनामा पठाउने आदेश,"भैरहवा : रुपन्देहीको बुटवलस्थित सुप्रिम बचत तथा ऋण सहकारी संस्थाको रकम अपचलन प्रकरणमा नेपाल प्रहरीका पूर्व डीआइजी छविलाल जोशीलाई पुर्पक्षका लागि थुनामा पठाउने अदालतले आदेश गरेको छ। जिल्ला अदालत रुपन्देहीका न्यायाधीश वशिष्ट कुमार घिमिरेको इजलासले पूर्पक्षका लागि थुनामा पठाउने आदेश गरेको जिल्ला अदालत रुपन्देहीका श्रेष्तेदार यज्ञमूर्ति ज्ञवालीलले बताए। मुद्दाका प्रतिवादी रहेका जोशी सोमबार अदालतमा उपस्थित भएका थिए, उनले भने, 'थुनछेक बहसपछि कसुर नगरेको विश्वास गर्नुपर्ने मनसबि आधार नदेखिँदा पछि ठहरे बमोजिम हुने गरी अहिलेलाई उनलाई थुनामा पठाउने आदेश भएको छ। थुनछेक बहसमा वादी (पीडित)को तर्फबाट जिल्ला सरकारी वकिल कार्यालय रुपन्देहीका जिल्ला न्यायाधीवक्ता प्रेमराज पौडेल, सह न्यायधीवक्ता गोकर्ण घिमिरे र प्रतिवादीको तर्फबाट मनोजकुमार चौधरीलगायतले बहस गरेका थिए। जिल्ला अदालत रुपन्देहीमा गोर्खा मिडिया नेटवर्कका अध्यक्ष गितेन्द्रबाबु (जिबी) राई, राष्ट्रिय स्वतन्त्र पार्टीका सभापति एवं गोर्खा मिडिया नेटवर्कका पूर्व प्रबन्ध निर्देशक रवि लामिछाने, पूर्व डीआईजी जोशी लगायत विरुद्ध सहकारीको रकम ठगी गरेको भन्दै अभियोग पत्र दर्ता भएको थियो। यसअघि लामिछाने अदालतमा उपस्थित भएर थुनछेक बहस पछि आदेशअनुसार एक करोड रुपैयाँ धरौटी बुझाएर रिहा भएका थिए।"
तराईमधेस केन्द्रित अभियानको तयारीमा जुट्न प्रचण्डको निर्देशन,"महोत्तरी : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मधेसमा आफ्नो पार्टीको अवस्था सन्तोषजनक रहेको दाबी गरेका छन्। सोमबार बर्दिवासमा पार्टी बैठकलाई सम्बोधन गर्दै अध्यक्ष प्रचण्डले पहिले पनि मधेसमा माओवादी पहिलो पार्टीको रूपमा रहेको र अहिले पनि नेता कार्यकर्ताको संख्या तथा जनमतका हिसाबले बलियो रहेको बताए। 'नेताकार्यकर्ताबीच बलियो एकता कायम गर्न सके फेरि पहिलो पार्टी बन्नेछ। फागुन १२ गतेदेखि सुरु हुने यो अभियान सफल हुँदा मधेसमा राम्रो आधार हुनेछ,' उनले भने। अभियानपछि केन्द्रीय समिति बैठक बसेर महाधिवेशनको तयारीमा लाग्ने पछिल्लो केन्द्रीय समितिको बैठकको निर्णय स्मरण गराउँदै अध्यक्ष प्रचण्डले अब नेतृत्व चुनावबाटै निर्वाचित हुने भएकाले सबैलाई कार्यकर्ता र जनतासँग जोडिएर काम गर्न निर्देशन दिए। झापाबाट सुरु गरेर कन्चनपुरमा हुलाकी मार्ग केन्द्रित अभियान सकेपछि पहाड र हिमाली क्षेत्रलाई केन्द्रित गरेर मध्यपहाडी लोकमार्ग केन्द्रित पूर्वपश्चिम जागरण अभियान सञ्चालन गरिने उनले बताए। दुबै अभियान सकिएपछि काठमाडौंमा देशभरिको पहिचान झल्कने गरी भव्य प्रदर्शन गरिने अध्यक्ष प्रचण्डले बताए।"
माओवादी केन्द्रले गर्यो तीन नेतालाई पदमुक्त,"काठमाडौं : नेकपा माओवादी केन्द्रले तीन जनालाई पदमुक्त गरेको छ। माओवादी केन्द्रको केन्द्रीय कमिटी बैठक निर्णय परिपत्र गर्ने क्रममा गण्डकी प्रदेशका गुप्त हमाल, दलमायाँ रोका र केशव कुँवरलाई पदमुक्त गरेको जानकारी दिइएको छ। उनीहरु पार्टीको काममा निस्क्रिय रहेको र वैदेशिक रोजगारीमा गएकाले पदमुक्त गरिएको सर्कुलरमा उल्लेख छ। माओवादीले गण्डकी प्रदेशका रेशमबहादुर जुग्जाली मगर (म्याग्दी), धनबहादुर बिक (बाग्लुङ) र मदन आले (तनहुँ)लाई वैकल्पिक केन्द्रीय सदस्यको रूपमा मनोनयन गरिएको जनाएको छ।"
पूर्वराष्ट्रपति र उपराष्ट्रपति पुनः राजनीतिमा फर्किनु नैतिक प्रश्न : पूर्वप्रधानमन्त्री खनाल,"खनालले सामाजिक सञ्जाललाई नियमन गर्नैपर्ने अवस्था रहेको भएपनि वाक तथा अभिव्यक्ति स्वतन्त्रतालाई असर नपर्ने गरी विधेयक ल्याउन आग्रह गरे। काठमाडौं : पूर्वप्रधानमन्त्री एवम् नेकपा एकीकृत समाजवादीका सम्मानीत नेता झलनाथ खनालले पूर्वराष्ट्रपति र उपराष्ट्रपति पुनः राजनीतिमा फर्किनु नैतिक प्रश्न भएको बताएका छन्। पूर्वराष्ट्रपति विद्यादेवी भण्डारी र पूर्वउपराष्ट्रपति नन्दबहादुर पुन पासाङ पुनः राजनीतिमा फर्किने चर्चा भएसँगै सोमबार विराटनगरमा आयोजित पत्रकार भेटघाटमा बोल्दै नेता खनालले सम्बन्धित व्यक्तिले नै यसबारे सोच्नुपर्ने धारणा राखेका हुन्। पूर्व राष्ट्रपति र उपराष्ट्रपतिलाई पुनः राजनीतिमा फर्काउनु राजनैतिक मूल्य मान्यतामा देखिएको विग्रह भएको दाबी गरे। अर्को प्रसंगमा खनालले संविधान संशोधन भन्दापनि संविधान पुनरावलोकन गर्न सुझाव दिए। उनले विगत १० वर्षमा संविधान कार्यान्वयन नै नभएको अवस्थामा संविधानले काम गर्न नसकेको भन्नु गलत टिप्पणी भएको बताए। उनले शासकिय स्वरुप परिवर्तनले मात्र मुलुकको आर्थिक, सामाजिक र सांस्कृतिक परिवर्तन सम्भव नरहेको बताए। खनालले सामाजिक सञ्जाललाई नियमन गर्नैपर्ने अवस्था रहेको भएपनि वाक तथा अभिव्यक्ति स्वतन्त्रतालाई असर नपर्ने गरी विधेयक ल्याउन आग्रह गरे। उनले सामाजिक सञ्जाललाई मर्यादित बनाउन पनि नियमन गर्नुपर्ने धारणा व्यक्त गरे।"
गृहमन्त्री लेखकले प्रतिनिधिसभामा पेस गरे तीन वटा विधेयक,"काठमाडौं : गृहमन्त्री रमेश लेखकले प्रतिनिधिसभा बैठकमा तीन वटा विधेयक पेस गरेका छन् । गृहमन्त्री लेखकले आइतबार बेलुका संसद् बैठकमा नेपाल नागरिकता दोस्रो संशोधन विधेयक, २०८१ नेपाल प्रहरी विधेयक, २०८१ र शसस्त्र प्रहरी बल नेपाल विधेयक, २०८१ बैठकमा पेस गरेका हुन्। नागरिकता प्राप्त गर्ने व्यवस्थालाई थप व्यवस्थित बनाउन र नागरिकता प्रदान गर्ने विषयमा अदालतबाट विभिन्न समयमा भएका आदेशसहितको विषयलाई सम्बोधन गरी नेपाल नागरिकता दोस्रो संशोधन विधेयक, २०८१ संसदमा पेस भएको छ । यस्तै नेपाल प्रहरी विधेयक, २०८१ले प्रहरी ऐन, २०१२ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरेको छ । यसैगरी सशस्त्र प्रहरी बल नेपाल विधेयक, २०८१ ले पनि सशस्त्र प्रहरी ऐन, २०५८ मा व्यवस्था भएका कानुनी प्रावधानलाई समयसापेक्ष परिमार्जन एवं संशोधन गरेको छ ।"
प्रधानमन्त्रीले प्रतिनिधिसभा बैठकमा वित्त आयोगको वार्षिक प्रतिवेदन पेश गर्दै,"काठमाडौं : संघीय संसदअन्तर्गत प्रतिनिधिसभा बैठक बस्दैछ। नयाँ बानेश्वरस्थित संसद भवनमा अपरान्ह १ बजे बस्नेगरी बैठक बोलाइएको छ। बैठकमा प्रधानमन्त्री केपी शर्मा ओलीले राष्ट्रिय प्राकृतिक स्रोत तथा वित्त आयोगको वार्षिक प्रतिवेदन २०८००८१ पेश गर्ने कार्यसूची छ। यसैगरी उपप्रधानमन्त्री तथा अर्थमन्त्री विष्णुप्रसाद पौडेलले अर्थ समितिको प्रतिवेदनसहितको सुरक्षित कारोबार (पहिलो संशोधन) विधेयक,२०८०माथि छलफल गरियोस् भनी प्रस्ताव प्रस्तुत गर्ने कार्यसूचीमा उल्लेख छ। बैठकमा अर्थमन्त्री पौडेलले सुरक्षित कारोबार (पहिलो संशोधन) विधेयक,२०८१ लाईद पारित गरियोस् भनी प्रस्ताव प्रस्तुत गर्ने कार्यसूची रहेको छ।"
राष्ट्रियसभाबाट मिडिया काउन्सिल विधेयक पारित,"काठमाडौं : राष्ट्रियसभाको आजको बैठकले मिडिया काउन्सिल विधेयक२०८० पारित गरेको छ । बैठकमा सञ्चार तथा सूचना प्रविधिमन्त्री पृथ्वी सुब्बा गुरुङले प्रस्तुत गरेको विधायन व्यवस्थापन समितिको प्रतिवेदनसहित मिडिया काउन्सिल विधेयक, २०८० पारित गरियोस् भन्ने प्रस्तावलाई बैठकले सर्वसम्मतिले पारित गरेको हो । त्यसअघि उक्त विधेयकको दफावार छलफलमा सांसदले भाग लिएका थिए। छलफलमा उठेका प्रश्नहरुको जवाफ दिँदै सञ्चारमन्त्री गुरुङले विधायन व्यवस्थापन समितिमा लामो समय छलफल भइ पारित भएर राष्ट्रियसभामा आएको भन्दै मिडिया काउन्सिल विधेयकलाई बढी स्वायत्त बनाउन यस क्षेत्रको नियमन र स्वनियमन गर्ने सम्पूर्ण अधिकार दिएर कसरी मर्यादित, पृथक तथा स्वायत्त निकाय बनाउन सकिन्छ भनेर धेरै विषय उठाइसकेकाले सो विधेयकलाई सर्वसम्मतिले पारित गर्न अनुरोध गरेका थिए। मिडिया काउन्सिलसम्बन्धी कानुनलाई संशोधन र एकीकरण गर्ने हेतुले तत्कालीन सञ्चारमन्त्री रेखा शर्माले २०८१ वैशाख १२ गते मिडिया काउन्सिल विधेयक दर्ता गरेकी थिइन्। उक्त विधेयक गत जेठ १३ गते राष्ट्रियसभामा प्रस्तुत भएको थियो । समय सापेक्ष विद्युतीय अनलाइन र छापा पत्रकारिता पेशलालाई मर्यादित,उत्तरदायी,जिम्मेवार एवं विश्वसनीय बनाउन सो विधेयक ल्याइएको उल्लेख गरिएको छ । बैठकमा राष्ट्रियसभाका सचिव डा सुरेन्द्र अर्यालले राष्ट्रियसभाबाट पारित भइ सन्देशसहित प्रतिनिधिसभामा पठाइएको विधायन सम्बन्धी विधेयक,२०८० का सम्बन्धमा प्रतिनिधिसभाबाट प्राप्त सन्देश सभासमक्ष जानकारी गराई टेबुल गरेका थिए।"
'डढेलोको ९६ प्रतिशत कारण मानवीय लापरवाही',"काठमाडौं : वन डढेलोको ९६ प्रतिशत कारण मानवीय लापरवाही भएको पाइएको छ। सोमबार प्रतिनिधिसभा बैठकमा वन तथा वातावरणसम्बन्धी सांसदले उठाएका प्रश्नको जवाफ दिँदै वन तथा वातावरण मन्त्री ऐनबहादुर शाहीले मानवीय कारण नै डढेलोको मुख्य कारण रहेको तथ्यांकले देखाएको बताएका हुन्। उनले नेपालमा करिब ९६ प्रतिशत डढेलो मानवीय हेलचेक्रयाइँबाट हुने गरेको बताउँदै सबै सचेत हुन आग्रह समेत गरे। 'नेपालमा करिब ६५ प्रतिशत डढेलो चैत्र र वैशाख मध्यतिर लाग्ने गरेको पाइएको छ,'उनले भने,' विभिन्न कारणले डढेलो लाग्ने गरेपनि मानवीय कारणबाट भने ९६ प्रतिशत वन डढेलो लाग्ने हुने गरेको पाइएको छ। सबै सचेत हुन जरूरी छ।' हालसम्म सन् २०२१ मा सबैभन्दा बढि ६५ ६६ वटा डढेलोका घटना घटेको र डढेलो करिबकरिब सबै जिल्लामा फैलिएको तथ्यांकले देखाएको मन्त्रीले जानकारी दिए। मन्त्री शाहीका अनुसार यस वर्ष एक महिनाको तथ्यांक हेर्दा २५ जिल्लाका विभिन्न स्थानमा गरी ५६ वटा डढेलोका घटना घटेको पाइएको छ। यस वर्ष सबैभन्दा बागमती प्रदेशमा र सबैभन्दा सुदूरपश्चिम प्रदेशमा डढेलो लागेको पाइएको हो। यस वर्ष कतिपय स्थानमा डढेलो नियन्त्रणमा लिइसकेको र कतिपय ठाउँमा नियन्त्रणको प्रयासमा रहेको मन्त्री शाहीले बताए। नेपालमा डढेलोबाट औसतरुपमा वार्षिकरुपमा ८ जनाको मृत्यु र ८ जना घाइते हुने गरेको तथ्यांकले देखाएको छ। मन्त्री शाहीले वनमा लागेको डढेलो गाउँवस्तीमा फैलिन गइ मानवीय क्षति हुने गरेको भन्दै सबै सचेत हुन जरूरी रहेको बताए। पछिल्ला दिनमा डढेलोका घटना वृद्धि भइ मानवीय क्षतिसँगै वनस्पति,जीवजन्तु र जैविक विविधताको नास हुँदै गएको छ। जसले गर्दा वायु प्रदूषण समेत बढ्दै गएको छ।"
सुरक्षित कारोबार विधेयक प्रतिनिधिसभाबाट पारित,"काठमाडौं : सुरक्षित कारोबार (पहिलो संशोधन) विधेयक, २०८१ प्रतिनिधिसभाबाट सर्वसम्मत पारित भएको छ। सोमबार बसेको प्रतिनिधिसभा बैठकमा उपप्रधान एवं अर्थमन्त्री विष्णुप्रसाद पौडेलले विधेयक पारितसम्बन्धी प्रस्ताव सर्वसम्मत पारित भएको हो। त्यसअघि विधेयकमाथिको छलफलका क्रममा उठेका प्रश्नको जवाफ दिँदै अर्थमन्त्री पौडेलले विधेयकमा भएका व्यवस्थाहरूको कार्यान्वयनबाट चल सम्पत्तिको धितोमा हुने कारोबार सुरक्षित र व्यवस्थित भइ चल सम्पत्ति उपरको दायित्व परिपालना हुने विश्वास व्यक्त गरे। त्यस्तै चल सम्पत्तिको धितोमा हुने आर्थिक क्रियाकलाप बढोत्तरी हुने अपेक्षा लिइएको उनले बताए। उनले विधेयकमा भएका व्यवस्थालाई कार्यान्वयन गर्न सरकार प्रतिबद्ध रहेको समेत उल्लेख गरे। बैठकमा प्रधानमन्त्री केपी शर्मा ओलीका तर्फबाट सञ्चार तथा सूचना प्रविधि मन्त्री पृथ्वी सुब्बा गुरुङले प्राकृतिक स्रोत तथा वित्त आयोगको वार्षिक प्रतिवेदन २०८००८१ पेस गरेका थिए। प्रतिनिधिसभाको अर्को बैठक मंगलबार बोलाइएको छ।"
सबै प्रकारका भ्रष्टाचारलाई छानबिनको दायरामा ल्याउनुपर्छ : राष्ट्रपति,"काठमाडौं : राष्ट्रपति रामचन्द्र पौडेलले भ्रष्टाचारको प्रकृति र स्वरूपमा परिवर्तन भइरहेको अवस्थामा अनुसन्धान र अभियोजन प्रक्रियालाई पनि आधुनिकीकरण गर्दै लैजानुपर्नेमा जोड दिएका छन् । अख्तियार दुरूपयोग अनुसन्धान आयोगको ३४औँ स्थापना दिवसका अवसरमा सोमबार आयोजित विशेष समारोहलाई सम्बोधन गर्दै राष्ट्रपति पौडेलले सूचना प्रविधिको तीव्र विकास र प्रयोगसँगै बदलिएका भ्रष्टाचारका तरिका र प्रवृत्तिलाई निस्तेज बनाउन आयोग सक्षम हुनुपर्ने बताए। राष्ट्रपति पौडेलले कसैको दबाब वा प्रभावमा नपरी कसूर र कसुरदार ठूलो वा सानो नभनी काम गर्न आयोग चुक्ने र झुक्ने छैन भन्नेमा आफू विश्वस्त रहेको बताए। भ्रष्टाचारसम्बन्धी विधेयक लामो समयसम्म किनारा नलाग्दा पनि केही समस्या आएको गुनासो आइरहेको उल्लेख गर्दै उनले भने,'भ्रष्टाचार नियन्त्रणसम्बन्धी अन्तर्राष्ट्रिय महासन्धिको नेपाल पनि पक्षधर मुलुक भएकाले त्यसमा उल्लेखित प्रावधानअनुरूप हाम्रा कानुन र संयन्त्र परिमार्जन गर्न आवश्यक छ ।' राष्ट्रपति पौडेलले सुशासन,सामाजिक न्याय र समृद्धिको अवधारणालाई मूर्तरूप दिन सबै प्रकारका भ्रष्टाचारलाई छानबिनको दायरामा ल्याउनुपर्ने उल्लेख गर्दै आयोगले शक्ति र पद हुँदैमा जोकोही कानुनी जवाफदेहीताबाट मुक्त हुँदैन भन्ने विश्वास आमनागरिकमा जागृत गराउन सक्नुपर्ने बताए। उनले नागरिकको जीवनस्तरमा गुणात्मक सुधार गरी जनताको विकास र सुशासनप्रतिको उच्च आकांक्षालाई पूरा गर्दै देशको हित,कल्याण र अन्तर्राष्ट्रिय छविको लागि सदाचार,निष्पक्षता,पारदर्शीता एवम् निर्भिकतालाई मूल मन्त्र बनाएर काम गर्न पनि सुझाव दिए। राष्ट्रपति पौडेलले नीति,पद्धति,प्रविधि र प्रवृत्तिगत सुधारका प्रयासलाई प्रभावकारी बनाएर अनुशासन र सदाचार प्रणालीको विकास गर्नु आजको आवश्यकता भएको बताउँदै राष्ट्रपति पौडेलले बानी,व्यवहार,आचरण र अभ्यासले म भ्रष्टाचार गर्दिन र हुन पनि दिन्न भन्ने प्रण गर्ने हो भने यसलाई जरैदेखि निर्मूल गर्न सकिने बताए। उनले लोकतन्त्रको सुदृढीकरण,आर्थिक विकास,सुशासन,सामाजिक न्याय र समृद्धिको आम नागरिकको चाहनालाई सुशासन र पारदर्शीताबिना जनताको घरदैलोमा पुर्याउन नसकिने स्पष्ट पारे। राष्ट्रपति पौडेलले सरकारी ढुकुटी र बजेट कार्यक्रमको दुरूपयोगसम्बन्धी विचलनलाई समयमै नियन्त्रण गर्न राज्य संयन्त्र हरदम चनाखो रहनुपर्ने बताए । उनले भने,'कानुनी राज्यको स्थापना र सुशासनको प्रत्याभूति गराउनु राज्यको प्रमुख दायित्व भएकाले आयोगले भ्रष्टाचारका सम्भाव्य जोखिमका बारेमा सार्वजनिक निकाय र पदाधिकारीलाई बोध गराई यसको नियन्त्रणमा अग्रणी भूमिका निर्वाह गर्न कुनै कसर बाँकी राख्ने छैन ।' राष्ट्रपतिले राज्यका निकाय,निजी क्षेत्र, नागरिक समाज र आमनागरिकले आआफ्नो तहबाट प्रवर्द्धनात्मक र निरोधात्मक कार्य गरी भ्रष्टाचारको न्यूनीकरणमा जिम्मेवारी बोधसहित भ्रष्टाचारमुक्त समाज स्थापना र सुशासनको प्रत्याभूतिका लागि तत्परता र सक्रियता देखाउन जरूरी रहेको धारणा राखे।"
सामाजिक सञ्जालसम्बन्धी विधेयक सदनबाट पारित हुन्छ : सञ्चारमन्त्री,"काठमाडौं : सञ्चार तथा सूचना, प्रविधिमन्त्री पृथ्वीसुब्बा गुरुङले सामाजिक सञ्जालसम्बन्धी विधेयक सदनबाट पारित हुने बताएका छन्। सोमबार संसद भवन नयाँ बानेश्वरमा विधेयक हुबहु पारित हुन्छ कि संशोधन गरी अघि बढ्छ भन्ने सञ्चारकर्मीको प्रश्नमा मन्त्री गुरुङले विधेयक सदनबाट पारित हुने बताए। उनले विधेयकमा सन्दर्भमा कसले के भने भन्ने ठूलो कुरा नभएको भन्दै आफूले विधेयकमा के ल्याए भन्ने ठूलो कुरा रहेको उल्लेख गरे। सरकारले सामाजिक सञ्जालसम्बन्धी विधेयक राष्ट्रिय सभामा पेस गरिसकेको छ। विधेयकले अभिव्यक्ति स्वतन्त्रतामा अंकुश लगाउने भन्दै आलोचना भइरहेको छ।"
एमालेको नेतृत्वमा ओली रहेसम्म वामपन्थी एकता सम्भव छैन : प्रचण्ड,"जनकपुरधाम : माओवादी केन्द्रका अध्यक्ष पुष्पकमल दाहाल प्रचण्डले एमालेको नेतृत्वमा केपी शर्मा ओली रहेसम्म एकता सम्भव नरहेको दाबी गरेका छन्। सोमबार जनकपुर विमान स्थलमा सञ्चारकर्मीहरुसँग कुराकानी गर्दै अध्यक्ष प्रचण्डले वामपन्थी एकताको निम्ति पहिला पनि धेरै जोखिम उठाएर पार्टी एकता नै गरेको उल्लेख गरे। उनले भने, चुनावसँगै मिलेर लडेकै हो, जनताले पनि साथ दिएको हो तर एमालेको नेतृत्वमा केपीजी रहेसम्म नेपालमा कम्युनिष्ट एकता सम्भव छैन्। सरकारले दुई तिहाइ छ भन्ने गरेको छ। दुई तिहाइ भएको सरकारले अध्यादेशको बाटो हिड्नै हुने थिएन। ६ दिनपछि सदन बोलाउनु छ भने ६ दिन अगाडि अध्यादेश ल्याउने बाट नै दुई तिहाई हुँदा हुँदै पनि यो सरकार कति कमजोर छ भन्ने प्रमाणित गर्छ , उनले अगाडि भने, अहिले प्रस्तुत गरिसकेपछि त्यो रोक्नुपर्ने बाध्यता के हो भने उनीहरूसँग दुई तिहाई छैन भन्ने देखिन्छ, त्यसकारण राष्ट्रियसभामा बहुमत पुर्याउन पनि गाह्रो भएको छ उनीहरूलाई। अध्यक्ष प्रचण्डले जनता समाजवादी पार्टी नेपाल अहिलेसम्म भूमि सम्बन्धी या अध्यादेश सम्बन्धी विधि प्रक्रियासँग सम्बन्धित विषयमा अहिलेसम्म अडिएको भन्दै उनले भने, मलाई लाग्छ उहाँहरु अड्नुहुन्छ जस्तो लाग्छ। उनीहरू आफ्नो मुद्दालाई नै छोडेर खाली सरकारकै निम्ति जानु हुँदैन। हुन त उहाँहरूले निर्णय गर्न बाँकी नै छ। यदि आफ्नो अडान छोडनु भएन भने राष्ट्रिय सभाबाट अध्यादेश पारित नहुने स्थिति बन्दैछ। अध्यक्ष प्रचण्डले यो सरकार लोकतन्त्र विपरीत रहेको बताए। लोकतन्त्रमा सामान्यत विशिष्ट र अपवादबाहेक पहिलो र दोस्रो दल मिलेर संसदीय लोकतन्त्र भएको ठाउँमा सरकार बनाउने चलन छैन। नजिकै भारतमा कांग्रेस र बिजेपी मिलेर सरकार बनाउने चर्चा पनि गर्दैनन्, उनले अगाडि भने, त्यसलाई उनीहरूले ठूलो लोकतन्त्र विरोधी ठान्छन् तर नेपालमा लोकतन्त्रको विपरीत पनि भयो।"
प्रचण्डको दावी : जसपा नेपाल सत्ताको लोभमा अध्यादेशको पक्षमा जाँदैन,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मन्त्री र सत्ताको लोभमा जनता समाजवादी पार्टी नेपाल अध्यादेशको पक्षमा नजाने दावी गरेका छन्। सोमबार जनकपुर विमानस्थलमा पत्रकार सम्मेलनमा बोल्दै अध्यक्ष प्रचण्डले जसपा नेपाल अध्यादेशको पक्षमा नजाने र रोकिएका अध्यादेश पारित नहुने दावी गरेका हुन्। 'सदन सुरू भएको छ। तर,अध्यादेश सदनमा प्रस्तुत भएका छन् तर, रोकिएका छन्। विधि प्रक्रियासम्बन्धी विषयमा उहाँहरू अडिनु भएको छ। आफ्नो मुद्दालाई छोडेर सरकारका लागि जानुहुन्छ जस्तो लाग्दैन,'प्रचण्डले भने,' यदि उहाँहरूले आफ्नो अडान छोड्नु भएन भने राष्ट्रियसभाबाट अध्यादेश पारित नहुने स्थिति बन्दैछ।' पूर्वप्रधानमन्त्री समेत रहेका प्रचण्डलेसरकारले गलत मनसायले अध्यादेश ल्याएको भन्दै आपत्ती जनाए। उनले भने,' सरकारले गलत नियतिले अध्यादेश ल्याएको छ। भूमिसम्बन्धी विषय जसरी ल्याइएको छ यसको उद्देश्य गलत देखिएको छ। यो विषयमा मैले सदनमा प्रष्ट भनिसकेको छु।' प्रचण्डले अहिलेको सरकार सुशासन र भ्रष्टाचारका विरुद्धको अभियान रोक्न बनेको आरोप लगाए। 'यो सरकार जनताको पक्ष र सुशासनको पक्षमा काम गर्न बनेको हुँदैहोइन। सुशासन र भ्रष्टाचारका विरुद्ध चलेको अभियान रोक्न बनेको सरकारको हो। यसबाट राम्रो हुने आशा पनि छैन। यो सरकार असंवैधानिक छ।'"
रास्वपा सांसदको प्रश्न अन्तरजातीय विवाह गरेकै कारण पीडा भोग्नुपर्ने?,काठमाडौं : रास्वपाका प्रमुख सचेतक सन्तोष परियारले जातीय विभेदविरुद्ध ठोस कानुन बनाएर समाधान गर्न आग्रह गरेका छन्। सोमबार बसेको प्रतिनिधिसभा बैठकमा उनले हरेक वर्ष दलितमाथि हुने जातीय विभेदविरुद्ध सरकारलाई ठोस कानुन बनाएर अघि बढ्न आग्रह गरे। उनले राज्यले नै दलितमाथि अन्याय गरेको उल्लेख गरे। अन्तरजातीय विवाह गरेको र प्रेम गरेकै कारण पीडा भोग्नुपर्ने अवस्थाको अन्त्य गर्न उनले सरकारको ध्यानाकर्षण गराए। परियारले समाजमा भएका विकृति र बिसंगतिविरुद्ध सभामुख समेत लडेकाले सरकारलाई आवश्यक निर्देशन दिन आग्रह गरे।
"कोहपुरमा झण्डै २८ विगाह जग्गा अतिक्रमण, फिर्ता ल्याउन सरकारलाई ध्यानाकर्षण","काठमाडौं : बाँकेको कोहलपुर नगरपालिका११ स्थित कोहलपुर नगर विकास समितिको क्रिकेट मैदान आसपासको करिब २८ विगाह जग्गा अतिक्रमित भएको भन्दै प्रधानमन्त्री केपी शर्मा ओलीसमक्ष ध्यानाकर्षण गराइएको छ । सङ्घीय सांसद् सूर्यप्रसाद ढकाल, कोहलपुर नगरप्रमुख पूर्णप्रसाद आचार्यसहित बाँकेका जनप्रतिनिधि र राजनीतिक दलका प्रतिनिधिले आइतबार प्रधानमन्त्री ओलीलाई प्रधानमन्त्री निवास, बालुवाटारमा भेटेर जग्गा फिर्ता गराइदिन आग्रह गरेका हुन्। जिल्लास्थित सर्वदलीय बैठक बसी अतिक्रमित जग्गामा बनेका घर टहरा हटाउन गरिएको आग्रहका आधारमा गृह मन्त्रालयबाट सूचना प्रकाशन भइसक्दा पनि अतिक्रमण गर्ने पक्षले घर टहरा नहटाएकाले उच्चस्तरीय पहल गर्न प्रधानमन्त्री ओलीलाई प्रतिनिधिमण्डलले माग गरेको हो ।"
"अमरेश सिंह भन्छन् बालेन हिटलरजस्तै भए, गरिबलाई देखिसहेनन्","सांसद सिंहले भने,' म बालेन शाहलाई च्यालेन्ज गर्न चाहन्छु, हिम्मत छ भने संसद भवन ,सिंहदरबार, सर्वोच्च अदालत, बालुवाटार शीतल निवास भत्काएर देखाऊ। यो नाजीवादको शैली काठमाडौंको मेयरको चल्दैन।' काठमाडौं : प्रतिनिधिसभा सांसद अमरेश कुमार सिंहले काठमाडौं महानगरपालिकाका मेयर बालेन शाहले हिटलरशैलीमा कवाडीमाथि डोजर चलाएको भन्दै आपत्ती जनाएका छन्। सोमबार प्रतिनिधिसभा बैठकमा बोल्दै नेता सिंहले महानगरले डोजर चलाएर मजदुरलाई घाइते बनाएको भन्दै आपत्ती जनाएका हुन्।' 'काठमाडौं महानगरपालिकाका मेयर शाहले हिटलर शैलीमा हिजो कवडाीमाथि डोजर चलाएर त्यहाँ रहेका मजदुरहरूलाई घाइते बनाएका छन्। केही व्यक्तिको अस्पतालमा उपचार भइरहेको छ,'उनले भने,'यो तानाशाही प्रवृत्ति रोक्नुपर्छ।' नेता सिंहले गरिबको झुप्रो नभइ सिंहदरबार भत्काएर देखाउन मेयर शाहलाई चेतावनी समेत दिए। उनले भने,' म बालेन शाहलाई च्यालेन्ज गर्न चाहन्छु, हिम्मत छ भने संसद भवन भत्काएर देखाऊ। हिम्मत छ भने सिंहदरबार भत्काएर देखाऊ। हिम्मत छ भने रामशाहपथको सर्वोच्च अदालत भत्काएर देखाऊ। सक्छौं भने बालुवाटार शीतल निवास भत्काएर देखाऊ। यो नाजीवादको शैली काठमाडौंको मेयरको चल्दैन। ' लोकतन्त्रमा जनताको सुरक्षाको ग्यारेन्टी हुने भन्दै उनले मेयर शाह कुन तानाशाही भएर निस्केको हो ? भन्दै प्रश्न समेत गरे। उनले भने,' संघीय सरकारलाई आग्रह गर्न चाहन्छौं हरेक नेपालीको एक ठाउँबाट अर्को ठाउँमा बस्ने, जाने र बोल्ने स्वन्त्रता संविधानले दिएको छ। मेयर शाह कुन तानाशाही भएर निस्केको हो ? अहिलेको परिस्थिति देखेर नेपालमा जर्मनीको हिटलर इटलीको मुसोलिनी नाजीवाद या फासीबाद देखिएको हो।?"
एआइजीलाई राजीनामा गर्न बाध्य बनाइयो : सुमाना श्रेष्ठ,काठमाडौं : राष्ट्रिय स्वतन्त्र पार्टीकी सांसद सुमना श्रेष्ठले राजनीतिक थिचोमिचोका आधारमा एक जना एआइजीलाई राजीनामा गर्न लगाइएको आरोप लगाएकी छन्। प्रतिनिधिसभाको सोमबारको बैठकको आकस्मिक समयमा श्रेष्ठले प्रहरी निकायमा राजनीतिक हस्तक्षेप भएको र राजनीतिक थिचोमिचोका आधारमा आइतबार राति एक जना एआइजीलाई राजीनामा गर्न लगाइएको आरोप लगाइन्। प्रहरी विधेयकमाथि छलफल गर्दै गर्दा राजनीतिक नियतमा शंका नगर्नुस् भन्ने गृहमन्त्रीले यस विषयमा जवाफ दिनुपर्ने उनले बताइन्। राजनीतिक हस्तक्षेप नहोस् भनेर प्रहरी विधेयकमा संशोधन ल्याएको भन्दै उनले ऐन पारित भएपछि मात्रै राम्रो नियत देखाउनुपर्ने हो भन्दै गृहमन्त्रीलाई प्रश्न गरिन्। त्यस्तै सांसद मोहनबहादुर बस्नेतले सिन्धुपाल्चोकको भोटेकोशी गाउँपालिकामा १८ माघमा आगलागी भई २१ गते निभाएको सुनाउँदै हाइड्रोपावरका कारण आगलागी भएकाले कानुनी कारबाहीको माग गरे। त्यस्तै सांसद अब्दुल खानले माघ २६ गते कैलालीको बदैगोरिया गाउँपालिकामा एक किशोरीको बलात्कार भएको उल्लेख गर्दै दोषीलाई कानुनी कारबाहीको दायरमा ल्याउन माग गरे।
नागरिकलाई सहज सेवा दिन थप सुधारका उपाय अवलम्बन गर्नु आवश्यक छ : प्रमुख आयुक्त राई,"प्रमुख आयुक्त राईले सुशासनको अवस्था सुधार गर्न सरकारले नै अगुवाइ गर्नुपर्ने बताए। काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले नागरिकलाई सहज सेवा दिन थप सुधारका उपायहरू अवलम्बन गर्न आवश्यक रहेको बताएका छन्। अख्तियार दुरुपयोग अनुसन्धान आयोगको ३४ औँ स्थापना दिवसका अवसरमा सोमबार काठमाडौंमा आयोजित विशेष समारोहलाई सम्बोधन गर्दै उनले सूचना प्रविधिको उपयोगको विस्तार गरी सार्वजनिक सेवा प्रवाहलाई सरल र व्यवस्थित बनाउन नेपाल सरकारको प्रयास भएपनि प्रभावकारी हुन नसकेको बताएका हुन्। उनले भने, सूचना प्रविधिको उपयोगको विस्तार गरी सार्वजनिक सेवा प्रवाहलाई अनुमानयोग्य, सरल, सुलभ र व्यवस्थित बनाउने नेपाल सरकारको प्रयास भएपनि यातायात, वैदेशिक रोजगार, मालपोत, नापी,अध्यागमन, राहदानीलगायतका संघीय कार्यालयहरूको सेवा प्रवाह अपेक्षाअनुरुप प्रभावकारी हुन सकेको छैन। राईले सुशासनको अवस्था सुधार गर्न सरकारले नै अगुवाइ गर्नुपर्ने बताए। सुशासन प्रवर्द्धन गरी भ्रष्टाचार नियन्त्रण गर्न आयोगले विविध रणनीतिका साथ पहलकदमी लिएको उल्लेख गरे। सार्वजनिक सेवा प्रवाह र विकास निर्माणलाई अनुसन्धान कार्यले हतोत्साहित नबनाओस् भन्नेतर्फ सचेत रहँदै अनुसन्धान पद्धतिमा निरन्तर सुधार गरिरहेको स्पष्ट पारे। राईले सार्वजनिक स्रोत र राज्य शक्तिको प्रयोग गर्ने पदाधिकारीमा सदाचार संस्कृतिको विकास गर्न सचेतना, प्रचार प्रसार र सहकार्यको रणनीति अवलम्बन गरिएको बताए। उनले आयोजना निर्माण ढिलाई हुँदा राज्यले ठूलो नोक्सानी व्यहोर्नुपरेको भन्दै खरिद योजनालाई प्रभावकारी बनाउनुपर्ने उल्लेख गरे। खरिद योजनाबिनै खरिद, सेवा प्रवाहमा बिचौलियाको प्रभावलगायत विषयलाई सुधार गर्नुपर्ने राईले सुझाव दिए। राईले सार्वजनिक सेवा प्रवाह र विकास निर्माणलाई अनुसन्धान कार्यले हतोत्साही नबनाओस् भन्नेतर्फ सचेत रहँदै अनुसन्धान पद्धतिमा निरन्तर सुधार गरिरहेको स्पष्ट पारे। प्रदेश र स्थानीय सरकारबाट प्रदान गरिने सेवा झन् जटिल र खर्चिलो हुन गई जनताले सहज र सरल सेवा प्राप्त गर्न नसकिरहेको अवस्था छ। नागरिकलाई सरल र सहज सेवा दिनका लागि थप सुधारका उपाय अवलम्बन गर्न आवश्यक देखिएको छ उनले भने। प्रमुख आयुक्त राईले पारस्परिक कानुनी सहायता ऐन र सुपुर्दगी ऐनजस्ता महत्त्वपूर्ण कानुन कार्यान्वयन भएपनि सम्बन्धित मुलुकसँग द्विपक्षीय सम्झौता हुन नसक्दा मुलुक बाहिर हुने गरेको भ्रष्टाचारसम्बन्धी लेनदेनका विषयमा पारस्परिक कानुनी सहायतामार्फत आवश्यक तथ्य संकलन गर्न समस्या देखिएकाले आयोगको अनुसन्धान कार्यमा कठिनाइ आइपरेको बताए। उनले सम्बद्ध मुलुकसँग पारस्परिक कानुनी सम्झौता गरी सम्पत्ति शुद्धीकरण निवारणमा सकारले शीघ्र पलहदमी लिने विश्वास व्यक्त गरे।"
मानव अधिकार आयोग प्रभावकारी भएन,"विराटनगर : राष्ट्रिय मानव अधिकार आयोगको प्रभावकारितामा सरोकारावालाहरूले प्रश्न उठाएका छन्। आयोगले न्याय दिने गरी प्रभावकारी हिसाबले काम गर्न नसकेको गुनासो उनीहरूको छ। आयोगको कोशी प्रदेश कार्यालय विराटनगरले सोमबार गरेको मानव अधिकारको अवस्था विषयक अन्तरक्रिया कार्यक्रमका सहभागीले पीडितले समयमै न्याय नपाउनुले आयोग प्रभावकारी भएन भनेर प्रस्ट हुने बताए। अन्तरक्रियामा आयोगका अध्यक्ष तपबहादुर मगर, सचिव मुरारीप्रसाद खरेललगायत उपस्थित थिए। न्याय दिने कुरामा ढिलाइ गर्नु न्याय नदिनु सरह हुने भन्दै आयोगको कामकारबाही प्रभावकारी र छिटोछरितो हुनुपर्नेमा सरोकारवालाले जोड दिएका छन्। मानव अधिकारवादी संस्था अनौपचारिक क्षेत्र सेवा केन्द्र (इन्सेक)का कोशी प्रदेश संयोजक मनोहर पोखरेलले मानव अधिकार आयोगले सबैलाई समेटेर काम गर्न नसकेको र आयोग एक्लै हिँड्न खोजेको भान हुने बताए। नागरिकले पाउनुपर्ने न्यूनतम हक पनि पाएनन्। महिला र बालबालिकाहरू संविधानप्रदत्त अधिकारबाट बन्चित छन्। महिलाहरू दाइजो र बोक्सी आरोपबाट प्रताडित हुनु परिरहेको छ। अधिकार कागजमा मात्रै सीमित छन्। प्रयोग गर्न पाउने अवस्था बनेको छैन। यो वर्ष ३ सयवटा बाल हिंसाका घटना भएका छन्। छिटोछरितो न्याय दिने हिसाबबाट आयोगले काम गर्नुपर्छ, कोशी प्रदेशको मानव अधिकारको पछिल्लो अवस्थाका बारेमा जानकारी दिँदै पोखरेलले भने। अभिवक्ता विशाल दाहालले राज्यबाट मानव अधिकारको उल्लंघन धेरै भइरहेको बताए। सिबिन नेपालका संयोजक बासु अधिकारीले बालबालिकामाथि वीभत्स अपराध बढेको उल्लेख गरे। रेमिट्यान्सले मुलुक चलेको छ। तर, पारिवारिक बिखण्डनले बालबालिका धेरै पीडित छन्। नागरिकता र जन्मदर्ताको समस्या जताततै छन्। द्वन्द्वकालीन बमले बालबालिकाको ज्यान लिइरहेको छ, अधिकारी भन्छन्, निजी विद्यालयमा विद्यार्थीमाथि धेरै कुटपिट हुन्छ। आरोपित बालबालिकालाई हिरासतमा लगेर राखिन्छ। प्रहरीमा बाल निगरानी कक्षसमेत छैन। यस्ता अनेक समस्याको समाधानका लागि मानव अधिकार आयोग गम्भीर हुनुपर्नेमा अधिकारीले जोड दिए। सामर्थ्य समाज विराटनगरका अध्यक्ष चेतनाथ पोखरेलले निजी स्कुलदेखि सरकारी संरचना अपांगतामैत्री नभएको गुनासो गरे। सरकारी संरचनादेखि विभिन्न सार्वजनिक निकाय अपांगतामैत्री नहुँदा अपांगता भएकाहरूले धेरै समस्या झेल्नु परिरहेको उनको भनाइ छ। पोखरेलले यस विषयमा आयोगको ध्यान दिन जरुरी रहेको बताए। जिल्ला पहिचान सञ्जालकी झापामोरङ संयोजक सीता शेर्पा राईले होटलमा काम गर्ने महिलाहरू धेरै हिसाबले पीडित भइरहेको सुनाइन्। होटलमा काम गर्ने महिलालाई नियुक्ति पत्र दिइँदैन। उनीहरूसँग परिचयपत्र हुँदैन। सातामा बिदा पनि दिँदैनन्, उनले भनिन्, त्यहाँमाथि अनेक खालका हिंसा सहनुपर्छ। ज्यानको सुरक्षा छैन। घरपरिवारबाट अपहेलित हुनुपर्ने अवस्था छ। उनले होटललगायत विभिन्न क्षेत्रमा काम गर्ने महिलाको मानव अधिकारको रक्षाका लागि आयोगले अग्रसरता लिनुपर्ने बताइन्। महिलाले भोग्नु परेका अनेक दुःख र हिंसाका बारेमा आयोग बेखबर रहेको राईले उल्लेख गरिन्। कार्यक्रमका सहभागीहरूले नागरिकता नहुँदा एकल महिला सामाजिक सुरक्षा भत्ताबाट समेत बञ्चित हुनु परिरहेको बताए। उनीहरूले एकल महिला सुरक्षा कोष लागू गर्न माग गर्दै त्यसमा आयोगले ध्यान दिन जरुरी रहेको बताएका छन्। सबै ठाउँमा सबैको समान पहुँचका लागि पहुँच युक्तताको कार्यान्वयन किन भएन ? भनेर सरोकारावालाले प्रश्न उठाएका छन्। यसमा आयोगले नै बेवास्ता गरिरहेको उनीहरूको भनाइ छ। सबैको पहुँच सबै ठाउँमा कसरी पुर्याउन सकिन्छ ? भनेर सोच्न ढिला भइसकेको उनीहरूले बताए। सरोकारवालाहरूले विभिन्न ठाउँमा मानव अधिकार उल्लंघन र हनन हुँदा आयोग चुप लागेर बस्ने गरेको गुनासो गरेका छन्। कार्यक्रममा सुनसरीको धरान उपमहानगरपालिकाका मेयर हर्कराज राई (हर्क साम्पाङ) र उनका समर्थकले दिएको धम्कीका कारण पत्रकारले असुरक्षित महसुस गर्नु परिरहेको विषय पनि उठेको छ। आयोगका सहसचिव एवं कोशी प्रदेश कार्यालय विराटनगरका प्रमुख वीरबहादुर बुढामगरले मानव अधिकार आयोगले आफ्नो ढंगबाट काम गरिरहेको बताए। सबैले चाहेजस्तो चाँडो रिजल्ट आएन होला, उनले भने, तर, आयोगले काम गरिरहेको छ। आयोगको विराटनगर कार्यालयले यो वर्ष ३३ वटा घटनाको अनुसन्धान गरेको बुढामगरले बताए। त्योमध्ये १३ वटा टुंगोमा पुगिसकेको र २० वटा बाँकी रहेको उनको भनाइ छ। ७७ वटा उजुरी केन्द्रीय कार्यालयमा पठाइएको जानकारी बुढामगरले दिए। आयोगका सचिव मुरारीप्रसाद खरेलले आयोग त्यत्तिकै नबसेको र कुनै न कुनै हिसाबले काम गरिरहेको बताए। आयोग संवैधानिक निकाय हो। यसका अनेक बाध्यता र चुनौतीहरू छन्, उनले भने, सबैको अपेक्षा हुनु स्वभाविक हो। राज्य र राज्यका निकायलाई जवाफदेही बनाउन आयोगले सधैं भूमिका खेल्छ। खरेलका अनुसार कुनै पनि घटनामा जनधनको क्षति कम हुनुपर्छ भन्ने मान्यता आयोगको छ। ताप्लेजुङमा केबलकार निर्माणको विवाद एवं त्यसपछि उत्पन्न परिस्थितिका बारेमा पनि आयोगले अनुसन्धान गरिरहेको उनको भनाइ छ। व्यक्तिव्यक्तिबीचको घटना आयोगको प्राथमिकतामा नपर्ने जानकारी उनले दिए। व्यक्तिको झगडा राज्यले हेर्नुपर्छ। राज्यले त्यसलाई कसरी लिन्छ भन्ने कुरा मुख्य हो। राज्यले भूमिका खेल्न नसक्दा आयोगले चासो राख्छ, उनले भने। उनले सार्वजनिकदेखि सरकारी भवन तथा सडक अपांगतामैत्री हुनुपर्नेमा आयोग स्पष्ट रहेको उल्लेख गरे। मानव अधिकार आयोग अलि गम्भीर भएर काम गर्छ। अरु मानव अधिकारवादी संस्थाजस्तो चाँडो प्रतिक्रिया दिँदैन, खरेलले भने। धरानमा पत्रकार असुरक्षित भइरहेको प्रसंगमा उनले कानुन कार्यान्वयन गर्ने निकायले अभिव्यक्ति स्वतन्त्रता कुण्ठित बनाउन नमिल्ने बताए। धरानको विषय पत्रकारको मात्रै हैन, हाम्रो पनि सरोकारको विषय हो। हामी त्यसलाई नजिकबाट हेर्दै छौं। स्थानीय सरकारको जवाफदेहिताको कुरा छ। सरकारकै प्रमुख (मेयर हर्क साम्पाङ)ले मानव अधिकार बुझ्नु हुन्नजस्तो हामीलाई लाग्दैन, उनी भन्छन्। आयोगका अध्यक्ष तपबहादुरले मगर आयोगले सबैसँग सहकार्य गर्ने बताउँछन्। सबै पक्षसँग सहकार्य गरेर मानव अधिकारको रक्षा, संरक्षण र प्रवर्द्धन एवं सम्वर्द्धन गर्नुपर्छ भन्नेमा आयोग सचेत रहेको उनको भनाइ छ। आयोगसँग सबैको धेरै आशा हुँदो रहेछ। तर, पूरा गर्न गाह्रो छ। संविधानले दिएको म्यान्डेड अनुसार मानव अधिकार रक्षाका लागि आयोग सक्रिय छ, मगरले भने। अब बन्ने संरचनाहरू अपांगता मैत्री हुनुपर्छ भनेर सरकारलाई सिफारिस गरिसकिएको उनले बताए। अर्कोतर्फ आयोगका सिफारिसलाई सरकारले पूर्णरूपले कार्यान्वयन नगरेको उनले बताए। सिफारिस कार्यान्वयन त भएका छन्। तर, पूर्णरूपमा हुन सकेको छैन, आयोगका अध्यक्ष मगर भन्छन्, पाथीभराको केबलकारको विषयमा दुवै पक्षले मेरो गोरुको बाह्रै टक्का भन्न भएन। मिलाउनेतर्फ लाग्नुपर्छ।"
झापामा १४ सय केजी भारतीय माछा बरामद,"झापा : सीमा नाकाबाट अवैध रूपमा भारतीय विषादीयुक्त माछा नेपाल भित्रिरहेको पाइएको छ। झापामा लाखौँ खर्चिएर माछा पालेका कृषकहरू अवैध रूपमा भित्राइएका भारतीय माछा कारण मारमा समेत परेका छन्। राजस्व छलेर चोरी निकासीको माध्यमबाट नेपाल भित्रिरहेको माछा नियन्त्रण तथा रोकथामका लागि यहाँका माछा कृषकहरूले प्रहरी प्रशासनसँग हारगुहार गरिरहेको अवस्थामा सशस्त्र प्रहरीले सोमबार ठुलो परिमाणको माछा बरामद गरी नष्ट गरेको छ। सशस्त्र प्रहरी बल नेपाल नम्बर २ गण हेडक्वाटर झापाबाट खटिएको टोलीले बिहान ९:४५ बजेको समयमा पूर्वपश्चिम राजमार्गअन्तर्गत कन्काई नगरपालिका१ स्थित जामुनखाडी नजिकैबाट एक पिकअप माछा बरामद गरेको हो। माछा लिएर सुरुङ्गाबाट बिर्तामोडतर्फ जाँदै गरेको प्र१०२००२ च ३८४९ नम्बरको पिकअप गाडीलाई सशस्त्रले विशेष सूचनाको आधारमा नियन्त्रणमा लिएको थियो। सशस्त्रले माछासहित नियन्त्रणमा लिएको गाडी भद्रपुर गण पुर्याएका थिए। रहूँ, पंगास र पाप्लेट गरी ३५ वटा कार्टुनमा ४० केजीको दरले १४ सय केजी माछा रहेको थियो। जसको नेपाली बजार मूल्य अन्दाजी ४ लाख २० हजार रुपैयाँ रहेको जनाइएको छ। सशस्त्रले चालकसँग फेला परेको कागजात छानबिनका लागि पशु क्वारेनटाइन चेक पोस्ट काँकडभिट्टामा माछासहित कृषकहरूलाई बोलाएका थिए। बिल भौचरसहितको कागजात हेर्दा सुरज फिस सप्लायर्स पर्साले वीरगन्ज भन्सारबाट भित्राइएको माछा न्यु आदर्श फिस सेन्टर इनरुवा सुनसरीले खरिद गरी ल्याएर झापा गाउँपालिका२ स्थित वसन्त माछा पसल र मा लक्ष्मी फिस सप्लायर्स भद्रपुरको नाममा बिल काटेको पाइएको छ। सुरज फिस सप्लायर्स नामको पशु क्वारेनटाइन प्रमाणपत्रको प्रतिलिपि पनि रहेको छ। क्वारेनटाइनको प्रमाणपत्रमा हस्ताक्षर प्रस्ट नभएको र छाप पनि लगाइएको छैन। माछा पनि गन्हाई सकेकोले प्रक्रिया पूरा गरी नष्ट गरिएको पशु क्वारेनटाइन चेक पोस्ट काँकडभिट्टाका पशु चिकित्सक मुकेशकुमार सिंहले बताए। सशस्त्रले बरामद गरेको माछा अवैध बाटोबाट भित्राइएको हुन सक्ने बताउँदै पशु चिकित्सक सिंहले भने, माछा एक ठाउँबाट अर्को ठाउँसम्म पुर्याउनका लागि माछा व्यवसायीले आफू जोगिनलाई कागजात मिलाएको हुनुपर्छ र त्यो कागजात चालकको साथमा देखियो। कालो नम्बर प्लेट भएको सवारी मात्र सामान ढुवानी गर्नुपर्ने कानुनी प्रावधान रहे पनि बरामद गरिएको माछा बोकेको गाडी रातो प्लेट (निजी) रहेको छ। क्वारेनटाइनको ढुवानी प्रावधान अनुसार गाडी धनीलाई जरिवानासहित कारबाही गरिने उनको भनाइ छ। यता माछा पालन किसान समूह कोशी प्रदेशका उपाध्यक्ष मोहन शिवाकोटीले सशस्त्रले बरामद गरेको माछा भारतबाट अवैध रूपमा भित्राइएको दाबी गरेका छन्। जिल्लाको गौरीगञ्ज, गौरादह, राजगढ नाकाहरूबाट रातको समयमा अवैध रुपमा भारतीय माछा भित्रिरहेको बताउँदै उनले भने, बरामद गरिएको माछा गन्हाई सकेको छ, विभिन्न केमिकल मिसाएर ल्याएको खान अयोग्य माछा मानव स्वास्थ्यको लागि एकदमै हानिकारक हो। सशस्त्रले भन्सार छलीका विषादीयुक्त माछा बरामद अभियानलाई तीव्रता दिनुपर्ने बताउँदै उनले भने, झापामा दिनहुँ हजारौँ केजी माछा यसरी नै भित्रिरहेको छ, यसको नियन्त्रण तथा रोकथाम आवश्यक छ, सशस्त्रले यसरी नै कृषकलाई साथ दिनुपर्छ। स्वदेशी तथा अर्गानिक माछा खान समेत उनले आग्रह गरेका छन्। त्यस्तै मेची मत्स्य कृषक समूहका अध्यक्ष लक्ष्मीप्रसाद शिवाकोटीले यहाँका मत्स्य कृषकलाई विस्थापित गराउन अवैध रुपमा भित्राउने माछालाई राज्यस्तरबाटै नियन्त्रण गर्नुपर्ने बताए। मत्स्य कृषकले राज्यलाई कर तिरेर व्यापार गर्नुपर्ने अवस्थामा भन्सार छलेर ल्याएका माछा कम मूल्यमा बिक्री गर्दा यहाँका कृषक थप मार परेको उनको भनाई छ।"
तेस्रो राष्ट्रपति रनिङ शिल्डको उपाधि गौमती माविलाई,"सिन्धुली : कमलामाई नगरपालिकाको आयोजनामा भएको तेस्रो राष्ट्रपति रनिङ शिल्ड प्रतियोगिताको उपाधि गौमती माविले जितेको छ। सोमबार सिन्धुलीको खुल्लामञ्चमा सम्पन्न प्रतियोगितामा विभिन्न खेलहरूमा स्वर्ण, रजत र काश्य पदकहरू जित्दै गौमति माविले तेस्रो राष्ट्रपति रनिङ शिल्ड जितेको हो। यस्तै प्रतियोगितामा सिन्धुलीमाढीमै रहेको सिद्वस्थलि इङ्लिस बोर्डिङ स्कुल दोस्रो र कमलामाई नगरपालिका१ स्थित शिखर मावि मरिण बेल्टार तेस्रो भएको छ। प्रतियोगिताका विजयी टिमलाई कमलामाई नगरपालिकाका प्रमुख उपेन्द्रकुमार पोखरेलले नगद पुरस्कारसहित शिल्ड, मेडल र प्रमाणपत्र प्रदान गरेका छन्। गत शुक्रबारबाट सुरु भएको प्रतियोगितामा कमलामाई नगरपालिकाका सरकारी तथा निजी गरी ३६ विद्यालयको सहभागिता रहेको थियो। भलिबल, कबड्डी, तेक्वान्दो, कराँते आदि प्रमुख थिए। प्रत्येक खेलमा खेलाडीहरूले आफ्नो क्षमता र कौसल प्रदर्शन गरेका कमलामाई नगर खेलकुद विकास समितिका अध्यक्ष लोक विक्रम थापाले बताए।"
नारायणी अस्पतालको पक्षमा सर्वोच्चले फैसला गरेपछि वीरगन्जमा मनाइयो खुशीयाली,"वीरगन्ज : वीरगन्जको नारायणी अस्पतालमा ५ सय शय्याको भवन निर्माणका लागि सर्वोच्च अदालतले ५ वर्षपछि निकास दिएपछि वीरगन्जमा दीप प्रज्वलन कार्यक्रम गरेर खुशीयाली मनाइएको छ। सोमबार साँझ नारायणी अस्पतालका चिकित्सक, स्वास्थ्यकर्मी, कर्मचारी, नागरिक समाजका अगुवा,राजनीतिक दलका नेताकार्यकर्ता, विभिन्न संघसंस्थाका प्रतिनिधि लगायतले घण्टाघर चोकमा दीप प्रज्वलन गरेर खुसीयाली मनाएका हुन्। नारायणी अस्पतालमा सरकारले पाँच वर्ष पहिले नै ५ सय शय्याको भवन निर्माण गर्ने भनेर आवश्यक बजेट निकास गरे पनि सहरी विकास तथा भवन निर्माण विभाग र ठेकेदार कम्पनी बीचको विवादका कारण उक्त मुद्दा सर्वोच्च अदालतमा अड्किएर बसेको थियो। सोमबार सर्वोच्च अदालतका न्यायाधीशद्वय हरि फुयाँल र सुनिल पोखरेलको संयुक्त इजलासले विभागको पक्षमा फैसला गर्दै भवन निर्माणको नयाँ प्रक्रिया थाल्न बाटो खोलिदिएपछि वीरगन्जवासीले त्यसैको खुशीयालीमा दीप प्रज्वलन गरेका हुन्। दीप प्रज्वलन कार्यक्रममा सहभागी भवन निर्माण संघर्ष समितिका संयोजक समेत रहेका नारायणी अस्पतालका चिकित्सक डा नीरज सिंहले सर्वोच्च अदालतको फैसलाले सम्पूर्ण वीरगन्जवासी हर्षित भएको बताए। उनले भने,५ वर्षसम्म अन्योलमा रहेको अस्पतालको भवन अब बन्छ भन्ने विश्वास जागेको छ। तर हामीले अब भवन निर्माणको नयाँ प्रक्रिया तत्काल थाल्न सरकारलाई खबरदारी गरिरहन्छौं। भवन निर्माणको काम सुरु नभएसम्म हाम्रो दबाब र खबरदारी निरन्तर जारी रहन्छ। पूर्व प्रदेश सभा सदस्य राजेश्वर साह तेलीले सर्वोच्च अदालतको फैसला स्वागतयोग्य रहेको बताए। उनले भने,वीरगन्जका हकमा अन्य महत्वाकांक्षी परियोजनाका मुद्दा सर्वोच्चमा वर्षौंदेखि विचाराधीन छन्। अब ती मुद्दाको पनि सर्वोच्चले छिट्टै छिनोफानो गरिदिनुपर्छ। त्यसका लागि पनि वीरगन्जवासीले यस्तै दबाब र खबरदारी अभियान सुरु गर्नुपर्ने उनको भनाइ थियो। नारायणी अस्पतालका सूचना अधिकारी वरिष्ठ चिकित्सक डा उदयनारायण सिंहले नारायणी अस्पतालको पक्षमा आएको सर्वोच्च अदालतको फैसला सम्पूर्ण वीरगन्जवासीका लागि खुशीको विषय भएको बताए।"
भ्यानको ठक्करबाट स्कुटी चालकको मृत्यु,धरान : बराहक्षेत्र नगरपालिका१ स्थित कोशीपुलमा भ्यानको ठक्करबाट स्कुटी चालकको मृत्यु भएको छ। आज चतराबाट धरानतर्फ आउँदै गरेको प्रनं १०२००२च ५४७९ नम्बरको भ्यानले सोही दिशाबाट आउँदै गरेको प्रनं १०२०५१ प ४९९५ नम्बरको स्कुटी चालकलाई ठक्कर दिँदा धनकुटा शहिदभुमी गाउँपालिका१ का २५ वर्षीय सुमन राई गम्भीर घाइते भएका हुन्। घाइते राईको बराहक्षेत्र१ स्थित चतरा अस्पतालमा उपचारको क्रममा दिउँसो १:३५ बजे मृत्यु भएको जिल्ला प्रहरी कार्यालयका प्रहरी उपरीक्षक सुमनकुमार तिमल्सिनाले बताए। मृतकको शव धरानस्थित बिपी कोईराला स्वास्थ्य विज्ञान प्रतिष्ठान धरानमा पोस्टमार्टमका लागि पठाइएको छ। ठक्कर दिइ भागेका भ्यान चालक उदयपुर बेलका नगरपालिका३ का २१ वर्षीय सविन साह तेलीलाई इलाका प्रहरी कार्यालय चक्रघट्टीले नियन्त्रणमा लिएको जनाएको छ।
गुल्मीमा ४८ वर्षीय पुरुष मृत फेला,"गुल्मी : गुल्मीमा सोमबार दिउँसो एक पुरुष मृत फेला परेका छन्। जिल्लाको मुसिकोट नगरपालिका३ धरमपानी निवासी तुल बहादुर कार्की मृत फेला परेका हुन्। जिल्ला प्रहरी कार्यालय गुल्मीका सूचना अधिकारी एवम् प्रहरी नायब उपरीक्षक(डीएसपी) चिरञ्जीवी दाहालका अनुसार मृत भेटिएका ४८ वर्षीय कार्की माघ २६ गते बिहान कसैलाई जानकारी नगराई घरबाट हिँडेका थिए। दुई दिनदेखि सम्पर्कविहीन भएका कार्कीको घरपरिवार, आफन्त र छिमेकीले खोजतलास गरे पनि उनी भेटिएका थिएनन्। माघ २८ गते दिउँसो १ बजेतिर उनको भतिज नाता पर्ने राजु कार्कीले अस्थायी प्रहरी पोस्ट ठुलापोखरालाई जानकारी गराएका थिए। मौखिक जानकारी प्राप्त भएलगत्तै वामीटक्सार प्रहरी चौकीबाट प्रहरी नायब निरीक्षक प्रकाश शाहीको कमान्डमा पाँच जनाको टोलीसहित स्थानीय घटना स्थलमा पुगेका थिए। उनको सोमबार दिउँसो धरमपानीस्थित खोल्सामा शव फेला परेको डीएसपी दाहालले बताए। मृतक कार्कीको घर परिवारमा श्रीमती र २ छोरा रहेको भन्ने बुझिएको छ। घटनाबारे थप अनुसन्धानका प्रहरी नायब उपरीक्षक दाहालको कमाण्डमा प्रहरी टोली परिचालन भएको कार्यालयले जनाएको छ।"
जनयुद्ध दिवस मनाउन गाउँपालिकामा सार्वजनिक बिदा,"गोरखा : जनयुद्ध दिवस मनाउन गोरखाको गण्डकी गाउँपालिकाले फागुन १ गते सार्वजनिक बिदा घोषणा गरेको छ। सोमबार सार्वजनिक सूचना जारी गरी गाउँपालिकाले सशस्त्र युद्धको स्मरण र सहिदहरुप्रति सम्मानका लागि एक दिन बिदा दिने निर्णय गरिएको जनाएको हो। सार्वजनिक बिदा दिने बारे यही माघ ८ गते बसेको गाउँकार्यपालिकाको बैठकले निर्णय गरेको सूचनामा जनाइएको छ। सो दिन गाउँ कार्यपालिकाको कार्यालय, वडा कार्यालयहरू र अर्ध तथा गैरसरकारी संघ संस्थाका कार्यालयहरू तथा शैक्षिक संस्थाहरू बन्द रहने गाउँपालिको सूचनामा उल्लेख छ। माओवादी केन्द्रका अध्यक्षसमेत रहेका पुष्पकमल दाहाल(प्रचण्ड) नेतृत्वको सरकारले जनयुद्ध दिवसका दिनमा सार्वजनिक बिदा दिने निर्णय गरेकामा गतवर्षको पुस १३ गते सर्वोच्च अदालतले सो बिदा खारेज गरेको थियो। तर माओवादीका पालिका प्रमुख भएका गोरखाका कतिपय पालिकाले भने सो दिन सार्वजनिक बिदा दिँदै आएका छन् ।"
संसद भवन प्रवेश गर्न खोज्ने एक जना पक्राउ,काठमाडौं : नयाँ बानेश्वरस्थित संसद भवन प्रवेश गर्न खोज्ने एक जना पक्राउ परेका छन्। प्रहरीका अनुसार सोमबार दिउँसो संसद भवन प्रवेश गर्ने क्रममा खगेन्द्र सुनार पक्राउ परेका हुन्। अन्तरजातीय विवाह गरेका सत्येन्द्र र नेहाका लागि न्याय माग्दै उनी संसद भवन पश्न खोजेका थिए। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार फलामे साङलोसहित सुनारले निषेधित क्षेत्र तोडेर संसद भवन प्रवेश गर्न खोजेका थिए। उनलाई प्रहरी वृत्त नयाँ बानेश्वरको हिरासतमा राखिएको छ। खगेन्द्रले दलितलाई खै भन्दै खुट्टामा नेल लगाएर माइतीघर प्रदर्शन गर्दै आएका छन्। उनी संसद भवन भने दोस्रो पटक प्रवेश गर्न खोजेका हुन्। उनले गृहमन्त्री रमेश लेखककै निर्देशनमा अन्तरजातीय विवाह गरेका जोडीलाई छुटाउनका लागी प्रहरी प्रयोग गरेको र दमन गरेको भन्दै विरोध प्रदर्शन गरेका हुन्।
नेपाली ध्वजावाहक धुजाधुजा,"६५ वर्ष नाघेर अघि बढिरहेको निगमको अहिलेसम्म नियमित मर्मतसम्भारको तालिका बन्दैन भने योभन्दा ठूलो लज्जास्पद के हुन सक्छ। यो पनि नीतिगत भ्रष्टाचार हो। निगम हाँक्ने कार्यकारीलाई मात्र भन्दा पनि प्रजातन्त्र आएपछिको पनि ३५ वर्षयताका देश चलाउनेहरू पनि निगम डुब्नुका उत्तारदायी हुन्। २०१५ सालमा २८ सिट भएको डकोडा जहाजबाट नेपाल वायु सेवा निगमले सेवा सुरु गरेको हो। त्यसताका सिमरा, जनकपुर, राजविराज, दाङ, पोखरा, भैरहवा र विराटनगरमा उडान हुन्थ्यो। निगमको अन्तर्राष्ट्रिय उडान भने २०२३ सालमा ४४ सिट भएको टर्बोप्रप्र जहाजबाट भएको थियो। उक्त जहाजमार्फत भारतको पटना, दिल्ली र कलकत्तामा सेवा सञ्चालित थियो। २०२८ र २०२९ सालमा टिनअटर र बोइङ जहाजको प्रवेशपछि निगमले आफ्नो प्रगति र विकासमा फड्को मारेको थियो। २०५० सालतिर ४ बोइङ, ३ एभ्रो, ११ टिनअटर र १ पिलाटस पोटर जहाज थिए। त्यसबेला निगमले आन्तरिकतर्फ ३९ र अन्तर्राष्ट्रियतर्फ ९ वटा मुलुकका १३ वटा गन्तव्यमा सेवा प्रदान गथ्र्यो। उक्त समयमा निगम दक्षिण एसियाकै उत्कृष्ट वायुसेवा संस्थाको रूपमा परिचित थियो। तर, पछिल्ला वर्षहरूमा निगम दिनप्रतिदिन खस्किँदै गएको छ। व्यक्तिभन्दा पनि पार्टीगत रूपमा नेपाल वायुसेवा निगमलाई विकास गर्ने कुरामा कसैमा मत मिलेको देखिँदैन। बहुदलीय व्यवस्थामा धेरै दल हुनु स्वाभाविक हो। तर विकासको सवालमा सबैको एकमत हुनुपर्ने हो। विडम्बना हाम्रोमा त्यो संस्कृति छैन। राष्ट्रिय ध्वजावाहकलाई विकास गर्नेभन्दा पनि धुजाधुजा बनाउने काम भइरहेको छ। निगमलाई प्रगति कसरी गराउने भन्ने सम्बन्धमा दलगत रूपमा ठोस प्रतिबद्धता भए जस्तो लाग्दैन। ६५ वर्षको इतिहास बोकेको राष्ट्रिय ध्वजावाहकलाई फैलाउँदै आन्तरिक तथा बाह्य उडानमा छलाङ मार्नुपर्ने हो। ध्वजावाहक कमजोर हुनुमा राजनीतिक तरलतालाई दोष दिइन्छ। तर, राजनीतिक नेतृत्व दीर्घकालीन नीति तथा योजना अवलम्बन गरी निगमलाई सबल बनाउनेतिर नलागेको देखिन्छ । निगम अति राजनीतीकरणले थिलथिलो भएको छ। अन्य सरकारी संस्थाहरूभन्दा पनि निगमलाई पर्यटनको मेरुदण्डको रूपमा विकास गर्नुपर्ने हो। नेपाल पर्यटकीय देश भएकोले त्यसलाई केन्द्रमा राखेर २० वर्षे या ३० वर्षे दीर्घकाकालीन योजना बनाउँदै निगमको दायरा विस्तार गर्नुुपर्ने हो। निगम डुब्नुमा तरल राजनीति भनेर पन्छिन पाइन्न। राजनीतिक नेताको ध्येय भनेको सरकारमा जाने मात्र देखिन्छ। सरकारमा कसरी रहिरहने र आफ्ना गल्ती कमजोरीलाई ढाकछोप कसरी गर्ने भन्ने मात्र हेतु देखिन्छ। सरकारमा जुनसुकै दल राष्ट्रिय हितको कुरामा त एकमत हुनुपर्छ। नेपाली ध्वजावाहक नेपाल वायुसेवा निगममा आगामी १० वर्षमा २० वटा अन्तर्राष्ट्रिय विमान चलाउँछौं भन्नु पर्नेमा सबै दलको एकमत हुनुपर्ने हो। यसो हुने हो भने १० हजार बढीले जागिर पाउँछन्, पर्यटक बढ्दछन् र समग्र अर्थतन्त्र चलायमान बन्छ। पछिल्ला वर्षहरूमा निगम दिनप्रतिदिन खस्किँदै गएको छ। व्यक्तिभन्दा पनि पार्टीगत रूपमा नेपाल वायुसेवा निगमलाई विकास गर्ने कुरामा कसैमा मत मिलेको देखिँदैन। अर्को भनेको सही ठाउँमा सही व्यक्ति हुुनुपर्छ। प्राविधिकहरूले चलाउनुपर्नेमा स्वार्थमा आएका व्यक्तिहरूले निगम चलाएपछि कसरी काण्ड हुँदैन त ? निगमको समस्या के हो भन्ने कुरा त्योसँग सम्बन्धित प्राविधिकले बताउने हो ? विभिन्न राजनीतिक स्वार्थमा निगमको नेतृत्व सुम्पिएपछि काण्ड बाहेक अरूको आशा गर्न सकिन्न। वर्तमान नेतृत्वका कारण पनि निगममा समस्याका चाङ बढेका छन्। दुई करोड दुबईमा ह्याक भयो भनिन्छ, त्यो कसरी सम्भव छ ? अहिलेको समयमा संस्थाको पैसा कसरी ह्याक हुन सक्छ। यसको चेक एन्ड ब्यालेन्स प्रणाली हुन्छ नि। यस्तै, जहाज ३० दिनको लागि भनेर जान्छ, ९० दिनमा पनि बनेर आउँदैन। प्रत्येक जहाजको इन्जिन बनाउने २ वर्षअघि नै थाहा हुन्छ, यो नियमित प्रक्रिया हो। वाइबडीको सीचेक भनेको पनि नियमित प्रक्रिया हो, तर त्यो पनि कहिले समयमा हुँदैन। जहाजको सीचेक, मर्मतसम्भार भनेको सिधै उडान सुरक्षासँग जोडिएको हुन्छ। सीचेकमा तोकिएको घण्टा वा दुई वर्ष भन्ने हुन्छ। यीमध्ये जुनै पक्ष पनि क्रस भयो भने सीचेकमा लैजानुपर्छ। जुन कुरा निगम व्यवस्थापनलाई पहिला नै थाहा हुन्छ। त्यस्ता पक्षमा समेत गम्भीर लापरबाही भइरहेको छ। ६५ वर्ष नाघेर अघि बढिरहेको निगमको अहिलेसम्म नियमित मर्मतसम्भारको तालिका बन्दैन भने योभन्दा ठूलो लज्जास्पद के हुन सक्छ। यो पनि नीतिगत भ्रष्टाचार हो। निगम हाँक्ने कार्यकारीलाई मात्र भन्दा पनि प्रजातन्त्र आएपछिको पनि ३५ वर्षयताका देश चलाउनेहरू पनि निगम डुब्नुका उत्तरदायी हुन्। निगमका सानासाना पक्षमा पनि व्यवस्थापनले ध्यान नदिँदा उडान सुरक्षा प्रभावित बनिरहेको छ। त्यही भएर नै युरोपियन युनियन (ईयू) ले नेपाली जहाजहरूलाई कालोसूचीमा राखेको छ। यस्तै भइरहने हो भने अझै धेरै वर्षसम्म कालोसूचीबाट हट्न सम्भव देखिँदैन। उडान सुरक्षासँग भइरहेको खेलबाड अल्पबुद्धिले पनि भएको हुन सक्छ भने बढी जान्ने भएर पनि हुन सक्छ। निगममा जहाज किन्दा जहिले पनि भ्रष्टाचार भइरहेको देखिन्छ। पञ्चायतकालदेखि नै निगम सबैका लागि कमाइ खाने भाँडो भएको छ। लाउडा विमान भाडा प्रकरण जुन अहिलेसम्म सर्वोच्चमा विचाराधीन छ भने नेपालको भ्रष्टाचार इतिहासमा सधैं सम्झिने घटना पनि हो। यस्तै, वाइडबडी खरिद गर्दाको भ्रष्टाचार, चिनियाँ जहाज खरिदमा भएको चलखेलदेखि भएको एउटा टिनअटर जहाज पनि इन्जिन मर्मत समयमा नै नभएर थन्काउनु परेको अवस्था छ। निगममा खाली भ्रष्टाचार मात्र हुन्छ भनिन्छ, जबकि भ्रष्टाचार गर्ने नेतृत्व लगेर राखेपछि भ्रष्टाचार नै त हुन्छ नि। निगम नेतृत्व छान्ने बेलामा पोका बुझाउनु परेपछि निगममा छानिएर आएपछि कमाउने ध्यान हुँदैन त। यस्तो नेतृत्वको भ्रष्टाचार गरेर पैसा कमाउनेबाहेक निगमलाई सुधार्छु वा प्रगति गर्छु त भन्नेमा ध्यान नै हुँदैन नि। अरू केही नहेरी काम गर्ने मान्छेलाई ल्याउने हो भने उसले पो निगमको प्रगतिको बारेमा सोच्छ। निगममा दक्षता कति छ, योग्यता कति र अनुभव कति छ भन्नेलाई आधार बनाएर निगम नेतृत्व ल्याउनुपर्छ। अझ भन्नुपर्दा एयरलाइन्स कम्पनी चलाउन सबैभन्दा चाहिने भनेको अनुभव हो। निगममा जहाज किन्ने भन्नेबित्तिकै एजेन्टहरू सल्बलाउन थाल्छन्। हाम्रोजस्तो गरिब मुलुकले सबै जहाज किन्नुपर्छ भन्ने छैन। एमिरेट्स, इतिहाद, कतारलगायतका उड्डयन क्षेत्रका अगुवा कम्पनीहरूले त सबै जहाज शतप्रतिशत किनेका हुँदैनन्। यसलाई लिजमा लिने, भाडामा लिने वा केही प्रतिशत सेयरमा लिने जस्ता धेरै तरिकाहरू हुन्छन्। निगममा सधैं नै जहाज किन्ने मात्र किन भनिन्छ ? संस्था भाँडमा जाओस्, जहाज किन्ने नाममा केही रकम कुम्ल्याउन पाइन्छ भन्ने ध्याउन्नले गर्दा नै भ्रष्टाचार हुने हो। निगममा सधैं नै ब्रह्मलुट हुने गरेको छ। निगमले जहाज उडाएर कमाउनुपर्ने हो। तर, राजनीतिक अभीष्टमा निगम चल्दा त्यसले दिने नतिजा पनि नकारात्मक नै भइरहेको छ। आफ्नो मान्छेलाई ठेक्का नपर्दा कयौंपटक प्रक्रिया नै रद्द हुने गरेका छन्। अहिले आन्तरिक उडान शून्य हुने गरी जहाजको इन्जिन आउन नसक्दा पनि निगम कार्यकारीलाई कसैले प्रश्न सोध्न सक्दैन भने यसको अर्थ के हुन्छ। घाटामा चलिरहेको निगममा भएका जहाज मर्मतसम्भारको नाममा ग्राउन्डेड हुँदा संस्थालाई कति घाटा भइरहेको छ र यसको जिम्मेवारी कसले लिने ? सरकारका कार्यकारीदेखि मन्त्रीसम्मलाई निगममा के भइरहेको थाहा हुँदाहुँदै कार्वाही हुँदैन भने यो भन्दा ठूलो नीतिगत भ्रष्टाचार केही हुन सक्दैन। भ्रष्टाचार भनेको आर्थिक मात्र नभई नीतिगत भ्रष्टाचार पनि हो। सरकारले सिधासिधा नगरे पनि शासनमा कहीँ भ्रष्टाचार हुन्छ भने त्यसमा जिम्मेवारी पनि सरकारले लिनुपर्ने हुन्छ। तर, सधैं एकअर्कालाई दोष थुपारेर मात्र हुँदैन। नेपाली ध्वजावाहक निगमको विकास गर्नैपर्छ। सरकारले चाह्यो भने यसको समाधान पनि छ। यसका लागि प्रधानमन्त्री तथा मन्त्रिपरिषद्को कार्यालय, अर्थ मन्त्रालय र पर्यटन मन्त्रालयमा समन्वय हुनु जरुरी छ। यसका साथै निगम हाँक्न सक्नेलाई यसको जिम्मा दिनुपर्छ। अति भएपछि खति हुन्छ भनेजस्तै जनताले लखेट्ने दिन नआओस्। (लिम्बू वरिष्ठ विमान चालक हुन्।)"
प्रतिकूल बकपत्र गरेपछि घुस दिनेविरुद्ध नै अख्तियारले हाल्यो भ्रष्टाचार मुद्दा,काठमाडौं : अख्तियार दुरूपयोग अनुसन्धान आयोगले घुस दिनेविरुद्ध भ्रष्टाचार मुद्दा दायर गरेको छ। भ्रष्टाचारसम्बन्धी मुद्दाका प्रतिवादी दिपेश यादवविरुद्ध ७८ हजार बिगो कायम गर्दै आज विशेष अदालत काठमाडौंमा भ्रष्टाचार मुद्दा दायर भएको हो। आयोगका प्रवक्ता नरहरि घिमिरेका अनुसार भ्रष्टाचारसम्बन्धी मुद्दामा प्रतिवादी वीरेन्द्र साह कानुन भएको घुसरिसवत लिइ भ्रष्टाचार गरेको मुद्दामा सरकारी साक्षीका रुपमा यादवलाई अनुसन्धान अधिकृतसमक्ष पेश गरिएको थियो। उनले अनुसन्धान अधिकृतसमक्ष दिएको बयान कागजको प्रतिकूल हुनेगरी बकपत्र दिएपछि उजुरी परेको थियो। सोही उजुरीका आधारमा अनुसन्धान हुँदा निज यादवले वकपत्र गर्दा आयोगमा अनुसन्धानको क्रममा गरेको बयान व्यहोराको प्रतिकूल हुनेगरी बकपत्र गरेको पुष्टि हुन आएपछि उनीविरुद्ध आज विशेष अदालतमा आरोप पत्र दायर गरेको अख्तियारले जनाएको छ। प्रतिवादी साह कानुनलाई रकम भुक्तानी दिए वाफत घुसरिसवत रकम ७८ हजार दिएको कार्य भ्रष्टाचार निवारण ऐन २०५९ को दफा २ को उपदफा (३) बमोजिमको कसूर भएको हुँदा यादव र साहलाई ७८ हजार बिगो जरिवाना र सजायको माग गरिएको छ।
"धनगढीमा सातौं बेटी सम्मेलन सुरू, १७ जना सम्मानित","धनगढी : धनगढीमा सातौं राष्ट्रिय बेटी सम्मेलन सुरू भएको छ । आइतबार सुदूरपश्चिमका मुख्यमन्त्री कमलबहादुर शाहले एक समारोहका बीच सम्मेलनको उद्घाटन गरेका हुन् । आसनमा महिला,भाषणमा महिला र शासनमा महिला (आभासा) अभियानअन्तर्गत धनगढीमा बेटी सम्मेलन सुरू भएको हो । मूलधार महिला सेवा केन्द्र (मासवेश) उदयपुरकी अध्यक्ष नजबुल खानको अध्यक्षतामा भएको सम्मेलनमा मधेसी आयोगकी सदस्य रेणु देबी साहसहितका १७ जना महिला सम्मानित भएका छन् । कार्यक्रममा सामाजिक विकास राज्यमन्त्री सरस्वती खडका,लम्की चुहा नगरपालिकाकी मेयर शुसीला शाही,आभाषा कर्णाली प्रदेश संयोजक देबी भट्टराई,गिनिज बुकमा नाम लेखाउन सफल शेख मुन्ना,जिल्ला अस्पताल उदयुपुरका डाक्टर निर्मला चौधरी,राष्ट्रिय भूमि आयोग सदस्य इन्दिरा निरौला,नीति तथा योजना अयोग सुदूरपश्चिमकी उपाध्यक्ष डाक्टर जीवन राना चेलिबेटी सशक्तिकरण सम्मान २०८१ बाट सम्मानित भएका छन् । यस्तै अछामको ढकारी गाउँपालिका उपाध्यक्ष नेत्रकला शाही,बाजुराको गौमुल गाउँपालिका उपाध्यक्ष सीता थापा,पत्रकार महासंघ कैलालीका अध्यक्ष श्रवण देउवा,दृष्टि फाउन्डेशनकी अध्यक्ष कल्पना भट्ट, दलित अधिकार मञ्चकी कार्यकारी निर्देशक सावित्रा घिमिरे,बान्नीगढी जयगड गाउँपालिकाकी उपाध्यक्ष विन्दु रावल,फतिमा फाउन्डेशन नेपालगञ्जकी नाजीया बाना,जिल्ला महिला अधिकार मञ्च अछामकी अध्यक्ष अप्सरा कुवर र नेपाल पत्रकार महासंघ कैलालीकी उपाध्यक्ष भावना जोशीलाई पनि चेलिबेटी सशक्तिकरण सम्मान २०८१ सम्मान प्रदान गरिएको छ । सम्मेलनको दोस्रो दिन सोमबारको कार्यक्रममा प्रदेशका सामाजिक विकासमन्त्री मेघराज खडका प्रमुख अथिति रहेका थिए । सम्मेलन मंगलबार धनगढी घोषणापत्र जारी गर्दै समापन हुने आयोजक संस्थाकी अध्यक्ष नजबुल खानले जानकारी दिइन्।"
मकवानपुरमा ग्यास बुलेट दुर्घटना,हेटौंडा : मकवानपुरमा ग्यास बुलेट दुर्घटना भएको छ । त्रिभुवन राजपथ सडकखण्डअन्तर्गतको भीमफेदी गाउँपालिका वडा नम्बर १ त्रिखण्डी मन्दिर नजिकै बुलेट गाडी दुर्घटना भएको जिल्ला प्रहरी कार्यालय मकवानपुरले जनाएको छ । दुर्घटनाका कारण सो सडकखण्ड एकतर्फी मात्रै सञ्चालनमा रहेको समेत प्रहरीले जनाएको छ । आइतबार राति करिब ९ बजेतिर हेटौँडाबाट भैँसेतर्फ जाँदै गरेको एनएल ०१ के ११९७ नम्बरको १२ चक्के ग्यास बोकेको भारतीय बुलेट गाडी दुर्घटना भएको हो । ग्यास बुलेट पल्टिएको सडकको भित्ताको साइडबाट ट्रयाक खोलेर हाललाई अस्थायी रूपमा साना सवारीसाधनलाई एकतर्फी बाटो खोलिएको जिल्ला प्रहरी कार्यालय मकवानपुरका प्रवक्ता श्यामु अर्यालले बताए । ग्यास बुलेट दुर्घटनामा मानवीय क्षति भने नभएको उनको भनाइ छ । अर्यालका अनुसार ग्यास बुलेटका चालक र सहचालक दुवैजना सकुशल छन् ।
"कोहपुरमा झण्डै २८ विगाह जग्गा अतिक्रमण, फिर्ता ल्याउन सरकारलाई ध्यानाकर्षण","काठमाडौं : बाँकेको कोहलपुर नगरपालिका११ स्थित कोहलपुर नगर विकास समितिको क्रिकेट मैदान आसपासको करिब २८ विगाह जग्गा अतिक्रमित भएको भन्दै प्रधानमन्त्री केपी शर्मा ओलीसमक्ष ध्यानाकर्षण गराइएको छ । सङ्घीय सांसद् सूर्यप्रसाद ढकाल, कोहलपुर नगरप्रमुख पूर्णप्रसाद आचार्यसहित बाँकेका जनप्रतिनिधि र राजनीतिक दलका प्रतिनिधिले आइतबार प्रधानमन्त्री ओलीलाई प्रधानमन्त्री निवास, बालुवाटारमा भेटेर जग्गा फिर्ता गराइदिन आग्रह गरेका हुन्। जिल्लास्थित सर्वदलीय बैठक बसी अतिक्रमित जग्गामा बनेका घर टहरा हटाउन गरिएको आग्रहका आधारमा गृह मन्त्रालयबाट सूचना प्रकाशन भइसक्दा पनि अतिक्रमण गर्ने पक्षले घर टहरा नहटाएकाले उच्चस्तरीय पहल गर्न प्रधानमन्त्री ओलीलाई प्रतिनिधिमण्डलले माग गरेको हो । ध्यानाकर्षण पत्र बुझ्दै प्रधानमन्त्री ओलीले कसैले पनि अवैधरुपमा राज्यको सम्पति अतिक्रमण र कुनै पनि अनियमता गर्न नपाउने स्पष्ट पारे। उनले सरकारले अतिक्रमित जग्गा फिर्ता ल्याएरै छाड्ने दृढता व्यक्त गरे।"
"तीर्थयात्री बोकेको बस धादिङमा दुर्घटना : १ जनाको मृत्यु, २३ घाइते",काठमाडौं : तीर्थयात्री बोकेको बस धादिङमा दुर्घटना हुँदा एक जनाको मृत्यु र २३ जना घाइते भएका छन् । दुर्घटनामा घाइते भएकी दोलखाकी ५० वर्षीय पार्वती काफ्ले नेपाल प्रहरी अस्पताल महाराजगन्जमा उपचारको क्रममा मृत्यु भएको छ। भक्तपुरबाट चितवनको देवघाटतर्फ जाँदै गरेको बा ३ ख ८९२३ नंको बस आफैँ अनियन्त्रित भई आइतबार राति थाक्रे गाउँपालिका७ सातकिलोस्थित पृथ्वी रामार्गमा दुर्घटना भएको जिल्ला प्रहरी कार्यालय धादिङले जनाएको छ। दुर्घटनामा घाइते भएकामध्ये ३ जनाको अवस्था गम्भीर रहेको प्रहरीको भनाई छ। घाइतेको काठमाडौंको विभिन्न अस्पतालमा उपचार भइरहेको छ।
यसरी गरियो अपहरित बालकको उद्धार,"उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार भियतनामी नागरिकसँग प्रहरीले भारतीय आधार कार्डसमेत फेला पारेको छ। बालकलाई उनले भारतको पन्जाव लैजाने तयारी गरेका थिए। काठमाडौं : पाटन मंगलबजार बस्ने सरिता तामाङ दरबार स्क्वायरमा चिया बेच्छिन्। उनीसँगै साथमै हुन्छन्, दुई जना छोराहरू। उनीहरू पनि आमालाई चिया बेच्न सघाउने गर्छन्। यहि माघ २४ गते राति पनि सरिता छोराहरूसँगै चिया बेच्न पाटन दरबार स्क्वायर पुगेकी थिइन्। सधैंझैं उनी काममा व्यस्त भइन्। दुई छोराहरू सँगै खेल्दै थिए। केहीबेरमा ठूलो छोरा भाइ हरायो भन्दै एक्लै उनीछेउ आइपुगे। जिरे भनिने ४ वर्षीय पल चेपाङ एकाएक हराए। उनले यताउता खोजबिन गरिन् तर फेला पारिनन्। उनले नजिकै रहेको प्रहरी प्रभाग मंगलबजारमा खबर गरिन्। बच्चा अपहरण भएको हुनसक्ने शंका गर्दै प्रहरीले खोजी कार्य अगाडि बढायो। माघ २५ गते साँझ अपहरित बालक पल तामाङलाई प्रहरीले कलंकीको एक होटलबाट उद्धार गरेको छ। उनलाई अपहरण गरेर लैजाने व्यक्ति भने विदेशी नागरिक रहेको प्रहरीले बताएको छ। उपत्यका अपराध अनुसन्धान कार्यालयका प्रमुख रमेश वस्नेतका अनुसार बालक अपहरण गर्ने भियतनामी नागरिक पक्राउ परेका छन्। २३ वर्षीय भियतनामी नागरिक माई होङ किन्हालनले बालकलाई प्रलोभनमा दिएर कलंकी पुर्याएर एक होटलमा बन्धक बनाएका थिए। बालकलाई कलंकीस्थित इलाम मेची गेष्ट हाउसबाट उद्धार गरिएको छ। बालक अपहरण गरेर लैजाने भियतनामी नागरिक माई होङ किन्हालनको ट्राभल हिस्ट्रि भने अलि शंकास्पद भएको प्रहरीले बताएको छ। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार ति युवकसँग प्रहरीले भारतीय आधार कार्डसमेत फेला पारेको छ। बालकलाई भियतनामी नागरिकले भारतको पन्जाव लैजाने तयारी गरेका थिए। बालकलाई बेचबिखनका लागि लैजान अपहरण गरेको जस्तो देखिन्छ। प्रवक्ता आचार्य भन्छन्, पक्राउ परेका युवक विभिन्न १७ वटा भाषा बोल्छन्। उनको मोबाइलमा भारतीय नागरिकका धेरै आधारकार्डहरू रहेका छन्। बच्चा लिएर हिँड्नुपर्ने कुनै कारण बताएका छैनन्। बच्चाको परिवारलाई फोन गरेर कुनै रकम मागेको, बार्गेनिङ गरेको पनि भेटिँदैन। उनीसँग विभिन्न कम्पनीका ३ वटा मोबाइल रहेका छन्। साथै एउटा ल्यापटप र चक्कू पनि उनको साथबाट बरामद भएको छ। उनीसँग रहेको भियतनामी रकम २० हजार पनि प्रहरीले बरामद गरेको छ। अपहरित बालककी आमा पाटन दरबारमा चिया बेच्छिन्। ती युवकले बालकलाई चकलेट, चिप्सलगायतका खानेकुरा दिएर नजिक बनाएका थिए। बालकलाई भियतनामी नागरिकले भारतको पन्जाव लैजाने तयारी गरेका थिए। २३ वर्षीय भियतनामी नागरिक माई होङ किन्हालनले बालकलाई प्रलोभनमा दिएर कलंकी पुर्याएर एक होटलमा बन्धक बनाएका थिए। भियतनामी नागरिक सन् २०२३ डिसेम्बर २७ मा पहिलोपटक नेपाल आएका थिए। त्यतिबेला ११ दिन मात्रै बसेर भारतको नयाँ दिल्ली फर्किएका थिए। उनी पुनः सन् २०२४ अप्रिल २७ मा भारतको पन्जावबाट सडकमार्ग हुँदै फेरि नेपाल आएका थिए। उनी काठमाडौंमा होटल फेर्दै बसोबास गर्दै आएका थिए। उनी काठमाडौंको स्वयम्भूस्थित होटलमा दुई महिना, ठमेलको होटलमा एक हप्ता, बानेश्वरको एक बोइज होस्टलमा विगत ६ महिनादेखि बस्दै आएका थिए। बालक अपहरण गरेर लैजाने भियतनामी नागरिक माई होङ किन्हालनको ट्राभल हिस्ट्रि भने अलि शंकास्पद भएको प्रहरीले बताएको छ। काठमाडौंमा बसेर उनले विभिन्न भाषा सिक्दै आएका थिए। स्वयम्भू, कपन, बौद्धलगायत विभिन्न गुम्बाहरूमा पनि उनले लामा भाषा सिकेका थिए। उनी पटकपटक ललितपुरको पाटन दरबार स्क्वायर जाने गरेका थिए। त्यहि क्रममा अपहरित बालक र उनको दाजुसँग क्रिसमसको साँझ पाटनमै पहिलोपटक भेट भएको थियो। ति युवकले बालकहरूलाई चकलेट, चिप्स तथा विभिन्न खानेकुरा दिएर नजिक बनाएका थिए। त्यसयता उनीहरूको पटकपटक भेट भएको थियो। बालक पललाई उनले माघ २४ गते पाटनबाट अपहरण गरेका थिए। घटनाबारे खबर पाएपछि प्रहरीले सीसीटिभी फुटेज संकलन गरेर अनुसन्धान सुरु गरेको थियो। पाटनबाट इन्ड्राइभ बुक गरेर उनी झम्सिखेल गएको र त्यँहावाट पुनः अर्को ट्याक्सी चढेर उक्त दिन उनी सुन्धारा पुगेका थिए। ट्याक्सी बुक गरेर काठमाडौंको सुन्धारास्थित श्री गुरु होटलमा बसेका थिए। उनले काठमाडौंबाट वीरगञ्ज जाने न्यू साजन एसी सोफा विथ स्लिपर कोचको बस नम्बर ६८१८ नम्बरमा दुई वटा सिट बुक गरेर टिकट काटेका थिए। उनी सोही दिन कलंकीमा रहेको उक्त होटलमा पुगेका थिए। होटल सञ्चालकलाई उनले बालक आफ्नो दिदीको छोरा रहेको भनेर झूटो विवरण दिएका थिए। बालकलाई वीरगञ्ज हुँदै भारतको पन्जाव पुर्याउने योजना रहेको खुलेको छ। भियतनामी नागरिक नेपाली समेत बोल्छन्। प्रहरीसँगको बयानमा उनले आफू पाटन घुम्न जाँदा बालकलाई भेटेको बताएका छन्। बालकलाई भेट्ने क्रममा उनकी आमाले बच्चालाई अत्यन्त पिट्ने गरेको र आफूलाई माया लागेर लिएर आएको बयान दिएका छन्। यो पनि पढ्नुहोस चार वर्षीय बालकको अपहरण गर्ने भियतनामी नागरिक पक्राउ"
सिम्रिक एयरलाई बेथानचोक गाउँपालिकाको सम्मान,"काभ्रे : डढेलो नियन्त्रणमा महत्त्वपूर्ण भूमिका खेल्दै आएको सिम्रिक एयरलाई काभ्रपलाञ्चोकको बेथानचोक गाउँपालिकाले सम्मान गरेको छ। सिम्रिक एयरका अध्यक्ष एवं क्याप्टेन रामेश्वर थापालाई गाउँपालिकाले सोमबार सम्मान पत्र प्रदान गरेको हो। हालै काभ्रेको महाभारत वन क्षेत्रमा लागेको डढेलो सिम्रिक एयरले हेलिकोप्टरबाट निभाएको थियो। डढेलो नियन्त्रणमा योगदान पुर्याएबापत सिम्रिक एयरलाई सम्मान गरिएको गाउँपालिका अध्यक्ष भगवान अधिकारीले बताए। उनले बेथानचोक गाउँपालिकाको बस्ती नजिकको ज्वानोथुम्की, रमितेडाँडा, खानेपानीको मुहान क्षेत्र महाभारत लेकमा लागेको भीषण डढेलो नियन्त्रणका लागि सिम्रिक एयरले हेलिकोप्टर उपलब्ध गराउँदै प्राकृतिक विपत्ति न्यूनीकरणमा विशेष सहयोग पुर्याएको बताए। 'यस क्षेत्रका नागरिकहरूको जीवन सुरक्षित गर्नुका साथै महाभारत क्षेत्रको वन पैदावर, अमूल्य जडिबुटी, दुर्लभ वन्यजन्तुलगायतका प्राकृतिक सम्पत्तिको संरक्षण गर्ने कार्यमा सिम्रिक एयर र क्याप्टेन थापाको सहयोग प्रशंसनीय छ,' अध्यक्ष अधिकारीले भने। सम्मान कार्यक्रममा प्रमुख अतिथिसमेत रहेका क्याप्टेन थापाले महाभारत रेन्जको वन सम्पदा मानव सभ्यतासँग जोडिएको बताए। यसको संरक्षण गर्नु सबैको साझा दायित्व रहेको उनको भनाइ छ। क्याप्टेन थापाले विगतमा मुलुकको राजनीतिक स्थायित्वका साथै द्वन्द्व न्यूनीकरणमा आफूले कार्य गरेको स्मरण गर्दै अब मुलुक विकासका चरणमा प्रवेश गरेकाले यसका लागि सबैले आआफ्नो क्षेत्रबाट सक्दो सहयोग गर्न आवश्यक रहेको बताए।"
वैदेशिक रोजगारीका लागि विभिन्न देश पठाइदिने भन्दै ठगी गर्ने तीनजना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिने भन्दै रकम ठगी गरेको आरोपमा ३ जनालाई प्रहरीले पक्राउ गरेको छ । पक्राउ पर्नेहरूमा अर्घाखाँचीको सन्धिखर्क नगरपालिका८ घर भई ललितपुरको ललितपुर महानगरपालिका१ बस्ने ३५ वर्षीया प्रभा श्रेष्ठ रायमाझी, बर्दियाको राजापुर नगरपालिका७ घर भई काठमाडौंको बूढानीलकण्ठ नगरपालिका१० बस्ने ३४ वर्षीया सिर्जना पौडेल र खोटाङको हलेसी तुवाचुङ नगरपालिका५ घर भई भक्तपुरको सूर्यविनायक नगरपालिका४ बस्ने ३८ वर्षीय राकेशन राई रहेका छन्। पक्राउ मध्ये प्रभाले सिंगापुर पठाइदिछु भन्दै ३ जना पीडितबाट ७ लाख रुपैयाँ, सिर्जनाले क्रोएसिया पठाइदिन्छु भन्दै २ जना पीडितहरूबाट ६ लाख रुपैयाँ र राकेशनले युके पठाइदिन्छु भन्दै ५ जना पीडितहरूबाट १९ लाख ५० हजार रूपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले प्रभालाई ललितपुर महानगरपालिका१ बाट र सिर्जनालाई काठमाडौं बूढानीलकण्ठ नगरपालिका१० बाट आइतबार तथा राकेशनलाई भक्तपुर सूर्यविनायक नगरपालिका४ बाट शुक्रबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
चोख्याउँ राजनीति,"नेपालमा भ्रष्टाचार झन्झन् बढ्दो छ। देश संघीय प्रणालीमा गएपछि गाउँगाउँमा सिंहदरबार भएजस्तै भ्रष्टाचार स्थानीय निकायसम्म पुगेको छ। केही जनप्रतिनिधि पनि भ्रष्टाचारको मुद्दामा तानिएका छन्। भ्रष्टाचार पहिले केन्द्रमा हुन्थ्यो, अहिले स्थानीय तहमा बढेको छ। पछिल्ला वर्षहरूमा भ्रष्टाचार बढ्नुको मुख्य कारण यसलाई नियन्त्रण गर्ने निकायको अधिकार खोसिनु हो। अख्तियार दुरुपयोग अनुसन्धान आयोगले २०४७ सालमै पाएको अधिकार अहिले झन् संकुचन गरिएको छ। जसले यसको कार्यक्षेत्र साँघुरिएको छ। प्रधानमन्त्री कार्यालयअन्तर्गत राष्ट्रिय सतर्कता केन्द्र छ। तर केन्द्रले काम गरेको देखिन्न। अख्तियार र महालेखा परीक्षकको कार्यालयले राष्ट्रपति समक्ष वार्षिक प्रतिवेदन पेस गर्छन् तर प्रतिवेदनको सुझाव कार्यान्वयनमा सरकार उदासीन देखिन्छ। भ्रष्टाचारका मुद्दाहरूमा पहिलेभन्दा फितलो कानुन बन्न थालेका छन्। देशमा गणतन्त्र स्थापनापछि त झन् आयोगले सम्पूर्ण निकायमा हुने भ्रष्टाचारको अनुसन्धान र छानबिन गरी मुद्दा दायर गर्न पाउनुपर्ने हो। तर त्यो भइरहेको छैन। संघीय संसद्, प्रदेश सभा वा सोअन्तर्गतका समितिको बैठकमा भएको काम कारबाही, निर्णय वा त्यस्तो बैठकमा कुनै सदस्यले बोलेको वा गरेको कुनै काम कुराको सम्बन्धमा नेपाल सरकार मन्त्री परिषद् वा सोको कुनै समितिले गरेको कुनै नीतिगत निर्णय वा अदालतको न्यायिक काम कारबाहीका सम्बन्धमा आयोगबाट अनुसन्धान, तहकिकात वा अन्य कुनै कारबाही हुने छैन भनेर ऐनमा उल्लेख छ। त्यसैले मन्त्री परिषद्ले कुनै पनि निर्णय गरे आयोगसहित कुनै निकायले हेर्न सक्ने प्रावधान छैन। नीतिगत निर्णयको आडमा भ्रष्टाचारको मुद्दाबाट उम्कन साना खरिद सम्बन्धीदेखि नीतिगतभन्दा बाहिरका ठूलठूला विभिन्न प्रकारका निर्णयहरू मन्त्रिपरिषदबाट हुने गरेको छ। राज्यलाई घाटा पार्ने, अनुचित कार्य, अख्तियार दुरुपयोग गर्नेहरूले नीतिगत निर्णयको आडमा उन्मुक्ति पाएका छन्। यो लोकतन्त्रको सिद्धान्त र मर्मविपरीत छ। स्वार्थ बाझिएको र नीतिगत निर्णयसम्बन्धी व्याख्या हुनुपर्छ। त्यसैले भ्रष्टाचारको मुद्दाबाट उम्कन हरेक ससाना निर्णय मन्त्रिपरिषदमा लगेर गराइन्छ। नीतिगत निर्णयको आडमा छानबिन, अनुसन्धान र तहकिकात कुनै पनि निकायले गर्न पाउँदैन। नेपालले आफ्नो सदाचार प्रणालीअन्तर्गत रहेर काम गर्नुपर्ने हुन्छ। ट्रान्सपरेन्सी इन्टरनेसनल नेपालले राष्ट्रिय सदाचार प्रणाली बनाएर सरकारलाई पेस गरेको छ। नेपालको अखण्डता, पारदर्शिता र जवाफदेहिता कायम राख्न केही पिलरहरू बनाइएको छ। जसमा व्यवस्थापिकीय, संघीय कार्यपालिका, न्यायपालिका, सार्वजनिक सेवा, कानुन कार्यान्वयन, निर्वाचन आयोग, अख्तियार दुरुपयोग अनुसन्धान आयोग, महालेखा परीक्षक, राजनीतिक दल, सञ्चारमाध्यम, नागरिक समाज, व्यापार व्यवसाय र संस्थानहरूको भूमिका हुनुपर्छ र उनीहरूले आआफ्नो काम गर्नुपर्छ भन्नेछ। राष्ट्रिय सदाचार प्रणालीमा जुनजुन पिलरहरू छन्, ती सबैले राम्रोसँग काम गरे नेपालमा भ्रष्टाचार न्यूनीकरण हुन्छ। जुन राजनीतिक दलले भ्रष्टाचार गर्नु भनेको आमाको रगत खानु सरह हो भनेको थियो, सोही दलले अवैध धनलाई वैध करारनामामा दिने गरी पेस गरेको सम्पत्ति शुद्धीकरण विधेयक संसद्मा रहेका सम्पूर्ण राजनीतिक दलहरूले अनुमोदन गरिसकेको अवस्था छ। अहिले संसद्मा रहेका सबै दल अवैध धनलाई वैध तुल्याउने बाटो खुलाउनेमा लागिपरेका छन् भन्ने बुझिन्छ। हरेक राजनीतिक नियुक्ति भागबण्डामा हुन्छ, न्यायालयको न्यायाधीशसमेत। भागबण्डाको नियुक्ति बन्द गर्नुपर्यो। अर्थसचिवहरू अवकाश पाउनेबित्तिकै अर्को आयोगमा नियुक्त हुन्छन्। कमसेकम कुलिङ पिरियड तीन वर्ष त हुनुपर्यो नि। अर्थ सचिवले खर्च गरेको पैसाको हिसाबकिताब आफैंले जाँच्ने ठाउँ महालेखा परीक्षकमा नियुक्त गरिदिएको छ। आफूले गरेको हिसाबकिताब आफैंले जाँच्न अन्त कतै पाइँदैन। तर नेपालमा यस्तो हुन्छ। पार्टीगत र आफ्ना मान्छेलाई एकपछि अर्को पदमा राजनीतिक नियुक्तिको निरन्तरता दिइरहेको देखिन्छ। यसले के देखाउँछ भने राजनीतिक दबाब र प्रभावले नै भ्रष्टाचार मौलाउँदै गएको छ। सार्वजनिक पद धारण गरेकाको सम्पत्ति उजागर गर्नुपर्ने हो, त्यो भएको छैन। सम्पत्ति विवरण सरकारको अद्यावधिक रेकर्डमा सधैं रहनुपर्छ। अहिले भूमिसम्बन्धी विधेयक संसदम् प्रस्तुत भएको छ। देशको जग्गा जमिन आफू हुँदै आफ्नो कार्यकर्तालाई बाँड्न पाइन्छ कि भन्ने मनशायले यो विधेयक ल्याएको जस्तो देखिन्छ। महान्यायाधिवक्ताको नियुक्ति प्रक्रिया सन्तोषजनक छैन। प्रधानमन्त्रीअन्तर्गत मात्र भएको देखिन्छ। महान्यायाधिवक्ता भनेको राज्यको कानुन व्यवसायी हो। फौजदारी न्यायको सामान्य सिद्धान्त र फौजदारी ऐनअनुसार राज्यलाई न्याय दिलाउने काम गर्नुपर्नेमा यस्तो भूमिका देखिन्न। यहाँ सर्वसाधारण जनताको न्यायप्रतिको पहुँच निकै जटिल र महँगो छ। भ्रष्टाचारविरुद्धको संयुक्त राष्ट्रसंघीय महासन्धिमा नेपालले सन् २००३ मा हस्ताक्षर गर्दा भ्रष्टाचारसम्बन्धी विषयमा पारदर्शिता अपनाउने, विश्वव्यापी रूपमा एकजुट भएर अगाडि बढ्ने र अन्तर्राष्ट्रिय कानुनको पालना गर्ने प्रतिबद्धता जनाएको थियो। सन् २०११ मा यो अनुमोदन भइसके तापनि यसअन्तर्गत बन्नुपर्ने कानुनहरू नेपालमा अझै बनिसकेका छैनन्। हरेक वर्ष संयुक्त राष्ट्रसंघमा रिपोर्ट पठाउनुपर्ने हुन्छ। तर त्यहाँ नेपालको रिपोर्ट सन्तोषजनक देखिन्न। कसुरजन्य र आपराधिक आर्जनहरू र त्यस्ता आर्जनहरू सरह मूल्य रहेको सम्पत्ति रोक्का, बरामद र जफत गर्ने, स्वार्थको द्वन्द्व, सुराकी, पीडित, साक्षी, विशेषज्ञ र पत्रकारको संरक्षण र अन्तर्राष्ट्रिय संगठित अपराधलगायतका सम्बन्धी कानुन बन्न बाँकी छ। नेपालको कानुनमा गर्नुपर्ने सुधारहरू र बाध्यात्मक रूपमा बनाउनुपर्ने कानुनहरू पनि नबनेको अवस्था छ।नेपालमा भ्रष्टाचार नियन्त्रणका धेरै निकाय भए पनि त्यो कार्यगत रूपमा अगाडि बढ्न सकेको छैन। आयोगहरूमा नियुक्ति गर्दा पार्टीगत भागबण्डा, परिवार, चिनजान र आम्दानीको प्रभाव बढी देखिन्छ। निजामती सेवामा जागिर सकिनेबित्तिकै कुलिङ पिरियड नराखी विशेष गरेर अख्तियार, महालेखा परीक्षकजस्ता निकायमा नियुक्त गर्दा सार्वजनिक सेवाका मात्र लग्ने र नागरिक समाजबाट नलग्ने अवस्थाले गर्दा नेपालमा भ्रष्टाचार नियन्त्रण हुन सकेको छैन। जसले गर्दा विश्वको अरू मुलुकसरह हामी अगाडि बढ्न सकेका छैनौं। कतिपय कार्यालयमा त सरकारले नै बिचौलियामार्फत आउ भनेर लाइसेन्स प्राप्त बिचौलिया खटाइदिएको छ। मृत्यु दर्ता र नाता प्रमाणित गर्दा परिवारको एउटालाई मात्र प्रमाणपत्र दिइन्छ। परिवारमा दाजुभाइ धेरै छन् र भोलि उसले उक्त कागज अरूलाई नदिन सक्छ। आमाबाबु सबैका भएकाले अधिकार सबैको लाग्छ। त्यसैले कम्तीमा कलर फोटोकपीमा उक्त पत्र सरोकारवाला सबैलाई उपलब्ध गराइने व्यवस्था हुनुपर्छ। जनताले कर तिरेको ठाउँमा एउटा फोटोकपी मेसिन र यस्तै सानातिना सुविधा हुनैपर्यो। नेपालमा सानालाई ऐन ठूलालाई चैन चरितार्थ देखिन्छ। ठूलठूला भ्रष्टाचारको काण्डमा मुछिएकालाई कारबाही हुँदैन र भए पनि एकदमै न्यून सजाय। हामीले यस्ता काण्डलाई ढाकछोप गर्यौं भन्ने यहाँका नेताहरूलाई लाग्ला तर अन्तर्राष्ट्रिय निकायले नजिकबाट नियालेर बसेका छन्। जसले गर्दा हामीलाई हेर्ने दृष्टिकोणमा परिवर्तन भएको छ। भ्रष्टाचार रोक्न कानुन बनाएर वा नागरिक सचेत भएर मात्रै पुग्दैन। पहिले नेतृत्व तह नै भ्रष्टाचारविरुद्ध प्रतिबद्ध हुनुपर्यो। अनि मात्र त्यो कानुनले काम गर्छ। अन्यथा राजनीतिक दबाब र प्रभावमा भ्रष्टाचार मौलाइरहन्छ। त्यसपछि जनतालाई पनि सचेत र इमान्दार बनाउनुपर्यो। भ्रष्टाचार नियन्त्रणमा सरकार दरिलो रूपमा अघि बढ्नुपर्छ। बलियो कानुन बनाएर कार्यान्वयन गर्नुपर्छ। भ्रष्टाचार नियन्त्रणसम्बन्धी काम गर्ने निकायलाई सशक्त ढंगमा अगाडि बढाउन सक्नुपर्छ। सम्पत्ति शुद्धीकरणमा कडाभन्दा कडा कानुन बनाउनुपर्छ। अझ स्वतन्त्र ढंगको एउटा छुट्टै सम्पत्ति शुद्धीकरण आयोग जरुरी छ। राष्ट्रपतिदेखि प्रधानमन्त्री, मन्त्री, सांसद सबैलाई छानबिन र अनुसन्धान गर्न सक्ने खालको हुनुपर्छ। अख्तियारलाई अधिकार सम्पन्न बनाउनुपर्छ। यसले नीतिगत निर्णय, न्यायालय, सेना सबैभित्रका भ्रष्टाचारलाई हेर्न पाउनुपर्छ। त्यहाँ तालिम प्राप्त स्थायी कर्मचारी हुनुपर्यो। आयोगलाई एआईयुक्त उपकरणहरू, दक्ष जनशक्ति र स्रोतसाधन सम्पन्न बनाउनुपर्यो। आयुक्त नियुक्त गर्दा दलीय भागबण्डामा नभई राम्रो काम गर्नेहरू, नागरिक समाजका व्यक्तित्वलाई पनि समावेश गर्नुपर्यो। आयोगको सुझावलाई सरकारले कार्यान्वयनमा ल्याउनुपर्छ। स्टिङ अपरेसन र अनुचित कार्यलाई एउटा निकायबाट निकाले पनि अर्को कुनै निकायले हेर्नुपर्ने हो। तर कुनै निकायमा नराखेको हुनाले यसको अधिकार अख्तियार दुरुपयोग अनुसन्धान आयोगमा नै पुन राख्नुपर्ने देखिन्छ। अनि मात्र नेपालमा भ्रष्टाचार न्यूनीकरण हुन्छ। यसमा जनताको पनि ठूलो भूमिका हुन्छ। जनताले भ्रष्टाचारीलाई भोट दिन छोड्नुपर्छ। आफ्ना प्रतिबद्धतालाई पूरा नगरेका नेतालाई पटकपटक भोट दिएर जिताएपछि मैले गरेको काम त ठीकै रहेछ भन्ने भान उनीहरूलाई पर्छ र भ्रष्टाचारले प्रश्रय पाउँछ। हरेक नेपालीले नेपालको कानुन जाने भ्रष्टाचारविरुद्ध बोल्न र खबरदारी गर्न सकिन्छ। नेपालमा ठूलठूला आन्दोलन भए। यसले केही परिवर्तन पनि ल्यायो। नयाँ संविधान बन्यो। तर पनि भ्रष्टाचारविरुद्धको अभियान भने ओझेलमा पर्यो। भ्रष्टाचार दिनदिनै मौलाउँदै गयो। त्यसैले अबको आन्दोलन भनेको भ्रष्टाचारविरुद्धको आन्दोलन हुनेछ। अब आन्दोलन भयो भने पुराना सबै निर्णयहरू खारेज भएर भ्रष्टाचार गर्नेलाई भ्रष्टाचारविरुद्धको अभियानबाट निस्किएको नयाँ शक्तिले कारबाहीमा लैजाने सम्भावना प्रबल छ। यसको सम्भावना धेरै निकट आइसकेको देखिन्छ। समयमा नै सबै राजनैतिक दलहरूले सुशासनका लागि पहल गरेर सच्चिने समय आएको छ। प्रधानाङ्ग, ट्रान्सपरेन्सी इन्टरनेसनल नेपालकी निवर्तमान अध्यक्ष हुन्।"
अनलाइन जुवा खेलाउने २३ जना पक्राउ,"काठमाडौं : अनलाइन जुवा खेलाउने कार्यमा संलग्न रहेको आरोपमा २३ जना पक्राउ परेका छन्। भारत बिहार राज्य बाका घर भई काठमाडौं बूढानीलकण्ठ नगरपालिका३ गैरीगाउँ बस्ने २२ वर्षीय वकिल कुमार यादव समेत २३ जनालाई आइतबार साँझ प्रहरीले पक्राउ गरेको हो। घरमा अनलाइन जुवा खेलाई रहेको सूचनाका आधारमा जिल्ला प्रहरी परिसर काठमाडौं र प्रहरी प्रभाग बूढानीलकण्ठबाट खटिएको प्रहरीले उनीहरूलाई ८१ हजार रुपैयाँ, विभिन्न कम्पनीका ८८ थान मोबाइल र १० थान ल्यापटपसहित पक्राउ गरेको जिल्ला प्रहरी परिसर काठमाडौंले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ। यसअघि पनि ललितपुरको सानेपामा रहेको दुईवटा घर भाडामा लिएर ठगी गर्ने २४ जना पक्राउ परेका थिए। उपत्यका अपराध अनुसन्धान कार्यालयको टोलीले विभिन्न आठवटा बेटिङ एप्समार्फत अनलाइन जुवा खेलाएर आर्थिक कारोबार गर्ने व्यक्तिहरूलाई पक्राउ गरेको हो। पक्राउ पर्नेमा १० जना भारतीय र १४ जना नेपाली नागरिक थिए। उक्त समूहले ३ अर्ब ४ करोड ७३ लाख ५६ हजार ६१२ रुपैयाँ बराबरको कारोबार गरेका हुन्। प्रहरीका अनुसार भारतमा बस्दै आएका एक व्यक्तिले ६ महिनाअघि उक्त दुईवटा घर भाडामा लिएका थिए।"
