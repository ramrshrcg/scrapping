शीर्षक,विवरण
'भ्रामक र दुषित समाचार प्रशारण गर्नेमाथि छानबिन गरी कानुनी कारबाही गरियोस्',"काठमाडौं : नेपाल बार एशोसिएशनले सिधाकुरा डटकमको समाचारले भ्रम सिर्जना गरेर काल्पनिक र झुठा आरोप लगाउने कार्य गरेर स्वतन्त्र न्यायपालिकामाथि नियोजित आक्रमण गर्ने कार्य भएको बताएको छ। सिधाकुरा डटकमबाट सम्प्रेषित 'भ्रष्ट्राचारका चार सय मुद्दा डिसमिस गर्न सर्वोच्चका न्यायाधीशसहित डिल शीर्षक समाचारप्रति नेपाल बार एशोशिएशनले गम्भीर ध्यानाकर्षण जनाएको छ। नेपाल बार एशोसिएशनका अध्यक्ष एवं वरिष्ठ अधिवक्ता गोपालकृष्ण घिमिरे र महासचिव एवं अधिवक्ता अन्जिता खनालले विज्ञप्ति जारी गरेर अस्पष्ट, अपूर्ण, भ्रामक र दुषित सामाग्री उत्पादन, प्रशारण गर्ने गराउने कार्यमा संलग्न सञ्चार माध्यम र व्यक्तिहरूउपर आवश्यक छानबिनको माग गरेका छन्। 'प्रेस स्वतन्त्रताको अर्थ स्वच्छन्दता होइन। न्यायपालिका र कानुन व्यवसायउपरको अवाञ्छित आक्रमण नेपाल बार एशोसिएशनलाई स्वीकार्य हुन सक्तैन। न्यायको अन्तिम आस्थाको केन्द्र न्यायपालिकाको सम्मान गर्नु र त्यसउपरको जनआस्था अभिवृद्धि गर्नु प्रत्येक नेपालीको कर्तव्य हुन जान्छ,' विज्ञप्तिमा भनिएको छ। नागरिकको न्याय प्राप्तीको आस्था र धरोहरको अन्तिम केन्द्रको रूपमा रहेको न्यायपालिकामा कार्यरत न्यायाधीश र स्वतन्त्र न्यायपालिकाको पहरेदार कानुन व्यवासायीहरू समेतलाई जोडेर भ्रामकरूपमा अस्पष्ट र अपूर्ण समाचारले स्वतन्त्र न्यायपालिकामाथि भ्रम सिर्जना गरेको नेपाल बार एशोशिएशनको ठहर छ। 'अस्पष्ट, अपूर्ण, भ्रामक र दुषित सामाग्री उत्पादनप्रशारण गर्ने सञ्चार माध्यम र व्यक्तिमाथि आवश्यक छानबिन गरी सत्य तथ्य पत्ता लगाई स्वतन्त्र न्यायपालिका, स्वतन्त्र कानुन व्यवसाय र सञ्चारगृहसमेत उपर नियोजित आक्रमण गर्ने गराउने कार्य लोकतन्त्रलाई नै कमजोर पार्ने गतिविधि भएकाले त्यस्तो कार्य किमार्थ उचित मान्न सकिँदैन। तसर्थ, संलग्न व्यक्तिहरूलाई आवश्यक कानुनी कारबाहीसमेत गर्न नेपाल बार एशोसिएशन सम्बन्धित निकायसँग जोडदार माग गर्दछ,' विज्ञप्तिमा भनिएको छ। सिधाकुरा डटकमले एक्सक्लुसिभ भन्दै ४ सय बढी भ्रष्टाचारका मुद्दा ढिसमिस गराउन सर्वोच्चका न्यायाधीश सहभागी बैठकको स्टीङ अपरेशन, कैलाश सिरोहिया र क्याप्टेन रामेश्वर थापा पनि जोडिए, शीर्षक अतिरञ्जित सामग्री आज बिहान प्रसारण गरेको थियो। सिधाकुरा डटकमले अन्नपूर्ण मिडिया नेटवर्कका अध्यक्ष थापा, कान्तिपुर मिडिया ग्रुपका अध्यक्ष कैलाश सिरोहिया, वरिष्ठतम् न्यायाधीश आनन्दमोहन भट्टराई, अन्नपूर्ण पोस्ट्का विशेष संवाददाता सुरेन्द्र काफ्ले, वरिष्ठ अधिवक्ताद्वय हरि उप्रेती र किशोर विष्टको नाम जोडेर कीर्ते अडियो बनाई तथ्यहीन सामग्री प्रसारण गरेको थियो। प्रेस काउन्सिल नेपालले पनि समाचार सामग्री प्रसारण गर्नु आचारसंहिताको गम्भीर उल्लंघन र प्रेस स्वतन्त्रताको चरम दुरुपयोग भन्दै भ्रामक अडियो २४ घन्टाभित्र हटाउन कडा निर्देशन दिएको छ। यता सर्वोच्च अदालतका न्यायाधीश आनन्दमोहन भट्टराईले पनि समाचारको कडारूपमा भर्त्सना गरेका छन्। पत्रकार सुरेन्द्र काफ्लेले भने उक्त समाचारविरुद्ध साइबर ब्युरो, प्रेस काउन्सिल र पत्रकार महासंघमा उजुरी दिएका छन्।"
शनिबार देशका यी स्थानमा हुने छ वर्षा,"काठमाडौं : शनिबार गण्डकी, कर्णाली र सुदूरपश्चिम प्रदेशका पहाडी भूभागमा आंशिकदेखि साधारणतया बदली रही देशको बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार गण्डकी, कर्णाली र सुदूरपश्चिम प्रदेशको पहाडी भूभागका थोरै स्थानमा तथा बाँकी पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। लुम्बिनी प्रदेशका केही स्थानहरूका साथै सुदूरपश्चिम प्रदेश ,कोशी, बागमती र गण्डकी प्रदेशका थोरै स्थानहरूमा हावाहुरीको सम्भावना रहेको छ। शनिबार राति गण्डकी, कर्णाली र सुदूरपश्चिम प्रदेशका पहाडी भूभागमा आंशिक बदली रही देशको बाँकी भूभागमा आंशिक बदलीदेखि मौसम मुख्यतया सफा रहने छ। गण्डकी र कर्णाली प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको तथा उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। कोशी प्रदेश, मधेश प्रदेश र लुम्बिनी प्रदेशका थोरै स्थानहरूमा हावाहुरीको सम्भावना रहेको छ।"
धेरै अमेरिकी कम्पनीले ठूलो लगानी लिएर नेपाल आउन चाहेका छन् : अतुल,"काठमाडौं : अमेरिकन व्यवसायीहरूको नेतृत्वदायी संस्था यूएस चेम्बर अफ कमर्सका वरिष्ठ उपाध्यक्ष अतुल कश्यपले अर्थमन्त्री वर्षमान पुनसँग भेटेका छन्। १६ र १७ वैशाखमा हुने तेस्रो अन्तर्राष्ट्रिय लगानी सम्मेलनमा सहभागी हुन निजी क्षेत्रका प्रतिनिधिहरूको नेतृत्व गरेर आएका कश्पयले शुक्रबार सिंहदरबारस्थित मन्त्रालयमा मन्त्री पुनसँग भेटेका हुन्। उनले धेरै अमेरिकी लगानीकर्ता नेपालमा लगानी गर्न इच्छुक रहेको बताए। हालः नेपालमै रहेको बहुराष्ट्रिय कम्पनी कोकाकोलाले ठूलो मात्रामा लगानी बढाउने तयारी गरेको जानकारी उनले मन्त्री पुनलाई गराए। त्यस्तै सूचना प्रविधि क्षेत्र र अन्तर्राष्ट्रिय स्तरको फन पार्कमा ठूलो लगानी गर्न अमेरिकी कम्पनीहरु इच्छुक रहेको उनको भनाइ थियो। काकाकोलाले धेरै ठूलो स्तरमा लगानी विस्तार गर्दैछ, उनले भने, अन्तर्राष्ट्रिय स्तरको फन पार्क र सूचना प्रविधिको क्षेत्रमा पनि लगानी गर्न इच्छुक छौं। नेपालको सरकारले लगानीका लागि वातावरण बनाउनेमा आफूहरु आशावादी रहेको विश्वास उनले व्यक्त गरे। वैदेशिक लगानीलाई स्वागत गर्ने नीति छः मन्त्री पुन भेटमा मन्त्री पुनले नेपालमा अन्तर्राष्ट्रिय लगानी भित्र्याउने विषयलाई सरकारले प्राथमिकतामा राखेको बताए। प्रधानमन्त्री पुष्पकमल दाहाल प्रचण्डले आफूसहित मन्त्तिपरिषदका सबै सदस्यलाई देशबाहिरको लगानी ल्याउने र देशभित्रका लगानीकर्तालाई पनि प्रोत्साहित गर्न निर्देशन दिएको उनले उल्लेख गरे। नेपाल लोकतान्त्रिक प्रणाली र प्रतिस्पर्धात्मक बजारको पक्षमा रहेकाले संसारका सामु थप खुला हुन चाहेको मन्त्री पुनको भनाइ थियो। उनले लगानीमैत्री वातावरण निर्माणका लागि सरकारले केही दिनअघि मात्र लगानी प्रतिकूल ठानिएका ९ वटा कानूनमा परिमार्जनका लागि अध्यादेश ल्याएको जानकारी गराए। हामीले अध्यादेशमार्फत हालसालै मात्र ९ वटा कानूनमा सुधारको प्रक्रिया अगाडि बढाएका छौं, उनले भने, फेरिएको सन्दर्भ र लगानीकर्ताको सुझावका आधारमा थप सुधार गर्दै जाने सोचेका छौं।"
मुस्ताङमा तिलिचो ताल र निलगिरि पदमार्ग स्तरोन्नति गरिँदै,"जोमसोम : हिमाली जिल्ला मुस्ताङको घरपझोङ गाउँपालिकाले विश्वकै अग्लो उचाइको तिलिचो ताल जाने पदमार्ग र निलगिरी आईसफल पदमार्ग सडकको स्तरोन्नति सुरु गरेको छ। यी दुवै सडक पर्यटकीय पदमार्ग हुन्। प्रधानमन्त्री रोजगार कार्यक्रम २०८००८१ को वार्षिक स्वीकृत कार्यक्रम अन्तर्गत घरपझोङ गाउँपालिकामा तिलिचो ताल पदमार्ग सडक र निलगिरी आईसफल जाने पदमार्ग सडक मर्मतसुधार एवं स्तरोन्नति सुरु गरिएको हो। प्रधानमन्त्री रोजगार कार्यक्रमका लागि चालु आर्थिक वर्ष घरपझोङ गाउँपालिकालाई ५० लाख ७ हजार बजेट विनियोजन भएको घरपझोङ गाउँपालिकाकी रोजगार संयोजक शर्मिला श्रीसले जानकारी दिइन्। उनका अनुसार प्रधानमन्त्री रोजगार कार्यक्रम कार्यान्वयन गराउन संघीय सरकारबाट २१ लाख ४९ हजार र वैदेशिक ऋण सहायता २८ लाख ५८ हजार बजेट विनियोजन भएको हो । घरपझोङ गाउँपालिका ४ र ५ नम्बर वडामा तिलिचो र निलगिरि आईसफल पदमार्ग सुधारका लागि २८ जना बेरोजगार स्थानीय जनशक्ति परिचालन गरिएको छ। गाउँपालिकाको अन्य वडाहरूमा सिँचाइ कुलो निर्माण तथा स्तरोन्नतिका साथै अन्य कार्यमा ३७ जना बेरोजगार स्थानीय जनशक्तिलाई परिचालन गरिएको घरपझोङकी रोजगार संयोजक श्रीसले उल्लेख गरिन्। घरपझोङ गाउँपालिकाले प्रधानमन्त्री रोजगार कार्यक्रम अन्तर्गत ६५ जनालाई दैनिक ज्याला ७६० रुपैयाँ दिने सम्झौता गरी सय दिनका लागि काममा खटाएको रोजगार संयोजक श्रीसको भनाइ छ। प्रधानमन्त्री स्वरोजगार कार्यक्रमका लागि घरपझोङका १,२ र ३ नम्बर वडाहरूमा १२१३ जनाका हिसाबले काममा खटाइएको हो भने वडा ४ र ५ मा रहेका २८ जना बेरोजगार युवाहरूलाई पदमार्ग मर्मत तथा सुधारमा लगाइएको रोजगार संयोजक श्रीसले जनाइन्। घरपझोङ गाउँपालिकाको रोजगार शाखाले तिलिचो पदमार्ग र निलगिरि आइसफल पदमार्ग मर्मतसुधार एवं स्तरोन्नतिका लागि २५ किलोमिटरको दूरी तय गरेको छ। घरपझोङ५ ठिनी हुँदै नमुखलेंकसम्म जाने पदमार्ग सडक अन्तर्गत चालु वर्षको रोजगार कार्यक्रमको बजेटले नमखुलेंक तलको झोर खोलादेखि नमखु खर्कसम्म र नमखुलेंक खर्कको पदमार्ग सडकदेखि निलगिरि आईसफल हुँदै सैनिक उच्चशिखर शिक्षालय कैसाङ माथिको छमा ताल पहुँच मार्गको सोचिलेंकसम्मको पदमार्ग सडकको मर्मत तथा सुधार एवं स्तरोन्नति गरिने रोजगार संयोजक श्रीसले बताइन्।"
"गुल्मीमा तीन हजार जनामा औलो जाँच, एक जनामा पुष्टि","गुल्मी : चालु आर्थिक वर्षमा गुल्मीमा झण्डै तीन हजार ८५ जनामा औलो जाँच गरिएको छ। जिल्लाका १२ वटै स्थानीयमा पुगेर औलो जाँच गरिएको स्वास्थ्य कार्यालय गुल्मीले जनाएको छ। बिहिबार विश्व औलो दिवसका अवसरमा कार्यालयले जिल्लास्थित सञ्चारकर्मीसँग औलोको जोखिम, लक्षण र रोकथामका उपायका बारेमा सञ्चारकर्मीसँग छलफल तथा अन्तरक्रिया समेत गरेको हो। चालु आर्थिक वर्षमा जिल्लाभर तीन हजार ८५ जनामा स्वास्थ्य चेकजाँच गरिएको छ। जसमा एक जनामा मात्रै औलो पोजेटिभ देखिएको कार्यालयले जनाएको छ। जिल्लामा रहेका स्वास्थ्य संस्थाबाट निःशुल्क रुपमा आरडिटीको माध्यमबाट यसको चेकजाँच गर्न सकिने जिल्ला स्वास्थ्य कार्यालय गुल्मीका निमित्त कार्यालय प्रमुख श्रीकृष्ण भट्टराईले जानकारी दिए। गुल्मीमा औलोको जोखिम कमै देखिएको छ। पछिल्लो समय तराईका जिल्लासँगै पहाडी जिल्लामा समेत औलो फैलिरहेकाले सचेतना अपनाउन स्वास्थ्य कार्यालय गुल्मीका जनस्वास्थ्य निरीक्षक वोम अर्यालले आग्रह गरे।"
इलाम र बझाङमा आज उपनिर्वाचन,"इलामबझाङ : इलाम क्षेत्र नम्बर २ मा आज प्रतिनिधिसभा सदस्यका लागि उपनिर्वाचन हुँदैछ । ४२ वडा रहेको निर्वाचन क्षेत्रमा १ लाख १५ हजार ८ सय ७९ मतदाता छन् । यी मतदातामध्ये ४२२ जना नयाँ मतदाता थपिएका हुन् । शनिबार बिहान ७ देखि साँझ ५ बजेसम्म मतदान हुने र निर्भयका साथ मतदानमा भाग लिन निर्वाचन आयोगले अपिल गरेको छ । निर्वाचनका लागि ७९ मतदानस्थल तोकिएका छन् । यी मतदान स्थलमा १४९ मतदान केन्द्रमा मतदान गराउने तयारी भएको छ । निर्वाचनका लागि ७४५ कर्मचारी निर्वाचनमा खटाइएको छ । मुख्य निर्वाचन अधिकृत केशवप्रसाद घिमिरेका अनुसार निर्वाचन सम्पन्न गरेको दुई दिनभित्र मत परिणाम घोषणा गर्ने तयारी गरिएको छ । वैशाख १५ गते इलाम जिल्लाभर सार्वजनिक यातायात नचल्ने गरी सर्वदलीय बैठकले निर्णय गरेको छ । सबै केन्द्रमा निर्वाचनको व्यवस्थापन महिला कर्मचारीले गर्ने भएका छन् । त्यस्तै, बझाङ प्रदेशसभा निर्वाचन क्षेत्र नम्बर १ (१) मा पनि आज चुनाव हुँदैछ । ९३ मतदान केन्द्रका लागि ४ सय ६५ कर्मचारी परिचालन गरिएका छन् । सबै मतदान केन्द्रका कर्मचारी निर्वाचन सामग्रीसहित मतदानस्थलमा पुगिसकेका र मतदानका तयारीमा सकिएको छ । वैशाख १३ गते नै मतदान अधिकृत, सहायक मतदान अधिकृत, मतदान कर्मचारी र सहायक कर्मचारीहरू मतदान केन्द्र पुगिसकेका थिए । निर्वाचन क्षेत्रभरि १२ सय जना सुरक्षाकर्मी परिचालन गरिएका छन् । उपनिर्वाचनमा नेपाल प्रहरी र सशस्त्र प्रहरीले सुरक्षा दिनेछन् । उपनिर्वाचनलाई शान्त र भयरहित वातावरणमा सम्पन्न गर्नका लागि निर्वाचन क्षेत्रभित्र रहेका मतदान केन्द्रलाई संवेदनशीलताको आधारमा वर्गीकरण गरेर सुरक्षाकर्मी परिचालन गरिएको निर्वाचन आयोगले जनाएको छ । ७४ मतदानस्थलमा रहेका ९३ मतदान केन्द्रमा ३१ हजार ५ सय ४९ पुरुष र ३० हजार १ सय ९९ महिला गरी कुल ६१ हजार ७ सय ४८ मतदाताले मतदान गर्नेछन् । जिल्ला निर्वाचन कार्यालय बझाङका निर्वाचन अधिकृत मानबहादुर धामीले निष्पक्ष र भयरहित वातावरणमा चुनाव हुने बताए । बझाङमा ठूला साना दलका गरी ११ जना उम्मेदवार चुनावी मैदानमा छन् । इलाममा १ लाख १५ हजार ८ सय ७९ मतदाता बझाङमा ६१ हजार ७ सय ४८ मतदाता २ हजार ३ सय प्रहरी खटिँदै इलाम२ को प्रतिनिधिसभा र बझाङ१ को (१) मा हुन लागेको प्रदेशसभा निर्वाचनमा २ हजार ३ सय ८७ प्रहरी परिचालन हुँदैछन् । शनिबार हुने उपनिर्वाचनका लागि पर्याप्त सुरक्षा व्यवस्थाको प्रबन्ध गरिएको नेपाल प्रहरीले जनाएको छ । प्रहरी प्रवक्ता भीमप्रसाद ढकालका अनुसार दुवै जिल्लाका ४२ मतदान स्थललाई अति संवेदनशील स्थलका रूपमा राखिएका छन् । दुइटा जिल्लामा हुने उपनिर्वाचनका लागि १ सय ५३ मतदानस्थल छन् । जसमध्ये ४५ मतदानस्थललाई संवेदनशील स्थलका रूपमा राखिएका छन् । प्रहरीले उपनिर्वाचनको सुरक्षा तयारी पूरा भएको जनाएको छ । पत्रकार सम्मेलन गरेर प्रहरीले उपनिर्वाचन हुने दुवै क्षेत्रमा सुरक्षा व्यवस्था चुस्त पारिएको जनाएको हो । प्रहरीका अनुसार निर्वाचनपूर्वको सुरक्षा, निर्वाचनको दिनको सुरक्षा र निर्वाचनपछिको सुरक्षालाई अलगअलग कार्ययोजना बनाएर सुरक्षा व्यवस्था लागू गरिएको छ ।"
"इलाम र बझाङका ४२ मतदानस्थल अतिसंवेदनशिल, बल प्रयोग गर्ने प्रहरीको तयारी","काठमाडौं : शनिबार हुने उपनिर्वाचनका लागि इलाम र बझाङमा गरी २ हजार ३८७ जना प्रहरी खटिएका छन्। नेपाल प्रहरीका प्रवक्ता भिमप्रसाद ढकालले दुवै जिल्लामा ४२ मतदान स्थललाई अति संवेदनशिलको सूचीमा राखिएको बताए। इलाम र बझाङमा उपनिर्वाचनका लागि १५३ मतदानस्थल तोकिएको छ। सम्भावित जोखिम र सुरक्षा चुनौतीको ख्याल गर्दै सरकारले चारै तहका सुरक्षा फोर्स परिचालन गरेको छ। अतिसंवेदनशिल मतदान स्थानमा १२ देखि १७ जना प्रहरीको टोली खटिने छ। जसमा सशस्त्र प्रहरी बल र राष्ट्रिय अनुसन्धान विभागका प्रहरी पनि खटिनेछन्। त्यस्तै नेपाली सेनाले मतदान स्थलको बाहिरी सुरक्षाको निगरानी गर्नेछ। संवेदनशिल मतदानस्थलमा ९ देखि १४ जना प्रहरी कर्मचारी खटिनेछन्। इलाम२ बाट निर्वाचित पूर्वसभामुख सुवासचन्द्र नेम्वाङको भदौ २६ गते हृदयाघातको कारण निधन भएको थियो। उनको निधनसँगै सो निर्वाचन क्षेत्रमा प्रतिनिधिसभा सदस्य खाली भएको थियो। त्यस्तै प्रदेश सभा सदस्य रहनुभएका बझाङ १ बाट निर्वाचित पृथ्वीबहादुर सिंहको गत असार २५ मा सवारी दुर्घटनामा परेर निधन भएको थियो। उपनिर्वाचनलाई सुरक्षित तरिकाले सम्पन्न गर्न नेपाल प्रहरीले बल प्रयोग गर्नेसम्मको तयारी गरेको छ। निर्वाचनमा खटिएका कर्मचारीको काममा बाधा पुर्याउने, मतपत्र र मतपेटीका च्यात्न, साट्न तथा विगार्न सक्ने अवस्था आएमा, आचारसंहिताको उल्लंघन गरेमा तथा निर्वाचनविरोधी गतिविधि गरेमा सुरुमा सम्झाइ बुझाई गर्ने यदि सम्झाउदा नमानेमा बल प्रयोग गर्नेसम्मको अधिकार नेपाल प्रहरीलाई छ। उपनिर्वाचनमा हुने सम्भावित खतरामा निर्वाचनविरोधी दल र समूहका गतिविधि, निर्वाचनलाई जातीय, धार्मिक, साम्प्रदायिक र क्षेत्रीयकरण गर्ने कार्य, पैदल तथा सडकमार्गको अवरोध, डर, धाक, धम्की, अपहरण र आगजनी लगायतका कार्यहरू हुनसक्ने आँकलन गरिएको छ। त्यस्तै सुरक्षाकर्मीलाई मिसगाइड गर्ने, अफवाह फैलाउने, निर्वाचन प्रक्रियामा अवरोध गर्ने, आचारसंहिताको उल्लघन गर्ने लगायतका गतिविधिलाई सम्भावित खतराको सूचीमा राखिएको छ।"
कर्णालीमा वार्षिक २३ हजार मेट्रिक टन खाद्यान्न अपुग,"सुर्खेत : कर्णाली प्रदेशमा वार्षिक २३ हजार मेट्रिक टनभन्दा धेरै खाद्यान्न अपुग हुने गरेको पाइएको छ। कर्णाली प्रदेश कृषि विकास निर्देशनालयको तथ्यांक अनुसार प्रदेशमा वार्षिक रुपमा २३ हजार चार सय ३४ मेट्रिक टन खाद्यान्न अपुग हुने गरेको हो। राष्ट्रिय जनगणना २०७८ अनुसार कर्णाली प्रदेशको जनसंख्या १६ लाख ८८ हजार चार सय १२ रहेको छ। यो संख्यालाई आधार मान्दा कर्णालीमा वार्षिक एक जनालाई दुई सय एक किलो खाद्यान्न आवश्यक पर्दछ। कर्णालीमा अहिले वार्षिक तीन लाख २० हजार आठ सय ९० मेट्रिक टन खाद्यान्न उत्पादन हुने गरेको छ। कर्णालीलाई पूर्ण रुपमा खाद्यान्नमा आत्मनिर्भर हुन तीन लाख ४४ हजार तीन सय २४ मेट्रिक टन खाद्यान्न आवश्यक पर्ने कृषि विकास निर्देशनालयका कृषि प्रसार अधिकृत तिलकप्रसाद पाण्डेले राससलाई जानकारी दिए। जिल्लागत रुपमा सल्यान, दैलेख र सुर्खेत मात्रै खाद्यान्नमा आत्मनिर्भर छन्। अन्य सात जिल्लालाई आफ्नै उत्पादनले वर्षभर धान्न नसक्ने गरेको पाण्डेले बताए। ९१ हजार ३३ मेट्रिक टन खाद्यान्न उत्पादन हुने सुर्खेत खाद्यान्नमा आत्मनिर्भर छ। सुर्खेतमा चार हजार आठ सय ६७ मेट्रिक टन मौज्दात रहने गरेको निर्देशनालयले जनाएको छ। त्यसैगरी खाद्यान्नमा आत्मनिर्भर जिल्ला सल्यान हो। सल्यानमा वार्षिक ४७ हजार सात सय ८८ मेट्रिक टन खाद्यान्न आवश्यक पर्ने भए पनि ५२ हजार तीन सय ७४ मेट्रिक टन उत्पादन हुने गरेको छ। पाण्डेका अनुसार दैलेखमा पनि वार्षिक ५६ हजार आठ सय १२ मेट्रिक टन उत्पादन हुन्छ। जबकी दैलेखलाई ५० हजार तीन सय ६१ मेट्रिक टन खाद्यान्न आवश्यक पर्ने गरेको छ। अन्य सात जिल्ला भने खाद्यान्नमा आत्मनिर्भर हुन सकेका छैनन्। अहिले पनि डोल्पामा वार्षिक पाँच हजार ९९ मेट्रिक टन खाद्यन्न अपुग छ। यस्तै, हुम्लामा आठ हजार पाँच सय ६५, मुगुमा छ हजार ४३९, जुम्लामा तीन हजार पाँच मेट्रिक टन खाद्यान्न बार्षिक रुपमा अपुग हुने गरेको छ। सबैभन्दा धेरै कालिकोटमा १० हजार तीन सय १७ मेट्रिक टन वार्षिक रुपमा खाद्यान्न अपुग हुँदा रुकुम पश्चिममा एक हजार ६१५ र जाजरकोटमा चार हजार दुई सय ९९ सय मेट्रिक टन खाद्यान्न वार्षिक रुपमा अपुग हुने गरेको कृषि विकास निर्देशनालयको तथ्यांकमा छ। यस वर्ष हावाहुरीको कारण मकैबालीमा र केही जिल्लाको धानबालीमा क्षति भएको तथा भूकम्पका कारण भण्डारण भएको खाद्यान्न क्षति भएका कारण खाद्यान्न बचतमा कमी देखिएको निर्देशनालयले जनाएको छ। कृषिमा आत्मनिर्भर बनाउने गरी काम गरेका छौँ कृषि विकास निर्देशानालय कर्णाली प्रदेशका निर्देशक चित्रबहादुर रोकायले प्रदेशलाई नै खाद्यान्नमा आत्मनिर्भर बनाउन विभिन्न कार्यक्रम सञ्चालन गरिरहेको जानकारी दिए। निर्देशानालयले गरेका प्रगतिको बारेमा जानकारी दिन आयोजित अन्तरक्रिया कार्यक्रममा बोल्दै निर्देशक रोकायले सुर्खेतमा मात्रै उत्पादन पकेट क्षेत्र तोकेर त्यही अनुसारको व्यवसायमा लाग्न प्रेरित गरिएको बताए। पकेट विकास कार्यक्रम अन्तर्गत आलु, तरकारी, अदुवा बेसार, मौरी, च्याउखेती प्रवर्द्धन कार्यक्रम सञ्चालन गरिएको भन्दै तरकारी, बदाम, मकै, धान खेतीलाई प्रोत्साहन गरिएको बताए। तीन सय ७२ वटा कृषि सिँचाइ निर्माण गरी पाँच हजार पाँच सय ८० हेक्टर सिँचाइ पुगेको भन्दै उनले त्यसबाट करिब सात हजार छ सय जनाले आंशिक रोजगारी पाएको बताए। निर्देशनालयले २८ वटा कृषि सडक निर्माण गरेको भन्दै उनले दलित अति विपन्न तथा लक्षित वर्ग विशेष कृषि तथा आयआर्जनमूलक कार्यक्रम सञ्चालन गरिएको उनले सुनाए। उत्पादनमा जोड र बजारीकरणको ग्यारेन्टी गर्नेगरी आफूहरूले काम गरेको उनको भनाइ छ। वीरेन्द्रनगर र गुर्भाकोट नगरपालिकामा कोल्डस्टोर निर्माण गरी सञ्चालनमा ल्याइएको उनको भनाइ छ। किसानलाई उत्पादनमा जोड्न ब्याज अनुदान कार्यक्रममा किसानलाई जोडिएको उनको भनाइ छ। अब कृषिमा यान्त्रिकरण र आधुनिकीकरण गर्नेगरी आगामी योजना बनाउने र कृषिमा बजेट पनि बढाउनुपर्ने उनको भनाइ छ। तथ्यांकअनुसार कर्णालीका पालिकाले कृषिमा वार्षिक एक प्रतिशत मात्रै बजेट विनियोजन गर्ने गरेका छन्। पालिकाले पनि कृषि क्षेत्रमा बजेट बढाउनुपर्ने सुझाव दिइएको छ। रासस"
"साइबर ब्युरो, प्रेस काउन्सिल र पत्रकार महासंघमा उजुरी त्यो न मैले बोलेको हो, न मेरो बोली नै हो","काठमाडौं : अन्नपूर्ण पोस्ट्का विशेष संवाददाता सुरेन्द्र काफ्लेले तथ्यगत आधार र प्रमाणबिना चरित्रहत्या गर्ने उद्देश्यले सिधाकुरा डटकमले प्रसारण गरेको सामग्रीको तथ्य पुष्टि गर्न प्रसारकलाई चुनौती दिँदै कारबाहीका लागि विभिन्न निकायमा उजुरी गरेका छन्। सिधाकुरा डटकमले एक्सक्लुसिभ भन्दै ४ सय बढी भ्रष्टाचरका मुद्दा ढिसमिस गराउन सर्वोच्चका न्यायाधीश सहभागी बैठकको स्टीङ अपरेशन, कैलाश सिरोहिया र क्याप्टेन रामेश्वर थापा पनि जोडिए शीर्षकमा अतिरञ्जित सामग्री शुक्रबार बिहान प्रसारण गरेको थियो। त्यसमा काफ्लेले बोलेको भन्दै कृत्रिम अडियोसमेत प्रयोग गरिएको थियो। त्यो न मैले बोलेको हो। न मेरो बोली नै हो, उनले उजुरीमा भनेका छन्, मेरो नाममा नाटकीय अडियो तयार पारी चरित्रहत्या र गालीबेइज्जती गरिएकाले दोषीलाई हदैसम्म कारबाही होस्। काफ्लेले नेपाल प्रहरीको साइबर ब्युरो, प्रेस काउन्सिल नेपाल र नेपाल पत्रकार महासंघमा उजुरी गर्दै भनेका छन्, पत्रकारिताको मूल्य, मान्यता र आचार संहिताको ठाडो उल्लंघन गर्दै मेरो नाम जोडेर चरित्र हत्या गरी मान प्रतिष्ठामा आघात पुर्याएकाले छानविन गरी यसमा संलग्नलाई अविलम्ब कारबाहीका लागि यो निवेदन पेस गरेको छु। उनले आफू पत्रकारिताको निष्ठा, मूल्य मान्यता र आचार संहितामा रहेर दुई दशकभन्दा लामो समयदेखि सञ्चारकर्ममा संलग्न रहेको उल्लेख गर्दै भनेका छन्, ममाथिको आरोप पुष्टि गर्न चुनौती दिन चाहन्छु। मैले भन्दै नभनेको र बोल्दै नबोलेको अवस्थामा कपोलकल्पित ढंगले भ्रमपूर्ण तवरमा फेक अडियो निर्माण गरिएको छ। उनले साइबर ब्युरोलाई यसको प्राविधिक परीक्षण गरी सत्य तथ्य पहिल्याउन आग्रहसमेत गरेका छन्। उनले यसबाट आफ्नो इज्जत प्रतिष्ठामा क्षति पुगेको उल्लेख गर्दै दण्डका लागि नेपाल सरकारका सम्बन्धित निकायमार्फत दोषीसँग लडिरहने उद्घोष गरेका छन्। उक्त निराधार, भ्रमपूर्ण सामग्रीमाथि अविलम्ब प्रतिबन्ध लगाई सम्बन्धितमाथि छानविन गरी हदैसम्म कारबाही गर्न उनले माग पनि गरेका छन्।"
मौलिक संस्कृतिको संरक्षण गर्न पुर्ख्यौली नृत्य प्रतियोगिता,"बेनी : म्याग्दीको अन्नपूर्ण गाउँपालिका२ भुरुङ तातोपानीमा पुर्ख्यौली नाच प्रतियोगिता आयोजना गरिएको छ। अन्नपूर्ण गाउँपालिका स्थापना भएपछि पहिलो पटक आयोजना गरिएको पुर्ख्यौली प्रतियोगिताले भुरुङ गाउँमा सांस्कृतिक उत्सव छाएको छ। पुन, मगर समुदायको मौलिक संस्कृतिको रुपमा रहेको पुर्ख्यौली नाचको संरक्षण र प्रचारप्रसारका लागि पुर्ख्यौली नाच प्रतियोगिता आयोजना गरिएको हो। भूमे पूजाको अवसरमा अन्नपूर्ण गाउँपालिका२ को वडा कार्यालयले बिहिबार देखि भुरुङ गाउँमा आयोजना गरेको प्रतियोगितामा विभिन्न १२ समूहले सहभागिता जनाएका छन्। प्रतियोगितामा प्रथम हुनेलाई नगद ७५, दोस्रो हुनेलाई ६० हजार र तृतीय हुनेलाई ४५ हजार रुपैयाँको साथमा प्रमाणपत्रद्वारा पुरस्कृत गरिने प्रतियोगिताका मूल संयोजकसमेत रहेका वडा अध्यक्ष ओमप्रसाद फगामीले जानकारी दिए। उनका अनुसार, शनिबार सम्म चल्ने प्रतियोगितामा उत्कृष्ट मादले नाच, मारुनी नाच, हाइ मार्ने समूह, भाका तथा शब्द छनौट, पोशाक, अनुशासनको विद्यामा नगद प्रमाणपत्रद्वारा पुरस्कृत गरिने छ। पुर्ख्यौली नाच पुन, मगर समुदायमा पुर्खौदेखि चलिआएको पाइन्छ, पछिल्लो समय यो नाच युवा पुस्ताले अगाडि बढाउन नसक्दा हराएर जाने जोखिम बढेको थियो, उनले भने नयाँ पुस्तालाई संस्कृति हस्तान्तरण गर्ने माध्यमका रुपमा हामीले यो प्रतियोगिता अघि बढाएका हौँ। प्रतियोगितामा सहभागी पुर्ख्यौली नाचहरुमा अन्नपूर्ण गाउँपालिकाका विभिन्न वडाका जनप्रतिनिधि, आमा समूह, युवायुवती, बालबालिका र वृद्धवृद्धा समेतले सहभागिता जनाएका छन्। प्रतियोगितालाई सफल बनाउन अन्नपूर्ण गाउँपालिकाले तीन लाख रुपैयाँ सहयोग गरेको अध्यक्ष भारतकुमार पुनले बताए। स्वदेश तथा विदेशमा रहेका भुरुङता तोपानीवासीको नेतृत्वमा प्रतियोगिता सम्पन्न गर्न १९ लाख रुपैयाँ सहयोग जुटेको आयोजकले जनाएको छ। गाउँपालिकाका प्रमुख प्रशासकीय अधिकृत अमृत सुवेदीले पर्यटकीय सम्भावनाले भरिपूर्ण अन्नपूर्ण गाउँपालिकामा रहेका कला र संस्कृतिलाई सांस्कृतिक पर्यटनको माध्यमबाट स्थानीयको आयआर्जन वृद्धि र जीवनस्तर सुधारमा गाउँपालिकाले जोड दिएको बताए।"
निर्वाचन पूर्वाधार विकास कार्यक्रम अदालतबाट रोकिनु राम्रो होइन : सभामुख घिमिरे,"तानसेन : प्रतिनिधिसभाका सभामुख देवराज घिमिरेले संघ तथा प्रदेशका व्यवस्थापिका संसदलाई दिगो र स्थायीरूपमा सञ्चालन गर्नसके मात्र संघीयताको पूर्ण कार्यान्वयन गर्न सकिने बताएका छन्। राजनीतिक दलको समीकरण परिवर्तनले सरकार सञ्चालनमा प्रभाव पर्ने, सरकारको कारण संसद प्रभावितँ हुदै आएको अवस्थामा व्यवस्थापिकालाई बलियो बनाउन उनले जोड दिए। प्रदेशहरू स्वायत्तः भनिए पनि केन्द्रमा राजनीतिक समीकरण परिवर्तन हुनेवित्तिकै प्रदेशहरूमा हलचल पैदा हुने अवस्थाको अन्त्य गरेर जान सकेमात्र संघीयतालाई पूर्णरूपमा लागू गर्न सकिने उनको भनाइ छ। देशमा व्यवस्थापिका, कार्यपालिका र न्यायपालिकाहरूको आआफ्नै नीतिनियम कानुनअनुसार सञ्चालन भएपनि पछिल्लो समयमा कार्यपालिका र न्यायपालिकाले संसदको अधिकारमाथि हस्तक्षेप गर्दै आएकोमा सभामुख घिमिरेले असन्तुष्टि पोखे। विषयवस्तुको महत्त्व तथा प्रभावकारिता आफ्नो ठाउँमा छ। तर, जनताबाट निर्वाचित जनप्रतिनिधिहरूको सर्वोच्च संस्था व्यवस्थापिका संसदबाट पारित भएको निर्वाचन पूर्वाधार विकास कार्यक्रम अदालतबाट रोकिनु राम्रो विषयबस्तु नभएको सभामुख घिमिरेले बताए। कार्यक्रममा सभामुख घिमिरेले जुनसुकै दलको प्रभाव संसदमा नपरोस, ससंद अवरुद्ध नहोस राजनितिक दलहरुको सहभागिता र सहमतीमा निश्चित कानुन बनाएर संघ तथा प्रदेशसभाका सदनहरू नियमितरूपमा चलाउनुपर्नेमा सबैले पहल गर्नुपर्नेमा जोड दिए।"
म्याग्दीमा डढेलो लगाउने व्यक्ति पक्राउ,"बेनी : देशभर सामुदायिक र राष्ट्रिय वन क्षेत्रमा डढेलोको समस्या बढिरहेको अवस्थामा म्याग्दीमा डढेलो लगाउने १ जना पक्राउ परेका छन्। बेनी नगरपालिका ६ को वनमा आगो लगाउने सोही वडाका यमबहादुर मिजारलाई पक्राउ गरिएको सहायक डिभिजन वन कार्यालयका सहायक वन अधिकृत विनय बहादुर अधिकारीले जानकारी दिए। यही वैशाख ९ गते अर्थुङ्गेको वनमा आगो लगाएको विशेष सूचनाका आधारमा १० गते पक्राउ परेका मिजारलाई जिल्ला प्रहरी कार्यालयको हिरासतमा राखेर अनुसन्धानलाई निरन्तरता दिएका छौं, उनले भने अनुसन्धान गरि मुद्दा चलाउने प्रक्रिया अघि बढाएका छौं। मिजार डढेलो लगाएको आरोपमा पछिल्लो ७ वर्षयता पक्राउ पर्ने पहिलो व्यक्ति हुन्। यसअघि २०७३ सालमा मंगला गाउँपालिका२ का एक व्यक्तिलाई डढेलो लगाएको आरोपमा पक्राउ र कानुनी कारबाही गरिएको थियो। वन ऐन २०७६ दफा ५० को उपदफा ४ अनुसार वन डढेलो लगाएर कसुर गर्नेलाई क्षति भएको बिगो असुल गरी ३ वर्षसम्म कैद, ६० हजार रुपैयाँसम्म जरिवाना वा दुवै सजाय हुने उल्लेख छ। म्याग्दीका ३११ सामुदायिक वनमध्ये ११२ वटाको १ हजार हेक्टरमा डढेलोले क्षति गरेको छ। डढेलो नियन्त्रणका लागि सचेतनामुलक कार्यक्रमका साथै वन प्राविधिक, सुरक्षा निकाय, समुदाय र वन उपभोक्ता समूह परिचालन गरिएको डिभिजन वन अधिकृत विष्णुप्रसाद अधिकारीले बताए। गत फागुनदेखि म्याग्दीका वन जंगलमा लागेको डढेलोले वायु प्रदूषण भएर दिनहुँ तुवाँलो लाग्ने र मानव स्वास्थ्यमा असर गरेको छ। स्वास्थ्य संस्थाहरूमा आँखा, स्वासप्रश्वास, छाला चिलाउने लगायतका समस्याका बिरामी बढेका छन्। वनजंगलहरू उजाड र नांगो देखिन थालेका छन्।"
"प्रेस काउन्सिलले सिधाकुरा डटकमलाई भन्यो, तथ्यगत आधार र प्रमाणबिनै व्यक्ति र सम्मानित संस्थाको मर्यादा, प्रतिष्ठामा आँच आउने गरी प्रसारित सामग्री तत्काल हटाउनू","काठमाडौं : प्रेस काउन्सिल नेपालले तथ्यगत आधार र प्रमाणबिनै व्यक्ति र सम्मानित संस्थाको मर्यादा, प्रतिष्ठामा आँच आउने समाचार सामग्री प्रसारण गर्नु आचारसंहिताको गम्भीर उल्लंघन र प्रेस स्वतन्त्रताको चरम दुरुपयोग भन्दै भ्रामक अडियो हटाउन सिधाकुरा डटकमलाई कडा निर्देशन दिएको छ। सिधाकुरा डटकमले एक्सक्लुसिभ भन्दै ४ सय बढी भ्रष्टाचारका मुद्दा ढिसमिस गराउन सर्वोच्चका न्यायाधीश सहभागी बैठकको स्टीङ अपरेशन, कैलाश सिरोहिया र क्याप्टेन रामेश्वर थापा पनि जोडिए, शीर्षक अतिरञ्जित सामग्री आज बिहान प्रसारण गरेको थियो। त्यसलाई २४ घण्टाभित्र हटाई जानकारी दिनुका साथै त्यसको जवाफ पेस गर्नसमेत निर्देशन दिएको छ। प्रसारित भ्रामक समाचारबाट आफ्नो चरित्रहत्या भएकाले हदैसम्म कारबाहीको माग गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले प्रेस काउन्सिलमा निवेदन दिएका थिए। काउन्सिलले रामेश्वर थापा पनि जोडिए भनी आरोप लगाई सम्प्रेषण भएको सामग्रीमा त्यसको तथ्यगत आधार पुष्टि हुन नसकेको प्रस्ट पारेको छ। सिधाकुरा डटकमले अन्नपूर्ण मिडिया नेटवर्कका अध्यक्ष थापा, कान्तिपुर मिडिया ग्रुपका अध्यक्ष कैलाश सिरोहिया, वरिष्ठतम् न्यायाधीश आनन्दमोहन भट्टराई, अन्नपूर्ण पोस्ट्का विशेष संवाददाता सुरेन्द्र काफ्ले, वरिष्ठ अधिवक्ताद्वय हरि उप्रेती र किशोर विष्टको नाम जोडेर कीर्ते अडियो बनाई तथ्यहीन सामग्री प्रसारण गरेको थियो। समाचारमा भएका सम्पूर्ण सामग्री पूर्वाग्रहका लागि सिर्जना गरिएको, भाइरल र सनसनीपूर्ण बनाउन चाहेको, भ्रमपूर्ण कथित पात्रहरू उभ्याइ नक्कली नाटक गरी शतप्रतिशत् झुठो बनाइएको र जीवनभर निष्पक्ष न्यायसम्पादन गर्न तल्लिन न्यायमूर्ति तथा सम्मानित सर्वोच्च अदालतको सम्मानित संवैधानिक बेन्चसमेत मुछी नेपालको लोकतन्त्रका लागि सदा लागि परिरहेका हामी अन्नपूर्ण पोस्ट् तथा कान्तिपुर मिडियाको मानमर्दन गरी पत्रकारिताको पराकाष्ठा नाघेको सूचित गर्न चाहन्छु, काउन्सिलले क्याप्टेन थापाको निवेदनलाई उक्त निर्देशनमा सामेल गरेको छ, मेरो चरित्रहत्या र मानमर्दन गर्न तथा मसँग जोडिएका संस्थाहरूसमेतलाई बदनाम गर्न बदनियतपूर्ण तथा कसैको प्रायोजन र उक्साहटमा गरिएको तथ्यहीन र भ्रामक खेती हो। यो पत्रकारिताको मूल्य, मान्यता र आचारसंहिताको ठाडो उल्लङ्घनमात्र होइन, देशका विभिन्न कानुनको बर्खिलाफसमेत छ। 'यस दुराचारयुक्त समाचारप्रति नेपालको कानुनको फौजदारी अपराध संहितासमेत आकर्षित हुने हुनाले उचित कानुनी पहलसमेत यथाशीघ्र चालिदिनुहुन अनुरोध गर्दछु' अध्यक्ष थापाले काउन्सिललाई दिएको निदेवदनमा भनेका छन्, यस दुराचारयुक्त समाचारप्रति नेपालको कानुनको फौजदारी अपराध संहितासमेत आकर्षित हुने हुनाले उचित कानुनी पहलसमेत यथाशीघ्र चालिदिनुहुन अनुरोध गर्दछु। राष्ट्रसेवामा सदा दत्तचित्त म र दाबी गरिएजस्ता प्रकृतिका कुनै पनि कार्य आजसम्म नभएको मात्र होइन, नसोचिएको कर्मपरायण र पवित्र मेरो संस्था तथा संस्था परिसर माथिको आरोप पुष्टि गर्न चुनौती दिंदै पुष्टि हुन नसके भैपरेको क्षतिको दण्डका लागि नेपाल सरकारका सम्बन्धित निकायमार्फत दोषीसँग लडिरहने घोषणा पनि गर्दछु। काउन्सिलले पत्रकार तथा सञ्चारमाध्यमले सत्य, तथ्य र सन्तुलित समाचार सामग्रीको सम्प्रेषण गर्नुपर्ने, कसैलाई अनुचित लाभ वा हानी पुग्ने नियत राखी पत्रकारिताको पेसागत मर्यादा प्रतिकूल कार्य गर्न नहुने, कुनै पनि आधारमा कसैमाथि भेदभाव हुने वा घृणा उत्पन्न गर्ने गरी समाचार सम्प्रेषण गर्न नहुने, कुनै पनि प्रविधिको अदृश्य प्रयोग गर्न नहुने, गल्ती एवं त्रुटि भएको जानकारी हुनासाथ यथाशीघ्र सच्चाउनुपर्ने पत्रकार आचारसंहिताको व्यवस्था रहेको सिधाकुरा डटकमलाई ध्यानार्षणसमेत गराएको छ। काउन्सिलले सरकारी साक्षीलाई दबाब र प्रलोभनमा पारेर अख्तियारबाट दायर भ्रष्ट्राचारका सबै मुद्दा ढिसमिस पारिदिने उक्त बैठकको उद्देश्य रहेको देखिन्छ भनी सिधाकुरा डटकमले आरोप लगाई सम्प्रेषण भएको सामग्रीमा उहाँहरूको चरित्रहत्या, मानमर्दन हुनेगरी एकपक्षीय सामग्री सम्प्रेषण भएको देखिएको छ भनेको छ।"
सहकारीको रकम घोटालामा मुछिएका गृहमन्त्री लामिछानेले भने बचतकर्ताको पैसा फिर्ता गराइछाड्छु,"काठमाडौं : उपप्रधान तथा गृहमन्त्री रवि लामिछानेले सहकारी सञ्चालकको सम्पत्ति जफत गरेर बचतकर्ताको पैसा फिर्ता गराउने तयारी भइरहेको बताएका छन्। बिहीबार बसेको मन्त्रिपरिषद् बैठकमा सहकारी समस्या समाधान गर्ने विषयमा गम्भीर छलफल भएको उनले बताए। गृहमन्त्री लामिछाने स्वयं सहकारीको रकम हिनामिना प्रकरणमा मुछिएका छन्। नेपाली कांग्रेसले गृहमन्त्री लामिछाने सहकारीको रकम हिनामिना प्रकरणमा मुछिएको भन्दै संसदीय छानबिन समितिको माग गर्दै आएको छ। त्यसका लागि कांग्रेसले निरन्तर संसद अवरुद्धसमेत पार्दै आएको छ। संसद अवरोध हुन थालेपछि सरकारले अधिवेशन अन्त्य गरेको थियो। 'सहकारीसम्बन्धी समस्याको समाधान गर्न सिंगो क्याबिनेट लाग्नुभएको छ। हिजोको बैठकमा पनि यस विषयमा गम्भीर छलफल भयो। सहकारी सञ्चालकको सम्पत्ति जफत गरेर भए पनि बचतकर्ताको पैसा फिर्ता गर्छौं,' उनले भने। गृहमन्त्री लामिछानेले सहकारी सञ्चालकको सम्पत्ति जफत गर्ने कानुन बनाएर छिट्टै कार्यान्वयनमा लैजाने प्रतिवद्धता जनाए। उनले सञ्चालकका आफन्तका नाममा रहेका सम्पत्ति पनि जफत गरिने बताए। 'सहकारी सञ्चालक र तिनका आफन्तको सम्पत्ति पनि जफत गर्ने भनेका छौं। किनकि आजकल आफन्तका नाममा सम्पत्ति लुकाउने प्रचलन बढ्दो छ। आफन्तको नाममा पैसा राखेर आफू बचेँ भनेर नठाने हुन्छ,' उनले भने। उनले सरकारले चाहे कसको नाममा कति अवैध सम्पत्ति रहेको पत्ता लगाउन सक्ने बताए। 'कोही रातारात कसरी धनी भयो। सबै खोजी हुन्छ। कानुन बनेपछि तत्काल तिनीहरूको सम्पत्ति जफत गर्ने, रोक्का गर्ने अनि बचत पैसा फिर्ता दिने काम सुरू हुन्छ,' उनले भने। उनले पैसा तिर्न चाहने सहकारी सञ्चालकका लागि सरकारले समन्वय गर्नेसमेत बताए। 'कसैले हामी तिर्छु भन्नेहरू पनि हुन सक्छन्। उनीहरूलाई पनि समेटेर लैजान्छौं,' उनले भने।"
कुम्भमेलामा २० लाख भक्तजनले स्नान गरे,"सुनसरी : सुनसरीको बराहक्षेत्र नगरपालिकास्थित चतराधाममा चैत २७ गतेदेखि सुरु भएको एकमहिने कुम्भ मेलामा २० लाख भक्तजनले स्नान गरेका छन्। १२ वर्षपछि आयोजना भएको कुम्भ मेलामा शुक्रबारसम्म २० लाख भक्तजनले सप्तकोसीमा स्नान गरेको मेला आयोजक समितिका सचिव चन्द्र मगरले जानकारी दिए। चैत महिनाको शुक्ल प्रतिपदादेखि वैशाख शुक्ल अक्षय तृतीयासम्म कुम्भ मेला लाग्ने छ। कुम्भ मेलामा आउने भक्तजनले चतरास्थित सप्तकोसी नदीमा स्नान गरि बराहक्षेत्र मन्दिर धरानको पिण्डेश्वर मन्दिरमा दर्शन गरेर फर्कने गरेका छन्। भक्तजनका लागि खानाको व्यवस्था धरान र विराटनगरका मारवाडी समुदायले निःशुल्क रुपमा व्यवस्था गरेका छन्। कुम्भमा आउने भक्तजन बिरामी पर्दा उपचारको व्यवस्था समेत गरिएको छ। नेपालमा पहिलो पटक २०५९ चैत ६ गतेदेखि वैशाख शुक्ल तृतीयासम्म एक महिना चतराधाममा कुम्भ महोत्सव आयोजना भएको थियो। चतराधाममा २०६३०६४ मा दोस्रो कुम्भ, २०७००७१ तेस्रो कुम्भ मेला अर्थात् पूर्ण कुम्भ मेला र २०७५०७६ सालमा चौथो कुम्भ मेलाका रूपमा अर्धमहाकुम्भ मेला लागेको थियो। कुम्भ मेलामा आएर स्नान गर्दा जीवनमा बरदान प्राप्ति हुने विश्वास गरिन्छ। बराहक्षेत्रको चतरामा प्रत्यक १२ वर्षमा महाकुम्भ मेला र ६ वर्षमा अर्ध कुम्भमेला आयोजना गरिँदै आएको छ।"
पहिराको त्रासले भिमादका ६० घर विस्थापित,"तनहुँ : पहिराले शौचालय र करेसाबारी मात्रै हैन घर पनि बगाउनै आँटेको छ, भिमाद६ भिमाद बजारका हरिप्रसाद पौडेलले दुखेसो गरे, पहिरामा परिएला कि भन्ने जोखिमले गर्दा पानी पर्दा रातभरि जागा बस्नुपर्ने बाध्यता छ। उनले भिमाद बजारका करिब २० घरका बासिन्दाको घर र करेसाबारी पहिराले बगाएपछि अन्यत्र बसाइँ सर्नुपरेको र करिब ४० घरका बासिन्दा पहिराका त्रासमा रहनुपरेको बताए। घरतल सेती किरानामा बाढी आउँदा बलौटेमाटो रहेकाले पनि उक्त क्षेत्र पहिरामा परेको उनले बताए। पौडेलले २०५६ सालको बाढीले अधिकांश स्थानीयको शौचालय र करेसावारी बगाएको, २०५८ सालको पहिराले घर पछाडिको भान्छाकोठा र २०७२ सालको भूकम्पले घर पछाडिको गाह्रो नै बगाएपछि घर नै बन्द गरेर विस्थापित हुनुपरेको पौडेलले बताए। अन्य मानिसले मूल ढोका लगाएर अन्यत्र गए पनि आफू भने दिनमा भाँडावर्तनको पसल सञ्चालन गर्दै आएको उनले जानकारी दिए। पहिलोले बाँकी छाडेको यो एउटा कोठा पनि त्यसै बन्द गर्न मनले मानेन, पौडेलले भने, पानी पर्दा भने पहिराको त्रासले पसल नै नखोली बन्द गर्दै आएको छु। उक्त क्षेत्रमा पहिराको त्रासले करिब तीन सय मिटर क्षेत्रका मानिस घरमा ढोका लगाएर अन्यत्र विस्थापित भएका छन्। स्थानीय एकबहादुर बानियाँ, सनत श्रेष्ठ, केशव भण्डारीलगायतले पहिराको त्रासले घर नै छाडेर अन्यत्र बसाइँ सरेको स्थानीय सङ्गीता भण्डारीले जानकारी दिए। घरपछाडिको भाग पहिराले बगाए पनि आफूले पानी नपर्दाको बखत होटल व्यवसाय सञ्चालन गर्दै आएको उनको भनाइ छ। पहिरामा परियो भने त सबै सकिइहाल्यो नि। त्यसैले पानी पर्दा पसल सञ्चालन गर्ने कुरा भएन, भण्डारीले भने, अन्य बेलामा पनि पहिरो जाला कि भन्ने चिन्ताले सताइरहन्छ। उक्त क्षेत्रबाट करिब एक सय मिटर तल सिधा पहिरो गएकाले पनि नयाँ आउने मानिस तर्सिने गरेको भण्डारीको भनाइ छ। उक्त क्षेत्रमा पहिरो नियन्त्रणका लागि तटबन्धनको काम भइरहे पनि त्यो प्रयास भने सुस्त गतिमा भएकामा आफूहरुको गुनासो रहेको भण्डारीले बताए। पहिराबाट यो क्षेत्रलाई बचाउने हो भने चाँडो गतिमा तटबन्धन हुनुपर्ने हो, उनले भने, मानिसको जीउधनको सुरक्षा गर्नेजस्तो कार्य प्राथमिकतामा नपर्नु दुःखको कुरा हो। उक्त क्षेत्र पहिराको उच्च जोखिममा रहेकाले तत्काल तटबन्धन गरी नागरिकको जीउधन बचाउनेतर्फ संघीय सरकार गम्भीर हुनुपर्ने भिमाद नगरपालिका६ वडाध्यक्ष श्यामसुन्दर जोशीले बताए। केही वर्षपहिले किरण गुरुङ मन्त्री हुँदा रु १६ करोडको आयोजना विस्तृत प्रतिवेदन तयार गरी पञ्चवर्षीय योजनाअन्तर्गत कार्यक्रम विनियोजन हुने भनिए पनि सम्बोधन नभएकामा दुःख लागेको उनको भनाइ छ। आर्थिक वर्ष २०८०८१ मा गण्डकी प्रदेशको रु ५० लाखको तटबन्धन गर्ने कार्यक्रम अन्तिम चरणमा पुगेको वडाध्यक्ष जोशीले बताए। पहिरो नियन्त्रणका लागि प्रतिवेदन अनुसारको कार्यक्रम संघीय सरकारबाट नै बजेट विनियोजन हुन जरुरी छ, उनले भने, प्रदेश सरकारबाट ५० लाख रुपैयाँ भए पनि विनियोजन हुनु सकारात्मक पक्ष हो। उक्त क्षेत्रमा पहिरो नियन्त्रणका लागि आफूहरुले प्रदेश र संघीय सरकारलाई पटकपटक अनुरोध गर्दै आएको भिमाद नगरपालिकाका प्रमुख दधिराज सुवेदीले बताए।"
इलाम २ : शान्तिपूर्ण मतदान र मतपेटिका संकलन गर्न यस्तो सुरक्षा तयारी,"इलाम : इलाम २ को उपनिर्वाचनको तयारी अन्तिम चरणमा पुगेको छ। भोलि हुने निर्वाचनका लागि इलामको मतदान केन्द्रहरू मतदाताको प्रतीक्षामा छन्। सदियौंदेखि सडक, शिक्षा, स्वास्थ्य, खानेपानी लगायतका आधारभूत समस्या झेलिरहेका मतदाताहरूसमेत भोलिको सूर्योदयसँगै मतदानस्थलमा पुग्ने तयारीमा छन्। निर्वाचनका लागि सुरक्षा निकायले सुरक्षासँगै सबै प्रबन्ध पूरा गरिसकेका छन्। इलामका प्रमुख जिल्ला अधिकारी इन्द्रदेव यादवले कर्मचारी, स्वयंसेवक र सुरक्षाकर्मी आवश्यक सबै स्थानमा पुगिसकेका बताए। मतदान स्थलको संवेदनशीलतालाई वर्गीकरण गरेर कम्तीमा ८ जनादेखि अधिकतम १२ जना एउटा स्थलमा र प्रत्येक मतदान केन्द्र थप हुँदा थप ५ जनाको हिसावले नेपाल प्रहरी खटाउने तयारी भएको छ। जसअन्तर्गत १ हजार ३६३ जना नेपाल प्रहरी कार्यालयको सुरक्षामा १६० नेपाल प्रहरी सामान्यमा ८ संवेदनशीलमा ९ र अतिसंवेदनशीलमा १२ जना प्रहरी परिचालन गरेको प्रमुख जिल्ला अधिकारी यादवले बताए। सशस्त्र प्रहरी बलबाट ७१० जना, ४८० जना नेपाली सेना र राष्ट्रिय अनुसन्धानबाट २४ जना खटिने उनले बताए। उनले भने, बाहिरी घेरामा मोबाइल टोली स्ट्राइकिङ टोली रिजर्भज टोली क्विक रेस्पोन्स टोली र जिल्ला स्तरमा प्रमुख जिल्ला अधिकारीको नेतृत्वमा कमाण्ड पोस्ट गर्ने गरी विभिन्न लेयरहरू बनाएका छौं। आवश्यक्ता पर्दा रिजर्भ भएका जनशक्ति पुग्न सक्ने र त्यसभन्दा थप आवश्यक पररे हवाइ गस्तीका रूपमा हेलिकोप्टरको समेत प्रयोग गर्ने गरी व्यवस्था भएको छ। इलाम २ मा २०७९ को आम निर्वाचन जस्तै ३९ सामान्य २१ संवेदनशील र १९ अतिसंवेदनशील भनेर छुट्याइएको छ। मतपेटिका संकलनका लागि ६१ वटा सवारी साधनको प्रयोग गरिने छ। मतदान सम्पन्न भएपछि १० बजेसम्ममा मतगणना स्थलमा सबै पेटिका ल्याइपुर्याउने व्यवस्था गरेका छौं। त्यसपछि दलसँग बैठक गरेर आचारसंहिता निर्माण गर्ने र मतगणना सुरु गर्ने तयारी गरेको उनले बताए। मतदानको दिन जिल्लामा अत्यावश्यक सवारी साधानबाहेक अरु सबै सवारीसाधन बन्द हुने छ। उनले सबै स्थललाई अति संवेदनशीलताको सूचीमा राखेको बताए। उनले भने, आज भारतको दार्जलिङमा निर्वाचनमा हुँदैछ हाम्रोमा भोलि हुन्छ। त्यसकारण पनि सीमासँग जोडिएको विषय छ संवेदनशील छ। देशभरिमा एउटा मात्र संघीय उपनिर्वाचन भएकाले अर्को जिल्लाबट पनि कार्यकता शुभेच्छुक वा जनता आउन, घुसपेठ हुन सक्ने भएकाले अतिसंवेदनशील भनिएको उनले बताए। अन्तर्राष्ट्रिय सीमा भोलि राति १२ बजेबाट मात्र खुला हुनेगरी बन्द गरिएको छ। इलामका सीमा बिहान ६ बजेबाट बेलुका ६ बजेसम्मका लागि बन्द गरेको उनले बताए। मुख्य निर्वाचन अधिकृत केशवप्रासद घिमिरेले मतपत्र तथा आवश्यक सामग्रीसहित कर्मचारी र मतदान अधिकृतहरू मतदात स्थल पुगेर आवश्यक तयारी पूरा गरेका बताए। निर्वाचन गराउन आयोगले तीन महिला मतदान अधिकृत तोकिएका छन्। मुख्य निर्वाचन अधिकृत घिमिरेका अनुसार इलाम मरब क्याम्पस, सप्तमाइ गुरुकुल र इलाम विद्या मन्दिरमा महिला अधिकृत तोकिएका हुन्। मरब क्याम्पसमा मतदात स्थलमा सम्पूर्ण तयारी पूरा भएको मिना आचार्यले बताइन्। उनी बाहेक सप्तमाइ गुरुकुलमा तारा श्रेष्ठ र इलाम विद्या मन्दिरमा हिमज्योति घिमिरे तोकिएका छन्। मतदान अधिकृतहरूले दुर्गम क्षेत्रमा ढुवानी र व्यवस्थापनमा छुट्याएको बजेटले आधा पनि नपुगेको गुनासो गरेका छन्। बजार क्षेत्रमा समेत खान बस्नका लागि बढेको खर्चको कारण व्यवस्थापनमा समस्या भएको उनीहरूको भनाइ छ। अव्यहारिक खर्च वितरणको कारणले दुर्गम क्षेत्रका मतदान स्थलमा व्यवस्थापनका लागि मतदान अधिकृत र सहायक मतदान अधिकृतले आफ्नै गोजीको खर्च गर्ने अवस्था रहेको चुलाचुली गाउँपालिका६ को मिक्लाचोङ्ग माविमा रहेको मतदान केन्द्रका मतदान अधिकृत मातृकाप्रसाद दाहालले बताए। उनले भने ढुवानीका लागि मतदान अधिकृतले पाउने नौ हजार रुपयाँ हो, हामी यहाँ आईपुग्दा १६ हजार त ढुवानीमा खर्च भयो। व्यवस्थापन खर्च भनेर ५ हजार रूपैयाँ छुट्याइएको त्यस केन्द्रमा दुई सय मिटरबाट विद्युत ल्याउनमात्रै ६ हजार खर्च भएको उनले सुनाए। उनले भने सडक, विद्युत र अन्य भौतिक पूर्वाधार भएको मतदान केन्द्र र दुर्गम गाउँको मतदान स्थललाई समान खर्च व्यवस्थाले व्यवस्थापनमा कठिनाइ आएको छ। सो क्षेत्रमा पुग्न मात्रै इलामबाट झापाको विर्तामोड, दमक, मोरङको मिक्लाजुङ हुँदै मतदानका सामग्री पुर्याइएको थियो। अभावका बीचमा पनि नमुना रुपमा मतदान सम्पन्न गर्ने तयारीमा जुटेको सहायक मतदान अधिकृत गोविन्द प्रसाद ढकालले बताए। उनले भने राजनीतिक दल र स्थानीयको सहयोग भने यहाँ उत्साहजनक छ। २०८० भदौ २६ गते सुवासचन्द्र नेम्वाङको निधन भएपछि उपनिर्वाचन हुन लागेको हो। ४२ वडा रहेको निर्वाचन क्षेत्रमा १ लाख १५ हजार ८७९ मतदाता रहेका छन्। यी मतदातामध्ये ४२२ जना नयाँ मतदाता थपिएका हुन्।"
गुणस्तरीय स्वास्थ्यशिक्षा उपलब्ध गराउन सरकार प्रतिबद्ध : प्रधानमन्त्री,"मोरङ : प्रधानमन्त्री पुष्पकमल दाहाल प्रचण्डले गुणस्तरीय स्वास्थ्य र शिक्षामा जनताको पहुँच अभिवृद्धि गर्न सरकारले विशेष चासो दिएको बताएका छन्। पूर्वाञ्चल विश्वविद्यालयको १२ औँ दीक्षान्त समारोहलाई सम्बोधन गर्दै प्रधानमन्त्री प्रचण्डले पूर्वाञ्चल विश्वविद्यालय अन्तर्गतका निकायले गुणस्तरीय स्वास्थ्यशिक्षा उपलब्ध गराउनुपर्नेमा जोड दिएका हुन्। 'पूर्वाञ्चल विश्वविद्यालय परिसरमा आवश्यक संरचना तयारगरी मेडिकल कलेज सञ्चालन गर्नुपर्छ । यस क्षेत्रका जनतालाई गुणस्तरीय स्वास्थ्य सेवा उपलब्ध गराउनुपर्छ,'प्रधानमन्त्री प्रचण्डले भने,'मेरै पहलमा पूर्वाञ्चल विश्वविद्यालयले मेडिकल कलेज सञ्चालनको अनुमति प्राप्त गरेको हो । आगामी दिनमा यस क्षेत्रको अधिक जनसङ्ख्यालाई सर्वसुलभ र गुणस्तरीय स्वास्थ्य सेवा उपलब्ध गराउन पहल गर्नेछु ।' कृषि,उद्योग र पर्यटन विकासमा टेवा पुर्याउने र जनताको जीवनस्तरमा सुधार ल्याउनेगरी सडक सञ्जाल विस्तार गर्न सरकार प्रतिबद्ध रहेको उल्लेख गर्दै प्रधानमन्त्री प्रचण्डले रणनीतिक महत्त्व बोकेको बिराटनगर चक्रपथ निर्माणलाई आगामी आर्थिक वर्षदेखि योजनाबद्ध तवरले अगाडि बढाइने जानकारी दिए। पूर्वाञ्चल विश्वविद्यालयले रोजगारमूलक,व्यावहारिक र जीवनोपयोगी शिक्षामा विशेष जोड दिन आवश्यक रहेको बताउँदै प्रधानमन्त्री प्रचण्डले भने,'खासगरी जैविक विविधताको अनुसन्धान, प्राकृतिक स्रोतसाधन र परम्परागत ज्ञानसीपको सम्वर्द्धन गर्नुपर्छ । कृषिमा अत्याधुनिक प्रविधिको प्रयोग र यान्त्रिकीकरणमा समेत यो विश्वविद्यालयले विशेष योगदान पुर्याउनुपर्छ ।' प्रधानमन्त्री प्रचण्डले अलैँची,चिया,रुद्राक्ष,जडिबुटी,जुट,फलफूललगायतका मौलिक बालीहरूका बारेमा सूक्ष्म शोधअनुसन्धानका साथै उत्पादनको अन्तर्राष्ट्रिय बजारसम्म पहुँच विस्तारका लागि विश्वविद्यालयले महत्त्वपूर्ण योगदान दिनुपर्नेमा जोड दिए।"
"सरकारी जग्गा व्यक्तिको नाममा गर्ने मालपोतका खरिदार,अमिनसहित १० जनाविरुद्ध भ्रष्टाचार मुद्दा","काठमाडौं : अख्तियार दुरूपयोग अनुसन्धान आयोगले सोलुखु्म्बु साविक जुभिङ्ग गाउँपालिका ५ को कित्ता नम्बर ५७९ र ५८१ को जग्गा नक्कली श्रेष्ता खडा गरी व्यक्तिको नाममा दर्ता गरेको आरोपमा मालपोत कार्यालय सोलुखुम्बुका तत्कालीन खरिदारसहित १० जनाविरुद्ध मुद्दा दायर गरेको छ। आयोगले मालपोत कार्यालयका तत्कालीन खरिदार तेजनाथ पौडेल,नापी कार्यालय सोलुखुम्बुका तत्कालीन अमिन टंक प्रसाद निरौला,खुम्बु पासाङल्हामु गाउँपालिका १ बस्ने बुद्धमाया थापा मगर र निजको नाती रामकृष्ण थापा मगरविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। सरकारको नाममा रहेको जुभिङ्ग गाउँपालिका वडा नम्बर ५ मा रहेको जग्गा व्यक्ति विशेषको नाममा दर्ता गर्नेगराउने कार्यमा संलग्न देखिएको ठहर गर्दै अख्तियारले उनीहरूबिरुद्ध ६ लाख १८ हजार रुपैयाँ बिगो र सजाय माग दावी गर्दै आरोप पत्र दायर गरेको आयोगका प्रवक्ता नरहरि घिमिरेले जानकारी दिए। सो मुद्दामा फुर गेल्जे शेर्पा,ङिम याङ्जि शेर्पा,ल्हाक्पा दिकि शेर्पा,पेम्बा शेर्पा,ल्हाक्पा गेल्जेन शेर्पा,शर्मिला राई र मृत्यु भएका मिङमा ल्हमू शेर्पालाई प्रतिवादी बनाइएको छ। उनीहरूको नाममा हाल कायम रहेका कित्ताहरू ५७९ ,५८९, ५८१ र १५२ बाट तहतह कित्ताकाट हुँदै निजहरूको नाममा कायम भएको हालको जग्गाधनी दर्ता श्रेष्ताबाट देखिँदा उक्त सरकारी जग्गाहरू भ्रष्टाचार निवारण ऐन २०५९ को दफा ४७ समेतको कानुनी प्रावधान बमोजिम नेपाल सरकारको नाममा जग्गा फिर्ता ल्याउने प्रयोजनका लागि मात्र प्रतिवादी बनाइ मुद्दा दर्ता गरेको अख्तियारले जनाएको छ।"
काठमाडौं विश्वविद्यालयमा आर्किटेक्चर मोडल प्रदर्शन,काभ्रे : काठमाडौं विश्वविद्यालय इन्जिनियरिङ विद्यार्थीहरूको आर्किटेक्चर क्लबले दुई दिने आर्किटेक्चर प्रदर्शनी गरिएको छ। बिहीबार र शुक्रबार विश्वविद्यालय चौर धुलिखेलमा भएको कार्यक्रममा विभिन्न इन्जिनियरिङका विद्यार्थीहरूले अवलोकन गरेका थिए। विश्वविद्यालयमा सिभिल इन्जिनियर र विद्याथीहरूको आयोजनामा चौथो प्रारम्भ २०२४ नामक प्रदर्शनीमा विभिन्न मोडेलहरू राखिएको थियो। हरेक वर्ष आयोजना गरिने कार्यक्रममा यो वर्ष धेरै विद्यार्थीहरूको सहभागिता रहेको क्लबले जनाएको छ। आर्किटेक्चर इन्जिनियरिङ अध्ययनरत विद्यार्थीहरूको आयोजनामा १५ वटा इन्जिनियरिङ कलेजहरूले आआफ्नो मोडेल प्रस्तुति प्रदर्शनी स्थलमा राखिएको थियो। प्रदर्शनी स्थलमा २० वटा स्टल रहेका थिए।
नेपाल हाइड्रो एक्पोमा एक्सप्लोर अर्थमुर्भस प्रालिको कसमस पम्प प्रदर्शनी,"काठमाडौं : यही बैशाख ११ गतेदेखि काठमाडौंको भृकुटी मण्डपमा नेपाल हाइड्रो एक्पो सुरु भएको छ। एक्पोमा एक्सप्लोर अर्थमुर्भस प्रालिले बिक्री गर्दै आएको कसमस डिवाटरिङ पम्प समेत प्रदर्शनीमा राखिएको छ। भारतमा निर्मित कसमस डिवाटरिङ पम्प बिक्री गर्न नेपालको लागि एक मात्र आधिकारिक बिक्रेता एक्सप्लोर अर्थमुर्भस प्रालि रहेको छ। उक्त पम्पले टनेल, जलविद्युत आयोजनाको ड्याम, पुलको जग, धापिलो स्थानमा निर्माण हुने संरचनामा जम्मा भएको फोहर पानी, लेदो माटो आदि निष्काशन गर्न अति नै उपयोगी हुन्छ। मानिस जान नमिल्ने स्थान, जलविद्युत आयोजनाका जोखिमयुक्त सुरुङ, गहिरो इनार आदि स्थानमा यसबाट सहजै काम गर्न सकिन्छ। यो १५ हर्ष पावरदेखि १००० हर्षपावर गरी विभिन्न क्षमतामा उपलब्ध छ। नेपालमा उर्जाको क्षेत्रमा धेरै आयोजनाहरु निर्माणाधीन भइराखेको अवस्थामा यो पम्पले आयोजना समयमै सम्पन्न गर्न सहयोगी हुनेछ। धेरै ग्राहकहरुले यस्तो पम्प खरिद गरी आफ्नो आयोजना पूरा गरी सकेका र खरिद व्यक्ति सन्तुष्ट रहेको कम्पनीले जनाएको छ। कम्पनीले यो मेसिन समयमै डेलिभरी गर्ने र बिक्री पछिको छिटो छरितो सेवा दिने गरेको छ। यो पम्पको सहायताले जलविद्युत आयोजनाको निर्माण गरी आर्थिक उन्नती गर्न र देशको आर्थिक अवस्था माथि उठाउन मद्दत मिल्ने कम्पनीले जनाएको छ।"
झापामा हात्तीपाइले रोग निवारण अभियान सुरु,"झापा : झापामा हात्तीपाइले रोग निवारण अभियान आजदेखि सुरु भएको छ। जिल्ला स्वास्थ्य कार्यालय झापाले शुक्रबार पत्रकारहरूसँग गरेको अन्तरक्रिया कार्यक्रमपछि हात्तीपाइले रोगविरुद्धको आम औषधि खुवाउने अभियानको शुभारम्भ गरेको हो। कोशी प्रदेश सांसद छविलाल चुडाँल, जिल्ला समन्वय समिति झापाका प्रमुख विश्वनाथ बराल, उपप्रमुख शान्ता रोक्का, प्रमुख जिल्ला अधिकारी शिवराम पोखरेल लगायतले सुरक्षा निकायका प्रमुख, सञ्चारकर्मी, राजनीतिक दलका प्रतिनिधिहरूले ९ चक्की औषधि खाएर अभियानको शुभारम्भ गरेका हुन्। झापासहित सात जिल्लामा यही वैशाख १६ गते ३० गतेसम्म आम औषधि खुवाउने कार्यक्रम रहेको छ। झापामा औषधि खुवाउने कार्यक्रमको शुभारम्भ गरे पनि वैशाख १६ गते जिल्लाका १५ वटा पालिकाका १३१ वटा एकै पटक अभियान सञ्चालन हुने स्वास्थ्य कार्यालय झापाका प्रमुख रमेश बाराकोटीले जानकारी दिए। झापा विगत १३ वर्षदेखि हात्तीपाइले रोगसँग लड्दै आएको छ। अधिकांशले औषधि सेवन नगरेका कारण झापामा सन् २०१२ देखि शुरु हात्तीपाइलेको औषधि खुवाउने अभियान सुरु गरेको र अझै जारी रहेको स्वास्थ्य प्रमुख बाराकोटीले बताए। यस पटक अन्तिम अभियान बनाउन हामी सबै लागि परेको उनको भनाइ छ। झापामा गर्भवती महिला, सिकिस्त बिरामी र दुई वर्ष मुनिका बालबालिकाबाहेक साढे ९ लाख जनालाई औषधि खुवाउने लक्ष्य राखिएको छ। जिल्लामा अघिल्लो वर्ष ७७६५ ले मात्र औषधि खाएका थिए। यसपटक अभियानलाई सफल बनाउन भद्रपुर, कनकाईसहित अन्य केही पालिकाहरूले हात्तीपाइले कार्ड नै जारी गरेको अवस्था छ। औषधि खाएका व्यक्तिले कार्ड लिनुपर्ने हुन्छ। कार्ड लिएर पालिकाहरूमा गए मात्र सेवा सुविधा पाउने नियम बनाएको स्वास्थ्य कार्यालयले जनाएको छ। हात्तीपाइले (फाइलेरिया) रोग मानिसलाई शारीरिक रुपमा अशक्त, असमर्थ तथा अपाङ्गता गराउने सरुवा रोग हो। यो एक प्रकारको मसिनो धागो आकारको जुका जस्तै परजीवीको सङ्क्रमणले गर्दा हुन्छ। यो रोग क्युलेक्स जातको संक्रमित पोथी लामखुट्टेको टोकाइबाट सार्दछ। यस रोगका लक्षण तथा चिन्हहरू प्राय लामो समयपछि मात्र देखा पर्दछ। मानिसको शरीरमा यस रोगको परजीवी प्रवेश गरेको ८ देखि १६ महिनामा मात्र यस रोगको लक्षण देखिन्छ। सुरुका अवस्थामा ज्वरो आउने, जाडो हुने, शरीरमा कम्पन आउने, लिम्फ नलीहरू सुन्निने, रातो हुने, हात गोडामा नीला काला धर्साहरू देखिने, शरीरमा भएका गिर्खाहरूको आकार बढ्ने, दुख्ने, पुरुषको अण्डकोष वरपरका नसाहरू सुन्निने, दुख्ने, अण्डकोष सुन्निने, दुख्नेजस्ता लक्षण चिन्हहरू देखिन्छ। सुरुका अवस्थामा औषधि उपचार गरेमा यो रोग पूर्ण रुपमा निको हुन्छ। तर समयमा उपचार नपाएमा संक्रमण भएको १०१५ वर्षमा यस रोगको दीर्घकालीन असरहरू देखिन्छ जस्तैः खुट्टा फुलेर हात्तीको जस्तो खुट्टा हुने, हात फुल्ने, पुरुषमा हाइड्रोशील हुने, महिलाको स्तन र योनाङ्ग सुन्निने आदि समस्या हुन्छ। यी समस्याहरू पूर्ण रुपमा स्थायी प्रकृतिको हुन्छ अर्थात् कहिल्यै निको नहुने प्रकृतिको हुन्छ र यसले मानिसलाई कुरूप, अशक्त र अपाङ्गता गराउने स्वास्थ्य कार्यालय झापाका जनस्वास्थ्य निरीक्षक विश्वनाथ श्रेष्ठले बताए।"
वेस्ट इन्डिज 'ए'वीरुद्ध खेल्न नेपाली टोलीमा थपिए ४ खेलाडी,"काठमाडौं : नेपाल र वेस्ट इन्डिज ए बीचको पाँच खेलको टी२० शृंखला शनिबारबाट सुरु हुँदैछ। नेपालले आइसीसी टी२० विश्वकपको तयारीस्वरूप वेस्ट इन्डिजसँग शृंखला खेल्न लागेको हो। टी२० शृंखला खेल्नका लागि नेपाल क्रिकेट संघ (क्यान)ले नेपाली टोलीको घोषणा गरिसकेको छ। त्यस्तै नेपाली टोलीमा चार खेलाडी थपिएका छन्। क्यानका सचिव पारस खड्काले विनोद भण्डारी, सागर ढकाल, कमलसिंह ऐरी र लोकेश बमलाई टोलीममा समावेश गरिएको जानकारी दिए। खेलअघि नेपाली टीमका कप्तान रोहितकुमार पौडेलले विश्वकपअघि वेस्ट इन्डिज एसँगको खेलका लागि निकै उत्साहित रहेको बताएका छन्। शुक्रबार काठमाडौंमा आयोजित प्रिम्याच कन्फ्रेन्समा उनले यसअघिको खेलमा उतरचढाव देखिए पनि अबको खेलका लागि सबै खेलाडीहरू सबै तवरले तयार रहेको जनाए। त्यस्तै मुख्य प्रशिक्षक मोन्टी देशाइले वेस्ट इन्डिज ए को खेल विश्वकपको तयारीका लागि निकै राम्रो अवसर हुने बताए। क्रिकेटको राम्रो इतिहास भएको वेस्ट इन्डिजसँगको खेलमा धेरै कुरा सिक्ने मौका पाउने उनको भनाइ छ। त्यस्तै वेस्ट इन्डिज ए कप्तान र प्रशिक्षकले पनि टी२० शृंखला खेल्न आतुर रहेको भन्दै नजिता आफ्नो पक्षमा आउने गरी तयारी भएको बताएका थिए। टी२० शृंखलाको पहिलो खेल शनिबार हुनेछ भने दोस्रो खेल आइतबार हुने छ। तेस्रो खेल वैशाख १६ गते, चौथो २० गते र अन्तिम खेल २२ गते हुने क्यानले जनाएको छ। उक्त शृंखलापश्चात् नेपाली टोली आईसीसी टी२० विश्वकपका लागि अमेरिका प्रस्थान गर्ने छ।"
सो मुद्दामा म संलग्न थिइन भन्ने कुरा उक्त मुद्दामा भएको फैसलाले नै बोलेको छ,"काठमाडौं : सर्वोच्च अदालतका वरिष्ठतम् न्यायाधीश आनन्दमोहन भट्टराईले सिधाकुरा डटकमबाट सम्प्रेषित समाचारलाई आधारहीन, झुठो र जनतामा भ्रम छर्ने कुत्सीत उद्देश्यबाट भएको बताएका छन्। उनले शुक्रबार विज्ञप्ति जारी गरेर समाचारको कडारूपमा भर्त्सना गरेका छन्। उनले सिधाकुरा डटकमले जोडेको मुद्दामा आफू संलग्न नरहेको समेत प्रस्ट पारेका छन्। आफ्नो ४३ वर्षको न्यायिक यात्रा खुला पुस्तकजस्तै भएको उनको भनाइ छ। आज सिधा कुरा भन्ने सामाजिक सञ्जालमा प्रसारित समाचारमा मेरो नाम जोडिएकामा म आश्चर्यचकित र स्तब्ध भएको छु। मेरो करिब ४३ वर्षको न्यायिक यात्रा खुला पुस्तकजस्तै छ। जुन मुद्दाको प्रसंगमा मलाई जोडियो, सो मुद्दामा म संलग्न थिइन भन्ने कुरा उक्त मुद्दामा भएको फैसलाले नै बोलेको छ, न्यायाधीश भट्टराईले विज्ञप्तिमा भनेका छन्। उनले सिधाकुरा डटकमले उठाएको विषयमा आफूले कसैलाई नभेटेको र कतै सहभागीसमेत नभएको बताएका छन्। जुन समयमा संवैधानिक इजलासबाट सो फैसला भयो सो अवधिमा मलाई संवैधानिक इजलासमा बिरलै राखिएको कुरा पनि स्पष्ट गर्दछु। स्टिङ अपरेशनमा संवैधानिक इजलासबाट फैसला भएपश्चात् मसहितको संयुक्त इजलासबाट गरिएका कैयौं फैसलाहरूले सो विषयमा मेरो न्यायिक धारणा व्यक्त गरेका छन्। उल्लिखित विषयमा मैले कसैलाई भेटेको वा कहीँ कतै उपस्थित रहेको भन्ने कुरा नै तथ्यहीन छ, उनले भनेका छन्। सिधाकुरा डटकमले एक्सक्लुसिभ भन्दै ४ सय बढी भ्रष्टाचारका मुद्दा ढिसमिस गराउन सर्वोच्चका न्यायाधीश सहभागी बैठकको स्टीङ अपरेशन, कैलाश सिरोहिया र क्याप्टेन रामेश्वर थापा पनि जोडिए, शीर्षक अतिरञ्जित सामग्री आज बिहान प्रसारण गरेको थियो। सिधाकुरा डटकमले अन्नपूर्ण मिडिया नेटवर्कका अध्यक्ष थापा, कान्तिपुर मिडिया ग्रुपका अध्यक्ष कैलाश सिरोहिया, वरिष्ठतम् न्यायाधीश आनन्दमोहन भट्टराई, अन्नपूर्ण पोस्ट्का विशेष संवाददाता सुरेन्द्र काफ्ले, वरिष्ठ अधिवक्ताद्वय हरि उप्रेती र किशोर विष्टको नाम जोडेर कीर्ते अडियो बनाई तथ्यहीन सामग्री प्रसारण गरेको थियो। प्रेस काउन्सिल नेपालले पनि समाचार सामग्री प्रसारण गर्नु आचारसंहिताको गम्भीर उल्लंघन र प्रेस स्वतन्त्रताको चरम दुरुपयोग भन्दै भ्रामक अडियो २४ घन्टाभित्र हटाउन कडा निर्देशन दिएको छ।"
डेढ किलो बढी सुन र झन्डै डेढ करोड रुपैयाँसहित ७ जना कारोबारी पक्राउ,"काठमाडौं : प्रहरीले ७ जना अवैध सुन कारोबारीलाई पक्राउ गरेको छ। डेढ किलो बढी सुन र झन्डै डेढ करोड रूपैयाँसहित काठमाडौं उपत्यका अपराध अनुसन्धान कार्यालयको टोलीले उनीहरूलाई पक्राउ गरेको हो। पक्राउ पर्नेमा दार्चुलाका गणेश दत्त बडु, दार्चुलाकै आयुष बडु, झापाका दिनेश खरेल, झापाकै भरतराज खरेल र भारतीय नागरिकहरू अमोल विभुते, ऋषिकेश प्रकाश विभुते र गणेश सतिश बाल्टे रहेका छन्। काठमाडौंको वडा२४ मा अवैध सुनको कारोबार भइरहेको सूचना पाएपछि प्रहरीले छापा मारी उनीहरूलाई पक्राउ गरेको हो। काठमाडौं उपत्यका अपराध अनुसन्धान कार्यालयका प्रवक्ता रविन्द्र रेग्मीका अनुसार उनीहरूको साथबाट १ किलो ७६८२९ ग्राम सुन र एक करोड ४३ लाख ६० हजार रुपैयाँ बरामद गरिएको छ। पक्राउ परेका ७ जनालाई राजस्व छलिसमेतको कसुरमा कारबाही गर्न राजस्व अनुसन्धान विभाग पठाइएको प्रवक्ता रेग्मीले बताए।"
प्रधानमन्त्रीले लचकता नदेखाएको भए सुदूरपश्चिममा दुर्घटना हुन्थ्यो : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले सत्ता गठबन्धनमा रहेका कुनै पनि दलले दम्भ देखाउन नहुने बताएका छन्। युवा सङ्घ नेपाल काठमाडौं जिल्ला समितिले शुक्रबार काठमाडौंमा आयोजना गरेको कार्यक्रममा अध्यक्ष नेपालले अहिले ६ वटा दलहरू सरकारमा रहेको र कुनै एक पार्टी अलग हुने वित्तिकै सरकार अप्ठेरोमा पर्ने भएकाले कुनै पनि दलले दम्भ देखाउन नहुने बताएका हुन्। सुदूरपश्चिम प्रदेशमा झण्डै दुर्घटना भएसकेको अवस्थामा प्रधानमन्त्री लचकता देखाएकै कारण आफ्नो पार्टीबाट मुख्यमन्त्री बनेको उनले बताए। अध्यक्ष नेपालले सुशासन,सामाजिक न्याय र समानता तथा समृद्धि अहिलेको मुलुकको आवश्यकता भएको धारणा राखे । अहिले देश र जनताका लागि काम गरेर देखाउने बेला आएको भन्दै उनले कम्युनिष्ट पार्टीप्रतिको विश्वास बढाउन युवाहरु अगाडि बढ्नुपर्ने उल्लेख गरे। अध्यक्ष नेपालले नेपाली समाजलाई परिवर्तन गर्ने क्षमता कम्युनिष्ट पार्टीबाहेक अन्य कुनै पार्टीसँग नभएको बताए । उनले इमान्दार,निष्ठा र केही गरौँ भन्ने भावना भएमात्र पार्टी अगाडि बढ्ने बताए।"
जंगलको आगोले घर ध्वस्त,"नुवाकोट : नुवाकोटको सूर्यगढीमा जंगलमा लागेको डढेलोले घर ध्वस्त भएको छ । घरमा आगजनी हुँदा लाखौं रुपैयाँ बराबरको धनसम्पत्ति जलेर नष्ट भएको छ। सूर्यगढी गाउँपालिका३, चतुरमालाका तेजबहादुर तामाङको घर जंगलबाट आएको आगोले पूर्ण रुपमा जलेको सूर्यगढी गापाले जनाएको छ । आगजनीका कारण तामाङको घरमा भएको अन्न, भाँडाकुँडा, ग्याँस, लत्ताकपडालगायत जलेर नष्ट भएको स्थानीय युवा प्रमोद तिमिल्सिनाले बताए। गोठका बाख्राहरु समेत जलेको उनले बताए । तामाङको घरमा भएको आगजनीबाट १० लाख रुपैयाँ बराबरको धनसमपत्ति क्षति भएको प्रारम्भिक अनुमान छ ।"
आइतबारदेखि हात्तीपाइले रोगविरुद्ध औषधि खुवाइने,"काठमाडौं : सरकारले यही वैशाख १६ गते (आइतबार)देखि सात जिल्लामा हात्तीपाइलेविरुद्धको औषधि खुवाउने भएको छ। हात्तीपाइले रोगको जोखिम रहेका झापा, धनुषा, सर्लाही, रौतहट, रसुवा र कपिलवस्तु जिल्लामा हात्तीपाइलेविरुद्धको औषधि सबैलाई खुवाउने गरी आम औषधि सेवन अभियान सञ्चालन गर्न लागिएको स्वास्थ्य सेवा विभाग इपिडिमियोलोजी तथा रोग नियन्त्रण महाशाखाका निर्देशक डा रुद्र मरासिनीले जानकारी दिए। यसअघि ती सात जिल्लामा आम औषधि सेवन अभियान सञ्चालन गरिए पनि सफल नभएपछि पुनः अभियान सञ्चालन गर्न थालेको हो। अभियान दुई हप्तासम्म सञ्चालन हुनेछ। अभियानमा यसपटक करिब ६ हजार स्वास्थ्यकर्मी र पाँच हजार आठ सय महिला स्वास्थ्य स्वयंसेविका परिचालन गरिने छन्। निर्देशक डा मरासिनीका अनुसार सात जिल्लाका एक सय एक स्थानीय तहका ५० लाख ७८ हजार जनालाई हात्तीपाइले रोगविरुद्धको औषधि खुवाउन थालिएको हो। दुई वर्षभन्दा बढी उमेरका सबैलाई औषधि खुवाइने उनले बताए। गर्भवती र सात दिनसम्मका सुत्केरी, छारे रोगको समस्या भएका व्यक्ति, पहिले आम औषधि सेवन गर्दा गम्भीर समस्या देखिएका व्यक्ति तथा सिकिस्त बिरामीले सो औषधि खान नहुने निर्देशक डा मरासिनीले बताए। हात्तीपाइलेविरुद्धको आम औषधि सेवन कार्यक्रम सफल भएको उनको भनाइ छ। हात्तीपाइले रोग मानिसलाई शारीरिकरुपमा अशक्त तथा अपांग बनाउने एक सरुवा रोग हो। यो रोग एक प्रकारको मसिनो धागो आकारको जुकाजस्तै परजीवीले गराउँछ। यो रोग सङ्क्रमित लामखुट्टेको टोकाइबाट मानिसमा सर्ने र मानिसको शरीरमा यो परजीवी प्रवेश गरेको केही वर्ष पछि मात्रै रोगका लक्षण शरीरमा देखिने निर्देशक डा मरासिनीले बताए। हात्तीपाइले रोगको धेरैजस्तो सङ्क्रमण लक्षण बिनाको हुने भएकाले समुदायका अन्य व्यक्तिलाई समेत रोग सर्ने सम्भावना रहन्छ। त्यसैले हात्तीपाइले रोगबाट बच्न तथा प्रारम्भिक अवस्थामा नै पूर्णरुपमा निको हुन आम औषधि सेवन गर्न जरुरी छ। महाशाखाका वरिष्ठ जनस्वास्थ्य अधिकृत तथा अभियानका फोकल पर्सन रामकुमार महतोले ५३ जिल्लामा समुदायस्तरमा हात्तीपाइले रोगको सङ्क्रमण रोकिएको बताए। उनका अनुसार दाङ, मोरङ, बाँके र कैलाली जिल्लामा प्रारम्भिक समुदायस्तरको सङ्क्रमण रोकिएको छ।"
"दुर्गमका मतदान केन्द्रमा अव्यवहारिक खर्च वितरण , व्यवस्थापन गर्नै गाह्रो","चुलाचुली (इलाम) : इलामको चुलाचुली गाउँपालिका ६ मा भोलि (बैशाख १५मा) हुने उपनिर्वाचनका लागि सामान ढुवानी गर्न मात्रै १६ हजार खर्च भयो। तर, त्यहाँ सामान ढुवानीका लागि मतदान अधिकृतले खर्च गर्न पाउने रकम नौ हजार मात्रै हो । इलाम क्षेत्र नम्बर २ मा भोलि प्रतिनिधिसभा सदस्यका लागि उपनिर्वाचन हुँदैछ । १५ गते साँझै जिल्लाभरबाट मतपेटीका संकलन गर्नेगरी सुरक्षा निकाय मतदान स्थलमा पुगेका छन् । तर, अव्यहारिक खर्च वितरणको कारणले दुर्गम क्षेत्रका मतदान स्थलमा व्यवस्थापनका लागि मतदान अधिकृत र सहायक मतदान अधिकृतले आफ्नै गोजीको खर्च गर्ने अवस्था रहेको चुलाचुली गाउँपालिका ६ को मिक्लाचोङ्ग माविमा रहेको मतदान केन्द्रका मतदान अधिकृत मातृका प्रसाद दहालले बताए । उनले भने, ढुवानीका लागि मतदान अधिकृतले पाउने नौ हजार रुपयाँ हो, हामी यहाँ आइपुग्दा १६ हजार त ढुवानीमा खर्च भयो ।व्यवस्थापन खर्च भनेर ५ हजार रुपैयाँ छुट्याइएको त्यस केन्द्रमा दुई सय मिटरबाट विद्युत ल्याउन मात्रै ६ हजार खर्च भएको उनले सुनाए । उनले भने सडक, विधुत र अन्य भौतिक पूर्वाधार भएको मतदान केन्द्र र दुर्गम गाउँको मतदान स्थललाई समान खर्च व्यवस्थाले व्यवस्थापनमा कठिनाइ आएको छ । सो क्षेत्रमा पुग्न मात्रै इलामबाट झापाको विर्तामोड, दमक, मोरङको मिक्लाजुङ हुँदै मतदानका सामग्री पुर्याइएको थियो । अभावका बीचमा पनि नमुना रुपमा मतदान सम्पन्न गर्ने तयारीमा जुटेको सहायक मतदान अधिकृत गोविन्द प्रसाद ढकालले बताए । उनले भने, राजनीतिक दल र स्थानीयको सहयोग भने यहाँ उत्साहजनक छ । त्यहाँ ६ सय ४४ मतदाता रहेका छन् । अघिल्लो निर्वाचनमका त्यहाँ चार सयको हाराहारीमा मतदान गरेका थिए । मतदान अधिकृत दहालले भापाको दमकबाट ४६ किलो मिटर कच्ची सडक पार गरेर मतदान केन्द्रमा आएको बताए । इलामकै बाटो इलाम सदरमुकाम आउन करिब पाँच घण्टा लाग्ने उनले जानकारी दिए । २०८० भदौ २६ गते सुवासचन्द्र नेम्वाङको निधन भएपछि उपनिर्वाचन हुन लागेको हो । ४२ वडा रहेको निर्वाचन क्षेत्रमा १ लाख १५ हजार ८७९ मतदाता रहेका छन् । यी मतदाता मध्ये ४२२ जना नयाँ मतदाता थपिएका हुन् । इलाम २ मा निर्वाचनका लागि ७९ मतदान स्थल रहेको छ । यी मतदान स्थलमा १४९ मतदान केन्द्रमा मतदान गराउने तयारी भएको छ । निर्वाचनका लागि ७४५ कर्मचारी निर्वाचनमा खटाइएको छ । मुख्य निर्वाचन अधिकृत केशवप्रासद घिमिरेले निर्वाचन सम्पन्न गरेको २ दिन भित्र मत परिणाम घोषणा गर्ने तयारी गरेको जानकारी दिए । बैशाख १५ गते इलाम जिल्लाभरी सार्वजनीक यातायात नचल्ने गरी सर्वदलीय बैठकले निर्णय गरेको छ ।"
मानव बेचबिखन मुद्धाका फरार अभियुक्त २६ वर्षपछि पक्राउ,नुवाकोट : २६ वर्षदेखि फरार रहेका एक जना अभियुक्तलाई नुवाकोटमा प्रहरीले पक्राउ गरेको छ । कैद सजायका लागि कारागार चलान गरिएको छ । मानव बेचबिखन तथा ओसारपसार मुद्दामा दोषी ठहरिएका नुवाकोटको वेतिनीका एक जनालाई प्रहरीले पक्राउ गरेर कारवाहीका लागि अदालत पठाएको छ । मकवानपुर जिल्ला अदालतको गत २०५५ साल माघ १९ गतेको फैसलाले ९ वर्ष ७ महिना १० दिन कैद सजाय फैसला भई फरार रहेका नुवाकोटको दुप्चेश्वर गापा ४ का ५५ वर्षीय रामबहादुर भन्ने जंगबहादुर तामाङलाई प्रहरी निरीक्षकको नेतृत्वमा गएको प्रहरी टोलीले पक्राउ गरेको जिल्ला प्रहरी कार्यालय नुवाकोटले जनाएको छ । तामाङलाई खोजतलास गर्ने क्रममा तादी गापा ४ सातबिसेमा लुकीछिपी बसिरहेको अवस्थामा पक्राउ गरी नुवाकोट जिल्ला अदालतमा पेश गरिएको प्रहरी नायव उपरीक्षक तीलक भारतीले जानकारी दिए । पक्राउ परेका तामाङलाई अदालतले तत्काल कैद भुक्तानको लागि कारागार चलान गरेको छ ।
केन्यामा बाढीका कारण ३८ जनाको मृत्यु,"केन्यामा बाढीबाट कम्तीमा ३८ जनाको मृत्यु भएको छ। बाढीको स्तर आपत्कालीन अवस्थाबाट विपत्तिको स्तरमा सर्दै गएको केन्या रेडक्रस सोसाइटी (केआरसीएस) ले जनाएको छ। पछिल्लो समयमा अफ्रिकी राष्ट्रमा परेको भारी वर्षाले सामान्य व्यापारमा पनि बाधा पुर्याएको छ। केन्याको राजधानी नैरोबीको माथारे बस्तीमा बुधबार परेको वर्षामा एक जनाको मृत्यु भएको छ भने छ जना बेपत्ता भएका छन्। यस बस्तीका प्रायः कम आम्दानी गर्ने तथा कमजोर बासस्थानमा बसोबास गर्ने समुदायका बासिन्दाहरू गम्भीर बाढीका कारण घरमै फसेको सिन्ह्वाले रिपोर्ट गरेको छ। आँधीको पानीले सडकमा बाढी आएको कारण केही क्षेत्रहरू सहरबाट सम्पर्कविहीन नै भएका थिए। राजधानीको दक्षिणमा रहेको किटेङ्गेलाको मुख्य पुल अथी नदीले बगाएपछि हजारौँ व्यापारी तथा कामदारहरू अलपत्र परेका थिए। सिन्ह्वाका अनुसार मध्य केन्याको किरिन्यागा काउन्टीमा मङ्गलबार थिबा नदीको किनार फुट्दा बाढीले ६० भन्दा बढी परिवार घरबारविहीन भएका छन्। मार्चअप्रिलमेमा वर्षा सुरु भएदेखि नै धेरै काउन्टीले यसको प्रभाव महसुस गरेका छन्। प्रभावित घरपरिवार, विस्थापन, शिविरहरूको स्थापना, डुबानयोग्य जमिन, प्रभावित व्यवसाय र पशुधनको मृत्यु भएको मानवीय एजेन्सीले जनाएको छ। केन्या मौसम विज्ञान विभागका अनुसार केन्यामा अभूतपूर्व भारी वर्षा भएको छ भने केही क्षेत्रमा एकै दिनमा दुई सय मिलिमिटरसम्म वर्षा भएको छ। वर्षापछि देशभरि बाढीको चेतावनी दिँदै काउन्टी र राष्ट्रिय सरकार दुवैस्तरका केन्याली अधिकारीहरूले तल्लो र बाढी प्रभावित क्षेत्रका बासिन्दाहरुलाई उच्च भूमिमा जान सल्लाह दिएका छन्। आन्तरिक तथा राष्ट्रिय प्रशासनका क्याबिनेट सचिव किन्डिकी किथुरेले पूर्वी क्षेत्रको मासिङ्गा र मध्य क्षेत्रको थिबासहित बाँध नजिक बस्ने बासिन्दाहरूलाई स्थानान्तरण गर्न आग्रह गरेका छन्। थप वर्षाले विपत्ति निम्त्याउने सम्भावना भएकाले बस्तीहरूमा बाढीको प्रभाव बढी हुने उनले बताए। सरकार उच्च सतर्कतामा रहेको र बहुएजेन्सी टोलीले कम गर्ने प्रयासमा काम गरिरहेको उनको भनाइ छ। इन्टरगभर्मेन्टल अथोरिटी अन डेभलपमेन्ट (आइजिएडी) को क्लाइमेट प्रेडिक्सन एन्ड एप्लिकेसन सेन्टर (आइसिपिएसी) ले जारी गरेको सूचनामा केन्याले असामान्यरूपमा भारी वर्षाको अनुभव गर्ने हर्न अफ अफ्रिकाका देशहरूमध्ये एक भएको जनाएको छ।"
बौद्धिक पलायन रोक्न पाठ्यक्रम समय सान्दर्भिक बनाऔँ : प्रधानमन्त्री,"मोरङ : प्रधानमन्त्री पुष्पकमल दाहाल प्रचण्डले देशमै बसेर केही गर्नुपर्छ भन्ने भावना जागृत गर्न शैक्षिक पाठ्यक्रमलाई समय सान्दर्भिक बनाउनुपर्ने बताएका छन्। पूर्वाञ्चल विश्वविद्यालयको १२ औँ दीक्षान्त समारोहलाई सम्बोधन गर्दै प्रधानमन्त्री प्रचण्डले पछिल्लो समय देखिएको बौद्धिक पलायनलाई रोक्नका लागि पाठ्यक्रम समयानुकूल परिवर्तन गर्न जरुरी देखिएको बताएका हुन्। 'युवाविद्यार्थीमा देशमै बसेर केही गर्नुपर्छ भन्ने भावना जागृत गराई बौद्धिक पलायनलाई रोक्नसमेत पाठ्यक्रममा आमूल परिवर्तन जरूरी देखिन्छ। प्रविधिमा आधारित नवप्रवर्तन र अनुसन्धानलाई उच्च प्राथमिकतामा राखेर पाठ्यक्रम तयार गरी अध्ययन गराउनुपर्छ ,'प्रधानमन्त्री प्रचण्डले भने,' समृद्धिसँग जोड्ने व्यावसायिक शिक्षाको खाँचो बढ्दै गएको छ ।' युवा सहभागिताबिना देशलाई समृद्धितर्फ अगाडि बढाउन नसकिने बताउँदै प्रधानमन्त्री प्रचण्डले युवा लक्षित उद्यमशीलता र नवप्रवर्तन तथा मानव संशाधान विकासमार्फत उत्पादन वृद्धि र रोजगारी सिर्जनामा विशेष जोड दिए। उनले भने,'युवा जोश,जाँगरयुक्त ज्ञान,सीप र क्षमतालाई देशले नियालिरहेको छ र योगदान खोजिरहेको छ। कूल जनसङ्ख्याको करिब ४० प्रतिशत युवा जनसाङ्ख्यिक लाभ नेपालले लिन सक्नुपर्छ र हामीले यो ऐतिहासिक अवसरलाई सदुपयोग गर्नैपर्छ ।' शैक्षिक क्षेत्रको उन्नयनमा आमूल रुपान्तरण गर्न नसक्नु दुःखद् विषय भएको बताउँदै प्रधानमन्त्री प्रचण्डले शैक्षिक प्रणाली र यसले सिर्जना गरेको शैक्षिक बेरोजगारीको अवस्थालाई परिवर्तन गर्न जरुरी रहेको बताए। लामो समयदेखि विद्यालय तथा विश्वविद्यालय तहमा सिकाउनेभन्दा रटाउने शिक्षा पद्धति चलिरहेको अनुभूति हुने गरेको उल्लेख गर्दै प्रधानमन्त्री प्रचण्डले प्राविधिक ज्ञान र सीपलाई विशेष जोड दिन निर्देशन दिए। दीक्षान्त समारोहमा सहभागी हुन प्रधानमन्त्री प्रचण्ड आज बिहान मोरङ आइपुगेका हुन्।"
प्रधानमन्त्री प्रचण्डसँग चिनियाँ अन्तर्राष्ट्रिय विकास सहयोग एजेन्सीका अध्यक्षको शिष्टाचार भेट,"काठमाडौं :प्रधानमन्त्री पुष्पकमल दाहाल प्रचण्ड सँग चाइना इन्टरनेसनल डेभलपमेन्ट कोअपरेसन एजेन्सी (सिआइडिसिए) का अध्यक्ष लु झाउहुईले शिष्टाचार भेट गरेका छन्। प्रधानमन्त्री निवास बालुवाटारमा शुक्रबार भएको भेटमा उनीहरुबीच नेपालको आर्थिक विकासका साथै आसन्न लगानी सम्मेलनका विषयमा छलफल भएको प्रधानमन्त्रीका परराष्ट्र सल्लाहकार डारुपक सापकोटाले जानकारी दिए। सो अवसरमा प्रधानमन्त्री प्रचण्डले पछिल्लो समय नेपालचीनबीच भएका उच्चस्तरीय भ्रमणबाट दुई देशबीच रही आएको सम्बन्धले थप उचाइ लिँदै गएको र द्विपक्षीय सम्झौताहरूको कार्यान्वयनमा गति पैदा भएको बताए। प्रधानमन्त्रीले भने,'नेपाल र चीनबीचका थप नाकाहरु सञ्चालनमा आएका छन्। यसले सीमा क्षेत्रका जनतालाई राहत पुगेको छ। नेपालमा हुन लागेको लगानी सम्मेलनमा पनि चिनियाँ लगानीकर्ताले चासो राखेको पाएको छु ।' अध्यक्ष झाउहुईले चिनियाँ लगानीकर्ताले नेपालको विद्युत् प्रशारण लाइन निर्माण र टोखाछहरे सुरुङ मार्गको सम्भाव्यता अध्ययन लगायतका क्षेत्रमा लगानी गर्न चाहेको बताएका थिए।"
"गुल्मीमा मोटरसाइकल दुर्घटना, एक युवकको मृत्यु","गुल्मी : गुल्मीमा मोटरसाइकल दुर्घटना हुँदा २९ वर्षीय युवाको ज्यान गएको छ भने एकजना घाइते भएका छन् । बिहिबार राती गुल्मीदरवार गाउँपालिका३ म्यालपोखरी स्थित तम्घास रिडी सडक खण्डमा लु ३५ प ५४८४ नम्बरको मोटरसाइकल दुर्घटना भएको हो । दुर्घटनामा गुल्मीदरवार गाउँपालिका३ राजाका २९ वर्षीय अनिलराज घर्तीको मृत्यु भएको जिल्ला प्रहरी कार्यालय गुल्मीका प्रवक्ता तथा प्रहरी नायब उपरीक्षक शकर पोखरेललले जानकारी दिए । मृतक घर्तीको टाउकोमा चोट, कान र नाकबाट रगत बगेको अवस्थामा उद्दार गरेर गुल्मी अस्पताल तम्घासमा ल्याइएको थियो । उपचारको क्रममा मृत्यु भएपछि उनलाई अस्पतालले मृत घोषणा गरेको थियो । त्यस्तै दुर्घटनामा गुल्मीदरवार गाउँपालिका४ भट्टेचौरका ३१ वर्षका यम बहादुर सुर्यवंशी घाइते भएका छन् । उनको बाँया खुट्टामा चोट लागेकाले मिसन अस्पताल पाल्पामा उपचार भइरहेको छ । १ सय ५० सिसिको पल्सर मोटरसाइकल गौडाकोटबाट बिरवासतर्फ जाँदै गरेको मोटरसाइकल अनियन्त्रित भएर सडकबाट करिब ३० मिटर तल खसेको जिल्ला प्रहरी कार्यालय गुल्मीले जनाएको छ । मृतक घर्तीको शव पोस्टमार्टमका लागि गुल्मी अस्पतालको शवगृहमा राखिएको छ ।"
आजबाट कक्षा १२ को परीक्षा सुरु,"भक्तपुर : देशभर आज बिहान ८ बजेदेखि एकैसाथ कक्षा १२ को परीक्षा सुरु भएको छ । राष्ट्रिय परीक्षा बोर्डले ७७ जिल्लाका एक हजार पाँच सय २५ परीक्षा केन्द्रमा सञ्चालन गरेको परीक्षा बिहान ८ बजेदेखि शान्तिपूर्ण रूपमा सुरु भएको बोर्डका अध्यक्ष डा महाश्रम शर्माले जानकारी दिए। बोर्डले देशभर एक हजार पाँच सय २५ र देशबाहिर जापानमा एक गरी कुल एक हजार पाँच सय २६ परीक्षा केन्द्रमा निर्धारण गरेको थियो । जापानको परीक्षा केन्द्रमा पनि इमेलबाट प्रश्नपत्र पठाएर परीक्षा सञ्चालन भएको छ । बोर्डका अध्यक्ष डा शर्माले भने, 'कक्षा १२ को परीक्षा आज बिहान ८ बजेदेखि देशभर एकैसाथ शान्तिपूर्ण रूपमा सुरु भएको छ । विद्यार्थी उत्साहका साथ परीक्षामा सहभागी भएको जानकारी पाएका छौँ । ' यो वर्ष परीक्षामा नियमिततर्फ एक लाख ९६ हजार नौ सय १४ छात्रा र एक लाख ९३ हजार नौ सय ३३ छात्र गरी तीन लाख ९० हजार आठ सय ४७ परीक्षार्थी सहभागी भएका छन् । त्यस्तै ग्रेडवृद्धितर्फ एक लाख छ सय ५० विद्यार्थी सहभागी भएका छन् । देशभरका पाँच हजार पाँच सय ४२ विद्यालयका विद्यार्थी कक्षा १२ को परीक्षामा सहभागी भएका छन् । कुल एक हजार पाँच सय २६ परीक्षा केन्द्रमा निर्धारण गरेकामा सबैभन्दा बढी काठमाडौँमा एक सय ४४ र मनाङ, मुस्ताङमा एकएक परीक्षा केन्द्र निर्धारण गरेको छ । परीक्षा सञ्चालनका लागि केन्द्राध्यक्ष, सहायक केन्द्राध्यक्ष, निरीक्षक, कर्मचारी, कार्यालय सहयोगी गरी ३४ हजार एक सय ७१ जनशक्ति र १८ हजार तीन सय प्रहरी परिचालन भएका छन् । यस वर्ष पनि प्रश्नपत्र अनलाइनबाट पठाइएको छ । इमेलबाट प्रश्नपत्र पठाउँदा टाइम पासवर्डको व्यवस्था गरेको छ । रासस"
प्रधानमन्त्री प्रचण्ड मोरङमा,"मोरङ : प्रधानमन्त्री पुष्पकमल दाहाल प्रचण्ड केहीबेर अघि मोरङ आइपुगेका छन् । प्रधानमन्त्री प्रचण्ड नेपाली सेनाको हेलिकप्टरबाट यहाँ आइपुगेका हुन्। मोरङको गोठगाउँस्थित पूर्वाञ्चल विश्वविद्यालयको १२ औँ दीक्षान्त समारोहका लागि प्रधानमन्त्री दाहाल यहाँ आएको उनको सचिवालयले जनाएको छ। उनलाई मोरङका प्रमुख जिल्ला अधिकारी, सुरक्षा निकायका प्रमुखहरु, विश्वविद्यालयका पदाधिकारीले स्वागत गरेका थिए।"
भोलि उपनिर्वाचन : कुनकुन सवारी साधन चलाउन पाइन्छ ?,"काठमाडौं : निर्वाचन आयोगले भोलि हुन गइरहेको उपनिर्वाचनमा मापदण्ड तोकिएका बाहेकका सवारी साधन चल्न नदिने जनाएको छ। उपनिर्वाचनमा स्वच्छता,निष्पक्षता तथा पारदर्शितामा असर नपर्नेगरी सम्बन्धित क्षेत्रका मतदाताहरूको सहज आवागमनका लागि वैशाख १० गतेको निर्णयअनुसार सार्वजनिक यातायात सञ्चालनको उपयुक्त प्रबन्ध मिलाउन निर्देशन दिइसकेको आयोगले जनाएको छ। उपनिर्वाचनका लागि सवारी साधन सञ्चालनका सम्बन्धमा गृहमन्त्रालयमार्फत् सम्बन्धित जिल्लाका प्रमुख जिल्ला अधिकारीलाई निर्देशन दिएको आयोगले जनाएको छ। इलाम प्रतिनिधिसभा निर्वाचन क्षेत्र नम्बर २ र बझाङ प्रदेश सभा क्षेत्र नम्बर १ (१)मा भोलि उपनिर्वाचन हुँदैछ। उपनिर्वाचनको दिन नरोकिने सवारी साधन बिरामी बोकेको एम्बुलेन्स, खानेपानीको ट्याङ्कर, दुध बोक्ने सवारी साधन, दमकल, सूचना तथा प्रसारण विभाग वा प्रदेश सञ्चार रजिष्ट्रारको कार्यालय वा प्रदेश सरकार मातहतको सञ्चार प्राधिकरण वा अन्य त्यस्तै सूचिकृत भई सञ्चालनमा रहेका सम्बन्धित सञ्चारगृहबाट जारी गरिएका परिचयपत्र वाहक सञ्चारकर्मीले प्रयोग गर्ने सवारी साधन, दुरसञ्चार तथा केवल सेवाका लागि प्रयोग हुने सवारी साधन, शव वाहन, अस्पतालमा कार्यरत परिचयपत्र प्राप्त चिकित्सक, स्वास्थ्यकर्मी तथा कर्मचारीको आवागमनका लागि प्रयोग हुने सवारी साधन, निर्वाचन आयोगबाट जारी परिचयपत्र वाहक पर्यवेक्षक, अनुगमनकर्ताले प्रयोग गर्ने सवारी साधन, फोहोर मैला ओसारपसार गर्ने सवारीसाधन, तरकारी, फलफुल तथा विद्युत सेवाका लागि प्रयोग हुने सवारी साधन, कुटनीतिक नियोग, युएन एजेन्सी तथा द्विपक्षीय तथा वहुपक्षीय विकास साझेदार संस्थाहरूमा कार्यरत पदाधिकारी तथा कर्मचारीले प्रयोग गर्ने निलो नम्बर प्लेट भएको सवारी साधन, विदेशी पर्यटक मात्र बोकेको हरियो नम्बर प्लेट भएको सवारी साधन, सुरक्षाकर्मीले प्रयोग गर्ने सुरक्षा निकायको सवारी साधन, आफु खटिएको मतदान केन्द्रसम्म जान र मतदान केन्द्रबाट फर्किनको लागि मतदान कार्यमा खटिने कर्मचारी तथा स्वयंसेवकले प्रयोग गर्ने सवारी साधन । २ सम्बन्धित क्षेत्रका मतदातालाई मतदान केन्द्रसम्म सहज आवागमनको लागि आवश्यकता र औचित्य हेरी मतदानको दिन सार्वजनिक यातायातको उपयुक्त प्रबन्ध मिलाउने। ३  उम्मेदवार वा निजको निर्वाचन प्रतिनिधि एक जनाले मतदानको दिन चार पाङ्ग्रे, तिन पाङ्ग्रे वा दुई पाङ्ग्रे मध्ये १ एकवटा सवारीसाधन मात्र अनुमति लिएर प्रयोग गर्न सक्ने ब्यवस्था मिलाउने। ४  सम्बन्धित जिल्लासँग जोडिएका राष्ट्रिय राजमार्ग र सहायक राजमार्गमा सार्वजनिक यातायातका साधनहरूको आवागमनको उपयुक्त व्यवस्था मिलाउने। ५  मतदानको दिन कसैले यो निर्देशन विपरीत सवारी साधन प्रयोग गरेको पाइएमा सुरक्षा निकाय तथा सुरक्षाकर्मीले त्यस्तो सवारी साधन कब्जामा लिई मतदानको काम सम्पन्न भएपश्चात मात्र फिर्ता दिने व्यवस्था गर्ने।"
सडक ढलानमा अनियमितता : प्रमुख प्रशासकीय अधिकृतसहित ६ जनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले महोत्तरी एकडारा गाउँपालिका महोत्तरीका तत्कालीन प्रमुख प्रशासकीय अधिकृत सरोज कुमार सिंह,इन्जिनियर सुभाष पाण्डेयलगायत छजनाविरुद्ध भ्रष्टाचार मुद्दा दायर गरेको छ। आयोगले महोत्तरीको एकडरा गाउँपालिका १ अन्तरगतका ससाना सडक ढलान गर्ने क्रममा विनियोजन भएको रकमबाट गुणस्तरहीन कार्य गरी रकम हिनामिना गरेको आरोपमा तत्कालीन प्रमुख प्रशासकीय अधिकृत सिंह,इन्जिनियर सुभाष,योजना शाखा प्रमुख महेन्द्र कुमार मण्डल,असिस्टेन्ट सवइन्जिनियर संजय कुमार मंडलविरुद्ध आज विशेष अदालत काठमाडौंमा आरोप पत्र दायर गरेको अख्तियारका प्रवक्ता नरहरि घिमिरेले जानकारी दिए। यसैगरी सोही गाउँपालिकाका उपाध्यक्ष महजबी खातुन र जानकी कन्सट्रक्सन मरा शिसवा नगरपालिका५ महोत्तरीका प्रोपराइटर राकेश कुमार रायविरुद्ध पनि मुद्दा दायर भएको छ। उनीहरूबिरुद्ध ८ लाख ६५ हजार १४५ रुपैयाँ बिगो माग गरिएको छ।"
नेपाल र चीनबीच बोनम्यारो प्रत्यारोपण र मानव संशाधन विकास सहयोगसम्बन्धी सम्झौतामा हस्ताक्षर,"काठमाडौं : नेपाल र चीनबीच दुई महत्वपूर्ण सम्झौतामा हस्ताक्षर भएको छ । अर्थ मन्त्रालयमा बिहीबार आयोजित एक समारोहबीच उक्त सम्झौतामा हस्ताक्षर भएको हो । अर्थमन्त्री वर्षमान पुन अनन्तको उपस्थितिमा अर्थ मन्त्रालयका सचिव मधुकुमार मरासिनी र स्वास्थ्य मन्त्रालयका सचिव डा रोशन पोखरेल तथा चीनका तर्फबाट चिनियाँ अन्तर्राष्ट्रिय विकास सहयोग संस्था (चाइना इन्टरनेशनल डेभलेपमेन्ट कोअपरेशन एजेन्सी) का प्रमुख लियु झाओ हुईले हस्ताक्षर गरेका हुन् । उक्त संस्थाले चीनको वैदेशिक सहायताको रणनीति मापदण्ड बनाउने, सोसम्बन्धी नीति र योजना बनाउने तथा वैदेशिक सहायतासम्बन्धी सुधारका एजेण्डामा काम गर्दै आएको छ । अर्थ मन्त्रालयसँग विश्वव्यापी विकास प्रयासका लागि मानव संशाधन विकास सहयोगसम्बन्धी र स्वास्थ्य मन्त्रालयसँग बोनम्यारो प्रत्यारोपणसम्बन्धी सम्झौता भएको हो । प्रधानमन्त्री पुष्पकमल दाहाल 'प्रचण्ड'को गत असोजमा भएको चीन भ्रमणका क्रममा चीनले नेपालमा बोनम्यारो प्रत्यारोपण सेवा सुरु गर्न सहयोग गर्ने प्रतिबद्धता जनाएको थियो । सम्झौताअनुसार चीनले वीपी कोइराला मेमोरियल क्यान्स अस्पतालमा बोनम्यारो प्रत्यारोपण सेवा सञ्चालनका लागि सहयोग गर्नेछ । त्यसका लागि संरचना निर्माणदेखि चिकित्सकलाई सैद्धान्तिक र प्राविधिक तालिमसम्मका लागि चीनले आर्थिक सहायता उपलब्ध गराउने सहमतिमा छ । कार्यक्रममा अर्थमन्त्री पुनले नेपालको विकासमा निरन्तर सहयोग गर्दै आएकामा चीनलाई धन्यवाद दिए । नेपाल र चीनबीच गहिरो, विविधतापूर्ण र निरन्तर दिगो सम्बन्ध रहेको चर्चा गर्दै मन्त्री पुनले एकअर्काका आकांक्षा एवं संवेदनशीलतालाई सम्मान गर्दै इमान्दारिताका साथ आपसी सहयोग र मित्रता अगाडि बढाउँदै आएको उल्लेख गरे । उनले राष्ट्रपति सी जिन फिङले ५ वर्षअघि गरेको नेपाल भ्रमण तथा आफ्ना प्रधानमन्त्री पुष्पकमल दाहाल प्राचण्डको गत असोजमा गरेको चीन भ्रमणले द्विपक्षीय सम्बन्धलाई उचाईमा पुर्याएको बताए । उनले ती दुवै उच्चस्तरीय भ्रममणमा भएका द्विपक्षीय सम्झौतामध्ये कार्यान्यवन हुन बाँकी भएकाहरुको कार्यान्वयनमा जोड दिए । चीनले पछिल्लो समय हासिल गरेको विकास लोभलाग्दो र प्रशंसनीय रहेको र नेपालमा पनि विकासको सोही गति समाउन चाहेको उनको भनाइ थियो । विश्वमै वैदेशिक लगानी गर्ने मुलुकमा चीन अग्रस्थानमा रहेको र नेपालमा पनि लगानी आउन थालेको भन्दै उनले आगामी दिनमा सहायता र लगानी बढाउन आग्रह गरे । चीनले नेपालप्रति राखेको विश्वाको सधैं कदर गर्ने मन्त्री पुनले बताए । चिनियाँ प्रतिनिमिण्डलको नेतृत्व गरेका लियु झाओ हुईले नेपवाल चीनको असल मित्र रहेको भन्दै नेपालको विकासमा सधैं साथ रहेको बताए । राष्ट्रपति सी को नेपाल भ्रमण र प्रधानमन्त्री प्रचण्डको चीन भ्रमणका क्रममा भएका सहमतिका प्रत्येक विषय एकएक गर्दै पालना गर्दै जाने प्रतिबद्धता उनले जनाए । उनले आफूहरु तेश्रो अन्तर्राष्ट्रिय लगानी सम्मेलनको सिलसिलामा नेपाल आएको प्रंग उल्लेख गर्दै नेपालमा चिनियाँ लगानी आउने बताए ।"
"१ किलो बढी सुन, करिब डेढ करोड रुपैयाँसहित ७ जना पक्राउ","काठमाडौं : काठमाडौं उपत्यका अपराध अनुसन्धान कार्यालयले करिब डेढ किलो सुन र झन्डै १ करोड रुपैयाँसहित सातजनालाई पक्राउ गरेको छ। विशेष सूचनाको आधारमा कार्यालयको टोलीले अवैध सुन, नगदसहित सातजनालाई पक्राउ गरेको हो। उपत्यका अपराध अनुसन्धान कार्यालयले शुक्रबार पत्रकार सम्मेलन गरी घटनाबारे जानकारी गराएको हो। उनीहरूको साथबाट सुन जस्तो देखिने पहिलो धातु ९ थान, (तौल १ हजार ७६८ ग्राम) ,१ करोड ४३ लाख ६० रुपैयाँ बरामद भएको प्रहरीले जनाएको छ। सुन बिक्रीवितरण गरिरहेको अवस्थामा उनीहरू पक्राउ परेका हुन् । पक्राउ पर्नेमा दार्चुला महाकाली नगरपालिका ३ टाँटेका ४७ वर्षीय गणेशदत्त बडू,आयुष बडू, झापा बिर्तामोडका दिनेश खरेल र भरतराज खरेल हुन्। यसैगरी भारत महाराष्ट्रका अमोल विभुते,ऋषिकेश प्रकाश विभुते र गणेश सतिश बाल्टे पक्राउ परेको प्रहरीले जानकारी गराएको हो। पक्राउ परेका गणेश दत्त बडू यसअघि २०७४ भदौ १९ गते ठमेल क्षेत्रबाट बरामद भएको ८८ केजी सुन प्रकरणमा पनि जोडिएक व्यक्ति रहेको प्रहरीले जनाएको छ । प्रहरीले पछिल्लो घटनामा गिरोहले चीनबाट तस्करी गरेर सुन ल्याएको प्रारम्भिक निचोड निकालेको छ ।"
"तान्जानियामा बाढी : १५५ व्यक्तिको मृत्यु, २३६ जना घाइते","तान्जानियामा मुसलधारे वर्षापछि आएको बाढीमा परी १५५ जनाको मृत्यु भएको छ। वर्षाका कारण अन्य २३६ जना घाइते भएको प्रधानमन्त्री कासिम मजालिवाले बिहीबार संसदलाई जानकारी गराएका हुन्। तान्जानियाको मुख्य भूमिको २६ इलाकामध्ये १४ इलाकामा आकस्मिक बाढी आएको छ, जसका कारण दुई लाख मानिस प्रभावित भएका छन् भने १० हजार घरमा क्षति पुगेको मजालिवाले सदन समक्ष जानकारी गराए। बाढीका कारण विद्यालयका पूर्वाधार, कृषिबाली, सडक, पुल, स्वास्थ्य संस्था र पशुचौपायामा क्षति पुगेको उनले बताए। मजालिवाका अनुसार बाढीबाट अति प्रभावित क्षेत्रका विद्यालय बन्द गर्न आदेश दिने जस्ता थप विपत्तिपूर्ण अवस्था आउन नदिन सरकारले कदम चालेको छ। 'तान्जानिया राष्ट्रिय सडक सञ्जाल, तान्जानिया ग्रामीण र शहरी सडक निकाय, र तान्जानिया रेलवे कर्पोरेसनलाई क्षतिग्रस्त सडकहरू र रेलवेहरूको तत्काल जीर्णोद्धारको लागि तत्काल मूल्याङ्कन गर्न आदेश दिइएको छ,' उनले भने। तान्जानियाको मौसम विज्ञान प्राधिकरणका अनुसार अलनिनोको अवस्थाबाट प्रभावित भारी वर्षा मे महिनासम्म रहने अनुमान गरिएको छ।"
युद्धविरामको लागि बन्धकलाई रिहा गर्न हमाससँग १८ देशको आग्रह,"युद्धविरामको लागि बन्धकलाई रिहा गर्न हमाससँग अमेरिका लगायत विश्वका १८ देशले आग्रह गरेका छन् । विश्वका विभिन्न अठार देशले बिहीबार एक संयुक्त वक्तव्य जारी गर्दै हमासले दक्षिणी इजरायलबाट बन्धक बनाएका व्यक्तिहरूलाई तत्काल रिहा गर्न आग्रह गरेका हुन् । उनीहरूले बन्धकलाई रिहा गर्दा गाजामा तत्काल र लामो समयसम्म युद्धविराम हुने बताएका छन् । संयुक्त राज्य अमेरिका, अर्जेन्टिना, अस्ट्रिया, ब्राजिल, बेलायत, बुल्गेरिया, क्यानाडा, कोलम्बिया, डेनमार्क, फ्रान्स, जर्मनी, हङ्गेरी, पोल्याण्ड, पोर्चुगल, रोमानिया, सर्बिया, स्पेन र थाइल्याण्डका नेताहरूले एकैसाथ जारी गरेको विज्ञप्तिमा भनिएको छ, 'अन्तर्राष्ट्रिय कानूनअन्तर्गत संरक्षित गाजामा बन्धक र नागरिक जनसङ्ख्याको भविष्य अन्तर्राष्ट्रिय चासोको विषय हो । गत वर्ष अक्टोबर ७ मा इजरायलमाथि भएको आक्रमणपछि हमासको कब्जामा रहेका नागरिकमध्ये आफ्नै नागरिक पनि रहेको साथै बन्धकहरूलाई मुक्त गर्न सके गाजाभरि थप मानवीय सहायता उपलब्ध गराउन र शत्रुताको विश्वसनीय अन्त्य हुनेछ ।' 'यसबाहेक, गाजाका बासिन्दाहरू आश्रय र मानवीय प्रबन्ध सुनिश्चित गर्न पहिले नै तयारीका साथ आफ्नो घर र आफ्नो भूमिमा फर्कन सक्षम हुनेछन्', विज्ञप्तिमा भनिएको छ, 'हामी यस सङ्कटको अन्त्य गरौं ताकि सामूहिक रूपमा हामी यस क्षेत्रमा शान्ति र स्थिरता ल्याउनका लागि हाम्रा प्रयासहरूमा ध्यान केन्द्रित गर्न सकौं ।' इजरायलले सन् २०२३ अक्टोबर ७ मा दक्षिणी इजरायली सीमा क्षेत्रबाट हमासको आक्रमणको बदला लिन गाजा पट्टीमा हमासविरुद्ध ठूलो मात्रामा आक्रमण सुरु गरेको थियो । हमासको आक्रमणमा करिब एक हजार २०० व्यक्तिको मृत्यु भएको थियो भने उनीहरूले दक्षिणी इजरायलबाट २०० भन्दा बढी व्यक्तिलाई बन्धक बनाएका थिए । हासको आक्रमणको बदलामा भएको इजरायली आक्रमणका कारण गाजा पट्टीमा ३४ हजारभन्दा बढी प्यालेस्टिनीको मृत्यु हुनुका साथै ७७ हजारभन्दा बढी घाइते भएको हमास नियन्त्रित स्वास्थ्य मन्त्रालयले सार्वजनिक गरेको तथ्याङ्कमा उल्लेख छ ।"
अपहरण तथा शरीर बन्धकमा संलग्न ६ जना प्रहरी नियन्त्रणमा,"कपिलवस्तु : अपहरण तथा मानव बन्धक कसुरमा संलग्न रहेको आरोपमा प्रहरीले ६ जनालाई मुद्धा चलाएको छ । प्रहरीले बाग्लुङ्गको गलकोट नगरपालिका १ स्थायी घर भइ हाल काठमाडौं बस्दै आएका ३८ वर्षीय सागर कुंवर,बुटवल उपमहानगरपालिका ७ शिवनगरका ३२ वर्षीय सागर गुरुङ्ग,बुटवल उपमहानगरपालिका १३ बस्ने ३३ वर्षीय ओम बराल,कपिलवस्तु जिल्ला वाणगंगा नगरपालिका३ कर्माना बस्ने ४३ वर्षीय शान्ति लम्साल,अर्घाखाचीको सन्धिखर्क नगरपालिका २ बस्ने ३२ वर्षीय प्रकाश नेपाली र रुपन्देही जिल्ला तिलोत्तमा नगरपालिका ९ बस्ने ३४ वर्षीय तुलसी बनलाई अपहरण तथा मानव बन्धक कसुरमा संलग्न रहेको भनी मुद्धा चलाएको हो । प्रहरीले जिल्ला अदालतबाट ५ दिन थुनामा राखी थप अनुसन्धान गर्न म्याद थप गराएको छ । पक्राउ परेका ६ जनाविरुद्ध कपिलवस्तु नगरपालिका ३ मालपाराका स्थानीय ३७ वर्षीय युवा विनित मिश्राको अपहरण गरी बन्धक बनाएको आरोप छ । प्रहरीले पत्रकार सम्मेलन गरी पक्राउ परेका ६ जनालाई सार्वजनिक गरेको छ । स्थानीय युवा विनित मिश्रालाई घरबाट तौलिहवा बजार आउँदै गर्दा शिवमन्दिर टोल नजिकैको मुख्य सडकबाट एउटा नम्बर नखुलेको सानो गाडीमा जबरजस्ती बसालेर अपहरण गरेका थिए । गाडीभित्र हात खुट्टा बाँधेर, मुखमा पट्टी कोचेर मिश्रालाई अपहरणकारीले बुटवल उपमहानगरपालिका ११ मैनाबगरस्थित गुल्मेली ग्रीन टाउन होटलको दोस्रो तल्लाको एक कोठमा लगेर बन्धक बनाएर राखेका थिए । सोही होटलको कोठामा हात खुट्टा बाँधेर कुटपिट गरी रकम माग गरिरहेको अवस्थामा मिश्रालाई सकुशल उद्धार गरिएको प्रहरी नायब उपरीक्षक वलीले बताए । अपहरणको खबर पाएलगत्तै प्रहरीले खोजी शुरु गरेको थियो । अहपरित युवा मिश्राको उद्धारका लागि प्रहरी उपरीक्षक नवरत्न पौडेलको कमाण्डमा ईलाका प्रहरी कार्यालय पिपराका प्रहरी निरीक्षक गोपाल रायमाझी सहितको टोली परिचालन भएको थियो । पक्राउ परेका सागर कुँवरको मुख्य योजनामा उनका केही सहयोगीहरूसहितले विनित मिश्रालाई अपहरण गरेका थिए । सागर कुंवर र विनित मिश्राबीचको आपसी आर्थिक लेनदेनका कारण घटना घटेको प्रहरीले जनाएको छ ।"
प्रधानमन्त्रीसँग एडीबीका उपाध्यक्षको भेट : नेपालमा थप लगानी गर्न बैंकले रणनीति तय गर्ने,"काठमाडौं : प्रधानमन्त्री पुष्पकमल दाहाल प्रचण्ड सँग एसियाली विकास बैंक (एडीबी)का उपाध्यक्ष इङमिङ याङले शिष्टार भेट गरेका छन्। प्रधानमन्त्री निवास बालुवाटारमा शुक्रबार भएको भेटमा उनीहरूबीच नेपालको आर्थिक विकासका साथै आसन्न लगानी सम्मेलनका विषयमा छलफल भएको थियो । सो अवसरमा प्रधानमन्त्री प्रचण्डले लगानीका लागि नेपाल उपयुक्त गन्तब्य भएको बताउँदै भौतिक पूर्वाधार निर्माणमा एडीबीको महत्वपूर्ण लगानी रहेको बताए । उनले नेपालमा हुन गइरहेको लगानी सम्मेलनमा नेपालले प्रभावकारी एवं लगानीयोग्य आयोजनाहरू प्रस्ताव गर्ने जानकारी दिए। 'सरकारले कानुनी एवं नीतिगत सुधार गरी लगानीका लागि उपयुक्त वातावरण सिर्जना गरेको छ,'प्रधानमन्त्री प्रचण्डले भने,'यो नेपालमा लगानीको उपयुक्त अवसर हो ।' भेटमा एडीबीका उपाध्यक्ष याङले नेपालको रणनीतिक आयोजनामा लगानी गर्न एडीबी तयार रहेको उल्लेख गर्दै आगामी दिनमा नेपालमा थप लगानी गर्नेगरी बैंकले रणनीति तय गर्ने बताए।"
भारतमा आज दोस्रो चरणको मतदान हुँदै,"नयाँदिल्ली : भारतमा छ साता लामो चुनावी अभियान दोस्रो चरणमा शुक्रबार सुरु भएको छ। प्रचण्ड गर्मीबाट प्रभावित मुलुकका केही भागमा लाखौं मतदाता मतदान केन्द्रहरूबाहिर लाइनमा उभिएका थिए। जुनको प्रारम्भमा सम्पन्न हुने निर्वाचनमा प्रधानमन्त्री नरेन्द्र मोदीले तेस्रो कार्यकाल जित्ने अपेक्षा गरिएको छ। यद्यपि गत साताको पहिलो चरणको मतदानमा सन् २०१९ को पछिल्लो निर्वाचनभन्दा करिब चार अङ्क झरेर ६६ प्रतिशत मत खसेको छ। भारतीय मिडिया आउटलेटहरूले औसतभन्दा धेरै तापक्रमका कारण कम मतदान भएको अनुमान गरेका थिए। मतदान पुनः सुरु हुनुभन्दा केही समयअघि प्रधानमन्त्री मोदीले सामाजिक सञ्जालमा जनतासँग गर्मी भए पनि कीर्तिमानी सङ्ख्या मा मतदान गर्न आग्रह गरेका छन्। सामाजिक सञ्जाल प्लेटफर्म एक्समा उनले लेखेका छन्, 'उच्च मतदानले हाम्रो लोकतन्त्रलाई बलियो बनाउँछ, तपाईंको मत तपाईंको आवाज हो।' विश्वको सबैभन्दा धेरै जनसङ्ख्या भएको भारतमा निर्वाचन गराउने ठूलो बोझ कम गर्न चरणबद्ध मतदानअन्तर्गत दोस्रो चरणको मतदान सुरु भएको हो। दोस्रो चरणको मतदानमा यो साता ४० डिग्रीभन्दा माथि तापक्रम रहेका जिल्लाहरू समावेश छन्। भारतको मौसम ब्युरोले सप्ताहन्तसम्म धेरै राज्यमा भीषण गर्मीको अवस्था जारी रहने बिहीबार बताएको छ। दोस्रो चरणको मतदानमा पूर्वी राज्य बिहारका केही भाग समावेश छन्। यहाँ पाँच जिल्लामा शुक्रबार मतदान हुँदैछ। यहाँ यो साता मौसमी औसतको तुलनामा पाँच दशमलव एक डिग्री सेल्सियसभन्दा धेरै तापक्रम रेकर्ड गरिएको छ। दक्षिणमा कर्नाटक राज्य र भारतको सबैभन्दा धेरै जनसङ्ख्या भएको राज्य तथा हिन्दू आस्थाको केन्द्र उत्तर प्रदेशका केही भागमा पनि गर्मीको लहरको सामना गर्दै मतदान गर्ने तालिका रहेको छ। यसै साताको प्रारम्भमा भारतको निर्वाचन आयोगले प्रत्येक चरणको मतदानअघि गर्मीको लहर र आर्द्रताको प्रभावको समीक्षा गर्नका लागि कार्यदल गठन गरेको बताएको थियो। द हिन्दू अखबारले प्रचण्ड गर्मीका कारण मतदान प्रतिशतमा गिरावट आउन सक्छ भन्ने चिन्ताका कारण यस्तो निर्णय लिइएको हुनसक्ने बताएको छ। सोमबार एक विज्ञप्तिमा आयोगले शुक्रबारको मतदानमा तातो तापक्रमको प्रभावका बारेमा कुनै ठूलो चिन्ता नभएको बताएको थियो। तर मौसमको रिपोर्टहरूलाई नजिकबाट अनुगमन गरिरहेको र मतदान कर्मचारीका साथै मतदाताहरूको आराम र कल्याण सुनिश्चित गर्ने विज्ञप्तिमा उल्लेख छ। यस साता दक्षिण र दक्षिणपूर्वी एसियाका केही भागमा असाधारण तातो मौसमले असर पुर्याएको छ। अत्यधिक गर्मीका कारण फिलिपिन्स र बङ्गलादेशमा विद्यालयहरू बन्द गरिएको छ। भारतमा महाराष्ट्र राज्यमा प्रधानमन्त्री मोदीको र्यालीमा सडकमन्त्री नितिन गडकरी बेहोस हुँदा बुधबार गर्मीका कारण चुनावी प्रचारप्रसारलाई बाधा पुर्याएको थियो। घटनाको फुटेजमा मन्त्री बेहोस हुँदै गरेको र सञ्चालकहरूले उनलाई मञ्चबाट बाहिर लैजाँदै गरेको देखाइएको छ। पछि उनले गर्मीका कारण आफू बेहोस भएको बताए। जनादेश खोज्दै गान्धी भारतको प्रमुख विपक्षी कांग्रेस पार्टीका नेता राहुल गान्धीको निर्वाचन क्षेत्रमा पनि शुक्रबार मतदान हुँदैछ। मोदीको भारतीय जनता पार्टी (भाजपा) का विरोधीहरूको गढ रहेको दक्षिणी राज्य केरलमा आफ्नो सिट कायम राख्न ५३ वर्षीय गान्धी लडिरहेका छन्। 'संविधानको सिपाही बन्नु, आफ्नो घरबाट बाहिर निस्कनु र लोकतन्त्रको रक्षाका लागि मतदान गर्नु प्रत्येक नागरिकको कर्तव्य हो', उनले सामाजिक सञ्जाल एक्समा लेखेका छन्। गान्धी पूर्वप्रधानमन्त्रीहरूको छोरा, नाति र पनाति छन् तर उनको कांग्रेस पार्टीले पछिल्ला दुई आम निर्वाचनमा मोदीविरुद्ध भारी पराजय भोगेको छ। भारतमा मतदानमा भाग लिन ९६ करोड ८० लाखभन्दा बढी मतदाता योग्य छन्। अन्तिम चरणको मतदान जुन १ मा हुनेछ र त्यसको तीन दिनपछि नतिजा आउने अपेक्षा गरिएको छ।"
"बिहेमा नाच्ने विषयलाई लिएर कुटाकुट, दुईजना घाइते",विराटनगर : मोरङको जहदा गाउँपालिका२ हरिनगरा टोलस्थित एउटा बिहे घरमा शुक्रबार बिहान कुटाकुट भएको छ । विजय राजभरको छोरीको बिहे चलिरहेका बेला जन्ती पक्ष र घरगाउँले बीच विवाद हुँदा बिहान २:३० बजेतिर घटना भएको मोरङ प्रहरीका प्रवक्ता डीएसपी ज्ञानेन्द्र बस्नेतले बताए । उनका अनुसार घटनामा परी एक बालकसहित दुईजना घाइते भएका छन् । घाइते हुनेमा जहदा२ का ३५ वर्षीय भविष गिरी र १५ वर्षीय अवदेश राजभर रहेका छन् । घाइते दुवैजना घरगाउँले हुन् । जन्ती आएका युवाको आक्रमणबाट उनीहरु घाइते भएको प्रहरीले जनाएको छ । घाइतेमध्ये भविषलाई उपचारका लागि विराटनगरको नोबेल शिक्षण अस्पताल पठाइएको डीएसपी बस्नेतको भनाइ छ । उनको ढाडमा गहिरो चोट छ । अवदेश सामान्य उपचारपछि घर फर्किएका छन् । दुवैजनामाथि हतियार प्रहार भएको हुनसक्ने प्रहरीको अनुमान छ । घटनाको प्रकृति र घाइतेको चोटको अवस्था हेर्दा हतियार प्रहार गरेजस्तो देखिने बस्नेतले बताए । घटनामा संलग्न जहदा५ का २१ वर्षीय कृष्ण सिंहलाई इलाका प्रहरी कार्यालय रानीका इन्सपेक्टर सन्दीप बेलबासे नेतृत्वको टोलीले नियन्त्रणमा लिएको छ । सिंह जहदा५ बाट बिहे घरमा जन्ती गएका थिए । बिहेमा नाच्ने विषयलाई लिएर विवाद हुँदा कुटाकुट भएको प्रहरीको भनाइ छ । प्रहरीका अनुसार घटनामा हतियार प्रहार भएको हो कि हैन भनेर यकिन गर्ने काम भइरहेको छ । घटनाको अनुसन्धान अघि बढाइएको डीएसपी बस्नेतले बताए ।
"अटो र साइकल दुर्घटना, दुई जनाको मृत्यु","विराटनगर : मोरङको अलगअलग स्थानमा अटो टेम्पो र साइकल दुर्घटना हुँदा दुई जनाको मृत्यु भएको छ। लेटाङ नगरपालिका३ स्थित भित्री सडकखण्डमा को २ ह ३२०८ नम्बरको अटो आफैं अनियन्त्रित भएर शुक्रबार बिहानका राति २ बजेतिर दुर्घटना भएको छ। दुर्घटनामा अटो चालकको मृत्यु भएको छ। अटोमा सवार अर्का व्यक्ति घाइते भएका छन्। लेटाङबाट कानेपोखरीतर्फ आउँदै गरेको अटो दुर्घटना हुँदा चालक कानेपोखरी गाउँपालिका७ का ४१ वर्षीय ओमनारायण श्रेष्ठको मृत्यु भएको मोरङ ट्राफिक प्रमुख प्रहरी निरीक्षक सुमन न्यौपानेले बताए। उनका अनुसार दुर्घटना परेर गम्भीर घाइते भएका श्रेष्ठको उपचारका क्रममा लेटाङ एड्भान्स हेल्थ केयर सेन्टरमा २:४० बजेतिर मृत्यु भएको हो। दुर्घटनामा परेर अटोमा सवार कानेपोखरी७ का ३१ वर्षीय पूर्णबहादुर तामाङ घाइते भएका छन्। गम्भीर अवस्थाका उनलाई उपचारका लागि विराटनगरको न्युरो अस्पतालमा भर्ना गरिएको छ। अटोको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ। त्यस्तै, केराबारी गाउँपालिका७ मा साइकल दुर्घटना हुँदा एक किशोरको मृत्यु भएको छ। केराबारी७ का १७ वर्षीय निर्मल महतोले आफ्नै घरअगाडि कुदाउँदै गर्दा अनियन्त्रित भएर बिहीबार दिउँसो साइकल लडेको थियो। प्रहरीका अनुसार अनियन्त्रित भएर लडेको साइकलको हेण्डिलले महतोको पेटमा लागेको थियो। गम्भीर घाइते भएका उनलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको थियो। उपचारकै क्रममा राति ११ः३० बजेतिर उनको मृत्यु भएको प्रहरीले जनाएको छ। साइकललाई नियन्त्रणमा लिएर प्रहरीले घटनाको अनुसन्धान सुरु गरेको छ।"
"तत्काल गाँस, बास र कपासको बन्दोबस्त गरियोस्","मटिहानी : नय रहैके जगह हय। कि खेवै, कि बालबच्चाके खुवेबै। किछ नई सम्झमे अवय य (बस्ने ठाउँ पनि रहेन। के खाने, बालबच्चालाई के खुवाउने, केही ठेगान छैन।) मटिहानी नगरपालिकाकी आगलागी पीडित फुलोदेवी पासवानले भनिन्। बुधबार बस्तीमा आगलागी हुँदा जनधन गुमाएकी ३० वर्षीया फुलोदेवीको परिवार अहिले बिचल्लीमा परेको छ। आँखाबाट आँसु पुस्दै उनले आफ्नो पीडा यसरी पोखिन्, बालबच्चाको परिस्थिति हेरेर अहिले मुटु छियाछिया भएको छ। भगवान्् हामीजस्ता निर्धन अनि गरिबलाई नै परीक्षा लिइरहेका छन्। हामीसँग रहेको सानो झुप्रो पनि हेर्दा हेर्दै खरानी भएको छ। कसरी जीवनयापन गर्ने हो। केही ठेगान छैन। घर नै जलेपछि पशुचौपाया, खाद्यान्न, लत्ताकपडा केही पनि आगोले बाँकी नराखेको बताउँछन् सोही वस्तीका सिराज अहमद अन्सारी। उनले भने, मजदूरी गरी जसोतसो परिवार पाल्दै थिएँ। हातमा एक सुको पैसा छैन। खानेकुराको बन्दोबस्त कसरी गर्ने हो साह्रै चिन्ताले सताएको छ। फुलोदेवी, सिराज जस्तै बस्तीका ४ सय ६२ जनाको अवस्था अहिले यस्तै बिजोग छ। उनीहरू सडक छेउमै र खाली खेतमा जसोतसो बालबच्चासहित आश्रित छन्। गर्मी हावाले नराम्ररी आफूहरूको जीवन प्रभावित पारेको सोही बस्तीकी शैलु खातुनले बताइन्। घरवारविहीन भएका स्थानीय अहिले राहतको पर्खाइमा छन्। घटनास्थल पुगेका जोकोहीलाई आगलागी पीडितहरू आफ्नो दुःखेसो पोख्ने गर्छन्। उनीहरू तत्काल आफूहरूलाई गाँस, बास र कपासको बन्दोबस्त गरिदिनका लागि त्यहाँँ पुग्ने सुरक्षाकर्मी, जनप्रतिनिधिसँग आग्रह गर्दै छन्। आगो नियन्त्रणमा आएलगत्तै नगरपालिकाले तत्काल उनीहरूलाई त्रिपाल, चिउरा, दालमोठ र चिनीको जोहो गरेको मेयर हरिप्रसाद मण्डलले बताए। त्यस्तै तत्कालै आगलागी पीडित परिवारलाई पाँच हजारका दरले राहत उपलब्ध गराउने मेयर मण्डलले जानकारी दिए। उनले भने, पीडितलाई खान, बस्न र पुनःस्थापनाको प्रबन्ध गरिदिन मैले सम्बन्धित सरोकारवाला निकायसमक्ष अपिल गरिसकेको छु। मटिहानी उद्योग वाणिज्य संघले पनि पीडितलाई खाना र बस्नका लागि सहयोग गर्न टोली नै खटाएको छ। यता नेपाल रेडक्रस सोसाइटीले केही राहत सामग्री घटनास्थल पुर्याइ वितरण गरिसकेका छन्। आगलागी पीडितलाई तत्काल २० हजार रुपैयाँ दिइने मटिहानी नगरपालिका६ स्थित जरलाहाबस्तीको आगलागी पीडितलाई राहतस्वरूप नगद २० हजारका दरले राहत उपलब्ध गराइने भएको छ। बिहीबार जिल्ला प्रशासन कार्यालय महोत्तरीको सभाहलमा बसेको जिल्ला विपत् व्यवस्थापन समितिको बैठकले पीडित प्रतिपरिवारलाई तत्काल २० हजारका दरले जिल्ला विपत् व्यवस्थापन कोषमार्फत राहतस्वरूप उपलब्ध गराउने निर्णय भएको हो। बैठकमा आगलागी पीडितको राहत, अस्थायी बसोबासका लागि राष्ट्रिय विपद् जोखिम न्यूनीकरण तथा व्यवस्थापन प्राधिकरण तथा मधेस प्रदेशका गृह, सञ्चार तथा कानुन मन्त्रालयलाई अनुरोध गर्ने निर्णय भएको सहायक प्रमुख जिल्ला अधिकारी उपेन्द्र न्यौपानेले बताए। सो कार्यका लागि तत्काल स्थानीय तह, नेपाल प्रहरी, नेपाल रेडक्रस सोसाइटीले क्षतिको विवरण संकलन गरि जिल्ला विपत्् व्यवस्थापन समितिमा पेश गर्न आग्रह गरिएको न्यौपानेले जानकारी दिए। बुधबार मटिहानी नगरपालिकाको वडा नं ६ मा पर्ने जरलाहा वस्तीमा भएको भीषण आगलागीमा परि ९१ वटा कच्ची, ९ वटा अर्धपक्की गरी १ सय वटा घरहरू जलेर पूर्ण रूपमा क्षति भएको जिल्ला प्रशासन कार्यालय महोत्तरीले जनाएको छ। सो घटनाबाट ४ सय ६२ व्यक्ति प्रभावित भएका छन्। मानवीय क्षति नभए पनि घटनामा ५ वटा बाख्रा र २ वटा सुँगुरको जलेर मृत्यु भएको हो। मन्त्रीहरू घटनास्थलमा आश्वासन बाँड्दै घटना घटेको खबर पाएलगत्तै मधेस प्रदेशका बिनाविभागीय मन्त्री भरतप्रसाद साह घटनास्थल पुगेका थिए। उनले तत्कालै राहत, पुनस्र्थापनामा सहयोग गर्नका लागि सबैमा अपील गरेका थिए। त्यस्तै भौतिक पूर्वाधार विकासमन्त्री सरोज यादवले आगलागी पीडितलाई राहतका लागि प्रदेश सरकारले पहल गर्ने बताएका छन्। क्षतिको विवरण प्राप्त हुनासाथ प्याकेजमै राहत उपलब्ध गराउने मन्त्री यादवले जनाए। मधेस प्रदेशका गृहमन्त्री राजकुमार लेखी, गृहराज्यमन्त्री शारदादेवी थापा, प्रदेशसभा सदस्य रानी शर्मा तिवारी, गृहसचिव वीरेन्द्र यादव सम्मिलित टोली घटनास्थलमा पुगि निरीक्षण गरिसकेका छन्। पीडितसँग प्रत्यक्ष कुराकानी गर्दै तत्काल प्रदेश सरकारको तर्फबाट हुन सक्ने राहतको प्याकेजको बन्दोबस्त गर्ने उनीहरूले आश्वासन दिए।"
"आगोले देशै आक्रान्त, दमकलतिर छैन कसैको ध्यान","बुटवल : आगलागीका घटनाले मुलुक आक्रान्त छ। अधिकांश गाउँबस्ती जलेर खरानी भइसकेका छन्। तर, आगो निभाउन पर्याप्त दमकल छैनन्। मुलुकभर १ सय ५१ वटा मात्रै दमकल छन। तीमध्ये १ सय ३४ मात्र चालु अवस्थामा छन्। ६ सय ४४ वटा स्थानीय तहले त दमकल पनि किनेका छैनन्। लामो समयको खडेरीले मुलुकका विभिन्न जंगलमा आगलागी भएका छन्। जंगलमा लागेको आगो गाउँमा सल्केपछि सयौं घर ध्वस्त भएका छन्। हजारौं नागरिक बिचल्लीमा परेका छन्। करोडौंको क्षति भएको छ। सयौंले अकालमै ज्यान गुमाएका छन्। गर्मी बढेसँगै आगलागीका घटना पनि दिन प्रतिदिन बढिरहेका छन्। विपद् व्यवस्थापनको एकल अधिकार अहिले देशभरका स्थानीय तहलाई सुम्पिएको छ। तर, स्थानीय तहले डोजर चलाएर बाटो खन्नुलाई मात्र विकास सम्झेपछि विपद् व्यवस्थापनको क्षेत्रमा सिन्को भाँचिएको छैन। अरू बेला निदाएर बस्ने जनप्रतिनिधिहरू आगलागी भएपछि मात्र ब्युझिन्छन्। यतिसम्मकी स्थानीय तह स्थापना भएको सात वर्ष बितिसक्दासमेत कतिपयसँग एउटा पनि दमकल छैन। उनीहरूको प्राथमिकतामा दमकलभन्दा डोजर परेको तथ्यांकले देखाएको छ। गाउँगाउँमा डोजर चलाएर सडक पुर्याइएको छ। सडक पुगेको ठाउँमा दमकल सजिलै पुग्ने भए पनि चासो देखाइएको छैन। जनप्रतिनिधिहरू जसरी सडक पुर्याउन तँछाडमछाड गर्छन्, त्यसैगरी आफ्नो पालिकामा विपद्को पूर्वतयारीमा भने ध्यानै नदिएको नागरिकको गुनासो छ। विपद्को तयारी नगर्दा त्यसको प्रत्यक्ष मार अहिले उनीहरूकै थाप्लोमा परिरहेको छ। ३,७०० घर जलेर नष्ट, ३२५ को मृत्यु नेपाल प्रहरी विपद् व्यवस्थापन कार्यालयका अनुसार पछिल्लो तीन आर्थिक वर्ष र चालु आर्थिक वर्षको वैशाख ११ गतेसम्म देशभर आगलागीबाट ३ हजार ७ सय ३३ वटा घर पूर्णरूपमा जलेर नष्ट भएका छन्। आगलागीमा परेर ३ सय २५ जनाको अकालमै मृत्यु भएको छ। १ हजार ३ सय ७९ जना घाइते भएका छन्। कार्यालयका अनुसार ५ हजार ८ सय २२ वटा पशुचौपायाहरू आगोमा जलेर मरे। आगलागीबाट तीन वर्षको अवधिमा ७ अर्ब २९ करोड २२ लाख ३८ हजार २ सय ७० हजार रुपैयाँबराबरको क्षति भएको कार्यालय प्रमुख एवं प्रहरी वरिष्ठ उपरीक्षक (एसएसपी) डम्बरबहादुर विश्वकर्माले जानकारी दिए। मोहनकुमार घिमिरे, शाखा प्रमुख एवं उपसचिव, संघीय मामिला तथा सामान्य प्रशासन मन्त्रालय, वातावरण तथा विपद् व्यवस्थापन शाखा देशभर १ सय ९ स्थानीय तहमा कुल १ सय ५१ वटा मात्र दमकल छन्। तीमध्ये १ सय ३४ वटा मात्र दमकल चालु अवस्थामा छन् भने अन्य १७ वटा यत्तिकै थन्किएर बसेका छन्। सबैभन्दा थोरै कर्णाली प्रदेशमा ५ वटा मात्र दमकल छन्। त्यहाँ ७९ वटा स्थानीय तह छन्। विपद् व्यवस्थापनको एकल निर्णय अहिले स्थानीय सरकारलाई छ। स्थानीय तहहरू विपद्को सवालमा त्यति गम्भिर भएको पाइँदैन। भौतिक पूर्वाधार निर्माणलाई मात्र विकास भएको ठान्दा विपद् व्यवस्थापनको विषय छायामा परेको छ। देशभरबाट विपद् व्यवस्थापनको क्षेत्रमा उत्साहजनक रूपमा काम नगरेको हामीले पाएका छौं। डम्बरबहादुर विश्वकर्मा, प्रहरी वरिष्ठ उपरीक्षक, नेपाल प्रहरी विपद् व्यवस्थापन कार्यालय, सामाखुसी, काठमाडौं आगलागी हुन नदिन सबैभन्दा बढी समुदाय स्तरमा सचेतना फैलाउनुपर्छ। स्थानीय सरकारमार्फत प्रतिरक्षाका लागि सुरक्षाकर्मी र स्थानीय युवालाई पनि तालिमलगायतका कार्यक्रमहरू सञ्चालन गर्नुपर्ने देखिन्छ। प्रदेश सरकारले पनि यसतर्फ चासो दिनुपर्छ। एक्लो प्रयासले मात्र आगलागी नियन्त्रण हुँदैन। यसका लागि समाजका सबै नागरिक जागरुक हुनैपर्छ। सुक्खा मौसममा देशभर आगलागी नियन्त्रण निकै चुनौतीको विषय बनिरहेको छ। ११ दिनमै जले ३ सय घर नयाँ वर्ष २०८१ सुरु भएयता ११ दिनको अवधिमा मुलुकभर ३ सय २ वटा घर पूर्ण रूपमा जलेर नष्ट भएका छन्। महोत्तरी, गुल्मी, प्यूठान, अर्घाखाँची, कपिलवस्तु, खोटाङ, नुवाकोटलगायत जिल्लामा घरहरू जलेको नेपाल प्रहरी विपद् व्यवस्थापन कार्यालय, सामाखुसीले जनाएको छ। यसै अवधिमा देशभर १ सय ५३ वटा घरहरू आंशिक जलेका छन्। भैंसी, राँगा, बाख्रा, बोका गरी कुल २ सय ९८ वटा पशुचौपाया आगोमा परेर मरेको कार्यालयको तथ्यांक छ। कार्यालयका अनुसार पुरुष २ जना, महिला ३, बालक १ र बालिका १ गरी सात जनाको आगोमा परेर मृत्यु भएको छ। ३४ जना मानिस घाइते भएका छन्। घाइते र मृत्यु हुनेमा धेरैजसो महिला, बालबालिका छन्। विपद् व्यवस्थापन कार्यालयको तथ्यांकअनुसार कुल १५ करोड १० लाख ९५ हजार ४ सय रुपैयाँ बराबरको भौतिक क्षति भएको छ। सुक्खा मौसम सुरु भएलगत्तै देशभर आगलागीका घटनाहरू हुने क्रम नरोकिएको कार्यालयको भनाइ छ। प्रायःजसो स्थानमा सामुदायिक वनमा लागेको आगो नियन्त्रण नहुँदा फैलिएर बस्तीबस्तीमा पुगेको हो। सामुदायिक वन र बस्तीमा लागेको आगो नियन्त्रण गर्न देशभर कुल ३ हजार ६ सय ९८ जना सुरक्षाकर्मी परिचालन भएको तथ्यांक छ। कार्यालयका प्रमुख एवं प्रहरी वरिष्ठ उपरीक्षक (एसएसपी) डम्बरबहादुर विश्वकर्माका अनुसार यस अवधिमा देशभर ५ सय २६ वटा आगलागीका घटना घटेका छन्। १०९ स्थानीय तहमा १५१ मात्र दमकल डारञ्जनकुमार दाहाल, भूविपद् विज्ञ, त्रिभुवन विश्वविद्यालय जथाभावी लागिरहेको आगलागीलाई पूर्णरूपमा नियन्त्रण गर्न सरकारले कडा नीति नियम बनाउनुपर्छ। बढी आगलागी हुने स्थानीय तहलाई संघीय सरकारबाट दिइने सेवा सुविधा कटौतीसम्मको नीति बनाउनुपर्ने देखिन्छ। निर्मम भएर नलाग्दासम्म आगलागी नियन्त्रण हुँदैन। आगो आफैं लाग्दैन। कोही न कोहीले लगाउने हो। स्थानीय सरकारले आगो लगाउनेको पहिचान गर्नुपर्छ। आगोले सखाप पारेको वन क्षेत्रका जनावरहरू वस्ती बस्तीमा पुग्न थाले। जसले एकपछि अर्को समस्या निम्ताएको छ। पर्यावरणीय रूपमा धेरै क्षति पुगेको छ। संघीय मामिला तथा सामान्य प्रशासन मन्त्रालयका वातावरण तथा विपद् व्यवस्थापन शाखाका प्रमुख मोहनकुमार घिमिरेका अनुसार देशभर १ सय ९ स्थानीय तहमा १ सय ५१ वटा मात्र दमकल छन्। तीमध्ये १ सय ३४ वटा चालु अवस्थामा छन्। १७ वटा यत्तिकै थन्किएर बसेका छन्। सबैभन्दा थोरै कर्णाली प्रदेशमा ५ वटा मात्र दमकल छन्। त्यहाँ ७९ वटा स्थानीय तह छन्। १ सय ३७ वटा स्थानीय तह भएको कोशी प्रदेशमा सबैभन्दा धेरै ३१ वटा दमकल रहेको मन्त्रालयको तथ्यांक छ। दमकल हुने गाउँपालिकामा देशभरमै एउटा मात्र तनहुँको बन्दीपुर गाउँपालिका हो। देशभर ४ सय ६० वटा गाउँपालिका छन्। २ सय ७६ वटा नगरपालिकामध्ये १ सय ८ वटामा मात्र दमकल रहेको तथ्यांक सामान्य मन्त्रालयसँग छ। विपद् व्यवस्थापनको एकल निर्णय अहिले स्थानीय सरकारलाई छ, उपसचिव घिमिरेले भने, तर, स्थानीय तहहरू विपद्को सवालमा त्यति गम्भीर भएको पाइएको छैन। उनले भौतिक पूर्वाधार निर्माणलाई मात्र विकास भएको ठान्दा विपद् व्यवस्थापनको विषय छायामा परेको उनले सुनाए। नेपाल रेडक्रस सोसाइटी, युनिसेफ जस्ता परोपकारी एवं विकास साझेदार निकायहरूलाई समेत सँगै राखेर विपद् व्यवस्थापनको क्षेत्रमा काम गर्न उनले स्थानीय तहलाई सुझाव दिए। उनले जिल्लास्थित राज्यका सुरक्षा निकायहरू नेपाल प्रहरी, सशस्त्र प्रहरी, नेपाली सेना लगायतसँग सहकार्य गरेर दमकल सञ्चालनमा सहकार्य गर्नुपर्नेमा समेत जोड दिए। घिमिरेले देशभरबाट विपद् व्यवस्थापनको क्षेत्रमा उत्साहजनक रूपमा काम गरेको नदेखिएको समेत अनुभव सुनाए। जिल्लाभरि एउटा मात्र दमकल प्यूठामा दुई नगरपालिका र सात गाउँपालिका छन। सबैभन्दा पुरानो पालिकाको रूपमा रहेको प्यूठान नगरपालिकासँग मात्र दमकल छ। जिल्लामा कहीँ आगलागी भयो कि, त्यही दमकल दौडन्छ। धेरै ठाउँमा एकैपटक आगलागी भयो भने पहिलो प्राथमिकता आफ्नै नगरपालिकालाई मात्रै दिने गरिएको छ। अन्य पालिकाहरूले जति हारगुहार गरे पनि समयमा दमकल पाउँदैनन्। नगरपालिकाका चालक ध्रुव केसीले आफ्नो नगरपालिकालाई पहिलो प्राथमिकता दिएर मात्र अरू पालिकाहरूमा आगो निभाउन पुग्ने गरिएको अनुभव सुनाए। यसै साता माण्डवी गाउँपालिकाबाट आगो निभाउन दमकल ल्यादिनुपर्यो भनेर फोन आएको थियो, केसीले भने, तर, त्यतिबेला हाम्रै नगरपालिकामा आगो निभाइरहेका थियौं। त्यहाँ चाहेर पनि जान सकेनौं। दुईतीन घण्टा लाग्ने गाउँमा पुगेर भए पनि आगो निभाउन जाने गरिएको उनले बताए। उनले जिल्लाका अन्य पालिकाहरूले दमकल नकिन्दा आफूहरूलाई भ्याइनभ्याइ भइरहेको समेत अनुभव सुनाए। जिल्ला सदरमुकाम खलंगामा रहेको मल्लरानी गाउँपालिकालेसमेत दमकल किनेको छैन। जिल्ला प्रशासन, समन्वय लगायतका संघीय निकायका सरकारी कार्यालयहरूसमेत खलंगामै छन्। भुषण तुलाधार, वातावरण विद् आगलागीले वन विनास हुन्छ। वन्यजन्तुको वासस्थान खोसिन्छ। वायु प्रदूषण त छँदै छ। त्यसले समुदायमा थप असर गर्छ। जंगलमा वन्यजन्तुको वास नभएपछि उनीहरू बस्तीमा पुग्छन्। जंगलमा बस्ने वन्यजन्तु वस्तीमा पुगेपछि के होला ? हामी सोझै अनुमान लगाउन सक्छौं। जंगलमा लागेको डढेलोले चौतर्फी समस्या निम्त्याउँछ। वायु प्रदूषणका हिसावले काठमाडौं विश्वमै अग्रपंक्तिमा छ। त्यसैले आगलागी मात्र होइन, वायु प्रदूषण हुने सबै खालका गतिविधिहरू रोक्नुपर्छ। गुल्मीमा पनि त्यस्तै गुल्मीका १२ स्थानीय तहमध्ये सदरमुकाम तम्घासमा रहेको रेसुंगा नगरपालिकासँग मात्रै दमकल छ। त्यहाँको एउटा दमकल विभिन्न गाउँमा पुग्नुपर्ने बाध्यता छ। गुल्मीको इस्मा गाउँपालिका ४ को कोटकटेरीलगायत गाउँमा जंगलमा लागेको आगो बस्तीमा पुग्दा २४ वटा घर र ३७ वटा गोठ जलेर पूर्णरूपमा नष्ट भए। सयौंको संख्यामा पशुचौपाया मरे। आगो निभाउन इस्मा पुग्न तम्घासबाट डेढदेखि दुई घण्टा लाग्छ। रेसुंगा नगरपालिकाको दमकल इस्मामा पुग्न त पुग्यो, तर आगो निभाउन सकेन। इस्मा गाउँपालिकाले अझैसम्म दमकल किनेको छैन। डोजर किने, दमकल किनेनन् प्यूठानका सबै पालिकाले बाटो खन्न डोजर किनेका छन्। तर, उनीहरूको प्राथमिकतामा दमकल कहिल्यै पर्दैन। ४५ लाख ५० हजार रुपैयाँ लगानीमा गत आर्थिक वर्षको जेठ महिनामा एउटा डोजर खरिद गरिएको झिमरुक गाउँपालिका प्यूठानका उपाध्यक्ष प्रमोद पोख्रेलले जानकारी दिए। अहिले गाउँपालिकाका धेरै गाउँबस्तीमा आगोले क्षति भयो, पोख्रेलले भने, आगोले ध्वस्त भएपछि हाम्रो गम्भीर ध्यानाकर्षण भएको छ। अब जसरी पनि एउटा दमकल पालिकामा चाहिँदो रहेछ भन्ने महसुस गरिएको छ। उनले अब बस्ने गाउँ कार्यपालिकाको बैठकमा दमकल खरिद गर्ने विषयमा एजेन्डा उठाउनेसमेत तयारी भइरहेको प्रतिक्रिया दिए। गाउँका सबै बस्तीहरूमा सडक पुगेको छ, पोख्रेलले भने, कम्तीमा एउटा दमकल हुने हो भने आगलागी नियन्त्रण गर्न धेरै सजिलो हुने महसुस गरेका छौं। छैन विपद्को पूर्वतयारी मुलुकका सबै स्थानीय तहमा विपद् व्यवस्थापन समिति गठन गरिएको छ। विभिन्न सरोकारवाला निकायका प्रतिनिधिहरू सम्मिलित उक्त समितिहरू गठनमा मात्रै सिमित भएको पाइएको छ। विपद्मा परेका पीडितलाई उद्धार र पुनस्र्थापना गर्ने, विपद्का लागि अत्यधिक जोखिम क्षेत्र पहिचान तथा नक्सांकन गरी जनचेतना फैलाउने, जोखिमलाई न्यूनीकरण गर्न समय सापेक्ष नीतिगत र संस्थागत संयन्त्रमा सुधार गर्ने, विपद्बाट पीडितलाई आधारभूत आवश्यकताका लागि तत्कालै राहत उपलब्ध गराउने, विकास निर्माण तथा भौतिक संरचनाको निर्माण वातावरण मैत्री प्रणालीमा जोड दिने, जोखिम न्यूनीकरणका लागि उपयुक्त सूचना प्रकोप पूर्वको तयारीका लागि उपलब्ध गराउने, विपद्का लागि लागू हुने प्रयास रोकथाममूलक नभई उपचारमूलक बनाउने र विपद्सम्बन्धी सूचना दिने प्रविधिको व्यवस्थापन गर्नेलगायतका कामहरू उक्त समितिले गर्नुपर्ने भनिएको छ। तर, समितिले विपद्को पूर्वतयारीका बारेमा ठोस काम गर्न सकेका छैनन्। विपद् परेको बेला बाहेक अन्य समयमा समितिहरू निष्क्रिय छन्। डोजरको संख्या २६ हजार नेपाल हेभी इक्यूपमेन्ट व्यवसायी महासंघका अनुसार देशभर निजी क्षेत्रका करिब २० हजार र सरकारी क्षेत्रका करिब ६ हजार गरी कुल २६ हजार सानाठूला डोजर छन्। महासंघका सचिव महेशराज पौडेलका अनुसार २० हजार निजी क्षेत्रका डोजरमध्ये करिब १५ हजार मात्र अहिले चालु अवस्थामा छन्। एउटै कम्पनीका १५२० वटा डोजर हुन्छन्, पौडेलले भने, सुरुसुरुमा सरकारी क्षेत्रका डोजर भाडामा लिएर चलाउने प्रचलन थियो। अहिले त्यस्तो छैन। सुरक्षाकर्मीलाई पनि समस्या पर्याप्त दमकल नहुँदा आगलागी नियन्त्रणमा समस्या हुने गरेको सुरक्षाकर्मीको गुनासो छ। एउटा जिल्लामा एउटा मात्र दमकल छ, शसस्त्र प्रहरी वल नेपाल, लुम्बिनी प्रदेशका सूचना अधिकारी एवं सशस्त्र प्रहरी वरिष्ठ उपरीक्षक गंगाराम श्रेष्ठले अनुभव सुनाए। तराईका जिल्लाहरूमा त केही न केही सुविधा छ, श्रेष्ठले भने, पहाडी जिल्लामा एउटा दमकलको भरमा आगो नियन्त्रण गर्नुपर्ने बाध्यता देखिएको छ। उनले एक स्थानीय तहएक दमकल भएमा आगलागीको बेला धेरै सजिलो हुने प्रतिक्रियासमेत दिए। समुदायमा सचेतना फैलाउँ आगलागी हुन नदिन सबैभन्दा बढी समुदाय स्तरमा सचेतना हुनुपर्ने नेपाल प्रहरी विपद् व्यवस्थापन कार्यालय, काठमाडौंका कार्यालय प्रमुख एवं प्रहरी वरिष्ठ उपरीक्षक विश्वकर्माले प्रतिक्रिया दिए। स्थानीय सरकारमार्फत प्रतिरक्षाका लागि सुरक्षाकर्मी र स्थानीय युवाहरूलाई पनि तालिम लगायतका कार्यक्रमहरू सञ्चालन गर्नुपर्छ, उनले भने, एक्लो प्रयासले मात्र आगलागी नियन्त्रण हुँदैन। यसका लागि समाजका सबै नागरिक जागरुक हुनै पर्छ। उनले सुक्खायाममा देशभर आगलागी नियन्त्रण निकै चुनौतीको विषय बनिरहेको समेत अनुभव सुनाए। नीति बनाएर डढेलो रोकौं त्रिभुवन विश्वविद्यालयका भूविपद् विज्ञ डारञ्जनकुमार दाहाल जथाभावी भइरहेको डढेलोलाई पूर्णरूपमा नियन्त्रण गर्न सरकारले कडा नीति, नियम बनाउनुपर्ने धारणा राख्छन्। धेरै आगलागी हुने स्थानीय तहलाई संघीय सरकारबाट दिइने सेवा सुविधा कटौतीसम्मको नीति चाहियो, दाहालले भने, अब पनि हामी निर्मम भएर अगाडि बढेनौं भने यो समस्या दीर्घकालसम्म समाधान हुँदैन। उनले आगो आफैं नलाग्ने र कोही न कोही मानिसले लगाउने भएकाले स्थानीय सरकार अझ बढी जिम्मेवार भएर कदम चाल्नुपर्ने सुझाव दिए। आगोले सखाप पारेको वन क्षेत्रका जनावरहरू वस्ती वस्तीमा पुग्न थाले, दाहाल भन्छन्, आगलागीले एकपछि अर्को समस्या निम्त्याएको छ। पर्यावरणीय रूपमा धेरै क्षति पुगेको छ। आगोको धुवाँले निस्सासिँदा पनि सचेत नभए दीर्घकालीन समस्या निम्तिने उनले विचार व्यक्त गरे। वायु प्रदूषणले दीर्घकालीन असर वातावरणविद् भुषण तुलाधारले वायु प्रदूषणका कारण मानव स्वास्थ्यमा गम्भीर प्रकृतिका दीर्घकालीन असर पर्ने प्रतिक्रिया दिए। आगलागी कतिबेला हुन्छ भन्ने कुरा सबैलाई थाहै हुन्छ, उनी भन्छन्, सुक्खा मौसम सुरु भयो भने आगलागीका घटना धेरै हुन्छन्। त्यसैले सरकारले यसबारे पूर्व तयारी गर्नुपर्छ। उनले आगलागी हुन नदिन र लागि हालेमा त्यसको नियन्त्रणका लागि स्थानीय पालिका, सामुदायिक वनमा आबद्ध व्यक्ति र सर्वसाधारण नागरिकमा सचेतनासँगै अग्नि नियन्त्रण तालिम दिनुपर्नेमा समेत जोड दिए। आगलागीले वन विनास हुन्छ। वन्यजन्तुको वासस्थान खोसिन्छ। वायु प्रदूषण त छँदै छ, तुलाधर भन्छन्, त्यसले समुदायमा थप असर गर्छ। जंगलमा वन्यजन्तुको वास नभएपछि उनीहरू बस्तीमा पुग्छन्। जंगलमा बस्ने वन्यजन्तु बस्तीमा पुगेपछि के होला ? हामी सोझै अनुमान लगाउन सक्छौँ। उनले जंगलमा लागेको डढेलोले चौतर्फी समस्या निम्त्याउने समेत बताए। स्थानीय मानिसकै लापरबाहीले आगलागीका घटनाहरू हुने भएकाले यसको नियन्त्रणका लागि स्थानीय सरकारका जनप्रतिनिधिहरूले विशेष योजना बनाएर काम गर्नुपर्नेमा उनको जोड छ। त्यसका लागि प्रदेश र संघीय सरकारलेसमेत हातेमालो गर्नुपर्ने तुलाधार बताउँछन्। स्थानीय प्रहरी प्रशासनले आगो लगाउने ब्यक्ति पहिचान गरेर कारबाही गर्नुपर्नेसमेत उनको भनाइ छ। वायु प्रदूषणका हिसावले काठमाडौं विश्वमै अग्रपंक्तिमा छ, उनी भन्छन्, आगलागी मात्र होइन, वायु प्रदूषण हुने सबै खालका गतिविधिहरू रोक्नुपर्छ। उनले विगत लामो समयदेखि यसबारे आफूहरूले आवाज उठाइरहेको समेत सुनाए।"
वर्षौंदेखि जोगाएको वन आगोले निल्दै,"डडेल्धुरा : आगोले डडेल्धुराका सामुदायिक र सरकारी वन जंगल नासिँदै गएका छन्। सुक्खायाम र जथाभावी आगो लाग्दा वर्षौंदेखि जोगिएका वनजंगल नासिँदै गएका हुन्। जिल्लाका अजयमेरु गाउपालिका१ शिखर सुइडोव सामुदायिक वनमा २० वर्षपछि आगो लाग्दा जंगल सखाप हुनुका साथै वन्यजन्तु प्रभावित भएको स्थानीय बताउँछन्। अजयमैरु१ कै वालकल्याण मावि विद्यालय परिषरमा सामुदायिक वनमा लागेको ढडेलोले विद्यालयको बगैंचामा क्षति पुयाएको छ। विद्यालय परिसरमा पसेको आगो स्थानीय, शिक्षक, विद्यार्थी, अभिभावक, प्रहरी र सशस्त्र प्रहरीको सहयोगमा नियन्त्रण हुँदा विद्यालय बचाउन सकिएको शिक्षक पदमराज पन्तले जनाए। डडेल्धुराको नवदुर्गा गाउँपालिकाका उपाध्यक्ष निर्मला बोगटी बिष्टको परिवारको आमको बगैंचा र घर नष्ट भएको छ। अज्ञात समूहले लगाएको आगोका कारण लाखौंंको क्षति भएको उपाध्यक्ष विष्टले जानकारी दिए। नवदुर्गा४ गिल्लामा रहेको उनको घर र बगैंचामा अज्ञात समूहले आगजनी गरी काठ र घरमा क्षति पुयाएको आरोप छ। आगलागीबाट घरसँगै ५ सय जति आँपका बिरुवा नष्ट भएका छन्। घरमा रहेको ४ सय क्युफिट काठसमेत जलेर नष्ट भएको उपाध्यक्ष विष्टको दाबी छ। त्यसैगरी भित्री मधेस क्षेत्रको परशुराम नगरपालिका३ मार्कु बस्ती रहेको जंगलमा मंगलबार दिउँसोदेखि भीषण आगलागी भएको छ। स्थानीय वन क्षेत्रमा डढेलो लागेको र वनमा लागेको आगो उडेर बस्तीमा पुग्दा बस्तीसमेत क्षति पुयाएको स्थानीयले जनाए। २७ परिवारको बसोबास रहेको मार्कु बस्तीमा अधिकांशका घर गोठमा क्षति पुगेको स्थानीय अगुवा रामसिंह थलालले जानकारी दिए। आगलागीबाट स्थानीयका पाँच घर र गोठमा क्षति पुगेको छ। स्थानीयमा भइरहेको आगजनीका विषयलाई गम्भीर रूपमा लिई प्रहरी चनाखो भई तयारी अवस्थामा रहेको प्रहरीको भनाइ छ। भित्री मधेसमा भइरहेको ढडेलोको क्षति कम गर्न इलाका प्रहरी कार्यालय जोगबुडाका प्रहरी प्रमुख इन्स्पेक्टर गगनसिंह भाटले स्थानीयलाई सचेत गराइरहेको बताए। हावाहुरी चलिरहेकाले आगो उडेर बस्तीका घर गोठमा आगलागी हुन थालेकाले पूरै बस्ती जोखिममा रहेको परशुरामका स्थानीय नरेशदत्त भट्टले जानकारी दिए। गर्मी मौसम सुरु हुनुभन्दा अगाडि नै सचेतनामूलक कार्यक्रमका साथै आगोबाट वनलाई जोगाउन अग्नी रेखा, उपभोक्तालाई आगो नियन्त्रणसम्बन्धी तालिम र सुरक्षाका सामग्री उपलब्ध गराई सावधानी अपनाउनुपर्ने अजयमेरु१ का वडाध्यक्ष दत्तिसिंह भण्डारीले बताए। सामुदायिक वनमा लागेको आगो नियन्त्रणमा शिक्षक। तस्बिर : धनबहादुर भण्डारी।"
खेतीयोग्य ८ हजार हेक्टर जमिन बाँझै,"दैलेख : कर्णाली प्रदेश सरकारले चालु आर्थिक वर्षमा बाँझो जग्गाको प्रयोग, करार खेती र चक्लाबन्दी खेतीलाई प्रोत्साहन गर्ने नीति तथा कार्यक्रम अघि सार्यो। सरकारले परम्परागत कृषि प्रणालीलाई निरुत्साहित गर्दै प्रविधियुक्त, व्यावसायिक, प्रतिस्पर्धात्मक, उच्चमूल्य, जलवायु अनुकूलन र उत्थानशील बनाई अर्गानिक प्रदेश बनाउने नीति लिएको थियो। जिल्लाका स्थानीय तहहरूले पनि उत्पादनमा आधारित अनुदान वितरण, किसानलाई मल, बिउ, विषादी, कृषि औजार र विज्ञ सेवाको सुनिश्चित गर्ने कार्यक्रम अघि सारे। प्रदेश र स्थानीय तहहरूको कृषक लक्षित नीति तथा कार्यक्रमले खेतीको क्षेत्र विस्तार हुने र उत्पादन बढ्ने अपेक्षा गरिएको थियो। तिनै सरकारी नीति तथा कार्यक्रमले न किसानलाई छोयो न त खेतीको क्षेत्र नै विस्तार भयो। सरकारी नीति कार्यक्रमले खेती विस्तार तथा उत्पादन वृद्धि हुनुको साटो बाँझो जग्गा छोड्ने प्रवृत्ति बढ्दै गएको छ। जिल्ला कृषि विकास कार्यालयको तथ्यांकअनुसार दैलेखमा हाल ८ हजारभन्दा बढी हेक्टर खेतीयोग्य जमिन बाँझै छ। कुल खेतीयोग्य ४३ हजार १ सय २१ हेक्टर जमिनमध्ये ८ हजार ६ सय २४ हेक्टर जमिन बाँझो रहेको कृषि विकास कार्यालयका कृषि अर्थविज्ञ झलक भण्डारीले बताए। हाल जिल्लाभर ३४ हजार ४ सय ९७ हेक्टर जमिनमा खेती भइरहेको भण्डारी बताउँछन्। अझै ग्रामीण क्षेत्रमा बर्सेनि बालीनाली लगाउन छाडेको जमिन हेर्ने हो भने बाँझो रहने जमिन अझै बढ्न सक्ने देखिन्छ। सिँचाइको अभाव, युवाहरू विदेश पलायन हुनु, बसाइँसराइ र कृषकहरू नै कृषि पेसाप्रति आकर्षण घट्दै जाँदा खेतीयोग्य जमिन बाँझो रहने क्रम नरोकिएको उनको भनाइ छ। युवाशक्ति विदेश पलायन बढ्दै गएको छ, बसाइँसराइको क्रम रोकिएको छैन्, कृषिमा यान्त्रीकरणको अभाव छ, कतिपय क्षेत्रमा वन्यजन्तुको आतंकका कारणले पनि बर्सेनि बाँझो जमिनको क्षेत्र बढ्दै गएको देखिन्छ, भण्डारीले भने। जिल्लाका एघारवटै पालिकामा बर्सेनि जग्गा बाँझो रहने क्रम बढ्दै गएको उनको भनाइ छ। तीन वर्षअघि कर्णाली सरकारको निर्णयअनुसार दैलेखमा खेतीयोग्य जमिन बाँझो नराख्ने अभियान नै चल्यो। कृषि विकास कार्यालयले बाँझो जग्गा नराखौं, सक्नेलाई गर्न दिउँको नारासहित नारायण९ कोटिला क्षेत्रमा बाँझो जग्गामा गोरुले जोतेर अभियान सुरु गरेको थियो। कर्णालीभर चलेको उक्त अभियान पनि प्रभावकारी बन्न सकेन। अभियानले बाँझो जमिनको सदुपयोगसँगै युवाहरूलाई स्वरोजगार बनाई उत्पादन बढाउने उद्देश्य तय गरेको थियो। अभियानअन्र्तगत वर्षौंदेखि बाँझो रहेको जग्गामा बेसार, अदुवा तथा धान खेती गर्ने बताइएको थियो तर, अभियानले निरन्तरता पाउन सकेन। जिल्लाको आठबिस नगरपालिकाले खेतीयोग्य जमिन बाँझो राख्न नपाइने निर्णय नै गर्यो। खाद्यान्न संकट उत्पन्न हुन सक्ने सम्भावना रहेको भन्दै नगरपालिकाले उक्त निर्णय लिएको थियो। नगरपालिकाले खाद्यान्न उत्पादनमा किसानलाई आवश्यक पर्ने सबै सामग्री उपलब्ध गराउने निर्णयसमेत गर्यो। नगरले खेतीयोग्य जमिन बाँझो राख्ने घरधुरीको तीनपुस्ते विवरण सार्वजनिक गर्ने, खेतीयोग्य जमिन बाँझो राख्ने घरपरिवारले नगरपालिकाबाट वितरण हुने राहतलगायतका सहायता नपाउने, नगरबाट सञ्चालित विकासे योजनाको उपभोक्ता समितिमा समावेश नगर्ने, नगरबाट प्रदान गरिने कुनै पनि सेवा सुविधा प्रदान नगर्ने निर्णय गरेको थियो। जग्गा बाँझो नछोड्ने र खेतीबाली लगाउने नगरको उक्त निर्णय कार्यान्वयन हुन सकेन। पर्याप्त सिँचाइको व्यवस्था, समयमै रासायनिक मल र उन्नत जातको बिउको प्रबन्ध हुने हो भने कृषि उपजहरू बढ्ने र जमिन बाँझै रहने प्रवृत्ति रोकिने किसानहरू बताउँछन्। जिल्लाको डुंगेश्वर गाउँपालिका५ का कृषक डम्बरबहादुर बाग्लेले कृषिमा पर्याप्त आधुनिकीकरण गर्ने, युवालाई प्रोत्साहनमूलक कार्यक्रम ल्याउनेलगायत कृषकलाई कृषिमै लागेर पर्याप्त आम्दानी गर्न सक्ने वातावरण नभएसम्म खेतीयोग्य जमिन बाँझिँदै जाने बताउँछन्। युवा जनशक्ति अभावमा खेतीयोग्य जमिन बाँझिँदै गएको बाग्ले बताउँछन्। जमिनको उचित सदुपयोग गर्दै व्यावसायिक खेती गर्ने किसानलाई प्रोत्साहनका कार्यक्रमसमेत ल्याउने घोषणा गरे पनि परिवर्तित संरचनापछि बनेका तीनै तहका सरकारले त्यसतर्फ चासो नै दिएनन्, बाग्लेले भने अब कृषकहरूलाई उत्पादनमा आधारित अनुदान वितरण गर्ने सरकारी नीति तथा कार्यक्रम हुनुपर्छ। ठाटीकाँध गाउँपालिका३ का कृषक बखतबहादुर बुढाले मेहनतअनुसारको उत्पादन नहुँदा खेतीयोग्य जमिन बाँझो रहने क्रम बढेको बताउँछन्। खेतबारीमा मेहनत गरेअनुसार उत्पादन हुँदैन, उब्जनी कम हुने जग्गा बाँझै छोडेर तराईतर्फ बसाइँसराइ गर्ने क्रम बढ्दो छ, जंगली जनावरको आतंकका कारण किसानहरूले हैरानी खेप्नु परेको छ, उनले भने। जिल्लाको अधिकांश खेतीयोग्य जमिनमा सिँचाइ सुविधा पनि पुग्न सकेको छैन। खेतीयोग्य जमिन बाँझै हुनुको प्रमुख कारण हो, सिँचाइ सुविधाको अभाव। सिँचाइ सुविधा नहुँदा उत्पादनमा धेरै नै फरक पर्ने डुङ्गेश्वर३ का कर्णबहादुर रावल बताउँछन्। सिँचाइ नभएकै कारण धेरैजसो किसानले आकाशेपानीको भरमा खेती गर्न बाध्य छन्, आकाशबाट पानी नै परेन भने कुनै सिजनमा त जग्गा बाँझै छोड्नुपर्छ, उनले भने। जिल्ला कृषि विकास कार्यालय दैलेखका अनुसार जिल्लाभर कुल खेतीयोग्य ४३ हजार १ सय २१ हेक्टर जमिनमध्ये १६ हजार ३ सय ८५ हेक्टरमा सिँचाइ सुविधा पुगेको छ। जिल्लाभर अझै पनि २६ हजार ७ सय ३६ हेक्टर खेतीयोग्य जमिनमा सिँचाइ सुविधा नपुगेको कार्यालय कृषि अर्थविज्ञ झलक भण्डारीले जानकारी दिए।"
म निराश छैन,"हाम्रो देश नेपाल देश भनेको एक मेगा सिस्टम हो। समाज, स्रोत, शासन र मूल्यमान्यताहरूको यो बृहत् र विशाल प्रणाली नेता र शासकको भरमा मात्र चलेको हुँदैन, यो प्राकृतिक, पार्थिव र ब्रह्माण्डीय अनेकन शक्तिबीच विभिन्न सन्दर्भ र सापेक्षताका आवश्यकता र प्राथमिकताका नियमहरूबीच परिचालित हुन्छ। नागरिकले जीवनलाई मानव बनेर नजिकबाट बुझ्न खोज्ने हो भने राजनीति, अर्थनीति, रणनीति, आदि धेरै नीति व्यर्थ नै त होइन, तर देशको समग्रताको सन्दर्भमा शक्तिहीन भने लाग्छन्। यस प्रकृतिको संग्रहालय, हिमखण्ड र शान्तिको सबैभन्दा उँचो देशमा जन्मेर स्वचिन्तन गर्न पाउनुको भाग्य अतुलनीयअमूल्य छ। आध्यात्मवाद र भौतिककामनाहरूबीचको अलमल नै हाम्रो समृद्धिको प्रस्थान बिन्दु हो। जसरी हामी एक मानवरूपमा अद्वितीय छौं, हामीले निर्माण गर्नुपर्ने स्व: र समृद्धि पनि अद्वितीय नै हुन्छ, हुनुपर्छ। नेपाल आयातित नीति र कुनै पाहुनावाद, दर्शन वा चिन्तनले आकलन गर्न सक्नेभन्दा माथिका सम्भावनाहरूले भरिएको एक अति उर्बर राष्ट्र हो। जसले भौगोलिक उचाइको महत्त्व बुझेको हुँदैन, जसले हिमालपहाड र तराईको त्रिकोणीय उपज विधि बुझेको हुँदैन, जसले माटोढुंगापानीलाई सुन देख्न सक्दैन, जसले झुप्रोमा प्रेम देख्न सक्दैन र जसले मातापिताको जिम्मेवारीबोधमा भाग्य देख्न सक्दैन, उसले कहिल्यै पनि नेपाल बुझ्न सक्दैन बनाउने त कुरै भएन। नेपाल अनेकन समृद्धिको प्रोटोटाइप गर्न सकिने एक विश्वव्यापी प्रयोगशाला हो। अहिले नेपालमा सपना सकिएको छ। नेपालले नयाँ मूलमन्त्र मागेको छ। व्यवहारीकरणको मायोपिक नक्सा र सोचको म्याद सकिएको छ। अब नवीन, अर्कै स्तरको, ट्रेन्डब्रेकिङ, ऊर्जावान्, महŒवाकांक्षी सपना चाहिएको छ। तर यस अद्भुत राष्ट्रको मूलमन्त्र त्यो द्रष्टाले मात्र कोर्न सक्छ, जसले घाँसपात गरेको होस् विश्वको शीर्ष विश्वविद्यालयमा पढेको होस्, पचासौं देश हेरेदेखेको होस् नाभी नेपालमै जोडिएको होस्, जीवनी लोभपापबाट दगिएको नहोस् नैतिक साहस र बलिदानको प्रशंसित प्रमाण होस्। त्यस्तो मान्छे भेटिन्छ ? भेटिन्छ तर अनुरोध गरेर बोलाउनु पर्छ, निवेदन दिएर आउँदैन। निराशाको ओसारपसार, व्यापार कहिल्यै बाटोमा समेत एकजना पनि बेखुसी नदेखिने मेरो देशमा मैले धेरैपछि धेरैलाई निराश देखेको छु। तर वास्तवमा भित्रैबाट निराश भने छैनन् जस्तो लाग्छ। यो माटोमा निराशा उब्जनी नै हुँदैन। निराशा आयात भएको हुनुपर्छ र त्यसले घरेलु आशामा समेत ऐंजेरु हालेको छ। विदेशी रहनसहन, विदेशी सुशासनको अल्पज्ञान, अति सूचनाको अशांकनले विदेशमा गर्नुपर्ने श्रम, विदेशले गरेको महासंघर्षपूर्ण इतिहास र स्वनिर्माणमा गरेको लगानीलाई मौन राखेर हामी लागू औषधिजस्तै निराशाको चक्की साथीभाइ, आफन्त, सामाजिक सञ्जालमार्फत नियमित सेवन गरिराखेका छौं। देखासिकीमा भित्रिएको यो निराशा महामारी बनेर नेपाल खत्तम भइसक्यो, अब विदेश नै जानुपर्छ भन्ने अचेतन ड्राइव फैलाइराखेको छ। डीभी, विदेशी शिक्षा र रोजगार एजेन्ट, ग्रिनकार्डपीआर धारकहरूले आफ्नो व्यवसाय र ज्वलन्तता प्रदर्शनका लागि कोट्याइदिएको यो हिमपहिरोले अहिले आशा, उत्साह, जाँगर, कर्म, जिम्मेवारी आदि सबै बोटबुट्ट्यान ढलाएर राखेको छ। विशेषगरी विभिन्न शीर्षकको शरणार्थी भिसामा गएका गैरशरणार्थीहरूले आफ्नो भित्री लज्जा र हीनता लुकाउन नेपालको भविष्य छैन भन्ने मिथ्या चलाखीपूर्वक जीवनलाई खुसीसँग होइन, जीवनशैलीसँग तुलना गराई फैलाइरहेका छन्, हामी सतर्क हुनु जरुरी छ। निराशाको घरेलु उत्पादन पनि छ, उपज उही आयातित निराशाबिजको। निराशा र आलस्य परिपूरक हुन्। जो अल्छी हुन्छ, उसलाई आफ्नो आलस्यता छिपाउन आफू निराश प्रदर्शन गर्ने बाध्यता हुन्छ। अल्छी र जागरहीनहरू सबै निराश भएको देख्न रुचाउँछन्। नेपाली पहिलाभन्दा धेरै अल्छी भएका छौं। हामीलाई कर्म गर्नभन्दा देश खत्तमै भो भन्न सजिलो लाग्न थालेको छ। जसरी फोहोर पानीमा लामखुट्टे फैलिन्छ, भ्रष्टाचारमा पनि निराशा फैलिन्छ। भ्रष्टहरूले सपनाको दलाली गर्न निराशाको खाल्डोमा पहिला सबैलाई धकेल्छन्। र निराशाको डर देखाएर निकाल्ने आश्वासनको व्यापार गर्छन्। म नेपाली शिक्षकहरूलाई पनि अति जिम्मेवार ठान्छु। यो कस्तो प्रतिभा, संस्कार र मानसिकता उत्पादन गरिरहनुभएको उहाँहरूले ? आशा नै नभाको शिक्षा कस्तो शिक्षा ? विपक्षी दलहरू पनि अति जिम्मेवार छन् निराशावादलाई। वजनयुक्त सुझाव, रचनात्मक समाधान दिन असफल विपक्षी दलहरू नकारात्मक भाषण, हिलो छ्यापाछ्याप, आरोप, आक्रोशले जति सरकारलाई क्षति गरे भन्ने सोच्छन्, त्योभन्दा बढी देश र आफैंलाई नकारात्मक बनाइरहेका छन्। क्षमता र हिम्मत भए समाधान, विचार र सिर्जनाको कुरा गरून् न। अर्को निराशाको सञ्चार नेपाली सञ्चारले पनि गरेको छ। जे बिक्छ त्यै पस्किने अनि लाइक र भ्युज कुर्ने। निराशाले संक्रमित समाज भ्रष्टाचार, दुर्घटना, विश्वासघात, बदला, गतिरोधका समाचारको भोको हुन्छ, जुन खोजी खोजी ब्रेकिङ बनाउने तँछाडमछाडमा निकालिदिने कदाचारबाट नेपाली मिडिया मुक्त हुनु जरुरी छ। दूरदर्शिताबिनाको न समाचार उत्कृष्ट हुन्छ, न पत्रकारिता। मिडियाले समाजलाई आशावान् बनाउने जिम्मेवारी र सामर्थ्य राख्छ। नेपाल रिटर्णहरूले आफू आशावान् भइकन पनि नजानेर निराशा थपेका छन्। उनीहरूको अपेक्षा र वास्तविकताबीचको अन्तरले स्पष्ट रूपमै उनीहरूलाई अनुत्प्रेरित गरेको त होला तर घर बनाउन कहाँ सजिलो छ र ? घर बनाउनु बाध्यता होइन, छनोट हो र त्यो लामो यात्रा हो। तर घर बनाउने आँट गरेकोमा उनीहरूको जयजयकार नै गर्नुपर्छ। नजानिँदो रूपमा उनीहरूबाट फैलिएको त्यो निराशावाद क्षणिक हो र क्षणिक नै रहोस्। नेपाल रिटर्णहरू आशाका प्याकेट हुन्। यसरी यहाँ एउटा ठुलो संयन्त्र नै बनेर ऐन, स्रोत अभाव, अनुपस्थिति आदिको टेको लगाई नेपालको सरकारी अड्डाले सेवाग्राहीलाई, सब्जिमन्डीले कृषकलाई, न्यायालयले पीडितलाई, एयरपोर्टले यात्रीलाई, ठेकेदारले राष्ट्रनिर्मातालाई, गैरआवासीयले आवासीयलाई, दाताले सरकारलाई, अनि कर्मचारीले राजनीतिज्ञलाई र राजनीतिज्ञले कर्मचारी र जनतालाई निराशाको उत्पादन तथा परिसञ्चरण गरिरहेछन्। यो निराशाको ग्रहणयुक्त संयन्त्र भत्काउनु जरुरी छ। यो संयन्त्र सपनाको प्रकाशमा तहसनहस बनाउन सकिन्छ। सपना, मूलमन्त्र, भिजन चहियो। त्यस्तो सपना देख्ने भेटिन्छ ? भेटिन्छ, तर अनुरोध गरेर बोलाउनुपर्छ, निवेदन दिएर आउँदैन। आशाका टुसाहरू धेरैलाई थाहा होला तर सन्दर्भका लागि फेरि दोहोर्याउँछु एउटा चिनियाँ बाँसको रुख हुन्छ, जसमा टुसा लाग्न पाँच वर्ष लाग्छ। पाँच वर्षसम्म यो भुइँमाथि आउँदैन तर यसलाई दिनहुँ मलजल गरिरहनु पर्छ। पाँच वर्षपछि (यो जमिनबाट फुटेपछि) यो पाँच हप्तामा ९० फिट अग्लो हुन्छ। समय रेखा फरक होला तर हाम्रो विकास र हाम्रो माटो यही कथा हो। हामीलाई राम्ररी भन्दिने कोही छैन र हामी सुन्न पनि तयार छैनौं। तर विगत सय वर्षमा हाम्रो देशमा धेरै विकास भएको छ र अब झन् हुनेवाला छ। विकास खप्लक्क आउँदैन, विकासको क्रम हुन्छ। सयौं वर्ष पुरानो प्रजातन्त्र भएको देश, बन्दरगाह भएको देश, अर्बौं जनसंख्या भएको देशसँग हाम्रो तुलना गर्न मिल्दैन। हामी हामी हौं। हिमाल, नदी, जडीबुटी, गोर्खाली, शान्तिको देश हौं। हाम्रो विकास त्यै ढाँचाको हुन्छ। विकास भुइँमै फल्छ, आकाशमा फल्दैन। हामीले हाम्रो भुइँ चिन्नु जरुरी छ। शिक्षा, चेतना, पूर्वाधार, राजनीति, सबैमा हाम्रो विकास भएको छ। पत्यार लाग्दैन ? जाँगर भए स्वतन्त्र (न राजावादी, न माओ, माक्र्स लेनिनवादी, न बीपीवादी)लाई सोध्नु, जाँगर नभए बूढापाकालाई सोध्नु जीवन कसरी चल्थ्यो र अहिले कसरी चलिरहेको छ। अलिअलि बुद्धि, मेहेनत लगाउँदा त नेपाल यति विकास भयो। राम्ररी गरे के नहोला ? आशावादी होउँ, अरूलाई पनि आशावादी बनाउँ। हाम्रो भविष्य उज्ज्वल छ, जसरी नि जाज्वल्यमान बनाउनु पर्छ। निराशावादको अल्छीपनाले हामी स्वविचारसमेत सापटमा लिन्छौं। अनि हामीलाई सत्य कहाँ नसिब होला ? चेतना पलेँटी मारेर बसेर अपुताली वा उपहारमा आउँदैन, चेतनाका लागि दौडिनु पर्छ, सत्यको खोजीमा, कर्मको रेसकोर्समा। पुर्खा, पुराना नेता, अभियन्ता, देशीविदेशी, नायकखलनायक, सबलाई धन्यवाद दिएर अगाडि बढौं। भूतभन्दा भविष्य महŒवपूर्ण छ। देशको बाँसको टुसाले भुइँ फोड्न लागेको छ, ९० फिटको समृद्धिभित्रका सम्भावनाहरू केलाउन थालौं। अपूर्ण सम्पूर्णको सम्भावना हो, सुरुआत त्यही नै हो। देश बन्न सम्पूर्ण बनिहाल्नु पर्दैन, केही अपूर्णहरू पूर्ण हुन थालेपछि मनसुनको वर्षाजस्तै समृद्धि बर्सिन थाल्छ। मैले नेपालका मुख्य समस्याहरू र निराशाहरू अन्त हुँदै गरेको संकेतहरू भेटेको छु : अति राजनीतीकरण : नेपालको एउटा ठूलो समस्या अति राजनीतीकरण हो। जहाँ पनि कार्यकर्ता भर्ती, भनसुन, सोर्सफोर्स, नातावाद, पक्षपात गर्न दलहरू आफ्नो अधिकार र जिम्मेवारीसमेत भन्ठान्छन्। तर अहिले शिक्षामा राजनीतीकरणविरुद्ध विभिन्न विद्वान् विदूषीहरू जसरी लागिरहनु भएको छ। त्यसले अति राजनीतीकरण भत्काउने पक्का छ। त्यो अभियान विश्वविद्यालयबाट संस्थान, मन्त्रालय, आयोग सबैतिर पुग्नेछ। यो अभियान सफल होस्। आशावादी बनौं, सघाऔं पनि। दिशाहीनता : स्पष्टताको अभाव पनि हाम्रो समस्या हो। हामी हाम्रो मुख्य दक्षता र प्रमुख शक्तिहरूको बारेमा स्पष्ट थिएनौं। तर हालै हामीले जलविद्युत्, आईटी र जनशक्ति हाम्रो मुख्य शक्ति हुन् भन्ने पत्ता लगाइसकेका छौं। अब हामी यत्तिको स्पष्टताका साथ अघि बढ्छौं नि, यसले हामीलाई समृद्धिको यात्रामा पुर्याइछाड्छ। सूत्र पत्ता लागिसकेको छ कि अब हामी आशावादी बनौं। एक फड्को मरिनेछ र त्यस्तै एक एक फड्कोले समग्र विकासको भर्याङ चढिनेछ। भ्रष्टाचार : भ्रष्टाचार हाम्रो गम्भीर समस्या हो। तर सूचनाप्रविधिको विकाससँगै सबै सरकारी सेवामा द्रुत डिजिटलाइजेसन अघि बढ्नेछ। यसले ठूलो मात्रामा भ्रष्टाचार घटाउनेछ। भ्रष्टहरू पनि अब अघाएका, थाकेका र नांगिएका छन्। अति उपभोगले भ्रष्टहरूलाई नै भ्रष्टाचार बोरिङ भइसकेको छ। आशा गरौं आईटी र आत्म शुद्धीकरणले भ्रष्टाचारलाई धेरै नै पराजित गर्नेछ। राजनीतिक इच्छाशक्ति : राजनीतिज्ञहरूले पनि आत्मबोध गर्न थालेका छन्। परिवर्तन गर्न नसक्नेहरूका लागि शासन समाप्त हुँदैछ। खराबहरूको प्राकृतिक अन्त्य भइरहेछ। नयाँ नेता र पार्टीहरू बनिरहेका छन्। राजनीतिक वातावरण उथलपुथल छ, तर नयाँ हुरीले बादलहरू बढार्दै छ। नेपाली राजनीति सफा हुँदैछ जसले एक दशकभन्दा कम समयमा सबल व्यवस्था ल्याउनेछ। सुशासनको कामना गरौं, आशावादी बनौं। मानसिक गरिबी : नागरिक सचेतना कम छ, जीविकोपार्जनमा भन्दा मनमा गरिबी बढी छ। ब्रेन ड्रेनको कारण, एक खल्लो अनुपस्थितिहरूको वैराग्यले राष्ट्रलाई सताइरहेको छ। तर आगामी पाँच वर्षमा यहाँ रिभर्स ब्रेन ड्रेन हुने ठूलो सम्भावना छ र हाम्रो गाउँ, सहर, समाज मानिसहरूले भरिपूर्ण हुनेछ। नेपालको आईटी रिभोलुसन तिनैले नेतृत्व गर्नेछन्। विदेशका सिकाइहरूले हामीलाई अपग्रेड गर्नेछ र डा भगवान कोइराला, डा प्रमोद ढकाल, कुशल नेत्री सुमना श्रेष्ठ, डा सन्दुक रुइत, महावीर पुनहरूले हामीलाई विचार, आचरण र प्रेरणाले सशक्त बनाउनेछन्। मानसिक गरिबीको यो नाली छिट्टै पार गर्नेछौं, आशावादी हौं। जलवायु परिवर्तन : हामी जुन भूगोलमा छौं, जलवायु परिवर्तन हाम्रा लागि अत्यन्त महŒवपूर्ण छ। जलवायुमा हाम्रो नकारात्मक योगदान धेरै कम भए पनि त्यसको प्रभावबाट हामी बढी नै असुरक्षित छौं। हाम्रो ज्ञान, तयारी र चेतना अत्यन्तै कम छ। यसमा हाम्रो नियन्त्रणमा थोरै छ तर यो एउटा एजेन्डा हो जसले हामीलाई संसार नै ढक्ढकाउने बहाना दिन्छ। विचार, प्रयोग र उत्कृष्ट अभ्यासहरूका साथ विश्वलाई नेतृत्व गर्ने अवसर पनि दिन्छ। बुद्धको शान्ति र सगरमाथाको उचाइपछि जलवायु परिवर्तनको नेतृत्वले हामीलाई विश्वव्यापी मञ्च प्रदान गर्नेछ भन्ने आशा गरौं। नैराश्यता : मानिसहरू रटिरहेका छन् कि सिल्भरलाइन देखिएन, टनेलको अर्को छेउमा उज्यालो देखिएन। तर मैले प्रशस्तै देख्छु। नेपालको पहिलो यातायात सुरुङ नागढुंगासिस्नेखोलामा मैले उज्यालो देखेको छु। यो सुरुङ नेपालको नवपूर्वाधार मोडेलको पहिचान हो। म अब नेपालमा सयौं टनेल देख्छु र हरेक टनेलको अन्त्यमा उज्यालो देख्छु। तिलगंगाले बनाएको लेन्समा उज्यालो देख्छु। तनहुँ जलविद्युत्को सुरुङको छेउमा उज्यालो देख्छु। ग्वार्को फ्लाईओभरमा उज्यालो दौडेको देख्छु। नेपालका आईटी कम्पनीभित्र झलमल्ल उज्यालो देख्छु। नेपाल र विदेशमा बस्ने सबै नेपालीको अनुहारमा उज्यालो देख्छु। म धेरै आशावादी छु केही १५२० यस्ता सफलता र अग्रगामी कार्यहरूले नेपाललाई आशा, ऊर्जा र खुसीले भर्नेछ। नेपाल अनेकन समृद्धिको प्रोटोटाइप गर्न सकिने एक विश्वव्यापी प्रयोगशाला हो। अहिले नेपालमा सपना सकिएको छ। नेपालले नयाँ मूलमन्त्र मागेको छ। व्यवहारीकरणको मायोपिक नक्सा र सोचको म्याद सकिएको छ। अब नवीन, अर्कै स्तरको, ट्रेन्डब्रेकिङ, ऊर्जावान्, महत्त्वाकांक्षी सपना चाहिएको छ। अब यस्तै केही स्विचहरू थिचिऊन्, केही बत्तस्हरू थप बलून्, नेपालको अँध्यारो, निराशा सबै हराउनेछ। चमक्क उज्यालो चाहिँ उपयुक्त गतिमा बनाउँदै जाउँला। आशावादी म म सुखी छु छैन खासै मतलब गर्दिनँ, खुसी चै असाध्यै छु। मलाई पनि आयातित निराशावादले तँ सुखी छैनस्, त्यसैले खुसी छैनस् भनेर धेरै नै मनाउन खोज्यो, तर सकेन। मलाई आफूमाथि र आफ्नो देशमाथि ठूलो विश्वास छ। म मेरो आमाबुवासँगै दालभात खाएर अफिस जान पाउँछु। म चाडपर्व परिवार साथीभाइसँगै मनाउन पाउँछु। मैले हितैषीको जन्तीमलामी छुटाउनु पर्दैन। मेरो छोरो मलाई फुर्सद नभएको बेला मेरो काकाकोमा वा छिमेकीकोमा बस्छ। मैले बोलाउँदा शुभचिन्तकहरू दौडेर आउँछन्। म यहाँ निर्धक्कसँग हिँड्छु। मलाई कुनै युद्धको डर छैन, कुनै क्षेप्यास्त्रले हान्ला भन्ने त्रास छैन। यो उमेरमा पनि सानोतिनो उपद्रोव गरेर हिँड्न र स्वयं म बनेर हिँड्न अफोर्ड गर्न सक्छु। ज्ञानगुन, दर्शनचिन्तनको कुरा गर्न विद्वान्, ऋषि, जोगी, सन्न्यासीको कमी छैन। आर्यघाट गएर जीवन रुजु गर्न सक्छु। म निराश छैन। हो, अहिले केही समस्या पक्कै छन् र तुलनात्मक रूपमा पहिलाभन्दा बढी छन्। दैनिक कति धेरै सञ्चालन कठिनाइ आर्थिक चुनौतीहरूले घेरिनु पर्छ। सबैले पैसा छैन भन्छन्। महँगोमा पढे पढाइ महँगो नै छ। राम्रो अस्पताल पनि महँगो नै छ। कलकारखाना थालिएका छन्। रोजगारी पाउन बढी क्षमतावान् हुनुपर्या छ। बैंकले सजिलै ऋण दिएको छैन। यहाँ, उहाँ, जहाँ पनि घुस चाहिएको छ। तर यो समस्या जहाँ पनि हुन्छ। यो लडाइँ सबैले लडिरहेका हुन्छन्। बरु हाम्रो यो लडाइँमा हामी एक्लो छैनौं हामीसँग टिम, परिवार, साथीभाइ सबैसाथ छन्। अनि यो समस्याको अन्त्य छैन त ? पक्का छ। दलहरूले चाहे विगर नेसनल एजेन्डा बनाएर एक दिनमै ऐन, संविधान, शासन पद्धति, सामाजिक, आर्थिक र कूटनीतिक हितमा परिमार्जन गर्न सक्छन्, नगरेका पो हुन्। यसपालि अर्थमन्त्रीले धर्म नछोडी र बुद्धि लगाएर बजेटमार्फत साहसी र ऊर्जावान् कार्यक्रममात्रै ल्याए भने पनि धेरै समस्या हल हुन्छन्। मनिटरी पोलिसी अलि विवेकशील र रचनात्मक आयो भने अरू समस्या हल हुन्छन्। प्रधानमन्त्री, परराष्ट्र मन्त्री र राजदूतहरूले अहंकार र बेवकुफपना छोडेर काम गरे भने विदेशी लगानी मजाले आउँछ। नेपालले मलाई बिल गेट्ससँग भेटेर सरकारको डिजिटल रूपान्तरणका लागि सामाजिक उत्तरदायित्व कोषमार्फत काम गर्न फकाउने अधिकार देओस्, म गर्न सक्छु भन्ने आँट र आत्मविश्वास छ। मैले त गर्न सक्ने हैसियत राख्छु भने मेरा अग्रजहरूले किन गर्न नसक्नु ? यहाँ ढंग, साहस, वजन र करिश्मा भएको मान्छे मात्र चाहिएको छ। त्यस्तो मान्छे भेटिन्छ ? भेटिन्छ। तर अनुरोध गरेर बोलाउनु पर्छ, निवेदन दिएर आउँदैन। म आशावादी छु कि अब नयाँ सपना, द्रष्टा, योजनाकारहरू बोलाइनेछन्। गाउँ, सहर, विश्वबाट मेधावी नेपालीहरू हेडहन्ट गरेर बिन्ती गरेर नेपाल बनाउन ल्याइनेछन्। हामीले नगरेको हो, गर्न नजानेको हो। खोट हामीमा छ, नेपालमा होइन। अलिअलि बुद्धि, मेहेनत लगाउँदा त नेपाल यति विकास भयो। राम्ररी गरे के नहोला ? सकारात्मकताले सम्भावनालाई जन्म दिन्छ, नकारात्मकताले निराशालाई। सकारात्मक होउँ, आशावादी होउँ, अरूलाई पनि आशावादी बनाउँ। हाम्रो भविष्य उज्ज्वल छ, जसरी नि जाज्वल्यमान बनाउनु पर्छ।"
नगर बनाउने शिक्षाले हो,"शिक्षा मानव जीवनमा नभई नहुने कुरा हो। शिक्षा बिनाको संसार कल्पनाबाहिरको कुरा हो। तर, स्थानीय तहहरूले शिक्षा सुधारमा त्यति जोड दिएको पाइँदैन। अहिले आधारभूत तहको शिक्षा स्थानीय तहको जिम्मा छ। भवन बनाउने, सडक बनाउने, पुलपुलेसामा खर्च गर्ने अथवा पूर्वाधार खडा गर्नु मात्र विकास होइन। स्थानीय तहमा जबसम्म गुणस्तरीय शिक्षाको विकास हुँदैन तबसम्म विकासको कल्पना गर्न सकिँदैन। धनगढी सुदूरपश्चिमको एक मात्र उपमहानगर हो। यस उपमहानगरपालिकाको सामुदायिक शिक्षाको स्तर एकदमै खस्किँदो थियो। २०७९र८० मा यहाँ एक संस्थागत र १७ सामुदायिक विद्यालयको नतिजा शून्य आयो। सामुदायिक विद्यालयको कुल उत्तीर्ण प्रतिशत ९ थियो। तर, हाम्रो टिमले सामान्य प्रयास गर्दा यसपालि संस्थागततर्फ २ विद्यालय शून्य भए भने सामुदायिकमा कुनै पनि शून्य नतिजा आएन। गत वर्षको भन्दा ४ गुणाले बढी अथवा ३४ प्रतिशत सामुदायिक विद्यालयका विद्यार्थी उत्तीर्ण भए। मेरो विचारमा हरेक स्थानीय तहले पहिलो काम आफ्नो स्थानीय तहको शिक्षाको गुणस्तर सुधार गर्नुपर्छ। जब स्थानीय तहले अब्बल जनशक्ति उत्पादन गर्छ तब अरू विकास आपसेआप हुनेछन्। अहिले सामुदायिक र संस्थागत विद्यालयको शिक्षाको गुणस्तरमा धेरै ठूलो खाडल छ। तर, सरकारको शिक्षकमाथिको लगानी सामुदायिकमा बढी छ। सामुदायिकका शिक्षकहरूको सेवा सुविधा संस्थागतका भन्दा आकर्षक छ तर पनि शिक्षाको गुणस्तरमा किन सुधार भइरहेको छैन ? स्थानीय तहसँग शिक्षाका लागि बजेटको अभाव छ तर सीमित स्रोतको अवस्था हेरेर त्यसको अधिकत्तम प्रयोगमा स्थानीय तहहरू लाग्नुपर्छ। (हमाल धनगढी उपमहानरपालिकाका मेयर हुन्।)"
"बजेट तयारीमा मन्त्रालय, छलफलमा जुटे मन्त्री","काठमाडौं : आगामी आर्थिक वर्ष २०८१८२ को बजेट निर्माण प्रक्रियामा जुटेको अर्थ मन्त्रालयले सबै पक्षको सुझावलाई बटुल्नमा जोड दिइरहेको छ। समग्रमा मुलुकको अर्थतन्त्र अपेक्षाअनुसार चलायमान नभइरहेका बेला अब्बल बजेट ल्याउन अर्थमन्त्री वर्षमान पुनले विभिन्न पक्षसँगको छलफलमा जुटेका हुन्। यसैक्रममा, अर्थमन्त्री पुनले बुधबार पछिल्लो २० वर्षयताका ७ पूर्वअर्थमन्त्रीहरूसँग सुझाव लिए। पूर्वअर्थमन्त्रीहरूले पनि ठूलो आकारको बजेट कार्यान्वयन नहुने भन्दै यथार्थपरक बजेट ल्याउन सुझाएका थिए। यसैगरी, आगामी आर्थिक वर्षको बजेटका विषयमा बिहीबार अर्थविद्हरूसँग परामर्श लिइयो। उक्त छलफलमा त्रिभुवन विश्वविद्यालय अर्थशास्त्र विभागका प्रमुख डा रेशम थापा, सोही छलफलमा विभागका पूर्वप्रमुख डा रामप्रसाद ज्ञवाली, त्रिभुवन विश्वविद्यालयका पूर्वरेक्टर तथा प्राडा शिव भुसाल, त्रिभुवन विश्वविद्यालयमै कार्यरत अर्थशास्त्रका प्राध्यापक सञ्जय आचार्य, विश्व बैंकको मुख्यालयमा कार्यरत अर्थशास्त्री गोविन्द तिमिल्सिना, अर्थशास्त्री एवं नेकपा एकीकृत समाजवादीका नेता डा विजय पौडेल, अर्थतन्त्रका जानकार पूर्वअर्थसचिव कृष्ण घिमिरेलगायत सहभागी थिए। उनीहरूले कृषि, पर्यटन, ऊर्जा र सूचना प्रविधि क्षेत्रलाई प्राथमिकतामा राख्न सुझाव दिए। कार्यान्वयन नहुने गरी ठूलो आकारको बजेट नबनाउन तथा बिनातयारीका आयोजनामा बजेट विनियोजन नगर्न उनीहरूको सुझाव थियो। यस्तै बजेटले रोजगारी सिर्जना गर्नुपर्नेमा जोड दिए। छलफलमा अर्थमन्त्री वर्षमान पुन अनन्तले निजी क्षेत्रलाई उत्साहित बनाउन केही बोल्ड निर्णय गर्नुपर्ने अवस्था आएको बताएका छन्। मन्त्री पुनले निरुत्साहित अवस्थामा रहेको निजी क्षेत्रको मनोबल उठाउने गरी निर्णय लिइने बताए। सरकारी स्रोतमा भएको सीमितताका कारण सरकारले टाइट गर्नुपर्ने र निजी क्षेत्रले खुकुलो वातावरण चाहेका कारण सन्तुलन मिलाउनुपर्ने चुनौती रहेको उनको भनाइ थियो। अर्थतन्त्रमा केही सुस्तता छ। जनता र खासगरी युवाहरूको अपेक्षा धेरै माथि छ, उनले भने, निरुत्साहित अवस्थामा रहेको निजी क्षेत्रलाई उत्साहित बनाउन केही बोल्ड निर्णय गर्नु पर्नेछ। मन्त्री पुनले बजेट बनाउनुअघि आफूले सम्बद्ध सबै क्षेत्रको सुझाव लिने उल्लेख गरे।"
बोलपत्र खरिद सूचना पत्रपत्रिकामा प्रकाशन गर्न पाइने,"काठमाडौ : सर्वोच्च अदालतले विद्युतीय खरिद प्रणालीमार्फत बोलपत्र आह्वान गरिएको अवस्थामा बोलपत्र खरिद प्रक्रियासँग सम्बन्धित कुनै पनि सूचना छापा माध्यम (पत्रपत्रिका) मा प्रकाशन गर्न सकिने बाटो खुला गरेको छ। सर्वोच्च अदालतका न्यायाधीशद्वय सुष्मालता माथेमा र अब्दुल अजीज मुसलमानको संयुक्त इजलासले बोलपत्र खरिद प्रक्रियासँग सम्बन्धित कुनै पनि सूचना अन्य माध्यमबाट प्रकाशन गर्नुपर्ने छैन भन्ने व्यवस्थालाई बदर गरेको छ। सर्वोच्चले विद्युतीय खरिद प्रणाली सञ्चालन निर्देशिका, २०८० को दफा ५मा रहेको मात्र र दफा ४५ लाई उत्प्रेषणको आदेशद्वारा बदर गरेको हो। सर्वोच्चले विद्युतीय खरिद प्रणाली सञ्चालन निर्देशिकामा रहेका विवादित प्रावधान सार्वजनिक खरिद ऐन २०६३ को दफा १४ समेतको प्रतिकूल देखिएको ठहर गर्दै छापा माध्यममा पनि सूचना प्रकाशन गर्न सकिने बाटो खोलिदिएको हो। विद्युतीय खरिद प्रणाली सञ्चालन निर्देशिका २०८० को दफा ५ को मात्र भन्ने शब्द र दफा ४५ उत्प्रेषणको आदेशद्वारा बदर हुने ठहर्छ, आदेशमा भनिएको छ, सार्वजनिक खरिद ऐन, २०६३ को दफा १४ मा बोलपत्र वा पूर्वयोग्यता निर्धारणको प्रस्ताव आह्वानको सूचना राष्ट्रिय स्तरको दैनिक समाचारपत्रमा प्रकाशन गर्नुपर्ने व्यवस्था, नेपालको संविधानको धारा २७ मा रहेको प्रावधान, सूचनाको हकको संरक्षणका लागि निर्माण भएका कानुन, अन्तर्राष्ट्रियस्तरमा स्वीकार गरिएका मान्यता र जारी गरिएका मार्गदर्शनहरूलगायत सबै व्यवस्था अध्ययन गर्दा कुनै दृष्टिले पनि विवादित विद्युतीय खरिद प्रणाली सञ्चालन निर्देशिका २०८० को दफा ५ (१) मा रहेको विद्युतीय खरिद प्रणालीमार्फत मात्र भन्ने शब्द तथा दफा ४५ मा रहेको व्यवस्था उचित र तार्किक मान्न मिल्ने देखिएन। अधिवक्ता सबिन पोख्रेलले दायर गरेको रिट निवेदनमाथि सुनुवाइ गर्दै सर्वोच्चले छापा माध्यममा सूचना प्रकाशन गर्न सकिने बाटो खुला गरेको हो। निवेदक पोख्रेलले भौगोलिक विकटता र सबै स्थानमा विद्युत् र इन्टरनेटको पहुँचसमेत नपुगेको अवस्थामा सम्बन्धित वेबसाइटमा प्रकाशित सूचना हेर्ने कुरा व्यवहारमा उपयोगी नभएको उल्लेख गर्दै निर्देशिकाले प्रतिस्पर्धालाई समेत निरुत्साहित गरी सरकारले नै विज्ञापन बजारमा एकाधिकार ल्याउन खोजेको दाबी रिटमा गरेका थिए। के थियो व्यवस्था ? विद्युतीय खरिद प्रणाली सञ्चालन निर्देशिका २०८० को दफा दफा ५ (१) मा रहेको विद्युतीय खरिद प्रणालीमार्फत मात्र भन्ने शब्द तथा दफा ४५ मा रहेको व्यवस्थाले छापा माध्यममा सूचना प्रकाशन गर्न बन्देज गरेको थियो। उक्त निर्देशिकाको दफा ५ (१) मा खुल्ला रूपमा बोलपत्र वा पूर्वयोग्यता वा प्रस्ताव आह्वान गरी निर्माण कार्य वा मालसामान वा परामर्श सेवा वा अन्य सेवा खरिद गर्दा विद्युतीय खरिद प्रणालीमार्फत मात्र गर्नुपर्ने बाध्यात्मक व्यवस्था थियो। सर्वोच्च अदालतले मात्र भन्ने शब्दलाई उचित र तार्किक मान्न नमिल्ने ठहर गर्दै बदर गरेको हो। त्यस्तै सर्वोच्चले निर्देशिकाको दफा ४५ मा रहेको अन्य माध्यमबाट सूचना प्रकाशन गर्न नपर्ने व्यवस्थालाई पनि बदर गरेको छ। दफा ४५ मा विद्युतीय खरिद प्रणालीमार्फत बोलपत्र आह्वान गरिएको अवस्थामा बोलपत्र खरिद प्रक्रियासँग सम्बन्धित कुनै पनि सूचना अन्य माध्यमबाट प्रकाशन गर्नुपर्ने छैन भन्ने व्यवस्था थियो। सर्वोच्चले गत पुस २० गते शुक्रबारका दिनदेखि प्रभावी हुने गरी आदेश दिएको छ। रिट निवेदनमा प्रधानमन्त्री एवं मन्त्रिपरिषद्को कार्यालय, सूचना तथा सञ्चार मन्त्रालय, सार्वजनिक खरिद अनुगमन कार्यालय र विज्ञापन बोर्डलाई विपक्षी बनाइएको थियो।"
ऊर्जामा सरकारी झमेला,"जलस्रोतको दोस्रो धनी देश नेपालमा ऊर्जा क्षेत्रमा जति काम हुनुपर्ने हो त्यति भएकै छैन । जे भएको छ, त्यो पर्याप्त छैन । यस क्षेत्रमा भएका काम पर्याप्त नहुनुमा सरकारी झमेला, ऐन, नियममा अस्पष्टता र लगानीमैत्री वातावरणको अभाव प्रमुख देखिन्छन् । यी समस्याले काममा अवरोध गर्दै आएको स्पष्ट छ तर पनि सरकार मौन छ । देशमा उत्पादित कुल विद्युत्को करिब ७० प्रतिशत हिस्सा निजी क्षेत्रबाट आउने गरेको छ । ऊर्जा क्षेत्रमा निजी क्षेत्रको लगानी झन्डै १३ खर्ब रुपैयाँ पुगिसकेको छ । तर पनि सरकारी नीति, नियम र प्रक्रियागत झमेलाका कारण निजी क्षेत्र समस्यामा छ । बुझेर पनि सरकार यो समस्यामा बुझ पचाइरहेछ । कतिञ्जेल बुझ पचाइरहने हो, पत्तो छैन । विशेषगरी निजी क्षेत्रका प्रवद्र्धकहरूले ऊर्जा आयोजना विकासमा सरकारी झमेलाको सामना गर्नुपरेको गुनासो छ । लगानीमैत्री वातावरण बनाउनका लागि वन ऐन, भूमि प्राप्ति र रुख कटानसम्बन्धी प्रावधानबाट समस्याहरू हट्नुपर्छ । एउटा जलविद्युत् आयोजना बनाउन सातवटा मन्त्रालय, २३ वटा विभाग र ३६ कानुनहरूको पालना गर्नुपर्ने अवस्था छ । यसले आयोजना विकासमा निजी क्षेत्रको लगानीलाई निरुत्साहित गरिरहेको घामजत्तिकै छर्लंग छ, भनिरहनु परोइन । निजी प्रवद्र्धकहरूले विद्युत् ऐन, २०४९ संशोधनको माग गरिरहेका छन् । अनुमति लिने, वन क्षेत्र प्रयोग गर्ने, आयोजनाको प्रारम्भिक लगानी जुटाउने, विदेशी लगानी भिœयाउनेलगायतका विषयमा सरकारी नियममा लचकता जरुरी छ । बैंकिङ क्षेत्र पनि ऊर्जा क्षेत्रमा सकारात्मक देखिएको छैन । सरकारले आगामी १० वर्षमा २८ हजार मेगावाटभन्दा बढी विद्युत् उत्पादन गर्ने लक्ष्य यही गतिको काम र सरकारी प्रक्रियाले पूरा हुन सक्दैन । नयाँ आयोजनाका लागि सरकारले विद्युत् खरिद सम्झौता (पीपीए) खुलाएको छैन । प्रसारण लाइनको अभावका कारण विद्यमान केही आयोजनाबाट उत्पादन भएको विद्युत्समेत वितरणमा समस्या परेको छ । आखिर कतिञ्जेल गाँठो कसेर बस्छ सरकार यस कार्यमा । सम्भावनाका अनेक अवसर देखेर पनि किन सरकार कानमा तेल हालेर सुत्छ ? सुतिरहन्छ ?"
