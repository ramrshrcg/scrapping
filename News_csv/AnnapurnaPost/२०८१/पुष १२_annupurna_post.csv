शीर्षक,विवरण
दोस्रो मुसिकोट महोत्सव सुरु,"गुल्मी : गुल्मीमा दोस्रो मुसिकोट कृषि, पर्यटन, खेलकुद, सांस्कृतिक, औद्योगिक एवम् व्यापार महोत्सव सुरु भएको छ। मुसिकोट आसपास क्षेत्रका घरेलु तथा स्थानीय उत्पादनको प्रदर्शनी सहित प्रचारप्रसार, उद्योगको संरक्षण, विकास तथा उनीहरूको उत्पादनलाई बजारीकरण, संस्कृतिको संरक्षण सँगै खेलकुद क्षेत्रको विकासका लागि महोत्सव आयोजना गरिएको गुल्मी मुसिकोट उद्योग वाणिज्य संघका अध्यक्ष गोपीकृष्ण खरेलले जानकारी दिए। उनले यस महोत्सवको माध्यमबाट स्थानीय कला र संस्कृतिको संरक्षण गर्दै मुसिकोट नगरपालिकाभित्र रहेका धार्मिक तथा पर्यटकीय क्षेत्रमा पर्यटक भित्राउने अपेक्षा राखिएको बताए। मुसिकोट दरबार, वामीको शालीमे दह, वामी कोट, ताराखसे, कुर्घाको मालिका मन्दिर, स्वाँरा होमस्टे, पौदी अमराइको छत्रभुमी मन्दिर, सीता गुफा, तिलेचुली बडागाउँको लालीगुराँस थुमपार्क लगायतका विभिन्न स्थान यस क्षेत्रमा पर्ने पर्यटकीय स्थलहरू छन्। गुल्मी मुसिकोट उद्योग वाणिज्य सघंको आयोजनामा सुरु भएको महोत्सवको मुसिकोट नगरपालिकाका नगरप्रमुख जीवन खरेलले उद्घाटन गरेका हुन्। महोत्सवको उद्घाटन गर्दै नगरप्रमुख खरेलले यहाँका व्यवसायी र नगरवासीको हित र रक्षाका लागि नगरपालिका सँगै रहेको बताए। उनले स्थानीय कला संस्कृतिको जगेर्ना गर्दै उत्पादनसँग युवालाई जोड्न सकेमा पछिल्लो समय देखिएको बढ्दो बसाइँसराई रोक्न थप टेवा पुग्ने बताए। मेला महोत्सवको माध्यमबाट यहाँका स्थानीय कला, संस्कृति, कृषि प्रदर्शनी, नेपाली मौलिकताका साथै नगरपालिका भित्रका धार्मिक तथा पर्यटकीय क्षेत्रको प्रचारप्रसार गरेर पर्यटन प्रवर्द्धन सहयोग मिल्ने नगरप्रमुख खरेलले बताए। नगरपालिका संरक्षक रहेको महोत्सव आगामी पुस २१ गतेसम्म चल्ने छ। १२ दिनसम्म चल्ने महोत्सवमा दैनिक राष्ट्रिय स्तरका कलाकारहरू प्रस्तुति रहने छ। महोत्सवमा नगरपालिका भित्रका विभिन्न परम्परागत झाँकीहरू सराँय नाच, लाखे नाच, भजन, नौमती बाजा, सोरठी, हेम्फाई नाच लगायत संस्कृतिको संरक्षण, झिनिया रोटी लगायत विभिन्न खानाका परिकारहरूको प्रचारप्रसार गरी प्रवर्द्धन गर्ने लक्ष्य राखिएको वाणिज्य संघका वरिष्ठ उपाध्यक्ष तथा सांस्कृतिक कार्यक्रम संयोजक ज्ञानहरि सापकोटाले बताए। उनले महोत्सवमा ७० वटा स्टल राखिएको बताए। जसमा कृषि प्रदर्शनी, घरेलु तथा साना उद्योग र महिला उद्यमीका लागि निःशुल्क स्टल व्यवस्था गरिएको छ। महोत्सवमा स्टल राख्ने मुसिकोट नगरपालिका भित्रका व्यवसायीलाई १५ प्रतिशत छुट गरिएको वरिष्ठ उपाध्यक्ष सापकोटाले बताए। महोत्सवमा विद्यार्थीलाई ५० रुपैयाँ र सर्वसाधारणलाई ८० रुपैयाँ प्रवेश शुल्क तोकिएको छ। महोत्सवमा स्थानीय कृषि उपज, उद्योग उत्पादन र शैक्षिक सामाग्री प्रदर्शनी गरिने भएको छ भने विद्यालय स्तरीय सामूहिक नृत्य प्रतियोगिताको समेत आयोजना गरिएको बताइएको छ। महोत्सवको दोस्रो दिन गायन आइडल, मुसिकोट डान्स आइडल र भलिबल खेल सञ्चालन गरिने प्रचारप्रसार उपसमितिका संयोजक वसन्त अधिकारीले जानकारी दिए। संयोजक अधिकारीका अनुसार मुसिकोट लोक आइडल र डान्स प्रतियोगितामा प्रथम हुनेले १० हजार, कप र प्रमाणपत्र प्राप्त गर्नेछन्। त्यस्तै दोस्रोले ७ हजार, तेस्रोले ५ हजार र सान्त्वना हुनेले ३ हजार कप र प्रमाणपत्र प्राप्त गर्नेछन्। खुला पुरुष भलिबल प्रतियोगितामा प्रथम हुने समूहले २ लाख १ हजार, कप, मेडल र प्रमाणपत्र प्राप्त गर्ने आयोजकले जनाएको छ। जसमा दोस्रोले १ लाख १ हजार, तेस्रोले ५० हजार र सान्त्वनाले २५ हजार कप, मेडल र प्रमाणपत्र प्राप्त गर्नेछन्। दोस्रो मुसिकोट महोत्सवमा १ करोड २५ लाख बराबरको कारोबार र करिब ३० हजार दर्शक भित्राउने आयोजकले लक्ष्य राखेको छ।"
शनिबार देशका यी स्थानमा हुने छ वर्षा,"काठमाडौं : शनिबार देशभर साधारणतया बदली रहनेछ। मौसम पूर्वानुमान महाशाखाका अनुसार सुदूरपश्चिम प्रदेश र कर्णाली प्रदेशका धेरै स्थानहरूमा लगायत कोशी प्रदेशका पहाडी भूभागका केही स्थानहरूमा हल्कादेखि मध्यम वर्षा र बाँकी प्रदेशका थोरै स्थानहरूमा हल्का वर्षाको सम्भावना रहनेछ। देशका उच्च पहाडी तथा हिमाली भूभागका केही स्थानहरूमा हल्कादेखि मध्यम हिमपातको सम्भावना रहने छ। शनिबार राति सुदूरपश्चिम प्रदेश र कर्णाली प्रदेशमा साधारणतया बदली रही देशका बाँकी भूभागमा आंशिकदेखि साधारणतया बदली रहनेछ। सुदूरपश्चिम प्रदेशका धेरै स्थानहरू साथै कर्णाली प्रदेश र कोशी प्रदेशका केही स्थानहरूमा हल्कादेखि मध्यम वर्षाको तथा बाँकी प्रदेशका थोरै स्थानहरूमा हल्का वर्षाको सम्भावना रहेको महाशाखाले जनाएको छ। सुदूरपश्चिम प्रदेश, कर्णाली प्रदेश र कोशी प्रदेशका उच्च पहाडी तथा हिमाली भूभागका केही स्थानहरूमा साथै गण्डकी प्रदेश र बागमती प्रदेशका एकदुई स्थानमा हल्कादेखि मध्यम हिमपातको सम्भावना रहने छ।"
संविधान र कानुनबमोजिम नागरिकता प्राप्तिमा सहजता बनाउछौं : गृहमन्त्री लेखक,"काठमाडौं : गृहमन्त्री रमेश लेखकले संविधान र कानुनबमोजिम नागरिकता प्राप्तिमा सहजता बनाइने बताएका छन्। शुक्रबार गृह मन्त्रालयमा नागरिकता समस्या समाधान अध्ययन समितिको प्रतिवेदन बुझ्दै गृहमन्त्री लेखकले नागरिकता नपाउने अवस्था आउन नहुने बताए। जसले संविधान र कानुनबमोजिम नागरिकता प्राप्त गर्नुपर्ने हो। उसले नागरिकता पाउनैपर्छ। तर, नागरिकता प्राप्त गर्न नहुने मान्छेले नागरिकता पाउने अवस्था बन्नु हुँदैन। यी दुई वटा कुरामा स्पष्ट छौं, उनले भने। नागरिकता निकै संवेदनशील विषय भएको भन्दै यसलाई गम्भीर र जिम्मेवारीपूर्वक हेर्नुपर्ने गृहमन्त्री लेखकको भनाइ छ। प्रक्रियागत झमेलाका कारणले नागरिकता नपाएको स्थिति हुनु हुँदैन। सम्मानित सर्वोच्च अदालतबाट पटकपटक फैसला भएका छन्। पटकपटक निर्देशन दिने काम भएका छन्। यी सबै कुरालाई मध्यनजर गरेर नागरिकता प्राप्तमा देखिएका समस्या समाधान गर्न सरकार अगाडि बढेको छ,' उनले भने। समितिले झण्डै ३ महिनामा सबै कुराको अध्ययन गरेर अदालतका फैसला, मौजुदा कानुनी व्यवस्था, विभिन्न जिल्ला प्रशासनमा देखिएका जटिलतालाई अध्ययन गरेको छ। गृहमन्त्री लेखकले प्रतिवेदनको गम्भीरतापूर्वक अध्ययन गरेर कार्यान्वयनमा लैजाने बताए। हामी प्रतिवेदनको गम्भीरतापूर्वक अध्ययन गर्छौं। कहाँ के समस्या औल्याउनुभएको छ? समधानका उपया के देखाउनु भएको छ। यसको के निष्कर्ष उहाँहरूले दिनुभएको छ। यो कुरालाई अध्ययन गरेर थप आवश्यक काम हामी गर्छौं,' उनले भने। प्रतिवेदनमा नेपाली आमाबाट जन्मिएका सन्तानलाई नागरिकता पाउन सहज हुने लगायतका विषय समेटिएका छन्। गत भदौको ३१ मा गृहमन्त्रालयका सहसचिव डा टोकराज पाण्डेको नेतृत्वमा उक्त समिति गठन भएको थियो। पाण्डे नेतृत्वको समितिमा प्रधानमन्त्री तथा मन्त्रिपरिषद्को कार्यालयका उपसचिव, कानुन मन्त्रालयका उपसचिव, गृह मन्त्रालयको कानुन महाशाखाका प्रतिनिधि र नागरिकता तथा राष्ट्रिय परिचयपत्र व्यवस्थापन शाखाका उपसचिव सदस्य थिए।"
काठमाडौंबाट चितवन जाँदै गरेको हाइस धादिङमा दुर्घटना,काठमाडौं : धादिङमा हाइस दुर्घटना हुँदा १६ जना घाइते भएका छन्। काठमाडौंबाट चितवन जाँदै गरेको बा २ ख २८२९ नम्बरको हाइस दुर्घटना हुँदा १६ जना घाइते भएको धादिङ प्रहरीले जनाएको छ। प्रहरीका अनुसार शुक्रबार दिउँसो ३:३५ बजेतिर धादिङको गल्छी गाउँपालिका८ गल्छी मोडमा दुर्घटना भएको हो। हाइसमा १६ जना यात्रु सवार रहेकोमा चालकसहित १६ जना घाइते भएका हुन्। घाइतेहरूलाई उपचारका लागि अम्बेभरोसा अस्पताल गल्छी पठाएको प्रहरीले जनाएको छ। घाइतेहरूको अवस्था केहीको सामान्य र केहीको मध्यम रहेको छ। हाइसको अचानक ब्रेक फेल भइ अनिन्त्रित हुँदा दुर्घटना भएको प्रहरीको अनुसन्धानबाट खुलेको छ।
संघीय निजामती सेवा ऐनमा सरकारले ढिलाइ गरेको माओवादीको आरोप,"काठमाडौं : नेकपा माओवादी केन्द्रले संघीय निजामती सेवासम्बन्धी विधेयकलाई अघि बढाउन सरकारले ढिला गर्न खोजेको आरोप लगाएको छ। सिंहदरबारमा शुक्रबार बसेका प्रतिनिधिसभा अन्तर्गतको राज्य व्यवस्था तथा सुशासन समिति बैठकमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक उपर संशोधनकर्तासँगको छलफलका क्रममा माओवादी प्रमुख सचेतक हितराज पाण्डेले विधेयकको छलफलका क्रममा सामान्य प्रशासन मन्त्री उपस्थित नहुनुले सरकारले नै उक्त विधेयकलाई ढिला गर्न खोजेको महसुस भएको बताए। उनले संघीय निजामती सेवासम्बन्धी विधेयक अघि नबढ्दा प्रदेश र स्थानीय सरकारले सहज ढंगले काम गर्न नसकेकाले गम्भीर हुन आग्रह गरे।विधेयकलाई छिटो अघि बढाउनका लागि पटकपटक समितिलाई आग्रह गर्दा कुनै समितिले पनि कुनै ध्यान नै नदिएको उनको भनाइ छ। समितिले शुक्रबार नै संशोधनकर्तासँगको छलफल सम्पन्न गरेको छ। अब बस्ने बैठकमा सरोकारवालासंग छलफल गरेर दफावार छलफल गरिने समिति सभापति रामहरि खतिवडाले जानकारी दिए।"
"गाउँपालिका, नगरपालिका र जिसस महासंघद्वारा प्रधानमन्त्रीलाई ध्यानाकर्षण","काठमाडौं : प्रधानमन्त्री केपी शर्मा ओलीलाई गाउँपालिका राष्ट्रिय महासंघ नेपाल, नेपाल नगरपालिका संघ र जिल्ला समन्वय समिति महासंघले कार्यविस्तृतीकरण प्रतिवेदन परिमार्जनजस्ता विषयमा छलफल गर्न राष्ट्रिय समन्वय परिषद्को तेस्रो बैठक बस्नुपर्ने लगायत विभिन्न सात सूत्रीय ध्यानाकर्षणपत्र बुझाएको छ। प्रधानमन्त्री तथा मन्त्रिपरिषद्को कार्यालय, सिंहदरबारमा गाउँपालिका राष्ट्रिय महासंघका अध्यक्ष लक्ष्मीदेवी पाण्डे, नगरपालिका संघका अध्यक्ष भीमप्रसाद ढुंगाना, जिल्ला समन्वय समिति महासंघका अध्यक्ष अशोककुमार घिमिरे सहितले ध्यानाकर्षणपत्र बुझाएका हुन्। प्रधानमन्त्रीको अध्यक्षतामा रहेको समन्वय परिषद्को दोस्रो बैठक गत २०८० माघ २४ गते पश्चात् नबसेकाले अघिल्लो बैठकमा पेस भइ निर्णय हुन बाँकी रहेका विषयवस्तुमा छलफल हुनुपर्ने माग गरिएको छ। यस्तै समानीकरण अनुदान कटौती नगर्न, स्थानीय सरकारलाई वित्तीय हस्तान्तरणको आकार वृद्धि गर्न, राष्ट्रिय भूमि आयोगका काम छिटो सम्पादन गराउन र जिल्ला समन्वय समितिलाई स्रोतसाधन सम्पन्न बनाउन पनि प्रधानमन्त्रीलाई आग्रह गरिएको छ। प्रधानमन्त्री ओलीले संविधानबमोजिम स्थानीय सरकारलाई अधिकार दिन र स्रोतले भ्याएसम्म बजेटको उचित प्रबन्ध गर्न सरकार प्रतिबद्ध रहेको बताएका थिए।"
"उच्च र जिल्ला अदालतका २५ न्यायाधीशहरूको सरुवा , को कहाँ ?",काठमाडौं : उच्च र जिल्ला अदालतका २५ जना न्यायाधीशहरूको सरुवा भएको छ। शुक्रबार बसेको न्याय परिषद् बैठकले उच्च अदालतका ९ र जिल्ला अदालतका १६ जना न्यायाधीशहरुको सरुवा सिफारिस गरेको हो। विषेश अदालतका न्यायाधीश खुसीप्रसाद थारुको उच्च अदालत जनकपुरको अस्थायी इजलास वीरगञ्जमा सरुवा भएको छ। उच्च अदालत पाटनमा रहेर राजस्व न्यायाधीशरणमा काज भएका रमेश ढकाल उच्च अदालत तुलसीपुरको बुटवल इजलासमा पुगेका छन् । यस्तो छ सरुवा सूची
रास्वपाले बोलायो केन्द्रीय समितिको विस्तारित बैठक,"काठमाडौं : राष्ट्रिय स्वतन्त्र पार्टी (रास्वपा)ले केन्द्रीय समितिको विस्तारित बैठक आह्वान गरेको छ। शुक्रबार बसेको सचिवालय बैठकले पुस १९ गते बैठक आह्वान गरेको हो। पार्टी प्रवक्ता मनिष झाका अनुसार बैठक तीन दिन चल्नेछ। त्यस्तै बैठकले केन्द्रीय अनुशासन आयोगमा कमल प्रसाद पोखरेल र हरिचन्द्र भट्टराईलाई मनोनयन गरेको छ। त्यस्तै केन्द्रीय संगठनमा धर्म केसी, गोपाल घिमिरे र डा विमला तिवारीलाई मनोनयन गरेको छ। बैठकमा पार्टी कार्यवाहक सभापति डोल प्रसाद अर्याल र उपसभापति डा स्वर्णिम वाग्लेले समसामयिक राजनीतिक परिस्थितिका बारेमा समीक्षा प्रस्तुत गरेका थिए। त्यस्तै कार्यवाहक महामन्त्री कविन्द्र बुर्लाकोटीबाट पार्टीको कूल ६० जिल्लामा जिल्ला भेला सम्पन्न भएको विवरण पेस गरेको प्रवक्ता झाले बताए।"
सन्धिखर्कमा आइपिएम कृषक पाठशाला,अर्घाखाँची : अर्घाखाँचीको सन्धिखर्कमा आइपिएम कृषक पाठशाला आजदेखि शुभारम्भ भएको छ। सन्धिखर्क १ र २ को बृती तथा सुक्मी फाँटमा सञ्चालन भएको कृषक पाठशालाको आज एक कार्यक्रमका बीच लुम्बिनी प्रदेशका कृषिमन्त्री दिनेश पन्थीले उद्घाटन गरेका छन्। सन्धिखर्क स्मार्ट आइपिएम कृषक पाठशालाको आयोजना तथा बाली संरक्षण प्रयोगशाला बाँके र कृषि ज्ञान केन्द्र अर्घाखाँचीको प्राविधिक सहयोगमा सुरु भएको पाठशालाले कृषकहरूलाई व्यावसायिक बन्न सहयोग पुग्ने छ। कृषकहरूलाई राम्रोसँग सिकेर व्यावसायिक उत्पादनमा लाग्न आग्रह गर्दै मन्त्री पन्थीले व्यावसायिक कृषकहरूलाई सहयोग गर्न प्रदेश सरकार तयार रहेको बताए।
एमालेसँग वाक्क भएर कांग्रेस नेताहरूले ओली सरकार फेर्न प्रस्ताव ल्याएका छन् : वर्षमान पुन,"रुकुम पूर्व : नेकपा माओवादी केन्द्रका उपमहासचिव वर्षमान पुनले नेपाली कांग्रेसले वर्तमान सरकारको विकल्प खोजिरहेको दाबी गरेका छन्। प्रधानमन्त्री केपी शर्मा ओली नेतृत्वको सरकारसँग वाक्क भएर कांग्रेसले विकल्प खोजिरहेको उनको दाबी छ। रुकुम पूर्वको भूमेमा माओवादीको अधिवेशनको उद्घाटन गर्दै उनले वर्तमान सरकारप्रति जनतामा पनि घृणा बढ्दै गएकाले कांग्रेस नेताहरूले विकल्पमा छलफल गर्ने प्रस्ताव ल्याएको बताए। एमालेका नेताहरू आएर बीआरआई पनि भयो अब कम्युनिष्टहरू मिलौं भन्नेजस्तो कुरा गरेर कांग्रेस तर्साउन खोज्नुहुन्छ। कांग्रेसका नेताहरू आएर कतिन्जेल बोक्ने हो? एमालेको, ओलीजीका हप्तैपिच्छे एउटाएउटा काण्ड आउँछ, हामी कति दिन बोक्ने हो? भन्नुहुन्छ। उहाँहरू विकल्पमा छलफल गरौं भन्न खोज्नुहुन्छ। हामी रहर गर्नुभएको छ बोक्नुस, भनिरहेका छौं, उनले भने, तर हामी कांग्रेसको विकल्प एमाले र एमालेको विकल्प कांग्रेस भनेर पात्र फेर्ने र विचौलियाहरूको स्वार्थमा काम गर्ने सरकार बनाउन चाहँदैनौं,' उनले भने। पूर्व अर्थमन्त्रीसमेत रहेका उपमहासचिव पुनले माओवादी आगामी २०८४ सालमा हुने चुनावसम्म सरकारमा नजाने बताए। हामी अब सरकारमा जाने होइन। ०८४ सम्म जादैनौं भनेका छौं। सडक र सदनबाट जनताका मुद्दा उठाउँछौं। हामी समाजवादी गणतन्त्रको विकल्पसहित हामी सरकारमा भएका स्थानीय तहहरूमा काम गर्छौं। हिजो हामी क्रान्तिकारी शक्ति थियौं। कांग्रेस एमालेसँग मिल्दा उनीहरूजस्तै हो कि भनेजस्तो देखियो। तर, होइन। हामी समाजवादी गणतन्त्रका लागि काम गर्छौं, उनले भने। उनले सरकार आफैं कुहिएको, भत्किएको वा झरेको अवस्थामा रहेकाले समय आएपछि मात्रै सोच्ने बताए। श्रीलंका र बंगलादेशमा भएको राजनीतिक परिवर्तनबाट पाठ सिकेर माओवादी अघि बढिरहेको उनको भनाइ छ। हाम्रा अध्यक्ष प्रचण्ड नेतृत्वको सरकारले गरेको काम र विपक्षमा हुँदा जनताका एजेण्डा उठाएकै कारण जनताले उपनिर्वाचनमा हामीलाई शहरी क्षेत्रमासमेत धेरै मत दिनुभएको छ। सरकार र विपक्षमा बस्दा माओवादीले राम्रो काम गरेकैले जनमत बढ्दै गएको छ, उनले दाबी गरे। देशमा अहिले पनि सरकारका कारण कुनै पनि बेला बंगलादेशको अवस्था आउने खतरा रहेको उनले टिप्पणी गरे। सरकार एकपछि अर्को गलत काम गरिरहेको छ। त्रिभुवन विश्वविद्यालयमा मेरिटोक्रेसीविरुद्ध सरकारले हस्तक्षेप गरिरहेको छ। राम्रो काम गरिरहेको विद्युत प्राधिकरणमा हस्तक्षेप गर्नेजस्ता कामबाट जनता निरास छन् त्यसैले हामी जनताका एजेन्डा बोक्दै जनतासँगै रहन्छौं,' उनले भने।"
म्यासेडोनिया पठाइदिने भन्दै ठगी गर्ने व्यक्ति पक्राउ,काठमाडौं : म्यासेडोनिया पठाइदिने भन्दै ठगी गर्ने व्यक्ति पक्राउ परेका छन्। वैदेशिक रोजगारमा आकर्षक तलबको प्रलोभनमा पारी म्यासेडोनिया पठाइदिन्छु भन्दै रकम ठगी गरेको अभियोगमा खोटाङ केपीलासगढी गाउँपालिका७ घर भई काठमाडौं महानगरपालिका४ चण्डोल बस्ने २८ वर्षीय चिना कोयी राई पक्राउ परेका हुन्। राईले म्यासेडोनिया पठाइदिन्छु भन्दै २ जना पीडितहरूबाट १२ लाख ९१ हजार रूपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं चण्डोलबाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग ताहाचल काठमाडौं पठाइएको छ।
राज्यबाट हामीलाई विभेद भयो,"वीरेन्द्रनगर : लैंगिक तथा यौनिक अल्पसंख्यकले आफूहरू राज्यबाटै विभेद भएको बताएका छन्। शुक्रबार कर्णाली प्रदेश सरकारको सामाजिक विकास मन्त्रालयको समन्वयमा वीरेन्द्रनगरमा आयोजित लैंगिक तथा यौनिक अल्पसंख्यक समुदायको अधिकार पैरवीका लागि प्रदेशस्तरीय संवाद कायक्रममा बोल्दै लैंगिक तथा यौनिक अल्पसंख्यक अन्जली विसीले आफूहरूलाई राज्यले नै विभेद गरेको बताइन्। हामीलाई राज्यले नै चिन्दैन। राज्यको तलो तह वडा कार्यालयमा जन्म दर्ता गर्दा बालक वा बालिका भनेर मात्र अभिलेख गरिन्छ। त्यो जन्म दर्तामा बालक, बालिकाका साथै लैंगिक तथा यौनिक अल्पसंख्यक भनेर छुट्टै कोलोम राखिनुपर्ने हो। तर त्यसो गरिएको छैन। कर्णाली प्रदेशमा यौनिक तथा अल्पसंख्यक धेरै साथीहरू खुलेर आउनुभएको छ। संविधानले दिएका अधिकार न हामीले पाएका छौँ न राज्य यसमा गम्भीर छ, उनले भनिन्, राज्यसँग हाम्रो अपेक्षा भनेकै नागरिकता, रोजगारी, समलिंगी विवाहको कानुनी मान्यता हो। हामी पनि रोजगारी गर्न सक्छौं। यसमा राज्यले आरक्षणको व्यवस्था गरिदिएको भए हुन्थ्यो जस्तो लाग्छ। संविधानले आफूहरूका हक अधिकार सुरक्षित गरेको भए पनि राज्यले नागरिकका रूपमा नहेरेको उनको गुनासो थियो। अन्य नागरिक सरह समान व्यवहार नहुँदा लैंगिक तथा यौनिक अल्पसंख्यक समुदायका मानिसहरूले न्यायको अनुभूति गर्न नपाएको अन्य सहभागीहरूको भनाइ थियो। संविधानको धारा १२, १८ र ४२ ले लैंगिक तथा यौनिक अल्पसंख्यकका विषयमा बोले पनि नागरिकता लिनेदेखि वैवाहिक समानता, शौचालय र शिक्षा पाउने जस्ता विषयमा विभेद सहनु परेको लैंगिक तथा यौनिक अल्पसंख्यकहरूले गुनासो गरेका थिए। यस्तै कार्यक्रममा कर्णाली प्रदेश योजना आयोगका उपाध्यक्ष सूर्यनाथ योगीले रोजगारी तथा अन्य सीपमूलक व्यवसायमा जोड्ने नीति अवलम्बन गर्ने बताए। यौनिक तथा लैगिंक अल्पसंख्यक समुदायहरूको मानव अधिकारको संरक्षण तथा संवद्र्धनमा सरकार लागि परेको उल्लेख गर्दै मर्यादित जीवनयापनका लागि सामाजिक, सांस्कृतिक, आर्थिक, कानुनी तथा राजनीतिक अधिकारसहितको समतामूलक समाज निर्माण गर्नु नै आजको आवश्यकता रहेको कर्णाली प्रदेश योजना आयोगका सदस्य अशोकनाथ योगीले बताए।"
धरानमा निजी कारमा गाँजा तस्करी गर्ने दुई जना पक्राउ,धरान : सुनसरीको धरान उपमहानगरपालिका१३ स्थित सारङगा चोकबाट अवैध लागूऔषध गाँजासहित दुई जनालाई पक्राउ गरिएको छ। इलाका प्रहरी कार्यालय धरानको टोलीले गोप्य सूचनाका आधारमा निजी कारमा गाँजा ओसारपसार भएको गोप्य सूचनाको आधारमा चेकजाँच गर्दा उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले बताए। शनिबार धनकुटाबाट गाँजा बोकेर धरानतर्फ आउँदै गरेको ग २ च ८११७ नम्बरको कारलाई रोकी चेकजाँच गर्दा प्लास्टिकमा प्याक गरी ल्याउँदै गरेको लागूऔषध गाँजा ३७ केजी बरामद गरिएको डीएसपी तिमल्सिनाले बताए। उनले कारका चालक उदयपुर बेलाका नगरपालिका९ बस्ने २३ वर्षीय तीर्थ दर्जी र सोही कार्यमा संलग्न सुनसरीको बराह क्षेत्र नगरपालिका१ बस्ने ४० वर्षीय कृष्ण विसंखेलाई नियन्त्रणमा लिएको उनले बताए। गाँजासहित पक्राउ परेका दुवै जनालाई इलाका प्रहरी कार्यालय धरानमा राखी थप अनुसन्धान गर्ने कार्य भइरहेको धरानका डीएसपी प्रकाश जबेगुली बताए। धनकुटाको सहिद भूमि र साँगुरीगढी गाउँपालिकामा उत्पादन हुने गाँजा तस्करहरूले दैनिक सुनसरीको धरान चतरा विष्णुपादुका हुँदै इटहरी इनरुवा विराटनगर र भारत तर्फ लगेर बिक्री गर्ने गरेका छन्।
राष्ट्रिय रैथाने खाना महोत्सव सुरु,"काठमाडौं : चितवनको पर्यटकीय क्षेत्र मेघौलीमा राष्ट्रिय रैथाने खाना महोत्सव सुरु भएको छ । भरतपुर भ्रमण वर्षका अवसरमा भरतपुर महानगरपालिकाले रैथाने खाना परिकारको पहिचान गर्ने र आयआर्जन गर्ने उद्देश्यका साथ महोत्सव आयोजना गरेको हो। महोत्सवमा बोटे , दराई, थारू, गुरुङ, मगर, नेवार लगायत विभिन्न समुदायको सहभागिता रहेको छ। १६ गतेसम्म चल्ने महोत्सवमा विभिन्न जनजातिहरू पहिचान झल्कने खालका घरहरू र उक्त घरमा आआफ्ना समुदायको रैथाने खानाका परिकारहरू बनाएर बिक्री गरिरहेका छन्। महोत्सवमा रैथाने खानाका साथ साथै विभिन्न समुदायको कला संस्कृतिहरू पनि प्रदर्शन गरिएको छ। महोत्सवमा जनजातिहरूले कोदोको ढिडो, लोकल कुखुराको मासु, चिचर, घुँगी, माछा, योमरी, बारा लगायतका परिकारहरू छन्। महोत्सवले स्थानी रैथाने परिकारको पहिचानका साथै पर्यटक प्रवर्द्धनमा मद्दत पुग्ने विश्वास लिएको छ। उक्त महोत्सवको बागमती प्रदेशका मुख्य मन्त्री बहादुर सिंह लामाले उद्घाटन गरेका थिए।"
ज्येष्ठ नागरिक सम्मानित,नुवाकोट : ज्येष्ठ नागरिक समाजको ऐना भएको र उनीहरू मार्गदर्शक भएको ठहर गर्दै नुवाकोटमा ज्येष्ठ नागरिकलाई सम्मान गरिएको छ। सभ्य समाजको आधारः ज्येष्ठ नागरिकमैत्री घर परिवार भन्ने मूल नाराका साथ देवीघाट ज्येष्ठ नागरिक संरक्षण तथा अध्ययन प्रतिष्ठानद्वारा देवीघाटमा बिहीबार आयोजित चौथो राष्ट्रिय ज्येष्ठ नागरिक दिवस २०८१ कार्यक्रममा नुवाकोटका ६ जना ज्येष्ठ नागरिकलाई सम्मानित गरिएको हो। ज्येष्ठ नागरिकसहित दुई सय जनालाई फलफूलसमेत वितरण गरिएको छ। प्रमुख जिल्ला अधिकारी रामकृष्ण अधिकारीले ज्येष्ठ नागरिकहरूले समाजमा गरेको योगदान र भूमिकालाई कदर गर्नुपर्नेमा जोड दिए। उनले समाजको जेठो पुस्तालाई सम्मान गर्नु पाउंदा आफुलाई गौरव लागेको बताए।
ज्येष्ठ नागरिकलाई कम्बल,स्याङ्जा : राष्ट्रिय ज्येष्ठ नागरिक दिवसका अवसर पारेर वृद्धा आश्रमका र अन्यसहित ३० जना ज्येष्ठ नागरिकलाई न्यानो कपडा (कम्बल) प्रदान गरिएको छ। सामाजिक विकास कार्यालय स्याङ्जाले चापाकोट नगरपालिकाको समन्वयमा राधा दामोदर आरोग्य वृद्धाश्रममा बस्ने २२ जना र अन्य ८ जना ज्येष्ठ नागरिकलाई जाडोको लागि भन्दै न्यानो ओढो कम्बल वितरण गरेको हो। कम्बल प्रदान गर्दे चापाकोट नगर उपप्रमुख ईशा रानाले ज्येष्ठ नागरिक समाजका ऐना भएको बताइन्। उनीहरूका योगदान र अनुभवलाई सिको गर्दै सामाजिक विकासमा लगानी गर्नुपर्नेमा जोड दिइन।
तीनकुने जग्गाको मुआब्जा प्रक्रिया अघि बढाउन सरकारलाई मेयर बालेनको ध्यानाकर्षण,"काठमाडौं : काठमाडौं महानगरपालिकाका प्रमुख बालेन शाहले तीनकुनेको जग्गाको मुआब्जा प्रक्रिया अघि बढाउन सरकारको ध्यानाकर्षण गराएका छन्। शुक्रबारबाट काठमाडौंमा सुरु कोटेश्वर महोत्सवको उद्घाटन गर्दै शाहले लामो समयदेखि रोकिएर रहेको तीनकुनेको जग्गाको मुआब्जा प्रक्रिया अघि बढाउन सरकारको ध्यानाकर्षण गराए। अहिले दुई तिहाईको सरकार हुँदा पनि मुआब्जा प्रक्रिया अघि बढ्न नसकेको उनले बताए। उनले पचासौं वर्षदेखि जग्गा कव्जा हुँदा पनि सरकारबाट आश्वासनमात्रै प्रापत भएको बताए। कुनै नेताले मुआब्जा प्रक्रिया अघि बढेको आश्वासन दिन घरघरमा आए विश्वास नगर्न उनले स्थानीयहरूलाई सुझाव दिए। प्रधानमन्त्री, गृहमन्त्री, अर्थमन्त्री आफ्नै स्रोत साधनसमेत आफ्नै भएको अवस्थामा अहिले पनि मुआब्जा प्रक्रिया अघि नबढे कहिल्यै समस्या समाधान नहुने उनले बताए। शाहले कोटेश्वर क्षेत्रमा स्वदेशी उत्पादनलाई प्राथमिकतामा साथ बिक्री वितरण गर्न सुझाव दिए। कोटेश्वर महोत्सव दुई दिनसम्म चल्नेछ।"
स्वदेशी वस्तुको प्रयोग र रुग्ण उद्योग सञ्चालनबारे प्रधानमन्त्रीले लिए ब्रिफिङ,"काठमाडौं : प्रधानमन्त्री केपी शर्मा ओलीले सार्वजनिक निकायमा स्वदेशी वस्तुको प्रयोग, रुग्ण उद्योगहरूको प्रभावकारी सञ्चालन र रोजगारी वृद्धिका विषयमा आज उद्योग, वाणिज्य तथा आपूर्ति मन्त्रालयको ब्रिफिङ लिएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा भएको छलफलमा हालै सरकारले जारी गरेको सार्वजनिक निकायमा स्वदेशी वस्तुको प्रयोगसम्बन्धी निर्देशिका, २०८१, लघु, घरेलु तथा साना उद्योग प्रवर्द्धन नीति, २०८१ र राष्ट्रिय स्टार्टअप उद्यम नीति, २०८१ को प्रभावकारी कार्यान्वयनका लागि मन्त्रालयका तर्फबाट प्रस्तुतीकरण गरिएको थियो। छलफलमा लामो समयदेखि बन्द र अन्योलको अवस्थामा रहेका गोरखकाली रबर उद्योग, उदयपुर सिमेन्ट, विराटनगर जुट मिल, जनकपुर चुरोट कारखाना, हेटौंडा सिमेन्ट र कपडा उद्योग, नेपाल ओरियण्ड उद्योगलगायत उद्योगलाई सरकारको स्वामित्वमा निजी क्षेत्रको साझेदारी वा उपयुक्त ढाँचामा सञ्चालन गरी उत्पादन र रोजगारी बढाउने विषयमा छलफल भएको थियो। त्यसैगरी पेट्रोलियम पदार्थ र फलाम खानीको उत्खनन्का प्रगतिबारे प्रधानमन्त्री ओलीलाई जानकारी गराइएको थियो। प्रधानमन्त्री ओलीले समृद्धिको यात्रामा लाभ पुग्ने, आयात प्रतिस्थापन गरी निर्यात बढाउने र रोजगारी अभिवृद्धि गर्ने दिशामा ठोस योजना र कार्यक्रम ल्याउन निर्देशन दिए। सो अवसरमा उद्योगमन्त्री दामोदर भण्डारी, सचिव गोविन्दबहादुर कार्कीलगायत सहभागी थिए।"
२ लाख रुपैयाँ हस्तान्तरण,काभ्रे : काभ्रेको रयाले१ सिलिङे भञ्ज्याङका ५ वर्षीय बालक सगुन सापकोटालाई सहयोगार्थ साउदी अरबबाट उठेको २ लाख ६ हजार ६१ रुपैयाँ उनको परिवारलाई हस्तान्तरण गरिएको छ। पुस १२ गते वडाभित्र रहेको जनमैत्री बचत तथा ऋण सहकारी संस्थामा उक्त रकम हस्तान्तरण गरिएको हो। जम्मा रकम संस्था भित्र राखेर बच्चाको आवश्यकता अनुसार प्रयोग गरिने छ। नेपालमा गत असोज १०१२ गते अविरल वर्षाबाट आएको पहिरोमा परी रामप्रसाद सापकोटाकी ३१ वर्षीया छोरी सविताको मृत्युपश्चात उनका छोरा ५ वर्षीय बालक सगुन काजकिरिया गर्न बसेका थिए। बाबुको पहिचान नखुलेपछि सविताकै ५ वर्षीय छोरा सगुनलाई रीतिरिवाज अनुसार किरियाकर्ममा राखिएको थियो। यो दुःखद खबरले साउदी लगायत अन्य मुलुकमा रहेका मनकारी नेपालीहरूले सहयोग संकलन कार्य गरेका थिए। बालकको हजुरबा रामप्रसाद सापकोटाका अनुसार घरमा सुतिरहेका बेला दुई छोरीहरूको पहिरोमा परी ज्यान गएको थियो। बचाउन जाँदा आमा घाइते भएकी र मेरुदण्डमा गम्भीर चोट लागेर उनको धुलिखेल अस्पतालमा उपचार भइरहेको थियो। हाल उनको स्वास्थ्य सुधार हुँदै गएको आफूले ज्याला गरी कमाएको सम्पत्ति सबै पहिरोले लगेको सापकोटाले दुखेसो गरेका थिए। उनले पनौती १ मा भारी बोकेरै ५६ जनाको परिवारको गुजारा गर्दै आएका छन्। सापकोटाका अनुसार बालक सगुनको वडामा जन्म दर्ता नभएकोले बच्चाको थप सेवा सुविधामा कठिनाइ भएको भन्दै सम्बन्धित निकायलाई सहयोग गर्न अनुरोध समेत गरेका छन्।
चेम्बर एक्स्पो माघ १७ देखि,"काठमाडौं : नेपाल चेम्बर अफ कमर्सले आठौं चेम्बर एक्स्पो २०२५ को आयोजना गर्ने भएको छ। काठमाडौंको भृकुटीमण्डपमा माघ १७ देखि २१ गतेसम्म चेम्बर एक्स्पो हुन लागेको हो। स्थानीय उत्पादनहरूको प्रवर्द्धन एवं बजारीकरण तथा व्यापार अभिवृद्धि गर्ने उद्देश्यले एक्स्पो आयोजना गरिएको चेम्बर अफ कमर्सले जनाएको छ। उद्योग वाणिज्य तथा आपूर्ति मन्त्रालय अन्तर्गतको व्यापार तथा निकासी प्रवर्द्धन केन्द्रसँगको सहकार्यमा चेम्बरले एक्स्पो गर्न लागेको हो। व्यापार अभिवृद्धि, स्थानीय वस्तुको बजारीकरणका लागि चेम्बरले प्रत्येक वर्ष एक्स्पो गर्दै आएको छ। नेपाली उत्पादनको बजारीकरणलाई विशेष जोड दिएर व्यावसायिक क्षेत्रहरूलाई एकीकृत गर्ने मुख्य उद्देश्य रहेको चेम्बरले उल्लेख गरेको छ। क्षेत्रीय एवं अन्तर्राष्ट्रिय व्यापारिक समुदायको प्रत्यक्ष सहभागिताले अन्तर्राष्ट्रिय क्षेत्रमा भइरहेका आर्थिक गतिविधि, प्रविधिको प्रयोग एवं व्यापार व्यवस्थापनका नयाँ आयामहरूलाई नजिकबाट नियाल्न सहयोग पुग्ने चेम्बर मेला समितिका सभापति राष्ट्रभुषण चाकुबजीले जानकारी दिए। एक्स्पोमा नेपालसहित बंगलादेश, भारत, चीन, थाइल्याण्ड, युएई, दक्षिण कोरिया, मलेसिया र पाकिस्तान लगायतका देशमा उत्पादित वस्तुहरूको प्रदर्शनी हुने छ। एक्स्पोमा हस्तकलाका वस्तु, सवारी साधन, घरजग्गा व्यवसायी, खाद्य एवं पेय पदार्थ, पहिरन, पाठ्यपुस्तक, ज्वेलरी, कस्मेटिक वस्तु, निर्माण सामग्री, साना तथा घरेलु उद्योगका उत्पादन, विद्युतीय उपकरण तथा अन्य उपभोग्य सामग्रीहरू प्रदर्शनमा रहने छन्। स्वदेशी र विदेशी गरी २ सयभन्दा बढी स्टल एक्स्पोमा राखिनेछन। ५ दिनसम्म चल्ने एक्स्पो कम्तीमा ५० हजार दर्शकले अवलोकन गर्ने कमर्सका मेला समिति संयोजक चाकुबजीले बताए। अटो पेवेलियन, स्वदेशी खानाको परिकार र बालबालिकाका लागि प्ले जोन पनि राखिने एक्स्पोको व्यवस्थापन गरिरहेको इन्ट्रोडक्सन ट्रेड सोज नेपाल प्रालिले उल्लेख गरेको छ।"
गुणस्तरीय बिउ बिजनमा कृषकहरूको पहुँच बढाउन आवश्यक छ: कृषिमन्त्री अधिकारी,"काठमाडौं : कृषि तथा पशुपन्छी विकासमन्त्री रामनाथ अधिकारीले गुणस्तरीय बिउ बिजनमा कृषकहरूको पहुँच बढाउन आवश्यक रहेको बताएका छन्। मन्त्री अधिकारीले यसका लागि सरकारी, निजी तथा सहकारी क्षेत्रको भूमिका महत्वपूर्ण हुने बताए। नेपाल बिउ व्यवसायी संघको २६ औ साधरणसभा तथा अधिवेशनलाई आज काठमाडौंमा सम्बोधन गर्दै मन्त्री अधिकारीले कृषि क्षेत्रको आधारस्तम्भ बिउ भएकाले समयमै गुणस्तरीय बिउ किसानलाई उपलब्ध गराउन व्यवसायीले ध्यान पुर्याउन आवश्यक छ, भने। मन्त्री अधिकारीले आम नागरिकको घर खेत सम्म बिउ पुग्ने र यसमा समस्या देखिँदा खाद्य संकट समेत आउन सक्ने भएकाले बिउ बिजनमा काम गर्नेहरू थप बढि संवेदनशील हुन जरुरी रहेको बताए। उन्नत जातका बिउको प्रयोगले हाम्रो उत्पादकत्व बढाउन मात्र होइन। किसानको आयस्तरमा पनि उल्लेखनीय वृद्धि ल्याउन सक्छ र देशको खाद्य सुरक्षालाई सुनिश्चित गर्न सक्छ। उचित समयमा उपलब्ध हुने गुणस्तरीय बिउ बिजनले कृषिको उत्पादन १५ देखि २० प्रतिशत बढाउने तथ्य विश्वव्यापी रूपमा स्थापित रहेको उल्लेख गर्दै मन्त्री अधिकारीले बिउ विजनका कारण कृषकको आर्थिक हानी हुने अवस्थामा कृषकलाई क्षतिपूर्ति प्रदान गर्न राज्य निर्मम हुन्छ। गुणस्तरीय बिउ बिजनमा कृषकहरूको पहुँच बढाउन सरकारले कानुनी, संरचनागत तथा संस्थागत प्रबन्धहरू विगतदेखि नै गर्दै आइरहेको भन्दै मन्त्री अधिकारीले बिउ बिजन ऐन, २०४५ तथा बिउ बिजन नियमावली, २०८१ मा भएका नयाँ व्यवस्थाहरू निजी क्षेत्र मैत्री रहेको पनि बताए।"
सांग्रिला मोटर्सको नयाँ वर्ष एक्सचेन्ज कर्निभल २०२५,"प्रतिष्ठित गोल्छा अर्गनाइजेसनको सदस्य सांग्रिला मोटर्स प्रालिले नयाँ वर्षको विशेष अवसर पारेर नयाँ वर्ष एक्सचेन्ज कार्निभल २०२५ को घोषणा गरेको छ। यस कार्निभललाई नयाँ वर्ष जस्तै नविनतम एवम् अविस्मरणीय उत्सवका रूपमा सम्पन्न गर्ने लक्ष्य कम्पनीले लिएको छ। यही डिसेम्बर २७ र २८ मा गैरीधाराको सिल्भर ओकमा आयोजना हुन लागेको दुईदिने यस कार्यक्रममा नयाँ वर्षको सुरुवातसँगै अटोमोटिभ दुनियाँका उत्कृष्ट अनुभवहरू अन्वेषण गर्ने अवसर प्राप्त हुनेछ। यस विशेष कार्निभलमा तीन उल्लेखनीय अटोमोटिव ब्रान्डहरूलिपमोटर, सिट्रोएन, र प्युजोप्रदर्शन गरिनेछ। यी ब्रान्डहरूले अत्याधुनिक प्रविधि, विविध शैली र प्रदर्शनलाई एउटै छानामुनि प्रस्तुत गर्दै छन्। यस कार्निभलमा सहभागीहरूले आकर्षक अफरहरूको फाइदा लिन सक्नेछन् साथै आफ्नो पुरानो गाडीको लागि उत्कृष्ट मूल्यांकन र सहज फाइनान्सिङ सुविधाको उपयोग गरी आफ्नो सपनाको गाडी खरिद गर्न सक्नेछन्। यस कार्यक्रमले सहभागीहरूलाई नयाँ मोडेलहरूको टेस्ट ड्राइभ गर्ने अवसर पनि प्रदान गर्नेछ जसले ती गाडीहरूको लक्जरियस, प्रफर्मेन्स र आधुनिक प्रविधिको विशेषताहरू प्रत्यक्ष अनुभव गर्न पाइनेछ।"
सहकारी ठगी प्रकरण : रवि लामिछानेको बयान सुरू,"पोखरा : पोखराको सूर्यदर्शन सहकारी ठगीका आरोपित पूर्वगृहमन्त्री एवं राष्ट्रिय स्वतन्त्र पार्टीका सभापति रवि लामिछानेको बयान सुरू भएको छ। कास्की जिल्ला अदालतका सूचना अधिकारी सुरज अधिकारीले न्यायाधीश नीतिज राईको इजलासमा बयान जारी रहेको अन्नपूर्णलाई जानकारी दिए। उक्त मुद्दाका अर्का प्रतिवादी छविलाल जोशी र लीला पछाइको बयान सकिएपछि बिहीबारदेखि लामिछानेको बयान सुरू भएको थियो । बिहीबार लामिछानेसँग दुई घण्टा बयान लिएको थियो। लामिछानेको बयान सकिएपछि इजलासले तोकेअनुसार अर्का प्रतिवादीको बयान सुरु हुने अधिकारीले बताए । उक्त सहकारी ठगी मुद्दामा लामिछाने, जोशी, पछाइ, कृष्णबहादुर गुरुङ र रामबहादुर खनाललाई बयानका लागि सोमबार अदालतमा उपस्थित गराएको थियो। सबै प्रतिवादीहरूको बयान सकिएपछि मात्र थुनछेकको बहस र आदेश हुने अदालतले जनाइएको छ । गत आइतबार जिल्ला सरकारी वकिलको कार्यालय, कास्कीले सहकारीको रकम अपचलनको आरोपमा रास्वपा सभापति लामिछानेसहित ४४ जनाविरुद्ध मुद्दा दायर गरेको थियो । लामिछानेमाथि सहकारी ठगीसँगै सङ्गठित अपराध र सम्पत्ति शुद्धिकरण कसुरमा समेत मुद्दा दायर भएको छ । सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरिएको जनाएको छ । लामिछानेसहित १९ जनाविरुद्ध सङ्गठित अपराधमासमेत मुद्दा चलाइएको छ । यस्तै लामिछानेसँगै खनाल, जोशी र पछाइविरुद्ध सम्पत्ति शुद्धिकरणमा पनि मुद्दा दायर गरिएको सरकारी वकिलको कार्यालयले जनाएको छ । लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। पछाई र खनालविरुद्ध पनि सम्पत्ति शुद्धीकरणमा मुद्दा दायर भएको छ। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए। सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन्।"
"पोखरामा १० औं चार्टर विमान अवतरण, पञ्चेबाजाले पाहुनालाई स्वागत","पोखरा : पोखरा विमानस्थल उद्घाटन गरेको दुई वर्ष पुग्दै छ। दुई वर्ष पुग्दै गर्दा पोखराबाट १० चार्टर उडानमात्र भएका छन्। बिहीबार पोखरा अन्तर्राष्ट्रिय विमानस्थलमा चार्टर विमान अवतरण भयो। चीनको छेन्दु विमानस्थलबाट सिचुवान एयरलाइन्सको जहाज चार्टर गरेर १ सय २९ चिनियाँ खेलाडी, अफिसियलसहितको टोली पोखरा आइपुग्दा पोखरा महानगरपालिकाका मेयर धनराज आचार्य, चिनियाँ राजदूतलगायतले स्वागत गरे। सिचुवान एयरको पोखरा विमानस्थलमा यो तेस्रो चार्टर उडान हो। पोखराको फेवातालमा पुस १४ र १५ गते हुने दोस्रो ड्रागन बोट फेस्टिभलका लागि चिनियाँ टोली विमान चार्टर गरेर पोखरा आइपुगेका हुन्। विमानस्थलको अन्तर्राष्ट्रिय ट्रमिनलबाट बाहिरने ढोका अगाडि नै पञ्चेबाजा बजाएर नेपाली पहिरनमा नृत्य गर्दै पोखरेली कलाकारले चिनियाँ टोलीलाई स्वागत गरेका थिए। यसरी हरेक चार्टर प्लेनबाट आउने पाहुनालाई पोखरेलीले यसैगरी स्वागत गर्ने गरेका छन्। विमानस्थल सञ्चालनको दुई वर्ष पुग्नै लाग्दा कहिलेदेखि नियमित अन्तर्राष्ट्रिय उडान हुने हो र चार्टर विमानमा आएका पर्यटकलाई यसरी नै स्वागत गर्ने शृंखला कहिलेसम्म चल्ने हो टुंगो भने छैन। पोखरामा चीन, भुटान र भारतबाट गरी अहिलेसम्म दस वटा चार्टर उडान भए पनि रेगुरल उडान कहिलेबाट हुन्छ भन्ने अझै यकिन नभएको हो। पुस १७ गते पोखरा विमानस्थल उद्घाटन गरेको दुई वर्ष पुग्दैछ। दुई वर्ष पुग्दै गर्दा पोखराबाट १० चार्टर उडानमात्र भएका छन्। पोखरा अन्तर्राष्ट्रिय विमानस्थलको उद्घाटन आन्तरिक उडानबाटै सन् २०२३ जनवरी १ मा गरिएको थियो। नागरिक उड्डयन प्राधिकरणका महानिर्देशक प्रदीप अधिकारीले त्रिभुवन विमानस्थलले हाल क्षमताभन्दा बढी भार व्यहोरिरहेकाले उक्त भार पोखरा र भैरहवामा विभाजन गर्न सके दुवै विमानस्थल चल्ने बताए। सरकारले त्रिभुवन विमानस्थलको भार कम गर्न पोखरा र भैरहवामा विमानस्थल बनाएको पनि अधिकारीले बताए। त्रिभुवन विमानस्थल टर्मिनलको वार्षिक क्षमताभन्दा दोब्बर बढीमा सेवा दिनु परेको उनले सुनाए। विमानस्थल टर्मिनलको वार्षिक क्षमता ५० लाख यात्रु रहेको तर अहिले एक करोडलाई सेवा दिनु परेको उनले बताए। पोखरा र भैरहवालाई बाँड्न सके त्रिभुवन विमानस्थलको लोड कम हुने र पोखरा र भैरहवा विमानस्थल पनि नियमित उडान हुने उनले बताए। त्रिभुवन विमानस्थलको लोड कम गरेर नेपाल एयर लक्ड हुने खतराबाट बचाउन राज्यले रणनीतिक हिसाबले पोखरा र भैरहवा अन्तर्राष्ट्रिय विमानस्थल बनाएको नेपाल एसोसियसन अफ टुर एन्ड ट्राभल एजेन्ट्स (नाट्टा) गण्डकी प्रदेशले बुधबार पोखरामा आयोजना गरेको छलफल कार्यक्रममा बोल्दै अधिकारीले सुनाए। त्रिभुवन विमानस्थलको ट्राफिकलाई पोखरा र भैरहवामा लैजानतर्फ राज्यले नियमन गरेर लैजान पहल गर्नुपर्नेमा उनको जोड थियो। यसका लागि पोखरेलीले पनि पहल गर्नुपर्ने उनले सुनाए। महानिर्देशक अधिकारीले पोखराबाट नियमित अन्तर्राष्ट्रिय उडानका लागि गण्डकी प्रदेशबाट वैदेशिक रोजगारीमा जाने श्रमिकलाई यहीँबाट उड्ने व्यवस्था गर्नुपर्ने बताए। गण्डकीबाट वैदेशिक रोजगारमा जाने यात्रु पोखराबाट उडाउन सके त्रिभुवन विमानस्थलको यात्रु चाप पनि कम हुने उनले बताए। यसैगरी लुम्बिनी प्रदेशबाट वैदेशिक रोजगारमा जानेहरूलाई भैरहवा अन्तर्राष्ट्रिय विमानस्थलबाट जाने सुविधा पाउने गरी उडानको व्यवस्था मिलाउन सके दुवै विमानस्थलबाट पनि नियमित उडान हुने र त्रिभुवन अन्तर्राष्ट्रिय विमानस्थलको लोड पनि कम हुने उनले बताए। पोखरा विमानस्थलबाट नियमित अन्तर्राष्ट्रिय उडान शीघ्र सञ्चालन गर्ने सम्बन्धमा पोखराका व्यवसायीले नागरिक उड्डयन प्राधिकरणका पदाधिकारीसँग बिहीबार पोखरामा आयोजना गरेको छलफलमा बोल्दै महानिर्देशक अधिकारीले पोखरा र भैरहवा विमानस्थलबाट नियमित अन्तर्राष्ट्रिय उडानका लागि स्थानीयले पनि पहल गर्नुपर्नेमा जोड दिएका थिए। छलफल कार्यक्रममा पोखराका पर्यटन व्यवसायीले नियमित अन्तर्राष्ट्रिय उडान हुने र पर्यटकको आगमन बढ्ने विश्वासमा पर्यटन पूर्वाधारमा खर्बौं लगानी बढाएको तर विमानस्थबाट नियमित अन्तर्राष्ट्रिय उडान नहुँदा पर्यटन क्षेत्र प्रभावित भएको बताएका थिए।"
"पारखीको रोजाइ, रोयल हिमालयन कफी","काठमाडौं : साथीसँग भेट भयो, कफी खान जाउँ। कसैलाई कुर्नुपर्यो, कफी खाउँ। मान्ड फ्रेस बनाउन पर्यो, कफी खाउँ। आजकल कफीकल्चर यति व्यापक बनिसकेको छ, सायद कफी नपिउने मान्छे कमै होलान्। गाउँले परिवेशले दूध, दही र मोहीबाट हात धुँदो अवस्थामा छ। सहरका हरेक चोक र गल्लीले कफीसपलाई स्वीकार गरिसकेको छ। इथियोपियाबाट सुरु भएको एउटा कल्चर, जुन हाल विश्व बजारमा प्रथम सूचीमध्ये प्रथममा छ। नेपालमा कफीको इतिहास हेर्ने हो भने धेरै लामो इतिहास छैन। विसं १९९५ मा हीरा गिरी नाम गरेका भिक्षुले सर्वप्रथम अरेबिया जातको कफी ल्याएर रोपे। तर, २०२५ सालसम्म नेपालीहरूलाई कफीको कुन भाग खाने भन्ने थाहा थिएन। पात खाने कि गेडा ? सबैजना अनविज्ञ थिए। ५६ वर्ष अघिसम्म कफीको के खाने भन्नेबारे थाहा नभएको नेपाली समाज हाल कफी पिउनेमात्रै नभएर व्यावसायिक खेतीतर्फसमेत आकर्षित हुँदै गइरहेको छ। नेपालबाट उच्च गुणस्तरको कफी उत्पादन गर्दै निर्यातसमेत भइरहेको छ।  सिन्धुपाल्चोक मेलम्ची घर भएका केदार सापकोटा (मदन) पनि बाल्यकालमा कफी कसरी बनाएर खाने भन्ने सोच्थे। गाउँमा कफीका बोट थिए, दाना राता भएपछि टिपेर खान्थे, गुलियो स्वाद हुन्थ्यो। तर, जब १० कक्षाको पढाइ सकेर उनी काठमाडौं छिरे, सहरकोे कफीको स्वाद बिल्कुलै फरक पाए। गाउँमा गुलियो हुने कफी सहरमा तितो भयो। कसरी ? कफी कसरी तीतो हुन्छ ? उनलाई कैतुहलता बढ्न थाल्यो। कफीबारे बढ्दै गएको कैतुहलता मेट्न उनले हिमालयन बिन्स मा काम गर्न थाले। सन् २०१० देखि २०१५ सम्म उनले कफीको उत्पादनदेखि लिएर प्रशोधन, माग, खपत, बिक्री, निर्यातलगायत सबैबारे जानकारी लिए। पाँच वर्षको सिकाइले उनलाई धेरै अनुभव दियो। त्यो पाँच वर्षमा उनले कफीलाई यसरी बुझे मानौं कफी नै उनको साथी हो र उनको लक्ष्य केवल कफीसँग मात्रै जोडिएको छ। सुरुमा मदनलाई कफीप्रतिभन्दा पनि कफी किसानसँग प्रत्यक्ष रूपमा जोडिएर काम गर्ने चाहना थियो। चाहना बिस्तारै सपनामा परिणत हुँदै गयो। पाँच वर्षको अनुभव र नेपालमा कफीको माग अनि खपत उनलाई यति नै अथाह भइदियो। उनी आफैंले कम्पनी खोले। नाम रह्यो, रोयल हिमालयन कफी। जसले कफीको उत्पादन बिक्री, वितरण र विभिन्न देशमा निर्यात समेत गरिरहेको छ। लगभग एक दशकअघि सञ्चालनमा आएको रोयल हिमालयनले किसानलाई व्यावसायिक कफीखेतीतर्फ आकर्षित गराएको निर्देशक मदन बताउँछन्। सुरुमा कफी कसरी खानेसमेत थाहा नभएको मानिसले अहिले व्यावसायिक खेतीमा लागेका छन्। तर मानिसमा कफीबारे चेतना अझै कम भएकाले मागअनुसार उत्पादन भने हुन सकिरहेको छैन। रोयलले उत्पादन गरेका कफी जापान, कोरियालगायतका विश्वका विभिन्न ठाउँमा पुग्छन्। तर, स्थानीय बजारमा नै आपूर्ति गर्न नसक्दा कफीले लिनुपर्ने व्यापार भने लिन सकिरहेको छैन। छिमेकी देश भारतको डाटा हेर्ने हो भने भारतले मात्रै वार्षिक ३ लाख टन कफी उत्पादन गर्छ। एसियन राष्ट्र भियतनाममा ९ लाख टन कफी उत्पादन भइरहँदा नेपालमा भने ५ सयदेखि ६ सय टनमात्रै उत्पादन हुन्छ। जुन नेपाली बजारको मागभन्दा आधा पनि छैन। हाल नेपाली बजारमा वार्षिक १५ सय टन कफीको आवश्यक छ। तर, किसानहरू व्यावसायिक कफीखेतीप्रति आकर्षित हुन सकिरहेका भने छैनन्। कारण हो कफीबारे हाम्रो दिमागमा बसेको धारणा। यसैसँगै युवा किसानहरू देशमा नहुनु र पुराना पुस्ताका किसानलाई कफीबारे बुझाउन नसक्दा कफीको व्यावसायिक खेती हुन नसकेको मदनको बुझाइ छ। उनी भन्छन्, बजारमा कफीको मार्केट धेरै राम्रो छ। उत्पादन गर्ने हो भने सबै नेपाली बजारमै खपत हुन्छ, तर यहाँ उत्पादन भएको कफीले नेपाली बजारमा नै पुग्दैन। मुख्यतयाः गाउँमा जनशक्तिको अभाव हुनु र भए पनि युवा किसान नहनु र व्यावसायिक कफीखेती नहुनु हो। कफीखेती मध्यपहाडका ४२ भन्दा बढी जिल्लाहरूमा विस्तार भएता पनि २५ देखि ३० जिल्लाहरूमा मात्रै व्यावसायिक रूपमा खेती गरेको पाइन्छ। त्यसमा पनि मुख्य गरी गुल्मी, पाल्पा, स्याङ्जा, अर्घाखाँची र प्यूठान, स्याङ्जा, कास्की, धादिङ, ललितपुर, काभ्रे, नुवाकोट, सिन्धुपाल्चोक, इलाम, धनकुटा रहेका छन्। रोयलले उत्पादन गरेका कफी नेपालका हरेक होटल र हस्पिटालिटीको रोजाइमा पर्ने गरेको छ। कफीखेतीसँगै कफीकल्चरलार्ई अघि बढाइरहेको रोयलका चार सयभन्दा बढी ग्राहक छन्। जसको माग धान्न रोयललाई गाह्रो छ। जसकारण रोयल कफी किसानहरूलाई सहयोगसमेत गर्दै आइरहेको छ। किसानलाई कफीको बिरुवा दिने, विभिन्न जिल्लामा गएर तालिम दिने, पल्पर मोसिन दिने, नर्सरीका लागि पोलीब्याग दिने, बायोफर्टिलाइजर दिने आदिजस्ता काम रोयल हिमालयनले गर्दै आइरहेको छ। यससँगै रोयल हिमालयनले यदि कुनै किसानले म चार, पाँच रोपनीमा कफीखेती गर्छु भनेर भनेमा त्यसको जिम्मासमेत लिने मदन बताउँछन्। उनी भन्छन्, यदि कुनै किसान कफीखेती गर्छु भनेर आउनुभयो भने हामी उहाँहरूलाई ग्यारेन्टी गरेर कन्ट्र्याक्ट साइन गरेर लिन्छौं, उहाँहरूलाई चाहिने टेक्निकल सपोर्ट पनि हामी नै दिन्छौं र कफी पनि हामी नै किन्छौं। सामान्यतया मानिसले कफी भन्नासाथ इन्स्टेन्ट कफी भन्ने बुझ्छन्, तर वास्तवमा कफीलाई दुई चरणमा बुझनुपर्छ। एक इन्स्टेन्ट कफी र अर्को बिन्स कफी। जसको उत्पादनदेखि लिएर बनाउने तरिकासम्म फरक हुन्छ। बजारको मागअनुसार उचित मूल्य पाउने हो भने कफीको मार्केट राम्रो छ। नेपालमा पनि राम्रो र गुणस्तरीय कफी उत्पादन हुन्छ। रोयल हिमालयनले यही कुरालाई मध्यनजर गर्दै उत्कृष्ट कफी उत्पादन गरिरहेको मदन बताउँछन्। हामीले २५ जिल्लाका किसानहरूबाट प्रत्यक्षरूपमा कफी लिएर, प्रोसेसिङ गरेर ग्रीन बिन्स बनाउने गरिरहको छौं। जसको उत्पादनदेखि लिएर प्याकेजिङसम्म धेरै फरक हुन्छ। उनी भन्छन्, किसानबाट राता दाना भएको कफी लिएपछि पल्पस मेसिनमा राखेर ब्रोका छोडाउने काम हुन्छ। ब्रोका छोडाएका कफीलाई ४८ घण्टासम्म पानीमा भिजाएर राखेपछि पुनः १४२२ दिनसम्म घाम सुकाइन्छ, त्यसपछि मात्रै हलिङको काम सुरु हुन्छ। त्यसलाई पखाल्ने वा भिजाएर राखेन भने रियाक्ट गर्ने चान्स हुन्छ। कफी सुकेपछि क्वालिटीअनुसार कफी छान्ने काम हुन्छ र छानेका कफीलाई ग्रेडिङ गरेर फाइन क्वालिटीको ग्रिन बिन्स बनाउँछौं र अन्तिममा त्यसलाई रोस्ट गर्ने र आफैं प्याकेजिङ गरेर डिलरहरूबाट सप्लाई गर्छौं। त्यसकारण रोयल हिमालयनको कफीको उत्पादन उत्कृष्ट छ। कफी नाप्ने विभिन्न प्यारामिटर हुन्छन्। जस्तै खानुअघिको बास्ना, खाँदाखेरी र खाइसकेपछिको स्वाद, हेर्दा कस्तो देखिन्छन् आदि विभिन्न प्रकारका प्यारमिटरहरू हुन्छन्। जसमा नेपाली कफी सबैभन्दा उत्कृष्ट भएको उनी बताउँछन्। के कस्ता छन् चुनौती ? नेपालमा विशेषता अनुसन्धान नहुँदा कफीप्रति मानिसहरू आकर्षित हुन सकेका छैनन्। पुरानै बालीले लगातार रूपमा धेरै फल दिन नसक्नु त्यसका लागि अनुसन्धान गरेर नयाँ प्रजातिको कफीका बिरुवा र भौगोलिकता, वातावरणअनुसार तयार गर्न नसक्नु चुनौती भएको मदन बताउँछन्। नेपालमा पहिलादेखि नै लगाउँदै आएको कफीको उत्पादन क्षमता कम छ। नेपालको भौगोलिकता, वातावरणअनुसार कुन जातका कफी राम्रो हुन्छ, त्यो बारे अनुसन्धान हुनुपर्छ। नयाँ प्रजातिका र समयसापेक्ष कफीका बोट भएमा कफी उत्पादनमा पनि वृद्धि हुन्छ र लागत पनि कम लाग्छ, उनले भने। यस्तै उनी सबैभन्दा ठूलो चुनौती युवा पलायनलाई मान्छन्। युवाहरू पलायन नभई यही मेहनत गर्न सके, कफीको उत्पादमा वृद्धि हुने बताउँछन्। व्यवसायीहरूले किसानहरूको उत्पादनको ग्यारेन्टी लिनुपर्ने उनी बताउँछन्। उनी भन्छन्, युवाहरूले विदेशमा गएर गर्ने मेहेनत यही नेपालमा गर्यो भने हामीले अन्त कतै जानु पर्दैन, किन विदेशमा गएर मानसिक तनाव लिएर काम गर्नुपर्यो ? , यहीँ सबैथोक हुन्छ मेहनत र धैर्य गर्नुस् सब हुन्छ र किसाने कफीबारे बुझनुपर्यो, कफी के हो, कस्तो ठाउँमा रोप्नुपर्छ, कसरी स्याहार गर्न सकिन्छ, कसरी हेरचाह गर्ने भन्नेबारे जानेर मात्रै रोप्नुपर्छ, जस्तो पनि ठाउँमा रोपेर कफी फल्दैन, अरूलाई जस्तै यसलाई पनि मलिलो माटो चाहिन्छ आदि सबै कुराको जानकारी लिएर मात्रै रोप्नुपर्छ र व्यापारीहरूले पनि उत्पादनको ग्यारेन्टी लिनुपर्छ।  विश्व बजारमा नेपाली कफीको अधिक माग छ। यहाँको हावापानी, भूगोल जग्गाजमिन सबै उच्च गुणस्तरको कफी उत्पादनका लागी उपयुक्त छ। जसकारण नेपालको मध्यपहाडी जिल्लाहरूमा व्यावसायिक कफी उत्पादनको प्रचुर सम्भावना छ। जसका लागि प्रविधि, अनुसन्धान, सरकारी निकायको मद्दत र किसानहरूको हौसला भएमा नेपालले कफीमार्फत अर्थतन्त्रमा कायापलट गर्न सक्दछ।"
दक्षिण कोरियाका कार्यवाहक राष्ट्रपतिविरुद्ध पनि महाअभियोग प्रस्ताव,"सियोल : दक्षिण कोरियाको विपक्षी पार्टीले कार्यवाहक राष्ट्रपति हान डकसुविरुद्ध महाभियोग प्रस्ताव दायर गरेको छ। कार्यवहाक राष्ट्रपति हानले आफ्ना पूर्ववर्तीलाई पदबाट हटाउने प्रक्रिया पूरा गर्न संवैधानिक अदालतका न्यायाधीश नियुक्त गर्न अस्वीकार गरेपछि विपक्षीले महाअभियोग प्रस्ताव दर्ता गरेको हो। हाल निलम्बित राष्ट्रपति युन सुक योलले डिसेम्बर ३ मा सैनिक कानुन घोषणा गरेपछि दक्षिण कोरिया राजनीतिक संकटमा परेको छ। यस कार्यलाई लिएर डिसेम्बर १४ मा संसद्ले युनको अधिकार खोसेको थियो। तर, महाभियोग प्रक्रिया पूरा गर्न सांसदहरूको निर्णयलाई समर्थन गर्न संवैधानिक अदालतको फैसला आवश्यक छ। तर, कार्यवाहक राष्ट्रपति हानले संवैधानिक अदालतको ९ सदस्यीय बेन्चलाई पूर्णता दिन तीन जना मनोनीत न्यायाधीशको नियुक्तिलाई अनुमोदन गर्न अस्वीकार गरेका थिए। त्यससँगै अनिवार्य रूपमा युनलाई हटाउने प्रक्रियालाई रोके। त्यसैले विपक्षी डेमोक्रेटिक पार्टीले अब हानलाई पनि महाअभियोग लगाउन खोजिरहेको छ। हामीले प्रस्ताव पेस गरेका छौं। र, यसलाई आज पूर्ण अधिवेशनमा रिपोर्ट गर्ने छौं, सांसद पार्क सुङ जुनले हानविरुद्धको कारबाहीबारे राष्ट्रिय सभामा पत्रकारहरूलाई भने, हामी यसलाई भोलि मतदानमा राख्ने छौं। हानले तीन न्यायाधीशको औपचारिक नियुक्ति गर्न अस्वीकार गर्नुले उहाँमा संविधान कायम राख्ने इच्छा वा योग्यता छैन भन्ने प्रमाणित गर्छ, डेमोक्रेटिक पार्टीका फ्लोर लिडर पार्क चानडाएले पत्रकारहरूलाई भने। यदि अदालतले थप तीन न्यायाधीशबिना नै महाअभियोग प्रक्रिया अगाडि बढाउने हो भने हालका सबै ६ न्यायाधीश युनलाई पदबाट हटाउन सर्वसम्मतिले सहमत हुनुपर्नेछ । एक मात्र असहमति मतले युनलाई पुनर्बहाली गर्ने छ।"
संविधान कार्यान्वयनको गहन समीक्षा गरेर मात्रै संशोधनको प्रक्रिया अघि बढाउनुपर्छ : कृष्ण सिटौला,काठमाडौं : नेपाली कांग्रेसका नेता कृष्ण सिटौलाले वर्तमान सरकारलाई नीतिगत नेतृत्व कांग्रेसले नै दिनुपर्ने बताएका छन्। शुक्रबार काठमाडौंमा आयोजित कांग्रेस काठमाडौं क्षेत्र नम्बर ४ को दोस्रो भेलामा बोल्दै सिटौलाले अहिले सरकारको नेतृत्व केपी ओलीले गरेपनि पहिलो पार्टी र विभिन्न परिवर्तनमा खेलेको भूमिकाका आधारमा कांग्रेसले नै सरकारलाई नीतिगत नेतृत्व दिनुपर्ने बताएका हुन्। कांग्रेसकै नेतृत्वमा तीनै तहका सरकारलाई जनताप्रति अधिकतम काम गर्ने अवस्था सिर्जना गर्न सक्नुपर्ने उनको भनाइ छ। सिटौलाले पार्टी र सरकारबीच समझदारी नहुँदा मुलुकमा धेरै दुर्घटना भएकाले अब पार्टी र सरकारबीचमा राम्रो समझदारी हुनुपर्छ भन्नेमा पार्टी स्पष्ट रहेको धारणा राखे। उनले संविधान कार्यान्वयनको गहन ढंगले समीक्षा गरेर मात्रै संशोधनको प्रक्रिया अघि बढाउनुपर्नेमा जोड दिए। उनले आगामी निर्वाचनमा सबै वडादेखि तहसम्मको निर्वाचनमा जित हासिल गर्नेगरी अहिलेदेखि नै तयारी गर्न निर्देशन समेत दिए।
अनुशासनहिन काम गरेपछि भीम रावललाई एमालेबाट निष्कासित गरिएको हो : शंकर पोखरेल,काठमाडौं : नेकपा एमालेका महासचिव शंकर पोखरेलले माओवादी अध्यक्ष प्रचण्डले नेपालमा अस्थीरताको बीउ रोपेको आरोप लगाएका छन्। शुक्रबार चितवनमा प्रेस चौतारी नेपाल चितवनले आयोजना गरेको पत्रकार सम्मेलनमा बोल्दै पोखरेलले अस्थीरतालाई प्रचण्डले विशेषता बनाउन थालेकाले ठूला दलबीच गठबन्धन गर्नुपरेको समेत बताए। ३२ सिटले चमत्कार गर्छ भन्दै जनतामा भ्रम छर्न खोजेपछि जनताले अस्वीकार गरेका दलले शासन गर्ने प्रवृतिलाई अन्त्य गरिएको उनको भनाइ छ । महासचिव पोखरेलले ठूला दलको गठबन्धन सरकारका लागि मात्रै नभइ मुलुकको स्थायीत्व र विकासका लागि भएको जिकिर गरे । अहिले ठूला दल मिलेर सरकार बनाए पनि आगामी निर्वाचनमा एक्लाएक्लै प्रतिष्पर्धा गर्ने उनको भनाइ छ । त्यस्तै महासचिव पोखरेलले पार्टीको मूल्य मान्यता र अनुशासन भित्र बस्न नसकेको कारण भीम रावललाई सदस्यबाट निष्कासित गर्नुपरेको बताए । पार्टीले स्पष्टीकरण सोध्दा समेत त्यसलाई रावलले बेवास्ता गरेको बताए। अन्य दुई जना नेताहरूलाई गरिएको निलम्बन भने सचेत मात्र भएको उनले बताए। निलम्बन पार्टीबाट बाहिर पठाउने काम नभएको बताउँदै उनले पार्टी भित्रै प्रभावकारी भूमिका खेल्न भविष्यका लागि अनुकूल वातावरण बनाउन सो कार्य गरिएको बताए।
प्रधानमन्त्रीसमक्ष तीन विश्वविद्यालयका उपकुलपतिले लिए शपथ,"काठमाडौं : प्रधानमन्त्री केपी शर्मा ओलीसमक्ष विभिन्न तीन विश्वविद्यालयका नवनियुक्त उपकुलपतिहरूले पद तथा गोपनीयताको शपथ लिएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आयोजित कार्यक्रममा कुलपतिका हैसियतामा प्रधानमन्त्री ओलीबाट नेपाल संस्कृत विश्वविद्यालयका उपकुलपति प्रा डाधनेश्वर नेपाल, पोखरा विश्वविद्यालयका उपकुलपति प्रा डा वेदराज केसी र कृषि तथा वन विज्ञान विश्वविद्यालयका उपकुलपति प्रा, डा शारदा थपलियाले शपथ लिएका हुन् । प्रधानन्त्री ओलीले नवनियुक्त उपकुलपतिहरुलाई कार्यकाल सफलताको कामना गरे। सो अवसरमा सहकुलपति एवं शिक्षा, विज्ञान तथा प्रविधिमन्त्री विद्या भट्टराई, नेपाल सरकारका उच्चाधिकारीलगायत उपस्थित थिए।"
हिटरको खोलबाट ७७ लाख बरामद,"काठमाडौं : सिन्धुपाल्चोक इन्द्रावती१ का रवि धमला मंगलबार दिउँसो जीतबहादुर तामाङसँग पक्राउ परेका छन्। उनीहरूको साथबाट प्रहरीले ७७ लाख नगद बरामद गरेको छ। उनीहरूसँगै काम गर्ने संखुवासभाका नरेश खाती पनि गोकर्णेश्वर बाहुनधाराबाट पक्राउ परेका छन्। उनको साथबाट प्रहरीले १५ लाख नगद बरामद गरेको छ। खाती पनि धमलाकै कामदार रहेका छन्। रसुवा उत्तरगया घर भई हाल तारेकेश्वर लोलाङ बस्ने तामाङ धमलासँगै पैसा बोकेर स्कुटरमा हिँडिरहेका थिए। आगो ताप्ने हिटरको खोलभित्र पैसाका बिटा हालेर प्याक गरी बाटोमा हिँड्दै गरेको अवस्थामा उनीहरू पक्राउ परेका हुन्। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार पक्राउ परेका धमलाले जोरपाटी र रसुवामा दुइटा र केरुङमा १ वटा सुन पसल चलाउने बयान दिएका छन्। सुन पसलको पैसा उठाएको र केरुङमा रहेको पसलमा पैसा पठाउनका लागि रकम बोकेर हिँडेको बयान प्रहरीमा दिएका छन्। उनीहरूले अवैध रूपमा सुनको तस्करी र कारोबार गर्ने गरेको गोप्य सूचना प्रहरीले प्राप्त गरेको थियो। यही सूचना पछ्याउँदै जादा उनीहरू तारकेश्वर लोलाङबाट पक्राउ परेका हुन्। श्रीमती बेचेको आरोपमा २०७१ सालमै पक्राउ परेका थिए धमला उपत्यका अपराध अनुसन्धान कार्यालयका डीएसपी अनिल घिमिरेका अनुसार अवैध रकमसहित पक्राउ परेका रवि धमला चौतारा कारागारबाट फरार कैदी भएको बुझिएको छ। डीएसपी घिमिरे भन्छन्, अवैध रकमसहित पक्राउ परेका उनी यसअघि पनि जेल बसेका व्यक्ति हुन्। उनीविरुद्ध मानव बेचबिखनको जाहेरी परेको थियो। २०७१ सालमा चिनको केरुङ तिर धमला उनको श्रीमतीसहित बस्ने गर्थे। एकाएक सँगै बसेकी श्रीमती बेपत्ता भइन्। छोरी बेपत्ता भएपछि उनका आफन्तले ज्वाइँ रवि धमलाविरुद्ध मानव बेचबिखनको उजुरी दिएका थिए। यही मुद्दामा पक्राउ परेका उनी पुर्पक्षका लागि हिरासत पुगेका थिए। २०७२ सालको भूकम्प आएको बेला उनीसहित धेरै कैदीबन्दी फरार भएका थिए। रवि धमला सिन्धुलाल्चोकस्थित चौतारा कारागारबाट भागेका व्यक्ति रहेको खुलेको छ। प्रहरीसँगको प्रारम्भिक बयानका क्रममा धमलाले भूकम्पको बेला आफू फरार रहे पनि पछि आत्मसमर्पण गरेको बताएका छन्। आफूलाई बुवाले प्रहरीकहाँ लगेर बुझाएको र थप ४५ दिन हिरासत बसेपछि उक्त मुद्दामा सफाइ पाएको बताएका छन्। वेपत्ता भनिएका उनको पहिलेकी श्रीमती अहिलेसम्म पनि फेला नपरेको प्रहरीले बताएको छ। उनले अहिले अर्को विवाह गरेको र २ जना बच्चाबच्चासमेत रहेको खुलेको छ। दोस्रो श्रीमतीले जोरपाटीमा रहेको सुन पसल सञ्चालन गर्ने गरेको धमलाले बताएका छन्। डीएसपी अनिल घिमिरे भन्छन्, सुन पसल कानुनअनुसार नै चलाएको देखिए भने त्यहाँँ बेचबिखन हुने सुनका विषयमा पनि प्रहरीले खोजी गरिरहेको छ। रसुवा नाकाबाट अवैध सुन ल्याएर उनीहरूले बेच्ने गरेको हुनसक्ने प्रहरीको आशंका छ। यसको कनेक्सन सुन तस्करसँग हुनसक्ने भएकाले अनुसन्धान भइरहेको छ। दुई फरक ठाउँबाट मंगलबार राति ९२ लाख रुपैयाँ नगदसहित तीन जनालाई काठमाडौं उपत्यका अपराध अनुसन्धान कार्यालयको टोलीले पक्राउ गरेको थियो। यसका मुख्य व्यक्ति रवि धमला रहेको प्रहरीले जनाएको छ। उपत्यका अपराध अनुसन्धान कार्यालयका प्रवक्ता आचार्यका अनुसार चौतारा कारागारबाट फरार रवि धमला पुनः जेल बसे नवसेको विषयमा अनुसन्धान भइरहेको छ।"
समस्यामा रुमलिएको सहरीकरण,"सुधारिएको प्रविधिसँगै सहरी जीवनलाई पनि क्रान्तिकारी तुल्याउँदै लगेको हुन्छ। सुन्दरता, स्वास्थ्य र भौतिक सुविधा सहरी योजनाका धेरै महत्त्वपूर्ण तत्त्व हुन्। सहरका भौतिक साधनहरू भवन, सडक र भूमि हुन्। भौतिक साधनलाई सामाजिक, आर्थिक र प्राविधिक तत्त्वहरूबाट पन्छिने कुरामा हेर्न सकिँदैन। प्राविधिक, आर्थिक, सामाजिक र भौतिक तत्त्वहरू सहरीकरणका प्रक्रिया परिवर्तन ल्याउने महत्त्वपूर्ण साधन हुन्। प्राविधिक तत्त्वहरूले सहरी क्षेत्रका उत्पत्तिको आधारलाई प्रोत्साहित गर्छन्। सुधारिएको प्रविधिले सहरी जीवनमा क्रान्ति ल्याउँछ। सहरीकरण हुनुमा मुख्यत: निम्न कारण जिम्मेवार मानिन्छन्, आर्थिक विकास, बसाइँसराइ, राजनीतिक र सामाजिक परिवर्तन, उच्चदरमा ग्रामीण जनसंख्यामा वृद्धि हुनु र आर्थिक ध्रुवीकरण। हालको अवस्थालाई दृष्टिगोचर गर्दा दुई रूपमा सहरीकरण हुन भएको पाइन्छ, (१) ग्रामीण क्षेत्रबाट सहरी क्षेत्रमा हुन गएको जनचाप (२) क्रमिक रूपमा जनसंख्याको वृद्धि। नेपालमा सहरी विकास प्रक्रियाका कारक तत्त्वमा जनताको बढ्दा महत्त्वाकांक्षा, औलो उन्मूलन र राजमार्गको निर्माण, अन्तर्राष्ट्रिय माग बढाउने उद्योगधन्दाको विकास र विस्तार, पर्यटनस्थल र धार्मिकस्थलको अवस्थिति आदि छन्। नेपाल दक्षिण एसियाली देश र प्राय: सबै विकासोन्मुख देशको दाँजोमा समेत कम सहरीकरण भएको मुलुक हो। सहरीकरण र यसका विशेषताहरू : यसमा सुकुम्बासी र गरिबहरूको वृद्धि, पेसागत संरचनामा परिवर्तन, भौतिक वातावरणमा परिवर्तन, सहरी क्षेत्रमा जनघनत्वमा वृद्धि, आधुनिक सेवा सुविधामा वृद्धि, संस्कृति र परम्पराको आदानप्रदान, मूल्यमान्यता, व्यवहार र संस्थागत व्यवस्थामा परिवर्तन, गाउँबाट सहरतिर बसाइँसराइ गर्ने प्रवृत्ति र नयाँ अवसर र चुनौतीहरूको सिर्जना। महानगरपालिकाको १७ प्रतिशत सहरोन्मुख क्षेत्र रहेको तथा २३ प्रतिशत ग्रामीण विशेषताको र ८०७ प्रतिशत सहरी क्षेत्र रहेको तथ्यांकमा उल्लेख छ। गाउँपालिकाको २ हजार ४ सय १२ वडामा ५८ प्रतिशत जनसंख्या ग्रामीण क्षेत्रमा छ। जबकि, अधिकतम सहरोन्मुख ६ सय ६४ वडामा ३६१ प्रतिशत र सहरकेन्द्रित १ सय ३९ वडामा ५९ प्रतिशत जनसंख्या छ। नगरपालिकाको २८४ प्रतिशत जनसंख्या सहरी क्षेत्रमा ५ सय ९१ वडा करिब ४६ प्रतिशत सहरोन्मुख क्षेत्रमा १२ सय ८५ वडा र अझै पनि २५४ प्रतिशत १२ सय ४४ वडा ग्रामीण क्षेत्रमा रहेको प्रतिवेदनले देखाएको छ। उपमहानगरपालिकामा पनि ३९ प्रतिशत जनसंख्या सहरोन्मुख विशेषताका क्षेत्रमा र ५३ प्रतिशत सहरी वर्गीकरणको क्षेत्रमा बसोबास गर्ने गरेको देखिन्छ। सहरी र सहरोन्मुख क्षेत्रको तुलनामा गाउँपालिकाका वडाको संख्या धेरै ३ हजार ६ सय ८५ छ। ती क्षेत्रमा कुल जनसंख्याको ३३ प्रतिशत बसोबास गर्ने देखिन्छ। २०८० पुसमा केन्द्रीय तथ्यांक कार्यालयबाट प्रकाशित प्रतिवेदनअनुसार ग्रामीण क्षेत्रमा २ लाख ८३ हजार १ सय २ जना मानिस बस्छन्। यो ०९८ प्रतिशत हो। सहरोन्मुख क्षेत्रमा ३९७४ प्रतिशत अर्थात् १ करोड १४ लाख ९६ हजार ३ सय ७५ जना मानिस बस्छन्। यस प्रकार ग्रामीण र सहरोन्मुख क्षेत्रमा बसोबास गर्ने जनसंख्याको प्रतिशत ७२९३ प्रतिशत छ। २०७८ सालको जनगणनाको नतिजाअनुसार नगरपालिकाभित्र १ हजार २ सय ८५ वडा सहरोन्मुख परिवेशमा छन्। १ हजार २ सय ४४ वडा ग्रामीण क्षेत्रमा छन्। ५ सय ९१ वडा मात्र सहरी क्षेत्रमा छन्। उपमहानगरपालिकाभित्र ५३ प्रतिशत मात्र जनसंख्या सहरमा र ३९ प्रतिशत जनसंख्या सहरोन्मुख विशेषतामा छन्। महानगरपालिकाभित्र ८०७ प्रतिशत सहरी, १७ प्रतिशत जनसंख्या सहरोन्मुख र २३ प्रतिशत परिवेश ग्रामीण नै रहेको प्रतिवेदनमा छ। यस तुलनाबाट नगरपालिका भए पनि बसोबास क्षेत्रको मुख्य विशेषता अझै पनि सहरोन्मुख र ग्रामीण परिवेशमै देखिन्छ। सरकारले राजनीतिक रूपमा गाउँ भनेर तोकेका गाउँपालिकाभित्र १ सय ३९ वडा (५९ प्रतिशत)मा भने सहर पर्छ। ६ सय ६४ वडा (३६१ प्रतिशत) क्षेत्र सहरोन्मुख र २ हजार ४ सय १२ वडा (५८ प्रतिशत)मा भने ग्रामीण जनसंख्याको बसोबास छ। सहरी र सहरोन्मुख क्षेत्रको तुलनामा गाउँपालिकाभित्र वडाको संख्या धेरै (३ हजार ६ सय ८५) छ। यसमा कुल जनसंख्याको ३३ प्रतिशतमात्रै जनसंख्या छ। विश्व बैंकले दैनिक १२५ अमेरिकी डलरभन्दा कम आम्दानीलाई गरिबी निर्धारणको आधार मानेको छ। नेपालले २०८७ सम्ममा निरपेक्ष गरिबीलाई ५ प्रतिशत र २१०० सालसम्ममा शून्यमा झार्ने लक्ष्य लिएको छ। चौथो जीवनस्तर सर्वेक्षण : २०७९२०८० सालमा सातै प्रदेशको सहरी तथा ग्रामीण क्षेत्र र काठमाडौं उपत्यका सहरी क्षेत्र गरी १५ ओटा विश्लेषणात्मक क्षेत्रको नतिजा प्राप्त हुनेगरी नमुना छनोट विधि अवलम्बन गरिएको छ। विश्लेषणात्मक क्षेत्रअनुसार औसत प्रतिव्यक्ति वार्षिक उपभोग खर्च (प्रचलित मूल्यमा) सबैभन्दा बढी काठमाडौं उपत्यका सहरी क्षेत्रमा २ लाख ६३ हजार ३ सय २८ रुपैयाँ छ। सबैभन्दा कम मधेस प्रदेशको ग्रामीण क्षेत्रमा ७१ हजार ८ सय २८ रुपैयाँ छ। नेपालको प्रतिव्यक्ति प्रतिवर्ष उपभोग खर्च १ लाख ३० हजार ८ सय ५३ रुपैयाँ छ भने कोशी, बागमती, गण्डकी र लुम्बिनी प्रदेशको सहरी क्षेत्रमा प्रतिव्यक्ति प्रतिवर्ष उपभोग खर्च उक्त खर्चभन्दा बढी छ। प्रचलित मूल्यमा प्रतिव्यक्ति उपभोग खर्चलाई सबैभन्दा कम उपभोग खर्च गर्ने परिवारबाट सुरु गरेर सबैभन्दा धेरै खर्च गर्ने परिवारको क्रममा राख्दा उपभोग खर्चको हिसाबले गरिबदेखि धनी परिवारको शंखला बन्छ। यसपछि यो शृंखलाबद्ध परिवारलाई बराबर संख्यामा विभाजन गरी दस वा पाँच समूह बनाउने गरिन्छ। यसले उपभोग खर्चमा आधारित गरिबदेखि धनीको दस (दसदस प्रतिशत) वा पाँच (बीसबीस प्रतिशत) समूह बन्छ। पहिलोलाई उपभोगखर्चको दशमक र दोस्रोलाई पञ्चमक भन्ने गरिन्छ। जसमा सबैभन्दा बढी खर्च अनुपात लुम्बिनी प्रदेशको सहरी क्षेत्र र काठमाडौं उपत्यकाको सहरमा पाँच गुणाभन्दा बढी र सबैभन्दा कम अनुपात सुदूरपश्चिम प्रदेशको ग्रामीण क्षेत्रमा तीन गुणा बढी छ। आर्थिक सर्वेक्षण : आर्थिक वर्ष २०८०८१ मा उल्लेख गरिएअनुसार यस आर्थिक वर्षमा सहरी विकास, आवास विकास कार्यक्रमअन्तर्गत नेपाल क्रमश: सहरीकरणतर्फ उन्मुख छ। आवास तथा वस्ती विकास, भवन निर्माण, ग्रामीण पूर्वाधार र स्थानीय पूर्वाधारको क्षेत्रमा सरकारको लगानी बढ्दै छ। यसका लागि सघन सहरी विकास कार्यक्रम, एकीकृत बस्ती विकास, ग्रामीण सडक सञ्जाल सुधार आयोजना झोलुंगेपुल कार्यक्रम, स्थानीयस्तरका सडक पुल तथा सामुदायिक पहुँच सुधार परियोजनालगायतका कार्यक्रम कार्यान्वयनमा छन्। राष्ट्रिय तथ्यांक कार्यालयबाट प्रकाशित नेपालमा ग्रामीण तथा सहरी क्षेत्रको श्रेणीगत वर्गीकरण प्रतिवेदनअनुसार २०७८ सालमा २७१ प्रतिशत जनसंख्या सहरी क्षेत्रमा बसोबास गरेका थिए। ३९७६ प्रतिशत सहरोन्मुख क्षेत्रमा र ३३२ प्रतिशत ग्रामीण क्षेत्रमा बसोबास गरेका थिए। २०६८ मा यस्तो जनसंख्या क्रमश: २२३ प्रतिशत, ३९२ प्रतिशत र ३८५ प्रतिशत थियो। पछिल्ला वर्षमा जलविद्युत् क्षेत्रमा लिइएको नीतिगत व्यवस्थाका कारण यस क्षेत्रमा लगानी बढ्दै गई ऊर्जा क्षेत्रमा मुलुक आत्मनिर्भर उन्मुख हुँदै गएको छ। २०८० फागुनसम्म ९६७ प्रतिशत जनसंख्यामा विद्युत्को पहुँच पुगेको छ। २०८० असारसम्म ९५० प्रतिशत जनसंख्यामा विद्युत्को पहुँच पुगेको थियो। २०८० फागुनसम्म कुल जडित विद्युत् क्षमता २०८० असारको तुलनामा १४७ प्रतिशतले वृद्धि भई ३०६० मेगावाट पुगेको छ। २०८० असारसम्म कुल जडित विद्युत् क्षमता २६६७ मेगावाट थियो। आधुनिक, दिगो र व्यवस्थित सहरीकरणका लागि सघन सहरी विकास कार्यक्रम, क्षेत्रीय सहरी विकास आयोजना, नयाँ सहर आयोजना, सहरी कोरीडोर आयोजना, बागमती सुधार आयोजनालगायतका कार्यक्रम सञ्चालनमा छन्। नेपालका प्रमुख सहरमा भौतिक पूर्वाधार विकास कार्यक्रम सञ्चालन भई व्यवस्थित सहरीकरण तथा वातावरणीय सुधारका कार्य भइरहेको छ। सघन सहरी विकास कार्यक्रम गत आर्थिक वर्षसम्ममा ७२ नगरपालिकामा लागू भएकोमा आव २०८०८१ को फागुनसम्म ३३ नगरपालिका थप भई हालसम्म १०५ नगरपालिकामा लागू भएको छ। यसअन्तर्गत सहरी सडक निर्माणस्तरोन्नति, सतह नालीढल निर्माण, बसपार्क निर्माण, सार्वजनिक पार्कखुला क्षेत्र विकास तथा संरक्षणलगायतका आर्थिक, सामाजिक र भौतिक पूर्वाधार निर्माण भएका छन्। आर्थिक वर्ष २०८१८२ को बजेट वक्तव्य : चालू आवको बजेट वक्तव्यमा आवास तथा सहरी विकास सहर तथा बस्तीलाई आर्थिक रूपमा गतिशील, वातावरणीय रूपमा स्वच्छ, सुरक्षित, व्यवस्थित र उत्थानशील बनाउन सहरी पूर्वाधारमा लगानी केन्द्रित गरिएको छ। व्यवस्थित सहरी विकासका लागि सघन सहरी कार्यक्रम तथा बस्ती विकास कार्यक्रम सञ्चालन गर्न २७ अर्ब विनियोजन गरिएको छ। यस आर्थिक वर्षमा संघीय संसद् भवन निर्माण कार्य सम्पन्न गर्न २ अर्ब १२ करोड विनियोजन गरिएको छ। सुरक्षित नागरिक आवास कार्यक्रम सञ्चालनबाट आगामी वर्ष ५४ हजार ३ सय ९२ हजार घरको फुस, पराल, खरको छानालाई जस्तापाता वा अन्य स्थायी सामग्रीले प्रतिस्थापन गरिने कार्यक्रम राखिएको छ। जनता आवास कार्यक्रमअन्तर्गत गरिब, असहाय तथा सीमान्तकृत समुदाय बसोबास गर्ने अव्यवस्थित तथा झुपडी बस्तीलाई व्यवस्थित बस्तीमा स्तरोन्नति गरिने कार्यक्रम छ। जसका लागि ८० करोड विनियोजन गरिएको छ। ५४ हजार ३ सय ९२ हजार घरको फुस, पराल, खरको छानालाई जस्तापाता वा अन्य स्थायी सामग्रीले प्रतिस्थापन गरिने नीति लिइएको छ। पूर्वाधार विकास, रोजगार सिर्जना र क्षमता विकास गर्न नगरपालिकामा सञ्चालित सहरी शासकीय क्षमता विकास कार्यक्रमका लागि १० अर्ब विनियोजन गरिएको छ। १६औं योजना (२०८१८२२०८५८६) मा सहरी विकास कार्यक्रम : उत्पादन तथा उत्पादकत्व वृद्धिका लागि समय र दूरी छोट्ट्याउने यातायात तथा पारवहन सुविधाको विस्तार गर्दै उत्पादन क्षेत्रलाई बजारसँग जोड्ने ग्रामीण र सहरी अर्थतन्त्रबीच सन्तुलन तथा समन्वय कायम गर्न यातायात तथा सञ्चार आबद्धता बढाउने उद्देश्य राखिएको छ। कृषि, उद्योग, ऊर्जा, सिँचाइ, जलस्रोत, पर्यटन, व्यापारलगायतका क्षेत्रमा अध्ययन, अनुसन्धानका लागि नीतिगत तथा संस्थागत व्यवस्था, लगानी अभिवृद्धि र जनशक्तिको क्षमता अभिवृद्धि गर्ने रणनीति छन्। जसमा अध्ययन, अनुसन्धानबाट प्राप्त नतिजा तथा सुझावलाई कृषि तथा उद्योगलगायतका क्षेत्रको विकासमा उपयोग गर्नुको साथै उत्पादनदेखि उपभोगसम्मका विभिन्न चरणमा आबद्ध सरोकारवाला व्यक्ति तथा निकायका कामकारबाहीलाई पारदर्शी, जिम्मेवार र उत्तरदायी बनाउने रणनीति पनि छन्। नियमनकारी निकायहरूको नियमन प्रणालीलाई प्रभावकारी बनाउने र अन्तरसरकारी तथा तहगत निकायबीच अन्तरसम्बन्ध स्थापित गरी उत्पादनशील क्षेत्रमा संस्थागत सुदृढीकरण गर्ने भनिएको छ। उत्पादनका साधनहरूको क्षमता तथा कुशलता अभिवृद्धिका लागि आधुनिक सूचना प्रविधिको प्रयोग बढाउने, अर्थतन्त्रका क्षेत्रगत उत्पादन अभिवृद्धिका लागि सूचना प्रविधिको प्रयोग बढाई क्षेत्रगत अग्र तथा पृष्ठसम्बन्ध स्थापित गर्न सूचना सञ्जालमा जोड दिने आदि कार्यक्रम छन्। सहरीकरणको विकासमा देखा परेका समस्या तथा चुनौती : जसमा आर्थिक स्थितिमा सुधार, नयाँ प्रविधि ज्ञान सीप क्षमताको विकास, शैक्षिक स्तरमा वृद्धि, गैरकृषि क्षेत्रमा विकास, व्यक्तिको जीवनमा नवीन परिवर्तन, कलासंस्कृतिको प्रचारप्रसार, पर्यटन एवं उद्योगधन्दाको विकास र विदेशी मुद्रा आर्जन छन्। यसैगरी, बौद्धिक पलायन हुने, राष्ट्रिय एकता अखण्डतामा प्रभाव पार्ने, सांस्कृतिक विकृति बढ्ने, व्यक्तिले आफूलाई संसारमा एक्लो महसुस गर्ने, जनसंख्यामा असमान वितरण हुने, विकासोन्मुख मुलुकमा परनिर्भर बढाउने, धनी राष्ट्रले गरिब राष्ट्रलाई दमन गर्ने एवं मातहतमा राख्न खोज्ने, प्राकृतिक स्रोतसाधन बिदेसिने खतरा, विकासोन्मुख मुलुक विकसित मुलुकमा प्रयोगशाला बन्न जाने, राष्ट्रिय हितविरुद्धका काम हुन सक्ने र विकासोन्मुख मुलुकले धनी मुलुकको धम्की आउने जस्ता समस्या छन्। सहरीकरणको समस्या तथा चुनौतीलाई निराकरण गर्ने उपाय : ग्रामीण तथा सहरी क्षेत्रको श्रेणीगत वर्गीकरण विश्लेषणको नतिजालाई नेपालका लागि सान्दर्भिकता प्रदान गर्न तह दुईका सात वर्गीकरणलाई पुन: तीन वर्गमा बाँडिएको छ। नतिजाले ज्यादै न्यून र कम जनघनत्वका तहका ग्रामीण क्षेत्रमा जनसंख्यामा नगण्य भिन्नता रहेकाले तिनलाई एकसाथ मिलाई ग्रामीण क्षेत्र कायम गरिएको छ। साथै, सहरोन्मुखलाई अर्ध घना सहरी र घना सहरी क्षेत्रलाई सहरी केन्द्रसँग मिलाई यथास्थितिमा राखी सहर कायम गरिएको छ। यसको नतिजा तीन श्रेणीको हुनेछ, जुन अधिक प्रासंगिक, सञ्चार गर्न सजिलो र आगामी विश्लेषणका लागि उपयोगी हुनेछ। ग्रामीण तथा सहरी क्षेत्रको श्रेणीगत वर्गीकरणले सहरीसहरोन्मुखग्रामीण जनसंख्याको वर्गीकरणका लागि आधार प्रदान गरेको छ। यसलाई तथ्यांकले पुष्टि गरेको छ भने सहरी जनसंख्याको हालको दुविधापूर्ण परिभाषालाई परिमार्जन गर्ने आधार बनेको छ। यी मापदण्ड आर्थिक जीवन्तता र सहरीकरणद्वारा सञ्चालित लगानीका प्रतिनिधि सूचक पनि हुन्। जनगणना २०६८ र २०७८ को तथ्यांकका लागि ग्रामीण तथा सहरी क्षेत्रको श्रेणीगत वर्गीकरण विधिले तुलनायोग्य नतिजा देखाएको छ। उक्त विधि नीति निर्माता तथा आमउपयोगकर्ताको अपेक्षासँग मेल खाने देखिएको छ। यसका साथै, नतिजा स्थानीय वास्तविकतासँग तालमेल रहेको पनि देखिएको छ, जुनकुरा स्थलगत भ्रमणबाट पनि पुष्टि भएको छ। नेपालका लागि विभिन्न क्षेत्रमा काम गर्ने राष्ट्रिय निकायबीच सामञ्जस्यपूर्ण राष्ट्रिय तथ्यांक आधार हुनुपर्ने र उच्च गुणस्तरको नक्सामार्फत बसोबास क्षेत्र तथा वडा तहभन्दा तल्लो स्तरका साना भूक्षेत्रीय एकाइमा जनसंख्या ग्रिड राख्नुपर्ने आवश्यकतालाई जोड दिएको छ। सहरी क्षेत्रको विशेषता, सहरी भूक्षेत्र विस्तारको सम्भावना र पूर्वाधार पर्याप्तता आदिमा आधारित विकासको दृष्टिकोण र लगानीलाई मार्गदर्शन गर्न यो विधि उपयोगी देखिन्छ।"
आजदेखि मध्यपुर महोत्सव सुरु,"भक्तपुर : भक्तपुरको ऐतिहासिक नगरी मध्यपुर थिमिमा शुक्रबारदेखि मध्यपुर महोत्सव सुरु भएको छ । मध्यपुर थिमि नगरपालिकाको आयोजनामा सुरु महोत्सव तीन दिनसम्म मध्यपुर नगरका विभिन्न स्थानमा सञ्चालन हुनेछन् । 'हाम्रो कला हाम्रो संस्कृति, मध्यपुर थिमि हाम्रो सम्पत्ति' भन्ने नाराका साथ महोत्सवको उपप्रधान एवं शहरी विकास मन्त्री प्रकाशमान सिंहले उद्घाटन गरेका छन्। सो क्रममा सिंहले मौलिक खाना, कलासंस्कृति लगाएत परम्परागत सीपको जगेर्नाका साथै जिवन्त राख्न महोत्सवले टेवा पुराउने विश्वास व्यक्त गरे। महोत्सवमा मध्यपुरथिमिको पहिचान झल्काउने सांस्कृतिक प्रस्तुतिका साथै स्थानीय पेशा, व्यवसाय, मौलिक उत्पादन, हस्तकला, माटोका भाँडालगायत प्रदर्शन गरिएको मध्यपुर थिमि नगरपालिकाका प्रमुख एवं मध्यपुर महोत्सव मूल समारोह समितिका संयोजक सुरेन्द्र श्रेष्ठले जानकारी दिए। थिमि शंखधरचोकदेखि नगदेश र बोडे हुँदै तिगनीको नीलवाराहीसम्मका ऐतिहासिक बस्तीक्षेत्रलाई प्रदर्शनी स्थलको रूपमा प्रस्तुत गरिएको छ । महोत्सवका क्रममा नगरका विभिन्न स्थानमा करिव ४ सय स्टल रहेको छ ।"
मनमोहन सिंहको निधनमा भारतमा सात दिने राष्ट्रिय शोकको घोषणा,"नयाँ दिल्ली : भारत सरकारले पूर्वप्रधानमन्त्री मनमोहन सिंहको निधनमा सात दिने राष्ट्रिय शोकको घोषणा गरेको छ । समाचार एजेन्सी एएनआईका अनुसार डिसेम्बर २७ मा हुने सबै सरकारी कार्यक्रमहरु रद्द गरिएको छ। शनिबार अन्त्येष्टिको दिन विदेशमा रहेका भारतीय दूतावास र उच्चायोगमा पनि राष्ट्रिय झण्डा झुकाइनेछ । केरला सरकारले पनि डिसेम्बर २६ देखि जनवरी १ सम्म राज्यमा सात दिने राजकीय शोकको घोषणा गरेको छ। प्रदेश सरकारले सबै जिल्ला अधिकारीलाई राष्ट्रिय झण्डा झुकाउन निर्देशन दिएको छ । कर्नाटक सरकारले पनि डिसेम्बर २७ मा सार्वजनिक बिदा र सात दिने राजकीय शोकको घोषणा गरेको छ । उनको निधनमा भारतका प्रधानमन्त्री, राष्ट्रपति, विपक्षी दलका नेता लगायत धेरै नेताहरुले शोक व्यक्त गरेका छन् । उनको शनिबार अन्तिम संस्कार गरिने छ । उनको राजकीय सम्मानका साथ अन्तिम संस्कार गरिने जनाइएको छ । मनमोहन सिंहको जन्म २६ सेप्टेम्बर १९३२ मा अविभाजित भारतको पञ्जाब प्रान्तको एउटा गाउँमा भएको थियो। पञ्जाब विश्वविद्यालयमा भर्ना भएपछि उनले क्याम्ब्रिज विश्वविद्यालयबाट स्नातकोत्तर गरेका थिए। त्यसपछि उनले अक्सफोर्डबाट पीएचडी गरे।"
नबिराएको काममा सजाय भोग्नुपरेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले राष्ट्रिय र अन्तर्राष्ट्रियस्तरका सबै संस्था र व्यक्ति एकजुट भएर जलवायु परिवर्तनका चुनौतीको समाधानमा जुट्नुपर्ने बताए। वन तथा वातावरण मन्त्रालयद्वारा आयोजित २९औं विश्व जलवायु सम्मेलनको समीक्षा कार्यक्रमलाई बिहीबार सम्बोधन गर्दै प्रधानमन्त्री ओलीले हावा र प्रकृतिलाई स्वच्छ राख्न अरू विषयमा बेमेल भइरहेका मुलुक पनि एक भएर लाग्नुपर्नेमा जोड दिए। सरकारले जलवायु परिवर्तनको चुनौतीको सामना गर्ने कामको नेतृत्वसहित जलवायु वित्तको व्यवस्था गर्ने जनाउँदै उनले जमिन सुक्खा हुँदै जाँदा कृषि क्षेत्रलाई प्रतिकूल असर पार्ने भएकाले वन जंगलमा डढेलो लाग्न नदिन वन मन्त्रालय र सञ्चार मन्त्रालयले जागरण फैलाउनुपर्ने तथा मानव निर्मित वातावरण प्रदूषण रोक्न हरेक समुदाय सचेत हुनुपर्नेमा जोड दिए। हामीले ग्लोबल वार्मिङका लागि कुनै त्यस्तो योगदान गरेका छैनौं तर त्यसको मार खेप्न बाध्य भएका छौं। नबिराएको काममा सजाय भोग्नुपरेको छ। नेपाल प्रभावित हुनु हाम्रो मात्रै होइन यो ग्लोबल मुद्दा हो, प्रधानमन्त्री ओलीले भने, हिमालय जलवायुको मुद्दा हिमालको मात्रै होइन, हिमालसँग विश्वको वार्मिङ सिस्टम जोडिएको छ। हावालाई चिसो पार्ने क्षमता हिमालसँग छ। यस क्षमताको ह्रास हुन जलवायु चुनौती हो। त्यसकारण हामीले हिमालदेखि समुद्रसम्म रक्षाको अवधारणामा जानुपर्छ। नेपाललाई जलवायु क्षतिपूर्ति दिइनुपर्छ भन्ने कुरा आफूले संयुक्त राष्ट्रसंघको ७९ औं महासभामा पनि राखेको स्मरण गराउँदै प्रधानमन्त्री ओलीले यस धर्तीको वातावरण रक्षाका लागि नेपालले १७ प्रतिशत भूभाग संरक्षित गरेको जानकारी गराए। कोप २९ को समीक्षासहित अहिलेदेखि नै कोप ३० को तयारी थाल्न पनि प्रधानमन्त्री ओलीले आग्रह गरे। संयुक्त राष्ट्रसंघीय जलवायु परिवर्तन प्रारूप महासन्धीका पक्ष राष्ट्रहरूको २९औं सम्मेलन गत कात्तिक २६ गतेदेखि मंसिर ७ गतेसम्म अजरबैजानको बाकुमा भएको थियो। सम्मेलनमा नेपालको सहभागिता र आगामी दिनमा जलवायुु परिवर्तनका क्षेत्रमा नेपालले लिनुपर्ने कदमका सम्बन्धमा समीक्षा गरिएको हो। उक्त सम्मेलनमा राष्ट्रपति रामचन्द्र पौडेलको नेतृत्वमा नेपाली प्रतिनिधिमण्डलले भाग लिएको थियो। कार्यक्रममा गृहमन्त्री रमेश लेखक, भौतिक पूर्वाधार तथा यातायातमन्त्री देवेन्द्र दाहाल, परराष्ट्रमन्त्री डा आरजु राणा देउवा, वन तथा वातावरणमन्त्री ऐनबहादुर शाही ठकुरी, संघीय सांसदहरू, संयुक्त राष्ट्रसंघका आवासीय प्रतिनिधि, नीति निर्माता र स्थानीय तहका जनप्रतिनिधिसमेतको सहभागिता थियो।"
भारतका पूर्वप्रधानमन्त्री सिंहको निधनमा प्रधानमन्त्री ओलीद्वारा दु:ख व्यक्त,"काठमाडौं : प्रधानमन्त्री केपी शर्मा ओलीले भारतका पूर्वप्रधानमन्त्री डामनमोहन सिंहको निधन भएकोमा गहिरो शोक व्यक्त गरेका छन्। सामाजिक सञ्जालमा स्टाटस लेख्दै प्रधानमन्त्री ओलीले पूर्वप्रधानमन्त्री सिंहको निधनमा दु:ख व्यक्त गरेका हुन्। नेपाल र भारतको आपसी हितका विषयमा सिंहसँग भएका संवाद सम्झिरहेको उल्लेख गर्दै नेतासिंहसँगको आफ्नो तस्बिर पनि प्रधानमन्त्री ओलीले सार्वजनिक गरेका छन्। 'मित्रराष्ट्र भारतका पूर्वप्रधानमन्त्री,प्रतिष्ठित अर्थशास्त्री,मेरा मित्र डा मनमोहन सिंहको ९२ वर्षको उमेरमा निधन भएको छ । नेपाल र भारतको आपसी हितका विषयमा उहाँसँग भएका संवादहरु सम्झिरहेको छु । दिवङ्गत मनमोहन सिंहप्रति हार्दिक श्रद्धाञ्जली अर्पण गर्दछु,'फेसबुकमा प्रधानमन्त्री ओलीले लेखेका छन्। पूर्वप्रधानमन्त्री सिंहको बिहीबार दिल्लीमा निधन भएको हो।"
नक्कली डाक्टर बनेर लुटपाट गर्ने एकजना पक्राउ,काठमाडौं : नक्कली डक्टर बनी लुटपाट गर्नेलाई प्रहरीले पक्राउ गरेको छ। पक्राउ पर्नेमा महोत्तरीको जलेश्वर नगरपालिका२ हरिटोल घर भइ हाल ललितपुरको ग्वार्को बस्ने ३० वर्षीय जितेन्द्र मण्डल रहेका छन्। काठमाडौं उपत्यका अपराध अनुसन्धान कार्यालयको ललितपुरस्थित पीआरसीबीबाट गएको टोलीले उनलाई नुवाकोटको पन्चकन्या गाउँपालिका ४ आरुखर्कबाट पक्राउ गरेको हो। सामाजिक सञ्जाल फेसबुकबाट साथी बनाइ आफू डाक्टर भएको र उपचार गरिदिने भन्दै पीडितको घरमा गइ बेहोस बनाइ लुटपाट गरेको उनीमाथि आरोप छ। कोठाबाट उनले सुनका गहनासहित तीन लाख रुपैयाँ लुटेका थिए। पक्राउ परेका उनलाई थप अनुसन्धान एवं कारवाहीका लागि प्रहरी वृत्त सातदोबाटो पठाएको प्रहरीले जनाएको छ।
हिमपात र शीतलहरबाट जोगिन विपद् व्यवस्थापन प्राधिकरणको आग्रह,"काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणले हिमपात र शीतलहरबाट जोगिन सावधान अपनाउन अनुरोध गरेको छ। आज अपराह्नदेखि देशको मौसममा बदली हुने जानकारी जल तथा मौसम विज्ञान विभागबाट प्राप्त भएको जनाउँदै प्राधिकरणले सावधानी अपनाउन अनुरोध गरेको हो। प्राधिकरणका प्रवक्ता डिजन भट्टराईले चिसो तथा शीतलहर बढ्ने र चिसोबाट स्वास्थ्य समस्या हुनसक्ने भएकाले सावधानी अपनाउन अनुरोध गरेका हुन् । उनले उच्च पहाडी तथा हिमाली क्षेत्रमा हिमपात, ठाउँठाउँमा वर्षा र तराईमा शीतलहर चल्नसक्ने बताएका छन्। मौसम पूर्वानुमान महाशाखाले मौसम बदलीसम्बन्धी विशेष बुलेटिन जारी गर्दै पश्चिमी न्यून चापीय प्रणालीका कारण आज अपराह्नदेखि देशका धेरै स्थानमा आंशिकदेखि साधारणतया हुने जनाएको छ । भोलि सुदूरपश्चिम र कर्णाली प्रदेशका उच्च पहाडी तथा हिमाली भागका अधिकांश स्थान तथा गण्डकी, बागमती र कोशी प्रदेशका उच्च पहाडी तथा हिमाली भागका केही स्थानमा हल्कादेखि मध्यम हिमपात हुने पूर्वानुमान विभागको छ । यसैगरी मौसम पूर्वानुमान महाशाखाले वर्षा हिमपात तथा चिसोका कारण दैनिक जनजीवन असर पर्न सक्ने भन्दै आवश्यक सतर्कता तथा पूर्व तयारी अनाउन सबै सरोकारवाला निकायहरुमा अनुरोध गरेको छ।"
"सत्तासीन दलको ध्यान संविधान संशोधनमा, विपक्षीको आशंका आफू मासिनेमा","काठमाडौं : कांग्रेस एमाले सत्तासमीकरणको महत्वपूर्ण कडी थियो संविधान संशोधन। ०८१ असार १७ गते दुई दलबीचको सातबुँदे सहमतिमा भनिएको छ राष्ट्रिय सहमतिको सरकारले संविधान प्रारम्भ भएपश्चात् अभ्यासमा देखा परेका सबल पक्ष र दुर्बल पक्ष तथा जटिलताको समीक्षा गरी राजनैतिक स्थायित्वका लागि संविधानमा आवश्यक संशोधन र तदनुकूलको कानुन निर्माण गर्ने विषयलाई प्राथमिकता दिने। दुई ठूला दलले संविधान संशोधन गर्ने सहमति गरेपछि साना दल झस्के। दुई दलीय लोकतान्त्रिक व्यवस्थामा मुलुकलाई लैजान खोजेको आरोप पनि लगाए। केही समय संविधान संशोधनको मुद्दा सेलायो। तर, फेरि कांग्रेस र एमालेले संविधान संशोधनको गृहकार्य गर्न कार्यदल बनाउने निर्णय गरे। संविधान संशोधनको मुद्दाले राजनीति फेरि तात्न थालेको छ। तर, दुई ठूला दलले संविधानका कुनकुन अन्तरवस्तुमा संशोधन गर्न खोजेका हुन् ? यो भने खुल्न सकेको छैन। सत्तासीन कांग्रेस उपसभापति पूर्णबहादुर खड्का संविधान संशोधनको लागि छुट्टै कार्यदल बनाउन कांग्रेस एमालेबीच सहमति भइसकेको बताउँछन्। उनले भने, दुई दलबीच एउटा कार्यदल बन्ने र कार्यदलले काम गर्ने भन्ने सहमति भएको हो। कार्यदल बनेपछि बल्ल छलफल सुरु हुन्छ। कांग्रेस प्रमुख सचेतक श्याम घिमिरेले संविधान संशोधनका लागि कांग्रेस र एमालेका ३३ जना सदस्य रहने गरी कार्यदल बनाउने सहमति भएको जानकारी दिए। एमाले उपमहासचिव प्रदीप ज्ञवालीले छिट्टै कार्यदल बनेर अघि बढ्ने बताए। कार्यदलले १० वर्षको समीक्षा गर्छ, त्यही समीक्षाको जगमा कसरी अघि बढ्ने निक्र्यौल गरे अघि बढछ्, उनले भने। राजनीतिक स्थिरताका लागि कुन बाटो जाँदा राम्रो हुन्छ भन्ने कुराको पहिचान गरेर अन्य दलसँग छलफल अगाडि बढाउने बताए। छिट्टै कार्यदल बन्ला। त्यो कार्यदलले १० वर्षको समीक्षा गर्छ। समीक्षाको जगमा संविधानका सबल र दुर्बल पक्षको निक्र्यौल हुन्छ। राजनीतिक स्थायित्वका लागि के गर्नुपर्छ भन्ने पहिचान गरिने छ। त्यसपछि अन्य पार्टीसँग पनि छलफल हुन्छ। र संविधान संशोधन प्रक्रिया अघि बढ्छ। प्रदीप ज्ञवाली, उपमहासचिव एमाले एमालेका मुख्य सचेतक महेशकुमार बर्तौला संविधान संशोधन अत्यन्त गम्भीर विषय भएकोले कांग्रेस एमाले मात्रै हतारिएर गर्ने विषय नभएको स्पष्ट पारे । यो विषय कांग्रेस एमालेले संख्याको बलमा मात्रै हतारिएर गर्ने विषय होइन, राष्ट्रिय रूपमा सर्वस्वीकार्यतालाई केन्द्रमा राखेर, अरू पनि साथ लिएर अघि बढ्नुपर्छ, त्यही भएर केही समय लागेको हो, उनले भने। उनले राष्ट्रिय रूपमा साझा दृष्टिकोण र साझा समझदारीका साथ अघि बढ्ने स्पष्ट पारे। उनले संविधान संशोधनको विषयमा आन्तरिक रूपमा छलफल भइरहेको जानकारी दिए। संविधान संशोधनमा दलका आआफ्नै दाउ संविधान संशोधनका विषयमा दलहरूका आआफ्नै रुचि छन्। कार्यान्वयन र अभ्यासको आधारमा सामान्यतया १० वर्षमा संविधानको पुनरावलोकन आवश्यक छ। संविधान बनेको ९ वर्ष पुगेर १० वर्ष लागेको छ। संविधान संशोधन अब जायज नै मान्न सकिन्छ। तर, संविधान संशोधनमा दलहरूका आआफ्ना रुचि र स्वार्थ देखिएका छन्। शासकीय स्वरूप, निर्वाचन प्रणाली, थ्रेस होल्डलगायतका विषयमा पनि दलहरूका फरकफरक एजेन्डा बाहिर आएका छन्। संविधान बनाउँदा सेरोमोनियल राष्ट्रपति र कार्यकारी प्रधानमन्त्रीमा सहमत भएको प्रमुख प्रतिपक्ष दल नेकपा माओावादी केन्द्रले अहिले कार्यकारी राष्ट्रपतिको एजेन्डा ल्याएको छ। संविधान संशोधन अत्यन्त गम्भीर विषय हो। कांग्रेसएमालेले संख्याको बलमा मात्रै हतारिएर गर्ने विषय होइन राष्ट्रिय रूपमा सर्वस्वीकार्यतालाई केन्द्रमा राखेर, अरूलाई पनि साथ लिएर अघि बढ्नुपर्छ। राष्ट्रिय रूपमा साझा दृष्टिकोण र साझा समझदारीका साथ अघि बढ्ने छौं। अहिले संविधान संशोधनको विषयमा आन्तरिक रूपमा छलफल भइरहेको छ। महेशकुमार बर्तौला, एमालेका मुख्य सचेतक गठबन्धनको चाहना केमा संशोधन ? गठबन्धन बनाउँदा भएको सातबुँदे सहमतिमा नै राजनीतिक स्थायित्वका लागि संविधान संशोधन गर्ने भनिएको छ। हालको निर्वाचन प्रणालीले स्थायित्व दिन नसकेको निश्कर्षका साथ यो सरकार बनेको देखिन्छ। अब हुने संविधान संशोधनले राजनीतिक स्थायित्व दियोस् र पाँच वर्ष एउटै पार्टीको नेतृत्वमा सरकार चलोस भन्ने चाहाना ठूला दलको छ। पहिलो र दोस्रो पार्टीसँग बार्गेनिङ गरेर जादु नम्बर (म्याजिक नम्बर) भन्दै तेस्रो र चौथो दलले सरकार चलाउने अवस्था नआउने गरी संविधान संशोधन गर्नुपर्ने सत्तारुढ गठबन्धन छ। सत्तारुढ कांग्रेस एमाले थ्रेस होल्ड पनि घटाउन चाहन्छन्। हाल संघीय निर्वाचनमा ३ प्रतिशत र प्रादेशिक निर्वाचनमा १५ प्रतिशत थ्रेस होल्डको व्यवस्था छ। एमाले महासचिव शंकर पोखरेलले दुई दलीय व्यवस्थाका विषयमा बहस गराइरहेका छन्। उनले १० प्रतिशत थ्रेस होल्ड राख्नुपर्ने विषयमा छलफल गराइरहेका छन् । कांग्रेस एमालेको रुचि समान छन् ? संविधान संशोधन अगाडिको चरणका लागि दुई दल सम्मलिति कार्यदल गठन गर्ने निर्णय गरेको छ। उक्त कार्यदलले साझा सहमतिमा संविधान संशोधन हुन्छ। संशोधन अहिले नै गरिहाल्ने मिडियाले प्रचार गरेजस्तो हैन। यति संवेदनशील विषयमा समय लाग्छ। रमेश लेखक, गृहमन्त्री, कांग्रेस नेता संविधान संशोधन गर्नुपर्ने विषयमा कांग्रेस एमालेको समान मत छ। सैद्धान्तिक रूपमा कांग्रेस एमाले गठबन्धन सरकार निर्णयको आधार नै संविधान संशोधन हो। संविधान संशोधनका एजेन्डामा पनि उनीहरूका धारणा करिबकरिब समान नै देखिएका छन्। दुवै दल निर्वाचन प्रणालीमा संशोधन चाहान्छन्। दुवै दल समानुपातिकको संख्या घटाउने र प्रत्यक्षको संख्या बढाउनुपर्ने पक्षमा पनि एक मत छन्। समानुपातिक प्रणालीमा देखिएको विकृति अन्त्य गर्नुपर्नेमा कांग्रेस एमाले एक ठाउँमा छन्। कांग्रेस प्रवक्ता डा प्रकाशशरण महतले निर्वाचन प्रणालीमा परिवर्तन आवश्यक रहेको बताएका छन्। एमाले उपमहासचिव ज्ञवालीले पनि स्थिरताका लागि निर्वाचन प्रणालीलगायत विषयमा परिमार्जन आवश्यक देखिएको बताए। सबैभन्दा पेचिलो विषय निर्वाचन प्रणाली हो। अहिले निर्वाचन प्रणालीका कारण कुनै पनि दलको स्पष्ट बहुमत आउने संभावना अत्यन्त न्यून हुन्छ। एउटा दलको बहुमत नआउने अवस्थामा स्थिर सरकारको परिकल्पना असम्भव जस्तै हुन्छ। हाल नेपालमा मिश्रित निर्वाचन प्रणाली छ। प्रत्यक्ष निर्वाचितबाट ६० प्रतिशत र समानुपातिकबाट ४० प्रतिशत जनप्रतिनिधि निर्वाचित हुने व्यवस्था छ। जसले गर्दा २०७४ र ०७९ सालका दुवै निर्वाचनमा कुनै पनि दलको बहुमत आउन सकेन। जसले गर्दा २०७४ मा दुईपटक र २०७९ मा ४४ पटक सरकार बनेको अवस्था छ। अर्कोतिर यो निर्वाचन प्रणाली अत्याधिक महँगो पनि छ। सामान्य व्यक्तिले निर्वाचनमा उठ्न सक्ने अवस्था नै छैन। जसले गर्दा व्यापारी, ठेकेदारको राजनीतिमा हालीमुली भइरहेको छ। संविधान संशोधनका विषयमा गृहकार्य गर्न कांग्रेस र एमालेका ३३ जना सदस्य रहेको कार्यदल बनाउने सहमति भएको छ। त्यसले कस्तो खालको संशोधन आवश्यक हुन्छ भनेर खाका बनाउँछ। कांग्रेस र एमालेमा सहमति भइसकेपछि अन्य पार्टीसँग पनि छलफल चलाउँछ। सर्वसाधारणको धारणा पनि लिएर यो प्रक्रियालाई अगाडि बढाउँछ। श्याम घिमिरे, प्रमुख सचेतक, कांग्रेस एमाले सचिव गोर्कण विष्टले संविधान संशोधनको मूल एजेन्डा निर्वाचन प्रणाली रहेको बताए। उनले एक कार्यक्रममा भने, यो निर्वाचन प्रणालीकै कारण धेरै विकृति विसंगति आएका छन्। त्यसकारण संशोधन मुख्य ऐजन्डा नै निर्वाचन प्रणाली हो। इमान्दार र सामान्य राजनीतिककर्मीले निर्वाचनमा उठ्न नै नसक्ने अवस्था रहेको समेत उनले स्वीकार गरेका छन्। प्रक्रियाको टुंगो बाँकी संविधान संशोधनको अन्तरवस्तुमा छलफल भइरहेको एमाले मुख्य सचेतक बर्तौलाले जानकारी दिए। आन्तरिक छलफलमा नै छौं। कसरी संशोधन प्रक्रिया थाल्ने, कस्तो संरचना बनाउने विषयमा आन्तरिक गृहकार्य भइरहेको छ, उनले भने। उच्चस्तरीय आयोग बनाउने, दलहरूले कार्यदल बनाएर गर्ने, सरकारले प्रस्ताव गरेर संविधान संशोधन अघि बढ्ने, मुख्य दलको संयन्त्र बनाएर अघि बढ्ने वा दलका बीचमा सहमति गरेर संविधान संशोधन गर्ने भन्ने लगायतका विषयमा दलहरू नै टुंगोमा पुगेका छैनन्। एमाले मुख्य सचेतक बर्तौला पनि कुन संरचनामा अघि बढ्ने भन्ने विषयमा टुंगो पुगेपछि मात्रै प्रक्रियाको कुरा आउने बताए। कांग्रेस मुख्य सचेतक घिमिरेले कांग्रेस एमालेको कार्यदलले संविधान संशोधनका एजेन्डा तय गर्ने जानकारी दिए। कार्यदलले कस्तो खालको संशोधन ल्याउनु आवश्यक हुन्छ भनेर खाका तयार गर्ने छ , कांग्रेस र एमालेमा सहमति भइसकेपछि अन्य पार्टीसँग पनि छलफल चलाउने छ। उनले भने। कांग्रेस प्रमुख सचेतक घिमिरेका अनुसार त्यसपछि सर्वसाधारणको धारणा पनि लिएर यो प्रक्रियालाई अगाडि बढाउने छ। उनले भने, यो विषय भनेको कांग्रेस र एमाले मिलेर सरकार बनाए जस्तो तुरुन्तै हुने कुरा हैन। समय लाग्छ हुन चाहिँ हुन्छ। सातबुँदे सहमतिमा संविधान संशोधनको विषय प्रवेश भयो। मूलतः निर्वाचन पद्धतिमा परिवर्तन आवश्यक छ। समावेशीतालाई यथास्थितिमा राखेर संशोधन गर्न सकिन्छ। यसले एउटा व्यवस्थालाई मद्दत गर्छ भन्ने कुरा हो। यद्यपि यी विषयमा औपचारिक रूपमा छलफल अगाडि बढिसकेको छैन। डा प्रकाशशरण महत, प्रवक्ता, कांग्रेस अब के हुन्छ ? यो कार्यकालमा हुन्छ ? पहिला सत्तारूढ दलको संरचना बन्छ। त्यसपछि यो १० वर्षमा के राम्रो भयो। संविधान दुर्भल पक्ष के भए। त्यसमा मसिनो ढंगल छलफल हुन्छ। त्यो संरचनाले संविधान संशोधनका एजेन्डा ल्याउँछ। सत्तारुढ कांग्रेस एमाले यही कार्यकाल संविधान संशोधन गरेर २०८४ को निर्वाचन जान चाहन्छन्। ०८४ अघि नै संविधान संशोधन गर्नेमा उनीहरू दृढ छन्। संविधान संशोधनका लागि संघीय सांसदमा दुईतिहाइ बहुमत चाहिन्छ। कांग्रेस एमालेसहितका सत्तारुढ दलमा दुईतिहाइ पुग्न गह्रो छ । प्रतिनिधिसभामा साना दलसँगको सहकार्य गर्दा पुग्छ तर राष्ट्रिय सभामा दुईतिहाइ पुग्दैन । संघीय सांसदमा कांग्रेस एमालेको मात्रै दुईतिहाइ संख्या नपुग्ने भएका कारण अन्य दलको सहमतिमा संविधान संशोधन प्रक्रिया अघि बढाउने पक्षमा सत्तारुढ दल देखिएका छन्। संशोधन जरुरी केमा ? पहिला समीक्षा अनि संशोधन राजनीतिक स्थायित्वका लागि समिक्षा गरेर संविधान संशोधन आवश्यक रहेको विज्ञहरूको मत छ। संविधानसभाको संवैधानिक समितिका सभापति नीलाम्बर आचार्यले संविधानको अभ्यासको समिक्षा गरेर मात्रै अघि बढ्नु पर्ने बताउँछन्। पहिलो त समीक्षा गर्नुपर्यो, त्यो पनि भरपर्दो समिक्षा हुनुपर्यो। त्यसपछि आवश्यक परेमा मात्रै संविधान संशोधनको बाटो लाग्नुपर्छ, उनले भने। उनले यो १० वर्षमा संविधानको अभ्यासले राम्रो परिणाम दिन नसकेको बताए। संविधानविद् आचार्यले कार्यपालिका, न्यायपालिका र व्यवस्थापिका तीन अंगको विश्वनियतामा ह्रास आएको बताए। अभ्यासमा कहाँकहाँ, केके गल्ती भयो, बेठिक भयो, कहाँ के कमजोरी भए, संशोधन नै गरेर पनि ती अभ्यासका भएका कमजोरीलाई कानुन, नियमावलीबाटै पनि सच्याउन सकिन्छ, त्यो पनि सकिएन भने मात्रै संशोधनको कुरा आउँछ, उनले भने, तीनै अंगको विश्वनियतामा किन हस आयो। संविधान संशोधन गर्ने भन्दै बनेको सरकार ५ महिना भइसक्दा पनि कुनै प्रक्रिया अघि नबढेको पनि उनले आशंका व्यक्त गरे। पहिला त संविधानको समीक्षा गर्नुपर्यो, त्यो पनि भरपर्दो हुनुपर्यो। त्यसपछि आवश्यक परेमा मात्रै संविधान संशोधनको बाटोमा लाग्नुपर्छ। यो १० वर्षमा संविधानको अभ्यासले राम्रो परिणाम दिन सकेको छैन। कार्यपालिका, न्यायपालिका र व्यवस्थापिका तीन अंगको विश्वनियतामा ह्रास आएको छ। नीलाम्बर आचार्य, संविधानविद् संशोधन गर्नुपर्ने विषयमा निर्वाचन प्रणाली प्रमुख रूपमा आएको छ। शासकीय स्वरूपमा प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र विज्ञहरू सम्मिलित मन्त्रिपरिषद् हुनुपर्ने माओवादी केन्द्रले एजेन्डा अघि सारेको छ। थ्रेस होल्ड बढाउने, स्थानीय तहको संख्या घटाउने लगायतका विषयमा बहसमा छन्। हल ७५३ स्थानीय तह छन्। यी स्थानीय तह धेरै भएको भन्दै घटाउन पर्ने आवाज उठिरहेको छ। उपराष्ट्रपति नै राष्ट्रिय सभाको अध्यक्ष हुनुपर्ने विषय उठेको छ। मुख्यमन्त्रीको प्रत्यक्ष निर्वाचनबाट चुनिनुपर्ने विषय उठेको छ। नेपाल बार एसोसिएसनले संवैधानिकपरिषद्, न्यायपरिषद्, न्यायाधीशको सार्वजनिक सुनुवाइ, उच्च अदालतको न्यायाधीशको सार्वजनिक सुनुवाइको व्यवस्था खारेज गर्नुपर्ने, संवैधानिक परिषद्मा प्रधानन्यायाधीश हटाउनु पर्ने,राजनीतिक आस्था र भागबन्डाका आधारमा न्यायपरिषद्को सदस्य बन्ने कानुनविद्हरूले त्यो पदलाई सर्वोच्च अदालत जाने भर्याङ बनाउन खोजेपछि बारले ६५ वर्ष कटेकाहरूलाई मात्रै सदस्य बनाउनुपर्नेलगायत प्रस्ताव गरेको छ। कांग्रेसले नै अघि सारेको संविधान संशोधनको विषयमा कांग्रेसले के गर्दै छ भन्ने कुरै भएन। कांग्रेस संविधान संशोधनका विषयमा स्पष्ट छ। दुई दलबीच एउटा कार्यदल बन्ने र कार्यदलले काम गर्ने भन्ने सहमति भएको हो। कार्यदल बनेपछि बल्ल छलफल सुरु हुन्छ। पूर्णबहादुर खड्का, उपसभापति, कांग्रेस प्रतिपक्ष दल तातिए बरु प्रतिपक्ष दलहरू संविधान संशोधनका विषयमा तातिएका छन्। नेकपा माओवादी केन्द्रले तीन एजेन्डा अघि सारेको छ। भने नेकपा एकीकृत समाजवादी संयन्त्र नै बनाएर अघि बढेको छ। राप्रपाले यसमा चासो देखिएको छ। मधेशबादी दलहरूले यो विषयमा गम्भीर देखिएका छन्। माओवादी केन्द्रले तीन एजेन्डा अघि सारेको छ। प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र विज्ञहरू सम्मिलित मन्त्रिपरिषद् तीन एजेन्डा ल्याएको छ। एकीकृत समाजवादी संविधान संशोधन सुझाव कार्यदल नै बनाएको छ। हालै भएको स्थायी कमिटीको बैठकले उपाध्यक्ष प्रकाश ज्वालाको नेतृत्वमा सात सदस्यीय कार्यदल गठन गरेको हो। जसमा गरिमा शाह, गणेश विक, बलदेव चौधरी, रामचन्द्र यादव, घनप्रसाद गौतम र राजन राई सदस्य छन्।"
सहकारी ठगी प्रकरण : रवि लामिछानेको बयान आज पनि जारी रहने,"पोखरा : पोखराको सूर्यदर्शन सहकारी ठगीका आरोपित पूर्वगृहमन्त्री एवं राष्ट्रिय स्वतन्त्र पार्टीका सभापति रवि लामिछानेको बयान आज पनि हुने भएको छ। कास्की जिल्ला अदालतका सूचना अधिकारी सुरज अधिकारीले लामिछानेको बयान बाँकी रहेकाले आज पनि हुने जानकारी दिएका छन्। सहकारी ठगीका प्रतिवादी लिला पछाईको बयान सकिएलगत्तै बिहीबारबाट लामिछानेको बयान सुरू भएको हो। हालसम्म पूर्वडीआईजी छविलाल जोशी र पछाईको बयान सकिसकेको छ। लामिछानेको बयान सकिएपछि अन्य प्रतिवादीहरूको बयान हुनेछ। न्यायाधीश नीतिज राईको इजलासमा बयान जारी छ। पोखराको सूर्यदर्शन सहकारीको तर्फबाट जिल्ला अदालत कास्कीले दायर गरेको अभियोग पत्रअनुसार सहकारी ठगी,संगठित अपराध र सम्पत्ति शुद्धीकरणको बयान कार्य सोमबारदेखि सुरु भएको हो। सरकारी वकिलको कार्यालयले पोखराको सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरेको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। पछाई र खनालविरुद्ध पनि सम्पत्ति शुद्धीकरणमा मुद्दा दायर भएको छ। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए। सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन्।"
सर्वोच्चद्वारा निर्देशनात्मक आदेश : दूरसञ्चार कम्पनीहरूको कानुनबमोजिम प्रभावकारी नियमन गर्नू,"काठमाडौं : सर्वोच्च अदालतले दूरसञ्चार सेवा प्रदायकका रूपमा अनुमतिपत्र प्राप्त कम्पनी लगायतका सबै व्यक्तिहरूको कानुनबमोजिम प्रभावकारी नियमन गर्न, गराउन दूरसञ्चार प्राधिकरणका नाममा निर्देशनात्मक आदेश जारी गरेको छ। न्यायाधीश सपना प्रधान मल्ल र टेकप्रसाद ढुंगानाको संयुक्त इजलासले प्राधिकरणका नाममा बिहीबार संछिप्त आदेश जारी गरेको हो। प्रतिनिधिसभा सदस्य अमरेशकुमार सिंहले रिट निवेदन दायर गरेका थिए। ऐनसेलले दूरसञ्चार नियमावलीबमोजिम चुक्ता पुँजीको पाँच प्रतिशत सेयर खरिद बिक्री वा नामसारि गर्नुपूर्व नेपाल दूसञ्चार प्राधिकरणको अनुमति वा स्वीकृति लिनुपर्नेमा अनुमति नलिएको दाबी गर्दै रिट दायर गरिएको थियो। रिटमा एनसेल आजिईंटा, नेपाल दुर सञ्चार प्राधिकरण, स्पेक्ट्रोलाइट बेलायति कम्पनी स्वामित्व रहेको शतिसलाल आचार्य, सुनिभेरा क्यापिटल भेन्चर्स, प्रधानमन्त्री तथा मन्त्रिपरिषद्को कार्यालय लगायतलाई विपक्षी बनाइएको थियो। सर्वोच्चले विदेशी लगानी रहेको ऐनसेलको शेयर संरचनामा पटकपटक परिवर्तन भई सेयरको स्वदेश र विदेशमा खरिद बिक्री हुँदा अनुमति प्राप्त व्यक्तिले पालना गर्नुपर्ने कानुन बमोजिमको शर्त एवं प्रक्रिया र नियमनकारी निकायको नियमनका सम्बन्धमा केही गम्भीर समस्या र प्रवृत्तिहरू देखा परेको उल्लेख गर्दै निर्देशनात्मक आदेश जारी गरिएको हो। आगामी दिनमा विदेशी लगानी भएका कम्पनीहरूको सञ्चालन र नियमनमा स्पष्टता तथा प्रभावकारिता अभिवृद्धिका लागि सम्बन्धित पक्षलाई केही निर्देशनहरूसमेत जारी गर्न आवश्यक देखिएको आदेशमा उल्लेख छ। व्यवसायी आचार्यको कम्पनीले यसअघि ऐनसेलको ८० प्रतिशत सेयर खरिद गरेको थियो। त्यस्तै आचार्यकी श्रीमती भावना सिंहका नाममा रहेको सुनिभेरा क्यापिटल भेन्चर्सका नाममा २० प्रतिशत ऐन सेलको सेयर खरिद बिक्री भएको थियो। उक्त सेयर खरिद बिक्री गर्दा नेपालको कानुनको पालना नगरी कर छल्ने उद्देश्यले कम मूल्यमा सेयर बिक्री गर्न भएको सम्झौतालाई मान्यता नदिन माग गर्दै रिट दायर गरिएको थियो। रिट निवेदन खारेज गर्ने ठहर गरे तापनि सर्वोच्चले निर्देशनात्मक आदेश दिएको हो। आदेशमा भनिएको छ, एनसेल आजियाटा लिमिटेडले दूरसञ्चार ऐन, २०५३, दूरसञ्चार नियमावली २०५४ र नेपाल दूरसञ्चार प्राधिकरण (अनुमतिपत्र व्यक्तिको सेयर खरिद बिक्री) विनियमावली,२०७६ र अनुमतिपत्रको शर्तसमेत अक्षरंशः परिपालना गर्दै पारदर्शी र विधिसम्मत तरिकाले सेवा सञ्चालन गर्नू भनी निर्देशनात्मक आदेश जारी गरिएको छ, आदेशमा भनिएको छ, अनुमतिपत्र प्राप्त एनसेललगायतका सबैंको कानुनबमोजिम प्रभावकारी नियमन गर्नू, गराउनू भनी दूरसञ्चार प्राधिकरणका नाममा निर्देशनात्मक आदेश जारी गरिदिएको छ। आजियाटा इन्भेस्टमेन्ट, (युके), स्पेक्ट्रलाइट (युके) लिमिटेडबीच भएको सेयर बिक्री सम्झौता पूर्वस्वीकृतिका लागि पेस नगरेको, प्राधिकरणले पटकपटक पत्राचारसम्म गरेको र यथास्थितिमा स्वीकृत दिन नसकिने भनि निर्णयसमेत भएको थियो। एनसेलविरुद्ध ठूला करदाता कार्यालयसमेत भएको रिटमा सर्वोच्चको बृहत् पूर्ण इजलासले एनसेलले पूर्ण खुलासाको सिद्धान्तविपरीत कार्य गरेको र बुझाउनुपर्ने कागजात नबुझाएको ठहर गरेको थियो।"
मनोवैज्ञानिक सौन्दर्यशास्त्र,"स्वास्थ र सकारात्मक जीवनशैलीले नै मनमस्तिष्क तथा सौन्दर्यमा चमकता र निक्खरता ल्याउँछ। स्वस्थ मस्तिष्क जीवन र सुन्दरताको आधार हो। त्यसैले मस्तिष्कलाई स्वस्थ, दीर्घायु र सुरक्षित राख्न आवश्यक हुन्छ। मस्तिष्क, मन र शरीर स्वस्थ र सुन्दर हुन सबैभन्दा महत्त्वपूर्ण कुरा शरीरका सम्पूर्ण अंगमा पर्याप्त रक्तसञ्चार हुनु आवश्यक हुन्छ। रगतद्वारा नै शरीरका कोषहरूलाई आवश्यक अक्सिजन तथा पोषण तत्त्वहरू उपलब्ध हुन्छ। पर्याप्त मात्रामा अक्सिजन तथा पोषक तत्त्वहरू पाएको खण्डमा नै कोषहरू स्वस्थ र जवान हुन्छन्। लगभग १४ सय ग्रामको मस्तिष्कलाई शरीरका लागि चाहने २५ प्रतिशत रगत, ग्लुकोज तथा अक्सिजन आवश्यक पर्छ। तर, मस्तिष्कलाई स्वस्थ र सुन्दर राख्न यत्तिले मात्र पुग्दैन। चिन्ता, ईष्र्या तथा तनावबाट पनि बच्नुपर्छ। यिनै कुरालाई केन्द्रमा राखेर यदि मानिसले यी सात कुरालाई व्यवहारमा ल्याएको खण्डमा मस्तिष्कमात्र होइन, जीवन नै बुढेसकालसम्म स्वस्थ, सुन्दर र सुखमय रहन्छ। नवीन क्रियाकलाप : मानिसको मस्तिष्कमा एक असाधारण र अद्भुत लचकताको गुण हुन्छ। त्यो गुणलाई स्नायु विज्ञानको भाषामा न्युरोप्ल्यास्टिसिटी भनिन्छ। जसबाट मानिसको जीवनभरि नै मस्तिष्क पुनर्संरचना सम्भव हुन्छ। त्यसैले मानिसले कुनै पनि उमेरमा नयाँ कुरा सिक्न सक्छ। नयाँ विचार तथा क्रियाकलापहरूले मस्तिष्कलाई सुन्दर बनाउँछ। मस्तिष्कलाई स्वस्थ र सुन्दर बनाउन नयाँ नयाँ किताब पढ्ने, नयाँ ठाउँ घुम्ने तथा विचारमा नवीनता ल्याउने गर्नुपर्छ। सामाजिक सहभागिता : स्वस्थ मस्तिष्क र सामाजिक सक्रियताको गहिरो सम्बन्ध छ। जसलाई सामाजिक सक्रियताको खाँचो हुन्छ। त्यो किनभने मानिसको मस्तिष्क सामाजिक विशेषताको हुन्छ। वास्तवमा सामाजिक सक्रियता तथा समाजसेवाजस्ता मानवीय कुराहरू मस्तिष्कका खुराक हुन्। मस्तिष्कको रक्षा : स्वस्थ र सुन्दर रहन मस्तिष्कको रक्षा गर्न आवश्यक छ। शरीरको मोटोपन घटाउने, रक्तचाप सामान्य राख्ने, कोलेस्ट्रोल नियन्त्रण गर्ने, होमोसिस्टिन सामान्य राख्ने आदि कााम गर्नुपर्छ। होमोसिस्टिनको मात्रा बढ्यो भने हृदयाघात, स्ट्रोक, स्मृतिलोप तथा अल्जाइमर हुने खतरा बढ्छ। शिरलाई चोटपटकबाट बचाउने, आँखा तथा कानलाई ठीक राख्ने, आवश्यक परेको खण्डमा चस्मा आदिको प्रयोग गर्ने, व्यायाम गर्ने, सधैं सन्तुलित आहार लिने, मस्तिष्कलाई प्रयोगमा ल्याउने, मधुमेह, तनाव आदिबाट बच्ने, धूमपान नगर्ने र स्वस्थ जीवनशैली अपनाउने गर्नुपर्छ। व्यायाम : व्यायाम सुन्दरताको एक आवश्यकता हो। मन, मस्तिष्क तथा शरीरलाई स्वस्थ र सुन्दर राख्न व्यायाम आवश्यक छ। बिहानी हिँडाइ एक सरल, सस्तो र स्वस्थ व्यायाम हो भने योग, मन, मस्तिष्क र शरीरका लागि एक सम्पूर्ण व्यायाम हो। सकारात्मकता : मानिसको तनमनलाई स्वस्थ र सुन्दर बनाउने अर्को महत्त्वपूर्ण तत्त्व सकारात्मकता हो। सकारात्मक विचार तथा व्यवहारले मानिसलाई स्वस्थमात्र होइन कि सुन्दर पनि बनाउँछ। त्यसैले स्वस्थ र सुन्दर हुन चाहने मानिसहरूले नकारात्मकता होइन कि सकारात्मक विचार तथा व्यवहार गर्नुपर्छ। विचारको उद्गमस्थल मस्तिष्क हो। विचारको प्रभाव पनि सबैभन्दा बढी मस्तिष्कमा नै पर्छ, अनि मस्तिष्कमार्फत सम्पूर्ण शरीरमा पर्छ। वैज्ञानिक रूपमै प्रमाणित भएको छ कि जब मानिसको मनमा विचार उत्पन्न हुन्छ, तब मस्तिष्कमा रासायनिक क्रिया तथा प्रतिक्रिया उत्पन्न हुन्छ। जसले गर्दा विचारसँग सम्बन्धित रसायन, न्युरोपेप्टाइडहरू सक्रिय हुन्छन्। न्युरोपेप्टाइड केवल मस्तिष्कमा मात्र हुँदैन, शरीरभरि नै रहन्छ। पेट, मिर्गौला तथा कलेजोलगायतका अंगहरूमा पनि यसको उपस्थिति हुन्छ। यसै कारण विचारले मानिसको शरीरिक ढाँचा तथा रूपरंग पनि निर्धारित गर्ने गर्छ। मानिसको मस्तिष्कमा सयौं प्रकारका स्नायु रसायन हुन्छन्, तीमध्ये सेरोटोनिन, नोरएपिनेफ्रिन तथा डोपामिन, यी तीन यस्ता रसायनमा हुन जसमाथि मानिसका आनन्द, खुसी तथा प्रसनन्ता टिकेको हुन्छ। यदि यी रसायनहरूले ठीक काम गरेनन् भने मानिस खुसी र प्रसन्न रहन सक्दैन, जसले गर्दा अनिद्रा, चिन्ता तथा डिप्रेसन हुने गर्दछ। स्मार्ट डाइट : मस्तिष्कलाई फाइदा पुयाउने आहार नै मस्तिष्क आहार हो। ग्लुकोज तथा अक्सिजन मस्तिष्क आहार हो। अन्न, फलफूल तथा हरियो सागपात मस्तिष्क आहार हो। मानिसको हरेक दिनको भोजन जति बढी रंगीन हुन्छ, त्यत्ति नै ब्रेनलाई फाइदा गर्छ। जस्तो कि नेपालीका लागि सेतो भात, पहेंलो रोटी, हरियो तरकारी, रातो गाँजर, सेतो मूला, हरियो काँक्रो, कलेजी प्याजको सलाद, विभिन्न रंगका फलफूलहरू आदि। ओमेगा थ्री फ्याट्टी एसिड मस्तिष्क तथा मुटुका लागि निकै उपयोगी हुन्छ। त्यसैले उनले हरेक हप्ता कम्तीमा पनि दुई पटक माछा, खासगरी, म्याकेरल, हेरिङ, सार्डिनेज, टुना तथा सालमन सेवन गर्नु उपयुक्त हुन्छ। बदाम, जैतुनको तेल तथा आलसको तेलमा पनि प्रशस्त मात्रामा ओमेगा थ्री फ्याट्टी एसिड पाइन्छ। यहाँ अर्को उल्लेखनीय कुरा के भने जुन आहार मुटुलाई उपयुक्त हुन्छ, त्यो आहार मस्तिष्कलाई उपयुक्त हुन्छ। स्वस्थ र दीर्घायु मस्तिष्कका लागि रक्तसञ्चार प्रणाली स्वस्थ हुनुपर्छ। मस्त निद्रा : मानिसको जीवनमा विश्रामको अत्यधिक महत्त्व छ। प्रत्येक दिन ६ घण्टाको गहिरो तथा निश्चिन्त निद्रा पूर्णविश्राम एउटा प्रक्रिया हो, विश्रामको एक गहन प्राकृतिक तरीका हो। निद्राले शरीरका अंगप्रत्यंगहरूलाई, मनमस्तिष्क तथा इन्द्रियहरूलाई गहन विश्राम दिन्छ, एक प्रकारले मनमस्तिष्क तथा सम्पूर्ण शरीरलाई रिचार्ज गर्छ। निद्राले शरीरलाई अनेकौं फाइदाहरू दिन्छ। शारीरिक तथा मानसिक, दुवै प्रकारको थकान हटाउँछ। मनमस्तिष्क तथा सम्पूर्ण शरीरलाई पुनर्ताजकी गर्छ। शरीरमा नयाँ शक्ति सञ्चार गर्छ। रोगप्रतिरोध शक्ति बढाउछ। शारीरिक तथा मानसिक, दुवै स्वास्थ्य ठीक राख्छ। ओजतेज तथा आयुर्बल बढाउछ। मन तथा इन्द्रियहरूलाई पनि पुर्णविश्राम दिन्छ। पुछारमा : उपर्युक्त स्वास्थ्यवद्र्धक कुराहरूलाई मनन् गरेर हरेक दिन कुनै न कुनै शारीरिक कार्य गर्ने, दैनिक ५, ७ किलोमिटर हिँड्ने, लेखपढ गर्ने, ध्यानप्राणायाम गर्ने, गहिरो निद्रा सुत्ने, सन्तुलित पौष्टिक आहार सेवन गर्ने तथा सामाजिक कार्यमा तन, मन, धनले सक्रिय सहभागी हुनु नै स्वस्थ र सुन्दर बन्ने सरल उपाय हो। अत: यसरी मस्तिष्क मैत्रीय क्रियाकलापहरू गरेर जुनसुकै उमेरको मस्तिष्कलाई पनि स्वस्थ र सुन्दर बनाउन सकिन्छ। मस्तिष्कको विशेषता भनेको नै जति धेरै यसलाई उपयोगमा ल्याइन्छ, त्यत्ति नै मस्तिष्क स्वस्थ, मजबुत तथा अझ सुन्दर हुन्छ। मस्तिष्क स्वस्थ र सुन्दर भएको खण्डमा नै मानिसको जीवन पनि स्वस्थ र सुन्दर हुन्छ। अनि त हरेक मानिसको आँखामा वास्तविक सौन्दर्य प्रतिबिम्ब हुनेछ।"
नारायणी अस्पतालका उपकरण आविष्कार केन्द्रले मर्मत गरिदिने,"वीरगन्ज : वीरगन्जस्थित नारायणी अस्पतालमा बिग्रिएर वर्षौंदेखि प्रयोगमा नआई थन्किएका उपकरण र औजारहरू राष्ट्रिय आविष्कार केन्द्रले मर्मत गरिदिने भएको छ। नारायणी अस्पतालका सूचना अधिकारी डा उदयनारायण सिंहका अनुसार नारायणी अस्पतालमा भेन्टिलेटर, मनिटर, फोटोथेरापी मेसिन, एक्सरे मेसिन, ईसीजी मेसिन, डायलसिस मेसिन, पल्स अक्सिमिटर, सक्सन मेसिन, बेबी वार्मर, अडियोग्राम, एन्स्थेसिया मेसिन, ल्याबकुली मेसिनलगायतका करिब ४ करोड रुपैयाँभन्दा बढी मूल्यका उपकरण र औजारहरू बिग्रिएर वर्षौंदेखि थन्किएका छन्। ती उपकरण र औजारहरू महावीर पुन अध्यक्ष रहेका राष्ट्रिय आविष्कार केन्द्रले मर्मत गरिदिने भएको नारायणी अस्पतालको विकास समितिका अध्यक्ष धीरज गुप्ता रौनियारले जानकारी दिए। अध्यक्ष रौनियारका अनुसार अस्पतालका उपकरण र औजारहरू मर्मतका लागि बिहीबार अस्पताल प्रशासन र केन्द्रबीच लिखित सम्झौता गरिएको छ। उक्त सम्झौतापत्रमा अस्पताल प्रशासनका तर्फबाट मेडिकल सुपरिटेन्डेन्ट डा चुमनलाल दास र केन्द्रका तर्फबाट बायोमेडिकल इन्जिनियर उमेश किरान्तले हस्ताक्षर गरेका छन्। अध्यक्ष गुप्ताका अनुसार बिहीबार भएको सम्झौतापत्रमा अस्पतालमा बिग्रिएर थन्किएका उपकरण र औजारहरू मर्मतका लागि केन्द्रका तीन जना इन्जिनियरसहितको टोली खटिने उल्लेख छ। त्यसबापत केन्द्रलाई अस्पताल प्रशासनले सुरुको एक हप्ताका लागि १ लाख ५० हजार रुपैयाँ शुल्क तिर्ने र एक हप्तामा काम नसकिएमा त्यसपछिको प्रतिदिन १५ हजार रुपैयाँ दरले अस्पतालले केन्द्रलाई दिने सम्झौतापत्रमा उल्लेख छ। उपकरण र औजारहरू मर्मतका क्रममा आवश्यक पर्ने स्पेयर पार्ट्सका सामान भने अस्पताल प्रशासनले बजारबाट खरिद गरेर केन्द्रलाई उपलब्ध गराउनु पर्ने सम्झौतापत्रमा उल्लेख रहेको अध्यक्ष गुप्ताले जानकारी दिए। केन्द्रका बायोमेडिकल इन्जिनियर किरान्तले अस्पतालमा बिग्रिएर थन्किएका उपकरण र औजारहरू आफूहरूले मर्मत गरी पुनः प्रयोगमा ल्याउन सक्ने अवस्थामा पुयाएर अस्पताललाई हस्तान्तरण गरिने बताए। त्यसका लागि बिहीबार सम्झौतापत्रमा हस्ताक्षर गरेलगत्तै केन्द्रको प्राविधिक टोलीले बिग्रिएका उपकरण र औजारहरूको अवस्था र लगत संकलनको काम सुरु गरिसकेको उनले जानकारी गराए।"
स्टार्टअप उद्यम कर्जामा ५ हजार प्रस्ताव,"काठमाडौं : नयाँ ज्ञान र सोच भएका, तर आर्थिक स्रोत नभएका उद्यमीका लागि सरकारले १ अर्ब बजेट छुट्यायो। स्टार्ट अप कर्जा कार्यक्रममार्फत वार्षिक ३ प्रतिशतमा ऋण दिने निर्णय गर्यो। उद्योग, वाणिज्य तथा आपूर्ति मन्त्रालयले स्टार्टअप उद्यम कर्जा सञ्चालन कार्यविधि बनायो। औद्योगिक व्यवसाय विकास प्रतिष्ठानले भदौ ११ देखि ३१ गतेसम्म स्टार्टअप उद्यमलाई सहुलियतपूर्ण कर्जाका लागि आह्वान गर्यो। जसमा ५ हजार बढी प्रस्ताव परे। प्रत्येक परियोजनालाई ५ लाख मात्रै कर्जा दिइयो भने पनि आधाभन्दा बढी प्रस्तावकको हात खाली हुने अवस्था देखिएको छ। उद्योग मन्त्रालयका अनुसार २० दिनको अवधिमा भौतिक (अफलाइन) र अनलाइन माध्यमबाट ५ हजार १ सय ५८ परियोजना प्रस्ताव परेका छन्। तर, १ अर्ब रुपैयाँ मात्रै बजेट छ। ३ प्रतिशत ब्याजदरमा बिनाधितो कर्जा दिइनेछ। न्यूनतम ५ लाखदेखि २५ लाख रुपैयाँसम्म कर्जा दिन सकिने कार्यविधिमा छ। तर, ५ लाखको दरले कर्जा दिइयो भने २ हजारले मात्र पाउनेछन्। ३ हजार १ सय ५८ जनाको हात खाली हुनसक्ने देखिन्छ। तर, प्राप्त आवेदनमध्ये कर्जा पाउने सूचीमा कार्यविधिअनुसार मापदण्ड पूरा गर्ने मात्रै यस्ता परियोजना प्राथमिकतामा पर्ने मन्त्रालयले बताएको छ। मन्त्रालयका सहसचिव तथा प्रवक्ता बाबुराम अधिकारीले मापदण्ड पूरा गरेका परियोजनाहरूको प्रारम्भिक सूची तयार गरेर व्यावसायिक योजना प्रस्तुतीकरणको लागि आमन्त्रण गरिने जानकारी दिए। उनका अनुसार तोकिएको समयमा प्रस्तुतीकरणका लागि उपस्थित नभएका परियोजनाहरू स्वतः सूचीबाट हट्ने छन्। प्रस्तुतीकरण गरेका परियोजनाहरूको बैंकमार्फत क्रेडिट अप्राइजल गरी ५० वा सोभन्दा बढी अंग प्राप्त गर्ने प्रस्तावलाई प्राप्तांकको आधारमा प्राथमिकीकरण गरी कर्जा प्रवाह गर्ने बैंकमा सिफारिस गरिनेछ। सिफारिसमा परेका उद्यमीहरूले बंैकको नियमानुसार साँवा र ब्याज रकम तोकिएको समयमा चुक्ता गरिसक्नुपर्ने छ, उनले भने। सो रकम परिचालन गर्न राष्ट्रिय वाणिज्य बैंकसँग सम्झौता भइसकेको छ। साथै, बिनाधितो भएका कारण जोखिम कम गर्न प्रवाहित कर्जा सुरक्षणका लागि निक्षेप तथा कर्जा सुरक्षण कोषसँग सम्झौता भएको छ। कार्यविधिले स्टार्टअप उद्यम कर्जा प्राप्त गर्न उद्यमहरूको निश्चित योग्यता तोकेको छ। सोही योग्यता र कार्यविधिलाई आधार मानी प्राप्त परियोजनाहरूको प्रारम्भिक सूची तयार गर्न प्रतिष्ठानले नियमअनुसार गठन गरेको मूल्यांकन समितिले मापदण्डबमोजिम छनौट प्रक्रिया अगाडि बढाएको छ। विशेष गरेर स्टार्टअप उद्यम भनेर वस्तु, सेवा र प्रक्रियाको विकास, उत्पादन, सञ्चालन र वितरणमा नवीन अन्वेषण एवं सिर्जनशील सोचको प्रयोग गरी व्यवसायका रूपमा सञ्चालन भएका र स्तरोन्नतिको सम्भावना रहेका उद्यमलाई तोकिएको छ। सरकारले समय नवीनतम र सिर्जनशील सोच भएका युवामहिलाका लागि यस्तो खाले बिनाधितो सहुलियत कर्जाले स्वदेशमै गरिखाने वातावरण भने बनाउन खोजेको छ। स्वदेशमै केही नयाँ गर्ने सोच, योजना, सीप र क्षमता भएका युवाहरूलाई ढुक्कले लगानी गरी स्वदेशमै रोजगारी र व्यवसाय बढाउन एउटा पुलको काम गर्न सक्छ। उक्त कार्यविधि जारी भएको अवसरमा प्रधानमन्त्री केपी शर्मा ओलीले साना पुँजीबाट धेरै उद्योगहरू स्थापना गर्न युवालाई आग्रह गरेका थिए। उनले नवीन र सिर्जनशील सोचका साथ युवा र महिलाहरूले कामका लागि विदेश नगई स्वदेशमै रोजगारी र आयका अवसर खोज्न सुझाएका थिए। आन्तरिक उत्पादनबाट आयात विस्थापन गर्न, गरिबी घटाउन, राष्ट्रिय आत्मविश्वास वृद्धि गर्न र दिगो विकासका लक्ष्यहरू हासिल गर्न युवा उद्यमशीलतालाई व्यापक बनाउन पनि प्रधानमन्त्री ओलीले जोड दिएका थिए। स्टार्टअप उद्यम कर्जा पाउने सुचीमा यस्ता परियोजना प्राथमिकतामा योग्यता भएका परियोजनाहरूलाई प्रारम्भिक सूचीमा समावेश गरिनेछन्। जसमा नवीन एवं सिर्जनशील सोचलाई उद्यम व्यवसायका रूपमा रूपान्तरण गरी तीव्र वृद्धिको सम्भावना भएको वा नभएको विषयमा मूल्यांकन समितिमा छलफल हुनेछ। उद्योगको रूपमा दर्ता भएको उद्यमलाई स्टार्टअप उद्यम मानिने कार्यविधिमा उल्लेख छ। प्रस्तावको साथमा संलग्न गर्नुपर्ने कागजातमध्ये उद्योगको दर्ता र नवीकरणको प्रमाणपत्र प्रतिलिपि, स्थायी लेखा नम्बरको आर्थिक वर्षको कर चुक्ता प्रमाणपत्रको प्रतिलिपि संलग्न गरेको प्रस्तावहरूलाई मात्र प्रारम्भिक सूचीमा समेटिने छन्। तोकिएको ढाँचामा र रितपूर्वक प्रस्ताव फाराम भरेको प्रस्तावलाई मात्र प्रारम्भिक सूचीमा समावेश गर्ने र एक उद्यमीले एकभन्दा बढी प्रस्ताव पेस गर्न नपाइने भएकाले यदि कसैले एकभन्दा बढी प्रस्ताव पेस गरेको पाइएमा सबै प्रस्तावलाई प्रारम्भिक सूचीबाट हटाउने छ, सहसचिव अधिकारीले भने, मूल्यांकनकर्ताले प्रस्तावउपर अध्ययन गर्दा प्रस्तावका विवरण र उद्देश्य स्पष्ट नखुलेको, विगतमा गरेको कार्य र कारोबार उल्लेख नभएका प्रस्तावहरूलाई प्रारम्भिक सूचीमा समावेश नगर्ने, मूल्यांकनकर्ताले प्रस्तावउपर अध्ययन गर्दा प्रस्तावका विवरण र उद्देश्य स्पष्ट नखुलेको, विगतमा गरेको कार्य र कारोबार उल्लेख नभएका प्रस्तावहरूलाई प्रारम्भिक सूचीमा समावेश नगर्ने भनिएको छ। यससँगै, व्यवसायको उद्देश्यअनुरूप हालको व्यावसायिक क्रियाकलाप मेल नखाएको, प्रस्तावमा उल्लेख गरेको विवरण र पेस गरेको कागजात फरक परेका प्रस्तावहरू प्राथमिकतामा पर्दैनन्। तोकिएको मापदण्डको आधारमा निवेदन प्रस्तावहरू विश्लेषण गरी प्रारम्भिक सूची औद्योगिक व्यवसाय विकास प्रतिष्ठानको वेबसाइटमार्फत प्रकाशन गरिने बताइएको छ। प्राप्त कर्जा भुक्तानी अवधि बढीमा ५ वर्ष कर्जा प्रवाह गर्नुअघि बैंकले परियोजनाको स्थलगत अध्ययन गरी सिफारिस भएका प्रस्तावकसँग तोकिएको नियमअनुसार सम्झौता गर्नुपर्ने छ। जसमा बैंकले कर्जा प्रवाह गर्ने तरिका, कर्जाको सीमा, किस्ता बुझाउनुपर्ने अवधि, ब्याजदर, साँवा फिर्ता र ब्याज भुक्तानीको अवधि तथा प्रक्रियाबारे सम्झौता गर्नुपर्ने छ। सम्झौतामा कर्जाको अवधि अधिकतम ५ वर्षमा नबढाइ ढिलोमा कर्जाको पहिलो किस्ता लिएको १ वर्षपछि साँवा र ब्याजबापतको रकम फिर्ता गर्न प्रारम्भ गर्नुपर्ने व्यहोरासमेत उल्लेख गर्नुपर्ने छ। कर्जाको ब्याजदर वार्षिक ३ प्रतिशत हुनेछ। कर्जा प्रवाह गर्ने बैंकले असुलउपर गरेको साँवा र सोको ब्याज रकम खातामा जम्मा गर्नुपर्ने छ। बैंकले कर्जा प्रवाह गर्दा प्रशासनिक वा सेवा शुल्कबापत सम्बन्धित उद्यमीबाट कर्जा रकमको अधिकतम ०१ प्रतिशतसम्म सेवा शुल्क लिन सक्नेछ। सम्झौता भएपछि सम्बन्धित बैंकले उद्यमीलाई ७ कार्यदिनभित्र कर्जाको प्रथम किस्ता उपलब्ध गराउनुपर्ने छ। यदि कर्जा प्रवाह गर्न नसकिने देखिएमा बैंककले स्पष्ट आधार र कारणसहित सम्बन्धित प्रस्तावक र प्रतिष्ठानलाई लिखित जानकारी गराउनुपर्ने छ। बैंकले कर्जा प्रवाह गर्दा बढीमा ५ लाखसम्मको कर्जाको हकमा १ किस्ता, १५ लाखसम्मका लागि २ किस्ता र सोभन्दा माथिको हकमा ३ किस्तामा कर्जा रकम उपलब्ध गराउनुपर्ने छ। उपलब्ध गराइएको प्रथम किस्ताको रकम सम्बन्धित उद्यमीले स्टार्टअप उद्यममा कर्जा प्रयोग गरेको पुष्ट्याइँसहित थप किस्ता माग गरेमा बैंकले निरीक्षण गरी प्रगतिको आधारमा थप कर्जा रकम उपलब्ध गराउन सक्ने व्यवस्था छ। यससँगै, बैंकले प्रवाह गरेको कर्जाको विवरण ७ दिनभित्र प्रतिष्ठानलाई दिनुपर्ने छ। बैंकले कर्जा प्रवाह गर्दा स्वीकृत व्यवसाय वा परियोजना धितोको रूपमा राख्नुपर्ने छ। तर, व्यवसाय वा परियोजनाको बिमा उद्यमी स्वयम्ले गर्नुपर्ने छ। कर्जा लिएको उद्यमीले सम्झौतामा लेखिएबमोजिम कर्जाको साँवा र ब्याज भुक्तानी गर्नुपर्ने छ। तर, कुनै उद्यमीले किस्ता अवधि अगावै कर्जा भुक्तानी गर्न चाहेमा अतिरिक्त शुल्क लाग्ने छैन। कर्जाको साँवा र ब्याज भुक्तानी नगरेमा त्यस्ता उद्यमीबाट बैंकले प्रचलित कानुनबमोजिम कर्जा असुलउपर गर्न सक्ने व्यवस्था छ। प्राप्त हुने रकम तीन दिनभित्र खातामा दाखिला गर्नुपर्ने छ। यस कार्यविधिबमोजिम प्रवाह हुने कर्जाको असुली तथा अनुगमन गर्ने दायित्व बैंकको हुनेछ। स्वदेशी उद्यमीलाई २५ लाखसम्म सुलभ कर्जा काठमाडौं : स्वदेशी उद्यमीले अधिकतम ६ प्रतिशत ब्याजदरमा न्यूनतम ३ लाखदेखि २५ लाख रुपैयाँसम्म सुलभ कर्जा पाउने छन्। यसका लागि मन्त्रिपरिषद्ले औद्योगिक तथा लगानी प्रबद्र्धन कोष सञ्चालन तथा व्यवस्थापन कार्यविधि, २०८१ पारित गरेको छ। उद्योग मन्त्रालयले मंसिर २८ गतेको मन्त्रिपरिषद्ले उक्त कार्यविधि पारित गरेको जानकारी सूचनामार्फत सार्वजनिक गरेको छ। नयाँ कार्यविधिअनुसार उद्यमीले बैंकले तोकेको धितो दिन नसक्ने अवस्थामा स्वीकृत परियोजनालाई नै कर्जा सुरक्षण धितोका रूपमा राख्न पाउने छन्। उद्यमीलाई सुलभ कर्जा प्रवाह गरेबापत बैंकले सेवा शुल्कबापत कर्जा रकमको अधिकतम ०३ प्रतिशतसम्म लिन सक्छन्। वार्षिक रूपमा उद्यमीबाट असुलउपर गर्नुपर्ने कर्जाको किस्ता असुली ५० प्रतिशतसम्म भएमा असुल भएको ब्याजको १ प्रतिशत, ५० प्रतिशतदेखि ८० प्रतिशतसम्म भएमा असुल भएको ब्याजको १५ प्रतिशत र ८० प्रतिशतभन्दा बढी भएमा २ प्रतिशत सेवा शुल्क लिन सकिने छ। यस्तो कर्जा सबैले पाउँदैनन्। किनभने कार्यविधिले ५ समूहभित्र १९ वटा उपसमूह छुट्याएको छ। विशेष लघु घरेलु तथा साना उद्योग विकासतर्फ, औद्योगिक कच्चा पदार्थ खरिद तथा ढुवानी, प्याकेजिङ, लेवलिङ तथा ब्रान्डिङ, वस्तु विकास र उत्पादन विविधीकरण, उत्पादन, भण्डारण र सुरक्षा, लघु र घरेलु तथा साना उद्योग विकास कार्यका लागि सुलभ कर्जा प्रदान गरिनेछ। यस्तै प्रविधि विकासतर्फ, प्रविधि खरिद, प्रविधि तथा ज्ञान हस्तान्तरण, प्राविधिक सीप विकास तथा तालिम सञ्चालन, नवीनतम प्रविधिको अध्ययन र अनुसन्धान तथा विकाससम्बन्धी कार्यका कर्जा लिन सकिन्छ।"
भारतीय पूर्व प्रधानमन्त्री मनमोहन सिंहको निधन,"नयाँ दिल्ली : भारतीय पूर्वप्रधानमन्त्री डा मनमोहन सिंहको ९२ वर्षको उमेरमा बिहीबार निधन भएको छ । मनमोहन सिंहको स्वास्थ्य बिग्रिएपछि उनलाई बिहीबार साँझ दिल्लीको अखिल भारतीय आयुर्विज्ञान संस्थान अर्थात एम्समा भर्ना गरिएको भारतीय सञ्चारमाध्यमहरुमा जनाइएको छ। एम्सको मिडिया सेलले मनमोहन सिंहको निधन भएको पुष्टि गरेको जनाइएको छ । पूर्वप्रधानमन्त्री सिंहको निधनपछि प्रेस विज्ञप्ति जारी गरिएको थियो । विज्ञप्तिमा उमेरको कारणले गर्दा बिहीबार (२६ डिसेम्बर २०२४) बेलुकी भारतीय समय अनुसार ८:०६ मा उनलाई एम्स अस्पतालमा भर्ना गरिएको जनाइएको छ। घरमै बेहोस भएपछि उनलाई अस्पताल लगिएको र उनको राती ९५१ बजे मृत्यु भएको जनाइएको छ। मनमोहन सिंह दुई पटक भारतको प्रधानमन्त्री भएका थिए । उनी सन् १९९१९६ सम्म अर्थमन्त्री थिए । त्यतिबेला पीवी नरसिंह राव देशको प्रधानमन्त्री थिए। नरसिंह रावलाई देशमा आर्थिक उदारीकरणका पिता मानिन्छ। मनमोहन सिंहले आफ्नो नीति कार्यान्वयनमा महत्वपूर्ण भूमिका खेलेका थिए । पूर्व प्रधानमन्त्री मनमोहन सिंहलाई श्रद्धाञ्जली दिंदै भारतीय राष्ट्रपति द्रौपदी मुर्मुले लेखेकी छिन्, 'पूर्व प्रधानमन्त्री डा मनमोहन सिंह जी ती दुर्लभ राजनीतिज्ञ मध्ये एक थिए जसले शिक्षा र प्रशासन दुवै क्षेत्रमा समान सहजताका साथ काम गरे। सार्वजनिक पदहरूमा विभिन्न भूमिकाहरूमा सेवा गर्दा, उनले भारतीय अर्थतन्त्र सुधार गर्न महत्त्वपूर्ण भूमिका खेलेका छन्। उनी राष्ट्रको सेवा, निर्दोष राजनीतिक जीवन र अत्यन्त नम्रताका लागि सधैं सम्झिइनेछन्। उनको निधन भारतीयका लागि ठूलो क्षति भएको उनले जनाएकी छन्। उनले थप भनेकी छन्, 'म भारतका एक महान पुत्रलाई सम्मानजनक श्रद्धाञ्जली अर्पण गर्दछु र उहाँको परिवार, साथीहरू र प्रशंसकहरूप्रति हार्दिक समवेदना व्यक्त गर्दछु।' पूर्वप्रधानमन्त्री मनमोहन सिंहको निधनमा भारतीय प्रधानमन्त्री नरेन्द्र मोदी, कांग्रेस नेता राहुल गान्धी, प्रियंका गान्धी, कांग्रेस अध्यक्ष मल्लिकार्जुन खर्गेलगायत धेरै ठूला नेताहरूले श्रद्धाञ्जली अर्पण गरेका छन्। प्रधानमन्त्री मोदीले ट्वीटरमा लेखेका छन्, 'भारतले आफ्ना एक सम्मानित नेता डा मनमोहन सिंह जीलाई गुमाएको छ। सामान्य पृष्ठभूमिबाट उठेर उनले सम्मानित अर्थशास्त्रीका रूपमा आफ्नो पहिचान बनाए। उनले अर्थमन्त्रीलगायत सरकारमा धेरै महत्त्वपूर्ण पदमा काम गरे र हाम्रो आर्थिक नीतिमा गहिरो छाप छोडे। प्रधानमन्त्रीको हैसियतमा उनले जनताको जीवनस्तर उकास्न धेरै प्रयास गरे ।' उनले थप लेखेका छन्, डा मनमोहन सिंह जी प्रधानमन्त्री हुँदा र म गुजरातको मुख्यमन्त्री हुँदा हाम्रो नियमित कुराकानी हुन्थ्यो। हामी सुशासनसँग सम्बन्धित धेरै विषयमा विस्तृत छलफल गर्थ्यौं। उनको विद्वता र नम्रता सधैं उनका कुरामा देखिन्थ्यो।'"
आवास सुरक्षित र सौन्दर्यपूर्ण होस्,"सरकारी होस् वा निजी पूर्वाधार, त्यसको सौन्दर्यताले छुट्टै पहिचान स्थापित गर्छ। कैयौं संस्कृति र कलाले भरिपूर्ण हाम्रो मुलुकमा सहरैपिच्छे कलायुक्त भौतिक पूर्वाधार निर्माण गर्न सकिन्छ। जसले बाह्य तथा आन्तरिक पर्यटकलाई आकर्षक गर्छ। विदेशमा देखिने आकर्षक सहरहरू आफैं उत्पत्ति भएका होइनन्। त्यहाँका सरकारको योजनाबद्ध विकासले पूर्वाधारहरू एकनास तथा आकर्षक बने। सहरभित्र रहने निजी घरहरूले त्यस सहरको पहिचान स्थापित गर्छ। जनकपुरको पहिचान जानकी मन्दिरको कलाले गराएको छ। काठमाडौं उपत्यकाको छुट्टै पहिचान छ। नयाँ बन्दै गरेका संरचनाहरू सांस्कृतिक कलासँग जोडिदा सहर नै जीवन्त रहन्छ। पर्यटकले आहा भन्ने पूर्वाधार बन्छन्। सहरलाई सुरक्षित र सौन्दर्य बनाउने जिम्मेवारी स्थानीय सरकारको छ। नयाँ संरचना बनाउँदा अनिवार्य नक्सापास गर्नुपर्ने व्यवस्था कडाइका साथ पालना भयो भने सहरका पूर्वाधारमा एकरूपता आउँछ। रूपन्देहीको तिलोत्तमा नगरपालिकाले सिद्धार्थ राजमार्गको छेउछाउका घरमा एउटै रंग लगाउने निर्णय गर्यो। नयाँ बन्ने पूर्वाधारको नक्सा तथा रंगमा एकरूपमा बनाउने निर्णय कार्यान्वयनमा ल्यायो। केही संरचना फेरिए। काठमाडौं महानगरले परम्परागत शैलीको घर बनाउँदा नक्सापासमा सहुलियत घोषणा गरेको छ। यस्ता निर्णय कार्यान्वयनमा नागरिक सचेतनासँगै कडाइसमेत हुनुपर्छ। अहिले सहरमा आफूखुसी संरचना बनाउँदा एकरूपता छैन, जसले सौन्दर्यता त गुमेको छ नै असुरक्षासमेत बढ्दो छ। जनकपुरमा बन्ने भौतिक संरचनाको नक्सा पाससमेत छैन। यो विपद् निम्त्याउने कामबाहेक केही होइन। घर बनाउँदा पिल्लरमात्रै ठड्याएर वर्षौं राख्ने प्रवृत्ति प्राविधिक रूपमा कमजोरी नै हो। प्रायःजसो घर निर्माणको क्रममा राजमिस्त्रीहरू र कामदारहरूको दबाब, छरछिमेकीको लहलहै र भविष्यमा तल्ला थप्न सक्ने सम्भावनाहरूलाई हेरेर अधिकांश घरधनीले छतमा पिलर उभ्याएर छाड्ने गर्छन्। ती पिलरहरूमा समयमा भवन नबन्ने, लामो समयसम्म त्यत्तिकै छाड्दा डन्डीमा खिया लाग्ने, हावापानीले संरचनालाई बिगार्ने समस्या छन्। नागरिकले घरको आयु घटाउने काम आफैं नागरिकले गर्दै आएका छन्। यदि तीन सुत्ताको डन्डी छ र त्यसलाई तीन वर्षसम्म बिना कामको छाड्यो भने त्यो खिया लागेर दुई सुत्ताको बन्छ। यस्तोमा त्यो पिलर त घरको क्यान्सरसरह नै हुनजान्छ। त्यसैले जति तला भवन निर्माण गर्ने योजना हुन्छ, त्यति तला नै बनाएर सकाउनु सबैभन्दा राम्रो हुन्छ। सुरक्षित सहर निर्माणका लागि स्थानीय सरकारले नियम कानुनको व्यवस्था र त्यसको परिपालनामा कडाइ गर्नुपर्छ। नागरिकलाई सचेत बनाउनेदेखि नक्सा पासबिना हुने पूर्वाधार निर्माण गरेमा कानुनी व्यवस्था गर्नुपर्छ। सौन्दर्यसहितको सुरक्षित आवास निर्माणमा स्थानीय सरकारले विशेष ध्यान दिनु आवश्यक छ।"
"जाजरकोटमा फेरि भूकम्प, टहरामै त्रसित स्थानीय","जाजरकोट : जाजरकोट बारेकोट गाउँपालिका५ नायकवाडाका मोतीलाल विश्वकर्मा बिहीबार बिहान उठ्ने तरखर गर्दै थिए। एक्कासि भूकम्पले जमिन हल्लिन थाल्यो, सुतिरहेकी छोरीलाई काखमा च्यापेर बाहिर निस्के। दुई वर्षअघि पत्नीको मृत्यु भएपछि सात वर्षकी छोरीको जिम्मा उनकै काँधमा छ। आर्थिक अभावले गर्दा भूकम्प गएको वर्ष दिन बितिसक्दा पनि उनी टहरामै गुजारा चलाउन बाध्य छन्। गत वर्ष जस्तै ठूलो भूकम्प आउँछ कि भन्ने चिन्ताले उनी दिनभर त्रसित भैरहे। टहरामा चिसो निकै भएपछि गत वर्षको भूकम्पले चर्किएर ढल्ने अवस्थामा पुगेको घरमै सुत्ने गरेका नायकवाडा दीपबहादुर सिंह पनि भूकम्पको झड्काले झसंग भए। निन्द्रा ब्युझिसकेको थियो। चिसोले गर्दा बाहिर निस्किन सकेको थिइन्, उनले भने, एक्कासि भूकम्पले सुतिरहेको बेड र घर हल्लाउन थालेपछि सबै परिवार बाहिर निस्क्यौं। फेरि भूकम्प आउँछ कि भन्ने त्रासले घरभित्र पसेनौं। बाहिरै आगो तापेर बस्यौ। बिहीबार बिहान ६ बजेर ३६ मिनेटमा जाजरकोटमा भूकम्प गयो। टहरामा दिन बिताइरहेका अरूमा त्रास फैलियो। ४ दशमलव २ म्याग्निच्युडको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। केन्द्रका अनुसार जिल्लाको बारेकोट गाँउपालिका५ नायकवाडालाई केन्द्रविन्दु बनाएर भूकम्प गएको हो। गत वर्ष कात्तिक १७ गते बारेकोट गाउँपालिका१ रामीडाँडा केन्द्र विन्दु भएर ६ दशमलव ४ म्याग्निच्युडको भूकम्प गएको थियो। उक्त भूकम्पका कारण जाजरकोट र रुकुम पश्चिममा १ सय ५४ जनाको ज्यान गएको थियो। हजारौ निजी घर, विद्यालय र सार्वजनिक भवनमा क्षति पुगेको थियो। भूकम्प गएको १४ महिना पुग्न लाग्दा पनि सरकारी बेवास्ताले गर्दा पीडितहरूको बिजोग छ। भूकम्पपीडितहरू चिसोले गर्दा बिरामी पर्न थालेका छन्। कठ्याग्रिँदो चिसोमा टहरामा झनै चिसो हुने गरेको पीडितहरूको गुनासो छ। टिनको टहरामा शीत चुहिने भएकाले पीडितहरू निकै मारमा परिरहेका छन्। नलगाड नगरपालिका४ सार्कीवाडाकी धनमाया विक २१ दिनकी सुत्केरी हुन्। टिनको टहरामा बास छ। उनले भनिन्, चिसोले निकै सताउने गरेको छ। चिसोले गर्दा मलाई ज्वरो आउने र टाउको दुख्ने समस्या देखिन थालेको छ। सानो बाबुलाई कसरी जोगाउने भन्ने चिन्ता छ। उनी जस्तै भर्खर सुत्केरी भएका आमा र नवजात शिशुहरू बिरामी पर्न थालेपछि उनीहरूलाई चिसोबाट जोगाउन निकै सकस भैरहेको वडाध्यक्ष बद्री पन्तले बताए। अस्थायी टहरामा बस्दै आएका भूकम्पपीडितहरू चिसोले बिरामी पर्न थालेका छन्। नवजात शिशु, बालबालिका, सुत्केरी र ज्येष्ठ नागरिक चिसोको मारमा परेको वडाध्यक्ष पन्तको भनाइ छ। सोही वडाकी प्रेमा रावलले चिसोले गर्दा छोराछोरीलाई रुघाखोकीले निकै सताएको गुनासो गरिन्। पोहोरसालको हिउँद पनि टहरामै बितायौ। वैशाख जेठको गर्मी सह्यौं। यो हिउँद कसरी काट्ने हो। चिसोले मरिन्छ कि भन्ने चिन्ताले सताइरहेको छ उनले भनिन्, एकसरो लुगाले मुटु छेड्ने सिरेटो छेक्नै मुस्किल पर्छ। चिसोले रातभर निन्द्रा नै लाग्दैन। न्यानो घरमा कहिले बस्न पाइएला ? चिसोका कारण केही दिनयता झाडापखाला, ज्वरो, रुघाखोकीका बिरामी बढिरहेको नलगाड नगर अस्पतालका डा विशाल उप्रेतीले बताए। चिसो थेग्न नसक्दा गत वर्ष जाजरकोटमा त्रिपाल र अस्थायी टहरामा ३८ जनाको ज्यान गयो भने झन्डै ६ हजार बालबालिका, वृद्धवृद्धा, सुत्केरी र गर्भवती बिरामी परेका थिए। जिल्ला अस्पताल जाजरकोटका प्रमुख डा सुनील पुनले चिसोका बिरामी बढे पनि असामान्य अवस्था नरहेको तर सचेत रहन सबै स्वास्थ्य संस्था र स्वास्थ्यकर्मीलाई आग्रह गरका छांै। सर्वसाधारणलाई पनि चिसोबाट जोगिन उनले आग्रह गरे। सरकारले अस्थायी आवासकै दोस्रो किस्ता रकम दिन सकिरहेको छैन। तर, पीडितहरू भने घर बनाउनका लागि सरकारी अनुदान कुरेर बसिरहेका छन्। भूकम्पपीडितका लागि अस्थायी आवास बनाउन संघीय सरकारले २ किस्तामा २५२५ हजारका दरले रकम दिने गरी कार्यविधि बनाएको थियो। तर, अझै पनि झन्डै ७५ प्रतिशत भूकम्पपीडितले दोस्रो किस्ताबापतको रकम पाउन सकेका छैनन्। जाजरकोटका प्रमुख जिल्ला अधिकारी मेखबहादुर मंग्रातीका अनुसार अहिलेसम्म झन्डै ११ हजार लाभग्राहीलाई मात्र दोस्रो किस्ताबापतको २५ हजार रकम दिइएको छ। जाजरकोटमा ४० हजार ४१ लाभग्राही कायम गरिएकोमा अझै २९ हजारले दोस्रो किस्ता रकमसमेत पाउन सकेका छैनन्। स्थानीय तहमा गएर होल्ड भएको रकमबाहेक अझै दोस्रो किस्ताका लागि ६० करोड रुपैयाँ आवश्यक पर्छ। उक्त रकम राष्ट्रिय विपद् न्यूनीकरण तथा व्यवस्थापन प्राधिकरणमार्फत सरकारसँग माग गरेको हप्ता दिन भइसक्दा पनि प्राप्त हुन सकेको छैन। त्यस्तै रुकुमपश्चिममा ३४ हजार ९ सय ९७ लाभग्राही कायम गरिएकोमा करिब १६ हजारले दोस्रो किस्ताबापतको रकम पाएको प्रमुख जिल्ला अधिकारी कुलबहादुर जिसीले बताए। अहिलेसम्म क्षतिको पूर्णविवरण अर्थात् डिटेल ड्यामेज एसिस्मेन्ट (डीडीए) पनि हुन सकेको छैन, जसले पुनर्निर्माण कहिले हुने हो भन्ने अन्योल छ। पुनर्निर्माणको कार्यविधि नबन्दा समस्या भइरहेको जिल्ला समन्वय समितिका प्रमुख कालीबहादुर खत्रीले बताए। कार्यविधि मन्त्रिपरिषद्मा गएको छ भन्ने सुनिएको छ, त्यसपछि क्षतिग्रस्त संरचनाको पुनर्मूल्यांकन काम पनि होला, उनले भने, सरकारले छिटोभन्दा छिटो पुनर्निर्माणको प्रक्रिया थाल्न ढिला गर्नुहुँदैन। नत्र पीडितको अवस्था झनै बिजोग हुनेछ।"
आवास सुरक्षित र सौन्दर्यपूर्ण होस्,"सरकारी होस् वा निजी पूर्वाधार, त्यसको सौन्दर्यताले छुट्टै पहिचान स्थापित गर्छ। कैयौं संस्कृति र कलाले भरिपूर्ण हाम्रो मुलुकमा सहरैपिच्छे कलायुक्त भौतिक पूर्वाधार निर्माण गर्न सकिन्छ। जसले बाह्य तथा आन्तरिक पर्यटकलाई आकर्षक गर्छ। विदेशमा देखिने आकर्षक सहरहरू आफैं उत्पत्ति भएका होइनन्। त्यहाँका सरकारको योजनाबद्ध विकासले पूर्वाधारहरू एकनास तथा आकर्षक बने। सहरभित्र रहने निजी घरहरूले त्यस सहरको पहिचान स्थापित गर्छ। जनकपुरको पहिचान जानकी मन्दिरको कलाले गराएको छ। काठमाडौं उपत्यकाको छुट्टै पहिचान छ। नयाँ बन्दै गरेका संरचनाहरू सांस्कृतिक कलासँग जोडिदा सहर नै जीवन्त रहन्छ। पर्यटकले आहा भन्ने पूर्वाधार बन्छन्। सहरलाई सुरक्षित र सौन्दर्य बनाउने जिम्मेवारी स्थानीय सरकारको छ। नयाँ संरचना बनाउँदा अनिवार्य नक्सापास गर्नुपर्ने व्यवस्था कडाइका साथ पालना भयो भने सहरका पूर्वाधारमा एकरूपता आउँछ। रूपन्देहीको तिलोत्तमा नगरपालिकाले सिद्धार्थ राजमार्गको छेउछाउका घरमा एउटै रंग लगाउने निर्णय गर्यो। नयाँ बन्ने पूर्वाधारको नक्सा तथा रंगमा एकरूपमा बनाउने निर्णय कार्यान्वयनमा ल्यायो। केही संरचना फेरिए। काठमाडौं महानगरले परम्परागत शैलीको घर बनाउँदा नक्सापासमा सहुलियत घोषणा गरेको छ। यस्ता निर्णय कार्यान्वयनमा नागरिक सचेतनासँगै कडाइसमेत हुनुपर्छ। अहिले सहरमा आफूखुसी संरचना बनाउँदा एकरूपता छैन, जसले सौन्दर्यता त गुमेको छ नै असुरक्षासमेत बढ्दो छ। जनकपुरमा बन्ने भौतिक संरचनाको नक्सा पाससमेत छैन। यो विपद् निम्त्याउने कामबाहेक केही होइन। घर बनाउँदा पिल्लरमात्रै ठड्याएर वर्षौं राख्ने प्रवृत्ति प्राविधिक रूपमा कमजोरी नै हो। प्रायःजसो घर निर्माणको क्रममा राजमिस्त्रीहरू र कामदारहरूको दबाब, छरछिमेकीको लहलहै र भविष्यमा तल्ला थप्न सक्ने सम्भावनाहरूलाई हेरेर अधिकांश घरधनीले छतमा पिलर उभ्याएर छाड्ने गर्छन्। ती पिलरहरूमा समयमा भवन नबन्ने, लामो समयसम्म त्यत्तिकै छाड्दा डन्डीमा खिया लाग्ने, हावापानीले संरचनालाई बिगार्ने समस्या छन्। नागरिकले घरको आयु घटाउने काम आफैं नागरिकले गर्दै आएका छन्। यदि तीन सुत्ताको डन्डी छ र त्यसलाई तीन वर्षसम्म बिना कामको छाड्यो भने त्यो खिया लागेर दुई सुत्ताको बन्छ। यस्तोमा त्यो पिलर त घरको क्यान्सरसरह नै हुनजान्छ। त्यसैले जति तला भवन निर्माण गर्ने योजना हुन्छ, त्यति तला नै बनाएर सकाउनु सबैभन्दा राम्रो हुन्छ। सुरक्षित सहर निर्माणका लागि स्थानीय सरकारले नियम कानुनको व्यवस्था र त्यसको परिपालनामा कडाइ गर्नुपर्छ। नागरिकलाई सचेत बनाउनेदेखि नक्सा पासबिना हुने पूर्वाधार निर्माण गरेमा कानुनी व्यवस्था गर्नुपर्छ। सौन्दर्यसहितको सुरक्षित आवास निर्माणमा स्थानीय सरकारले विशेष ध्यान दिनु आवश्यक छ।"
"पोखरामा १० औं चार्टर विमान अवतरण, पञ्चेबाजाले पाहुनालाई स्वागत","पोखरा : पोखरा विमानस्थल उद्घाटन गरेको दुई वर्ष पुग्दै छ। दुई वर्ष पुग्दै गर्दा पोखराबाट १० चार्टर उडानमात्र भएका छन्। बिहीबार पोखरा अन्तर्राष्ट्रिय विमानस्थलमा चार्टर विमान अवतरण भयो। चीनको छेन्दु विमानस्थलबाट सिचुवान एयरलाइन्सको जहाज चार्टर गरेर १ सय २९ चिनियाँ खेलाडी, अफिसियलसहितको टोली पोखरा आइपुग्दा पोखरा महानगरपालिकाका मेयर धनराज आचार्य, चिनियाँ राजदूतलगायतले स्वागत गरे। सिचुवान एयरको पोखरा विमानस्थलमा यो तेस्रो चार्टर उडान हो। पोखराको फेवातालमा पुस १४ र १५ गते हुने दोस्रो ड्रागन बोट फेस्टिभलका लागि चिनियाँ टोली विमान चार्टर गरेर पोखरा आइपुगेका हुन्। विमानस्थलको अन्तर्राष्ट्रिय ट्रमिनलबाट बाहिरने ढोका अगाडि नै पञ्चेबाजा बजाएर नेपाली पहिरनमा नृत्य गर्दै पोखरेली कलाकारले चिनियाँ टोलीलाई स्वागत गरेका थिए। यसरी हरेक चार्टर प्लेनबाट आउने पाहुनालाई पोखरेलीले यसैगरी स्वागत गर्ने गरेका छन्। विमानस्थल सञ्चालनको दुई वर्ष पुग्नै लाग्दा कहिलेदेखि नियमित अन्तर्राष्ट्रिय उडान हुने हो र चार्टर विमानमा आएका पर्यटकलाई यसरी नै स्वागत गर्ने शृंखला कहिलेसम्म चल्ने हो टुंगो भने छैन। पोखरामा चीन, भुटान र भारतबाट गरी अहिलेसम्म दस वटा चार्टर उडान भए पनि रेगुरल उडान कहिलेबाट हुन्छ भन्ने अझै यकिन नभएको हो। पुस १७ गते पोखरा विमानस्थल उद्घाटन गरेको दुई वर्ष पुग्दैछ। दुई वर्ष पुग्दै गर्दा पोखराबाट १० चार्टर उडानमात्र भएका छन्। पोखरा अन्तर्राष्ट्रिय विमानस्थलको उद्घाटन आन्तरिक उडानबाटै सन् २०२३ जनवरी १ मा गरिएको थियो। नागरिक उड्डयन प्राधिकरणका महानिर्देशक प्रदीप अधिकारीले त्रिभुवन विमानस्थलले हाल क्षमताभन्दा बढी भार व्यहोरिरहेकाले उक्त भार पोखरा र भैरहवामा विभाजन गर्न सके दुवै विमानस्थल चल्ने बताए। सरकारले त्रिभुवन विमानस्थलको भार कम गर्न पोखरा र भैरहवामा विमानस्थल बनाएको पनि अधिकारीले बताए। त्रिभुवन विमानस्थल टर्मिनलको वार्षिक क्षमताभन्दा दोब्बर बढीमा सेवा दिनु परेको उनले सुनाए। विमानस्थल टर्मिनलको वार्षिक क्षमता ५० लाख यात्रु रहेको तर अहिले एक करोडलाई सेवा दिनु परेको उनले बताए। पोखरा र भैरहवालाई बाँड्न सके त्रिभुवन विमानस्थलको लोड कम हुने र पोखरा र भैरहवा विमानस्थल पनि नियमित उडान हुने उनले बताए। त्रिभुवन विमानस्थलको लोड कम गरेर नेपाल एयर लक्ड हुने खतराबाट बचाउन राज्यले रणनीतिक हिसाबले पोखरा र भैरहवा अन्तर्राष्ट्रिय विमानस्थल बनाएको नेपाल एसोसियसन अफ टुर एन्ड ट्राभल एजेन्ट्स (नाट्टा) गण्डकी प्रदेशले बुधबार पोखरामा आयोजना गरेको छलफल कार्यक्रममा बोल्दै अधिकारीले सुनाए। त्रिभुवन विमानस्थलको ट्राफिकलाई पोखरा र भैरहवामा लैजानतर्फ राज्यले नियमन गरेर लैजान पहल गर्नुपर्नेमा उनको जोड थियो। यसका लागि पोखरेलीले पनि पहल गर्नुपर्ने उनले सुनाए। महानिर्देशक अधिकारीले पोखराबाट नियमित अन्तर्राष्ट्रिय उडानका लागि गण्डकी प्रदेशबाट वैदेशिक रोजगारीमा जाने श्रमिकलाई यहीँबाट उड्ने व्यवस्था गर्नुपर्ने बताए। गण्डकीबाट वैदेशिक रोजगारमा जाने यात्रु पोखराबाट उडाउन सके त्रिभुवन विमानस्थलको यात्रु चाप पनि कम हुने उनले बताए। यसैगरी लुम्बिनी प्रदेशबाट वैदेशिक रोजगारमा जानेहरूलाई भैरहवा अन्तर्राष्ट्रिय विमानस्थलबाट जाने सुविधा पाउने गरी उडानको व्यवस्था मिलाउन सके दुवै विमानस्थलबाट पनि नियमित उडान हुने र त्रिभुवन अन्तर्राष्ट्रिय विमानस्थलको लोड पनि कम हुने उनले बताए। पोखरा विमानस्थलबाट नियमित अन्तर्राष्ट्रिय उडान शीघ्र सञ्चालन गर्ने सम्बन्धमा पोखराका व्यवसायीले नागरिक उड्डयन प्राधिकरणका पदाधिकारीसँग बिहीबार पोखरामा आयोजना गरेको छलफलमा बोल्दै महानिर्देशक अधिकारीले पोखरा र भैरहवा विमानस्थलबाट नियमित अन्तर्राष्ट्रिय उडानका लागि स्थानीयले पनि पहल गर्नुपर्नेमा जोड दिएका थिए। छलफल कार्यक्रममा पोखराका पर्यटन व्यवसायीले नियमित अन्तर्राष्ट्रिय उडान हुने र पर्यटकको आगमन बढ्ने विश्वासमा पर्यटन पूर्वाधारमा खर्बौं लगानी बढाएको तर विमानस्थबाट नियमित अन्तर्राष्ट्रिय उडान नहुँदा पर्यटन क्षेत्र प्रभावित भएको बताएका थिए।"
नबिराएको काममा सजाय भोग्नुपरेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले राष्ट्रिय र अन्तर्राष्ट्रियस्तरका सबै संस्था र व्यक्ति एकजुट भएर जलवायु परिवर्तनका चुनौतीको समाधानमा वन तथा वातावरण मन्त्रालयद्वारा आयोजित २९औं विश्व जलवायु सम्मेलनको समीक्षा कार्यक्रमलाई बिहीबार सम्बोधन गर्दै प्रधानमन्त्री ओलीले हावा र प्रकृतिलाई स्वच्छ राख्न अरू विषयमा बेमेल भइरहेका मुलुक पनि एक भएर लाग्नुपर्नेमा जोड दिए। सरकारले जलवायु परिवर्तनको चुनौतीको सामना गर्ने कामको नेतृत्वसहित जलवायु वित्तको व्यवस्था गर्ने जनाउँदै उनले जमिन सुक्खा हुँदै जाँदा कृषि क्षेत्रलाई प्रतिकूल असर पार्ने भएकाले वन जंगलमा डढेलो लाग्न नदिन वन मन्त्रालय र सञ्चार मन्त्रालयले जागरण फैलाउनुपर्ने तथा मानव निर्मित वातावरण प्रदूषण रोक्न हरेक समुदाय सचेत हुनुपर्नेमा जोड दिए। हामीले ग्लोबल वार्मिङका लागि कुनै त्यस्तो योगदान गरेका छैनौं तर त्यसको मार खेप्न बाध्य भएका छौं। नबिराएको काममा सजाय भोग्नुपरेको छ। नेपाल प्रभावित हुनु हाम्रो मात्रै होइन यो ग्लोबल मुद्दा हो, प्रधानमन्त्री ओलीले भने, हिमालय जलवायुको मुद्दा हिमालको मात्रै होइन, हिमालसँग विश्वको वार्मिङ सिस्टम जोडिएको छ। हावालाई चिसो पार्ने क्षमता हिमालसँग छ। यस क्षमताको ह्रास हुन जलवायु चुनौती हो। त्यसकारण हामीले हिमालदेखि समुद्रसम्म रक्षाको अवधारणामा जानुपर्छ। नेपाललाई जलवायु क्षतिपूर्ति दिइनुपर्छ भन्ने कुरा आफूले संयुक्त राष्ट्रसंघको ७९ औं महासभामा पनि राखेको स्मरण गराउँदै प्रधानमन्त्री ओलीले यस धर्तीको वातावरण रक्षाका लागि नेपालले १७ प्रतिशत भूभाग संरक्षित गरेको जानकारी गराए। कोप २९ को समीक्षासहित अहिलेदेखि नै कोप ३० को तयारी थाल्न पनि प्रधानमन्त्री ओलीले आग्रह गरे। संयुक्त राष्ट्रसंघीय जलवायु परिवर्तन प्रारूप महासन्धीका पक्ष राष्ट्रहरूको २९औं सम्मेलन गत कात्तिक २६ गतेदेखि मंसिर ७ गतेसम्म अजरबैजानको बाकुमा भएको थियो। सम्मेलनमा नेपालको सहभागिता र आगामी दिनमा जलवायुु परिवर्तनका क्षेत्रमा नेपालले लिनुपर्ने कदमका सम्बन्धमा समीक्षा गरिएको हो। उक्त सम्मेलनमा राष्ट्रपति रामचन्द्र पौडेलको नेतृत्वमा नेपाली प्रतिनिधिमण्डलले भाग लिएको थियो। कार्यक्रममा गृहमन्त्री रमेश लेखक, भौतिक पूर्वाधार तथा यातायातमन्त्री देवेन्द्र दाहाल, परराष्ट्रमन्त्री डा आरजु राणा देउवा, वन तथा वातावरणमन्त्री ऐनबहादुर शाही ठकुरी, संघीय सांसदहरू, संयुक्त राष्ट्रसंघका आवासीय प्रतिनिधि, नीति निर्माता र स्थानीय तहका जनप्रतिनिधिसमेतको सहभागिता थियो।"
हिटरको खोलबाट ७७ लाख बरामद,"काठमाडौं : सिन्धुपाल्चोक इन्द्रावती१ का रवि धमला मंगलबार दिउँसो जीतबहादुर तामाङसँग पक्राउ परेका छन्। उनीहरूको साथबाट प्रहरीले ७७ लाख नगद बरामद गरेको छ। उनीहरूसँगै काम गर्ने संखुवासभाका नरेश खाती पनि गोकर्णेश्वर बाहुनधाराबाट पक्राउ परेका छन्। उनको साथबाट प्रहरीले १५ लाख नगद बरामद गरेको छ। खाती पनि धमलाकै कामदार रहेका छन्। रसुवा उत्तरगया घर भई हाल तारेकेश्वर लोलाङ बस्ने तामाङ धमलासँगै पैसा बोकेर स्कुटरमा हिँडिरहेका थिए। आगो ताप्ने हिटरको खोलभित्र पैसाका बिटा हालेर प्याक गरी बाटोमा हिँड्दै गरेको अवस्थामा उनीहरू पक्राउ परेका हुन्। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार पक्राउ परेका धमलाले जोरपाटी र रसुवामा दुइटा र केरुङमा १ वटा सुन पसल चलाउने बयान दिएका छन्। सुन पसलको पैसा उठाएको र केरुङमा रहेको पसलमा पैसा पठाउनका लागि रकम बोकेर हिँडेको बयान प्रहरीमा दिएका छन्। उनीहरूले अवैध रूपमा सुनको तस्करी र कारोबार गर्ने गरेको गोप्य सूचना प्रहरीले प्राप्त गरेको थियो। यही सूचना पछ्याउँदै जादा उनीहरू तारकेश्वर लोलाङबाट पक्राउ परेका हुन्। श्रीमती बेचेको आरोपमा २०७१ सालमै पक्राउ परेका थिए धमला उपत्यका अपराध अनुसन्धान कार्यालयका डीएसपी अनिल घिमिरेका अनुसार अवैध रकमसहित पक्राउ परेका रवि धमला चौतारा कारागारबाट फरार कैदी भएको बुझिएको छ। डीएसपी घिमिरे भन्छन्, अवैध रकमसहित पक्राउ परेका उनी यसअघि पनि जेल बसेका व्यक्ति हुन्। उनीविरुद्ध मानव बेचबिखनको जाहेरी परेको थियो। २०७१ सालमा चिनको केरुङ तिर धमला उनको श्रीमतीसहित बस्ने गर्थे। एकाएक सँगै बसेकी श्रीमती बेपत्ता भइन्। छोरी बेपत्ता भएपछि उनका आफन्तले ज्वाइँ रवि धमलाविरुद्ध मानव बेचबिखनको उजुरी दिएका थिए। यही मुद्दामा पक्राउ परेका उनी पुर्पक्षका लागि हिरासत पुगेका थिए। २०७२ सालको भूकम्प आएको बेला उनीसहित धेरै कैदीबन्दी फरार भएका थिए। रवि धमला सिन्धुलाल्चोकस्थित चौतारा कारागारबाट भागेका व्यक्ति रहेको खुलेको छ। प्रहरीसँगको प्रारम्भिक बयानका क्रममा धमलाले भूकम्पको बेला आफू फरार रहे पनि पछि आत्मसमर्पण गरेको बताएका छन्। आफूलाई बुवाले प्रहरीकहाँ लगेर बुझाएको र थप ४५ दिन हिरासत बसेपछि उक्त मुद्दामा सफाइ पाएको बताएका छन्। वेपत्ता भनिएका उनको पहिलेकी श्रीमती अहिलेसम्म पनि फेला नपरेको प्रहरीले बताएको छ। उनले अहिले अर्को विवाह गरेको र २ जना बच्चाबच्चासमेत रहेको खुलेको छ। दोस्रो श्रीमतीले जोरपाटीमा रहेको सुन पसल सञ्चालन गर्ने गरेको धमलाले बताएका छन्। डीएसपी अनिल घिमिरे भन्छन्, सुन पसल कानुनअनुसार नै चलाएको देखिए भने त्यहाँँ बेचबिखन हुने सुनका विषयमा पनि प्रहरीले खोजी गरिरहेको छ। रसुवा नाकाबाट अवैध सुन ल्याएर उनीहरूले बेच्ने गरेको हुनसक्ने प्रहरीको आशंका छ। यसको कनेक्सन सुन तस्करसँग हुनसक्ने भएकाले अनुसन्धान भइरहेको छ। दुई फरक ठाउँबाट मंगलबार राति ९२ लाख रुपैयाँ नगदसहित तीन जनालाई काठमाडौं उपत्यका अपराध अनुसन्धान कार्यालयको टोलीले पक्राउ गरेको थियो। यसका मुख्य व्यक्ति रवि धमला रहेको प्रहरीले जनाएको छ। उपत्यका अपराध अनुसन्धान कार्यालयका प्रवक्ता आचार्यका अनुसार चौतारा कारागारबाट फरार रवि धमला पुनः जेल बसे नवसेको विषयमा अनुसन्धान भइरहेको छ।"
"सत्तासीन दलको ध्यान संविधान संशोधनमा, विपक्षीको आशंका आफू मासिनेमा","काठमाडौं : कांग्रेस एमाले सत्तासमीकरणको महत्वपूर्ण कडी थियो संविधान संशोधन। ०८१ असार १७ गते दुई दलबीचको सातबुँदे सहमतिमा भनिएको छ राष्ट्रिय सहमतिको सरकारले संविधान प्रारम्भ भएपश्चात् अभ्यासमा देखा परेका सबल पक्ष र दुर्बल पक्ष तथा जटिलताको समीक्षा गरी राजनैतिक स्थायित्वका लागि संविधानमा आवश्यक संशोधन र तदनुकूलको कानुन निर्माण गर्ने विषयलाई प्राथमिकता दिने। दुई ठूला दलले संविधान संशोधन गर्ने सहमति गरेपछि साना दल झस्के। दुई दलीय लोकतान्त्रिक व्यवस्थामा मुलुकलाई लैजान खोजेको आरोप पनि लगाए। केही समय संविधान संशोधनको मुद्दा सेलायो। तर, फेरि कांग्रेस र एमालेले संविधान संशोधनको गृहकार्य गर्न कार्यदल बनाउने निर्णय गरे। संविधान संशोधनको मुद्दाले राजनीति फेरि तात्न थालेको छ। तर, दुई ठूला दलले संविधानका कुनकुन अन्तरवस्तुमा संशोधन गर्न खोजेका हुन् ? यो भने खुल्न सकेको छैन। सत्तासीन कांग्रेस उपसभापति पूर्णबहादुर खड्का संविधान संशोधनको लागि छुट्टै कार्यदल बनाउन कांग्रेस एमालेबीच सहमति भइसकेको बताउँछन्। उनले भने, दुई दलबीच एउटा कार्यदल बन्ने र कार्यदलले काम गर्ने भन्ने सहमति भएको हो। कार्यदल बनेपछि बल्ल छलफल सुरु हुन्छ। कांग्रेस प्रमुख सचेतक श्याम घिमिरेले संविधान संशोधनका लागि कांग्रेस र एमालेका ३३ जना सदस्य रहने गरी कार्यदल बनाउने सहमति भएको जानकारी दिए। एमाले उपमहासचिव प्रदीप ज्ञवालीले छिट्टै कार्यदल बनेर अघि बढ्ने बताए। कार्यदलले १० वर्षको समीक्षा गर्छ, त्यही समीक्षाको जगमा कसरी अघि बढ्ने निक्र्यौल गरे अघि बढछ्, उनले भने। राजनीतिक स्थिरताका लागि कुन बाटो जाँदा राम्रो हुन्छ भन्ने कुराको पहिचान गरेर अन्य दलसँग छलफल अगाडि बढाउने बताए। छिट्टै कार्यदल बन्ला। त्यो कार्यदलले १० वर्षको समीक्षा गर्छ। समीक्षाको जगमा संविधानका सबल र दुर्बल पक्षको निक्र्यौल हुन्छ। राजनीतिक स्थायित्वका लागि के गर्नुपर्छ भन्ने पहिचान गरिने छ। त्यसपछि अन्य पार्टीसँग पनि छलफल हुन्छ। र संविधान संशोधन प्रक्रिया अघि बढ्छ। प्रदीप ज्ञवाली, उपमहासचिव एमाले एमालेका मुख्य सचेतक महेशकुमार बर्तौला संविधान संशोधन अत्यन्त गम्भीर विषय भएकोले कांग्रेस एमाले मात्रै हतारिएर गर्ने विषय नभएको स्पष्ट पारे । यो विषय कांग्रेस एमालेले संख्याको बलमा मात्रै हतारिएर गर्ने विषय होइन, राष्ट्रिय रूपमा सर्वस्वीकार्यतालाई केन्द्रमा राखेर, अरू पनि साथ लिएर अघि बढ्नुपर्छ, त्यही भएर केही समय लागेको हो, उनले भने। उनले राष्ट्रिय रूपमा साझा दृष्टिकोण र साझा समझदारीका साथ अघि बढ्ने स्पष्ट पारे। उनले संविधान संशोधनको विषयमा आन्तरिक रूपमा छलफल भइरहेको जानकारी दिए। संविधान संशोधनमा दलका आआफ्नै दाउ संविधान संशोधनका विषयमा दलहरूका आआफ्नै रुचि छन्। कार्यान्वयन र अभ्यासको आधारमा सामान्यतया १० वर्षमा संविधानको पुनरावलोकन आवश्यक छ। संविधान बनेको ९ वर्ष पुगेर १० वर्ष लागेको छ। संविधान संशोधन अब जायज नै मान्न सकिन्छ। तर, संविधान संशोधनमा दलहरूका आआफ्ना रुचि र स्वार्थ देखिएका छन्। शासकीय स्वरूप, निर्वाचन प्रणाली, थ्रेस होल्डलगायतका विषयमा पनि दलहरूका फरकफरक एजेन्डा बाहिर आएका छन्। संविधान बनाउँदा सेरोमोनियल राष्ट्रपति र कार्यकारी प्रधानमन्त्रीमा सहमत भएको प्रमुख प्रतिपक्ष दल नेकपा माओावादी केन्द्रले अहिले कार्यकारी राष्ट्रपतिको एजेन्डा ल्याएको छ। संविधान संशोधन अत्यन्त गम्भीर विषय हो। कांग्रेसएमालेले संख्याको बलमा मात्रै हतारिएर गर्ने विषय होइन राष्ट्रिय रूपमा सर्वस्वीकार्यतालाई केन्द्रमा राखेर, अरूलाई पनि साथ लिएर अघि बढ्नुपर्छ। राष्ट्रिय रूपमा साझा दृष्टिकोण र साझा समझदारीका साथ अघि बढ्ने छौं। अहिले संविधान संशोधनको विषयमा आन्तरिक रूपमा छलफल भइरहेको छ। महेशकुमार बर्तौला, एमालेका मुख्य सचेतक गठबन्धनको चाहना केमा संशोधन ? गठबन्धन बनाउँदा भएको सातबुँदे सहमतिमा नै राजनीतिक स्थायित्वका लागि संविधान संशोधन गर्ने भनिएको छ। हालको निर्वाचन प्रणालीले स्थायित्व दिन नसकेको निश्कर्षका साथ यो सरकार बनेको देखिन्छ। अब हुने संविधान संशोधनले राजनीतिक स्थायित्व दियोस् र पाँच वर्ष एउटै पार्टीको नेतृत्वमा सरकार चलोस भन्ने चाहाना ठूला दलको छ। पहिलो र दोस्रो पार्टीसँग बार्गेनिङ गरेर जादु नम्बर (म्याजिक नम्बर) भन्दै तेस्रो र चौथो दलले सरकार चलाउने अवस्था नआउने गरी संविधान संशोधन गर्नुपर्ने सत्तारुढ गठबन्धन छ। सत्तारुढ कांग्रेस एमाले थ्रेस होल्ड पनि घटाउन चाहन्छन्। हाल संघीय निर्वाचनमा ३ प्रतिशत र प्रादेशिक निर्वाचनमा १५ प्रतिशत थ्रेस होल्डको व्यवस्था छ। एमाले महासचिव शंकर पोखरेलले दुई दलीय व्यवस्थाका विषयमा बहस गराइरहेका छन्। उनले १० प्रतिशत थ्रेस होल्ड राख्नुपर्ने विषयमा छलफल गराइरहेका छन् । कांग्रेस एमालेको रुचि समान छन् ? संविधान संशोधन अगाडिको चरणका लागि दुई दल सम्मलिति कार्यदल गठन गर्ने निर्णय गरेको छ। उक्त कार्यदलले साझा सहमतिमा संविधान संशोधन हुन्छ। संशोधन अहिले नै गरिहाल्ने मिडियाले प्रचार गरेजस्तो हैन। यति संवेदनशील विषयमा समय लाग्छ। रमेश लेखक, गृहमन्त्री, कांग्रेस नेता संविधान संशोधन गर्नुपर्ने विषयमा कांग्रेस एमालेको समान मत छ। सैद्धान्तिक रूपमा कांग्रेस एमाले गठबन्धन सरकार निर्णयको आधार नै संविधान संशोधन हो। संविधान संशोधनका एजेन्डामा पनि उनीहरूका धारणा करिबकरिब समान नै देखिएका छन्। दुवै दल निर्वाचन प्रणालीमा संशोधन चाहान्छन्। दुवै दल समानुपातिकको संख्या घटाउने र प्रत्यक्षको संख्या बढाउनुपर्ने पक्षमा पनि एक मत छन्। समानुपातिक प्रणालीमा देखिएको विकृति अन्त्य गर्नुपर्नेमा कांग्रेस एमाले एक ठाउँमा छन्। कांग्रेस प्रवक्ता डा प्रकाशशरण महतले निर्वाचन प्रणालीमा परिवर्तन आवश्यक रहेको बताएका छन्। एमाले उपमहासचिव ज्ञवालीले पनि स्थिरताका लागि निर्वाचन प्रणालीलगायत विषयमा परिमार्जन आवश्यक देखिएको बताए। सबैभन्दा पेचिलो विषय निर्वाचन प्रणाली हो। अहिले निर्वाचन प्रणालीका कारण कुनै पनि दलको स्पष्ट बहुमत आउने संभावना अत्यन्त न्यून हुन्छ। एउटा दलको बहुमत नआउने अवस्थामा स्थिर सरकारको परिकल्पना असम्भव जस्तै हुन्छ। हाल नेपालमा मिश्रित निर्वाचन प्रणाली छ। प्रत्यक्ष निर्वाचितबाट ६० प्रतिशत र समानुपातिकबाट ४० प्रतिशत जनप्रतिनिधि निर्वाचित हुने व्यवस्था छ। जसले गर्दा २०७४ र ०७९ सालका दुवै निर्वाचनमा कुनै पनि दलको बहुमत आउन सकेन। जसले गर्दा २०७४ मा दुईपटक र २०७९ मा ४४ पटक सरकार बनेको अवस्था छ। अर्कोतिर यो निर्वाचन प्रणाली अत्याधिक महँगो पनि छ। सामान्य व्यक्तिले निर्वाचनमा उठ्न सक्ने अवस्था नै छैन। जसले गर्दा व्यापारी, ठेकेदारको राजनीतिमा हालीमुली भइरहेको छ। संविधान संशोधनका विषयमा गृहकार्य गर्न कांग्रेस र एमालेका ३३ जना सदस्य रहेको कार्यदल बनाउने सहमति भएको छ। त्यसले कस्तो खालको संशोधन आवश्यक हुन्छ भनेर खाका बनाउँछ। कांग्रेस र एमालेमा सहमति भइसकेपछि अन्य पार्टीसँग पनि छलफल चलाउँछ। सर्वसाधारणको धारणा पनि लिएर यो प्रक्रियालाई अगाडि बढाउँछ। श्याम घिमिरे, प्रमुख सचेतक, कांग्रेस एमाले सचिव गोर्कण विष्टले संविधान संशोधनको मूल एजेन्डा निर्वाचन प्रणाली रहेको बताए। उनले एक कार्यक्रममा भने, यो निर्वाचन प्रणालीकै कारण धेरै विकृति विसंगति आएका छन्। त्यसकारण संशोधन मुख्य ऐजन्डा नै निर्वाचन प्रणाली हो। इमान्दार र सामान्य राजनीतिककर्मीले निर्वाचनमा उठ्न नै नसक्ने अवस्था रहेको समेत उनले स्वीकार गरेका छन्। प्रक्रियाको टुंगो बाँकी संविधान संशोधनको अन्तरवस्तुमा छलफल भइरहेको एमाले मुख्य सचेतक बर्तौलाले जानकारी दिए। आन्तरिक छलफलमा नै छौं। कसरी संशोधन प्रक्रिया थाल्ने, कस्तो संरचना बनाउने विषयमा आन्तरिक गृहकार्य भइरहेको छ, उनले भने। उच्चस्तरीय आयोग बनाउने, दलहरूले कार्यदल बनाएर गर्ने, सरकारले प्रस्ताव गरेर संविधान संशोधन अघि बढ्ने, मुख्य दलको संयन्त्र बनाएर अघि बढ्ने वा दलका बीचमा सहमति गरेर संविधान संशोधन गर्ने भन्ने लगायतका विषयमा दलहरू नै टुंगोमा पुगेका छैनन्। एमाले मुख्य सचेतक बर्तौला पनि कुन संरचनामा अघि बढ्ने भन्ने विषयमा टुंगो पुगेपछि मात्रै प्रक्रियाको कुरा आउने बताए। कांग्रेस मुख्य सचेतक घिमिरेले कांग्रेस एमालेको कार्यदलले संविधान संशोधनका एजेन्डा तय गर्ने जानकारी दिए। कार्यदलले कस्तो खालको संशोधन ल्याउनु आवश्यक हुन्छ भनेर खाका तयार गर्ने छ , कांग्रेस र एमालेमा सहमति भइसकेपछि अन्य पार्टीसँग पनि छलफल चलाउने छ। उनले भने। कांग्रेस प्रमुख सचेतक घिमिरेका अनुसार त्यसपछि सर्वसाधारणको धारणा पनि लिएर यो प्रक्रियालाई अगाडि बढाउने छ। उनले भने, यो विषय भनेको कांग्रेस र एमाले मिलेर सरकार बनाए जस्तो तुरुन्तै हुने कुरा हैन। समय लाग्छ हुन चाहिँ हुन्छ। सातबुँदे सहमतिमा संविधान संशोधनको विषय प्रवेश भयो। मूलतः निर्वाचन पद्धतिमा परिवर्तन आवश्यक छ। समावेशीतालाई यथास्थितिमा राखेर संशोधन गर्न सकिन्छ। यसले एउटा व्यवस्थालाई मद्दत गर्छ भन्ने कुरा हो। यद्यपि यी विषयमा औपचारिक रूपमा छलफल अगाडि बढिसकेको छैन।डा प्रकाशशरण महत, प्रवक्ता, कांग्रेस अब के हुन्छ ? यो कार्यकालमा हुन्छ ? पहिला सत्तारूढ दलको संरचना बन्छ। त्यसपछि यो १० वर्षमा के राम्रो भयो। संविधान दुर्भल पक्ष के भए। त्यसमा मसिनो ढंगल छलफल हुन्छ। त्यो संरचनाले संविधान संशोधनका एजेन्डा ल्याउँछ। सत्तारुढ कांग्रेस एमाले यही कार्यकाल संविधान संशोधन गरेर २०८४ को निर्वाचन जान चाहन्छन्। ०८४ अघि नै संविधान संशोधन गर्नेमा उनीहरू दृढ छन्। संविधान संशोधनका लागि संघीय सांसदमा दुईतिहाइ बहुमत चाहिन्छ। कांग्रेस एमालेसहितका सत्तारुढ दलमा दुईतिहाइ पुग्न गह्रो छ । प्रतिनिधिसभामा साना दलसँगको सहकार्य गर्दा पुग्छ तर राष्ट्रिय सभामा दुईतिहाइ पुग्दैन । संघीय सांसदमा कांग्रेस एमालेको मात्रै दुईतिहाइ संख्या नपुग्ने भएका कारण अन्य दलको सहमतिमा संविधान संशोधन प्रक्रिया अघि बढाउने पक्षमा सत्तारुढ दल देखिएका छन्। संशोधन जरुरी केमा ? पहिला समीक्षा अनि संशोधन राजनीतिक स्थायित्वका लागि समिक्षा गरेर संविधान संशोधन आवश्यक रहेको विज्ञहरूको मत छ। संविधानसभाको संवैधानिक समितिका सभापति नीलाम्बर आचार्यले संविधानको अभ्यासको समिक्षा गरेर मात्रै अघि बढ्नु पर्ने बताउँछन्। पहिलो त समीक्षा गर्नुपर्यो, त्यो पनि भरपर्दो समिक्षा हुनुपर्यो। त्यसपछि आवश्यक परेमा मात्रै संविधान संशोधनको बाटो लाग्नुपर्छ, उनले भने। उनले यो १० वर्षमा संविधानको अभ्यासले राम्रो परिणाम दिन नसकेको बताए। संविधानविद् आचार्यले कार्यपालिका, न्यायपालिका र व्यवस्थापिका तीन अंगको विश्वनियतामा ह्रास आएको बताए। अभ्यासमा कहाँकहाँ, केके गल्ती भयो, बेठिक भयो, कहाँ के कमजोरी भए, संशोधन नै गरेर पनि ती अभ्यासका भएका कमजोरीलाई कानुन, नियमावलीबाटै पनि सच्याउन सकिन्छ, त्यो पनि सकिएन भने मात्रै संशोधनको कुरा आउँछ, उनले भने, तीनै अंगको विश्वनियतामा किन हस आयो। संविधान संशोधन गर्ने भन्दै बनेको सरकार ५ महिना भइसक्दा पनि कुनै प्रक्रिया अघि नबढेको पनि उनले आशंका व्यक्त गरे। पहिला त संविधानको समीक्षा गर्नुपर्यो, त्यो पनि भरपर्दो हुनुपर्यो। त्यसपछि आवश्यक परेमा मात्रै संविधान संशोधनको बाटोमा लाग्नुपर्छ। यो १० वर्षमा संविधानको अभ्यासले राम्रो परिणाम दिन सकेको छैन। कार्यपालिका, न्यायपालिका र व्यवस्थापिका तीन अंगको विश्वनियतामा ह्रास आएको छ। नीलाम्बर आचार्य, संविधानविद् संशोधन गर्नुपर्ने विषयमा निर्वाचन प्रणाली प्रमुख रूपमा आएको छ। शासकीय स्वरूपमा प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र विज्ञहरू सम्मिलित मन्त्रिपरिषद् हुनुपर्ने माओवादी केन्द्रले एजेन्डा अघि सारेको छ। थ्रेस होल्ड बढाउने, स्थानीय तहको संख्या घटाउने लगायतका विषयमा बहसमा छन्। हल ७५३ स्थानीय तह छन्। यी स्थानीय तह धेरै भएको भन्दै घटाउन पर्ने आवाज उठिरहेको छ। उपराष्ट्रपति नै राष्ट्रिय सभाको अध्यक्ष हुनुपर्ने विषय उठेको छ। मुख्यमन्त्रीको प्रत्यक्ष निर्वाचनबाट चुनिनुपर्ने विषय उठेको छ। नेपाल बार एसोसिएसनले संवैधानिकपरिषद्, न्यायपरिषद्, न्यायाधीशको सार्वजनिक सुनुवाइ, उच्च अदालतको न्यायाधीशको सार्वजनिक सुनुवाइको व्यवस्था खारेज गर्नुपर्ने, संवैधानिक परिषद्मा प्रधानन्यायाधीश हटाउनु पर्ने,राजनीतिक आस्था र भागबन्डाका आधारमा न्यायपरिषद्को सदस्य बन्ने कानुनविद्हरूले त्यो पदलाई सर्वोच्च अदालत जाने भर्याङ बनाउन खोजेपछि बारले ६५ वर्ष कटेकाहरूलाई मात्रै सदस्य बनाउनुपर्नेलगायत प्रस्ताव गरेको छ। कांग्रेसले नै अघि सारेको संविधान संशोधनको विषयमा कांग्रेसले के गर्दै छ भन्ने कुरै भएन। कांग्रेस संविधान संशोधनका विषयमा स्पष्ट छ। दुई दलबीच एउटा कार्यदल बन्ने र कार्यदलले काम गर्ने भन्ने सहमति भएको हो। कार्यदल बनेपछि बल्ल छलफल सुरु हुन्छ। पूर्णबहादुर खड्का, उपसभापति, कांग्रेस प्रतिपक्ष दल तातिए बरु प्रतिपक्ष दलहरू संविधान संशोधनका विषयमा तातिएका छन्। नेकपा माओवादी केन्द्रले तीन एजेन्डा अघि सारेको छ। भने नेकपा एकीकृत समाजवादी संयन्त्र नै बनाएर अघि बढेको छ। राप्रपाले यसमा चासो देखिएको छ। मधेशबादी दलहरूले यो विषयमा गम्भीर देखिएका छन्। माओवादी केन्द्रले तीन एजेन्डा अघि सारेको छ। प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र विज्ञहरू सम्मिलित मन्त्रिपरिषद् तीन एजेन्डा ल्याएको छ। एकीकृत समाजवादी संविधान संशोधन सुझाव कार्यदल नै बनाएको छ। हालै भएको स्थायी कमिटीको बैठकले उपाध्यक्ष प्रकाश ज्वालाको नेतृत्वमा सात सदस्यीय कार्यदल गठन गरेको हो। जसमा गरिमा शाह, गणेश विक, बलदेव चौधरी, रामचन्द्र यादव, घनप्रसाद गौतम र राजन राई सदस्य छन्।"
"जाजरकोटमा फेरि भूकम्प, टहरामै त्रसित स्थानीय","जाजरकोट : जाजरकोट बारेकोट गाउँपालिका५ नायकवाडाका मोतीलाल विश्वकर्मा बिहीबार बिहान उठ्ने तरखर गर्दै थिए। एक्कासि भूकम्पले जमिन हल्लिन थाल्यो, सुतिरहेकी छोरीलाई काखमा च्यापेर बाहिर निस्के। दुई वर्षअघि पत्नीको मृत्यु भएपछि सात वर्षकी छोरीको जिम्मा उनकै काँधमा छ। आर्थिक अभावले गर्दा भूकम्प गएको वर्ष दिन बितिसक्दा पनि उनी टहरामै गुजारा चलाउन बाध्य छन्। गत वर्ष जस्तै ठूलो भूकम्प आउँछ कि भन्ने चिन्ताले उनी दिनभर त्रसित भैरहे। टहरामा चिसो निकै भएपछि गत वर्षको भूकम्पले चर्किएर ढल्ने अवस्थामा पुगेको घरमै सुत्ने गरेका नायकवाडा दीपबहादुर सिंह पनि भूकम्पको झड्काले झसंग भए। निन्द्रा ब्युझिसकेको थियो। चिसोले गर्दा बाहिर निस्किन सकेको थिइन्, उनले भने, एक्कासि भूकम्पले सुतिरहेको बेड र घर हल्लाउन थालेपछि सबै परिवार बाहिर निस्क्यौं। फेरि भूकम्प आउँछ कि भन्ने त्रासले घरभित्र पसेनौं। बाहिरै आगो तापेर बस्यौ। बिहीबार बिहान ६ बजेर ३६ मिनेटमा जाजरकोटमा भूकम्प गयो। टहरामा दिन बिताइरहेका अरूमा त्रास फैलियो। ४ दशमलव २ म्याग्निच्युडको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। केन्द्रका अनुसार जिल्लाको बारेकोट गाँउपालिका५ नायकवाडालाई केन्द्रविन्दु बनाएर भूकम्प गएको हो। गत वर्ष कात्तिक १७ गते बारेकोट गाउँपालिका१ रामीडाँडा केन्द्र विन्दु भएर ६ दशमलव ४ म्याग्निच्युडको भूकम्प गएको थियो। उक्त भूकम्पका कारण जाजरकोट र रुकुम पश्चिममा १ सय ५४ जनाको ज्यान गएको थियो। हजारौ निजी घर, विद्यालय र सार्वजनिक भवनमा क्षति पुगेको थियो। भूकम्प गएको १४ महिना पुग्न लाग्दा पनि सरकारी बेवास्ताले गर्दा पीडितहरूको बिजोग छ। भूकम्पपीडितहरू चिसोले गर्दा बिरामी पर्न थालेका छन्। कठ्याग्रिँदो चिसोमा टहरामा झनै चिसो हुने गरेको पीडितहरूको गुनासो छ। टिनको टहरामा शीत चुहिने भएकाले पीडितहरू निकै मारमा परिरहेका छन्। नलगाड नगरपालिका४ सार्कीवाडाकी धनमाया विक २१ दिनकी सुत्केरी हुन्। टिनको टहरामा बास छ। उनले भनिन्, चिसोले निकै सताउने गरेको छ। चिसोले गर्दा मलाई ज्वरो आउने र टाउको दुख्ने समस्या देखिन थालेको छ। सानो बाबुलाई कसरी जोगाउने भन्ने चिन्ता छ। उनी जस्तै भर्खर सुत्केरी भएका आमा र नवजात शिशुहरू बिरामी पर्न थालेपछि उनीहरूलाई चिसोबाट जोगाउन निकै सकस भैरहेको वडाध्यक्ष बद्री पन्तले बताए। अस्थायी टहरामा बस्दै आएका भूकम्पपीडितहरू चिसोले बिरामी पर्न थालेका छन्। नवजात शिशु, बालबालिका, सुत्केरी र ज्येष्ठ नागरिक चिसोको मारमा परेको वडाध्यक्ष पन्तको भनाइ छ। सोही वडाकी प्रेमा रावलले चिसोले गर्दा छोराछोरीलाई रुघाखोकीले निकै सताएको गुनासो गरिन्। पोहोरसालको हिउँद पनि टहरामै बितायौ। वैशाख जेठको गर्मी सह्यौं। यो हिउँद कसरी काट्ने हो। चिसोले मरिन्छ कि भन्ने चिन्ताले सताइरहेको छ उनले भनिन्, एकसरो लुगाले मुटु छेड्ने सिरेटो छेक्नै मुस्किल पर्छ। चिसोले रातभर निन्द्रा नै लाग्दैन। न्यानो घरमा कहिले बस्न पाइएला ? चिसोका कारण केही दिनयता झाडापखाला, ज्वरो, रुघाखोकीका बिरामी बढिरहेको नलगाड नगर अस्पतालका डा विशाल उप्रेतीले बताए। चिसो थेग्न नसक्दा गत वर्ष जाजरकोटमा त्रिपाल र अस्थायी टहरामा ३८ जनाको ज्यान गयो भने झन्डै ६ हजार बालबालिका, वृद्धवृद्धा, सुत्केरी र गर्भवती बिरामी परेका थिए। जिल्ला अस्पताल जाजरकोटका प्रमुख डा सुनील पुनले चिसोका बिरामी बढे पनि असामान्य अवस्था नरहेको तर सचेत रहन सबै स्वास्थ्य संस्था र स्वास्थ्यकर्मीलाई आग्रह गरका छांै। सर्वसाधारणलाई पनि चिसोबाट जोगिन उनले आग्रह गरे। सरकारले अस्थायी आवासकै दोस्रो किस्ता रकम दिन सकिरहेको छैन। तर, पीडितहरू भने घर बनाउनका लागि सरकारी अनुदान कुरेर बसिरहेका छन्। भूकम्पपीडितका लागि अस्थायी आवास बनाउन संघीय सरकारले २ किस्तामा २५२५ हजारका दरले रकम दिने गरी कार्यविधि बनाएको थियो। तर, अझै पनि झन्डै ७५ प्रतिशत भूकम्पपीडितले दोस्रो किस्ताबापतको रकम पाउन सकेका छैनन्। जाजरकोटका प्रमुख जिल्ला अधिकारी मेखबहादुर मंग्रातीका अनुसार अहिलेसम्म झन्डै ११ हजार लाभग्राहीलाई मात्र दोस्रो किस्ताबापतको २५ हजार रकम दिइएको छ। जाजरकोटमा ४० हजार ४१ लाभग्राही कायम गरिएकोमा अझै २९ हजारले दोस्रो किस्ता रकमसमेत पाउन सकेका छैनन्। स्थानीय तहमा गएर होल्ड भएको रकमबाहेक अझै दोस्रो किस्ताका लागि ६० करोड रुपैयाँ आवश्यक पर्छ। उक्त रकम राष्ट्रिय विपद् न्यूनीकरण तथा व्यवस्थापन प्राधिकरणमार्फत सरकारसँग माग गरेको हप्ता दिन भइसक्दा पनि प्राप्त हुन सकेको छैन। त्यस्तै रुकुमपश्चिममा ३४ हजार ९ सय ९७ लाभग्राही कायम गरिएकोमा करिब १६ हजारले दोस्रो किस्ताबापतको रकम पाएको प्रमुख जिल्ला अधिकारी कुलबहादुर जिसीले बताए। अहिलेसम्म क्षतिको पूर्णविवरण अर्थात् डिटेल ड्यामेज एसिस्मेन्ट (डीडीए) पनि हुन सकेको छैन, जसले पुनर्निर्माण कहिले हुने हो भन्ने अन्योल छ। पुनर्निर्माणको कार्यविधि नबन्दा समस्या भइरहेको जिल्ला समन्वय समितिका प्रमुख कालीबहादुर खत्रीले बताए। कार्यविधि मन्त्रिपरिषद्मा गएको छ भन्ने सुनिएको छ, त्यसपछि क्षतिग्रस्त संरचनाको पुनर्मूल्यांकन काम पनि होला, उनले भने, सरकारले छिटोभन्दा छिटो पुनर्निर्माणको प्रक्रिया थाल्न ढिला गर्नुहुँदैन। नत्र पीडितको अवस्था झनै बिजोग हुनेछ।"
सर्वोच्चद्वारा निर्देशनात्मक आदेश : दूरसञ्चार कम्पनीहरूको कानुनबमोजिम प्रभावकारी नियमन गर्नू,"काठमाडौं : सर्वोच्च अदालतले दूरसञ्चार सेवा प्रदायकका रूपमा अनुमतिपत्र प्राप्त कम्पनी लगायतका सबै व्यक्तिहरूको कानुनबमोजिम प्रभावकारी नियमन गर्न, गराउन दूरसञ्चार प्राधिकरणका नाममा निर्देशनात्मक आदेश जारी गरेको छ। न्यायाधीश सपना प्रधान मल्ल र टेकप्रसाद ढुंगानाको संयुक्त इजलासले प्राधिकरणका नाममा बिहीबार संछिप्त आदेश जारी गरेको हो। प्रतिनिधिसभा सदस्य अमरेशकुमार सिंहले रिट निवेदन दायर गरेका थिए। ऐनसेलले दूरसञ्चार नियमावलीबमोजिम चुक्ता पुँजीको पाँच प्रतिशत सेयर खरिद बिक्री वा नामसारि गर्नुपूर्व नेपाल दूसञ्चार प्राधिकरणको अनुमति वा स्वीकृति लिनुपर्नेमा अनुमति नलिएको दाबी गर्दै रिट दायर गरिएको थियो। रिटमा एनसेल आजिईंटा, नेपाल दुर सञ्चार प्राधिकरण, स्पेक्ट्रोलाइट बेलायति कम्पनी स्वामित्व रहेको शतिसलाल आचार्य, सुनिभेरा क्यापिटल भेन्चर्स, प्रधानमन्त्री तथा मन्त्रिपरिषद्को कार्यालय लगायतलाई विपक्षी बनाइएको थियो। सर्वोच्चले विदेशी लगानी रहेको ऐनसेलको शेयर संरचनामा पटकपटक परिवर्तन भई सेयरको स्वदेश र विदेशमा खरिद बिक्री हुँदा अनुमति प्राप्त व्यक्तिले पालना गर्नुपर्ने कानुन बमोजिमको शर्त एवं प्रक्रिया र नियमनकारी निकायको नियमनका सम्बन्धमा केही गम्भीर समस्या र प्रवृत्तिहरू देखा परेको उल्लेख गर्दै निर्देशनात्मक आदेश जारी गरिएको हो। आगामी दिनमा विदेशी लगानी भएका कम्पनीहरूको सञ्चालन र नियमनमा स्पष्टता तथा प्रभावकारिता अभिवृद्धिका लागि सम्बन्धित पक्षलाई केही निर्देशनहरूसमेत जारी गर्न आवश्यक देखिएको आदेशमा उल्लेख छ। व्यवसायी आचार्यको कम्पनीले यसअघि ऐनसेलको ८० प्रतिशत सेयर खरिद गरेको थियो। त्यस्तै आचार्यकी श्रीमती भावना सिंहका नाममा रहेको सुनिभेरा क्यापिटल भेन्चर्सका नाममा २० प्रतिशत ऐन सेलको सेयर खरिद बिक्री भएको थियो। उक्त सेयर खरिद बिक्री गर्दा नेपालको कानुनको पालना नगरी कर छल्ने उद्देश्यले कम मूल्यमा सेयर बिक्री गर्न भएको सम्झौतालाई मान्यता नदिन माग गर्दै रिट दायर गरिएको थियो। रिट निवेदन खारेज गर्ने ठहर गरे तापनि सर्वोच्चले निर्देशनात्मक आदेश दिएको हो। आदेशमा भनिएको छ, एनसेल आजियाटा लिमिटेडले दूरसञ्चार ऐन, २०५३, दूरसञ्चार नियमावली २०५४ र नेपाल दूरसञ्चार प्राधिकरण (अनुमतिपत्र व्यक्तिको सेयर खरिद बिक्री) विनियमावली,२०७६ र अनुमतिपत्रको शर्तसमेत अक्षरंशः परिपालना गर्दै पारदर्शी र विधिसम्मत तरिकाले सेवा सञ्चालन गर्नू भनी निर्देशनात्मक आदेश जारी गरिएको छ, आदेशमा भनिएको छ, अनुमतिपत्र प्राप्त एनसेललगायतका सबैंको कानुनबमोजिम प्रभावकारी नियमन गर्नू, गराउनू भनी दूरसञ्चार प्राधिकरणका नाममा निर्देशनात्मक आदेश जारी गरिदिएको छ। आजियाटा इन्भेस्टमेन्ट, (युके), स्पेक्ट्रलाइट (युके) लिमिटेडबीच भएको सेयर बिक्री सम्झौता पूर्वस्वीकृतिका लागि पेस नगरेको, प्राधिकरणले पटकपटक पत्राचारसम्म गरेको र यथास्थितिमा स्वीकृत दिन नसकिने भनि निर्णयसमेत भएको थियो। एनसेलविरुद्ध ठूला करदाता कार्यालयसमेत भएको रिटमा सर्वोच्चको बृहत् पूर्ण इजलासले एनसेलले पूर्ण खुलासाको सिद्धान्तविपरीत कार्य गरेको र बुझाउनुपर्ने कागजात नबुझाएको ठहर गरेको थियो।"
स्टार्टअप उद्यम कर्जामा ५ हजार प्रस्ताव,"काठमाडौं : नयाँ ज्ञान र सोच भएका, तर आर्थिक स्रोत नभएका उद्यमीका लागि सरकारले १ अर्ब बजेट छुट्यायो। स्टार्ट अप कर्जा कार्यक्रममार्फत वार्षिक ३ प्रतिशतमा ऋण दिने निर्णय गर्यो। उद्योग, वाणिज्य तथा आपूर्ति मन्त्रालयले स्टार्टअप उद्यम कर्जा सञ्चालन कार्यविधि बनायो। औद्योगिक व्यवसाय विकास प्रतिष्ठानले भदौ ११ देखि ३१ गतेसम्म स्टार्टअप उद्यमलाई सहुलियतपूर्ण कर्जाका लागि आह्वान गर्यो। जसमा ५ हजार बढी प्रस्ताव परे। प्रत्येक परियोजनालाई ५ लाख मात्रै कर्जा दिइयो भने पनि आधाभन्दा बढी प्रस्तावकको हात खाली हुने अवस्था देखिएको छ। उद्योग मन्त्रालयका अनुसार २० दिनको अवधिमा भौतिक (अफलाइन) र अनलाइन माध्यमबाट ५ हजार १ सय ५८ परियोजना प्रस्ताव परेका छन्। तर, १ अर्ब रुपैयाँ मात्रै बजेट छ। ३ प्रतिशत ब्याजदरमा बिनाधितो कर्जा दिइनेछ। न्यूनतम ५ लाखदेखि २५ लाख रुपैयाँसम्म कर्जा दिन सकिने कार्यविधिमा छ। तर, ५ लाखको दरले कर्जा दिइयो भने २ हजारले मात्र पाउनेछन्। ३ हजार १ सय ५८ जनाको हात खाली हुनसक्ने देखिन्छ। तर, प्राप्त आवेदनमध्ये कर्जा पाउने सूचीमा कार्यविधिअनुसार मापदण्ड पूरा गर्ने मात्रै यस्ता परियोजना प्राथमिकतामा पर्ने मन्त्रालयले बताएको छ। मन्त्रालयका सहसचिव तथा प्रवक्ता बाबुराम अधिकारीले मापदण्ड पूरा गरेका परियोजनाहरूको प्रारम्भिक सूची तयार गरेर व्यावसायिक योजना प्रस्तुतीकरणको लागि आमन्त्रण गरिने जानकारी दिए। उनका अनुसार तोकिएको समयमा प्रस्तुतीकरणका लागि उपस्थित नभएका परियोजनाहरू स्वतः सूचीबाट हट्ने छन्। प्रस्तुतीकरण गरेका परियोजनाहरूको बैंकमार्फत क्रेडिट अप्राइजल गरी ५० वा सोभन्दा बढी अंग प्राप्त गर्ने प्रस्तावलाई प्राप्तांकको आधारमा प्राथमिकीकरण गरी कर्जा प्रवाह गर्ने बैंकमा सिफारिस गरिनेछ। सिफारिसमा परेका उद्यमीहरूले बंैकको नियमानुसार साँवा र ब्याज रकम तोकिएको समयमा चुक्ता गरिसक्नुपर्ने छ, उनले भने। सो रकम परिचालन गर्न राष्ट्रिय वाणिज्य बैंकसँग सम्झौता भइसकेको छ। साथै, बिनाधितो भएका कारण जोखिम कम गर्न प्रवाहित कर्जा सुरक्षणका लागि निक्षेप तथा कर्जा सुरक्षण कोषसँग सम्झौता भएको छ। कार्यविधिले स्टार्टअप उद्यम कर्जा प्राप्त गर्न उद्यमहरूको निश्चित योग्यता तोकेको छ। सोही योग्यता र कार्यविधिलाई आधार मानी प्राप्त परियोजनाहरूको प्रारम्भिक सूची तयार गर्न प्रतिष्ठानले नियमअनुसार गठन गरेको मूल्यांकन समितिले मापदण्डबमोजिम छनौट प्रक्रिया अगाडि बढाएको छ। विशेष गरेर स्टार्टअप उद्यम भनेर वस्तु, सेवा र प्रक्रियाको विकास, उत्पादन, सञ्चालन र वितरणमा नवीन अन्वेषण एवं सिर्जनशील सोचको प्रयोग गरी व्यवसायका रूपमा सञ्चालन भएका र स्तरोन्नतिको सम्भावना रहेका उद्यमलाई तोकिएको छ। सरकारले समय नवीनतम र सिर्जनशील सोच भएका युवामहिलाका लागि यस्तो खाले बिनाधितो सहुलियत कर्जाले स्वदेशमै गरिखाने वातावरण भने बनाउन खोजेको छ। स्वदेशमै केही नयाँ गर्ने सोच, योजना, सीप र क्षमता भएका युवाहरूलाई ढुक्कले लगानी गरी स्वदेशमै रोजगारी र व्यवसाय बढाउन एउटा पुलको काम गर्न सक्छ। उक्त कार्यविधि जारी भएको अवसरमा प्रधानमन्त्री केपी शर्मा ओलीले साना पुँजीबाट धेरै उद्योगहरू स्थापना गर्न युवालाई आग्रह गरेका थिए। उनले नवीन र सिर्जनशील सोचका साथ युवा र महिलाहरूले कामका लागि विदेश नगई स्वदेशमै रोजगारी र आयका अवसर खोज्न सुझाएका थिए। आन्तरिक उत्पादनबाट आयात विस्थापन गर्न, गरिबी घटाउन, राष्ट्रिय आत्मविश्वास वृद्धि गर्न र दिगो विकासका लक्ष्यहरू हासिल गर्न युवा उद्यमशीलतालाई व्यापक बनाउन पनि प्रधानमन्त्री ओलीले जोड दिएका थिए। स्टार्टअप उद्यम कर्जा पाउने सुचीमा यस्ता परियोजना प्राथमिकतामा योग्यता भएका परियोजनाहरूलाई प्रारम्भिक सूचीमा समावेश गरिनेछन्। जसमा नवीन एवं सिर्जनशील सोचलाई उद्यम व्यवसायका रूपमा रूपान्तरण गरी तीव्र वृद्धिको सम्भावना भएको वा नभएको विषयमा मूल्यांकन समितिमा छलफल हुनेछ। उद्योगको रूपमा दर्ता भएको उद्यमलाई स्टार्टअप उद्यम मानिने कार्यविधिमा उल्लेख छ। प्रस्तावको साथमा संलग्न गर्नुपर्ने कागजातमध्ये उद्योगको दर्ता र नवीकरणको प्रमाणपत्र प्रतिलिपि, स्थायी लेखा नम्बरको आर्थिक वर्षको कर चुक्ता प्रमाणपत्रको प्रतिलिपि संलग्न गरेको प्रस्तावहरूलाई मात्र प्रारम्भिक सूचीमा समेटिने छन्। तोकिएको ढाँचामा र रितपूर्वक प्रस्ताव फाराम भरेको प्रस्तावलाई मात्र प्रारम्भिक सूचीमा समावेश गर्ने र एक उद्यमीले एकभन्दा बढी प्रस्ताव पेस गर्न नपाइने भएकाले यदि कसैले एकभन्दा बढी प्रस्ताव पेस गरेको पाइएमा सबै प्रस्तावलाई प्रारम्भिक सूचीबाट हटाउने छ, सहसचिव अधिकारीले भने, मूल्यांकनकर्ताले प्रस्तावउपर अध्ययन गर्दा प्रस्तावका विवरण र उद्देश्य स्पष्ट नखुलेको, विगतमा गरेको कार्य र कारोबार उल्लेख नभएका प्रस्तावहरूलाई प्रारम्भिक सूचीमा समावेश नगर्ने, मूल्यांकनकर्ताले प्रस्तावउपर अध्ययन गर्दा प्रस्तावका विवरण र उद्देश्य स्पष्ट नखुलेको, विगतमा गरेको कार्य र कारोबार उल्लेख नभएका प्रस्तावहरूलाई प्रारम्भिक सूचीमा समावेश नगर्ने भनिएको छ। यससँगै, व्यवसायको उद्देश्यअनुरूप हालको व्यावसायिक क्रियाकलाप मेल नखाएको, प्रस्तावमा उल्लेख गरेको विवरण र पेस गरेको कागजात फरक परेका प्रस्तावहरू प्राथमिकतामा पर्दैनन्। तोकिएको मापदण्डको आधारमा निवेदन प्रस्तावहरू विश्लेषण गरी प्रारम्भिक सूची औद्योगिक व्यवसाय विकास प्रतिष्ठानको वेबसाइटमार्फत प्रकाशन गरिने बताइएको छ। प्राप्त कर्जा भुक्तानी अवधि बढीमा ५ वर्ष कर्जा प्रवाह गर्नुअघि बैंकले परियोजनाको स्थलगत अध्ययन गरी सिफारिस भएका प्रस्तावकसँग तोकिएको नियमअनुसार सम्झौता गर्नुपर्ने छ। जसमा बैंकले कर्जा प्रवाह गर्ने तरिका, कर्जाको सीमा, किस्ता बुझाउनुपर्ने अवधि, ब्याजदर, साँवा फिर्ता र ब्याज भुक्तानीको अवधि तथा प्रक्रियाबारे सम्झौता गर्नुपर्ने छ। सम्झौतामा कर्जाको अवधि अधिकतम ५ वर्षमा नबढाइ ढिलोमा कर्जाको पहिलो किस्ता लिएको १ वर्षपछि साँवा र ब्याजबापतको रकम फिर्ता गर्न प्रारम्भ गर्नुपर्ने व्यहोरासमेत उल्लेख गर्नुपर्ने छ। कर्जाको ब्याजदर वार्षिक ३ प्रतिशत हुनेछ। कर्जा प्रवाह गर्ने बैंकले असुलउपर गरेको साँवा र सोको ब्याज रकम खातामा जम्मा गर्नुपर्ने छ। बैंकले कर्जा प्रवाह गर्दा प्रशासनिक वा सेवा शुल्कबापत सम्बन्धित उद्यमीबाट कर्जा रकमको अधिकतम ०१ प्रतिशतसम्म सेवा शुल्क लिन सक्नेछ। सम्झौता भएपछि सम्बन्धित बैंकले उद्यमीलाई ७ कार्यदिनभित्र कर्जाको प्रथम किस्ता उपलब्ध गराउनुपर्ने छ। यदि कर्जा प्रवाह गर्न नसकिने देखिएमा बैंककले स्पष्ट आधार र कारणसहित सम्बन्धित प्रस्तावक र प्रतिष्ठानलाई लिखित जानकारी गराउनुपर्ने छ। बैंकले कर्जा प्रवाह गर्दा बढीमा ५ लाखसम्मको कर्जाको हकमा १ किस्ता, १५ लाखसम्मका लागि २ किस्ता र सोभन्दा माथिको हकमा ३ किस्तामा कर्जा रकम उपलब्ध गराउनुपर्ने छ। उपलब्ध गराइएको प्रथम किस्ताको रकम सम्बन्धित उद्यमीले स्टार्टअप उद्यममा कर्जा प्रयोग गरेको पुष्ट्याइँसहित थप किस्ता माग गरेमा बैंकले निरीक्षण गरी प्रगतिको आधारमा थप कर्जा रकम उपलब्ध गराउन सक्ने व्यवस्था छ। यससँगै, बैंकले प्रवाह गरेको कर्जाको विवरण ७ दिनभित्र प्रतिष्ठानलाई दिनुपर्ने छ। बैंकले कर्जा प्रवाह गर्दा स्वीकृत व्यवसाय वा परियोजना धितोको रूपमा राख्नुपर्ने छ। तर, व्यवसाय वा परियोजनाको बिमा उद्यमी स्वयम्ले गर्नुपर्ने छ। कर्जा लिएको उद्यमीले सम्झौतामा लेखिएबमोजिम कर्जाको साँवा र ब्याज भुक्तानी गर्नुपर्ने छ। तर, कुनै उद्यमीले किस्ता अवधि अगावै कर्जा भुक्तानी गर्न चाहेमा अतिरिक्त शुल्क लाग्ने छैन। कर्जाको साँवा र ब्याज भुक्तानी नगरेमा त्यस्ता उद्यमीबाट बैंकले प्रचलित कानुनबमोजिम कर्जा असुलउपर गर्न सक्ने व्यवस्था छ। प्राप्त हुने रकम तीन दिनभित्र खातामा दाखिला गर्नुपर्ने छ। यस कार्यविधिबमोजिम प्रवाह हुने कर्जाको असुली तथा अनुगमन गर्ने दायित्व बैंकको हुनेछ। स्वदेशी उद्यमीलाई २५ लाखसम्म सुलभ कर्जा काठमाडौं : स्वदेशी उद्यमीले अधिकतम ६ प्रतिशत ब्याजदरमा न्यूनतम ३ लाखदेखि २५ लाख रुपैयाँसम्म सुलभ कर्जा पाउने छन्। यसका लागि मन्त्रिपरिषद्ले औद्योगिक तथा लगानी प्रबद्र्धन कोष सञ्चालन तथा व्यवस्थापन कार्यविधि, २०८१ पारित गरेको छ। उद्योग मन्त्रालयले मंसिर २८ गतेको मन्त्रिपरिषद्ले उक्त कार्यविधि पारित गरेको जानकारी सूचनामार्फत सार्वजनिक गरेको छ। नयाँ कार्यविधिअनुसार उद्यमीले बैंकले तोकेको धितो दिन नसक्ने अवस्थामा स्वीकृत परियोजनालाई नै कर्जा सुरक्षण धितोका रूपमा राख्न पाउने छन्। उद्यमीलाई सुलभ कर्जा प्रवाह गरेबापत बैंकले सेवा शुल्कबापत कर्जा रकमको अधिकतम ०३ प्रतिशतसम्म लिन सक्छन्। वार्षिक रूपमा उद्यमीबाट असुलउपर गर्नुपर्ने कर्जाको किस्ता असुली ५० प्रतिशतसम्म भएमा असुल भएको ब्याजको १ प्रतिशत, ५० प्रतिशतदेखि ८० प्रतिशतसम्म भएमा असुल भएको ब्याजको १५ प्रतिशत र ८० प्रतिशतभन्दा बढी भएमा २ प्रतिशत सेवा शुल्क लिन सकिने छ। यस्तो कर्जा सबैले पाउँदैनन्। किनभने कार्यविधिले ५ समूहभित्र १९ वटा उपसमूह छुट्याएको छ। विशेष लघु घरेलु तथा साना उद्योग विकासतर्फ, औद्योगिक कच्चा पदार्थ खरिद तथा ढुवानी, प्याकेजिङ, लेवलिङ तथा ब्रान्डिङ, वस्तु विकास र उत्पादन विविधीकरण, उत्पादन, भण्डारण र सुरक्षा, लघु र घरेलु तथा साना उद्योग विकास कार्यका लागि सुलभ कर्जा प्रदान गरिनेछ। यस्तै प्रविधि विकासतर्फ, प्रविधि खरिद, प्रविधि तथा ज्ञान हस्तान्तरण, प्राविधिक सीप विकास तथा तालिम सञ्चालन, नवीनतम प्रविधिको अध्ययन र अनुसन्धान तथा विकाससम्बन्धी कार्यका कर्जा लिन सकिन्छ।"
नारायणी अस्पतालका उपकरण आविष्कार केन्द्रले मर्मत गरिदिने,"वीरगन्ज : वीरगन्जस्थित नारायणी अस्पतालमा बिग्रिएर वर्षौंदेखि प्रयोगमा नआई थन्किएका उपकरण र औजारहरू राष्ट्रिय आविष्कार केन्द्रले मर्मत गरिदिने भएको छ। नारायणी अस्पतालका सूचना अधिकारी डा उदयनारायण सिंहका अनुसार नारायणी अस्पतालमा भेन्टिलेटर, मनिटर, फोटोथेरापी मेसिन, एक्सरे मेसिन, ईसीजी मेसिन, डायलसिस मेसिन, पल्स अक्सिमिटर, सक्सन मेसिन, बेबी वार्मर, अडियोग्राम, एन्स्थेसिया मेसिन, ल्याबकुली मेसिनलगायतका करिब ४ करोड रुपैयाँभन्दा बढी मूल्यका उपकरण र औजारहरू बिग्रिएर वर्षौंदेखि थन्किएका छन्। ती उपकरण र औजारहरू महावीर पुन अध्यक्ष रहेका राष्ट्रिय आविष्कार केन्द्रले मर्मत गरिदिने भएको नारायणी अस्पतालको विकास समितिका अध्यक्ष धीरज गुप्ता रौनियारले जानकारी दिए। अध्यक्ष रौनियारका अनुसार अस्पतालका उपकरण र औजारहरू मर्मतका लागि बिहीबार अस्पताल प्रशासन र केन्द्रबीच लिखित सम्झौता गरिएको छ। उक्त सम्झौतापत्रमा अस्पताल प्रशासनका तर्फबाट मेडिकल सुपरिटेन्डेन्ट डा चुमनलाल दास र केन्द्रका तर्फबाट बायोमेडिकल इन्जिनियर उमेश किरान्तले हस्ताक्षर गरेका छन्। अध्यक्ष गुप्ताका अनुसार बिहीबार भएको सम्झौतापत्रमा अस्पतालमा बिग्रिएर थन्किएका उपकरण र औजारहरू मर्मतका लागि केन्द्रका तीन जना इन्जिनियरसहितको टोली खटिने उल्लेख छ। त्यसबापत केन्द्रलाई अस्पताल प्रशासनले सुरुको एक हप्ताका लागि १ लाख ५० हजार रुपैयाँ शुल्क तिर्ने र एक हप्तामा काम नसकिएमा त्यसपछिको प्रतिदिन १५ हजार रुपैयाँ दरले अस्पतालले केन्द्रलाई दिने सम्झौतापत्रमा उल्लेख छ। उपकरण र औजारहरू मर्मतका क्रममा आवश्यक पर्ने स्पेयर पार्ट्सका सामान भने अस्पताल प्रशासनले बजारबाट खरिद गरेर केन्द्रलाई उपलब्ध गराउनु पर्ने सम्झौतापत्रमा उल्लेख रहेको अध्यक्ष गुप्ताले जानकारी दिए। केन्द्रका बायोमेडिकल इन्जिनियर किरान्तले अस्पतालमा बिग्रिएर थन्किएका उपकरण र औजारहरू आफूहरूले मर्मत गरी पुनः प्रयोगमा ल्याउन सक्ने अवस्थामा पुयाएर अस्पताललाई हस्तान्तरण गरिने बताए। त्यसका लागि बिहीबार सम्झौतापत्रमा हस्ताक्षर गरेलगत्तै केन्द्रको प्राविधिक टोलीले बिग्रिएका उपकरण र औजारहरूको अवस्था र लगत संकलनको काम सुरु गरिसकेको उनले जानकारी गराए।"
एमालेसँग वाक्क भएर कांग्रेस नेताहरूले ओली सरकार फेर्न प्रस्ताव ल्याएका छन् : वर्षमान पुन,"रुकुम पूर्व : नेकपा माओवादी केन्द्रका उपमहासचिव वर्षमान पुनले नेपाली कांग्रेसले वर्तमान सरकारको विकल्प खोजिरहेको दाबी गरेका छन्। प्रधानमन्त्री केपी शर्मा ओली नेतृत्वको सरकारसँग वाक्क भएर कांग्रेसले विकल्प खोजिरहेको उनको दाबी छ। रुकुम पूर्वको भूमेमा माओवादीको अधिवेशनको उद्घाटन गर्दै उनले वर्तमान सरकारप्रति जनतामा पनि घृणा बढ्दै गएकाले कांग्रेस नेताहरूले विकल्पमा छलफल गर्ने प्रस्ताव ल्याएको बताए। एमालेका नेताहरू आएर बीआरआई पनि भयो अब कम्युनिष्टहरू मिलौं भन्नेजस्तो कुरा गरेर कांग्रेस तर्साउन खोज्नुहुन्छ। कांग्रेसका नेताहरू आएर कतिन्जेल बोक्ने हो? एमालेको, ओलीजीका हप्तैपिच्छे एउटाएउटा काण्ड आउँछ, हामी कति दिन बोक्ने हो? भन्नुहुन्छ। उहाँहरू विकल्पमा छलफल गरौं भन्न खोज्नुहुन्छ। हामी रहर गर्नुभएको छ बोक्नुस, भनिरहेका छौं, उनले भने, तर हामी कांग्रेसको विकल्प एमाले र एमालेको विकल्प कांग्रेस भनेर पात्र फेर्ने र विचौलियाहरूको स्वार्थमा काम गर्ने सरकार बनाउन चाहँदैनौं,' उनले भने। पूर्व अर्थमन्त्रीसमेत रहेका उपमहासचिव पुनले माओवादी आगामी २०८४ सालमा हुने चुनावसम्म सरकारमा नजाने बताए। हामी अब सरकारमा जाने होइन। ०८४ सम्म जादैनौं भनेका छौं। सडक र सदनबाट जनताका मुद्दा उठाउँछौं। हामी समाजवादी गणतन्त्रको विकल्पसहित हामी सरकारमा भएका स्थानीय तहहरूमा काम गर्छौं। हिजो हामी क्रान्तिकारी शक्ति थियौं। कांग्रेस एमालेसँग मिल्दा उनीहरूजस्तै हो कि भनेजस्तो देखियो। तर, होइन। हामी समाजवादी गणतन्त्रका लागि काम गर्छौं, उनले भने। उनले सरकार आफैं कुहिएको, भत्किएको वा झरेको अवस्थामा रहेकाले समय आएपछि मात्रै सोच्ने बताए। श्रीलंका र बंगलादेशमा भएको राजनीतिक परिवर्तनबाट पाठ सिकेर माओवादी अघि बढिरहेको उनको भनाइ छ। हाम्रा अध्यक्ष प्रचण्ड नेतृत्वको सरकारले गरेको काम र विपक्षमा हुँदा जनताका एजेण्डा उठाएकै कारण जनताले उपनिर्वाचनमा हामीलाई शहरी क्षेत्रमासमेत धेरै मत दिनुभएको छ। सरकार र विपक्षमा बस्दा माओवादीले राम्रो काम गरेकैले जनमत बढ्दै गएको छ, उनले दाबी गरे। देशमा अहिले पनि सरकारका कारण कुनै पनि बेला बंगलादेशको अवस्था आउने खतरा रहेको उनले टिप्पणी गरे। सरकार एकपछि अर्को गलत काम गरिरहेको छ। त्रिभुवन विश्वविद्यालयमा मेरिटोक्रेसीविरुद्ध सरकारले हस्तक्षेप गरिरहेको छ। राम्रो काम गरिरहेको विद्युत प्राधिकरणमा हस्तक्षेप गर्नेजस्ता कामबाट जनता निरास छन् त्यसैले हामी जनताका एजेन्डा बोक्दै जनतासँगै रहन्छौं,' उनले भने।"
संघीय निजामती सेवा ऐनमा सरकारले ढिलाइ गरेको माओवादीको आरोप,"काठमाडौं : नेकपा माओवादी केन्द्रले संघीय निजामती सेवासम्बन्धी विधेयकलाई अघि बढाउन सरकारले ढिला गर्न खोजेको आरोप लगाएको छ। सिंहदरबारमा शुक्रबार बसेका प्रतिनिधिसभा अन्तर्गतको राज्य व्यवस्था तथा सुशासन समिति बैठकमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक उपर संशोधनकर्तासँगको छलफलका क्रममा माओवादी प्रमुख सचेतक हितराज पाण्डेले विधेयकको छलफलका क्रममा सामान्य प्रशासन मन्त्री उपस्थित नहुनुले सरकारले नै उक्त विधेयकलाई ढिला गर्न खोजेको महसुस भएको बताए। उनले संघीय निजामती सेवासम्बन्धी विधेयक अघि नबढ्दा प्रदेश र स्थानीय सरकारले सहज ढंगले काम गर्न नसकेकाले गम्भीर हुन आग्रह गरे।विधेयकलाई छिटो अघि बढाउनका लागि पटकपटक समितिलाई आग्रह गर्दा कुनै समितिले पनि कुनै ध्यान नै नदिएको उनको भनाइ छ। समितिले शुक्रबार नै संशोधनकर्तासँगको छलफल सम्पन्न गरेको छ। अब बस्ने बैठकमा सरोकारवालासंग छलफल गरेर दफावार छलफल गरिने समिति सभापति रामहरि खतिवडाले जानकारी दिए।"
भारतका पूर्वप्रधानमन्त्री सिंहको निधनमा प्रधानमन्त्री ओलीद्वारा दु:ख व्यक्त,"काठमाडौं : प्रधानमन्त्री केपी शर्मा ओलीले भारतका पूर्वप्रधानमन्त्री डामनमोहन सिंहको निधन भएकोमा गहिरो शोक व्यक्त गरेका छन्। सामाजिक सञ्जालमा स्टाटस लेख्दै प्रधानमन्त्री ओलीले पूर्वप्रधानमन्त्री सिंहको निधनमा दु:ख व्यक्त गरेका हुन्। नेपाल र भारतको आपसी हितका विषयमा सिंहसँग भएका संवाद सम्झिरहेको उल्लेख गर्दै नेतासिंहसँगको आफ्नो तस्बिर पनि प्रधानमन्त्री ओलीले सार्वजनिक गरेका छन्। 'मित्रराष्ट्र भारतका पूर्वप्रधानमन्त्री,प्रतिष्ठित अर्थशास्त्री,मेरा मित्र डा मनमोहन सिंहको ९२ वर्षको उमेरमा निधन भएको छ । नेपाल र भारतको आपसी हितका विषयमा उहाँसँग भएका संवादहरु सम्झिरहेको छु । दिवङ्गत मनमोहन सिंहप्रति हार्दिक श्रद्धाञ्जली अर्पण गर्दछु,'फेसबुकमा प्रधानमन्त्री ओलीले लेखेका छन्। पूर्वप्रधानमन्त्री सिंहको बिहीबार दिल्लीमा निधन भएको हो।"
सहकारी ठगी प्रकरण : रवि लामिछानेको बयान आज पनि जारी रहने,"पोखरा : पोखराको सूर्यदर्शन सहकारी ठगीका आरोपित पूर्वगृहमन्त्री एवं राष्ट्रिय स्वतन्त्र पार्टीका सभापति रवि लामिछानेको बयान आज पनि हुने भएको छ। कास्की जिल्ला अदालतका सूचना अधिकारी सुरज अधिकारीले लामिछानेको बयान बाँकी रहेकाले आज पनि हुने जानकारी दिएका छन्। सहकारी ठगीका प्रतिवादी लिला पछाईको बयान सकिएलगत्तै बिहीबारबाट लामिछानेको बयान सुरू भएको हो। हालसम्म पूर्वडीआईजी छविलाल जोशी र पछाईको बयान सकिसकेको छ। लामिछानेको बयान सकिएपछि अन्य प्रतिवादीहरूको बयान हुनेछ। न्यायाधीश नीतिज राईको इजलासमा बयान जारी छ। पोखराको सूर्यदर्शन सहकारीको तर्फबाट जिल्ला अदालत कास्कीले दायर गरेको अभियोग पत्रअनुसार सहकारी ठगी,संगठित अपराध र सम्पत्ति शुद्धीकरणको बयान कार्य सोमबारदेखि सुरु भएको हो। सरकारी वकिलको कार्यालयले पोखराको सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरेको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। पछाई र खनालविरुद्ध पनि सम्पत्ति शुद्धीकरणमा मुद्दा दायर भएको छ। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए। सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन्।"
अनुशासनहिन काम गरेपछि भीम रावललाई एमालेबाट निष्कासित गरिएको हो : शंकर पोखरेल,काठमाडौं : नेकपा एमालेका महासचिव शंकर पोखरेलले माओवादी अध्यक्ष प्रचण्डले नेपालमा अस्थीरताको बीउ रोपेको आरोप लगाएका छन्। शुक्रबार चितवनमा प्रेस चौतारी नेपाल चितवनले आयोजना गरेको पत्रकार सम्मेलनमा बोल्दै पोखरेलले अस्थीरतालाई प्रचण्डले विशेषता बनाउन थालेकाले ठूला दलबीच गठबन्धन गर्नुपरेको समेत बताए। ३२ सिटले चमत्कार गर्छ भन्दै जनतामा भ्रम छर्न खोजेपछि जनताले अस्वीकार गरेका दलले शासन गर्ने प्रवृतिलाई अन्त्य गरिएको उनको भनाइ छ । महासचिव पोखरेलले ठूला दलको गठबन्धन सरकारका लागि मात्रै नभइ मुलुकको स्थायीत्व र विकासका लागि भएको जिकिर गरे । अहिले ठूला दल मिलेर सरकार बनाए पनि आगामी निर्वाचनमा एक्लाएक्लै प्रतिष्पर्धा गर्ने उनको भनाइ छ । त्यस्तै महासचिव पोखरेलले पार्टीको मूल्य मान्यता र अनुशासन भित्र बस्न नसकेको कारण भीम रावललाई सदस्यबाट निष्कासित गर्नुपरेको बताए । पार्टीले स्पष्टीकरण सोध्दा समेत त्यसलाई रावलले बेवास्ता गरेको बताए। अन्य दुई जना नेताहरूलाई गरिएको निलम्बन भने सचेत मात्र भएको उनले बताए। निलम्बन पार्टीबाट बाहिर पठाउने काम नभएको बताउँदै उनले पार्टी भित्रै प्रभावकारी भूमिका खेल्न भविष्यका लागि अनुकूल वातावरण बनाउन सो कार्य गरिएको बताए।
सहकारी ठगी प्रकरण : रवि लामिछानेको बयान सुरू,"पोखरा : पोखराको सूर्यदर्शन सहकारी ठगीका आरोपित पूर्वगृहमन्त्री एवं राष्ट्रिय स्वतन्त्र पार्टीका सभापति रवि लामिछानेको बयान सुरू भएको छ। कास्की जिल्ला अदालतका सूचना अधिकारी सुरज अधिकारीले न्यायाधीश नीतिज राईको इजलासमा बयान जारी रहेको अन्नपूर्णलाई जानकारी दिए। उक्त मुद्दाका अर्का प्रतिवादी छविलाल जोशी र लीला पछाइको बयान सकिएपछि बिहीबारदेखि लामिछानेको बयान सुरू भएको थियो । बिहीबार लामिछानेसँग दुई घण्टा बयान लिएको थियो। लामिछानेको बयान सकिएपछि इजलासले तोकेअनुसार अर्का प्रतिवादीको बयान सुरु हुने अधिकारीले बताए । उक्त सहकारी ठगी मुद्दामा लामिछाने, जोशी, पछाइ, कृष्णबहादुर गुरुङ र रामबहादुर खनाललाई बयानका लागि सोमबार अदालतमा उपस्थित गराएको थियो। सबै प्रतिवादीहरूको बयान सकिएपछि मात्र थुनछेकको बहस र आदेश हुने अदालतले जनाइएको छ । गत आइतबार जिल्ला सरकारी वकिलको कार्यालय, कास्कीले सहकारीको रकम अपचलनको आरोपमा रास्वपा सभापति लामिछानेसहित ४४ जनाविरुद्ध मुद्दा दायर गरेको थियो । लामिछानेमाथि सहकारी ठगीसँगै सङ्गठित अपराध र सम्पत्ति शुद्धिकरण कसुरमा समेत मुद्दा दायर भएको छ । सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरिएको जनाएको छ । लामिछानेसहित १९ जनाविरुद्ध सङ्गठित अपराधमासमेत मुद्दा चलाइएको छ । यस्तै लामिछानेसँगै खनाल, जोशी र पछाइविरुद्ध सम्पत्ति शुद्धिकरणमा पनि मुद्दा दायर गरिएको सरकारी वकिलको कार्यालयले जनाएको छ । लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। पछाई र खनालविरुद्ध पनि सम्पत्ति शुद्धीकरणमा मुद्दा दायर भएको छ। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए। सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन्।"
तीनकुने जग्गाको मुआब्जा प्रक्रिया अघि बढाउन सरकारलाई मेयर बालेनको ध्यानाकर्षण,"काठमाडौं : काठमाडौं महानगरपालिकाका प्रमुख बालेन शाहले तीनकुनेको जग्गाको मुआब्जा प्रक्रिया अघि बढाउन सरकारको ध्यानाकर्षण गराएका छन्। शुक्रबारबाट काठमाडौंमा सुरु कोटेश्वर महोत्सवको उद्घाटन गर्दै शाहले लामो समयदेखि रोकिएर रहेको तीनकुनेको जग्गाको मुआब्जा प्रक्रिया अघि बढाउन सरकारको ध्यानाकर्षण गराए। अहिले दुई तिहाईको सरकार हुँदा पनि मुआब्जा प्रक्रिया अघि बढ्न नसकेको उनले बताए। उनले पचासौं वर्षदेखि जग्गा कव्जा हुँदा पनि सरकारबाट आश्वासनमात्रै प्रापत भएको बताए। कुनै नेताले मुआब्जा प्रक्रिया अघि बढेको आश्वासन दिन घरघरमा आए विश्वास नगर्न उनले स्थानीयहरूलाई सुझाव दिए। प्रधानमन्त्री, गृहमन्त्री, अर्थमन्त्री आफ्नै स्रोत साधनसमेत आफ्नै भएको अवस्थामा अहिले पनि मुआब्जा प्रक्रिया अघि नबढे कहिल्यै समस्या समाधान नहुने उनले बताए। शाहले कोटेश्वर क्षेत्रमा स्वदेशी उत्पादनलाई प्राथमिकतामा साथ बिक्री वितरण गर्न सुझाव दिए। कोटेश्वर महोत्सव दुई दिनसम्म चल्नेछ।"
स्वदेशी वस्तुको प्रयोग र रुग्ण उद्योग सञ्चालनबारे प्रधानमन्त्रीले लिए ब्रिफिङ,"काठमाडौं : प्रधानमन्त्री केपी शर्मा ओलीले सार्वजनिक निकायमा स्वदेशी वस्तुको प्रयोग, रुग्ण उद्योगहरूको प्रभावकारी सञ्चालन र रोजगारी वृद्धिका विषयमा आज उद्योग, वाणिज्य तथा आपूर्ति मन्त्रालयको ब्रिफिङ लिएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा भएको छलफलमा हालै सरकारले जारी गरेको सार्वजनिक निकायमा स्वदेशी वस्तुको प्रयोगसम्बन्धी निर्देशिका, २०८१, लघु, घरेलु तथा साना उद्योग प्रवर्द्धन नीति, २०८१ र राष्ट्रिय स्टार्टअप उद्यम नीति, २०८१ को प्रभावकारी कार्यान्वयनका लागि मन्त्रालयका तर्फबाट प्रस्तुतीकरण गरिएको थियो।"
रास्वपाले बोलायो केन्द्रीय समितिको विस्तारित बैठक,"काठमाडौं : राष्ट्रिय स्वतन्त्र पार्टी (रास्वपा)ले केन्द्रीय समितिको विस्तारित बैठक आह्वान गरेको छ। शुक्रबार बसेको सचिवालय बैठकले पुस १९ गते बैठक आह्वान गरेको हो। पार्टी प्रवक्ता मनिष झाका अनुसार बैठक तीन दिन चल्नेछ। त्यस्तै बैठकले केन्द्रीय अनुशासन आयोगमा कमल प्रसाद पोखरेल र हरिचन्द्र भट्टराईलाई मनोनयन गरेको छ। त्यस्तै केन्द्रीय संगठनमा धर्म केसी, गोपाल घिमिरे र डा विमला तिवारीलाई मनोनयन गरेको छ। बैठकमा पार्टी कार्यवाहक सभापति डोल प्रसाद अर्याल र उपसभापति डा स्वर्णिम वाग्लेले समसामयिक राजनीतिक परिस्थितिका बारेमा समीक्षा प्रस्तुत गरेका थिए। त्यस्तै कार्यवाहक महामन्त्री कविन्द्र बुर्लाकोटीबाट पार्टीको कूल ६० जिल्लामा जिल्ला भेला सम्पन्न भएको विवरण पेस गरेको प्रवक्ता झाले बताए।"
संविधान र कानुनबमोजिम नागरिकता प्राप्तिमा सहजता बनाउछौं : गृहमन्त्री लेखक,"काठमाडौं : गृहमन्त्री रमेश लेखकले संविधान र कानुनबमोजिम नागरिकता प्राप्तिमा सहजता बनाइने बताएका छन्। शुक्रबार गृह मन्त्रालयमा नागरिकता समस्या समाधान अध्ययन समितिको प्रतिवेदन बुझ्दै गृहमन्त्री लेखकले नागरिकता नपाउने अवस्था आउन नहुने बताए। जसले संविधान र कानुनबमोजिम नागरिकता प्राप्त गर्नुपर्ने हो। उसले नागरिकता पाउनैपर्छ। तर, नागरिकता प्राप्त गर्न नहुने मान्छेले नागरिकता पाउने अवस्था बन्नु हुँदैन। यी दुई वटा कुरामा स्पष्ट छौं, उनले भने। नागरिकता निकै संवेदनशील विषय भएको भन्दै यसलाई गम्भीर र जिम्मेवारीपूर्वक हेर्नुपर्ने गृहमन्त्री लेखकको भनाइ छ। प्रक्रियागत झमेलाका कारणले नागरिकता नपाएको स्थिति हुनु हुँदैन। सम्मानित सर्वोच्च अदालतबाट पटकपटक फैसला भएका छन्। पटकपटक निर्देशन दिने काम भएका छन्। यी सबै कुरालाई मध्यनजर गरेर नागरिकता प्राप्तमा देखिएका समस्या समाधान गर्न सरकार अगाडि बढेको छ,' उनले भने। समितिले झण्डै ३ महिनामा सबै कुराको अध्ययन गरेर अदालतका फैसला, मौजुदा कानुनी व्यवस्था, विभिन्न जिल्ला प्रशासनमा देखिएका जटिलतालाई अध्ययन गरेको छ। गृहमन्त्री लेखकले प्रतिवेदनको गम्भीरतापूर्वक अध्ययन गरेर कार्यान्वयनमा लैजाने बताए। हामी प्रतिवेदनको गम्भीरतापूर्वक अध्ययन गर्छौं। कहाँ के समस्या औल्याउनुभएको छ? समधानका उपया के देखाउनु भएको छ। यसको के निष्कर्ष उहाँहरूले दिनुभएको छ। यो कुरालाई अध्ययन गरेर थप आवश्यक काम हामी गर्छौं,' उनले भने। प्रतिवेदनमा नेपाली आमाबाट जन्मिएका सन्तानलाई नागरिकता पाउन सहज हुने लगायतका विषय समेटिएका छन्। गत भदौको ३१ मा गृहमन्त्रालयका सहसचिव डा टोकराज पाण्डेको नेतृत्वमा उक्त समिति गठन भएको थियो। पाण्डे नेतृत्वको समितिमा प्रधानमन्त्री तथा मन्त्रिपरिषद्को कार्यालयका उपसचिव, कानुन मन्त्रालयका उपसचिव, गृह मन्त्रालयको कानुन महाशाखाका प्रतिनिधि र नागरिकता तथा राष्ट्रिय परिचयपत्र व्यवस्थापन शाखाका उपसचिव सदस्य थिए।"
प्रधानमन्त्रीसमक्ष तीन विश्वविद्यालयका उपकुलपतिले लिए शपथ,"काठमाडौं : प्रधानमन्त्री केपी शर्मा ओलीसमक्ष विभिन्न तीन विश्वविद्यालयका नवनियुक्त उपकुलपतिहरूले पद तथा गोपनीयताको शपथ लिएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आयोजित कार्यक्रममा कुलपतिका हैसियतामा प्रधानमन्त्री ओलीबाट नेपाल संस्कृत विश्वविद्यालयका उपकुलपति प्रा डाधनेश्वर नेपाल, पोखरा विश्वविद्यालयका उपकुलपति प्रा डा वेदराज केसी र कृषि तथा वन विज्ञान विश्वविद्यालयका उपकुलपति प्रा, डा शारदा थपलियाले शपथ लिएका हुन् । प्रधानन्त्री ओलीले नवनियुक्त उपकुलपतिहरुलाई कार्यकाल सफलताको कामना गरे। सो अवसरमा सहकुलपति एवं शिक्षा, विज्ञान तथा प्रविधिमन्त्री विद्या भट्टराई, नेपाल सरकारका उच्चाधिकारीलगायत उपस्थित थिए।"
संविधान कार्यान्वयनको गहन समीक्षा गरेर मात्रै संशोधनको प्रक्रिया अघि बढाउनुपर्छ : कृष्ण सिटौला,काठमाडौं : नेपाली कांग्रेसका नेता कृष्ण सिटौलाले वर्तमान सरकारलाई नीतिगत नेतृत्व कांग्रेसले नै दिनुपर्ने बताएका छन्। शुक्रबार काठमाडौंमा आयोजित कांग्रेस काठमाडौं क्षेत्र नम्बर ४ को दोस्रो भेलामा बोल्दै सिटौलाले अहिले सरकारको नेतृत्व केपी ओलीले गरेपनि पहिलो पार्टी र विभिन्न परिवर्तनमा खेलेको भूमिकाका आधारमा कांग्रेसले नै सरकारलाई नीतिगत नेतृत्व दिनुपर्ने बताएका हुन्। कांग्रेसकै नेतृत्वमा तीनै तहका सरकारलाई जनताप्रति अधिकतम काम गर्ने अवस्था सिर्जना गर्न सक्नुपर्ने उनको भनाइ छ। सिटौलाले पार्टी र सरकारबीच समझदारी नहुँदा मुलुकमा धेरै दुर्घटना भएकाले अब पार्टी र सरकारबीचमा राम्रो समझदारी हुनुपर्छ भन्नेमा पार्टी स्पष्ट रहेको धारणा राखे। उनले संविधान कार्यान्वयनको गहन ढंगले समीक्षा गरेर मात्रै संशोधनको प्रक्रिया अघि बढाउनुपर्नेमा जोड दिए। उनले आगामी निर्वाचनमा सबै वडादेखि तहसम्मको निर्वाचनमा जित हासिल गर्नेगरी अहिलेदेखि नै तयारी गर्न निर्देशन समेत दिए।
"सत्तासीन दलको ध्यान संविधान संशोधनमा, विपक्षीको आशंका आफू मासिनेमा","काठमाडौं : कांग्रेस एमाले सत्तासमीकरणको महत्वपूर्ण कडी थियो संविधान संशोधन। ०८१ असार १७ गते दुई दलबीचको सातबुँदे सहमतिमा भनिएको छ राष्ट्रिय सहमतिको सरकारले संविधान प्रारम्भ भएपश्चात् अभ्यासमा देखा परेका सबल पक्ष र दुर्बल पक्ष तथा जटिलताको समीक्षा गरी राजनैतिक स्थायित्वका लागि संविधानमा आवश्यक संशोधन र तदनुकूलको कानुन निर्माण गर्ने विषयलाई प्राथमिकता दिने। दुई ठूला दलले संविधान संशोधन गर्ने सहमति गरेपछि साना दल झस्के। दुई दलीय लोकतान्त्रिक व्यवस्थामा मुलुकलाई लैजान खोजेको आरोप पनि लगाए। केही समय संविधान संशोधनको मुद्दा सेलायो। तर, फेरि कांग्रेस र एमालेले संविधान संशोधनको गृहकार्य गर्न कार्यदल बनाउने निर्णय गरे। संविधान संशोधनको मुद्दाले राजनीति फेरि तात्न थालेको छ। तर, दुई ठूला दलले संविधानका कुनकुन अन्तरवस्तुमा संशोधन गर्न खोजेका हुन् ? यो भने खुल्न सकेको छैन। सत्तासीन कांग्रेस उपसभापति पूर्णबहादुर खड्का संविधान संशोधनको लागि छुट्टै कार्यदल बनाउन कांग्रेस एमालेबीच सहमति भइसकेको बताउँछन्। उनले भने, दुई दलबीच एउटा कार्यदल बन्ने र कार्यदलले काम गर्ने भन्ने सहमति भएको हो। कार्यदल बनेपछि बल्ल छलफल सुरु हुन्छ। कांग्रेस प्रमुख सचेतक श्याम घिमिरेले संविधान संशोधनका लागि कांग्रेस र एमालेका ३३ जना सदस्य रहने गरी कार्यदल बनाउने सहमति भएको जानकारी दिए। एमाले उपमहासचिव प्रदीप ज्ञवालीले छिट्टै कार्यदल बनेर अघि बढ्ने बताए। कार्यदलले १० वर्षको समीक्षा गर्छ, त्यही समीक्षाको जगमा कसरी अघि बढ्ने निक्र्यौल गरे अघि बढछ्, उनले भने। राजनीतिक स्थिरताका लागि कुन बाटो जाँदा राम्रो हुन्छ भन्ने कुराको पहिचान गरेर अन्य दलसँग छलफल अगाडि बढाउने बताए। छिट्टै कार्यदल बन्ला। त्यो कार्यदलले १० वर्षको समीक्षा गर्छ। समीक्षाको जगमा संविधानका सबल र दुर्बल पक्षको निक्र्यौल हुन्छ। राजनीतिक स्थायित्वका लागि के गर्नुपर्छ भन्ने पहिचान गरिने छ। त्यसपछि अन्य पार्टीसँग पनि छलफल हुन्छ। र संविधान संशोधन प्रक्रिया अघि बढ्छ। प्रदीप ज्ञवाली, उपमहासचिव एमाले एमालेका मुख्य सचेतक महेशकुमार बर्तौला संविधान संशोधन अत्यन्त गम्भीर विषय भएकोले कांग्रेस एमाले मात्रै हतारिएर गर्ने विषय नभएको स्पष्ट पारे । यो विषय कांग्रेस एमालेले संख्याको बलमा मात्रै हतारिएर गर्ने विषय होइन, राष्ट्रिय रूपमा सर्वस्वीकार्यतालाई केन्द्रमा राखेर, अरू पनि साथ लिएर अघि बढ्नुपर्छ, त्यही भएर केही समय लागेको हो, उनले भने। उनले राष्ट्रिय रूपमा साझा दृष्टिकोण र साझा समझदारीका साथ अघि बढ्ने स्पष्ट पारे। उनले संविधान संशोधनको विषयमा आन्तरिक रूपमा छलफल भइरहेको जानकारी दिए। संविधान संशोधनमा दलका आआफ्नै दाउ संविधान संशोधनका विषयमा दलहरूका आआफ्नै रुचि छन्। कार्यान्वयन र अभ्यासको आधारमा सामान्यतया १० वर्षमा संविधानको पुनरावलोकन आवश्यक छ। संविधान बनेको ९ वर्ष पुगेर १० वर्ष लागेको छ। संविधान संशोधन अब जायज नै मान्न सकिन्छ। तर, संविधान संशोधनमा दलहरूका आआफ्ना रुचि र स्वार्थ देखिएका छन्। शासकीय स्वरूप, निर्वाचन प्रणाली, थ्रेस होल्डलगायतका विषयमा पनि दलहरूका फरकफरक एजेन्डा बाहिर आएका छन्। संविधान बनाउँदा सेरोमोनियल राष्ट्रपति र कार्यकारी प्रधानमन्त्रीमा सहमत भएको प्रमुख प्रतिपक्ष दल नेकपा माओावादी केन्द्रले अहिले कार्यकारी राष्ट्रपतिको एजेन्डा ल्याएको छ। संविधान संशोधन अत्यन्त गम्भीर विषय हो। कांग्रेसएमालेले संख्याको बलमा मात्रै हतारिएर गर्ने विषय होइन राष्ट्रिय रूपमा सर्वस्वीकार्यतालाई केन्द्रमा राखेर, अरूलाई पनि साथ लिएर अघि बढ्नुपर्छ। राष्ट्रिय रूपमा साझा दृष्टिकोण र साझा समझदारीका साथ अघि बढ्ने छौं। अहिले संविधान संशोधनको विषयमा आन्तरिक रूपमा छलफल भइरहेको छ। महेशकुमार बर्तौला, एमालेका मुख्य सचेतक गठबन्धनको चाहना केमा संशोधन ? गठबन्धन बनाउँदा भएको सातबुँदे सहमतिमा नै राजनीतिक स्थायित्वका लागि संविधान संशोधन गर्ने भनिएको छ। हालको निर्वाचन प्रणालीले स्थायित्व दिन नसकेको निश्कर्षका साथ यो सरकार बनेको देखिन्छ। अब हुने संविधान संशोधनले राजनीतिक स्थायित्व दियोस् र पाँच वर्ष एउटै पार्टीको नेतृत्वमा सरकार चलोस भन्ने चाहाना ठूला दलको छ। पहिलो र दोस्रो पार्टीसँग बार्गेनिङ गरेर जादु नम्बर (म्याजिक नम्बर) भन्दै तेस्रो र चौथो दलले सरकार चलाउने अवस्था नआउने गरी संविधान संशोधन गर्नुपर्ने सत्तारुढ गठबन्धन छ। सत्तारुढ कांग्रेस एमाले थ्रेस होल्ड पनि घटाउन चाहन्छन्। हाल संघीय निर्वाचनमा ३ प्रतिशत र प्रादेशिक निर्वाचनमा १५ प्रतिशत थ्रेस होल्डको व्यवस्था छ। एमाले महासचिव शंकर पोखरेलले दुई दलीय व्यवस्थाका विषयमा बहस गराइरहेका छन्। उनले १० प्रतिशत थ्रेस होल्ड राख्नुपर्ने विषयमा छलफल गराइरहेका छन् । कांग्रेस एमालेको रुचि समान छन् ? संविधान संशोधन अगाडिको चरणका लागि दुई दल सम्मलिति कार्यदल गठन गर्ने निर्णय गरेको छ। उक्त कार्यदलले साझा सहमतिमा संविधान संशोधन हुन्छ। संशोधन अहिले नै गरिहाल्ने मिडियाले प्रचार गरेजस्तो हैन। यति संवेदनशील विषयमा समय लाग्छ। रमेश लेखक, गृहमन्त्री, कांग्रेस नेता संविधान संशोधन गर्नुपर्ने विषयमा कांग्रेस एमालेको समान मत छ। सैद्धान्तिक रूपमा कांग्रेस एमाले गठबन्धन सरकार निर्णयको आधार नै संविधान संशोधन हो। संविधान संशोधनका एजेन्डामा पनि उनीहरूका धारणा करिबकरिब समान नै देखिएका छन्। दुवै दल निर्वाचन प्रणालीमा संशोधन चाहान्छन्। दुवै दल समानुपातिकको संख्या घटाउने र प्रत्यक्षको संख्या बढाउनुपर्ने पक्षमा पनि एक मत छन्। समानुपातिक प्रणालीमा देखिएको विकृति अन्त्य गर्नुपर्नेमा कांग्रेस एमाले एक ठाउँमा छन्। कांग्रेस प्रवक्ता डा प्रकाशशरण महतले निर्वाचन प्रणालीमा परिवर्तन आवश्यक रहेको बताएका छन्। एमाले उपमहासचिव ज्ञवालीले पनि स्थिरताका लागि निर्वाचन प्रणालीलगायत विषयमा परिमार्जन आवश्यक देखिएको बताए। सबैभन्दा पेचिलो विषय निर्वाचन प्रणाली हो। अहिले निर्वाचन प्रणालीका कारण कुनै पनि दलको स्पष्ट बहुमत आउने संभावना अत्यन्त न्यून हुन्छ। एउटा दलको बहुमत नआउने अवस्थामा स्थिर सरकारको परिकल्पना असम्भव जस्तै हुन्छ। हाल नेपालमा मिश्रित निर्वाचन प्रणाली छ। प्रत्यक्ष निर्वाचितबाट ६० प्रतिशत र समानुपातिकबाट ४० प्रतिशत जनप्रतिनिधि निर्वाचित हुने व्यवस्था छ। जसले गर्दा २०७४ र ०७९ सालका दुवै निर्वाचनमा कुनै पनि दलको बहुमत आउन सकेन। जसले गर्दा २०७४ मा दुईपटक र २०७९ मा ४४ पटक सरकार बनेको अवस्था छ। अर्कोतिर यो निर्वाचन प्रणाली अत्याधिक महँगो पनि छ। सामान्य व्यक्तिले निर्वाचनमा उठ्न सक्ने अवस्था नै छैन। जसले गर्दा व्यापारी, ठेकेदारको राजनीतिमा हालीमुली भइरहेको छ। संविधान संशोधनका विषयमा गृहकार्य गर्न कांग्रेस र एमालेका ३३ जना सदस्य रहेको कार्यदल बनाउने सहमति भएको छ। त्यसले कस्तो खालको संशोधन आवश्यक हुन्छ भनेर खाका बनाउँछ। कांग्रेस र एमालेमा सहमति भइसकेपछि अन्य पार्टीसँग पनि छलफल चलाउँछ। सर्वसाधारणको धारणा पनि लिएर यो प्रक्रियालाई अगाडि बढाउँछ। श्याम घिमिरे, प्रमुख सचेतक, कांग्रेस एमाले सचिव गोर्कण विष्टले संविधान संशोधनको मूल एजेन्डा निर्वाचन प्रणाली रहेको बताए। उनले एक कार्यक्रममा भने, यो निर्वाचन प्रणालीकै कारण धेरै विकृति विसंगति आएका छन्। त्यसकारण संशोधन मुख्य ऐजन्डा नै निर्वाचन प्रणाली हो। इमान्दार र सामान्य राजनीतिककर्मीले निर्वाचनमा उठ्न नै नसक्ने अवस्था रहेको समेत उनले स्वीकार गरेका छन्। प्रक्रियाको टुंगो बाँकी संविधान संशोधनको अन्तरवस्तुमा छलफल भइरहेको एमाले मुख्य सचेतक बर्तौलाले जानकारी दिए। आन्तरिक छलफलमा नै छौं। कसरी संशोधन प्रक्रिया थाल्ने, कस्तो संरचना बनाउने विषयमा आन्तरिक गृहकार्य भइरहेको छ, उनले भने। उच्चस्तरीय आयोग बनाउने, दलहरूले कार्यदल बनाएर गर्ने, सरकारले प्रस्ताव गरेर संविधान संशोधन अघि बढ्ने, मुख्य दलको संयन्त्र बनाएर अघि बढ्ने वा दलका बीचमा सहमति गरेर संविधान संशोधन गर्ने भन्ने लगायतका विषयमा दलहरू नै टुंगोमा पुगेका छैनन्। एमाले मुख्य सचेतक बर्तौला पनि कुन संरचनामा अघि बढ्ने भन्ने विषयमा टुंगो पुगेपछि मात्रै प्रक्रियाको कुरा आउने बताए। कांग्रेस मुख्य सचेतक घिमिरेले कांग्रेस एमालेको कार्यदलले संविधान संशोधनका एजेन्डा तय गर्ने जानकारी दिए। कार्यदलले कस्तो खालको संशोधन ल्याउनु आवश्यक हुन्छ भनेर खाका तयार गर्ने छ , कांग्रेस र एमालेमा सहमति भइसकेपछि अन्य पार्टीसँग पनि छलफल चलाउने छ। उनले भने। कांग्रेस प्रमुख सचेतक घिमिरेका अनुसार त्यसपछि सर्वसाधारणको धारणा पनि लिएर यो प्रक्रियालाई अगाडि बढाउने छ। उनले भने, यो विषय भनेको कांग्रेस र एमाले मिलेर सरकार बनाए जस्तो तुरुन्तै हुने कुरा हैन। समय लाग्छ हुन चाहिँ हुन्छ। सातबुँदे सहमतिमा संविधान संशोधनको विषय प्रवेश भयो। मूलतः निर्वाचन पद्धतिमा परिवर्तन आवश्यक छ। समावेशीतालाई यथास्थितिमा राखेर संशोधन गर्न सकिन्छ। यसले एउटा व्यवस्थालाई मद्दत गर्छ भन्ने कुरा हो। यद्यपि यी विषयमा औपचारिक रूपमा छलफल अगाडि बढिसकेको छैन।डा प्रकाशशरण महत, प्रवक्ता, कांग्रेस अब के हुन्छ ? यो कार्यकालमा हुन्छ ? पहिला सत्तारूढ दलको संरचना बन्छ। त्यसपछि यो १० वर्षमा के राम्रो भयो। संविधान दुर्भल पक्ष के भए। त्यसमा मसिनो ढंगल छलफल हुन्छ। त्यो संरचनाले संविधान संशोधनका एजेन्डा ल्याउँछ। सत्तारुढ कांग्रेस एमाले यही कार्यकाल संविधान संशोधन गरेर २०८४ को निर्वाचन जान चाहन्छन्। ०८४ अघि नै संविधान संशोधन गर्नेमा उनीहरू दृढ छन्। संविधान संशोधनका लागि संघीय सांसदमा दुईतिहाइ बहुमत चाहिन्छ। कांग्रेस एमालेसहितका सत्तारुढ दलमा दुईतिहाइ पुग्न गह्रो छ । प्रतिनिधिसभामा साना दलसँगको सहकार्य गर्दा पुग्छ तर राष्ट्रिय सभामा दुईतिहाइ पुग्दैन । संघीय सांसदमा कांग्रेस एमालेको मात्रै दुईतिहाइ संख्या नपुग्ने भएका कारण अन्य दलको सहमतिमा संविधान संशोधन प्रक्रिया अघि बढाउने पक्षमा सत्तारुढ दल देखिएका छन्। संशोधन जरुरी केमा ? पहिला समीक्षा अनि संशोधन राजनीतिक स्थायित्वका लागि समिक्षा गरेर संविधान संशोधन आवश्यक रहेको विज्ञहरूको मत छ। संविधानसभाको संवैधानिक समितिका सभापति नीलाम्बर आचार्यले संविधानको अभ्यासको समिक्षा गरेर मात्रै अघि बढ्नु पर्ने बताउँछन्। पहिलो त समीक्षा गर्नुपर्यो, त्यो पनि भरपर्दो समिक्षा हुनुपर्यो। त्यसपछि आवश्यक परेमा मात्रै संविधान संशोधनको बाटो लाग्नुपर्छ, उनले भने। उनले यो १० वर्षमा संविधानको अभ्यासले राम्रो परिणाम दिन नसकेको बताए। संविधानविद् आचार्यले कार्यपालिका, न्यायपालिका र व्यवस्थापिका तीन अंगको विश्वनियतामा ह्रास आएको बताए। अभ्यासमा कहाँकहाँ, केके गल्ती भयो, बेठिक भयो, कहाँ के कमजोरी भए, संशोधन नै गरेर पनि ती अभ्यासका भएका कमजोरीलाई कानुन, नियमावलीबाटै पनि सच्याउन सकिन्छ, त्यो पनि सकिएन भने मात्रै संशोधनको कुरा आउँछ, उनले भने, तीनै अंगको विश्वनियतामा किन हस आयो। संविधान संशोधन गर्ने भन्दै बनेको सरकार ५ महिना भइसक्दा पनि कुनै प्रक्रिया अघि नबढेको पनि उनले आशंका व्यक्त गरे। पहिला त संविधानको समीक्षा गर्नुपर्यो, त्यो पनि भरपर्दो हुनुपर्यो। त्यसपछि आवश्यक परेमा मात्रै संविधान संशोधनको बाटोमा लाग्नुपर्छ। यो १० वर्षमा संविधानको अभ्यासले राम्रो परिणाम दिन सकेको छैन। कार्यपालिका, न्यायपालिका र व्यवस्थापिका तीन अंगको विश्वनियतामा ह्रास आएको छ। नीलाम्बर आचार्य, संविधानविद् संशोधन गर्नुपर्ने विषयमा निर्वाचन प्रणाली प्रमुख रूपमा आएको छ। शासकीय स्वरूपमा प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र विज्ञहरू सम्मिलित मन्त्रिपरिषद् हुनुपर्ने माओवादी केन्द्रले एजेन्डा अघि सारेको छ। थ्रेस होल्ड बढाउने, स्थानीय तहको संख्या घटाउने लगायतका विषयमा बहसमा छन्। हल ७५३ स्थानीय तह छन्। यी स्थानीय तह धेरै भएको भन्दै घटाउन पर्ने आवाज उठिरहेको छ। उपराष्ट्रपति नै राष्ट्रिय सभाको अध्यक्ष हुनुपर्ने विषय उठेको छ। मुख्यमन्त्रीको प्रत्यक्ष निर्वाचनबाट चुनिनुपर्ने विषय उठेको छ। नेपाल बार एसोसिएसनले संवैधानिकपरिषद्, न्यायपरिषद्, न्यायाधीशको सार्वजनिक सुनुवाइ, उच्च अदालतको न्यायाधीशको सार्वजनिक सुनुवाइको व्यवस्था खारेज गर्नुपर्ने, संवैधानिक परिषद्मा प्रधानन्यायाधीश हटाउनु पर्ने,राजनीतिक आस्था र भागबन्डाका आधारमा न्यायपरिषद्को सदस्य बन्ने कानुनविद्हरूले त्यो पदलाई सर्वोच्च अदालत जाने भर्याङ बनाउन खोजेपछि बारले ६५ वर्ष कटेकाहरूलाई मात्रै सदस्य बनाउनुपर्नेलगायत प्रस्ताव गरेको छ। कांग्रेसले नै अघि सारेको संविधान संशोधनको विषयमा कांग्रेसले के गर्दै छ भन्ने कुरै भएन। कांग्रेस संविधान संशोधनका विषयमा स्पष्ट छ। दुई दलबीच एउटा कार्यदल बन्ने र कार्यदलले काम गर्ने भन्ने सहमति भएको हो। कार्यदल बनेपछि बल्ल छलफल सुरु हुन्छ। पूर्णबहादुर खड्का, उपसभापति, कांग्रेस प्रतिपक्ष दल तातिए बरु प्रतिपक्ष दलहरू संविधान संशोधनका विषयमा तातिएका छन्। नेकपा माओवादी केन्द्रले तीन एजेन्डा अघि सारेको छ। भने नेकपा एकीकृत समाजवादी संयन्त्र नै बनाएर अघि बढेको छ। राप्रपाले यसमा चासो देखिएको छ। मधेशबादी दलहरूले यो विषयमा गम्भीर देखिएका छन्। माओवादी केन्द्रले तीन एजेन्डा अघि सारेको छ। प्रत्यक्ष निर्वाचित कार्यकारी प्रमुख, पूर्ण समानुपातिक निर्वाचन प्रणाली र विज्ञहरू सम्मिलित मन्त्रिपरिषद् तीन एजेन्डा ल्याएको छ। एकीकृत समाजवादी संविधान संशोधन सुझाव कार्यदल नै बनाएको छ। हालै भएको स्थायी कमिटीको बैठकले उपाध्यक्ष प्रकाश ज्वालाको नेतृत्वमा सात सदस्यीय कार्यदल गठन गरेको हो। जसमा गरिमा शाह, गणेश विक, बलदेव चौधरी, रामचन्द्र यादव, घनप्रसाद गौतम र राजन राई सदस्य छन्।"
नबिराएको काममा सजाय भोग्नुपरेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले राष्ट्रिय र अन्तर्राष्ट्रियस्तरका सबै संस्था र व्यक्ति एकजुट भएर जलवायु परिवर्तनका चुनौतीको समाधानमा वन तथा वातावरण मन्त्रालयद्वारा आयोजित २९औं विश्व जलवायु सम्मेलनको समीक्षा कार्यक्रमलाई बिहीबार सम्बोधन गर्दै प्रधानमन्त्री ओलीले हावा र प्रकृतिलाई स्वच्छ राख्न अरू विषयमा बेमेल भइरहेका मुलुक पनि एक भएर लाग्नुपर्नेमा जोड दिए। सरकारले जलवायु परिवर्तनको चुनौतीको सामना गर्ने कामको नेतृत्वसहित जलवायु वित्तको व्यवस्था गर्ने जनाउँदै उनले जमिन सुक्खा हुँदै जाँदा कृषि क्षेत्रलाई प्रतिकूल असर पार्ने भएकाले वन जंगलमा डढेलो लाग्न नदिन वन मन्त्रालय र सञ्चार मन्त्रालयले जागरण फैलाउनुपर्ने तथा मानव निर्मित वातावरण प्रदूषण रोक्न हरेक समुदाय सचेत हुनुपर्नेमा जोड दिए। हामीले ग्लोबल वार्मिङका लागि कुनै त्यस्तो योगदान गरेका छैनौं तर त्यसको मार खेप्न बाध्य भएका छौं। नबिराएको काममा सजाय भोग्नुपरेको छ। नेपाल प्रभावित हुनु हाम्रो मात्रै होइन यो ग्लोबल मुद्दा हो, प्रधानमन्त्री ओलीले भने, हिमालय जलवायुको मुद्दा हिमालको मात्रै होइन, हिमालसँग विश्वको वार्मिङ सिस्टम जोडिएको छ। हावालाई चिसो पार्ने क्षमता हिमालसँग छ। यस क्षमताको ह्रास हुन जलवायु चुनौती हो। त्यसकारण हामीले हिमालदेखि समुद्रसम्म रक्षाको अवधारणामा जानुपर्छ। नेपाललाई जलवायु क्षतिपूर्ति दिइनुपर्छ भन्ने कुरा आफूले संयुक्त राष्ट्रसंघको ७९ औं महासभामा पनि राखेको स्मरण गराउँदै प्रधानमन्त्री ओलीले यस धर्तीको वातावरण रक्षाका लागि नेपालले १७ प्रतिशत भूभाग संरक्षित गरेको जानकारी गराए। कोप २९ को समीक्षासहित अहिलेदेखि नै कोप ३० को तयारी थाल्न पनि प्रधानमन्त्री ओलीले आग्रह गरे। संयुक्त राष्ट्रसंघीय जलवायु परिवर्तन प्रारूप महासन्धीका पक्ष राष्ट्रहरूको २९औं सम्मेलन गत कात्तिक २६ गतेदेखि मंसिर ७ गतेसम्म अजरबैजानको बाकुमा भएको थियो। सम्मेलनमा नेपालको सहभागिता र आगामी दिनमा जलवायुु परिवर्तनका क्षेत्रमा नेपालले लिनुपर्ने कदमका सम्बन्धमा समीक्षा गरिएको हो। उक्त सम्मेलनमा राष्ट्रपति रामचन्द्र पौडेलको नेतृत्वमा नेपाली प्रतिनिधिमण्डलले भाग लिएको थियो। कार्यक्रममा गृहमन्त्री रमेश लेखक, भौतिक पूर्वाधार तथा यातायातमन्त्री देवेन्द्र दाहाल, परराष्ट्रमन्त्री डा आरजु राणा देउवा, वन तथा वातावरणमन्त्री ऐनबहादुर शाही ठकुरी, संघीय सांसदहरू, संयुक्त राष्ट्रसंघका आवासीय प्रतिनिधि, नीति निर्माता र स्थानीय तहका जनप्रतिनिधिसमेतको सहभागिता थियो।"
सर्वोच्चद्वारा निर्देशनात्मक आदेश : दूरसञ्चार कम्पनीहरूको कानुनबमोजिम प्रभावकारी नियमन गर्नू,"काठमाडौं : सर्वोच्च अदालतले दूरसञ्चार सेवा प्रदायकका रूपमा अनुमतिपत्र प्राप्त कम्पनी लगायतका सबै व्यक्तिहरूको कानुनबमोजिम प्रभावकारी नियमन गर्न, गराउन दूरसञ्चार प्राधिकरणका नाममा निर्देशनात्मक आदेश जारी गरेको छ। न्यायाधीश सपना प्रधान मल्ल र टेकप्रसाद ढुंगानाको संयुक्त इजलासले प्राधिकरणका नाममा बिहीबार संछिप्त आदेश जारी गरेको हो। प्रतिनिधिसभा सदस्य अमरेशकुमार सिंहले रिट निवेदन दायर गरेका थिए। ऐनसेलले दूरसञ्चार नियमावलीबमोजिम चुक्ता पुँजीको पाँच प्रतिशत सेयर खरिद बिक्री वा नामसारि गर्नुपूर्व नेपाल दूसञ्चार प्राधिकरणको अनुमति वा स्वीकृति लिनुपर्नेमा अनुमति नलिएको दाबी गर्दै रिट दायर गरिएको थियो। रिटमा एनसेल आजिईंटा, नेपाल दुर सञ्चार प्राधिकरण, स्पेक्ट्रोलाइट बेलायति कम्पनी स्वामित्व रहेको शतिसलाल आचार्य, सुनिभेरा क्यापिटल भेन्चर्स, प्रधानमन्त्री तथा मन्त्रिपरिषद्को कार्यालय लगायतलाई विपक्षी बनाइएको थियो। सर्वोच्चले विदेशी लगानी रहेको ऐनसेलको शेयर संरचनामा पटकपटक परिवर्तन भई सेयरको स्वदेश र विदेशमा खरिद बिक्री हुँदा अनुमति प्राप्त व्यक्तिले पालना गर्नुपर्ने कानुन बमोजिमको शर्त एवं प्रक्रिया र नियमनकारी निकायको नियमनका सम्बन्धमा केही गम्भीर समस्या र प्रवृत्तिहरू देखा परेको उल्लेख गर्दै निर्देशनात्मक आदेश जारी गरिएको हो। आगामी दिनमा विदेशी लगानी भएका कम्पनीहरूको सञ्चालन र नियमनमा स्पष्टता तथा प्रभावकारिता अभिवृद्धिका लागि सम्बन्धित पक्षलाई केही निर्देशनहरूसमेत जारी गर्न आवश्यक देखिएको आदेशमा उल्लेख छ। व्यवसायी आचार्यको कम्पनीले यसअघि ऐनसेलको ८० प्रतिशत सेयर खरिद गरेको थियो। त्यस्तै आचार्यकी श्रीमती भावना सिंहका नाममा रहेको सुनिभेरा क्यापिटल भेन्चर्सका नाममा २० प्रतिशत ऐन सेलको सेयर खरिद बिक्री भएको थियो। उक्त सेयर खरिद बिक्री गर्दा नेपालको कानुनको पालना नगरी कर छल्ने उद्देश्यले कम मूल्यमा सेयर बिक्री गर्न भएको सम्झौतालाई मान्यता नदिन माग गर्दै रिट दायर गरिएको थियो। रिट निवेदन खारेज गर्ने ठहर गरे तापनि सर्वोच्चले निर्देशनात्मक आदेश दिएको हो। आदेशमा भनिएको छ, एनसेल आजियाटा लिमिटेडले दूरसञ्चार ऐन, २०५३, दूरसञ्चार नियमावली २०५४ र नेपाल दूरसञ्चार प्राधिकरण (अनुमतिपत्र व्यक्तिको सेयर खरिद बिक्री) विनियमावली,२०७६ र अनुमतिपत्रको शर्तसमेत अक्षरंशः परिपालना गर्दै पारदर्शी र विधिसम्मत तरिकाले सेवा सञ्चालन गर्नू भनी निर्देशनात्मक आदेश जारी गरिएको छ, आदेशमा भनिएको छ, अनुमतिपत्र प्राप्त एनसेललगायतका सबैंको कानुनबमोजिम प्रभावकारी नियमन गर्नू, गराउनू भनी दूरसञ्चार प्राधिकरणका नाममा निर्देशनात्मक आदेश जारी गरिदिएको छ। आजियाटा इन्भेस्टमेन्ट, (युके), स्पेक्ट्रलाइट (युके) लिमिटेडबीच भएको सेयर बिक्री सम्झौता पूर्वस्वीकृतिका लागि पेस नगरेको, प्राधिकरणले पटकपटक पत्राचारसम्म गरेको र यथास्थितिमा स्वीकृत दिन नसकिने भनि निर्णयसमेत भएको थियो। एनसेलविरुद्ध ठूला करदाता कार्यालयसमेत भएको रिटमा सर्वोच्चको बृहत् पूर्ण इजलासले एनसेलले पूर्ण खुलासाको सिद्धान्तविपरीत कार्य गरेको र बुझाउनुपर्ने कागजात नबुझाएको ठहर गरेको थियो।"
धरानमा निजी कारमा गाँजा तस्करी गर्ने दुई जना पक्राउ,धरान : सुनसरीको धरान उपमहानगरपालिका१३ स्थित सारङगा चोकबाट अवैध लागूऔषध गाँजासहित दुई जनालाई पक्राउ गरिएको छ। इलाका प्रहरी कार्यालय धरानको टोलीले गोप्य सूचनाका आधारमा निजी कारमा गाँजा ओसारपसार भएको गोप्य सूचनाको आधारमा चेकजाँच गर्दा उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले बताए। शनिबार धनकुटाबाट गाँजा बोकेर धरानतर्फ आउँदै गरेको ग २ च ८११७ नम्बरको कारलाई रोकी चेकजाँच गर्दा प्लास्टिकमा प्याक गरी ल्याउँदै गरेको लागूऔषध गाँजा ३७ केजी बरामद गरिएको डीएसपी तिमल्सिनाले बताए। उनले कारका चालक उदयपुर बेलाका नगरपालिका९ बस्ने २३ वर्षीय तीर्थ दर्जी र सोही कार्यमा संलग्न सुनसरीको बराह क्षेत्र नगरपालिका१ बस्ने ४० वर्षीय कृष्ण विसंखेलाई नियन्त्रणमा लिएको उनले बताए। गाँजासहित पक्राउ परेका दुवै जनालाई इलाका प्रहरी कार्यालय धरानमा राखी थप अनुसन्धान गर्ने कार्य भइरहेको धरानका डीएसपी प्रकाश जबेगुली बताए। धनकुटाको सहिद भूमि र साँगुरीगढी गाउँपालिकामा उत्पादन हुने गाँजा तस्करहरूले दैनिक सुनसरीको धरान चतरा विष्णुपादुका हुँदै इटहरी इनरुवा विराटनगर र भारत तर्फ लगेर बिक्री गर्ने गरेका छन्।
"जाजरकोटमा फेरि भूकम्प, टहरामै त्रसित स्थानीय","जाजरकोट : जाजरकोट बारेकोट गाउँपालिका५ नायकवाडाका मोतीलाल विश्वकर्मा बिहीबार बिहान उठ्ने तरखर गर्दै थिए। एक्कासि भूकम्पले जमिन हल्लिन थाल्यो, सुतिरहेकी छोरीलाई काखमा च्यापेर बाहिर निस्के। दुई वर्षअघि पत्नीको मृत्यु भएपछि सात वर्षकी छोरीको जिम्मा उनकै काँधमा छ। आर्थिक अभावले गर्दा भूकम्प गएको वर्ष दिन बितिसक्दा पनि उनी टहरामै गुजारा चलाउन बाध्य छन्। गत वर्ष जस्तै ठूलो भूकम्प आउँछ कि भन्ने चिन्ताले उनी दिनभर त्रसित भैरहे। टहरामा चिसो निकै भएपछि गत वर्षको भूकम्पले चर्किएर ढल्ने अवस्थामा पुगेको घरमै सुत्ने गरेका नायकवाडा दीपबहादुर सिंह पनि भूकम्पको झड्काले झसंग भए। निन्द्रा ब्युझिसकेको थियो। चिसोले गर्दा बाहिर निस्किन सकेको थिइन्, उनले भने, एक्कासि भूकम्पले सुतिरहेको बेड र घर हल्लाउन थालेपछि सबै परिवार बाहिर निस्क्यौं। फेरि भूकम्प आउँछ कि भन्ने त्रासले घरभित्र पसेनौं। बाहिरै आगो तापेर बस्यौ। बिहीबार बिहान ६ बजेर ३६ मिनेटमा जाजरकोटमा भूकम्प गयो। टहरामा दिन बिताइरहेका अरूमा त्रास फैलियो। ४ दशमलव २ म्याग्निच्युडको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। केन्द्रका अनुसार जिल्लाको बारेकोट गाँउपालिका५ नायकवाडालाई केन्द्रविन्दु बनाएर भूकम्प गएको हो। गत वर्ष कात्तिक १७ गते बारेकोट गाउँपालिका१ रामीडाँडा केन्द्र विन्दु भएर ६ दशमलव ४ म्याग्निच्युडको भूकम्प गएको थियो। उक्त भूकम्पका कारण जाजरकोट र रुकुम पश्चिममा १ सय ५४ जनाको ज्यान गएको थियो। हजारौ निजी घर, विद्यालय र सार्वजनिक भवनमा क्षति पुगेको थियो। भूकम्प गएको १४ महिना पुग्न लाग्दा पनि सरकारी बेवास्ताले गर्दा पीडितहरूको बिजोग छ। भूकम्पपीडितहरू चिसोले गर्दा बिरामी पर्न थालेका छन्। कठ्याग्रिँदो चिसोमा टहरामा झनै चिसो हुने गरेको पीडितहरूको गुनासो छ। टिनको टहरामा शीत चुहिने भएकाले पीडितहरू निकै मारमा परिरहेका छन्। नलगाड नगरपालिका४ सार्कीवाडाकी धनमाया विक २१ दिनकी सुत्केरी हुन्। टिनको टहरामा बास छ। उनले भनिन्, चिसोले निकै सताउने गरेको छ। चिसोले गर्दा मलाई ज्वरो आउने र टाउको दुख्ने समस्या देखिन थालेको छ। सानो बाबुलाई कसरी जोगाउने भन्ने चिन्ता छ। उनी जस्तै भर्खर सुत्केरी भएका आमा र नवजात शिशुहरू बिरामी पर्न थालेपछि उनीहरूलाई चिसोबाट जोगाउन निकै सकस भैरहेको वडाध्यक्ष बद्री पन्तले बताए। अस्थायी टहरामा बस्दै आएका भूकम्पपीडितहरू चिसोले बिरामी पर्न थालेका छन्। नवजात शिशु, बालबालिका, सुत्केरी र ज्येष्ठ नागरिक चिसोको मारमा परेको वडाध्यक्ष पन्तको भनाइ छ। सोही वडाकी प्रेमा रावलले चिसोले गर्दा छोराछोरीलाई रुघाखोकीले निकै सताएको गुनासो गरिन्। पोहोरसालको हिउँद पनि टहरामै बितायौ। वैशाख जेठको गर्मी सह्यौं। यो हिउँद कसरी काट्ने हो। चिसोले मरिन्छ कि भन्ने चिन्ताले सताइरहेको छ उनले भनिन्, एकसरो लुगाले मुटु छेड्ने सिरेटो छेक्नै मुस्किल पर्छ। चिसोले रातभर निन्द्रा नै लाग्दैन। न्यानो घरमा कहिले बस्न पाइएला ? चिसोका कारण केही दिनयता झाडापखाला, ज्वरो, रुघाखोकीका बिरामी बढिरहेको नलगाड नगर अस्पतालका डा विशाल उप्रेतीले बताए। चिसो थेग्न नसक्दा गत वर्ष जाजरकोटमा त्रिपाल र अस्थायी टहरामा ३८ जनाको ज्यान गयो भने झन्डै ६ हजार बालबालिका, वृद्धवृद्धा, सुत्केरी र गर्भवती बिरामी परेका थिए। जिल्ला अस्पताल जाजरकोटका प्रमुख डा सुनील पुनले चिसोका बिरामी बढे पनि असामान्य अवस्था नरहेको तर सचेत रहन सबै स्वास्थ्य संस्था र स्वास्थ्यकर्मीलाई आग्रह गरका छांै। सर्वसाधारणलाई पनि चिसोबाट जोगिन उनले आग्रह गरे। सरकारले अस्थायी आवासकै दोस्रो किस्ता रकम दिन सकिरहेको छैन। तर, पीडितहरू भने घर बनाउनका लागि सरकारी अनुदान कुरेर बसिरहेका छन्। भूकम्पपीडितका लागि अस्थायी आवास बनाउन संघीय सरकारले २ किस्तामा २५२५ हजारका दरले रकम दिने गरी कार्यविधि बनाएको थियो। तर, अझै पनि झन्डै ७५ प्रतिशत भूकम्पपीडितले दोस्रो किस्ताबापतको रकम पाउन सकेका छैनन्। जाजरकोटका प्रमुख जिल्ला अधिकारी मेखबहादुर मंग्रातीका अनुसार अहिलेसम्म झन्डै ११ हजार लाभग्राहीलाई मात्र दोस्रो किस्ताबापतको २५ हजार रकम दिइएको छ। जाजरकोटमा ४० हजार ४१ लाभग्राही कायम गरिएकोमा अझै २९ हजारले दोस्रो किस्ता रकमसमेत पाउन सकेका छैनन्। स्थानीय तहमा गएर होल्ड भएको रकमबाहेक अझै दोस्रो किस्ताका लागि ६० करोड रुपैयाँ आवश्यक पर्छ। उक्त रकम राष्ट्रिय विपद् न्यूनीकरण तथा व्यवस्थापन प्राधिकरणमार्फत सरकारसँग माग गरेको हप्ता दिन भइसक्दा पनि प्राप्त हुन सकेको छैन। त्यस्तै रुकुमपश्चिममा ३४ हजार ९ सय ९७ लाभग्राही कायम गरिएकोमा करिब १६ हजारले दोस्रो किस्ताबापतको रकम पाएको प्रमुख जिल्ला अधिकारी कुलबहादुर जिसीले बताए। अहिलेसम्म क्षतिको पूर्णविवरण अर्थात् डिटेल ड्यामेज एसिस्मेन्ट (डीडीए) पनि हुन सकेको छैन, जसले पुनर्निर्माण कहिले हुने हो भन्ने अन्योल छ। पुनर्निर्माणको कार्यविधि नबन्दा समस्या भइरहेको जिल्ला समन्वय समितिका प्रमुख कालीबहादुर खत्रीले बताए। कार्यविधि मन्त्रिपरिषद्मा गएको छ भन्ने सुनिएको छ, त्यसपछि क्षतिग्रस्त संरचनाको पुनर्मूल्यांकन काम पनि होला, उनले भने, सरकारले छिटोभन्दा छिटो पुनर्निर्माणको प्रक्रिया थाल्न ढिला गर्नुहुँदैन। नत्र पीडितको अवस्था झनै बिजोग हुनेछ।"
राज्यबाट हामीलाई विभेद भयो,"वीरेन्द्रनगर : लैंगिक तथा यौनिक अल्पसंख्यकले आफूहरू राज्यबाटै विभेद भएको बताएका छन्। शुक्रबार कर्णाली प्रदेश सरकारको सामाजिक विकास मन्त्रालयको समन्वयमा वीरेन्द्रनगरमा आयोजित लैंगिक तथा यौनिक अल्पसंख्यक समुदायको अधिकार पैरवीका लागि प्रदेशस्तरीय संवाद कायक्रममा बोल्दै लैंगिक तथा यौनिक अल्पसंख्यक अन्जली विसीले आफूहरूलाई राज्यले नै विभेद गरेको बताइन्। हामीलाई राज्यले नै चिन्दैन। राज्यको तलो तह वडा कार्यालयमा जन्म दर्ता गर्दा बालक वा बालिका भनेर मात्र अभिलेख गरिन्छ। त्यो जन्म दर्तामा बालक, बालिकाका साथै लैंगिक तथा यौनिक अल्पसंख्यक भनेर छुट्टै कोलोम राखिनुपर्ने हो। तर त्यसो गरिएको छैन। कर्णाली प्रदेशमा यौनिक तथा अल्पसंख्यक धेरै साथीहरू खुलेर आउनुभएको छ। संविधानले दिएका अधिकार न हामीले पाएका छौँ न राज्य यसमा गम्भीर छ, उनले भनिन्, राज्यसँग हाम्रो अपेक्षा भनेकै नागरिकता, रोजगारी, समलिंगी विवाहको कानुनी मान्यता हो। हामी पनि रोजगारी गर्न सक्छौं। यसमा राज्यले आरक्षणको व्यवस्था गरिदिएको भए हुन्थ्यो जस्तो लाग्छ। संविधानले आफूहरूका हक अधिकार सुरक्षित गरेको भए पनि राज्यले नागरिकका रूपमा नहेरेको उनको गुनासो थियो। अन्य नागरिक सरह समान व्यवहार नहुँदा लैंगिक तथा यौनिक अल्पसंख्यक समुदायका मानिसहरूले न्यायको अनुभूति गर्न नपाएको अन्य सहभागीहरूको भनाइ थियो। संविधानको धारा १२, १८ र ४२ ले लैंगिक तथा यौनिक अल्पसंख्यकका विषयमा बोले पनि नागरिकता लिनेदेखि वैवाहिक समानता, शौचालय र शिक्षा पाउने जस्ता विषयमा विभेद सहनु परेको लैंगिक तथा यौनिक अल्पसंख्यकहरूले गुनासो गरेका थिए। यस्तै कार्यक्रममा कर्णाली प्रदेश योजना आयोगका उपाध्यक्ष सूर्यनाथ योगीले रोजगारी तथा अन्य सीपमूलक व्यवसायमा जोड्ने नीति अवलम्बन गर्ने बताए। यौनिक तथा लैगिंक अल्पसंख्यक समुदायहरूको मानव अधिकारको संरक्षण तथा संवद्र्धनमा सरकार लागि परेको उल्लेख गर्दै मर्यादित जीवनयापनका लागि सामाजिक, सांस्कृतिक, आर्थिक, कानुनी तथा राजनीतिक अधिकारसहितको समतामूलक समाज निर्माण गर्नु नै आजको आवश्यकता रहेको कर्णाली प्रदेश योजना आयोगका सदस्य अशोकनाथ योगीले बताए।"
दोस्रो मुसिकोट महोत्सव सुरु,"गुल्मी : गुल्मीमा दोस्रो मुसिकोट कृषि, पर्यटन, खेलकुद, सांस्कृतिक, औद्योगिक एवम् व्यापार महोत्सव सुरु भएको छ। मुसिकोट आसपास क्षेत्रका घरेलु तथा स्थानीय उत्पादनको प्रदर्शनी सहित प्रचारप्रसार, उद्योगको संरक्षण, विकास तथा उनीहरूको उत्पादनलाई बजारीकरण, संस्कृतिको संरक्षण सँगै खेलकुद क्षेत्रको विकासका लागि महोत्सव आयोजना गरिएको गुल्मी मुसिकोट उद्योग वाणिज्य संघका अध्यक्ष गोपीकृष्ण खरेलले जानकारी दिए। उनले यस महोत्सवको माध्यमबाट स्थानीय कला र संस्कृतिको संरक्षण गर्दै मुसिकोट नगरपालिकाभित्र रहेका धार्मिक तथा पर्यटकीय क्षेत्रमा पर्यटक भित्राउने अपेक्षा राखिएको बताए। मुसिकोट दरबार, वामीको शालीमे दह, वामी कोट, ताराखसे, कुर्घाको मालिका मन्दिर, स्वाँरा होमस्टे, पौदी अमराइको छत्रभुमी मन्दिर, सीता गुफा, तिलेचुली बडागाउँको लालीगुराँस थुमपार्क लगायतका विभिन्न स्थान यस क्षेत्रमा पर्ने पर्यटकीय स्थलहरू छन्। गुल्मी मुसिकोट उद्योग वाणिज्य सघंको आयोजनामा सुरु भएको महोत्सवको मुसिकोट नगरपालिकाका नगरप्रमुख जीवन खरेलले उद्घाटन गरेका हुन्। महोत्सवको उद्घाटन गर्दै नगरप्रमुख खरेलले यहाँका व्यवसायी र नगरवासीको हित र रक्षाका लागि नगरपालिका सँगै रहेको बताए। उनले स्थानीय कला संस्कृतिको जगेर्ना गर्दै उत्पादनसँग युवालाई जोड्न सकेमा पछिल्लो समय देखिएको बढ्दो बसाइँसराई रोक्न थप टेवा पुग्ने बताए। मेला महोत्सवको माध्यमबाट यहाँका स्थानीय कला, संस्कृति, कृषि प्रदर्शनी, नेपाली मौलिकताका साथै नगरपालिका भित्रका धार्मिक तथा पर्यटकीय क्षेत्रको प्रचारप्रसार गरेर पर्यटन प्रवर्द्धन सहयोग मिल्ने नगरप्रमुख खरेलले बताए। नगरपालिका संरक्षक रहेको महोत्सव आगामी पुस २१ गतेसम्म चल्ने छ। १२ दिनसम्म चल्ने महोत्सवमा दैनिक राष्ट्रिय स्तरका कलाकारहरू प्रस्तुति रहने छ। महोत्सवमा नगरपालिका भित्रका विभिन्न परम्परागत झाँकीहरू सराँय नाच, लाखे नाच, भजन, नौमती बाजा, सोरठी, हेम्फाई नाच लगायत संस्कृतिको संरक्षण, झिनिया रोटी लगायत विभिन्न खानाका परिकारहरूको प्रचारप्रसार गरी प्रवर्द्धन गर्ने लक्ष्य राखिएको वाणिज्य संघका वरिष्ठ उपाध्यक्ष तथा सांस्कृतिक कार्यक्रम संयोजक ज्ञानहरि सापकोटाले बताए। उनले महोत्सवमा ७० वटा स्टल राखिएको बताए। जसमा कृषि प्रदर्शनी, घरेलु तथा साना उद्योग र महिला उद्यमीका लागि निःशुल्क स्टल व्यवस्था गरिएको छ। महोत्सवमा स्टल राख्ने मुसिकोट नगरपालिका भित्रका व्यवसायीलाई १५ प्रतिशत छुट गरिएको वरिष्ठ उपाध्यक्ष सापकोटाले बताए। महोत्सवमा विद्यार्थीलाई ५० रुपैयाँ र सर्वसाधारणलाई ८० रुपैयाँ प्रवेश शुल्क तोकिएको छ। महोत्सवमा स्थानीय कृषि उपज, उद्योग उत्पादन र शैक्षिक सामाग्री प्रदर्शनी गरिने भएको छ भने विद्यालय स्तरीय सामूहिक नृत्य प्रतियोगिताको समेत आयोजना गरिएको बताइएको छ। महोत्सवको दोस्रो दिन गायन आइडल, मुसिकोट डान्स आइडल र भलिबल खेल सञ्चालन गरिने प्रचारप्रसार उपसमितिका संयोजक वसन्त अधिकारीले जानकारी दिए। संयोजक अधिकारीका अनुसार मुसिकोट लोक आइडल र डान्स प्रतियोगितामा प्रथम हुनेले १० हजार, कप र प्रमाणपत्र प्राप्त गर्नेछन्। त्यस्तै दोस्रोले ७ हजार, तेस्रोले ५ हजार र सान्त्वना हुनेले ३ हजार कप र प्रमाणपत्र प्राप्त गर्नेछन्। खुला पुरुष भलिबल प्रतियोगितामा प्रथम हुने समूहले २ लाख १ हजार, कप, मेडल र प्रमाणपत्र प्राप्त गर्ने आयोजकले जनाएको छ। जसमा दोस्रोले १ लाख १ हजार, तेस्रोले ५० हजार र सान्त्वनाले २५ हजार कप, मेडल र प्रमाणपत्र प्राप्त गर्नेछन्। दोस्रो मुसिकोट महोत्सवमा १ करोड २५ लाख बराबरको कारोबार र करिब ३० हजार दर्शक भित्राउने आयोजकले लक्ष्य राखेको छ।"
ज्येष्ठ नागरिकलाई कम्बल,स्याङ्जा : राष्ट्रिय ज्येष्ठ नागरिक दिवसका अवसर पारेर वृद्धा आश्रमका र अन्यसहित ३० जना ज्येष्ठ नागरिकलाई न्यानो कपडा (कम्बल) प्रदान गरिएको छ। सामाजिक विकास कार्यालय स्याङ्जाले चापाकोट नगरपालिकाको समन्वयमा राधा दामोदर आरोग्य वृद्धाश्रममा बस्ने २२ जना र अन्य ८ जना ज्येष्ठ नागरिकलाई जाडोको लागि भन्दै न्यानो ओढो कम्बल वितरण गरेको हो। कम्बल प्रदान गर्दे चापाकोट नगर उपप्रमुख ईशा रानाले ज्येष्ठ नागरिक समाजका ऐना भएको बताइन्। उनीहरूका योगदान र अनुभवलाई सिको गर्दै सामाजिक विकासमा लगानी गर्नुपर्नेमा जोड दिइन।
ज्येष्ठ नागरिक सम्मानित,नुवाकोट : ज्येष्ठ नागरिक समाजको ऐना भएको र उनीहरू मार्गदर्शक भएको ठहर गर्दै नुवाकोटमा ज्येष्ठ नागरिकलाई सम्मान गरिएको छ। सभ्य समाजको आधारः ज्येष्ठ नागरिकमैत्री घर परिवार भन्ने मूल नाराका साथ देवीघाट ज्येष्ठ नागरिक संरक्षण तथा अध्ययन प्रतिष्ठानद्वारा देवीघाटमा बिहीबार आयोजित चौथो राष्ट्रिय ज्येष्ठ नागरिक दिवस २०८१ कार्यक्रममा नुवाकोटका ६ जना ज्येष्ठ नागरिकलाई सम्मानित गरिएको हो। ज्येष्ठ नागरिकसहित दुई सय जनालाई फलफूलसमेत वितरण गरिएको छ। प्रमुख जिल्ला अधिकारी रामकृष्ण अधिकारीले ज्येष्ठ नागरिकहरूले समाजमा गरेको योगदान र भूमिकालाई कदर गर्नुपर्नेमा जोड दिए। उनले समाजको जेठो पुस्तालाई सम्मान गर्नु पाउंदा आफुलाई गौरव लागेको बताए।
शनिबार देशका यी स्थानमा हुने छ वर्षा,"काठमाडौं : शनिबार देशभर साधारणतया बदली रहनेछ। मौसम पूर्वानुमान महाशाखाका अनुसार सुदूरपश्चिम प्रदेश र कर्णाली प्रदेशका धेरै स्थानहरूमा लगायत कोशी प्रदेशका पहाडी भूभागका केही स्थानहरूमा हल्कादेखि मध्यम वर्षा र बाँकी प्रदेशका थोरै स्थानहरूमा हल्का वर्षाको सम्भावना रहनेछ। देशका उच्च पहाडी तथा हिमाली भूभागका केही स्थानहरूमा हल्कादेखि मध्यम हिमपातको सम्भावना रहने छ। शनिबार राति सुदूरपश्चिम प्रदेश र कर्णाली प्रदेशमा साधारणतया बदली रही देशका बाँकी भूभागमा आंशिकदेखि साधारणतया बदली रहनेछ। सुदूरपश्चिम प्रदेशका धेरै स्थानहरू साथै कर्णाली प्रदेश र कोशी प्रदेशका केही स्थानहरूमा हल्कादेखि मध्यम वर्षाको तथा बाँकी प्रदेशका थोरै स्थानहरूमा हल्का वर्षाको सम्भावना रहेको महाशाखाले जनाएको छ। सुदूरपश्चिम प्रदेश, कर्णाली प्रदेश र कोशी प्रदेशका उच्च पहाडी तथा हिमाली भूभागका केही स्थानहरूमा साथै गण्डकी प्रदेश र बागमती प्रदेशका एकदुई स्थानमा हल्कादेखि मध्यम हिमपातको सम्भावना रहने छ।"
"उच्च र जिल्ला अदालतका २५ न्यायाधीशहरूको सरुवा , को कहाँ ?",काठमाडौं : उच्च र जिल्ला अदालतका २५ जना न्यायाधीशहरूको सरुवा भएको छ। शुक्रबार बसेको न्याय परिषद् बैठकले उच्च अदालतका ९ र जिल्ला अदालतका १६ जना न्यायाधीशहरुको सरुवा सिफारिस गरेको हो। विषेश अदालतका न्यायाधीश खुसीप्रसाद थारुको उच्च अदालत जनकपुरको अस्थायी इजलास वीरगञ्जमा सरुवा भएको छ। उच्च अदालत पाटनमा रहेर राजस्व न्यायाधीशरणमा काज भएका रमेश ढकाल उच्च अदालत तुलसीपुरको बुटवल इजलासमा पुगेका छन् । यस्तो छ सरुवा सूची
२ लाख रुपैयाँ हस्तान्तरण,काभ्रे : काभ्रेको रयाले१ सिलिङे भञ्ज्याङका ५ वर्षीय बालक सगुन सापकोटालाई सहयोगार्थ साउदी अरबबाट उठेको २ लाख ६ हजार ६१ रुपैयाँ उनको परिवारलाई हस्तान्तरण गरिएको छ। पुस १२ गते वडाभित्र रहेको जनमैत्री बचत तथा ऋण सहकारी संस्थामा उक्त रकम हस्तान्तरण गरिएको हो। जम्मा रकम संस्था भित्र राखेर बच्चाको आवश्यकता अनुसार प्रयोग गरिने छ। नेपालमा गत असोज १०१२ गते अविरल वर्षाबाट आएको पहिरोमा परी रामप्रसाद सापकोटाकी ३१ वर्षीया छोरी सविताको मृत्युपश्चात उनका छोरा ५ वर्षीय बालक सगुन काजकिरिया गर्न बसेका थिए। बाबुको पहिचान नखुलेपछि सविताकै ५ वर्षीय छोरा सगुनलाई रीतिरिवाज अनुसार किरियाकर्ममा राखिएको थियो। यो दुःखद खबरले साउदी लगायत अन्य मुलुकमा रहेका मनकारी नेपालीहरूले सहयोग संकलन कार्य गरेका थिए। बालकको हजुरबा रामप्रसाद सापकोटाका अनुसार घरमा सुतिरहेका बेला दुई छोरीहरूको पहिरोमा परी ज्यान गएको थियो। बचाउन जाँदा आमा घाइते भएकी र मेरुदण्डमा गम्भीर चोट लागेर उनको धुलिखेल अस्पतालमा उपचार भइरहेको थियो। हाल उनको स्वास्थ्य सुधार हुँदै गएको आफूले ज्याला गरी कमाएको सम्पत्ति सबै पहिरोले लगेको सापकोटाले दुखेसो गरेका थिए। उनले पनौती १ मा भारी बोकेरै ५६ जनाको परिवारको गुजारा गर्दै आएका छन्। सापकोटाका अनुसार बालक सगुनको वडामा जन्म दर्ता नभएकोले बच्चाको थप सेवा सुविधामा कठिनाइ भएको भन्दै सम्बन्धित निकायलाई सहयोग गर्न अनुरोध समेत गरेका छन्।
नक्कली डाक्टर बनेर लुटपाट गर्ने एकजना पक्राउ,काठमाडौं : नक्कली डक्टर बनी लुटपाट गर्नेलाई प्रहरीले पक्राउ गरेको छ। पक्राउ पर्नेमा महोत्तरीको जलेश्वर नगरपालिका२ हरिटोल घर भइ हाल ललितपुरको ग्वार्को बस्ने ३० वर्षीय जितेन्द्र मण्डल रहेका छन्। काठमाडौं उपत्यका अपराध अनुसन्धान कार्यालयको ललितपुरस्थित पीआरसीबीबाट गएको टोलीले उनलाई नुवाकोटको पन्चकन्या गाउँपालिका ४ आरुखर्कबाट पक्राउ गरेको हो। सामाजिक सञ्जाल फेसबुकबाट साथी बनाइ आफू डाक्टर भएको र उपचार गरिदिने भन्दै पीडितको घरमा गइ बेहोस बनाइ लुटपाट गरेको उनीमाथि आरोप छ। कोठाबाट उनले सुनका गहनासहित तीन लाख रुपैयाँ लुटेका थिए। पक्राउ परेका उनलाई थप अनुसन्धान एवं कारवाहीका लागि प्रहरी वृत्त सातदोबाटो पठाएको प्रहरीले जनाएको छ।
आजदेखि मध्यपुर महोत्सव सुरु,"भक्तपुर : भक्तपुरको ऐतिहासिक नगरी मध्यपुर थिमिमा शुक्रबारदेखि मध्यपुर महोत्सव सुरु भएको छ । मध्यपुर थिमि नगरपालिकाको आयोजनामा सुरु महोत्सव तीन दिनसम्म मध्यपुर नगरका विभिन्न स्थानमा सञ्चालन हुनेछन् । 'हाम्रो कला हाम्रो संस्कृति, मध्यपुर थिमि हाम्रो सम्पत्ति' भन्ने नाराका साथ महोत्सवको उपप्रधान एवं शहरी विकास मन्त्री प्रकाशमान सिंहले उद्घाटन गरेका छन्। सो क्रममा सिंहले मौलिक खाना, कलासंस्कृति लगाएत परम्परागत सीपको जगेर्नाका साथै जिवन्त राख्न महोत्सवले टेवा पुराउने विश्वास व्यक्त गरे। महोत्सवमा मध्यपुरथिमिको पहिचान झल्काउने सांस्कृतिक प्रस्तुतिका साथै स्थानीय पेशा, व्यवसाय, मौलिक उत्पादन, हस्तकला, माटोका भाँडालगायत प्रदर्शन गरिएको मध्यपुर थिमि नगरपालिकाका प्रमुख एवं मध्यपुर महोत्सव मूल समारोह समितिका संयोजक सुरेन्द्र श्रेष्ठले जानकारी दिए। थिमि शंखधरचोकदेखि नगदेश र बोडे हुँदै तिगनीको नीलवाराहीसम्मका ऐतिहासिक बस्तीक्षेत्रलाई प्रदर्शनी स्थलको रूपमा प्रस्तुत गरिएको छ । महोत्सवका क्रममा नगरका विभिन्न स्थानमा करिव ४ सय स्टल रहेको छ ।"
सन्धिखर्कमा आइपिएम कृषक पाठशाला,अर्घाखाँची : अर्घाखाँचीको सन्धिखर्कमा आइपिएम कृषक पाठशाला आजदेखि शुभारम्भ भएको छ। सन्धिखर्क १ र २ को बृती तथा सुक्मी फाँटमा सञ्चालन भएको कृषक पाठशालाको आज एक कार्यक्रमका बीच लुम्बिनी प्रदेशका कृषिमन्त्री दिनेश पन्थीले उद्घाटन गरेका छन्। सन्धिखर्क स्मार्ट आइपिएम कृषक पाठशालाको आयोजना तथा बाली संरक्षण प्रयोगशाला बाँके र कृषि ज्ञान केन्द्र अर्घाखाँचीको प्राविधिक सहयोगमा सुरु भएको पाठशालाले कृषकहरूलाई व्यावसायिक बन्न सहयोग पुग्ने छ। कृषकहरूलाई राम्रोसँग सिकेर व्यावसायिक उत्पादनमा लाग्न आग्रह गर्दै मन्त्री पन्थीले व्यावसायिक कृषकहरूलाई सहयोग गर्न प्रदेश सरकार तयार रहेको बताए।
राष्ट्रिय रैथाने खाना महोत्सव सुरु,"काठमाडौं : चितवनको पर्यटकीय क्षेत्र मेघौलीमा राष्ट्रिय रैथाने खाना महोत्सव सुरु भएको छ । भरतपुर भ्रमण वर्षका अवसरमा भरतपुर महानगरपालिकाले रैथाने खाना परिकारको पहिचान गर्ने र आयआर्जन गर्ने उद्देश्यका साथ महोत्सव आयोजना गरेको हो। महोत्सवमा बोटे , दराई, थारू, गुरुङ, मगर, नेवार लगायत विभिन्न समुदायको सहभागिता रहेको छ। १६ गतेसम्म चल्ने महोत्सवमा विभिन्न जनजातिहरू पहिचान झल्कने खालका घरहरू र उक्त घरमा आआफ्ना समुदायको रैथाने खानाका परिकारहरू बनाएर बिक्री गरिरहेका छन्। महोत्सवमा रैथाने खानाका साथ साथै विभिन्न समुदायको कला संस्कृतिहरू पनि प्रदर्शन गरिएको छ। महोत्सवमा जनजातिहरूले कोदोको ढिडो, लोकल कुखुराको मासु, चिचर, घुँगी, माछा, योमरी, बारा लगायतका परिकारहरू छन्। महोत्सवले स्थानी रैथाने परिकारको पहिचानका साथै पर्यटक प्रवर्द्धनमा मद्दत पुग्ने विश्वास लिएको छ। उक्त महोत्सवको बागमती प्रदेशका मुख्य मन्त्री बहादुर सिंह लामाले उद्घाटन गरेका थिए।"
काठमाडौंबाट चितवन जाँदै गरेको हाइस धादिङमा दुर्घटना,काठमाडौं : धादिङमा हाइस दुर्घटना हुँदा १६ जना घाइते भएका छन्। काठमाडौंबाट चितवन जाँदै गरेको बा २ ख २८२९ नम्बरको हाइस दुर्घटना हुँदा १६ जना घाइते भएको धादिङ प्रहरीले जनाएको छ। प्रहरीका अनुसार शुक्रबार दिउँसो ३:३५ बजेतिर धादिङको गल्छी गाउँपालिका८ गल्छी मोडमा दुर्घटना भएको हो। हाइसमा १६ जना यात्रु सवार रहेकोमा चालकसहित १६ जना घाइते भएका हुन्। घाइतेहरूलाई उपचारका लागि अम्बेभरोसा अस्पताल गल्छी पठाएको प्रहरीले जनाएको छ। घाइतेहरूको अवस्था केहीको सामान्य र केहीको मध्यम रहेको छ। हाइसको अचानक ब्रेक फेल भइ अनिन्त्रित हुँदा दुर्घटना भएको प्रहरीको अनुसन्धानबाट खुलेको छ।
हिटरको खोलबाट ७७ लाख बरामद,"काठमाडौं : सिन्धुपाल्चोक इन्द्रावती१ का रवि धमला मंगलबार दिउँसो जीतबहादुर तामाङसँग पक्राउ परेका छन्। उनीहरूको साथबाट प्रहरीले ७७ लाख नगद बरामद गरेको छ। उनीहरूसँगै काम गर्ने संखुवासभाका नरेश खाती पनि गोकर्णेश्वर बाहुनधाराबाट पक्राउ परेका छन्। उनको साथबाट प्रहरीले १५ लाख नगद बरामद गरेको छ। खाती पनि धमलाकै कामदार रहेका छन्। रसुवा उत्तरगया घर भई हाल तारेकेश्वर लोलाङ बस्ने तामाङ धमलासँगै पैसा बोकेर स्कुटरमा हिँडिरहेका थिए। आगो ताप्ने हिटरको खोलभित्र पैसाका बिटा हालेर प्याक गरी बाटोमा हिँड्दै गरेको अवस्थामा उनीहरू पक्राउ परेका हुन्। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार पक्राउ परेका धमलाले जोरपाटी र रसुवामा दुइटा र केरुङमा १ वटा सुन पसल चलाउने बयान दिएका छन्। सुन पसलको पैसा उठाएको र केरुङमा रहेको पसलमा पैसा पठाउनका लागि रकम बोकेर हिँडेको बयान प्रहरीमा दिएका छन्। उनीहरूले अवैध रूपमा सुनको तस्करी र कारोबार गर्ने गरेको गोप्य सूचना प्रहरीले प्राप्त गरेको थियो। यही सूचना पछ्याउँदै जादा उनीहरू तारकेश्वर लोलाङबाट पक्राउ परेका हुन्। श्रीमती बेचेको आरोपमा २०७१ सालमै पक्राउ परेका थिए धमला उपत्यका अपराध अनुसन्धान कार्यालयका डीएसपी अनिल घिमिरेका अनुसार अवैध रकमसहित पक्राउ परेका रवि धमला चौतारा कारागारबाट फरार कैदी भएको बुझिएको छ। डीएसपी घिमिरे भन्छन्, अवैध रकमसहित पक्राउ परेका उनी यसअघि पनि जेल बसेका व्यक्ति हुन्। उनीविरुद्ध मानव बेचबिखनको जाहेरी परेको थियो। २०७१ सालमा चिनको केरुङ तिर धमला उनको श्रीमतीसहित बस्ने गर्थे। एकाएक सँगै बसेकी श्रीमती बेपत्ता भइन्। छोरी बेपत्ता भएपछि उनका आफन्तले ज्वाइँ रवि धमलाविरुद्ध मानव बेचबिखनको उजुरी दिएका थिए। यही मुद्दामा पक्राउ परेका उनी पुर्पक्षका लागि हिरासत पुगेका थिए। २०७२ सालको भूकम्प आएको बेला उनीसहित धेरै कैदीबन्दी फरार भएका थिए। रवि धमला सिन्धुलाल्चोकस्थित चौतारा कारागारबाट भागेका व्यक्ति रहेको खुलेको छ। प्रहरीसँगको प्रारम्भिक बयानका क्रममा धमलाले भूकम्पको बेला आफू फरार रहे पनि पछि आत्मसमर्पण गरेको बताएका छन्। आफूलाई बुवाले प्रहरीकहाँ लगेर बुझाएको र थप ४५ दिन हिरासत बसेपछि उक्त मुद्दामा सफाइ पाएको बताएका छन्। वेपत्ता भनिएका उनको पहिलेकी श्रीमती अहिलेसम्म पनि फेला नपरेको प्रहरीले बताएको छ। उनले अहिले अर्को विवाह गरेको र २ जना बच्चाबच्चासमेत रहेको खुलेको छ। दोस्रो श्रीमतीले जोरपाटीमा रहेको सुन पसल सञ्चालन गर्ने गरेको धमलाले बताएका छन्। डीएसपी अनिल घिमिरे भन्छन्, सुन पसल कानुनअनुसार नै चलाएको देखिए भने त्यहाँँ बेचबिखन हुने सुनका विषयमा पनि प्रहरीले खोजी गरिरहेको छ। रसुवा नाकाबाट अवैध सुन ल्याएर उनीहरूले बेच्ने गरेको हुनसक्ने प्रहरीको आशंका छ। यसको कनेक्सन सुन तस्करसँग हुनसक्ने भएकाले अनुसन्धान भइरहेको छ। दुई फरक ठाउँबाट मंगलबार राति ९२ लाख रुपैयाँ नगदसहित तीन जनालाई काठमाडौं उपत्यका अपराध अनुसन्धान कार्यालयको टोलीले पक्राउ गरेको थियो। यसका मुख्य व्यक्ति रवि धमला रहेको प्रहरीले जनाएको छ। उपत्यका अपराध अनुसन्धान कार्यालयका प्रवक्ता आचार्यका अनुसार चौतारा कारागारबाट फरार रवि धमला पुनः जेल बसे नवसेको विषयमा अनुसन्धान भइरहेको छ।"
म्यासेडोनिया पठाइदिने भन्दै ठगी गर्ने व्यक्ति पक्राउ,काठमाडौं : म्यासेडोनिया पठाइदिने भन्दै ठगी गर्ने व्यक्ति पक्राउ परेका छन्। वैदेशिक रोजगारमा आकर्षक तलबको प्रलोभनमा पारी म्यासेडोनिया पठाइदिन्छु भन्दै रकम ठगी गरेको अभियोगमा खोटाङ केपीलासगढी गाउँपालिका७ घर भई काठमाडौं महानगरपालिका४ चण्डोल बस्ने २८ वर्षीय चिना कोयी राई पक्राउ परेका हुन्। राईले म्यासेडोनिया पठाइदिन्छु भन्दै २ जना पीडितहरूबाट १२ लाख ९१ हजार रूपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं चण्डोलबाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग ताहाचल काठमाडौं पठाइएको छ।
"गाउँपालिका, नगरपालिका र जिसस महासंघद्वारा प्रधानमन्त्रीलाई ध्यानाकर्षण","काठमाडौं : प्रधानमन्त्री केपी शर्मा ओलीलाई गाउँपालिका राष्ट्रिय महासंघ नेपाल, नेपाल नगरपालिका संघ र जिल्ला समन्वय समिति महासंघले कार्यविस्तृतीकरण प्रतिवेदन परिमार्जनजस्ता विषयमा छलफल गर्न राष्ट्रिय समन्वय परिषद्को तेस्रो बैठक बस्नुपर्ने लगायत विभिन्न सात सूत्रीय ध्यानाकर्षणपत्र बुझाएको छ। प्रधानमन्त्री तथा मन्त्रिपरिषद्को कार्यालय, सिंहदरबारमा गाउँपालिका राष्ट्रिय महासंघका अध्यक्ष लक्ष्मीदेवी पाण्डे, नगरपालिका संघका अध्यक्ष भीमप्रसाद ढुंगाना, जिल्ला समन्वय समिति महासंघका अध्यक्ष अशोककुमार घिमिरे सहितले ध्यानाकर्षणपत्र बुझाएका हुन्। प्रधानमन्त्रीको अध्यक्षतामा रहेको समन्वय परिषद्को दोस्रो बैठक गत २०८० माघ २४ गते पश्चात् नबसेकाले अघिल्लो बैठकमा पेस भइ निर्णय हुन बाँकी रहेका विषयवस्तुमा छलफल हुनुपर्ने माग गरिएको छ। यस्तै समानीकरण अनुदान कटौती नगर्न, स्थानीय सरकारलाई वित्तीय हस्तान्तरणको आकार वृद्धि गर्न, राष्ट्रिय भूमि आयोगका काम छिटो सम्पादन गराउन र जिल्ला समन्वय समितिलाई स्रोतसाधन सम्पन्न बनाउन पनि प्रधानमन्त्रीलाई आग्रह गरिएको छ। प्रधानमन्त्री ओलीले संविधानबमोजिम स्थानीय सरकारलाई अधिकार दिन र स्रोतले भ्याएसम्म बजेटको उचित प्रबन्ध गर्न सरकार प्रतिबद्ध रहेको बताएका थिए।"
हिमपात र शीतलहरबाट जोगिन विपद् व्यवस्थापन प्राधिकरणको आग्रह,"काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणले हिमपात र शीतलहरबाट जोगिन सावधान अपनाउन अनुरोध गरेको छ। आज अपराह्नदेखि देशको मौसममा बदली हुने जानकारी जल तथा मौसम विज्ञान विभागबाट प्राप्त भएको जनाउँदै प्राधिकरणले सावधानी अपनाउन अनुरोध गरेको हो। प्राधिकरणका प्रवक्ता डिजन भट्टराईले चिसो तथा शीतलहर बढ्ने र चिसोबाट स्वास्थ्य समस्या हुनसक्ने भएकाले सावधानी अपनाउन अनुरोध गरेका हुन् । उनले उच्च पहाडी तथा हिमाली क्षेत्रमा हिमपात, ठाउँठाउँमा वर्षा र तराईमा शीतलहर चल्नसक्ने बताएका छन्। मौसम पूर्वानुमान महाशाखाले मौसम बदलीसम्बन्धी विशेष बुलेटिन जारी गर्दै पश्चिमी न्यून चापीय प्रणालीका कारण आज अपराह्नदेखि देशका धेरै स्थानमा आंशिकदेखि साधारणतया हुने जनाएको छ । भोलि सुदूरपश्चिम र कर्णाली प्रदेशका उच्च पहाडी तथा हिमाली भागका अधिकांश स्थान तथा गण्डकी, बागमती र कोशी प्रदेशका उच्च पहाडी तथा हिमाली भागका केही स्थानमा हल्कादेखि मध्यम हिमपात हुने पूर्वानुमान विभागको छ । यसैगरी मौसम पूर्वानुमान महाशाखाले वर्षा हिमपात तथा चिसोका कारण दैनिक जनजीवन असर पर्न सक्ने भन्दै आवश्यक सतर्कता तथा पूर्व तयारी अनाउन सबै सरोकारवाला निकायहरुमा अनुरोध गरेको छ।"
