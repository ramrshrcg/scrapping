शीर्षक,विवरण
पैसा नतिरेर लाइन काटिएका उद्योगहरूमा भोलि १२ बजेभित्रमा बिजुली जोड्ने मन्त्रिपरिषदको निर्णय,"काठमाडौं : पैसा नतिरेर लाइन काटिएका उद्योगहरूमा भोलि १२ बजेभित्रमा बिजुली जोड्ने मन्त्रिपरिषदले निर्णय गरेको छ। आइतबार बसेको मन्त्रिपरिषद बैठकले भोलि १२ बजेभित्रमा लाइन काटिएका उद्योगहरूमा बिजुली जोड्ने निर्णय गरेको हो। सरकारले दुई दर्जनभन्दा बढी उद्योगमा पैसा नतिरेको भन्दै बिजुलीको लाइन काटेको थियो। यस्तै मन्त्रिपरिषदले लाल आयोगले तयार गरेको प्रतिवेदन समेत सार्वजनिक गर्ने निर्णय गरेको एक मन्त्रीले बताए। सरकारले उद्योग व्यवसायी र नेपाल विद्युत प्राधिकरणबीच डेडिकेटेड ट्रंक लाइन सम्बन्धी विवाद समाधान गर्न पूर्व न्यायाधीश गिरिशचन्द्र लालको नेतृत्वमा आयोग गठन गरेको थियो। उक्त लाल आयोग सार्वजनिक नभएको भन्दै आलोचना भइरहेका बेला आइतबार बसेको मन्त्रिपरिषद बैठकले उक्त प्रतिवेदन कार्यान्वयनमा लैजाने गरी सार्वजनिक गरेको हो। डेडिकेटेड र ट्रंक लाइनवापतको उद्योगहरूबाट टीओडी मिटरअनुसार १५ दिन भित्रमा बक्यौता असुल गर्ने पनि मन्त्रिपरिषदले निर्णय गरेको छ। गत पुस २४ गते गठन भएको आयोगले गत वैशाख २३ गते मन्त्रालयलाई प्रतिवेदन बुझाएको थियो। त्यसपछि मन्त्रालयले स्वीकृतिका लागि मन्त्रिपरिषद् पठाएको थियो। प्राधिकरण र निजी उद्योगीबीच डेडिकेटेड फिडर तथा ट्रंकलाइनको विद्युत् महसुलको विवाद उत्कर्षमा पुगेपछि २०८० माघ २४ गते सरकारले लाल आयोग गठन गरेको थियो। सर्वोच्च अदालतका पूर्वन्यायाधीश गिरिशचन्द्र लालको संयोजकत्वमा गठित आयोगले करिब ३ महिना लगाएर प्रतिवेदन तयार गर्यो। प्रतिवेदनमा विवादित तीन समयका बारेमा उल्लेख गरेको छ। २०७२ साउनदेखि २०७२ पुससम्म, २०७२ माघदेखि २०७५ वैशाखसम्म र २०७५ जेठदेखि जेठ मसान्तसम्मको समयलाई अध्ययन गरेको प्रतिवेदनमा भनिएको छ। मुलुकमा लोडसेडिङ भएको अवधिमा प्राधिकरणले आफ्ना औद्योगिक ग्राहकहरूलाई डेडिकेटेड र ट्रकलाइनमार्फत विद्युत् आपूर्ति गरेको थियो। यो अवधिहरूमध्ये २०७२ साउनदेखि २०७२ पुससम्मको अवधि महसुल निर्धारण आयोगबाट महसुल निर्धारण नभइसकेको अवधि हो। २०७२ माघदेखि २०७५ वैशाखसम्मको समय भनेको विद्युत् नियमन आयोगबाट महसुल निर्धारित भएको अवधि हो। २०७५ जेठ देखि २०७७ जेठ मसान्तसम्मको समय प्राधिकरणको सूचनाअनुसार नै लोडसेडिङ अन्त्य भइसकेको समय हो। विवादित अवधिमा पनि सम्बन्धित औद्योगिक ग्राहकहरूले नियमित लाग्ने सबै सामान्य शुल्कहरू समय भित्रै बुझाइसकेका छन्। त्यसैले यो अवधिमा बक्यौता लिनु उपयुक्त नहुने आयोगको निश्कर्ष छ। यही निष्कर्षको आधारमा आयोगले सरकारलाई सिफारिस गरेको थियो।"
सिन्धुलीमा प्रधानाध्यापकमाथि गोली प्रहार,"सिन्धुली : सिन्धुलीमा अज्ञात समूहको गोलि प्रहारबाट प्रधानाध्यापक घाइते भएका छन्। मकवानपुरको बागमती गाउँपालिका१ बोटगाउँका ४० वर्षीय प्रेमबहादुर बम्जनमाथि गोलि प्रहार भएको सिन्धुली प्रहरीले जनाएको छ। सर्लाहीबाट सिन्धुली हुँदै मकवानपुर जिल्लातर्फ जाँदै गर्दा सिन्धुलीको हरिहरपुरगढी गाउँपालिका६ ढप्सेमा अज्ञात समूहले उनीमाथि गोली प्रहार गरेको थियो। गोली प्रहारबाट बम्जन घाइते भएका छन्। उनको मुखमा गोली लागेको छ। बम्जन मकवानपुरको बकैया गाउँपालिका३ स्थित बुद्ध माविका प्रधानाध्यापक हुन। गोलि प्रहारबाट घाइते भएका प्रअ बम्जनलाई सिन्धुली र सर्लाही प्रहरीले उद्धार गरेर सर्लाहीको मोडल अस्पतालमा उपचार गरी थप उपचारका लागि वीरगन्जको बयोधा अस्पताल पठाइएको जिल्ला प्रहरी कार्यालय सिन्धुलीका प्रवक्ता डीएसपी अनिलकुमार खड्काले बताए। बम्जन सर्लाहीबाट प्रदेश २०३००६ प ८४५४ नम्बरको मोटरसाइकलमा भाइ दिलबहादुर बम्जनको साथमा सिन्धुली तर्फ आउँदै थिए। सर्लाही र सिन्धुलीको सिमानस्थित ढप्सेमा तीन जनाको समूहमा लुकि बसेका अपरिचित समूहले बम्जनमाथि छोटो हतियार (कट्टा) प्रहार गरेको हुन सक्ने अनुमान गरिएको खड्काको भनाइ छ। गोली प्रहार हुँदा बम्जनले प्रयोग गरेको हेल्मेटको दायाँ तर्फबाट गाला छेडिएको र गोली मुखकै तल्लो भागमा अड्किएको प्रहरी प्रवक्ता खड्काको भनाइ छ। गोली प्रहार गर्ने तीनै जना फरार छन्। तराई मूलका जस्ता देखिने ३ जना अपरिचित व्यक्तिहरूको खोजी कार्यका लागि जिल्लास्थित सबै सीमा नाकाहरू सिल गरिएको छ। फरारको खोजतलासका लागि सिन्धुलीस्थित इलाका प्रहरी कार्यालय कपिलाकोट, प्रहरी चौकी क्यानेश्वर र जिल्ला प्रहरी कार्यालय सर्लाहीको समन्वयमा इलाका प्रहरी कार्यालय कर्मैया तथा मकवानपुर जिल्लाको प्रहरीहरू समेत परिचालित भएको बताइएको छ। मोटरसाइकलमा सवार बम्जनलाई अपरिचित समूहले रोकेर गोली प्रहार गरेका थिए। भाइ दिलबहादुरको अवस्था भने सामान्य रहेको छ।"
सोमबार देशका यी स्थानमा हुने छ वर्षा,"काठमाडौं : सोमबार देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती, गण्डकी, कर्णाली र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको साथै उच्च पहाडी तथा हिमाली भूभागका एकदुई स्थानमा हल्का हिमपातको पनि सम्भावना रहेको छ। सोमबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। बागमती, गण्डकी र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। साथै गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
मानव तस्करीमा आरोपित कोशीका पूर्वमन्त्री अधिकारीलाई अनुसन्धानका लागि काठमाडौं ल्याइयो,"काठमाडौं : कोशी प्रदेशका पूर्व आन्तरिक मामिला तथा कानुन मन्त्री लिलाबल्लभ अधिकारीलाई प्रहरीले विराटनगरबाट पक्राउ गरेर काठमाडौं ल्याएको छ। मानव तस्करीको आरोप लगाएका अधिकारीलाई मोरङ प्रहरीले आइतबार उनकै निवासबाट पक्राउ गरी यति एयरलाइन्सको जहाजबाट काठमाडौं ल्याइएको हो। प्रदेश प्रहरी कार्यालयका प्रवक्ता प्रहरी वरिष्ठ उपरीक्षक भीम दाहालले काठमाण्डौ जिल्ला अदालतले पक्राउ पूर्जी जारी गरेको र सोही आधारमा पक्राउ गरी काठमाडौं पठाइएको जानकारी दिए। त्रिभुवन अन्तर्राष्ट्रिय विमानस्थलबाट अधिकारीलाई काठमाडौं प्रहरी परिसर लगिएको छ। नक्कली कागजात बनाएर जापान पुगेपछि डिपोर्ट भएका तीन जनाले जापान जान प्रतिव्यक्ति रु १० लाख बुझाएको प्रहरीको आरोप छ। कात्तिक १४ गते अधिकारीसँगै टोकियो विमानस्थलबाट खोटाङका ३६ वर्षीय दावा शेर्पा, खोटाङकै जनक राई र रसुवाका २२ वर्षीय कञ्चन देवकोटा डिपोर्ट भएका थिए। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका थिए। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो। तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। मन्त्रि भएकाले र आफैंले सूचना दिएकाले एयरपोर्टबाट फुत्किएपनि थप अनुसन्धानका लागि भन्दै प्रहरीले आज पक्राउ गरेको छ। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ । नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ । तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। आज पक्राउ परेपछि कोशीका पूर्वमन्त्री लिलाबल्लभ अधिकारीले प्रहरीको अनुसन्धानमा आफूले सहयोग गर्ने बताएका छन्। अधिकारीले मानव तस्करहरूले आफूलाई उपयोग गरी जापान भ्रमण गराउन खोजेको र आफूले नै सूचक भई मानव तस्करको गिरोहलाई पक्राउ गराउन सहयोग गरेको बताउँदै आएका छन्। प्रदेश र संघीय सरकारबाट अनुमति नलिई जापान भ्रमण गरेको र सो घटनामा मानव तस्करी गरेको आरोप लागेपछि अधिकारीले मन्त्रीबाट राजिनामा दिएका थिए। भ्रमण विवादमा परेपछि उनलाई नेकपा एमाले कोशी प्रदेश कमिटीले संगठित सदस्यबाट समेत निलम्बन गरिसकेको छ।"
तस्बिरमा हेर्नुहोस् त्रिभुवन अन्तर्राष्ट्रिय विमानस्थलमा राष्ट्रपति पौडेलको बिदाइ,"काठमाडौं : राष्ट्रपति रामचन्द्र पौडेल अजरबैजान प्रस्थान गरेका छन्। बाकु सहरमा हुने जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि पक्ष राष्ट्रहरूको २९औँ सम्मेलन (कोप२९) मा भाग लिन उनी त्यसतर्फ गएका हुन्। विमानस्थलमा राष्ट्रपति पौडेललाई सेनाको टुकुडीले सलामी अर्पण गरेको थियो। त्रिभुवन अन्तर्राष्ट्रिय विमानस्थलमा राष्ट्रपतिलाई बिदाई गर्न उपराष्ट्रपति, प्रधानमन्त्री, सभामुख, उपप्रधानमन्त्री र मन्त्रीहरु लगायतका उच्च अधिकारीहरू पुगेका थिए। अजरबैजानका राष्ट्रपति इलहम अलियभको निमन्त्रणामा उक्त सम्मेलनमा सहभागी हुन राष्ट्रपति पौडेल उच्चस्तरीय नेपाली प्रतिनिधिमण्डलको नेतृत्व गर्दै बाकु गएका हुन्। सम्मेलनमा सहभागी भई राष्ट्रपति पौडेल यही कात्तिक ३० गते शुक्रबार स्वदेश फर्कने कार्यतालिका छ। राष्ट्रपति पौडेलले यही कात्तिक २७ र २८ गते हुने उच्चस्तरीय सत्रको विश्व नेताहरू जलवायु कार्य शिखर सम्मेलनलाई कात्तिक २७ गते सम्बोधन गर्नुहुने कार्यक्रम रहेको परराष्ट्र मन्त्रालयले जनाएको छ। सम्मेलनका क्रममा नेपालले आफ्ना एजेण्डामाथि विश्वको ध्यानाकर्षण गराउन कात्तिक २८ गते राष्ट्रपति पौडेलको नेतृत्वमा बेग्लै उच्चस्तरीय सत्र सञ्चालन हुनेछ । सम्मेलनमा पर्वतीय क्षेत्रमा जलवायुजन्य हानी तथा नोक्सानीको सम्बोधन विषयक उच्चस्तरीय बैठकसमेत हुनेछ। बैठकमा नेपालले मेलम्ची, मुस्ताङ, कञ्चनपुर, थामे, काठमाडौं उपत्यकालगायत क्षेत्रमा असामान्य मौसमीजन्य घटनाका कारण आएको बाढीपहिरोबाट भएको क्षतिबारे जानकारी गराउनेछ । विश्वमै नेपाल जलवायुको असरबाट सबैभन्दा बढी प्रभावित मुलुकमध्ये पर्छ।नेपालले जलवायु परिवर्तनसम्बन्धी विभिन्न महासन्धिको पक्ष राष्ट्रका हैसियतले सन् २०५० सम्म कार्यान्वयन गर्ने राष्ट्रिय अनुकूलन कार्यक्रम तयार गरी कार्यान्वयन गरिरहेको छ। सम्मेलन यही कात्तिक २६ सुरु भई आगामी मङ्सिर ७ गतेसम्म सञ्चालन हुनेछ। तस्बिर : अभिषेक महर्जन"
भारतीय गोर्खा बिग्रेड बचाउन नेपाल भारत दुवैले अग्निपथबारे तुरुन्तै वार्ता थाल्नुपर्छ : अशोक मेहता,"पोखरा : भारतीय गोर्खा बिग्रेड बचाउन भारत र नेपाल दुवैले अग्निपथबारे तुरुन्तै वार्ता थाल्नुपर्ने भारतीय सेनाका अवकाश प्राप्त जनरल अशोक मेहताले बताएका छन्। पोखरामा आइतबार भूपू सैनिक संगठन २५ गोर्खा राइफल्सको १३८औं जन्मजयन्ती समारोहमा सहभागी हुन पोखरा आएका भारतीय सेनाको अवकाश प्राप्त मेजर जनरल मेहताले नेपालबाट भर्ती रोकिएपछि नागा, गढवाल, कुमाउँबाट भर्ती गराउन सुरु भएको बताए। नेपालबाट मान्छे नपाएर गढवाल, कुमाउँतिरबाट भर्ती गराउन लागेको उनको भनाइ छ। सदियौंबाट नेपाली भर्ती भइरहेको बताउँदै मेहताले तुरुन्त भर्ती खोल्नुपर्नेमा जोड दिए। नेपालको नागरिक इण्डियन आर्मीमा भर्ती भएर इण्डियन आर्मीसँगै चीन तथा पाकिस्तानको बोर्डरमा आफ्नो रगत बगाएको बताए। गोर्खा भर्ती किन बन्द भयो ? के कारणले खुल्न सकेन भन्ने सञ्चारकर्मीको जिज्ञासामा मेहताले आफू प्रधानमन्त्री भए भने गोर्खा भर्ती खोलिदिने बताए। नेपाल र भारतको सम्बन्ध भिन्नै रहेकोले अग्नीबिरमा सामेल गर्न उचित नरहेको उनको भनाइ छ। अग्नीबिर भारतीयका लागि ४ वर्ष रहेको र नेपालका लागि ७ वर्ष गर्नसक्ने पनि उनले बताए। २५ प्रतिशतको जग ५० प्रतिशत राख्न सक्छ, उनले भने, यदि नेपाललाई अग्नीबिरबाट अलग गरिदियो भने त्यो झन राम्रो हो, उनले भने। भारत सरकारलाई उनले नेपालको भर्तीका लागि काम अघि बढाउन सुझाव दिए। यसै गरी नेपाल सरकारलाई भर्ती रोकिएको विषयमा भारत सरकारसँग बातचित गर्न उनले सुझाए। भर्ती रोकिनु अघिसम्म वार्षिक १२ सय देखि १५ सयसम्म नेपाली भारतीय सेनामा भर्ती हुने गरेको उनले सुनाए। शुभकामना आदानप्रदान कार्यक्रम गरी जन्मजयन्ती मनाइएको थियो। २५ गोर्खा राईफल्स (अग्रिमवल) पूर्वा सैनिक पोखराका अध्यक्ष कप्तान सुदर सिंह थापाले अतिथिलाई स्वागत गरेका थिए। भारतीय पेन्सन क्याम्प पोखरा अफिसर इन्चार्ज कमाण्डर कनेल प्रशान्त बगेलले बिरामी परेपछि कार्ड बनाउनुभन्दा बेलैमा स्वास्थ्य कार्ड बनाउन अनुरोध गरे। पोखराका पाँचवटा अस्पतालमा भातीय पूर्व सैनिकहरूका लागि कार्ड बनाएपछि निःशुल्क उपचार हुने गर्दछ। यसैले बेलैमा स्वास्थ्य कार्ड बनाए स्वास्थ्य उपचार सेवा लिन सहज हुने उनले बताए। भारतीय पेन्सन क्याम्प पोखराका डा आवरनी कुमार अशोकले बेलैमा उपचार गरे जटिल रोग पनि सन्चो हुने भएकोले नियमित स्वास्थ्य चेकजाँच गर्न भूपू सैनिकहरूलाई अनुरोध गरे। २५ गोर्खा राईफल्स (अग्रिमवल) पूर्व सैनिक पोखराका उपाध्यक्ष क्याप्टेन सूर्य प्रकाश गुरुङ र सुवेदार कलरक दलबहादुर गुरुङले पनि संस्थाका गतिविधिका बारेमा बोलेका थिए। कार्यक्रममा मनोरञ्जनात्मक नृत्य र गीत प्रस्तुत गरिएको थियो।"
तस्करीको कपडा र अटोसहित ३ जना पक्राउ,"विराटनगर : मोरङबाट प्रहरीले तस्करीको कपडा र कपडा ओसारपसारमा प्रयोग गरिएको अटो टेम्पोसहित तीन जनालाई पक्राउ गरेको छ। मोरङ प्रहरीका प्रवक्ता डीएसपी वेदप्रकाश जोशीका अनुसार कपडा तस्करीमा संलग्न विराटनगर महानगरपालिका१५ का २८ वर्षीय तबरेज अन्सारी, २२ वर्षीय अभिषेक चौधरी र अटो चालक ३५ वर्षीय ओमजित साहलाई पक्राउ गरिएको हो। तीनै जनालाई पूर्वपश्चिम राजमार्गअन्तर्गत मोरङको उर्लाबारी नगरपालिका४ स्थित बक्राहा पुलबाट शनिबार पक्राउ गरिएको उनले बताए। जोशीका अनुसार पश्चिमबाट पूर्वतर्फ जाँदै गरेको को १ ह ६३०९ नम्बरको अटो नियन्त्रणमा लिएर खानतलासी गर्दा भन्सार छली गरेर ल्याइएको अवैध कपडा फेला परेको थियो। अटोमा रहेकाहरुले कपडा खरिद गरेको बिल देखाउन नसकेपछि कपडा र अटोलाई नियन्त्रणमा लिँदै प्रहरीले तीनै जनालाई पक्राउ गरेको हो। अटोबाट १ हजार ९२ थान टप्स र २० थान कुर्ता सलवार बरामद गरिएको जानकारी जोशीले दिए। बरामद कपडा करिब ३ लाख ३७ हजार ६ सय र अटो २ लाख ५० हजार रुपैयाँ मूल्य बराबरको रहेको प्रहरीले जनाएको छ। बरामद भएको कपडा र नियन्त्रणमा लिएको अटोसहित तीनै जनालाई आवश्यक अनुसन्धान एवं कारबाहीका लागि आइतबार विराटनगर भन्सार कार्यालयमा बुझाइएको डीएसपी जोशीले बताए।"
दोलखामा वृद्ध मृत फेला,दोलखा : दोलखाको भिमेश्वर नगरपालिकामा वृद्ध मानिस झुन्डिएको अवस्थामा मृत फेला परेका छन् । आइतबार भिमेश्वर नगरपालिका १ स्थित सुष्पा क्षमावतीका ७२ वर्षीय नरबहादुर थामी आफ्नै बारीमा डोरी पासो लगाइ झुण्डिएको अवस्थामा मृत फेला परेका हुन् । थामीको शवलाई दोलखाका इन्स्पेक्टर सत्रुधन महतोको टोलीले घटनास्थलबाट मुचुल्का उठाई पोष्टमार्टमका लागि सदरमुकाम चरिकोट ल्याइएको जिल्ला प्रहरी कार्यालय दोलखाले जनाएको छ। घटनाको थप अनुसन्धान भइरहेको प्रहरीको भनाई छ ।
पूर्वगृहमन्त्री रवि लामिछाने थप १३ दिन हिरासतमा रहने,"पोखरा : सहकारीको रकम अपचलन मुद्दामा पूर्वगृहमन्त्री एवं रास्वपाका सभापति रवि लामिछानेमाथि अनुसन्धान गर्न जिल्ला अदालत कास्कीले १३ दिनको म्याद थप गरेको छ। जिल्ला अदालत कास्कीका न्यायाधीश नवराज दाहालको इजलासले लामिछानेलाई थप १३ दिन हिरासतमा राखेर अनुसन्धान गर्न प्रहरीलाई अनुमति दिएको अदालतका सूचना अधिकारी सुरज अधिकारी अन्नपूर्ण पोस्ट्लाई जानकारी दिए। जिल्ला प्रहरी कास्कीले लामिछानेमाथि अनुसन्धान गर्न २५ दिनको म्याद माग गरेको थियो। यसअघिको १० दिने म्याद सकिएपछि प्रहरीले आज आइतबार उनलाई अदालत पेस गरेको थियो। सहकारीको रकम गोरखा मिडियाबाट अपचलन गरेको भन्दै प्रहरीले लामिछानेलाई कात्तिक २ गते काठमाडौंबाट पक्राउ गरेको थियो। लामिछानेविरुद्ध कास्की प्रहरीले सहकारी ठगी, संगठित अपराध र सम्पत्ति सुदृढीकरण मुद्दामा अनुसन्धान गरिरहेको छ। सभापति लामिछानेलाई अदालत पेस गर्न लैजाँदा आइतबार रास्वपा कार्यकर्ताले पोखरामा विरोध प्रदर्शन गरेका थिए। सडक र चोकमा उनीहरुको प्रदर्शनले सहरका मुख्यचोक बजार क्षेत्र पृथ्वीचोक, महेन्द्र पुल र नयाँ बजार लगायतमा यातायात आवागमनमा बाधा पुगेको थियो। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिस र कास्की अदालतको पक्राउ पूर्जीका आधारमा लामिछाने पक्राउ परेका थिए। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई, तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविलाल जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। लामिछानेलाई जिल्ला अदालत रुपन्देहीले पनि पक्राउ पूर्जी जारी गरेको छ।"
कालीकोट जिप दुर्घटनाका घाइतेलाई सुर्खेत लगियो,"कालीकोट : कालीकोटको पलाँतामा जिप दुर्घटना हुँदा घटनास्थलमै ६ जनाको मृत्यु भएको छ। पलाता गाउँपालिका३ राडुस्थित भित्र सडक खण्डमा बोलेरो जिप दुर्घटना हुँदा ६ जनाको मृत्यु भएको हो। मृत्यु हुनेमा पलाँता५ निवासी छाया शाही, पदम बम, वडा नम्बर ६ निवासी दसकला शाही, भगवती रोकाया, गणेश शाही, वडा नम्बर ३ निवासी दमन रोकाया रहेका छन्। बोलेरो जिपमा सवार १९ जनामध्ये १३ जना गम्भीर घाइते भएका छन्। घाइतेको उपचारका लागि हेलिकोप्टरमार्फत प्रदेश अस्पताल सुर्खेतमा लगिएको छ। पलाता गाउँपालिका५ खिनदेखि सोही गाउँपालिका अन्तर्गत वडा नम्बर ९ थिर्पुतर्फ आउँदै गरेको क१ ज ५६ नम्बरको डबल क्याप बोलेरो गाडी अनियन्त्रित भई दुर्घटना भएको प्रहरी निरीक्षक तथा सूचना अधिकारी गोविन्द प्रसाद चौधरीले बताए। उनले भने, जिपमा सवार १९ जना मध्य १३ जना घाइते छन्। नेपाल आर्मीको हेली मार्फत पहिलो पटक ७ जना दोस्रो पटक ६ जना गरी १३ जनालाई नै प्रदेश अस्पताल सुर्खेतमा पठाइएको छ। अस्थायी प्रहरी पोस्ट कहरदेव, प्रहरी चौकी थिर्पु, इलाका प्रहरी चौकी पचालझरना र जिल्ला प्रहरी कार्यालय कालीकोटबाट खटिएको प्रहरी टोली तथा स्थानीयहरूले मृतक तथा घाइतेको उद्धार गरेका हुन्। दिउँसो २ बजेर ५० मिनेटमा जिप अनियन्त्रित भएर दुर्घटना भएको हो। पलाँता गाउँपालिका वडा नम्बर ३ का सुमन रोकायाले डोजरद्वारा खनिएको अव्यवस्थित सडकमा बोलेरो जिपको क्षमताभन्दा बढी यात्रु हुनुले जिप दुर्घटना भएको बताए। उनले भने, पँलातामा २ वटा जिप सञ्चालन गरिएको थियो। एउटा केही महिना अगाडि दुर्घटना भइसकेको र बाँकी रहेको अर्को आज दुर्घटना हुनुमा क्षमता भन्दा बढि यात्रु बोक्नु नै मुख्य समस्या हो। गाडी चालकको चरम लापरबाहीका कारण नागरिकले अकालमै ज्यान गुमाउनु परेको दुखेसो गरे। स्थानीय सरकारले कानुन अनुसार नियन्त्रण नगर्नु पनि मुख्य समस्या भएको हो। गम्भीर घाइते हुनेमा कालीकोट पलाता ६ निवासी वर्ष नखुलेका केशव थापा, किशोर थापा, विजय थापा, रिदम शाही, प्रतीक्षा शाही, आशिष रोकाया, भूपेन्द्र रोकाया, वडा नम्बर ३ दान बहादुर रोकाया, निर्मला रोकाया, जगत रोकाया, चालक वतन नखुलेका धनिराम रावत यसैगरी पलाँता गाउँपालिका५ निवासी दोलि विश्वकर्मा, आयुशा विश्वकर्मा रहेका छन्।"
चार जनाको शव फेला,"काठमाडौं : देशका विभिन्न जिल्लामा चार जनाको शव फेला परेको छ। नुवाकोटको ककनी गाउँपालिका७ सिरुबारीस्थित भ्याकुरे खोलामा सोही गाउँपालिका८ लामागाउँका ७१ वर्षीय असमान तामाङ शनिबार मृत अवस्थामा फेला परेका छन्। सर्लाहीको बरहथवा नगरपालिका११ डियरका ६५ वर्षीय राम कृपाल दास आफ्नै घरमा शनिबार मृत अवस्थामा फेला परेका छन्। झापाको बाह्रदशी गाउँपालिका३ राजगढ बजारस्थित बिस्कुट फ्याक्ट्रीमा सोही गाउँपालिका१ बस्ने ४० वर्षीय सुनिल हेमरन सोही फ्याक्ट्रीको माथिल्लो तलाको कोठामा शनिबार मृत अवस्थामा फेला परेका छन्। बाँकेको राप्तिसोनारी गाउँपालिका२ गन्देली पुल नजिकै सडकमा हाल नाम, थर, वतन नखुलेका अन्दाजी ५० वर्षीय पुरुष शनिबार मृत अवस्थामा फेला परेका छन्। यसबारे आवश्यक अनुसन्धान गरिरहेको प्रहरीले जनाएको छ।"
बुबाको हत्या गर्ने छोरा १५ दिनपछि पक्राउ,धुलिखेल : बुबाको हत्या गर्ने छोरा १५ दिनपछि पक्राउ परेका छन्। पक्राउ पर्नेमा नमोबुद्ध नगरपालिका७ धारापानी स्थित पुजारी थुम्काका ४४ वर्षीय रामलाल श्रेष्ठ रहेका छन्। ७४ वर्षीय बल बहादुर श्रेष्ठलाई अंशबारे भएको विवादपछि छोराले आग्लोले हानेका थिए। आग्लोले हानेर बुबा ढलेपछि घाँटी थिचेर हत्या गरेको अनुसन्धानमा देखिएको जिल्ला प्रहरी कार्यालयले जनाएको छ। प्रहरीका अनुसार राति खाना खाएपछि रामलालले बुबासँग अंश माग गरेका थिए। बुबाले सबै भाइलाई बोलाएपछि मात्र अंश दिने बताएका थिए। यसै विषयमा बाबुछोराबीच भनाभन भयो। त्यस लगत्तै छोराले हँसिया उठाए। तीनचार पटक बाबुको अनुहारमा प्रहार गरे। त्यसपछि ढोकामा भएको आग्लो निकालेर हाने। बुबा ढलेपछि घाँटी थिचेर हत्या गरे। हत्या गरेर फरार भएका उनलाई स्थानीयको सहयोगमा पक्राउ गरिएको प्रहरीले जनाएको छ। काभ्रेपलाञ्चोक जिल्ला अदालतबाट ७ दिनको म्याद थप भई अनुसन्धान कार्य भइरहेको प्रहरीले जनाएको छ।
पूर्वमन्त्री अधिकारीलाई २ दिन हिरासतमा राख्न अदालतको अनुमति,"काठमाडौं : कोशी प्रदेशका पूर्वमन्त्री लिलाबल्लभ अधिकारीलाई २ दिन हिरासतमा राख्ने जिल्ला अदालत काठमाडौंले अनुमति दिएको छ। मानव तस्करीको आरोप लगाएका अधिकारीलाई मोरङ प्रहरीले आइतबार उनकै निवासबाट पक्राउ गरी जहाजबाट काठमाडौं ल्याइएको हो। काठमाडौं ल्याएपछि जिल्ला प्रहरी परिसरले अधिकारीमाथि सरकारी कागजात कीर्ते र मानव तस्करीको आरोपमा अनुसन्धान गर्न हिरासतमा राख्नुपर्ने भन्दै जिल्ला अदालत काठमाडौंमा पेश गरेको थियो। अदालतले उनलाई २ दिन हिरासतमा राख्न अनुमति दिएको जिल्ला प्रहरी परिसरले जनाएको छ। नक्कली कागजात बनाएर जापान पुगेपछि डिपोर्ट भएका तीन जनाले जापान जान प्रतिव्यक्ति रु १० लाख बुझाएको प्रहरीको आरोप छ। कात्तिक १४ गते अधिकारीसँगै टोकियो विमानस्थलबाट खोटाङका ३६ वर्षीय दावा शेर्पा, खोटाङकै जनक राई र रसुवाका २२ वर्षीय कञ्चन देवकोटा डिपोर्ट भएका थिए। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका थिए। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो। तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। मन्त्रि भएकाले र आफैंले सूचना दिएकाले एयरपोर्टबाट फुत्किएपनि थप अनुसन्धानका लागि भन्दै प्रहरीले आज पक्राउ गरेको छ। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ। नक्कली परिचयपत्र प्रहरीले बरामद गरिसकेको छ। परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ। तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। आज पक्राउ परेपछि कोशीका पूर्वमन्त्री लिलाबल्लभ अधिकारीले प्रहरीको अनुसन्धानमा आफूले सहयोग गर्ने बताएका छन्। अधिकारीले मानव तस्करहरूले आफूलाई उपयोग गरी जापान भ्रमण गराउन खोजेको र आफूले नै सूचक भई मानव तस्करको गिरोहलाई पक्राउ गराउन सहयोग गरेको बताउँदै आएका छन्। प्रदेश र संघीय सरकारबाट अनुमति नलिई जापान भ्रमण गरेको र सो घटनामा मानव तस्करी गरेको आरोप लागेपछि अधिकारीले मन्त्रीबाट राजिनामा दिएका थिए। भ्रमण विवादमा परेपछि उनलाई नेकपा एमाले कोशी प्रदेश कमिटीले संगठित सदस्यबाट समेत निलम्बन गरिसकेको छ।"
पाल्पा दरबार संग्रहालयमा हट्यो अँध्यारो,"तानसेन : पाल्पाको प्रमुख ऐतिहासिक पर्यटकीय केन्द्रका रूपमा रहेको पाल्पा दरबार संग्रहालयमा अँध्यारो हटेको छ। संग्रहालयभित्र बिजुली बत्ती नभएको समयमा पनि वैकल्पिक ऊर्जाको व्यवस्था गरी झिलिमिली हुने बनाइएको हो। संग्रहालय अवलोकन गर्न जाने पर्यटकहरूले बिजुली नभएको समयमा अँध्यारोको कारण अवलोकन नगरी फर्कनु पर्ने बाध्यता थियो। संग्रहालय अवलोकन गर्न पुगेका लुम्बिनी प्रदेशका उद्योग, पर्यटन तथा यातायात मन्त्री प्रचण्ड विक्रम न्यौपानेले बिजुली बत्ती नहुँदा पर्यटकहरूले संग्रहालय अवलोकन गर्न नपाउने अवस्था देखेपछि दरबार संग्राहलयमा वैकल्पिक ऊर्जाको व्यवस्था मिलाउन अनुरोध गरेका थिए। विद्युत नभएको समयमा संग्रहालय अँध्यारो रहने अवस्था थियो। संग्रहालय अँध्यारो हुँदा अवलोकन गर्न नसकिएको गुनासो आउने गरेकोमा पर्यटनमन्त्री न्यौपानेले समस्या समाधानका लागि पहलकदमी लिएकै कारण उज्यालो बनाउन सकिएको संग्रहालयका कार्यकारी निर्देशक श्याम कुमार पौडेलले बताए। मन्त्री न्यौपानेले संग्रहालयमा तत्काल वैकल्पिक ऊर्जाको व्यवस्था गर्न मन्त्रालय मातहतको पर्यटक परिषदलाई निर्देशन दिए लगत्तै तत्कालै इन्भटर खरिदका लागि बजेटको व्यवस्थापन गरिदिएको थियो। संग्रहालयमा धेरैभन्दा धेरै पर्यटकहरू भित्र्याउने, अवलोकन गराउने, पुराना कला संस्कृतिका बारेमा जानकारी गराउने, विभिन्न पक्षलाई सोधखोज तथा अनुसन्धान सहयोग पुर्याउन आवश्यक पूर्वाधारहरूको विकास गर्न मन्त्रालयले आवश्यक कामहरू गर्दै आएको प्रदेश पर्यटनमन्त्री न्यौपानेले बताए। २०६२ माघ १८ गते तत्कालीन विद्रोही माओवादी आक्रमणबाट ध्वस्त भएको पाल्पा दरबारलाई पुनर्निर्माण गरेपछि २०७२ सालदेखि दरबार संग्रहालयका रूपमा सञ्चालनमा आएको थियो। पाल्पा दरबारलाई प्रताप शमशेर राणाले निर्माण गरेका थिए। तत्कालीन माओवादीको आक्रमण हुनुअघि पाल्पा दरबारमा जिल्लाका अधिकांश कार्यालयहरू सञ्चालनमा रहेका थिए।"
देवरको खुकुरी प्रहारबाट भाउजू गम्भीर घाइते,विराटनगर : मोरङको कानेपोखरीमा एक जना व्यक्तिले आफ्नै भाउजूमाथि शनिबार राति खुकुरी प्रहार गरेका छन्। मोरङ प्रहरीका प्रवक्ता डीएसपी वेदप्रकाश जोशीले कानेपोखरी गाउँपालिका४ बयरवनका वसन्त सार्कीले खुकुरी प्रहार गर्दा भाउजू ५५ वर्षीया शिवा श्रेष्ठ (सार्की) गम्भीर घाइते भएको बताए। उनका अनुसार खुकरी प्रहारबाट शिवाको दाहिने हातको नाडी र दाहिने पातामा गहिरो चोट लागेको छ। हात छिन्नै लागेको छ। गम्भीर अवस्थाकी उनको विराटनगरस्थित नोबेल शिक्षण अस्पतालमा उपचार भइरहेको छ। घरयासी विवादका क्रममा राति ८ बजेतिर वसन्तले भाउजूलाई खुकुरीले हानेको जोशीको भनाइ छ। प्रहरीले घरयासी विवादका बारेमा थप खुलाएको छैन। घटनामा संलग्न वसन्तलाई पक्राउ गरेर इलाका प्रहरी कार्यालय पथरीको हिरासतमा राखिएको छ। उनीविरुद्ध ज्यान मार्ने उद्योग मुद्दा चलाउने प्रहरीको तयारी छ। घटनाका सम्बन्धमा थप अनुसन्धान भइरहेको जानकारी डीएसपी जोशीले दिए।
चाबहिलको एक इन्टेरियर गोदाममा आगलागी,"काठमाडौं : काठमाडौंको चाबहिलमा रहेको एक इन्टेरियर गोदाममा आगलागी हुँदा लाखौंको क्षति भएको छ। आइतबार मध्यान्ह चाबहिलको सरस्वतीनगरस्थित इन्टेरियर गोदाममा आगो लागेको हो। आगलागीका कारण गोदाममा रहेको फर्निचर, सजावटका सामाग्री, विधुतिय सामाग्री, प्लाई लगायतका सामाग्री जलेर नष्ट भएको छ। आगलागीले वरपरका अन्य घरहरूमा समेत केहि क्षति पुर्याएको छ। आगलागी भएपछि सेना, प्रहरी, सशस्त्र प्रहरी लगायत उपत्यकाका तीनै जिल्लाका बारुण यन्त्रको सहायताले करिब दुई घण्टापछि नियन्त्रणमा लिएको थियो। इन्टेरियर कम्पनी आटर्स इन्टरनेशनल प्रालिका सञ्चालन सञ्जिव भण्डारीले आगालागीका समयमा गोदाममा कोही कामदार नभएको र कसरी आगो लाग्यो भन्ने अन्योलमा रहेको बताए। आगलागीका कारण ठूलो क्षति भएको उनले बताए। आगलागका कारण भएको क्षतिको यकिन विवरण आउन बाँकी रहेको प्रहरीले जनाएको छ।"
इन्टरपोलको ९२औं महासभामा सहभागी भई प्रहरी महानिरीक्षक कुँवर स्वदेश फिर्ता,"काठमाडौं : प्रहरी महानिरीक्षक बसन्त बहादुर कुँवर संयुक्त अधिराज्यको ग्लास्गोमा सम्पन्न इन्टरपोलको ९२औं महासभामा सहभागी भई आइतबार स्वदेश फर्किएका छन्। इन्टरपोल महासचिवालयको आयोजनामा कात्तिक १९ देखि २२ गतेसम्म सञ्चालित उक्त महासभामा सहभागी भई प्रहरी महानिरीक्षक कुँवर स्वदेश फिर्ता भएका हुन्। प्रहरी महानिरीक्षक कुँवरसँगै उक्त महासभामा सहभागी भई इन्टरपोल शाखाका प्रमुख प्रहरी उपरीक्षक कोमल शाह समेत स्वदेश फिर्ता भएका छन्। प्रहरी महानिरीक्षक कुँवरलाई प्रहरी अतिरिक्त महानिरीक्षकहरू, प्रहरी नायव महानिरीक्षक लगायत वरिष्ठ प्रहरी अधिकृतहरूले त्रिभुवन अन्तर्राष्ट्रिय विमानस्थल गौचरमा हार्दिक स्वागत गरे। महासभामा नेशनल सेन्ट्रल ब्युरो (एनसीबी) नेपालका प्रमुखसमेत रहेका प्रहरी महानिरीक्षक कुँवर नेतृत्वको प्रतिनिधि मण्डलद्वारा मित्रराष्ट्रहरू चीन, दक्षिण कोरिया, अमेरिका, कतार र यूएईका प्रतिनिधिहरूसँगको द्विपक्षीय भेटघाटका क्रममा समसामयिक विषय तथा अन्तर्राष्ट्रिय प्रहरी समन्वयलाई थप प्रभावकारी बनाउने लगायतका विषयहरूमा छलफल भएको थियो। महासभामा इन्टरपोल र विश्व स्वास्थ्य संगठन बीचको सहयोग सम्झौता, आतंकवाद रणनीति र परिचालन, इन्टरपोलको विश्लेषणात्मक क्षमताहरूलाई सुदृढ गर्न एकीकृत रणनीति, बाल यौन दुर्व्यवहार सामग्री प्रकाशित गर्ने वेबसाइटहरूको सूची तथा निजी संस्थाहरू बीचको सहकार्य, डिजिटल एभिडेन्समा कानूनी पहुँच, इन्टरपोलको विद्यान संशोधनको लागि विभिन्न देशहरूबाट पेश गरिएका प्रतिवेदनहरू, एनुअल फाइनान्सियल रिपोर्ट एण्ड फाइनान्सियल स्टिमेट २०२३, प्रोग्राम अफ एक्टिभिटिज एण्ड ड्राफ्ट बजेट फर २०२५ एण्ड इन्डिकेसन फर २०२६ र २०२७, इन्टरपोलको भवन विस्तार तथा पुन:निर्माण कार्यक्रम जस्ता विषयहरूमा छलफल भई महत्वपूर्ण प्रस्तावहरू पारित समेत भएको थियो। महासभामा कार्यकारी समितिको रिक्त पदहरूमा निर्वाचन समेत भएको थियो। उक्त निर्वाचनमा इन्टरपोलको १९६ सदस्य राष्ट्रहरूको प्रतिनिधिहरू सहभागी भई नेपालले समेत आवश्यक मतदान गरेको थियो। यस महासभाबाट इन्टरपोलको नयाँ महासचिवको रूपमा मित्रराष्ट्र ब्राजिलका भाल्देशी उर्कुइजा मनोनयन भएको भनि घोषणा समेत भएको थियो। महासभाले इन्टरपोलको ९३औं महासभा सन् २०२५ मा मित्रराष्ट्र मोरक्कोको माराकेचमा, ९४औं महासभा सन् २०२६ मा मित्रराष्ट्र हङकङ, चीनमा र ९५औं महासभा सन् २०२७ मा मित्रराष्ट्र कतारको दोहामा आयोजना गर्ने निर्णय गरेको छ। प्रहरी महानिरीक्षक बसन्त बहादुर कुँवर नेतृत्वको प्रतिनिधि मण्डल उक्त महासभामा सहभागी हुन कात्तिक १८ गते त्यसतर्फ प्रस्थान गरेका थिए।"
मन्त्रिपरिषद् बैठक जारी,काठमाडौं : मन्त्रिपरिषद् बैठक जारी छ। बालुवाटारमा केही बेरअघि मन्त्री परिषद् बैठक सुरू भएको प्रधानमन्त्रीको सचिवालय जनाएको छ। बैठकमा मन्त्रालयका नियमित एजेण्डाहरूमाथि छलफल हुने प्रधानमन्त्रीको सचिवालयले जनाएको छ।
सामसङको ग्यालेक्सी ए१६ फाइभजी सार्वजनिक,"सामसङले नयाँ किफायती मिडरेन्ज स्मार्टफोन ग्यालेक्सी ए१६ फाइभ जी बजारमा सार्वजनिक गरेको छ। यो फोनमा ६ वर्षको सफ्टवेयर सपोर्ट, सिक्नेचर कि आईल्याण्ड सहितको प्रिमियम ग्यालेक्सी एसिरीज डिजाइन,आईपी५४ रेटिङ, मिडियाटेक प्रोसेसर र ट्रिपल क्यामेरा सिस्टम पाइनेछ। नयाँ ग्यालेक्सी ए १६ ५ जी नोभेम्बर ९ मा ओटाकु जात्रामा लन्च गरिएको थियो। ग्यालेक्सी ए१६ फाइभ जी लोकप्रिय गायक वाङ्देन शेर्पासँग नोभेम्बर ९ मा सिल्भर ओक बैंक्वेटमा ओटाकु जात्रामा सार्वजनिक गरिएको हो। सामसङ नेपालका निर्देशक प्रणय रत्न स्थापितले भने, अफ्नो सेग्मेन्टमा ६ पुस्ताको ओएस अपग्रेड र ६ वर्षको सुरक्षा अपडेटहरू उपलब्ध गराएर ग्यालेक्सी ए१६ फाइभजीले भ्याल्यु प्रपोजिसनलाई पुनः परिभाषित गर्न प्रयोगकर्ताहरूलाई लामो समयसम्म नवीनतम सुविधाहरूको आनन्द लिन सक्षम बनाउँदै मिडरेन्ज स्मार्टफोनहरूमा अतुलनीय अनुभव प्रदान गर्न तयार छ। सामसङले ग्यालेक्सी ए१६ फाइभ जीलाई ग्यालेक्सी एसिरिजको सबैभन्दा पातलो मिडरेन्ज उपकरणको रूपमा प्रस्तुत गरेको हो। यसको मोटाई मात्र ७९ एमएम रहेको छ। यसको पातलो, स्लिम डिजाइनले गर्दा प्रयोगकर्ताले यसलाई आरामसँग सजिलै समात्न सकिने कम्पनीले जनाएको छ। ग्यालेक्सी एक१६ फाइभ जीले प्रिमियम फिनिश र विशिष्ट की आइल्याण्ड फ्रेमको साथ ग्लासस्टिक ब्याक प्यानलको सुविधा दिएको छ। यसमा साइडमाउन्ट गरिएका बटनहरू सजिलो पहुँचको लागि हल्का रूपमा उठाइएको फ्रेममा राखिएका छन्। स्थायित्वका लागि निर्मित ग्यालेक्सी ए१६ फाइभ जीले आईपी५४ रेटिङ पनि राख्छ, जसले दैनिक सुरक्षाको लागि भरपर्दो रुपमा धुलो र पानी प्रतिरोध प्रदान गर्ने कम्पनीको भनाइ छ। यस फोनमा ५० एमपी प्राथमिक क्यामेरा,५ एमपी अल्ट्रावाइड क्यामरा र २ एमपी म्याक्रो क्यामेरा रहेको छ। यो फोनले क्रीस्प र विस्तृत तस्बिरहरू खिच्दछ जबकि १३ एमपी फ्रन्ट क्यामेराले सेल्फी र भिडियो कलहरुको स्तरलाई बढाउने कम्पनीको दाबी छ। फोनमा ६७ इन्च फुल एचडी सुपर एमोलेड डिस्प्लेको साथमा ९० रिफ्रेस रेट, एवं माइक्रोएसडी मार्फत् १ टीबीसम्म विस्तार गर्न सकिने स्टोरेज रहेको छ। हुड अन्तर्गत, ग्यालेक्सी ए१६ फाइभ जी मिडियाटेक डी६३००द्वारा संचालित छ। यसले गेमिङ, स्ट्रिमिङ र सामग्री साझेदारीको लागि उत्कृष्ट पर्फमेन्स प्रदान गर्ने कम्पनीले जनाएको छ। यस फोनमा ५००० एमएएच ब्याट्री पाउन सकिनेछ। सामसङ ग्यालेक्सी ए१६ फाइभ जीमा ६ वर्षको अपरेटिङ सिस्टम अपडेट र ६ वर्षको सुरक्षा अपडेटहरू पाउन सकिनेछ।  सर्टिफिकेशन मार्फत् मानसिक शान्ति प्रदान गर्दै सामसङ नक्स भल्टसँग सुरक्षा एक उच्च प्राथमिकता हो। यसका थप सुविधाहरूमा परिष्कृत कनेक्टीभिटीको लागि गुगल मिट र क्वीक शेयरको साथ सहज अनुभव समावेश छन्। कालो, हल्का हरियो र सुनौला रङ्गमा उपलब्ध, ग्यालेक्सी ए१६ फाइभ जीको ६१२८ जीबी भेरियन्टको मूल्य २८ हजार ९९९ रुपैयाँका, ८ १२८ जीबी भेरियन्टको ३० हजार ९९९ रूपैयाँ र ८२५६ जीबी भेरियन्टको ३४ हजार ९९९ रूपैयाँ रहेको छ। ग्यालेक्सी ए१६ फाइभ जीको प्रत्येक खरिदमा २५ वाटको एड्याप्टर निःशुल्क आउँछ। यी उत्पादनहरु २०२४को नोभेम्बर १२देखि बजारमा उपलब्ध हुनेछ। यो मोडल सबै अधिकृत सामसङ स्टोरहरूमा इन्स्टा फाइनान्स सेवा मार्फत खरिद गर्न सकिन्छ, ० थप ब्याज र स्विफ्ट प्रोसेसिङको साथ झन्झटरहित ईएमआई विकल्पहरू प्रदान गर्दै एक घण्टा भित्र तपाईंको उपकरण तपाईंको हातमा पाउन सकिने सामसङले जनाएको छ।"
"नेपालको कसिलो बलिङ, थाइल्याण्ड १०६ रनले पराजित","काठमाडौं : आइसीसी यु१९ महिला टि२० विश्वकप एसिया छनोटमा नेपालले थाइल्याण्डलाई १०६ रनले पराजित गरेको छ। युएईमा आज भएको खेलमा नेपालले कसिलो बलिङ गर्दा थाइल्याण्ड १०६ रनले पराजित भएको हो । टस जितेर पहिला ब्याटिङ गरेको नेपालले निर्धारित २० ओभरमा ९ विकेट गुमाएर १३९ रन बनाएको थियो । नेपालका लागि साना प्रविनले ५३, सावित्री धामीले २८ र सोनी पाख्रिनले १९ रन बनाइन् । अन्य खेलाडीले उल्लेख्य रन बनाउन सकेनन्। यसैगरी जितका लागि १४० रनको लक्ष्य पछ्याएको थाइल्याण्डका ब्याटरले दोहोरो अंकमा रन बनाउन सकेनन् । थाइल्याण्डका ब्याटरले १६ ओभरमा ३३ रन बनाएर अलआउट भए। नेपालका लागि कुशुम गोदारले ३ विकेट, रिया शर्मा र रचना चौधरीले २२ विकेट र पूजा महतोले १ विकेट लिइन् । यस अगाडि पनि नेपालले थाइल्याण्डलाई ६७ रनको फराकिलो अन्तरले पराजित गरेको थियो । नेपालले अर्को खेल मंगलबार कुवेतसँग खेल्ने छ । प्रतियोगितामा नेपाल, युएई, कुवेत र थाइल्याण्ड रहेको छनोटको शीर्ष टोली विश्वकपका लागि छनोट हुनेछ। विश्वकप अर्को वर्ष मलेसियामा आयोजना हुँदैछ।"
कालीकोटमा जिप दुर्घटना हुँदा कम्तिमा ७ जनाको मृत्यु,कालीकोट : कालीकोटमा जिप दुर्घटना हुँदा कम्तिमा ७ जनाको मृत्यु भएको छ। आइतबार दिउँसो पलाँता गाउँपालिकामा जिप दुर्घटना भएको हो। पलाँता गाउँपालिका३ का सुमन रोकायाले ६ जनाको शव निकालिएको बताए। जिपमा करिब २२ जना यात्रु रहेको उनको भनाइ छ। मृतकको नाम र पहिचान खुलेको छैन। घटनास्थलतर्फ प्रहरी र सेनाको टोली गएको छ। थप विवरण आउन बाँकी छ।
स्टार्टअपसँग अन्नपूर्ण अभियानले गर्यो स्टार्टअप परिचय,"काठमाडौं : युवा उद्यमीहरुले सुरु गरेको स्टार्टअप व्यवसायको प्रबर्द्धन गर्न अन्नपूर्ण मिडिया नेटवर्कले सुरु गरेको स्टार्टअपसँग अन्नपूर्ण अभियानले स्टार्टअप कम्पनीहरूको परिचय गराएको छ। आइतबार नेटवर्कको हेडक्वार्टरमा आयोजित एक समारोहमा अभियानमा सहभागी भएको स्टार्टअप कम्पनीहरूको एकआपसमा परिचय कार्यक्रम गरेको हो। अभियानमा जोडिएका विविध विधाका ३४ वटा कम्पनीहरुले एकआपसमा आफ्ना कम्पनीहरुको बारेमा सबैलाई परिचय गराएका थिए। नेपाल चेम्बर अफ कमर्श अन्तर्गतको स्टार्टअप तथा इनोभेसन कमिटीका अध्यक्ष पंकज जलान र अन्नपूर्ण मिडिया नेटवर्कका महाप्रबन्धक मनोज बस्नेतले अभियानको महत्त्व प्रकाश पार्दै स्टार्टअप कम्पनीहरू उनीहरूको परिचय गराएका थिए। अभियानमा जोडिएका कम्पनीहरूका बारेमा परिचय गराउने नयाँ मोडलको विधिबाट कार्यक्रम सुरु हुन आफैँमा नबिन इनोभेसन हो नेपाल चेम्बर अफ कमर्श अन्तर्गतको स्टार्टअप तथा इनोभेसन कमिटीका अध्यक्ष जलानले भने यसले एकअर्कालाई कसरी सघाउने र कसको लागि को उपयोगी र जोडिन सक्छ भन्ने प्रस्ट हुन्छ। जसले तत्काल नतिजा ल्याउन सघाउ पुग्छ। अभियानमा आर्कबो टेक्नोलोजिज्, अर्वान हस्पीटालिटी, किलिण्डर सर्भिसेज, भोगिएन्स नेपाल, स्कोलर स्पेश, स्वीटफिक्स, डेलिज डेरी, खातापाना, बसियो सर्भिसेज, ओके जर्नी, बेथानचोक आरडीआर कृषि तथा पशुपालन फर्म, श्रीकृष्ण अर्गानिक एग्रीकल्चर एण्ड पशु फार्म, नेपाल फिलीली टेक, लुक्ला आउटडोर्स, जिजि कर्पोरेशन, ग्लोबल डायरी, प्रोजेक्ट बैंक, सोमची, कुनाको घर, क्राउन एग्रो टेक, आभा टेक्नोलोजि, टेक इन्टिग्रेडर्स, रोयल अरोमा हिमालयन कफी, स्टार्टअप कम्पनीका रुपमा सहभागी छन्। त्यसैगरी इन्टनेशनल पार्टनरका रुपमा भक्ति फाइनान्स ग्रुप अमेरिका, आरडी रिटेल इन्डिया प्रालि भारत, फेडेरेशन अफ क्यानडा नेपाल चेम्बर अफ कमर्श क्यान्डा, एजुकेशन पार्टनर नामी कलेज, एग्रिकल्चर पार्टनर मुक्तिनाथ कृषि कम्पनी लिमिटेड, बिजनेश डभलपमेन्ट पार्टनर उद्यमशील प्रालि, रेमिटान्स पार्टनर नियो मनि ट्रान्सर्फर, नलेज पार्टनर एन हब नेपाल, अंग्रनाईजेशन पार्टनर नेपाल चेम्बर अफ कमर्श, मेन्टरशीप पार्टनर मोराई कर्पोरेशन्स, इन्भेष्टमेन्ट पार्टनर आध्यान्ता फण्ड मेनेजमेन्ट लिमिटेड रहेका छन्। स्टार्टअप व्यवसाय गरिरहेका युवा उद्यमीहरूसँग सहकार्य गरी उनीहरूको व्यवसाय प्रबर्द्धन गराउन अन्नपूर्ण मिडिया नेटवर्कले मुलुकमै पहिलो पटक मिडिया हाउसको सक्रियतामा यो अभियान सुरु गरेको छ। अहिले स्टार्टअप व्यवसाय गर्ने भोलिका ठूला उद्यमी र मुलुकको आर्थिक विकासको अति महत्त्वपूर्ण हिस्सा हुन् नेटवर्कका महाप्रबन्धक बस्नेतले भने ती युवा उद्यमीहरूको हौसला बढाई उनीहरूका प्रोडक्टहरुको बजारीकरणका लागि प्रोडक्टको ब्रान्डिङ एंव केयरिङ गरी व्यवसाय प्रबर्द्धन गराउन हामीले यो अभियान सञ्चालन गरेका हौं। उनका अनुसार यसका लागि अन्नपूर्ण मिडिया नेटवर्कका सबै प्लेटफर्महरु सहभागी हुनेछन्। बस्नेतका अनुसार यो अभियानमा सहकार्य गर्ने स्टार्टअप कम्पनीहरुले अन्नपूर्ण पोस्ट्मा प्रोडक्ट परिचय, द अन्नपूर्ण एक्सप्रेसमा कम्पनी सञ्चालक प्रोफाइल, रेडियो अन्नपूर्ण नेपाल ९४ मेगाहर्जमा ३० मिनेट प्रोडक्ट र कम्पनी परिचय, नेटवर्कको सोसियल साइडमा प्रोडक्ट भिडियो म्यागेजी, स्टार्टअपको अन्तर्राष्ट्रिय बजारीकरण लगायतका सुविधाहरू पाउनेछन्।"
आचारसंहिताविपरीत कार्य गर्ने ४ वटा सञ्चारमाध्यम कालोसूचीमा,"काठमाडौं : प्रेस काउन्सिल नेपालले आचारसंहिता प्रतिकूल कार्य गरेको भन्दै ४ वटा सञ्चारमाध्यमलाई कालोसूचीमा परेका छन् । काउन्सिलको आचारसंहिता अनुगमन उपसमितिको आइतबारको बैठकले ४ वटा सञ्चारमाध्यमलाई कालोसूचीमा राख्ने निर्णय गरेको हो । त्यस्तै विभिन्न ७ वटा सञ्चारमाध्यमलाई विशेष अनुगमनमा राखेर छानबिन गरिरहेको छ । काउन्सिलको निर्देशन अटेर गर्ने, एकपक्षीय र तथ्यगत पुष्ट्याइँ बेगर सूचना सामग्री सम्प्रेषण गर्ने सञ्चारमाध्यमलाई कारवाही गरिएको प्रेस विज्ञप्तिमा उल्लेख छ । दशैं अघि काउन्सिलले ३ वटा सञ्चारमाध्यमलाई कालोसूचीमा राखेको थियो । आइतबार एक साप्ताहिक, एक टेलिभिजन र २ अनलाइन सञ्चार माध्यमलाई कालोसूचीमा राखी थप कारवाही गर्ने निर्णय भएको हो । काउन्सिलले कालोसूचीमा राखेका सञ्चार माध्यमको जानकारी सूचना तथा प्रसारण विभाग, विज्ञापन बोर्ड र सम्बन्धित प्रदेशका सञ्चार रजिस्ट्रारको कार्यालयलाई समेत दिएको छ । काउन्सिलका अनुसार कालोसूचीमा त्रिनेत्रपोष्ट साप्ताहिक, योहो टेलिभिजन, कोशी पोष्ट डटकम, खोजतलास अनलाइन डटकम परेका छन् । काउन्सिलले भ्रामक सूचना सम्प्रेषण गर्ने एक युट्युब च्यानललाई आवश्यक अनुसन्धानका लागि नेपाल प्रहरीको साइबर ब्यूरोमा समेत पठाएको छ । त्यसैगरी आचारसंहिताकै विषयमा गम्भीर प्रश्न उठेपछि आवश्यक कारवाहीका लागि काउन्सिलले ७ वटा सञ्चार माध्यमलाई विशेष अनुगमनमा राखी छानबिन थालेको छ । त्यसमा दियोपोष्ट डटकम, मोटिभेटन्यूज डटकम, एवननेपालन्युज डटकम, अनलाइन टिभि नेपाल डटकम, राइटसञ्चार डटकम, ताजा खबर टिभि र विजीटिभी (युट्युब च्यानल) छन् । बैठकमा काउन्सिल अध्यक्ष बालकृष्ण बस्नेत, सदस्यहरू ठाकुर बेल्वासे, लालबाबु शेष, विजयराज अधिकारी, शरदप्रसाद अधिकारी, नेपाल पत्रकार महासंघका कार्यवाहक अध्यक्ष बाला अधिकारी, नेपाल बार एसोसिएसनका महासचिव अन्जिता खनाल, काउन्सिलका मुख्य अधिकृत झविन्द्र भुसाल सहभागी थिए । बैठकपछि सहप्रवक्ता एवं सूचना अधिकारी रामशरण बोहराद्वारा जारी विज्ञप्तिमा पत्रकारिताको मूल्य र मान्यताविपरीत, गलत, समाजमा उत्तेजना, अफवाह फैलाउने, सामाजिक सद्भाव भड्काउने, अमर्यादित र अश्लील सामग्री सम्प्रेषण नगर्न सम्बन्धित सबैलाई आग्रह समेत गरिएको छ । काउन्सिलको आचारसंहिता अनुगमन उपसमितिमा पत्रकार महासंघ र बार एसोसिएसनको समेत प्रतिनिधित्व हुन्छ । प्रेस काउन्सिलले विभिन्न युट्युब च्यानल, सामाजिक सञ्जालका ग्रुपसहितमा स्वअनुगमन समेत गरिरहेको छ ।"
तिलिचो तालको आधार शिविरमा पुग्यो राष्ट्रिय ग्रिडको बिजुली,"काठमाडौं : हिमालपारिको जिल्ला मनाङस्थित पर्यटकीय स्थल तिलिचो तालको आधार शिविर (बेस क्याम्प)मा राष्ट्रिय प्रसारण ग्रिडको विद्युत् पुगेको छ। मनाङ ङिस्याङ गाउँपालिका९ खाङ्सारस्थित समुद्री सतहबाट ४ हजार २ सय ५० मिटर उचाइमा रहेको बेस क्याम्पमा राष्ट्रिय प्रसारण लाइन पुर्याएर विद्युत् आपूर्ति दिन सुरु गरिएको छ। बेस क्याम्पमा ५० केभिए क्षमताको वितरण ट्रान्सफर्मर राखी विद्युत् आपूर्ति दिइएको हो। बेस क्याम्पमा १० वटा होटल, स्वास्थ्य चौकी र ससाना रेस्टुरेन्टहरु सञ्चालित छन्। बेस क्याम्पमा विद्युतका ग्राहक सङ्ख्या १५ रहेको छ। राष्ट्रिय प्रसारण लाइन पुग्नुभन्दा पहिले बेस क्याम्पमा सौर्य ऊर्जा र डिजेल जेनेरेटरबाट विद्युत् उत्पादन गरी आपूर्ति हुँदै आएको थियो। उक्त स्थान अन्नपूर्ण संरक्षण क्षेत्रभित्र पर्दछ। सौर्य ऊर्जाको व्याकपले नधान्दा पर्यटकीय स्थलमा विगतमा विद्युत् आपूर्तिको ठूलो समस्या रहेको उल्लेख गर्दै मनाङ ङिस्याङ गाउँपालिका९का वडाध्यक्ष च्योल्पा गुरुङले राष्ट्रिय प्रसारण लाइन पुगेपछि अहिले धेरै सहज भएको बताए। राष्ट्रिय लाइन पुगेपछि बेस क्याम्पबाट तिलिचो ताल जाने पैदलयात्रीहरुको अक्सिजन तह मापन गर्न मेसिन राखिएको छ, विद्युतको प्रयोग गरी पानी उमाल्न थालिएको छ जसले गर्दा ग्याँसको प्रयोग करिब ४० प्रतिशतले कटौती भएको छ, बेस क्याम्पमा होटलसमेत सञ्चालन गर्दै आएका वडाध्यक्ष गुरुङले भने। लामो लाइन भएकाले ट्रिपिङ हुने समस्या छ, लाइनलाई भरपर्दो र गुणस्तरीय बनाउन सकिएमा होटलमा एसी राख्न र खाना पकाउन विद्युतीय चुलो इन्डक्सन प्रयोग गरी ग्याँसको प्रयोगलाई पूर्ण रुपमा कटौती गर्न सकिन्छ। उनले उक्त क्षेत्रमा दाउरा महंगो हुने भएकाले खाना पकाउन, पानी उमाल्न ग्याँसको प्रयोग हुने गरेको उल्लेख गरे। केहीदिनअघि मनाङ ङिस्याङ गाउँपालिका९ खाङ्सार पुग्नु भएका नेपाल विद्युत प्राधिकरणका कार्यकारी निर्देशक कुलमान घिसिङले धार्मिक एवम् पर्यटकीय क्षेत्रलाई उज्यालो बनाउने अभियानअन्तर्गत तिलिचो तालको बेस क्याम्पमा राष्ट्रिय प्रसारण लाइनको विद्युत पुर्याइएको बताए। वडाध्यक्षसहित स्थानीयसँगको छलफलमा कार्यकारी निर्देशक घिसिङले भन्नुभयो,बेस क्याम्पमा राष्ट्रिय ग्रिड पुर्याउनमा केन्द्रित थियौं, ठूलो सङ्ख्यामा स्वदेशी तथा विदेशी पर्यटकहरु आवतजावत हुने मनाङ जिल्लाको समग्र विद्युत् आपूर्तिलाई भरपर्दो र गुणस्तरीय बनाउन लाइन सुधार लगायतका कामहरू उच्च प्राथमिकतामा राखी अगाडि बढाउने छौं। लमजुङको मस्र्याङ्दी गाउँपालिका५ घेर्मुस्थित राधी साना जलविद्युत् केन्द्रको सबस्टेसनबाट ३३ केभी विद्युत् प्रसारण लाइन चामे गाउँपालिका१ स्याक्र्युस्थित ३३११ केभी सबस्टेसनमा पुर्याइएको छ। उक्त सबस्टेसनबाट ११ केभी लाइन सदरमुकाम चामे हुँदै बेस क्याम्पमा पुर्याइएको हो। प्राधिकरणले मनाङमा विद्युत् आपूर्तिका लागि ४५ किलोवाटको चामे साना जलविद्युत र ८० किलोवाटको मनाङ साना जलविद्युत केन्द्र सञ्चालन गरेको छ। राष्ट्रिय प्रसारण लाइन ट्रिपिङ भई बन्द भएको वेला साना जलविद्युत केन्द्रबाट विद्युत् उत्पादन गरी आपूर्ति दिने गरिएको प्राधिकरण मनाङ वितरण केन्द्र प्रमुख राजु महतोले बताए। मर्स्याङ्दी करिडोर २२० केभी प्रसारण लाइन आयोजनाअन्तर्गत मनाङको नासोँ गाउँपालिका१ धारापानीमा २२० केभी क्षमताको सबस्टेसन निर्माण सम्पन्न भई त्यहाँबाट लाइन दिन सुरु गरेपछि मनाङको विद्युत् आपूर्तिमा सुधार हुनेछ। धारापानी सबस्टेसनमा स्थानीय रुपमा विद्युत आपूर्तिका लागि आवश्यक संरचनाको व्यवस्था गरिएको छ। उक्त सबस्टेसनबाट लाइन दिन थालेपछि प्रसारण लाइन लम्बाइ घटी विद्युत् आपूर्तिमा सुधार हुनेछ। धारापानी सबस्टेसन डेढ वर्षभित्र निर्माण सम्पन्न गर्ने गरी काम भइरहेको छ।"
"सेयर बजारमा हरियाली, ९ अर्ब ७७ करोडको कारोबार","काठमाडौं : सेयर कारोबार साताको पहिलो दिन आइतबार नेप्से परिसूचक उच्च अंकले बढेर बन्द भएको छ। नेप्से परिसूचक ६२५४ अंकले बढेर २७३८०६ विन्दुमा पुगेको हो। सेन्सेटिभ इन्डेक्स ९९१ अंकले बढेर ४८७१० विन्दुमा अडिएको छ। उच्च अंकले बढेको सेयर बजारमा कारोबार रकममा पनि वृद्धि भएको छ। ९ अर्ब ७७ करोड बढि मूल्यको कारोबार भएको छ। यसदिन ३२५ स्क्रिप्सको २ करोड २४ लाख ७४ हजार २८१ कित्ता सेयर ९ अर्ब ७७ करोड ११ लाख २४ हजार ७३५५ रुपैयाँको सेयर कारोबार भयो। पाँच कम्पनीको मूल्य बढ्दा सानिमा ग्रोथ फण्डका लगानीकर्ताले भने गुमाए। गुराँस लघुवित्त वित्तीय संस्था,सृजनशील लघुवित्त वित्तीय संस्था,सुपर मादी हाइड्रोपावर,बलेफी हाइड्रोपावर र नारायणी डेभलपमेन्ट बैंकको सेयर १० प्रतिशतले बढ्यो। कारोबार रकमका आधारमा यसदिन सानिमा जीआईसी इन्स्योरेन्स शीर्ष स्थानमा रह्यो। सो कम्पनीको ३८ करोड मूल्य बढिको सेयर कारोबार भयो। यसैगरी समृद्धि फाइनान्सको ३४ करोडको सेयर कारोबार हुँदाम नगदी ग्रुपको २७ करोड,हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी र साहस उर्जाको १९१९ करोडको सेयर कारोबार गरे। आज सबै समूहको उपसूचक सकारात्मक देखिएका छन्। हाइड्रोपावर समूहको उपसूचक सर्वाधिक ४२६ प्रतिशतले बढ्यो। कारोबारमा आएका २२८ स्टक्सको मूल्य बढ्दा १३ वटाको घट्यो । बाँकी ३ समूहको उपसूचक भने स्थिर रह्यो।"
सुनचाँदीको मूल्य घट्यो,काठमाडौं : नेपाली बजारमा सुनको मूल्य घटेको छ। नेपाल सुन चाँदी व्यवसायी महासंघका अनुसार आज ५ सय रुपैयाँले घटेर प्रतितोला सुनको मूल्य १ लाख ६६ हजार कायम भएको हो। अघिल्लो कारोबार दिन शुक्रबार प्रतितोला सुन १ लाख ६६ हजार ५ सय रुपैयाँमा कारोबार भएको थियो। यसअघि कार्त्तिक १५ गते सुनको मूल्य हालसम्मकै उच्च १ लाख ७१ हजार पुगेको थियो। यसैगरी सुनको भाउ घटेसँगै चाँदी पनि घटेको छ। आज २० रुपैयाँले घटेर चाँदी प्रतितोला १ हजार ९ सय ६० रुपैयाँमा कारोबार भइरहेको महासंघले जनाएको छ।
निरौला र पाण्डेय सर्वोच्चको न्यायाधीश नियुक्त,काठमाडौं : राष्ट्रपति रामचन्द्र पौडेलले न्यायाधीशद्वय नृपध्वज निरौला र नित्यानन्द पाण्डेयलाई सर्वोच्च अदालतको न्यायाधीशमा नियुक्त गरेका छन्। राष्ट्रपति पौडेलले न्याय परिषद्को सिफारिसका आधारमा निरौला र पाण्डेयलाई आइतबार न्यायाधीशमा नियुक्त गरेको राष्ट्रपति कार्यालयको प्रवक्ता शैलजा रेग्मी भट्टराईले जानकारी दिइन्। यसअघि निरौला उच्च अदालत पाटनका मुख्य न्यायाधीश र पाण्डेय उच्च अदालत तुलसीपुरका मुख्य न्यायाधीश थिए। उनीहरूको नाम संसदीय सुनुवाइ समितिबाट सर्वसम्मत अनुमोदन भएपछि राष्ट्रपति पौडेलले न्यायाधीशमा नियुक्त गरेका हुन्।
जुवातास खेलिरहेको अवस्थामा १५ जना पक्राउ,काठमाडौं : नेपाल प्रहरीले नागार्जुन नगरपालिका६ सिगारेपामा टहरामा जुवातास खेल्ने १० जनालाई पक्राउ गरेको छ । प्रहरी वृत्त स्वयम्भूबाट खटिएको प्रहरीले उनीहरूलाई नगद ७९ हजार ५ सय २० रूपैयाँ र ५ बुक ताससहित १० जना पक्राउ गरेको हो । यसैगरी काठमाडौं महानगरपालिका१४ कलंकीको रणकालिका गेष्ट हाउसमा जुवातास खेलिहेको अवस्थामा ५ जनालाईप्रहरीले पक्राउ गरेको छ । प्रहरी वृत्त कालिमाटीबाट खटिएको प्रहरीले उनीहरूलाई नगद ४३ हजार १ सय ६० रूपैयाँ र २० बुक तास सहित पक्राउ गरेको हो । शनिबार पक्राउ गरी उनीहरुमाथि प्रहरीले आवश्यक अनुसन्धान गरिरहेको छ ।
धवादीघाटमा गाउँपालिकाद्वारा निशुल्क डुङ्गा सेवा,"गोरखा : त्रिशुलीले पुल बगाएपछि नदी वारपार गर्न गोरखाको गण्डकी र धादिङको बेनिघाट रोराङ गाउँपालिकाले डुङ्गा सञ्चालन गरेको छ। असोज ११ गते त्रिशुलीको बाढीले धवादीघाटको पुल बगाएपछि समस्यामा परेका स्थानीयलाई सेवा दिन दुई पालिकाले संयुक्त रुपमा डुङ्गा सेवा सञ्चालन गरेका हुन्। डेढ महिनासम्म पनि पुल मर्मत नहुँदा त्यस आसपासका बासिन्दा, विद्यार्थी, तरकारी तथा दूध उत्पादक किसानहरूले आवातजावतमा निकै सास्ती खेप्दै आएका थिए। पुल मर्मतसम्भार गर्न अझै लामो समय लाग्ने भएकाले अल्पकालीन सेवा दिन निशुल्क डुङ्गा सेवा सञ्चालन गरेको गण्डकी गाउँपालिकाका अध्यक्ष दीपक तिमिल्सिनाले जानकारी दिए। दुवै गाउँपालिकाले मासिक ७०७० हजार रुपैयाँ भाडा तिर्ने गरी भाडामा डुङ्गा लिएर त्रिशुलीमा सेवा सञ्चालन गरेको अध्यक्ष तिमिल्सिनाले जानकारी दिए। डुङ्गा सञ्चालनमा आएपछि स्थानीयबासीलाई राजमार्गसम्म आउजाउ गर्न सहज भएको उनले बताए। दुवै गाउँपालिकाका करिब १५० घरधुरीका शिक्षक, विद्यार्थी, किसान, अरु सर्वसाधारण गरी दैनिक करिब पाँचसय जना वारपार गर्छन्, तिमिल्सिनाले भने, डुङ्गा चलाउनका लागि तीन जना कर्मचारी परिचालन गरेका छौँ। बिहान सातबजेदेखि साँझ पाँच बजेसम्म सेवा सञ्चालन हुन्छ। ११ बजेदेखि १ बजेसम्म खाना खाने बिश्राम लिने उनले बताए। स्थानीयबासीको पक्की पुलको मागलाई केन्द्र सरकारले नजरअन्दाज गरेको गाउँपालिकाका अध्यक्ष तिमिल्सिना बताउँछन्। सबै घाटहरुमा पहिले डुंगा चल्थ्यो। पछि विकास हुँदै तुईन, झोलुंगे पुल हुदै मोटरेबल पुल बन्न थाले। हाम्रो ठाउँमाचाहिँ झोलुंगे पुल हुदै डुंगाकै युगमा फर्केको छ, उनले भने, यहाँ मोटरेबल पुल चाहिन्छ भनेर धेरै पहिलेदेखि माग गरेको हो। बन्ने हल्ला पनि थियो तर अहिलेसम्म प्रक्रिया नै अघि बढेको छैन। धेरै व्यस्त रहने ठाउँ भएकाले यहाँ मोटरेबल पुल बन्न जरुरी छ। गत असोजको बाढीले यहाँको पुल भत्किएपछि स्थानीयले ३४ घण्टाको पैदल यात्रा गरेर राजमार्ग पुग्नुपर्ने बाध्यता थियो। डुंगा चल्न थालेपछि त्यो बाध्यता हटेको स्थानीय भूमि रेग्मीको भनाइ छ। सबै यात्रुलाई लाइफ जाकेट लगाएर डुंगा तार्छन्, उनले भने, त्यसैले यात्रा गर्ने बेला डराउनु पर्दैन। ढुक्क भएर यात्रा गर्न सकिन्छ। अहिले पुलको कतिपय डेकहरु झरेका छन् भने लठ्ठा बटारिएर हिँड्नै नमिल्ने भएको छ। समयमै पुल मर्मत नहुँदा दैनिक नियमित काममा आवतजावत गर्न मात्रै नभएर यहाँका कृषकले उत्पादन गरेका कृषि उपजहरु बजार पठाउन समेत सास्ती भइरहेको छ। अहिले केही दिनदेखि पुल मर्मत गर्न सुरु गरेको स्थानीय भूमि रेग्मीको भनाइ छ। झोलुङ्गेपुल बिभागले केही दिनदेखि पुलको मर्मत गर्न सुरु गरेको छ, उनी भन्छन्, दुबैतर्फ तीनतीन मिटर अग्लो पर्खाल लगाउने भनिएको छ, लठ्ठा, डेकहरु पुरानै प्रयोग गर्ने भनेका छन्। फेर्नुपर्ने जति फेर्ने नपर्ने जति त्यही प्रयोग गर्ने गरेर बल्ल मर्मतको काम सुरु गरेका छन्। पुल बन्नलाई अझै दुईदेखि तीन महिना लाग्छ भनेको छ। पुल नबन्दासम्म स्थानीयबासीले डुङ्गाबाटै वारिपार आउजाउ गर्नुपर्ने हुन्छ। डुङ्गा चढेर वारपार गर्दै धवादीका बासिन्दा।"
"उत्पादनमूलक क्षेत्रतर्फ तेस्रो चरणको कोरियन भाषा परीक्षा भोलिदेखि, ३६ हजार बढी परीक्षार्थी सहभागी हुने",काठमाडौं : उत्पादनमूलक क्षेत्रतर्फ तेस्रो चरणको कोरियन भाषा परीक्षा भोलिदखि सञ्चालन हुने भएको छ। ईपीएस कोरियन शाखाका अनुसार परीक्षामा ३६ हजार बढी परीक्षार्थी सहभागी हुने छन्। सन् २०२४ मा उत्पादनमूलक क्षेत्रतर्फ सहभागी हुनका लागि एक लाख ६३ हजार ६३५ जनाले आवेदन दिएका थिए। जसमा पहिलो र दोस्रो चरणमा गरी १ लाख २७ हजार ४५६ जना परीक्षार्थीको परीक्षा सम्पन्न भइसकेको छ। यसपटक ठूलो संख्यामा आवेदन परेका कारण अन्य क्षेत्रको परीक्षा सञ्चालन भएको थिएन। सन् २०२५ देखि नयाँ प्रणाली लागू गरेर परीक्षा सञ्चालन गर्ने तयारी गरिएको छ।
मानव तस्करीको आरोपमा निवर्तमान कानुनमन्त्री अधिकारीको घरमा प्रहरीको छापा,"विराटनगर : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारीको विराटनगर महानगरपालिका२ स्थित घरमा सादा पोसाकका प्रहरीले आइतबार (आज) बिहानैदेखि घेरा हालिरहेका छन्। जिल्ला प्रहरी कार्यालय मोरङ र कोशी प्रदेश प्रहरी कार्यालय विराटनगरबाट खटिएका सादा पोसाकका प्रहरीले बिहानैदेखि घर घेरा हालेका हुन्। मोरङ प्रहरी प्रमुख एसपी नारायणप्रसाद चिमरिया पनि केही बेरअघि त्यहाँ पुगेका छन्। स्रोतका अनुसार उनलाई नियन्त्रणमा लिन प्रहरी खटिएको हो। मन्त्री अधिकारीले आफूविरुद्ध लागेको आरोपको अनुसन्धानमा प्रहरीलाई सहयोग गर्ने बताउँदै आएका छन्। उनी आजै दिउँसो १:५० बजेको यति एयरलाइन्सको जहाजमार्फत काठमाडौं जाने तयारीमा थिए। आफू अनुसन्धानमा सहयोग गर्न आएको र अनुसन्धानको दायरामा ल्याइयोस् भन्ने बेहोरको निवेदनसहित अधिकारी काठमाडौंस्थित प्रहरीको सम्पर्कमा जान लागेका थिए। तर, प्रहरीले बिहानैदेखि घरमा घेरा हालिरहेको छ, अधिकारीनिकट स्रोतले भन्यो। जापान भ्रमणमा जाने नाममा मानव तस्करी गरेको आरोप अधिकारीमाथि लागेको छ। तर, अहिलेसम्म विकसित घटनाक्रमले भने मानव तस्करीको जालोमा अधिकारी अन्जानमा परेको देखिन्छ। उनले जापानबाटै प्रहरी अधिकारीलाई सम्पर्क गरेर घटनाको जानकारी दिएका थिए। स्रोतका अनुसार अधिकारीलाई केहीबेरमा काठमाडौं लैजाने प्रहरीको तयारी छ। कोशी प्रदेशसभा सदस्यसमेत रहेका अधिकारीलाई अनुसन्धानको दायरामा ल्याउन चौतर्फी दबाब परेको थियो। यद्यपि, उनले आफू अनुसन्धानमा सहयोग गर्न सदैव तयार रहेको बताउँदै आएका छन्। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका हुन्। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो । तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ । नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ । तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। अधिकारी स्वयंले आफू गिरोहको चंगुलमा परेर जापान गएको भन्दै गल्ती स्वीकार गरिसकेका छन् । गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको उनको भनाइ छ। आफूलाई प्रयोग गरेर मानव तस्करी भएको थाहा पाएपछि जापान पुगेर कार्यक्रममै सहभागी नभइकन अधिकारी फर्किएका थिए। उनले अनुसन्धानमा सहयोग गर्नका लागि भन्दै गत बुधबार कोशी प्रदेशको आन्तरिक मामिला तथा कानुनमन्त्रीबाट राजीनामा दिए। सत्तारुढ नेकपा (एमाले)आवद्ध अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। जापान भ्रमण विवादपछि उनले पार्टीको जिम्मेवारीबाट समेत आफूलाई हटाउन माग गरेर निवेदन दिएका थिए। पार्टीले उनलाई तत्कालका लागि साधारण सदस्यबाट समेत शनिबार निलम्बन गरिसकेको छ।"
ओलीमाथि प्रचण्डको आशंका : आफ्नो कुर्सी बचाउन एसपीपी सम्झौता गर्नसक्छन्,"काठमाडौं : नेकपा माओवादी केन्द्रका अध्यक्ष पुष्प कमल दाहाल प्रचण्डले केपी ओली नेतृत्वको सरकारले स्टेट पार्टनरसिप प्रोग्राम (एसपीपी) सम्झौता अगाडि बढाउन सक्ने भन्दै त्यसतर्फ सचेत हुन आग्रह गरका छन्। प्रेस सेन्टर नेपालले मकवानपुरमा आयोजित पत्रकार सम्मेलनमा बोल्दै पूर्वप्रधानमन्त्री समेत रहेका प्रचण्डले एसपीपीलाई प्रधानमन्त्री ओलीले अघिल्लो पटक सैद्धान्तिक सहमति दिइसकेको बताउँदै अगाडि बढ्नेमा आशंका व्यक्त गरेका हुन्। 'एसपीपीलाई अहिलेका प्रधानमन्त्रीजीले अघिल्लो पटक नै सैद्धान्तक सहमति दिइसकेको कुरा अमेरिकन मिडियाहरुमा आइसकेको छ। अमेरिकन सरकारले त्यसलाई आधिकारिक रुपले पनि भनि सकेको छ। यो गम्भीर चिन्ताको विषय छ। यसकारण यो सरकार नेपालको राष्ट्रिय स्वाधिनताको सौदाबाजी गर्ने,आफ्नो कुर्सी बचाउनका लागि राष्ट्रप्रति घात गर्नेतिर अगाडि बढ्ने त होइन ? सैद्धान्तिक सहमति आफै पनि गम्भीर विषय हो। त्यसमा अब सम्झौता गर्नेतिर जाने हो भन्ने स्थिति छ,'उनले भने। उनले यस्ता विषयहरूमा जनतालाई सुसूचित गराउने र सतर्क गराउन आवश्यक रहेको बताए। अध्यक्ष प्रचण्डले अहिलेको सरकारले जनताको पक्षमा काम नगरेको जिकिर गरे। अहिले सरकारको १०० दिन वितिसकेको । राम्रो काम भइरहेको छैन भन्ने कुरा सबै नेपाली जनताले बुझेका छन्,'उनले भने,' राम्रामाथि आक्रमण र नराम्रोको रक्षा गर्नतिर सरकार गएको हो कि भन्ने सबैलाई लागेको छ।' उनले ओली नेतृत्व गठबन्धन सरकार विचौलियाहरूको पहलमा भएको र विचौलियाकै पक्षमा काम गर्ने आरोप लगाए। उनले भने,'प्रधानमन्त्री केपी शर्मा ओली स्वयंमले जसकामाथि अदालतमा मुद्दा छ त्यस्ता व्यवसायीको दानका नाममा लिएको कुरा भ्रष्टाचार नै हो। करेक्सन गर्नुको सट्टा पुष्टि गर्ने कोशिस गरेको छ। सरकार राष्ट्र र जनताको पक्षमा काम गर्नेभन्दा विचौलिया र त्यस खालका शक्तिका पक्षमा काम गर्ने खोजेको देखियो।' प्रचण्डले मन्त्री हुनका लागि सांसद हुनुपर्ने बाध्यात्मक अवस्था हटाउनका लागि निर्वाचन प्रणालीलाई सुधार गर्नुपर्ने बताए। उनले सरकार छाडेपछि माओवादी सहज अवस्थामा रहेको र जनतातर्फ फर्कने राम्रै अवसर प्राप्त भएको बताए। आफू नेतृत्वको सरकारले गरेका काम र उपलब्धीहरू जनतालाई जानकारी गर्दै पार्टीलाई बलियो बनाउन ध्यान केन्द्रीत गर्ने उनको भनाइ छ ।"
"एयरपोर्टबाट मन्त्री भन्दै फुत्किएका अधिकारी अन्तत: पक्राउ, अनुसन्धानका लागि काठमाडौं ल्याइँदै","काठमाडौं : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारी पक्राउ परेका छन्। नक्कली कागजात बनाएर तीन जनालाई जापान लगेको कसुरमा अनुसन्धानका लागि प्रहरीले विराटनगरबाट पक्राउ गरी आज काठमाडौं ल्याउन लागेको हो। जिल्ला प्रहरी कार्यालय मोरङमा पत्राचार गरी आजै अधिकारीलाई काठमाडौं ल्याउने तयारी भएको जिल्ला प्रहरी परिसर काठमाडौंले जनाएको छ। जापान भ्रमणमा जाने नाममा मानव तस्करी गरेको आरोप अधिकारीमाथि लागेको छ। नक्कली कागजात बनाएर जापान पुगेपछि डिपोर्ट भएका तीन जनाले जापान जान प्रतिव्यक्ति रु १० लाख बुझाएको प्रहरीको आरोप छ। कात्तिक १४ गते अधिकारीसँगै टोकियो विमानस्थलबाट खोटाङका ३६ वर्षीय दावा शेर्पा, खोटाङकै जनक राई र रसुवाका २२ वर्षीय कञ्चन देवकोटा डिपोर्ट भएका थिए। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका थिए। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो । तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। मन्त्रि भएकाले र आफैंले सूचना दिएकाले एयरपोर्टबाट फुत्किएपनि थप अनुसन्धानका लागि भन्दै प्रहरीले आज पक्राउ गरेको छ। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ । नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ । तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। अधिकारी स्वयंले आफू गिरोहको चंगुलमा परेर जापान गएको भन्दै गल्ती स्वीकार गरिसकेका छन् । गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको उनको भनाइ छ। उनले अनुसन्धानमा सहयोग गर्नका लागि भन्दै गत बुधबार कोशी प्रदेशको आन्तरिक मामिला तथा कानुनमन्त्रीबाट राजीनामा दिए। सत्तारुढ नेकपा (एमाले)आवद्ध अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। जापान भ्रमण विवादपछि उनले पार्टीको जिम्मेवारीबाट समेत आफूलाई हटाउन माग गरेर निवेदन दिएका थिए। पार्टीले उनलाई तत्कालका लागि साधारण सदस्यबाट समेत शनिबार निलम्बन गरिसकेको छ। यो पनि पढ्नुहोस कोशीका मन्त्री लिलाबल्लभ अधिकारीले राजीनामा दिँदै कोशीका मन्त्री अधिकारीले मज्जैले ढाँटे, जापानको अध्यागमनले प्रवेश अनुमति नै दिएन मानव तस्करीमा कोशीका मन्त्री एमालेले गर्यो पूर्वमन्त्री लिलाबल्लभ अधिकारीलाई संगठित सदस्यबाट निलम्बन मानव तस्करीको आरोपमा निवर्तमान कानुनमन्त्री अधिकारीको घरमा प्रहरीको छापा"
"पञ्जाब र दिल्ली विश्वकै प्रदूषित सहर, कस्तो छ नेपालको अवस्था ?",काठमाडौं : हाल एक्यूआइ (इयर क्वालिटी)इन्डेक्स अनुसार पाकिस्तानको पञ्जाब र भारतको नयाँ दिल्ली क्रमश:विश्वको पहिलो र दोस्रो धेरै प्रदूषित सहर बनेको छ। यो समाचार तयार पार्दा पञ्जाबको एक्यूआइ ६१३ पुगेको छ। यसलाई खतराको अवस्था मानिन्छ। त्यस्तै दिल्लीको एक्यूआइ स्तर २७५ पुगेको छ। यो निकै खराबको श्रेणीमा पर्छ। तेस्रो श्रेणीमा चीनको बेइजिङ रहेको छ। त्यहाँको एक्यूआइ १९३ रहेको छ। यसलाई इन्डेक्समा अस्वस्थकर अवस्थामा राखिएको छ। त्यस्तै आज नेपालको सबैभन्दा प्रदूषित सहर काठमाडौं बनेको छ। काठमाडौं एक्यूआइ स्तरमा १७ औं स्थानमा छ। काठमाडौंमा हाल एक्यूआइ १२२ रहेको छ। बिरामी वा लक्षित वर्गका लागि यो प्रदूषण हानिकारक मानिन्छ। भारतको केन्द्रीय प्रदूषण नियन्त्रण बोर्डको वेबसाइटका अनुसार आइतबार दिल्लीका लगभग सबै क्षेत्रहरूमा वायु प्रदूषणको स्तर 'खराब' देखि 'अत्यधिक खराब'को श्रेणीमा छ। भारतबाहेक पाकिस्तानले पनि वायु प्रदूषणको चर्को असरको सामना गरिरहेको छ । पाकिस्तानको पञ्जाब प्रान्तमा हावाको स्तर सबैभन्दा खराब भएको छ। वायु प्रदूषणका कारण पाकिस्तानको पञ्जाबमा सरकारले विद्यालय बन्द गर्न आदेश दिएको छ। हरेक वर्ष यो समयमा धान काटेर पराल तथा ठुटामा आगो लगाउने हुनाले भारत पाकिस्तान लागयत नेपालका धेरै सहरहरूमा वायु प्रदूषण बढ्ने गरेको छ।
सहकारी विकास बोर्डको अनधिकृत संचरनामा ललितपुर महानगरले चलायो डोजर,काठमाडौं : ललितपुर महानगरपालिकाले राष्ट्रिय सहकारी विकास बोर्डको अनधिकृत संरचनामा डोजर चलाएको छ । महानगरले ललितपुरको हरिहर भवनमा रहेको सहकारी बोर्डको पर्खाल डोजर लगाएर भत्काएको हो । २०७३ साल पुसमा नै तत्कालिन ललितपुर उपमहानगरपालीकाले सडक ओगटेर बनाएको मापदण्ड विपरीतको उक्त पर्खाल भत्काउने निर्णय गरेको थियो । उक्त निर्णयविरुद्ध बोर्ड अदालत गएको थियो । अदालतले समेत उक्त संरचना मापदण्ड बिपरित रहेको ठहर गरेपछि महानगरले डोजर लगाएर पर्खाल भत्काएको ललितपुर महानगरका नगरप्रमुख सीताराम हाछेथुले जानकारी दिए। पर्खाल भत्काएसँगै उक्त स्थानमा सर्वसाधारणका लागि आवतजावत गर्न सडक खुल्ला हुने नगरप्रमुख हाछेथुले बताए।
सरकारलाई सहजीकरण गर्न बागमतीमा कांग्रेस र एमालेले गठन गरे संयन्त्र,"काठमाडौं : बागमती प्रदेशमा नेपाली कांग्रेस र नेकपा एमालेले सरकारका प्राथमिकता कार्यान्वयनमा सहजीकरण गर्न राजनीतिक संयन्त्र गठन गरेका छन् । नेपाली कांग्रेस बागमती प्रदेशका सभापति ईन्द्रबहादुर बानियाँको अध्यक्षतामा आइतबार बसेको बैठकले दुई दलले एकएक महिना पालो पालो संयोजन गर्ने गरी संयन्त्र गठन भएको हो। दुई दलबीच २०८१ साल मंसिर मसान्तसम्मको बैठकको संयोजन नेपाली कांग्रेसले गर्ने सहमति भएको छ। संयन्त्रमा नेपाली कांग्रेसका तर्फबाट नेपाली कांग्रेस बागमती प्रदेश कार्यसमिति सभापति ईन्द्रबहादुर बानियाँ, बागमती प्रदेशको संसदीय दलको नेता एवम् मुख्यमन्त्री बहादुरसिंह तामाङ, उपसभापति चन्द्र महर्जन रहेका छन्। यसैगरी नेकपा (एमाले) बाट बागमती प्रदेशका ईन्चार्ज राजन भट्टराई, बागमती प्रदेश कमिटी अध्यक्ष कैलाश ढुङ्गेल रहेका छन्। संयन्त्रको सचिवालयमा नेपाली कांग्रेस र नेकपा (एमाले) का तर्फवाट एकएक जना रहने सहमति भएको छ। बैठकले बागमती प्रदेशका तेह्र वटै जिल्लामा संयन्त्र निर्माण गर्न दुबै दलका जिल्ला तहसँग समन्वय गरी यथाशीघ्र गठन गर्न निर्देशन दिने, संयन्त्रको बैठक महिनामा कम्तिमा एकपटक अनिवार्य बस्ने र आवश्यकता अनुसार थप बस्न सक्ने निर्णय भएको हो। दलीय संयन्त्र र बागमती प्रदेश सरकारका मन्त्रीहरूको संयुक्त बैठक आगामी २०८१ मंसिर ३ गते बागमती प्रदेश मुख्यमन्त्रीको कार्यालय हेटौंडामा बसी बागमती प्रदेश सरकार गठन भएको एक सय दिनको उपलब्धि र आगामी कार्यक्रमका बारेमा जानकारी लिने निर्णय भएको छ।"
"अबको व्यवस्थामा सांसदलाई होइन, विज्ञ समूहबाट मन्त्री बनाउनुपर्छ : प्रचण्ड","थाहानगर : नेकपा माओवादी केन्द्रका अध्यक्ष तथा पूर्व प्रधानमन्त्री पुष्पकमल दाहाल प्रचण्डले निर्वाचन प्रणालीको स्वरूप परिवर्तन गर्दै प्रत्यक्ष निर्वाचित कार्यकारी राष्ट्रपतिको व्यवस्था ल्याउनुपर्ने बताएका छन् । मकवानपुरको थाहा नगरपालिकास्थित बज्रबारहीमा भएको आइतबार पत्रकारहरुसँग कुराकानी गर्दै अध्यक्ष दाहालले देशमा स्थिरता कायम गर्न प्रत्यक्ष कार्यकारीमा जान संविधान संशोधन गर्न सकिने बताएका हुन् । नेपालको निर्वाचन प्रणाली र शासकीय स्वरुप परिवर्तन नभएसम्म देशमा स्थिर शासन र देशको विकास नहुने उनको भनाई छ । अबको व्यवस्थामा सांसदलाई मन्त्री बनाउने व्यवस्था हटाउनुपर्छ । विज्ञ समूहबाट मन्त्री बनाउनुपर्छ, उनले भने । अहिलेको सरकारले प्राप्त अधिकार र उपलब्धिलाई खोस्ने गरी संविधान संशोधन गर्न खोजेको देखिएको भन्दै प्रचण्डले माओवादीले उक्त अवस्था आउन नदिने बताए । सहकारी ठगीको विषयमा सरकारले राजनीतिक रूपमा प्रतिस्पर्धामा रहेको शक्तिलाई कमजोर बनाउने खेलमा सक्रिय भएको उनले आरोप लगाए । आफ्नो र पराईको व्यवहार नगरी ठगीको विषयमा सबै पक्षमा अनुसन्धान हुनुपर्ने दाहालको भनाइ छ ।"
मानव तस्करीमा मुछिएका निवर्तमान कानुनमन्त्री अधिकारी विराटनगरबाट पक्राउ,"विराटनगर : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारी पक्राउ परेका छन्। मानव तस्करको आरोपमा उनीमाथि अनुसन्धान गर्न आइतबार जिल्ला अदालतबाट अनुमति पाएपछि प्रहरीले पक्राउ गरेको हो। स्रोतका अनुसार अधिकारीलाई केहीबेरमा काठमाडौं लैजाने प्रहरीको तयारी छ। प्रहरीले अधिकारीलाई विराटनगर महानगरपालिका२ स्थित उनको निवासबाटै नियन्त्रणमा लिएको हो। उनको घरमा सादा पोसाकका प्रहरीले बिहानैदेखि घेरा हालेका थिए। जिल्ला प्रहरी कार्यालय मोरङ र कोशी प्रदेश प्रहरी कार्यालय विराटनगरबाट खटिएका सादा पोसाकका प्रहरीले बिहानैदेखि घर घेरा हालेका थिए। मन्त्री अधिकारीले आफूविरुद्ध लागेको आरोपको अनुसन्धानमा प्रहरीलाई सहयोग गर्ने बताउँदै आएका छन्। उनी आजै दिउँसो १:५० बजेको यति एयरलाइन्सको जहाजमार्फत काठमाडौं जाने तयारीमा थिए। जापान भ्रमणमा जाने नाममा मानव तस्करी गरेको आरोप अधिकारीमाथि लागेको छ। तर,अहिलेसम्म विकसित घटनाक्रमले भने मानव तस्करीको जालोमा अधिकारी अन्जानमा परेको देखिन्छ। उनले जापानबाटै प्रहरी अधिकारीलाई सम्पर्क गरेर घटनाको जानकारी दिएका थिए। कोशी प्रदेशसभा सदस्यसमेत रहेका अधिकारीलाई अनुसन्धानको दायरामा ल्याउन चौतर्फी दबाब परेको थियो। यद्यपि,उनले आफू अनुसन्धानमा सहयोग गर्न सदैव तयार रहेको बताउँदै आएका छन्। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका हुन्। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारैजनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो । तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ। नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ। तीनजनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। अधिकारी स्वयंले आफू गिरोहको चंगुलमा परेर जापान गएको भन्दै गल्ती स्वीकार गरिसकेका छन् । गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको उनको भनाइ छ। आफूलाई प्रयोग गरेर मानव तस्करी भएको थाहा पाएपछि जापान पुगेर कार्यक्रममै सहभागी नभइकन अधिकारी फर्किएका थिए। उनले अनुसन्धानमा सहयोग गर्नका लागि भन्दै गत बुधबार कोशी प्रदेशको आन्तरिक मामिला तथा कानुनमन्त्रीबाट राजीनामा दिए। सत्तारुढ नेकपा (एमाले)आवद्ध अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। जापान भ्रमण विवादपछि उनले पार्टीको जिम्मेवारीबाट समेत आफूलाई हटाउन माग गरेर निवेदन दिएका थिए। पार्टीले उनलाई तत्कालका लागि साधारण सदस्यबाट समेत शनिबार निलम्बन गरिसकेको छ।"
"राष्ट्रपति पौडेल आज अजरबैजान जाँदै,जलवायु सम्मेलनलाई सम्बोधन गर्ने","काठमाडौं : राष्ट्रपति रामचन्द्र पौडेल अजरबैजानको बाकु सहरमा हुने जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि पक्ष राष्ट्रहरूको २९औँ सम्मेलन (कोप२९) मा भाग लिन आज त्यसतर्फ जाँदैछन्। अजरबैजानका राष्ट्रपति इलहम अलियभको निमन्त्रणामा उक्त सम्मेलनमा सहभागी हुन राष्ट्रपति पौडेल उच्चस्तरीय नेपाली प्रतिनिधिमण्लको नेतृत्व गर्दै बाकु जान लागेको हो। सम्मेलनमा सहभागी भई राष्ट्रपति पौडेल यही कात्तिक ३० गते शुक्रबार स्वदेश फर्कने कार्यक्रम छ। राष्ट्रपति पौडेलले यही कात्तिक २७ र २८ गते हुने उच्चस्तरीय सत्रको विश्व नेताहरू जलवायु कार्य शिखर सम्मेलनलाई कात्तिक २७ गते सम्बोधन गर्नुहुने कार्यक्रम रहेको परराष्ट्र मन्त्रालयले जनाएको छ । सम्मेलनका क्रममा नेपालले आफ्ना एजेण्डामाथि विश्वको ध्यानाकर्षण गराउन कात्तिक २८ गते राष्ट्रपति पौडेलको नेतृत्वमा बेग्लै उच्चस्तरीय सत्र सञ्चालन हुनेछ । सम्मेलनमा पर्वतीय क्षेत्रमा जलवायुजन्य हानी तथा नोक्सानीको सम्बोधन विषयक उच्चस्तरीय बैठकसमेत हुनेछ ।बैठकमा नेपालले मेलम्ची, मुस्ताङ, कञ्चनपुर, थामे, काठमाडौं उपत्यकालगायत क्षेत्रमा असामान्य मौसमीजन्य घटनाका कारण आएको बाढीपहिरोबाट भएको क्षतिबारे जानकारी गराउनेछ । विश्वमै नेपाल जलवायुको असरबाट सबैभन्दा बढी प्रभावित मुलुकमध्ये पर्छ । नेपालले जलवायु परिवर्तनसम्बन्धी विभिन्न महासन्धिको पक्ष राष्ट्रका हैसियतले सन् २०५० सम्म कार्यान्वयन गर्ने राष्ट्रिय अनुकूलन कार्यक्रम तयार गरी कार्यान्वयन गरिरहेको छ । सम्मेलन यही कात्तिक २६ सुरु भई आगामी मङ्सिर ७ गतेसम्म सञ्चालन हुनेछ ।"
एक्सपेंगको फ्ल्यागशिप शोरूमको उद्घाटन,"अटोमोबाइल ब्रान्ड एक्सपेंगको आधिकारिक विक्रेता सीजी मोटर्सले काठमाडौंको थापाथलीमा आफ्नो फ्ल्यागशिप शोरूमको औपचारिक रूपमा उद्घाटन गरेको छ। कार्यक्रममा चिनियाँ दूतावासका प्रतिनिधिहरू तथा एक्सपेंगका विशिष्ट अतिथिहरूको सम्मानजनक उपस्थिति रहेको थियो। एक्सपेंग मोटर्सका उपाध्यक्ष डा ब्रायन गू ले उद्घाटन कार्यक्रममा एक्सपेंग ब्रान्डको जानकारी मिडियालाई प्रस्तुत गरे। चौधरी ग्रुपका प्रबन्ध निर्देशक निर्वाण चौधरीले सीजी मोटर्सका उपलब्धिहरू र आगामी योजनाबारे चर्चा पनि गरे। यो फ्ल्यागशिप शोरूमको उद्घाटन र जी६     मोडलको लञ्च सँगै एक्सपेंगले       ब्रान्ड भिजन राखेको छ।  ले अत्याधुनिक संयुक्त गाडीहरू विश्वभरि ल्याइसकेको छ र यो अब ३० भन्दा बढी देशहरूमा उपस्थित भइसकेको छ। यसका साथै विश्व अटोमोटिभ क्षेत्रमा अग्रणी फोल्क्सवागन ग्रुप ले एक्सपेंगको ईभी प्रविधि र एआई प्लेटफर्मको पहुँच पाउन ठूलो हिस्सामा लगानी गरेको छ। यसै उद्घाटन कार्यक्रममा सीजीएमले पहिलो चराणका ग्राहकहरूलाई २५ वटा जी६ गाडीहरू हस्तान्तरण पनि गरेको छ। जी६ मोडललाई विश्वको सबैभन्दा सख्त सुरक्षा परीक्षण  मा ५ स्टार रेटिंग प्राप्त छ। यसका साथै एक्सपेंग जी६ मा स्वचालित ड्राइभिङ प्रविधि,  ,  अपडेट,  अपरेटिङ सिस्टम, र ८०० सुपरफास्ट चार्जिङ प्रणाली समावेश छ।यसको मोटर पावर र टर्क क्रमशः १९० किलोवाट र ४४० एनएम रहेका छन्। जसमा ६६ किलोवाट हावरको ब्याट्री प्याक छ जसले ४३५ किलोमिटरको रेन्ज दिन्छ। थप विशेषताहरूमा स्पोर्टी प्रदर्शनका लागि अगाडि र पछाडिको ५०:५० लोड रेशियो, एल्युमिनियम डाईकास्ट बनावट् र ९डायमेंशन ब्याट्री सुरक्षा समावेश छ, जसले जी६लाई विशेष बनाउँछ। शोरूमको सफल उद्घाटन र गाडीहरूको वितरणसँगै एक्सपेंगले सबैलाई नयाँ फ्ल्यागशिप शोरूम भ्रमण गर्न र विद्युतीय सवारीको भविष्यको अनुभव गर्न आमन्त्रण गरेको छ। देशभरि २० भन्दा बढी बिक्री तथा सेवा केन्द्रहरू मार्फत उपलब्ध गराइरहेको एक्सपेंग सीजीएमको ब्रान्ड पोर्टफोलियोमा सबैभन्दा नयाँ थपिएको ब्रान्ड हो। सीजीएमले यस वर्षभित्रै ४० वटा स्थान सम्म सेवा केन्द्रहरू बढाउने र वर्तमानको २४४ भन्दा बढी स्थानहरूको डीसी फास्ट चार्जिङ नेटवर्कमा २०० अतिरिक्त चार्ज पोइन्टहरू थप्ने लक्ष्य राखेको छ।"
रास्वपाका कार्यकर्ताले सडक आन्दोलन गर्नुको कुनै तुक छैन : देउवा,"धनगढी : पूर्व प्रधानमन्त्री तथा नेपाली कांग्रेसका सभापति शेरबहादुर देउवाले रवि लामिछाने पक्राउ परेपछि राष्ट्रिय स्वतन्त्र पार्टीका कार्यकर्ताहरूले गरिरहेको सडक आन्दोलनको कुनै तुक नभएको बताएका छन् । एक साता लामो गृहक्षेत्रको भ्रमणका लागि आइतबार सुदूरपश्चिम आएका पूर्वप्रधानमन्त्री देउवाले धनगढी विमानस्थलमा पत्रकारसँग संक्षिप्त कुराकानी गर्दै यस्तो बताएका हुन् । उनले नेपाली कांग्रेसका नेताहरूको पनि छानविन भएको,प्रहरीले पक्राउ गरेको बताउँदै उनले मुद्दा परेका बेला पार्टीले अदालतमा विश्वास गरेको बताए । हाम्रा साथीहरूलाई पनि मुद्दा लागेको छ । पक्राउ परेका छन् । अदालतमा मुद्दा चलिरहेको छ । हामीले त कहिले होहल्ला गरेनौं, रास्वपाले पनि अदालतलाई विश्वास गर्नु पर्यो नि। अहिले मुद्दा अदालती प्रक्रिायामा छ,' देउवाले भने । उनले सत्ता गठबन्धनमा केही असमझदारी देखिएको चर्चा गलत भएको दावी गरे । सत्ता गठबन्धनमा कुनै असमझदारी र समस्या छैन । यो गठबन्धन २०८४ सम्म टिक्छ,'उनले भने । देउवा आजै गृहजिल्ला डडेल्धुरा जाने कार्यक्रम रहेको सचिवालयले जनाएको छ । देउवाले गृहजिल्लामा उग्रतारा जातमा सहभागी हुनेछन् । अन्य धार्मिक कार्यक्रम पनि सहभागी हुने सचिवालयले जनाएको छ ।"
एमालेले कसैलाई जोगाएको छैन,"प्रस्तुति : राजकरण महतोधनवीर महतो आजभोलि केमा व्यस्त हुनुहुन्छ ? संसद् चलेको बेला जनताका एजेन्डामा काम गर्छु। अहिले संसद् अधिवेशन बन्द छ। पार्टीको मधेस प्रदेश इन्चार्जको जिम्मेवारीमा छु। पार्टीको कामलाई चुस्त दुरुस्त बनाउँदै छु। पार्टीका केके काम गरिरहनु भएको छ ? मधेसमा जनतालाई जोड्न भावनात्मक रूपमा अगाडि बढ्न हामी जनस्तरबाट काम गरिरहेका छौं। यसैको माध्यमबाट पार्टीलाई बलियो बनाउँदै लगेको छु। मधेस प्रदेशलाई नारामा मात्र नभई आर्थिक समृद्धितर्फ लैजाने कार्यमा लागेको छु। मधेसको भूमिलाई बचाउने प्रयासमा छौं। मधेसको भूमिमा त्यस्तो के समस्या छ ? चुरे दोहन तीव्र छ। यो मधेसको प्रमुख समस्या हो। चुरेलाई बचाउन सकेनौं भने अन्नको भण्डार मधेस मरुभूमिमा परिणत हुन्छ। देशमा अनिकाल हुन सक्छ। जथाभावी चुरे उत्खनन रोक्न एमालेले जितेका स्थानीय तहमा नेतृत्वलाई पार्टीले निर्देशन दिएको छ। अरू स्थानीय तहमा यस्ता गतिविधि रोक्न दबाब दिइरहेका छौं। देशलाई मरुभूमि नबनाउन आग्रह गरिरहेका छौं। छठपछि सरकार फेरबदल हुन्छ भन्ने हल्ला छ, सत्य हो ? यो हल्ला निकै नै भ्रमपूर्ण हो। सत्ताका लागि नभई समग्र देश र जनताको हितका लागि राजनीति गरिरहेका छौं। अहिले जनतामा निराशा छ। नेपालमा केही हुँदैन भने जनतामा भ्रम फिजाइएको छ। अर्कोतर्फ एक वर्षमा साढे ७ लाख युवा बिदेसिन्छन्। उद्योगहरूको उत्पादन घटेर ३० प्रतिशत झरेको छ। बैंकमा पैसा थुप्रिएको छ। अर्थतन्त्र निकै तरलमय छ। यी सबै समस्या हल गर्न एमाले र कांग्रेस मिलेर सरकार बनाएको हो। हामीले संविधान संशोधन गर्नका लागि सातबँुदे सम्झौता गरेका छौं। १० वर्षपछि संविधानमा पुनरावलोकन गर्ने व्यवस्था छ। सरकार बनाउने र भत्काउने पक्षमा एमाले छैन। देश र जनताको हितका लागि योजनाबद्ध काम गरिरहेका छौं। अरू दलले जे गरे पनि हामीले जनतासँग गरेको सम्झौताअनुसार हाम्रो पार्टी काम गर्न कटिबद्ध छ। अहिलेको अवस्थामा सरकार परिवर्तन गरे जनतालाई मान्य हुँदैन। एमाले नेतृत्वको सरकारले जनमुखी काम गर्छ भनेर कसरी विश्वास दिलाउनुहुन्छ ? हाम्रै प्रयासमा २०६३ सालदेखि अड्किएको टीआरसी विधेयक पारित भयो। माओवादी र कांग्रेसले पटकपटक सरकारको नेतृत्व गरेकै हो। तर, १८ वर्षसम्म अल्झाएर राखेको शान्ति प्रक्रियाको मुख्य काम टीआरसी विधेयक हाम्रो पार्टीका अध्यक्ष केपी शर्मा ओली नेतृत्वको सरकारले निकै सुझबुझका साथ संसद्बाट पारित गरायो। जनताले साना, सानो रकम सहकारीमा राखेका थिए। तर, ठगहरूले डुबाए। हाम्रो सरकार निर्माण भएको तीन दिनमै सहकारी प्रकरणमा मुछिएकालाई कारबाही गर्ने निर्णय गयोे। जसअन्तर्गत अहिले पूर्वगृहमन्त्री रवि लामिछानेदेखि डीआईजीमाथि सूक्ष्म रूपमा अनुसन्धान भइरहेको छ। सरकारले एक सय दिनमा योजना बनाएका धेरै कामहरू पूरा गरेको छ। आगामी दिनका लागि योजनाबद्ध काम अघि बढाएको छ। सहकारी ठगी प्रकरणमा सत्तापक्षले आफ्नालाई बचायो अनि विपक्ष पार्टीका नेताहरूलाई छानीछानी फसायो भन्ने आरोप छ नि ? हामीले कसैलाई जोगाएका छैनौं। हाम्रै पार्टी सचिव टोपबहादुर रायमाझीसमेत कारबाहीमा पर्दा हामी चुप बस्यौं। अनुसन्धानलाई कुनै पनि हालतमा प्रभावित हुने कार्य गर्नु हुँदैन। सरकारले केही दिनअगाडि गोर्खा मिडियालाई कारबाही गर्ने निर्णय गरेपछि अहिले सो प्रकरणमा अनुसन्धान भइरहेको छ। पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई कानुन अनुरूप पक्राउ गरेर छानबिन भइरहेको छ। यसबीचमा अनेकौं प्रतिवेदन सार्वजनिक भए। जसमध्ये कतिपय दराज वा बक्समा बन्द भए। तर, सहकारी ठगी प्रकरणमा सूर्य थापा नेतृत्वमा गठित संसदीय छानबिन समितिले दिएको प्रतिवेदनलाई सरकारले कार्यान्वयन गरेको छ। रविलाई संसदीय छानबिन समितिले क्लिन चिट दियो भन्ने हल्ला गरियो नि ? त्यो आँखामा छारो हाल्ने काममात्रै हो। १ करोड ८५ लाख रकम सेयरमा राखिएको छ। सो रकम कहाँबाट ल्यायो ? रविजीले भन्नुपयो कि त्यो पैसा मैले घरबाट ल्याएको हो भनेर। गैरकानुनी रूपमा सहकारीबाट गोर्खा मिडियामा ल्याएको रकम रविजीले चेक काटेर खर्च गर्नुभएको छ। तर, रवि लामिछानेको पार्टी सरकारविरुद्ध सडकमा आएको छ नि ? पक्ष र विपक्षमा स्वाभाविक रूपमा मानिसहरू विभाजित हुन्छन्। कुरै नबुझीकन जनमानस फिल्डमा उत्रिनु हुँदैन। भीड वा माहोलले सत्यता बुझ्दैन। अहिले रविजीको प्रकरणमा पनि उस्तै भीड लागेको छ। उहाँको पार्टीले सडक र सामाजिक सञ्जालमा जुन भ्रम फैलाएको छ, त्यसले उनको पार्टीलाई कदापि फाइदा हुँदैन। माओवादीले चलाएको १० वर्षे सशस्त्र आन्दोलन जनयुद्ध थियो कि हिंसात्मक आन्दोलन ? हामीले त्यसलाई हिंसा वा अपराध भन्दैनौं। हाम्रा नजरमा त्यो एउटा सशस्त्र युद्धमात्रै हो। अहिले सर्वदलीय सहमतिमा टीआरसी विधेयक पास भयो। सबाल उठ्छ त्यो विधेयक किन चाहियो ? त्यस समयमा भएको जघन्य वा क्रूर हत्या वा हिंसालाई निराकरणका निम्ति सरकारीस्तरबाट यस प्रकारको दस्तावेज तयार भएको हो। जसलाई अन्तर्राष्ट्रियस्तरले मान्यता दिएको छ। संविधान संशोधन आवश्यकता हो कि सरकार गठनको बहाना मात्रै ? एमाले पार्टी र यसको नेतृत्व देश र जनताका लागि राजनीति गरिरहेको छ। अरू जस्तो सत्तास्वार्थका लागि होइन। हामीले जनताको अहितमा काम गरेको भए यत्रोे जनमत कहाँबाट आउँथ्यो ? राम्रो काम गरेकैले जनताले मत दिएर देशको दोस्रो पार्टी बनायो। नेकपा माओवादी केन्द्रका अध्यक्ष प्रचण्ड तीन पटक र एक पटक डा बाबुराम भट्टराई देशको प्रधानमन्त्री भइसके। यसभन्दाअघि पनि प्रचण्डले १८ महिने शासन चलाएर पदबाट हटेको अवस्था छ। संविधान संशोधन संविधानकै धाराअनुसार गर्दैछ। उदाहरणका लागि सर्वोच्च अदालतमा २८ हजार मुद्दा अहिले थाती छन्। के २० जना न्यायाधीशले ती मुद्दा कहिले हेर्छन् ? जनताको न्यायमा पहुँच गर्नका लागि पनि संविधान संशोधन गरेर न्यायाधीशको संख्या बढाउनु पर्छ। यस्ता थुप्रै समस्या समाधान गर्न संविधान संशोधन गर्नुपर्छ। संविधान संशोधनको प्रक्रिया कहिले अघि बढ्छ ? सर्वदलीय सहमति अनुरूप संविधान संशोधन गर्नुपर्छ। संविधानमै उल्लेख छ कि संविधान १० वर्षमा संशोधन गर्ने भनेर। तर ती सबै विधि, प्रक्रिया राजनीतिक दलहरूको सहमतिमा संशोधन गरेर समयानुकूल बनाउन सकिन्छ। यसमा सबै दलको ध्यान जानु आवश्यक छ। कुनकुन बुँदामा केके संशोधन गर्ने सम्बन्धमा सबै दलको साझा धारणा आउन जरुरी छ। संविधान संशोधनका लागि छलफल गरिरहेका छौं। प्रक्रिया अनुरूप अगाडि बढाउनेछौं। संविधानमा दलहरूले विभिन्न मागसहित संशोधनका लागि आवाज उठाउँदै आएका छन्। त्यसरी त पक्कै पनि हुँदैन। ती बुँदाहरू संशोधनका लागि सबैको समर्थन अनि सहमतिमा मात्र संशोधन गर्न सकिन्छ। एमाले दुई दलीय सिस्टम विकास गर्न लागेको भनेर विपक्षी दलले प्रचार गरिरहेका छन्। साँचो कुरो के हो ? हाम्रो पार्टीका महासचिव शंकर पोखरेलले देशमा दुईवटा विचारधारा भएको पार्टी भन्न खोज्नु भएको हो। एउटा पुँजीपति र अर्को सर्वहारा पार्टी। अहिले देशमा शासन चलाउनका लागि कुनै पनि राजनीतिक दललाई स्पष्ट बहुमत छैन। जसले गर्दा शासन चलाउनका लागि कठिनाइ भइरहेको हो। माओवादीसहितका दलहरू प्रत्यक्ष निर्वाचित कार्यकारी राष्ट्रपतिको बहस गरिरहेका छन्। यसबारे एमालेको धारणा के हो ? हामीले पहिले पनि प्रत्यक्ष निर्वाचित प्रधानमन्त्रीय प्रणालीको प्रस्ताव गरेका थियौं। पहिले हामीले विधि बनाउनुपर्छ। कुनकुन दलले केके अधिकार संविधानमा संशोधन गर्न चाहेका छन् ? त्यो आउनुपर्छ। एमाले एक्लैले गर्दा त्यो सम्भव हुँदैन। सबै दलको सल्लाहअनुसार टुंगो लगाउँदा बेस हुन्छ। अहिले हिन्दु राष्ट्रको पनि आवाज उठिरहेको छ। धर्मनिरपेक्ष नेपालमा समय समयमा धर्मको नाममा विवाद हुँदै आएको छ। हामीले सबै वर्ग, क्षेत्र, जातिलाई समान रूपमा अधिकार दिएर संविधान बनायौं। जुन संविधान विश्वमै नमुना हो। सहमतिमा संविधान संशोधन हुन्छ। राष्ट्रियतालाई कमजोर बनाउनका लागि धर्मको नाममा विवाद मच्चाउने गरिएको छ। यसमा विदेशी शक्ति केन्द्रको चलखेल छ। तसर्थ देशभक्त सम्पूर्ण लोकतन्त्रवादी, प्रजातन्त्रवादी र गणतन्त्रवादी नागरिकलाई यसतर्फ समयमै सचेत हुनु आवश्यक छ। भ्रष्टाचारको ग्राफ उकालो लागिरहेको छ। सुशासनको सबालमा सरकार गम्भीर देखिएन नि ? गम्भीर भएर यस विषयमा सरकार क्रियाशील छ। तर, सरकारसँग तुरुन्त यो समस्याको समाधान गर्ने कुनै जादुको छडी छैन। क्रमिक रूपमा हामी अगाडि बढिरहेका छौं। कांग्रेस र एमालेले सातबुँदे सहमति गरेर सरकार गठन गरेका हुन्। त्यस अनुरूप काम गरिरहेको छ। निर्माण व्यवसायीकोे ६० अर्ब बाँकी रहेको रकम कसरी भुक्तानी गरी अर्थतन्त्र कसरी चलायमान बनाउन सकिन्छ भनेर ध्यान दिनुपर्ने आवश्यक छ। दुई ठूला पार्टीले चलाइरहेको सरकारले जनताको चाहना अनुरूप काम गरिरहेको छ। भ्रष्टाचार नियन्त्रणका लागि कडा कानुन बनाउँदैछौं। संविधान जारी भएको बखत एमालेलाई तराई, मधेसमा प्रवेश निषेध नै गरियो। फेरि मधेसी जनताले एमालेलाई मत दिएर ठूलो दल बनायो। मधेसमा एमालेको अवस्था के छ ? हामीले मधेस विकासका लागि खाका ल्यायौं। केपी शर्मा ओली नेतृत्वको तत्कालीन सरकारले तराई मधेसमा विकासका लागि साढे १३ अर्ब बजेट छुट्ट्याएर काम गरेको अवस्था हो। तराईका २१ जिल्लामा बर्सेनि ५० करोड रकम बजेट छुट्ट्याएर सुरक्षित आवासलगायत सहरीकरणको योजना ल्याएर विकासका काम अघि बढायो। तराई मधेस सिँचाइ कार्यक्रमका लागि १५० करोड रकम विनियोजन गरेका छौं। तराईलाई सुरक्षित नागरिक आवासलगायतका नाममा फुसको घर हटाएर पक्की घर बनाउने काम आरम्भ गरेका छौं। अन्य पार्टीले भाषण गरिरहेको बेला हाम्रो पार्टीले काम गरेर देखायो। अहिले विभिन्न सडकखण्डलाई चरणबद्ध रूपमा स्तरोन्नतिका लागि काम गरिरहेको छ। दुई लेनको महेन्द्र राजमार्ग सडकलाई ४ र ६ लेन बनाउने काम तीव्र रूपमा बढिरहेको छ। हुलाकी राजमार्गलाई स्तरोन्नतिका लागि अर्बौं रकम छुटाएर काम गरिरहेको छ। जुन बर्सौंपछि अन्तिम चरणमा पुग्दैछ। हाम्रा पार्टीले मधेसका विकासका लागि काम थुप्रै कामहरू गरिरहेको छ। अहिले मधेस केन्द्रित दलहरूसँग नयाँ सोच, नीति र सिद्धान्त नहुँदा अलपत्रमा परेको छ। उनीहरू आपसी विवादमा फँसी काम गर्न नसक्ने अवस्थामा छ। तर, हामी व्यवस्थित रूपमा काम गरिरहेका छौं। यसै हामीलाई जनताले मत दिएर काम गर्ने अवसर दियो। मधेस प्रदेश ७ वर्ष जति जसपा नेपालको नेतृत्वमा थियो। एमालेको समर्थनमा अहिले जनमत पार्टीको नेतृत्वमा मधेस सरकार बनेको छ ? यसलाई कुन रूपमा लिनुभएको छ ? जसपा नेपालको सातबर्से शासन पनि सबैले हेरेकै हुन्। विगतमा बेटी पढाऊ बेटी बचाऊ योजनाअन्तर्गत साइकल काण्ड चर्चामा रह्यो। योजना बनाउने बेला कमिसन, योजना बनाउने बेला कमिसन, फस्र्योट गर्ने बेला कमिसन। यसरी कमिसनले ग्रसित रहेको मधेस सरकारबारे मधेस प्रदेशको नागरिक भएर बोल्न लागिरहेको छु। तर, कुरो साँचो भएर बोल्नै पर्छ। यस्ता अनेकौ बेथितिहरू थियो। जसले गर्दा जसपा नेपालप्रति जनताको आक्रोश थियो। हामीले प्रदेशमा सुशासन र मधेस समृद्धिका लागि सरकारमा गएका हौं। एमालेका मन्त्री पनि पुरानै रोगले ग्रस्त होलान् नि ? हाम्र्रा पार्टीका प्रतिनिधिको सम्बन्धमा कुनै आरोप भए सीधै सम्पर्क गर्न सक्नुहुनेछ। त्यस्तो भेटिए पार्टीले तुरुन्त कारबाही गर्छ। जनमतका नेता तथा कार्यकर्ताहरूलाई हामीले सुझाव अनि सचेत गराउँदै आएका छौं। मधेस प्रदेशमा एमाले ठूलो दल हो। अनि एमालेले अर्काको नेतृत्वमा सरकार बनाउनुको बाध्यता ? पक्कै पनि हाम्रो पार्टी मधेसमा बहुमतको आधारमा शीर्ष तहमा छ। तर, एक्लै एमालेले मात्रै सरकार चलाउने बहुमत छैन। दुई दलले पनि पुग्दैन। त्यही भएर जनमतलाई पनि सरकारमा सहभागी गरायौं। जनमत पनि नयाँ पार्टी भएकाले उनलाई नेतृत्व गर्ने अवसर मधेसमा दिइएको हो। आशा छ जनमतले मधेसमा पक्कै पनि सोचेअनुसारको विकास गर्नेछ। तराई मधेसमा खानेपानीका मुहान सुक्दै गइरहेका छन् ? यसको संरक्षणको प्रयास कसरी भइरहेको छ ? सिरहालगायत तराई मधेसमा पानीका मुख्य स्रोत इनार, कु्लो नै हुन्। पछिल्लो समयमा सरकारले सुनकोशी कमला मरिण डाइभर्सनमार्फत मधेसमा पानीको मुहान ल्याउने कार्यमा जुटेको छ। जलवायु परिवर्तनले नेपालमा पनि समस्या आउन सक्छ भन्ने डर छ। अर्कोतिर चुरे बचाउनका लागि पनि हामीहरू तयार छौं। अशिक्षा, गरिबी, महिला हिंसाजस्ता विषयमा आवाज उठाउनुको साथै पिउने पानीको सबालमा पनि आवाज उठाएका छौं। चुरे दोहन बन्द गर्नुपर्छ भनी हामीले जनप्रतिनिधिलाई आह्वान गरेका छौं। एमालेको अगामी योजना के छ ? एमाले विधि (नीति, नियम अनि अनुशासन)मा चलेको छ। पार्टीभित्रका अन्तरद्वन्द्वलाई हल गरेका छौं। जसलाई निरन्तर निगरानी गर्दै अगाडि बढिरहेका छौं। हाम्रा नेता, कार्यकर्ताहरू अहिले जनस्तरमा गएका छन्। विभिन्न चरणमा ग्रासरुटमै गएर नेता, कार्यकर्ता र जनताको समस्या बुझ्ने प्रयास गरिरहेका छौं। देखिएका समस्याहरू समाधान हुँदै गएका छन्। जनताका जनजीविकाको समस्या समाधान गर्नेतर्फ खबरदारीसहितको काम भइरहेको छ। जनसंगठनलाई एकीकृत रूपमा परिचालन गरी योजना बनाई उच्च तहमा छलफल र विमर्श गर्दै पार्टीलाई सुदृढ अनि चलायमान बनाउने कार्य गरेका छौं। २०८४ को चुनावबाट एमालेलाई देशको पहिलो पार्टी बनाउने गरी काम गरिरहेका छौं। आउने दिनमा एमालेले कुनै दलसँग गठबन्धन नगरी चुनाव लड्छ। अन्त्यमा ? आशा र भरोसाको नाममा एकमात्र नेकपा एमाले हो भन्ने कुरा सावित गर्छौं। हाम्राविरुद्ध देशीविदेशी शक्तिहरू लागिपरेका छन्। त्यसलाई पराजित गर्दै हामी जनताको पक्षमा सरकार तथा पार्टी स्तरबाट काम गर्दै अघि बढ्छौं। हामी कत्ति पनि विचलित हुँदैनौं।"
ओली चीनको र रेग्मी अमेरिकाको राजदूत नियुक्त,काठमाडौं : राष्ट्रपति रामचन्द्र पौडेलले चीन र अमेरिकाका लागि नयाँ आवासीय राजदूत नियुक्त गरेका छन्। राष्ट्रपति पौडेलले संविधानको धारा २८२ को उपधारा (१) बमोजिम नेपाल सरकारको सिफारिसमा चीनका लागि प्राडाकृष्णप्रसाद ओली र अमेरिकाका लागि लोकदर्शन रेग्मीलाई आवासीय राजदूतमा नियुक्त गरेको राष्ट्रपति कार्यालयको प्रवक्ता शैलजा रेग्मी भट्टराईले जानकारी दिइन्। संसदीय समितिबाट सर्वसम्मत अनुमोदित भएपछि राष्ट्रपति पौडेलले दुवैजनालाई आज राजदूतमा नियुक्त गरेका हुन्। प्राडा ओली पूर्वमुख्यसचिव हुन्।
फिजियोथेरापीबाट गुणस्तरीय स्वास्थ्य,"संविधानले प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने विषयलाई मौलिक हकको रूपमा प्रत्याभूत गरेको पाइन्छ। यसैगरी, स्वास्थ्य सेवामा समान पहुँच प्राप्त हुने पनि व्यवस्था गरेको छ। नागरिकको स्वास्थलाई गुणस्तरीय वनाउन राज्यले स्वास्थ्य क्षेत्रमा लगानी अभिवृद्धि गर्ने एवं गुणस्तरीय, सहज, सुलभ स्वास्थ्य सेवामा समान पहुँच सुनिश्चित गर्दै सबैको स्वस्थ्य जीवन प्रत्याभूत गरेको छ। जसबाट दिगो विकास सुनिश्चित गर्नुपर्ने दायित्व पनि संविधानबाटै निर्देशित भएको पाइन्छ। नेपालले विभिन्न समयमा गरेको अन्तर्राष्ट्रिय प्रतिबद्धता, नेपाल सरकारका विद्यमान नीति एवं स्वास्थ्य तथा पोषण क्षेत्रका प्रमुख समस्या, चुनौती तथा अवसरलाई समेत आधार बनाउँदै दिगो विकास लक्ष्य हासिल गर्ने राष्ट्रिय कार्यसूची छ। नागरिकलाई स्वस्थ बनाउन आधुनिक चिकित्सा, आयुर्वेदिक, प्राकृतिक, होमियोपेथिक चिकित्सा क्षेत्र, फिजियोथेरापी, स्वास्थ्य सुशासन र अनुसन्धानमा लगानी बढाउन आवश्यक देखिएको छ। सोह्रौं योजनाको अन्तसम्म मातृ मृत्युदर प्रतिलाख जीवित जन्ममा ८५ जना, नवजात शिशु मृत्युदर प्रतिहजार जीवित जन्ममा १३ जना, पाँच वर्षमुनिका बालबालिकाको मृत्युदर प्रतिहजार जीवित जन्ममा २२ जना, पाँच वर्षमुनिका बालकालिकाको पुड्कोपनको अवस्था १७ प्रतिशत हासिल गर्ने लक्ष्य छ। यस्तै, सडक दुर्घटनाका कारण ज्यान गुमाउने व्यक्तिको संख्या प्रतिलाख जनसंख्यामा ५ जना, पूर्ण खोप लगाउने बालबालिका ९५ प्रतिशत, स्वास्थ्यकर्मी उत्पादन प्रतिहजार जनसंख्यामा ४६४ जना छ। स्वास्थ्य जन्ममा आबद्ध जनसंख्या ७० प्रतिशत, स्वास्थ्य बीमा कार्यक्रममा नविकरण दर ९० प्रतिशत, कुल स्वास्थ्य खर्चमा व्यक्तिगत तहमा हुने खर्च ३८ प्रतशित रहेको पाइन्छ। ३० मिनेटको दुरीमा स्वस्थ्य संस्था भएको घरधुरी ८६ प्रतिशत, पाँच वर्षमुनिका बालबालिकामध्ये जन्मदर्ता गरिएको बालबालिकाको प्रतिशत भने १०० छ। सो लक्ष्य हासिल गर्न आधारभूत स्वास्थ्य सेवा निःशुल्क प्रदान गर्ने, गुणस्तरीय स्वास्थ्य सेवामा सर्वव्यापी पहुँच सुनिश्चित गर्नु, स्वास्थ्य बीमा प्रणालीलाई पुनर्संरचना गरी सवल बनाउने, समग्र स्वास्थ्य प्रणालीको उत्याधुनिक र उच्चतम् प्रविधिकरण गर्ने, गुणस्तरीय रणनीति रहेको पाइन्छ। भरपर्दाे तथा एकीकृत स्वस्थ्य प्रणालीको विकास गर्ने, स्वास्थ्य पर्यटन प्रबद्र्धन गर्ने, बहुक्षेत्रीय र बहुपक्षीय अवधारणा अवलम्बन गर्ने, जनसांख्यिक लाभांशको अधिकतम उपयोग गर्ने पनि रणनीति छ। यसैगरी, अध्ययन, अनुसन्धान तथा तथ्यमा आधारित स्वास्थ्य व्यवस्थापन प्रणालीको विकास गर्ने, औषधि, औषधिजन्य सामग्री र खोपको उत्पादनमा आत्मनिर्भर हुने, स्वास्थ्य क्षेत्रमा सुशासन तथा सामाजिक न्याय कायम गर्ने पनि छ। साथै, स्वाथ्य प्रणालीको सुदृढीकरणका लागि लगानी अभिवृद्धि गर्ने, विद्यमान सञ्चालनमा रहेका कार्यक्रमहरू पुनः मूल्यांकन र परिमार्जन गर्ने छ। सबै रोग औषधि खाएर मात्र राम्रोसँग ठिक नहुन सक्छ। कतिपय रोग औषधि नखाई व्यायाम वा अन्य विधिबाट आराम गराउन सकिन्छ। औषधिको प्रयोग बिना व्यायाम वा विद्युतीय उपकारणका माध्यमबाट गरिने उपचार विधि नै फिजियोथेरापी हो। विभिन्न मांसपेशीजन्य समस्या, हाडको समस्या, कुँजोपनले मानवलाई क्रियाशीलको दक्षता र प्रयासबाट बिमुख गर्न सक्छ। त्यसकारण शरीरको शारीरिक गतिशीलतालाई कायम राखी गुणस्तरीय स्वास्थ राख्न फिजियोथेरापीको आवश्यकता हुन्छ। फिजियोथेरापिष्टहरूले व्यायामका माध्यमबाट शरीरका मांसपेशीलाई सही अनुपातमा क्रियाशील गराई रोग तथा असरलाई निको पार्न मद्दत गर्छन्। सन् १८१३ मा स्विस जिम्न्यास्ट हेनरिक लिगले रोयल इन्स्टिच्युट अफ जिम्न्यास्ट खोलेर फिजियोथेरापीको सुरुवात गरेको पाइन्छ। सो संस्थाले विश्वमै सर्वप्रथम गतिशीलता र पीडा रोक्न मसाजमालिस, सुधारात्मक व्यायाम अनि कसरतको सुरुआत गरेको पाइन्छ। सन् १९९४ मा बेलायतमा चार्टर सोसाइटी अफ फिजियोथेरापी खोलेको पाइन्छ भने फिजियोथेरापीको पहिलो कलेज अमेरिकाको वासिङ्टनमा वाल्टर रिड आर्मी अस्पतालमा भएको थियो। प्रथम विश्वयुद्धताका यस अस्पतालमा फिजियोथेरापी शाखाको सुरुआत भएको थियो। नेपालमा फिजियोथेरापीको इतिहास हेर्दा नयाँ चिकित्सा पद्धतिको रूपमा केही दशक अगाडि मात्र थोरै निजी अस्पतालले औपचारीक सुरुवात गरेको पाइन्छ। विस्तारै हाल फिजियोथेरापीका सेवाग्राही र प्रदायकहरू तीव्र रूपमा बढिरहेका छन्। सन् १९८० को दशकमा सैनिक अस्पताल, कुष्ठरोग निवारक उपचार पद्धतिहरू केही भारतबाट तालिम प्राप्त स्वास्थ्यकर्मीमार्फत फिजियोथेरापी गरेको पाइन्छ। सन् १९८३ मा आईओएमले फिजियोथेरापीलाई एसएलसी (हाल एसईई) पछिको ३० महिने कोर्सको रूपमा मान्यता दिएको थियो। सन् २००२ पछि धुलिखेल मेडिकल इन्स्टिच्युटले फिजियोथेरापीलाई औपचारिक सुरुआत गरेको पाइन्छ। सशस्त्र द्वन्द्वपश्चात २०६३ सालपछि अंगभंग र घाइतेको पूर्ववास र पुनस्र्थापनाका लागि सैनिक क्याम्प अनि अस्पतालमा फिजियोथेरापीको प्रयोग अत्याधिक गरेको पाइन्छ। हाल विभिन्न विश्वविद्यालय अन्तर्गतका क्याम्पस, सीटीईभीटीअन्तर्गतका तालिम केन्द्रहरूमा फिजियोथेरापी विषयहरूको अध्यापन सञ्चालन भई आवश्यक जनशक्तिको उत्पादन भई सेवा प्रदान भइरहेको पाइन्छ। वास्तविक रूपमा औषधिको प्रयोग गरी रोगको निदान गर्दा साइड इफेक्ट हुन्छ। जसले गुणस्तरीय स्वास्थ्यमा असर पर्छ। फिजियोथेरापीमा औषधि प्रयोग हुँदैन साथै शरीरका अंगहरू मजबुत बनाउने भएकाले रोग प्रतिरोधात्मक क्षमता बढ्छ। फिजियोथेरापी हरेक उमेर समूहका मानिसलाई प्रभावकारी बनेको छ। फिजियोथेरापीबाट विभिन्न प्रकारका बिरामी जस्तै प्यारालाइसिस, बाथ, ढाड दुख्ने, मर्किने, सड्किने, घुँडा दुख्ने, हड्डी खिइएका, श्वासप्रश्वासका समस्या, मांसपेशीको समस्या, आङ खस्ने, जन्मजात देखिएका समस्या, अपांगतासम्बन्धी आदि विरामीलाई उपचार गराउँदा प्रभावकारी हुने गरेको पाइन्छ। फिजियोथेरापीबाट मानसिक तथा शारीरिक रूपमा स्वस्थ हुन्छ। शारीरिक कसरत गर्दा मानसिक स्वास्थ्यमा समेत सुधार भई आत्मबल बढ्छ। दैनिक रूपमा फुर्तिलो भई गुणस्तरीय जीवनयापन गर्न मद्दत मिल्छ। निष्कर्षमा भन्नुपर्दा, मानवलाई स्वस्थ राख्न फिजियोथेरापी महत्वपूर्ण भूमिका रहन्छ। हाल विशेष गरी सहरी क्षेत्रमा जथाभावी रूपमा फिजियोथेरापी केन्द्रहरू स्थापना गरी सोसम्बन्धी विज्ञबाहेक अन्य व्यक्तिले पनि सो कार्य गराएको जनगुनासो छ। यसोगर्दा भने बिरामीको स्वास्थ्यमा नकारात्मक असर पर्न जान्छ। सोको आवश्यक व्यवस्थाका लागि स्थानीय सरकार तथा सम्बन्धित निकायले अनुगमन तथा निरीक्षण गरी मान्यता प्राप्त प्रशिक्षण केन्द्र तथा शिक्षण संस्थाबाट प्रशिक्षित विज्ञद्वारा मात्र सो कार्य गर्ने व्यवस्था मिलाई मानव स्वास्थ्यलाई गुणस्तर राख्नु आजको आवश्यकता हो। स्थानीय सरकारले पनि स्थानीय निकायअन्तर्गतका स्वास्थ्य संस्थामा पनि यी सेवा सञ्चालन गरी जनतालाई गुणस्तरीय स्वास्थ्य राख्न मद्दत गर्न आवश्यक छ।"
कर्णालीमा ८ पदका लागि हुँदैछ उपनिर्वाचन,"दैलेख : आगामी मंसिर १६ गते उपनिर्वाचन हुँदै छ । विभिन्न कारणले स्थानीय तहमा रिक्त पदका लागि उपनिर्वाचन हुन लागेको हो । निर्वाचन आयोगका अनुसार कर्णालीमा ८ पदका लागि निर्वाचन हुँदै छ । गाउँपालिका अध्यक्ष एक, नगरपालिकाका उपप्रमुख एक, गाउँपालिका उपाध्यक्ष एक र वडाध्यक्ष पाँच गरी ८ पदमा निर्वाचन हुने आयोगले जनाएको छ । दैलेखको महाबु गाउँपालिका अध्यक्ष लछुमन गुरुङको निधन भएपछि यहाँ उपनिर्वाचन हुन लागेको हो । २०७९ मा सम्पन्न स्थानीय तह निर्वाचनमा यहाँ नेपाली काँग्रेसका गुरुङ दुई हजार ९ सय ७९ मतसहित निर्वाचित भएका थिए । उनका प्रतिस्पर्धी नेकपा एमालेका हरिप्रसाद उपाध्यायले दुई हजार पाँच सय १९ र नेकपा एकीकृत समाजवादीका जंगबहादुर शाहीले दुई हजार दुई सय ६८ मत पाएका थिए । दैलेखकै दुल्लु नगरपालिका१३ वडाध्यक्ष पदका लागि पनि निर्वाचन हुँदै छ । वडाध्यक्ष विर्खबहादुर शाहीको निधन भएपछि यहाँ उपनिर्वाचन हुन लागेको हो । शाही नेकपा एमालेबाट वडाध्यक्षमा निर्वाचित भएका थिए । यस्तै जाजरकोटको नलगाड नगरपालिका उपप्रमुख पदका लागि पनि निर्वाचन हुँदै छ । नेपाली काँग्रेसबाट उपप्रमुखमा निर्वाचित सरिता सिंहको निधनपछि यहाँ उपनिर्वाचन हुन लागेको निर्वाचन आयोगले जनाएको छ । जाजरकोटकै कुसे गाउँपालिका७ को वडाध्यक्ष पदका लागि पनि निर्वाचन हुँदै छ । वडाध्यक्ष मनबहादुर घर्तीको निधनपछि उक्त पद रिक्त थियो । नेकपा माओवादी केन्द्रबाट उम्मेदवार बनेका घर्ती तीन सय ८० मतसहित निर्वाचित भएका थिए । हुम्लाको सर्केगाड गाउँपालिकाको उपाध्यक्ष पदका लागि उपनिर्वाचन हुँदै छ । स्थानीय तह निर्वाचनमा नेकपा माओवादी केन्द्रबाट उपाध्यक्षको उम्मेदवार बनेका चन्द्र सिंह कार्कीको गाडी दुर्घटनामा परी निधन भएको थियो । कार्की तीन हजार दुई सय ६९ मतसहित निर्वाचित भएका थिए । यस्तै कालीकोटको तिलागुफा नगरपालिका४ का वडाध्यक्ष बद्रीबहादुर पन्तको निधन भएपछि उपनिर्वाचन हुँदै छ । स्थानीय तह निर्वाचनमा नेपाली काँग्रेसबाट उम्मेदवार बनेका पन्त पाँच सय चार मतसहित निर्वाचित भएका थिए । डोल्पाको त्रिपुरासुन्दरी नगरपालिका५ का वडाध्यक्ष पद पनि रिक्त छ । वडाध्यक्ष नन्दलाल रोकाको निधन भएपछि यहाँ उपनिर्वाचन हुन लागेको हो । रोका नेकपा एमालेको तर्फबाट एक सय ८ मतसहित वडाध्यक्षमा निर्वाचित भएका थिए । निर्वाचन आयोगका अनुसार रुकुमपश्चिमको सानीभेरी गाउँपालिका५ वडाध्यक्ष पदका लागि पनि उपनिर्वाचन हुँदै छ । २०७९ मा कांग्रेसबाट निर्वाचित भएका अलबहादुर खत्रीको जन्डिसका कारण निधन भएको थियो । खत्रीले चार सय ६२ मत प्राप्त गरी माओवादीका तीर्थबहादुर खत्रीलाई पराजित गरेका थिए । उम्मेदवार टुंग्याउँदै दलहरू उपनिर्वाचनको मिति नजिकिएसँगै दलहरूले मतदाता रिझाउन गाउँ पसेका छन् । दलहरू पार्टीका मतदाता भेटघाटमा सक्रिय बनेका छन् । योसँगै दलहरूले उम्मेदवारको टुंगो लगाउन थालेका छन् । दैलेखको महाबु गाउँपालिकाको अध्यक्ष पदका लागि हुने उपनिर्वाचनका लागि नेपाली काँग्रेसले उम्मेदवारको टुंगो लगाएको छ । कांग्रेसले नेता झलकबहादुर भण्डारीलाई उम्मेदवार बनाएको छ । नेपाली कांग्रेस जिल्ला कार्यसमिति बैठकले महाबु गाउँपालिकाको अध्यक्ष पदका लागि पार्टीका तर्फबाट झलकबहादुर भण्डारीको नाम टुंग्याएको सभापति मणिराम रेग्मीले जानकारी दिए । दुल्लु नगरपालिका१३ को वडाध्यक्षका लागि रेशमबहादुर शाहीलाई उम्मेदवार बनाउने निर्णय भएको सभापति रेग्मीले बताए । यस्तै नेकपा एकीकृत समाजवादीले जंगबहादुर शाहीको नाम टुंग्याएको छ । समाजवादीका तर्फबाट महाबु गाउँपालिका अध्यक्षका लागि जंगबहादुर शाहीको नाम टुंग्याइएको अध्यक्ष मयाराम अधिकारीले बताए । अन्य दलहरूले समेत उम्मेदवारको टुंगो लगाउने गरि छलफल चलाएका छन् । एमाले दैलेखका अध्यक्ष सूर्यबहादुर शाहीले उपनिर्वाचनका लागि उम्मेदवार टुंग्याउन पालिका कमिटीबाट आएका नामहरूलाई प्रदेश कमिटीमा पठाएको बताए ।"
भव्यरुपमा डिएमभी आर्टिस्ट अवार्ड २०२४ सम्पन्न,"मनासस(भर्जिनिया): डिएमभी आर्टिस्ट अवार्ड २०२४ समारोह भव्य रुपमा सम्पन्न भएको छ । भर्जिनिया राज्यकी सिनेटर ड्यानिका रोएम प्रमुख अतिथिमा उत्त अवार्ड समारोह भव्यरुपमा सम्पन्न भएको हो । रोएमले समारोहमा नेपाली समुदायका विभिन्न कलाकारलाई अवार्डसहित प्रमाणपत्र प्रदान गरिन् । सिनेटर ड्यानिका रोएमले नेपाली कला र संस्कृतिमा उल्लेखनीय योगदान पुर्याएका कलाकारलाई भर्जिनिया राज्यका सिनेटको मोहरसहितका प्रमाणपत्रहरू प्रदान गरेकी थिइन् । अवार्डसहित सम्मानित हुने कलाकारहरूमा प्रख्यात गायक भुवन केसी, पुराण जोशी, रुपा राणा, अभिनेता नारायण त्रिपाठी, पुष्कर पन्तलगायतका कलाकारहरू थिए । त्यसैगरी युएनप्याक र एएमएनयुएसएका अध्यक्ष एड्रियन पोखरेलले 'को हो त्यो' नामक गीत प्रस्तुत गरेर सबैलाई मन्त्रमुग्ध पारे । यो गीत,अघिल्लो पुस्ताका प्रसिद्ध गायक ओम विक्रम बिष्टले गाएका थिए। पोखरेलको गायनमा पुनः एकपटक जिन्दगीको नयाँ रौनक ल्याएको थियो । कार्यक्रममा विविध सांस्कृतिक नृत्य र अन्य सांगीतिक प्रस्तुतिहरू पनि प्रदर्शन गरिएका थिए। जसले उपस्थित दर्शकहरूलाई मन्त्रमुग्ध तुल्यायो । कार्यक्रममा नेपाली कला र संस्कृतिको संरक्षण र प्रवर्द्धनको महत्वलाई जोड दिइएको थियो । यसले नेपाली समुदायको एकता र गर्वलाई थप मजबुत बनायो । सिनेटर ड्यानिका रोएम र आयोजकहरूको धन्यवाद ज्ञापन गर्दै उपस्थित सबैले नेपाली कलाकारहरूको योगदानको सम्मान गर्दै सांस्कृतिक मञ्चमा एकता र साझा अभिव्यक्तिका अवसरहरूको सिर्जना गर्ने महत्वपूर्ण भूमिका सम्हाल्ने प्रतिज्ञा गरे ।"
"एरिजोनामा ट्रम्पको जित, सातै स्विंग स्टेटमा ह्यारिस पराजित",वासिङटन डिसी : सात स्विङ स्टेटमध्ये अन्तिम मतगणना सकिएको एरिजोनामा पनि डोनाल्ड ट्रम्प विजयी भएका छन् । योसँगै डोनाल्ड ट्रम्पले अमेरिकाका सबै स्विङ स्टेटमा जितेका छन् । यो जितसँगै ट्रम्प ३१२ सिटमा विजयी भएका छन् । ह्यारिससँग कुल २२६ सिटमा मात्र जित हासिल गरेकी छन्। अमेरिकाको दक्षिणपश्चिममा पर्ने राज्य एरिजोनामा चार दिनसम्म मतगणना जारी छ । आइतबार बिहान निर्वाचनको नतिजा सार्वजनिक भएको हो । नोभेम्बर ५ मा सार्वजनिक भएको अमेरिकी चुनावको नतिजामा डोनाल्ड ट्रम्प विजयी भएका थिए । यो जितसँगै डोनाल्ड ट्रम्प दोस्रो पटक अमेरिकाको राष्ट्रपतिमा निर्वाचित भएका हुन् ।
प्रि ओपन सेसनमा नेप्से परिसूचक ६ अंकले बढ्यो,काठमाडौं : साताको पहिलो कारोबार दिन आइतबार प्रि ओपन सेसनमा नेप्से परिसूचक ६ अंकले बढेर बन्द भएको छ। नेप्से परिसूचक ६०६ अंकले बढेर २६८१५८ विन्दुमा पुगेको हो। यो सेसनमा ६० स्टक्सको ९ हजार ८९५ कित्ता सेयर ६८ लाख ३७ हजार ९५४ रुपैयाँमा खरिदबिक्री भए। जसमध्ये ३३ स्टक्सको मूल्य बढ्दा १६ वटाको घट्यो। बाँकी ११ स्टक्सको मूल्य यो सेसनमा स्थिर रह्यो।
बिजोग विमानस्थल,"मुलुकमा चल्तीमा रहेको एकमात्रै अन्तर्राष्ट्रिय विमानस्थल त्रिभुवन विमानस्थल कात्तिक २३ गतेदेखि दैनिक १० घन्टा बन्द हुन थालेको छ । स्वदेशी र विदेशी गरी दैनिक ५ सय उडान यो विमानस्थलबाट हुँदै आएका छन् । अब त्यसमा ३० प्रतिशत कटौती हुन्छ । ट्याक्सीवे विस्तारका लागि काम हुँदा जहाजको उडान र अवतरण हुन नसक्ने भएको छ । अन्तर्राष्ट्रिय उडानसमेत कटौतीमा परेपछि त्यसको सोझो असर यात्रुभाडामा परिसकेको छ । बिदेसिने युवाले महँगो हवाई टिकट काट्नु परिसक्यो । रातको समयमा काम गरेर विमानस्थल १४ घन्टा चालु गर्दा पनि प्रत्यक्ष असर परेको छ । खासमा अहिले त्रिभुवन विमानस्थलमा ११ वटा अन्तर्राष्ट्रिय जहाज पार्किङ गर्न मिल्छ, विस्तार भएपछि भने १८ वटा गर्न सकिनेछ । विमानस्थलमा जुन तरिकाले वार्षिक उडान वृद्धिदर छ, त्यसलाई नागरिक उड्डयन प्राधिकरणले सम्बोधन गर्न खोजेको हो । तर, वैकल्पिक व्यवस्था गर्न भने ऊ चुकेको छ । त्रिभुवन विमानस्थलमा उडान कटौती हुने जानकारी प्राधिकरणले अघि नै अन्तर्राष्ट्रिय वायुसेवा कम्पनीहरूलाई नदिएको होइन । भैरहवा र पोखरा अन्तर्राष्ट्रिय विमानस्थल विकल्प थिए । त्यहाँ केही सुविधाको आकर्षण दिए पनि अन्तर्राष्ट्रिय वायुसेवा कम्पनीहरू आकर्षित भएनन् । लामो दूरीको उडानमा जाँदा उनीहरूको खर्च वृद्धि हुनु स्वाभाविक हो र यात्रुहरूको संख्या पनि नहुने भएरै उनीहरू अन्त उड्न नमानेका हुन सक्छन् । तर, प्राधिकरणले मात्रै नभई सरकारले नै भैरहवा र पोखरातिरको अन्तर्राष्ट्रिय उडानमा खास उल्लेख्य केही गर्न नसक्नु यसको प्रमुख कारण हो । भैरहवा र पोखराका विमानस्थलमा जुन लगानी भयो, त्यसैअनुसार अन्तर्राष्ट्रिय उडान पठाउने तारतम्य धेरैअघिदेखि सरकारले मिलाउन सक्नुपर्ने थियो । त्यसो भएको भए त्रिभुवन विमानस्थलमा उडान कटौती गर्नुपर्ने थिएन, र अरू दुई विमानस्थलको पनि विजोग हुने थिएन । अन्तर्राष्ट्रिय वायुसेवा कम्पनी पोखरा वा भैरहवा नजानुको कारण गहिरोसँग अध्ययन गरी सरकारले आजलाई मात्रै होइन भोलिका लागि पनि विकल्प बनाइरहनुपर्छ । आज नभए पनि भोलि ती विमानस्थल चलाउनै पर्ने छ । जहाँ राज्यले अर्बाैं अर्ब लगानी गरिसकेको छ । होइन भने सरकार अकर्मण्य सावित हुन्छ । राज्यलाई पनि ठूलो नोक्सानी हुन्छ । बनिसकेका विमानस्थलहरूलाई बिजोग रहन दिनुहुँदैन ।"
पर्यटन प्रवर्द्धन गर्न भोजपुरमा चिया खेती विस्तार,"भोजपुर : पर्यटन प्रवर्द्धन र स्थानीय आयस्तरमा सुधार गर्ने उद्देश्यले आमचोक गाउँपालिकाले पर्यटकीय क्षेत्रमा चिया खेतीको विस्तार थालेको छ। पर्यटकीय प्रचुर सम्भावना बोकेका १४ रोपनीबराबरको क्षेत्रलाई हरियाली बनाउँदै आयस्तरमा जोड्न गाउँपालिकाले चिया खेती विस्तार थालेको हो। खाली खुला खर्क क्षेत्रहरूको जमिन सदुपयोग गर्दै पर्यटकीय प्रबद्र्धन गर्न गाउँपालिकाले २०७४७५ बाटै योजनाबद्ध रूपमा चिया खेती विस्तार गरिरहेको छ। हालसम्म चिया खेती विस्तारको लागि गाउँपालिकाले ४ करोड ५० लाखबराबरको लगानी गरिसकेको गाउँपालिका अध्यक्ष अशोक राईले बताए। चियाखेतीका लागि उपयुक्त हावापानी रहेको गाउँपालिका क्षेत्रभित्रका वडा नं १, २, ३ र ६ मा खेती विस्तार गरिएको अध्यक्ष राईले सुनाए। उक्त क्षेत्रहरूमा प्रशस्त खाली जमिनसँगै पर्यटनको राम्रो सम्भावना रहेकाले गाउँपालिकाले दीर्घकालीन योजनाका साथ चियाखेती विस्तारमा जोड दिएको उनले बताए। गाउँपालिकाले ६ वर्षअघिदेखि नै सम्भावित खाली क्षेत्रहरूमा योजनाबद्ध रूपमा चिया खेती विस्तार गरिरहेको छ, अध्यक्ष राईले भने, यहाँका खाली जमिनको सदुपयोग गर्दै आयस्तरमा सुधारसँगै पर्यटनको विकास गर्ने लक्ष्यले काम गरिरहेका छौं। हालसम्म करिब १ हजार ४ सय रोपनी खालीखर्क क्षेत्रमा चियाखेती विस्तार भइसकेको अवस्था छ। गाउँपालिकाको उच्च भेगहरूमा धेरै खाली चौर, खर्क क्षेत्रहरू रहेकाले यहाँ चियाखेतीका लागि राम्रो सम्भावना रहेको उनको ठम्याइँ छ। गाउँपालिकासँगै स्थानीयलाई पनि आफ्ना निजी खाली जमिनमा चियाखेती विस्तारमा प्रोत्साहन गर्न कार्यक्रमहरू सञ्चालन गरिने उनले बताए। चियाखेतीको दृष्टिकोणले हाम्रो गाउँपालिकाका उच्च भेगहरू उत्तम छ, यहाँको हावापानी र भौगोलिक बनावट चियाखेतीका लागि प्रशस्त सम्भावना रहेका छन्, बालंखाका स्थानीय कृषक राजिनकुमार राईले भने, चियालाई पर्यटन र आयस्रोतको रूपमा स्थापित गराउन गाउँपालिकाले चियाखेती विस्तारमा जोड दिएको छ। यहाँका खाली निजी जमिनमा पनि खेती विस्तारमा हामी स्थानीयवासीलाई उत्प्रेरित गराउन प्रोत्साहनका कार्यक्रमहरू पनि गाउँपालिकाले सञ्चालन गरेको छ। स्थानीयको जनसहभागितामा सामूहिक रूपमै व्यवस्थित र प्रणालीगत रूपमा अघि बढाउन आमचोक चिया तथा कफी सहकारी गठन गरिएको छ। गाउँपालिकाले स्थानीयको आयस्तरको वर्गीकरण गरेर कमजोर आर्थिक क्षमता भएका स्थानीयलाई सेयरको व्यवस्थासमेत गरेको छ। वर्गीकरणमध्ये घ वर्गमा परेका गरिब तथा विपन्न परिवारलाई गाउँपालिकाले ९ हजार र स्वयं व्यक्तिले एक हजार गरी १० हजार बराबरको सेयर वितरण गरिएको गाउँपालिका अध्यक्ष राईले बताए। गाउँपालिकाको तथ्यांकअनुसार प्रभावित क्षेत्रका अति विपन्न एक हजार एक सय ६३ परिवारलाई सेयर वितरण गरिएको छ। आमचोक गाउँपालिकाले ऐन निर्माण गरेरै चिया विकास संस्था सञ्चालन गर्ने उनले बताए। सो संस्थाले गाउँपालिकाको मातहातमा रहेर आगामी दिनहरूमा चिया र कफीको क्षेत्रको बृहत्तर रूपमा थप काम गर्ने उनको भनाइ छ। उत्पादित चियाको प्रशोधन गर्न वडा नं २ मा चिया कारखाना स्थापना भइरहेको प्रमुख प्रशासकीय अधिकृत धनकुमार राईले बताए। गाउँपालिकाको ४५ लाख र कोशी प्रदेश सरकारको १ करोड लागतमा निर्माणाधीन प्रशोधन केन्द्र निर्माणको काम अन्तिम चरणमा रहेको गाउँपालिकाले जनाएको छ। गाउँपालिका क्षेत्रको चिया खेतीको सम्भावनालाई मूर्तरूप दिन बृहत् रूपमा चिया खेती विस्तारको काम भइरहेको छ, प्रशासकीय अधिकृत राईले भने, उत्पादित चियाको प्रशोधनको लागि कारखाना निर्माणको काम पनि अन्तिम चरणमा पुगेको छ। पछिल्लो समयमा गाउँपालिकाले आफ्नै चिया नर्सरी स्थापना गरेर खेती विस्तार गरिरहेको छ। यसबाट स्थानीयलाई रोजगारीसमेत प्राप्त भइरहेको अवस्था छ। दीर्घकालीन सोचका साथ चियाखेती विस्तार तथा उत्पादित चियाको बजारीकरणसँगै थप व्यवस्थापन गर्ने काम भइरहेको गाउँपालिकाले जनाएको छ। चिया नर्सरीमा आउँदो सिजनमा रोप्नका लागि करिब पाँच लाख बिरुवा उत्पादन भइरहेको प्रशासकीय अधिकृत राईले जानकारी दिए। चियासँगै कफी खेती विस्तारको लागि समेत काम भइरहेको उनले बताए। कफीको नर्सरी स्थापना गरेर विस्तारको काम भइरहेको उनले बताए।"
कोप२९ : नेपाललाई अवसर,"जलवायु परिवर्तनका विषयमा गहन छलफल हुने जलवायु शिखर सम्मेलन अजरबैजानको बाकुमा सुरु हुँदै छ। २९औं कोप (कन्फ्रेन्स अफ पार्टीज)मा नेपालको तर्फबाट पनि उच्चस्तरीय सहभागिता निश्चित भएको छ। नेपालबाट राष्ट्रपति नै सहभागी हुने यो जलवायु शिखर सम्मेलनमा यसपालि तीनवटा मुख्य एजेन्डाले धेरै प्राथमिकता पाउनेछन्। जहाँ जलवायु वित्तको विस्तार, नवीकरणीय ऊर्जातर्फको तीव्र संक्रमण र जोखिमपूर्ण अवस्थामा पुगेका देशलाई सहयोग गर्न क्षतिपूर्ति कोषलाई मूर्तरूप दिनेजस्ता विषय उठान गर्नुपर्ने छ। नेपालजस्ता देशका लागि आर्थिक तथा प्राविधिक सहायताको दाबी गर्ने यो उपयुक्त थलो हो। उच्चस्तरीय प्रतिनिधित्वको बलमा नेपालले यसमा स्वाभाविक दाबी गर्नसक्छ र अवसरलाई लिन सक्छ। हालै स्पेनको भ्यालेन्सियामा आएको बाढीले विकसित देशलाई समेत कति क्षति गर्नसक्छ ? भन्ने देखाइसकेको छ। यस्तोमा नेपालजस्ता विकासमा पछाडि परेका मुलुकले झन् चरम प्रकोपको सामना गरिरहेका छन्। विश्वव्यापी प्रकोपका चरम घटना दोहोरिन थालेका छन्। नेपालमा केही समय पहिले आएको बाढी, ग्लेसियर बिस्फोटले स्पष्ट रूपमा भविष्यको ठूलै संकटको संकेत गरेका छन्। कोप२९ नेपालले आफ्नो जनधनको सम्भावित क्षति र बचाउका लागि आवश्यक सुविधा र सहायताको दाबी गर्ने उपयुक्त थलो हो। विश्वभरका नेताहरूले जलवायु परिवर्तनको संकटको सुरुआत भइसकेको र मानव जातिले यसबाट बाँच्न आवश्यक प्रयत्न पर्याप्त नभएको चेतावनी दिइसकेका छन्। हालैमात्र राष्ट्रसंघका महासचिव एन्टिनो गुटरेजले भनेका छन्, जलवायु संकटको दौड हामीले हारिसकेका छौं तर यो दौड फेरि पनि हामी जित्न सक्छौं। नेपालका लागि यो दौड भनेको खाली बाँच्नेमात्र होइन, दिगो र सुरक्षित भविष्यको सुनिश्चितता पनि हो। लाखौं जीवनको रक्षा पनि नेपालको सरोकार हो। विकासशील राष्ट्रहरूका लागि जलवायु वित्तको महत्वः यही वर्षको प्रिमनसुन र मनसुनको अवधिमा नेपालले ठूला प्रकोपको सामना गर्नुपर्यो। बाढीको बितण्डाले राजधानीकै जनजीवन अस्तव्यस्त बनायो। अझ क्षतविक्षत नै बनाइदियो। गाउँगाउँ जोड्ने पूर्वाधारदेखि मान्छेहरूको थातथलो पनि उठ्यो। कृषि उत्पादनदेखि बिजुली उत्पादनसम्मका आर्थिक पूर्वाधार पनि अवरुद्ध भए। जसमा ठूलो क्षति भएको छ। यी सबैको फेरि निर्माणमात्र होइन, भविष्यमा यस्ता विपद्् प्रतिरोधी पूर्वाधार निर्माणका लागि पनि हामीलाई पुँजी र प्रविधि चाहिन्छ। जसका लागि हामी हकदार त हो नै, त्योभन्दा बढी हाम्रा समस्या कुन तहमा छन् र हामीले किन सहायता पाउनुपर्छ ? विश्वलाई भन्ने अवसर पनि यही थलो हो। नेपालजस्तै मुलुकका लागि जलवायु वित्तको औचित्य पुष्टि गर्ने थलो हो। कोप२९ को एउटा मुख्य उद्देश्य भनेकै जलवायु वित्तको परिचालन बढाउने नै हो। यस्तोमा नेपालले यो अवसरमा सक्रिय सहभागिता जनाउन आवश्यक छ। अहिले पनि नेपालले विभिन्न परियोजना र प्रविधिमा सहयोग माग गर्दै विभिन्न निकायमा प्रस्ताव गर्दै आएको छ। कतिपय सञ्चालनमा पनि छन्। जस्तो बाढी सुरक्षा प्रणाली, पूर्वसूचना प्रणाली र जलवायु (प्रतिरोधी कृषिजस्ता परियोजना छन्। तर यी प्रस्तावमाथि ती निकायले चासो र ध्यान दिएका छैनन्। यसका लागि हाम्रो अनुभव पनि छैन। सायद बुझाउने क्षमताको विकास पनि भएको छैन। यस्तो वित्त ल्याउने र त्यसलाई परिचालन गर्न सक्षम हुन पनि सहायता खोज्ने अवसर यही हो। यदि यो कुरा हामीले त्यो थलोमा बुझाउन सकियो भने हाम्रो क्षमता विकाससँगै वित्तीय स्रोतको माग गर्ने र परिचालन प्रविधिमाथिको पहुँच पनि सरल हुनेछ। नवीकरणीय ऊर्जामा रूपान्तरण: जलविद्युत् सम्भावनाको उपयोग ऊर्जा संक्रमण अर्थात् खनिज इन्धनमा आधारित परम्परागत ऊर्जा प्रणालीलाई नवीकरणीय ऊर्जा प्रणालीमा ढाल्ने काम। यो ऊर्जा संक्रमण बाँकी विश्वका लागि अहिले मुख्य दायित्व बनिरहेको छ। भान्सादेखि सडकसम्म, लत्ताकपडादेखि उद्योगधन्दासम्म, उदीयमान प्रविधिको विकासमा आवश्यक पर्ने ऊर्जाको जोहोसमेत हरित ऊर्जाबाट गर्ने महात्वाकांक्षी लक्ष्य विश्वकै रहेको छ। यही ऊर्जा संक्रमण कोप२९ को अर्को मुख्य उद्देश्य हो। ऊर्जा संक्रमणका लागि आवश्यक हरित ऊर्जाको उत्पादनमा नेपाल स्रोतका हिसाबले सुविधाजनक अवस्थामा छ। स्रोतमा नेपालको अनुकूलता भए पनि यसमा चुनौती र अवरोध पनि उत्तिकै छन्। नेपालले सन् २०३० सम्म १० हजार मेगावाटभन्दा बढी जलविद्युत् उत्पादन गर्ने लक्ष्य राखेको छ। यो पूरा भएमा नेपाललाई क्षेत्रीय रूपमा हरित ऊर्जाकै निर्यातक बनाउने छ। बिजुली उत्पादन गर्नका लागि पानीको स्रोत नेपालसँग पर्याप्त त छ। जुन स्रोत नभएर संसारका कयौं देशका लागि ऊर्जा संक्रमण चुनौतिपूर्ण बनिरहेको छ। तर नेपालसँग प्रविधि र पुँजी व्यवस्थापन भने छैन। १० हजारमात्र होइन, सम्भावना भएजति बिजुली उत्पादन, ऊर्जा सुरक्षाका लागि मिश्रण गर्न सौर्य, वायु ऊर्जा उत्पादनका लागि स्रोत जुटाउन भने कठिन छ। अर्काेतिर जलवायु प्रकोपको शिकार नै जलविद्युत् आयोजा बनिरहेका छन्। यसबाट बचेर दिगो उत्पादन र विकास गर्न प्रविधिको व्यवस्थापन अर्काे चुनौति हो। आफैंमात्र नभएर ऊर्जा संक्रमणको क्षेत्रीय साझेदार पनि बन्न सक्ने क्षमता भएको नेपालले वित्तीय व्यवस्थापनका लागि विश्व समुदायसमक्ष बलियो लबिङ गर्नै पर्छ। हानि तथा क्षतिपूर्ति कोष: पछिल्ला केही वर्षदेखि जलवायु शिखर सम्मेलन तथा उच्चस्तरीय छलफलमा लस एन्ड ड्यामेजको मुद्दा निरन्तर उठ्दै आएको छ। तर, कोप२८ देखि भने यसले मूर्तरूप पाएको छ। यद्यपि यसको सञ्चालनलाई स्वचालित बनाउने कुरा कोप२९ को मुख्य उद्देश्य छ। हानि तथा क्षतिपूर्ति कोषको सञ्चालन कुन मोडलमा कसरी हुन्छ? यसबाट कसले कसरी लाभ पाउँछन् ? भन्ने कुरामा बृहत् छलफल हुनेछ। जलवायु परिवर्तनले निम्त्याएका गम्भीर असर भोगिरहेका देशहरूलाई सहयोग पुर्याउने उद्देश्यले स्थापित गरिएको यो कोष नेपालका महत्वपूर्ण स्रोत हो। नेपालजस्तै देशका लागि भनेर ल्याइएको यसको सुरुआती ढाँचामा निकै चनाखो र आफ्नो सुविधा सुनिश्चित हुनेगरी जुट्नुपर्छ। नेपालका हालका जलवायु विपत्तिहरू: तत्काल कारबाहीको आवश्यकता यो वर्ष जुन र जस्ता घटना भए र त्यसबाट जुन तहको क्षति भयो, यसले के प्रष्ट संकेत गर्छ भने नेपाल जलवायु प्रकोपको भयानक संकटको संघारमा छ। यसअघि भएका विभिन्न अध्ययनले जोखिमपूर्ण १० देशमा पर्दै आएको नेपालले यो वर्ष आफैंले भोगेको छ। बाढी पहिरोमात्र होइन, थामेको हिमताल बिस्फोटले संकटको आयाम कति फराकिलो छ भनेर पनि देखाएको छ। नेपालको अनौठो भौगोलिक संरचनाले यसलाई बाढी, पहिरो र हिमताल बिस्फोटहरूको जोखिम बनाएको छ। यस्तै, जलवायु घटनाहरूले अन्तर्राष्ट्रिय सहकार्यको आवश्यकतालाई झल्काउँछ। यी संकटसँग नेपालले एक्लै सामना गर्नसक्ने कुरै हुँदैन। त्यसले हामीले जतिसक्दो विश्व समुदायलाई बुझाउनुपर्छ। हामीलाई किन सहयोग चाहिन्छ? हाम्रा हिमाल किन जोगाउनुपर्छ ? विश्व परिवेश जोडेर आवश्यकता बोध गराउन सक्नुपर्छ। कोप२९ मा नेपालले यही कुरा बुझाएर आफ्नो पक्षमा माहोल बनाउन सक्छ। कोपबाट फर्किने बेला नै परियोजनाको सम्झौता होइन, कम्तिमा स्रोतसम्म पहुँच बनाएर त्यसपछि निरन्तर अनुगमन गर्ने सक्रिय र निर्धारित संयन्त्र पनि सरकारसँग चाहिन्छ। यसअघिका अनुभवले के भन्छन् भने सम्मेलनबाट फर्किने र फेरि अर्को सम्मेलनको तयारी गर्नेमै सीमित छ। घोषणापत्रमा गरिएको हस्ताक्षरको दायित्व पूर्तिबाहेक अन्य बहुपक्षीय तथा द्विपक्षीय लाभका लागि पहल गर्नुपर्छ। कोप२९ केवल एक कूटनीतिक सम्मेलन मात्र होइन, नेपालका लागि यो आवश्यक वित्तीय र प्राविधिक स्रोतहरू सुरक्षित गर्ने एक महत्वपूर्ण अवसर हो। कोप२९ ले नेपाल र अन्य जोखिममा रहेका राष्ट्रहरूका लागि सहनशीलता र समावेशी भविष्यको सुनिश्चितता गराउने लक्ष्य लिएको छ। यही लक्ष्यमा नेपालले आफूलाई अघि बढाउनुपर्छ। शाह जलवायु तथा हरित वित्त र दिगोपनामा पीएचडी शोधकर्ता हुन्।"
"मध्यपूर्वको द्वन्द्व, बेलैमा नेपाल सतर्क हुनुपर्ने","दुबइ : मध्यपूर्वमा हाल भीषण लडाइँ भइरहेको छ। इजरायलले प्यालेस्टिनी समूह हमासविरुद्ध एक वर्षअघि सुरु गरेको आक्रमण अझै जारी छ। हमासबाट सुरु भएको युद्ध लेबनानको हिजबुल्लाह हुँदै इरान र अन्य छिमेकी देशमा पनि सरेको छ। इजरायलले एकतर्फी जस्तो हमला गरिरहेको छ र दैनिक कैयौंको ज्यान गइरहेको छ। २०२३ अक्टोबर ७ मा हमासले उत्तरी इजरायलमा गरेको आक्रमणमा १२ सयले ज्यान गुमाएका थिए। त्यसका साथै हमासले २ सय ५१ जनालाई बन्धन बनाएर लगेको थियो। त्यसको प्रतिक्रियामा इजरायलले गाजामा सुरु गरेको हवाई आक्रमण केही सातायता लेबनानसम्म फैलिएको छ। यसरी सुरुवात भयो द्वन्द्व मध्यपूर्व द्वन्द्वको पछिल्लो इपिसोड मानिएको प्यालिस्टाइनी भूमि गाजाबाट बिद्रोही समूह हमासले २०२३ अक्टोबर ७ मा उत्तरी इजरायलमा आक्रमण गर्यो। त्यसपछि इजरायलले गरेको जवाफी हमला अब गाजामा मात्र सीमित रहेन। र, अब यसलाई जवाफी प्रतिकार मात्र भन्न सकिन्न। गत अक्टोबर १ को राति इरानले इजरायलमा आक्रमण गरेपछि अब यो दुई देशीय युद्ध मात्र रहेन। क्षेत्रीय युद्धमा परिणत भएको छ। इजरायलले पनि अक्टोबर २६ मा इरानमाथि जवाफी आक्रमण गर्यो। इजरायलले प्रतिशोधात्मक हमलाको उद्देश्य इरानको ब्यालिस्टिक क्षेप्यास्त्रको उत्पादनमा बाधा पुर्याउने उद्देश्य थियो, जुन नीति तेहरानले आफ्नो आक्रमणमा प्रयोग गरेको थियो । इजरायलले लेबनान र गाजामा आक्रमण जारी राखेको छ भने इरानमाथि गरेको एकदिने जवाफी आक्रमणपछि आपसमा घमासान युद्धको साइत कुरेर बसेका छन्। १३ महिना लामो युद्धका क्रममा गाजामा मात्रै ४३ हजार ३ सयभन्दा बढीको ज्यान गइसकेको गाजास्थित हमासको स्वास्थ्य मन्त्रालयले जनाएको छ। त्यसमध्ये १९ हजारभन्दा बढी बालबालिका छन्। मारिनेमध्ये ११ हजार महिला छन्। तीमध्ये कतिपय स्वास्थ्यकर्मी र पत्रकार छन्। युद्धका कारण एकैदिनमा लेबनानमा कम्तीमा २८ जना स्वास्थ्यकर्मी मारिएको विश्व स्वास्थ्य संगठन (डब्लूएचओ) ले जनाएको छ। अहिलेसम्म १७५ जनाभन्दा बढी पत्रकार गाजामा मारिएका छन्। मारिएका ४३ हजारमध्ये ८० प्रतिशत घरमाथि बम बिस्फोट भएर मारिए। कतिजना अझै पनि भवनको भग्नावशेषमा पुरिएका छन्, एकिन छैन। अर्थात् गाजामा नरसंहार भइरहेको छ र संसार मुकदर्शक भएर बसेको छ। युद्धका तस्बिर र भिडियोहरू यति हृदयबिदारक छन् कि दोस्रो विश्वयुद्धताका हिटलरले गरेको मानवसंहारलाई पनि बिर्साउने खालका छन्। आक्रमणमा करिब १ लाखभन्दा बढी घाइते भएका छन्। हमासद्वारा सञ्चालित स्वास्थ्य मन्त्रालयका अनुसार गाजामा कम्तीमा २३ लाख प्यालेस्टिनी युद्धका कारण विस्थापित भएका छन्। पछिल्लो समय इजरायली सेना आईडीएफले हमाससँगै लेबनानी लडाकु समूह हिजबुल्लाहलाई लक्षित गरी आक्रमण गरेको छ। लेबनानका लडाकु समूह हिजबुल्लाहमाथि स्थलगत आक्रमण गर्न इजरायली सेना लेबनान प्रवेश गरेसँगै पश्चिम एसियामा तनाव झन उत्कर्षमा पुगेको हो। इजरायली सेना लेबनान प्रवेश गरेलगत्तै इरानले इजरायलमा १ सय ८० वटा क्षेप्यास्त्र प्रहार गर्यो। इजरायलले इरानमाथि चेतावनी स्वरूप जवाफी कारबाही गरेको छ। पछिल्लो स्थिति हेर्दा इरानले रूसको साथ खोजेको छ। त्यसैले अब हुने युद्ध इरान र इजरायलबीच मात्र सीमित रहने देखिन्न, अमेरिका र रूसबीचको शीतयुद्धलाई तेस्रो विश्वयुद्धमा परिणत गर्ने बलियो कारण बनेको छ। इरानमाथि इजरायलले गर्ने व्यवहारले यसलाई निर्धारण गर्ने छ। इरानका सर्वोच्च नेता आयतोल्लाह अली खामेनीले हमास र हिजबुल्लाह जस्ता समूहलाई हतियार र गोलाबारुद आपूर्ति गर्न मुस्लिम राष्ट्रहरूको समर्थन चाहन्छन्। मध्यपूर्वका साउदी अरेबिया, कतार र यूएईलगायत धेरै मुस्लिम देशहरूले पहिलेदेखि नै हमासबाट आफूलाई टाढा राखेका छन्। कतारले कुनै पनि समूहलाई आतंकवादी संगठनको लेबल लगाएर सहयोग गर्न नसक्ने घोषणा गरेको छ। अमेरिकी अधिकारीहरूसँगको छलफलपछि कतारले हमासलाई सैन्य सहयोग गर्नुको सट्टा कूटनीतिक माध्यमबाट बन्धकहरूको रिहाइ सुनिश्चित गर्ने लक्ष्य राखेको स्पष्ट पारेको छ। अरू देश चाहन्छन् युद्ध अन्त्य इरानका विदेशमन्त्री अब्बास अराक्चीले युद्धका बारेमा छलफल गर्न तथा गाजा र लेबनानमा इजरायलको आक्रमण रोक्ने काम गर्न साउदी अरेबिया र यस क्षेत्रका अन्य देशहरूको भ्रमण गरे। अराक्चीले भ्रमणको क्रममा इरानले इजरायल वा अमेरिकासँग युद्ध भएमा यस क्षेत्रका जल, स्थल र आकाशको प्रयोग गर्न नदिन अनुरोध मात्र गरेनन्, आफूले प्रतिरोध गर्नुपरेमा भइपरी आउने कुनै पनि क्षतिको जिम्मेवार नबन्ने भनेर घुमाउरो कूटनीतिक धम्की दिए। अन्ततः मध्यपूर्वका इस्लामिक देशहरूले अमेरिकालाई युद्धमा आफ्नो भूमि र आकाश प्रयोग नगर्न दबाब दिन बाध्य भए। मध्यपूर्वका अन्य देशहरू विकास र प्रगतिको अनुपम लयमा बाधा पुर्याउने युद्ध कुनै पनि हालतमा रोकियोस भन्ने चाहन्छन्। यसले पनि युद्धको सम्भावनालाई केही हदसम्म पर सारेको अनुमान गरिन्छ। संयुक्त राष्ट्रसंघीय मानव अधिकार उच्चायोगका प्रमुख भोल्कर टर्कले इजरायलको आलोचना गर्दै एक विज्ञप्तिमा भनेका छन्, यस अभूतपूर्व स्तरको हत्या र सर्वसाधारणको चोटपटक अन्तर्राष्ट्रिय मानवीय कानुनको आधारभूत सिद्धान्तहरूको पालना गर्न असफल भएको प्रत्यक्ष परिणाम हो। उनले युद्धरत पक्षहरूलाई लडाकु र नागरिकहरू बीचको भिन्नता छुट्ट्याउन भनेका छन्। सर्वसाधारणमाथि हुने आक्रमणलाई बन्द गर्न र सावधानीहरू अपनाउन कानुनका बुँदाबुँदा उल्लेख गरेरै भनेका छन्। टर्कले अन्तर्राष्ट्रिय कानुनको गम्भीर उल्लंघनको आरोपको सन्दर्भमा उचित हिसाबकिताबको लागि समेत आह्वान गरेका छन्। यद्यपि इजरायलले पछिल्ला दिनहरूमा संयुक्त राष्ट्र संघकै आदेशलाई उल्लंघन गरिरहेको छ। राष्ट्रसंघले प्यालेस्टिनी सशस्त्र समूहहरूले घनाबस्ती जनसंख्या भएको क्षेत्रबाट युद्ध छेडेको र अन्धाधुन्ध रूपमा प्रक्षेपण गरेको कारण मृत्युको संख्या अत्यधिक बढेको बताएको छ। इजरायली सेना आईडीएफले नागरिकका आवास र अन्य पूर्वाधार ध्वस्त पारेकोले धेरैलाई घाइते बनाएको, विस्थापित गरेको, भोकमरीमा पारेको र स्वास्थ्य सेवाबाट बञ्चित गरेको बताएको छ। इजरायल हमास युद्धका क्रममा गाजामा मात्रै ४३ हजार ३ सयभन्दा बढीको मृत्यु, १९ हजारभन्दा बढी बालबालिका, ११ हजार महिला मारिए १७५ जनाभन्दा बढी पत्रकार गाजामा मारिए इजरायली सेना आईडीएफद्वारा हमाससँगै लेबनानी लडाकु समूह हिजबुल्लाहलाई लक्षित गरी आक्रमण इजरायली सेना लेबनान प्रवेश गरेलगत्तै इरानद्वारा इजरायलमा १ सय ८० वटा क्षेप्यास्त्र प्रहार इरानले खोजिरहेको छ, रूसको साथ साउदी अरेबिया, कतार र यूएईलगायत धेरै मुस्लिम देश पहिलेदेखि नै हमासबाट आफूलाई टाढा राखेको कतारद्वारा कुनै पनि समूहलाई सहयोग गर्न नसक्ने घोषणा इजरायल वा अमेरिकासँग युद्ध भएमा यस क्षेत्रका जल, स्थल र आकाशको प्रयोग गर्न नदिन इरानको अनुरोध २० औं शताब्दीको मध्यदेखि मध्यपूर्व अस्थिरताको केन्द्रविन्दु। मध्यपूर्व युद्धको कारण मध्यपूर्व विभिन्न राष्ट्रहरू मिलेर बनेको जातीय र सांस्कृतिक रूपमा विविध क्षेत्र हो। अरबी सबैभन्दा व्यापक रूपमा बोलिने भाषा हो र इस्लाम मध्यपूर्वमा सबैभन्दा व्यापक रूपमा अभ्यास गरिएको धर्म हो। मध्यपूर्व तीन धर्महरूको जन्मस्थान थियो। यहुदी, ईसाइ र इस्लाम। यस क्षेत्रमा प्रचलित सबैभन्दा ठूलो धर्म इस्लाम हो। इस्लामका दुई प्रमुख धारहरू छन्, सुन्नी र सिया। यस क्षेत्रमा ८५ प्रतिशत जनसंख्या सहित सुन्नीहरूको ठूलो बहुमत छ। इरानमा सिया जनसंख्या छ। शिया इस्लाम सिरिया, लेबनान, यमन र इराकमा प्रभावशाली तर अल्पसंख्यक। धर्मको प्रारम्भिक विकासदेखि नै यी देश र छिमेकीहरूबीच अन्तरइस्लामिक प्रतिद्वन्द्वी र द्वन्द्व विद्यमान छन्। यहाँ जातीय र ऐतिहासिक जनजाति भिन्नताहरू छन् जसले गर्दा सांस्कृतिक तनावले युद्धको स्थितिलाई बढाउँछ। कतिपय देशहरूमा सरिया कानुनको प्रयोग हुने गरेको छ। मध्यपूर्व शब्द दोस्रो विश्वयुद्धपछि सामान्य प्रयोगमा आयो। यो पहिले पश्चिम एसिया र उत्तर अफ्रिकाका अरब राज्यहरू भनेर चिनिन्थ्यो। जसमा अरबलीगका सदस्यहरू र इरान, इजरायल, इजिप्टका गैरअरब राज्यहरू र टर्की थिए। अरब लिगले सदस्य राष्ट्रहरूको बारेमा निर्णय गर्छ। धेरैजसो आधुनिक मध्यपूर्व पहिले ओटोमन साम्राज्यको हिस्सा थियो। फलस्वरूप अरब राष्ट्रवादको प्रतिक्रियामा यी राष्ट्रहरू आफैंले युद्ध निम्त्याएका थिए। आदिवासी र धार्मिक पहिचानहरूले यस क्षेत्रमा द्वन्द्व सिर्जना गर्न मलजल गर्छन। पश्चिमाहरूले मध्यपूर्वको युद्ध इस्लामिक विचारधाराको परिणामको रूपमा मध्यपूर्वलाई आतंककारीहरूको क्षेत्रको रूपमा पनि व्याख्या गर्छन्। तर, यो सत्य होइन। यस क्षेत्रमा सक्रिय चरमपन्थीहरूको साना समूहहरू भए तापनि यसले जनसंख्याको एक सानो समूहलाई मात्र प्रतिनिधित्व गर्छ। त्यहाँ राजनीतिक इस्लामको बढ्दो संख्या भएको छ। तर, यो केवल परम्परागत सोच र धेरैले यसलाई इन्कार गरेका छन्। यो प्रायः व्यक्तिगत र राजनीतिक दुवै तहमा अपमानको (इगो) स्तरसँग सम्बन्धित छ। किनभने त्यहाँको शासनहरूमा प्रत्यक्ष विदेशी हस्तक्षेप देखिन्छ। सशस्त्र समूहको बिगबिगी २० औं शताब्दीको मध्यदेखि मध्यपूर्व अस्थिरताको केन्द्रविन्दु भयो। त्यस यता इजरायलले युद्धमा संलग्न भएको हमास र हिजबुल्लाह जस्ता सशस्त्र समूहहरूको सामना गरिरहेको छ। इजरायलले १९४८ र १९७३ को बीचमा इजिप्ट, सिरिया र जोर्डन लगायत अरब छिमेकीहरूसँग चारवटा ठूला युद्धहरू लडेको छ। तर, १९६० मा प्यालेस्टाइन लिबरेसन अर्गनाइजेसनको स्थापना भएदेखि यसले शसस्त्र समूहहरूबाट बढ्दो चुनौतीहरूको सामना गरिरहेको छ। लेबनानमा हिजबुल्लाह, प्यालेस्टाइन क्षेत्रहरूमा हमास र हुथीहरू पनि समावेश छन्। ती समूहहरू १९८० को दशकमा प्रमुख सैन्य शक्ति बने। त्यसपछि १९९० र २००० को दशकमा प्रभावशाली राजनीतिक दलहरूमा विकसित भए। अहिले २१ औं शताब्दीमा तिनीहरू इजरायलको लागि सबैभन्दा खतरा भएका छन्। इजरायल प्यालिस्टाइन भूमिलाई पूर्णत आफ्नो नियन्त्रणमा लिन चाहन्छ भने युद्ध लडिरहेका समूहहरू अरब भूमिबाट इजरायल बिलिन भएको हेर्न चाहन्छन। जुन प्रायःअब असम्भब जस्तै हो। सन् १९८२ मा इजरायलले लेबनानमा आक्रमण गरेर गाजा र वेस्ट बैंकको कब्जामा लिएको इलाकामा प्यालेस्टिनी र इजरायलबीचको तनाव झन् गहिरिँदै गयो। गाजामा इजरायली सैन्य ट्रकले चार प्यालेस्टाइनीको हत्या गरेपछि पहिलो युद्ध १९८७ मा सुरु भयो र १९९३ सम्म चल्यो। यही झगडाले हमासलाई जन्म दियो र एक इस्लामवादी आन्दोलन जसले प्यालेस्टाइन आन्दोलनको लक्ष्यहरू परिवर्तन गर्यो। यसले आफ्नो उद्देश्य स्पस्ट पारेको छ कि प्यालेस्टिनी प्रश्नको उत्तर जिहाद (धार्मिक युद्ध) बाहेक कुनै समाधान छैन। अन्य पहलहरू, प्रस्तावहरू र अन्तर्राष्ट्रिय सम्मेलनहरू सबै समयको बर्बादी र व्यर्थ प्रयासहरू हुन्। तर, इजरायल र पीएलओ बीचको १९९३ शान्ति सम्झौताको साथ पहिलो युद्द रोकियो। युद्ध त रोकियो तर यसले यस क्षेत्रलाई दीर्घकालीन समाधान दिएन। बरु यसले मध्यपूर्व मात्र नभएर संसारलाई ध्रुवीकृत गर्यो। मध्यपूर्वमा कहाँ कति नेपाली श्रमिक इजरायल : १५ हजार लेबनान : १ हजार ५ सय यूएई : ६ लाख साउदी : ४ लाख कतार : ४ लाख कुवेत : १ लाख ओमन : १ लाख बहराइन : २५ हजार (भिजिट भिसा र लुकिछिपी आउनेको संख्या अझै धेरै रहेको अनुमान) तेल उत्पादन र विश्व अर्थतन्त्र बिगतका मध्यपूर्वी द्वन्द्वहरू मुख्यतयः आन्तरिक गृहयुद्धहरू नै हुन्। मध्यपूर्वी द्वन्द्वको अवस्था हेर्दा जातीय प्रभुत्व र शासनको प्रकार महत्वपूर्ण भएको बुझ्न सकिन्छ। अमेरिका र पश्चिमा अन्य राष्ट्रहरूसँग यस क्षेत्रको अत्यावश्यक ऊर्जा स्रोतको आपूर्तिसँगै जटिल भूराजनीतिक सम्बन्ध छ। यसले विश्व राजनीतिमा मुख्य खेलाडीहरूलाई क्षेत्रभरि तनाव र द्वन्द्वहरूमा हस्तक्षेप गर्न आकर्षित गर्दछ। मध्यपूर्वको तेल पूर्वाधारमा भएको क्षतिले विश्वको तेल उत्पादन र विस्तारमा विश्वव्यापी अर्थतन्त्रमा ठूलो विश्वव्यापी प्रभाव पार्नेछ। त्यतिबेलाको स्थानीय द्वन्द्वलाई कम गर्ने प्रयासमा अमेरिका र बेलायतले सन् २००३ मा इराकमा आक्रमण गरे। देशहरूले आर्थिक र सैन्य क्षमताहरूमा उतारचढाव र मन्दीको अनुभव गर्छन् जसले द्वन्द्वमा उनीहरूको स्थितिलाई फाइदा वा कमजोर बनाउँछ। १९८० मा इरानमा बगदादको आक्रमणले इराकी शक्ति बढायो। तर, इरानी र साउदी शक्तिलाई घटायो। जसले १९९० मा इराकले कुवेतमाथि आक्रमण गर्यो। सन् २०११ मा उर्लिएको अरब क्रान्तिको उभारलाई पश्चिमाहरूले आफ्नो र बिरानो छुट्ट्याउने क्रान्तिका रूपमा उपयोग गरेको देखिन्छ। इजरायलले अरब क्षेत्रमा प्रभाव कायम राख्न अमेरिकालाई सहयोग गर्छ। यसैलाई विवादको प्रमुख कारकाका रूपमा हेरिन्छ। जसको मारमा प्यालिस्टाइनी जनता परेका छन्। कालखण्डमा उनीहरूले आफ्नो भूमि गुमाए। परिवार गुमाए। देश र संस्कृति गुमाए। पहिचान गुमाउँदै छन्। ताजा पानीमा पहुँचको लडाइँ ग्लोबल वार्मिङको खतरा बढ्दै गएपछि धेरैले ताजा पानीमा पहुँच र पहुँचको अभावमा मध्यपूर्वमा अर्को द्वन्द्व उत्पन्न हुने विश्वास गर्छन्। मध्यपूर्वमा ताजा पानी प्रायः नदीहरूबाट आउँछ। २०२१ को गर्मीमा तापक्रम ५० डिग्रीभन्दा माथि पुग्दा यस क्षेत्रका धेरै नदीले आफ्नो वार्षिक प्रवाहको आधा मात्रा गुमाए। क्षतिको एक कारण बेसिनहरूमा बाँधहरू निर्माण गर्नु हो। जसले वाष्पीकरण दर बढाउँछ। बाँधहरूको निर्माणले पानीमा पहुँच घटाउने मात्र होइन, यसले भूराजनीतिक तनाव बढाउने क्षमता पनि राख्छ। किनभने तिनीहरूलाई एक देशले अर्को देशबाट पानीको पहुँचमा अवरोध गर्ने र तिनीहरूको सही आपूर्ति प्रयोग गर्ने सक्रिय तरिकाको रूपमा हेर्न सकिन्छ। एक भारी विवादित क्षेत्र टाइग्रिस र युफ्रेटिस नदीहरू हुन्। विश्वका कमैले बुझेका अर्को उदाहरण इजरायलप्यालेस्टाइन द्वन्द्व हो, जहाँ गाजाको जोर्डन नदीको नियन्त्रणलाई मुख्य रूपमा हेरिएको छ। ट्रम्पको उदय र युद्धमा पर्ने प्रभाव मध्यपूर्वमा मानबसंहार युद्ध चलिरहेको बेला अमेरिकामा ४७ औं राष्ट्रपतिको रूपमा डोनाल्ड ट्रम्प निर्वाचित भएका छन्। ट्रम्पको उदयपछि मध्यपूर्वको युद्ध कुन दिशामा जान्छ भनेर चासोको साथ हेरिएको छ। चुनावी भाषणहरूमा ट्रम्पले आफूले मध्यपूर्वमा शान्ति ल्याउने वाचा गरेका थिए। विभिन्न मञ्चहरूमा ट्रम्पले मध्यपूर्वमा शान्ति ल्याउने तथा गाजामा इजरायलहमास युद्ध र लेबनानमा इजरायलहिजबुल्लाह युद्ध अन्त्य गर्ने घोषणा गरेका थिए। उनले बारम्बार भनेका छन्, यदि म वर्तमान राष्ट्रपति जो बाइडेनको सट्टा सत्तामा भएको भए हमास समूहलाई आर्थिक सहयोग गर्ने इरानले इजरायलमा आक्रमण गर्ने थिएन। यसलाई समाप्त गरौं र शान्तिमा फर्कौं। मानिसहरूको हत्या रोकौं। ट्रम्पले अप्रिलमा रूढीवादी रेडियो होस्ट ह्यू हेविटसँगको अन्तर्वार्तामा गाजाको द्वन्द्वको बारेमा भनेका छन्। इजरायलका प्रधानमन्त्री बेन्जामिन नेतान्याहुले ट्रम्पलाई इजरायलको सबैभन्दा राम्रो मित्र भनेका छन्। ह्वाइट हाउसमा ट्रम्पले इजरायलको राजधानीको रूपमा जेरुसेलमलाई नामाकरण गर्दै अमेरिकी दूतावासलाई तेल अवीवबाट त्यहाँ सार्ने निर्णय गरेका थिए। साथै, इजरायल समर्थक नीतिहरू लागू गरेर ट्रम्पले इजराइलको मन जितेका थिए। ट्रम्पले चुनावी अभियानका क्रममा गाजा युद्ध अन्त्य होस् भन्ने आफूले चाहेको बताएका थिए। उनको हमाससँग सम्पर्क भएका प्रमुख अरब देशका नेताहरूसँग राम्रो सम्बन्ध रहेको इतिहास पनि छ। तर, यो स्पष्ट छैन कि, इजरायली नेतृत्वको लागि बलियो समर्थन देखाउने गरेका ट्रम्पले कसरी आफूलाई सक्षम साबित गर्नेछन् र युद्धलाई अन्त्य गर्न कोसिस गर्ने छन् ? हेर्न बाँकी छ। ट्रम्पका सहयोगीहरूले संकटको बीचमा कसरी मध्यपूर्वको कूटनीतिक सन्तुलन कायम गर्छन् र कस्तो भूमिका खेल्छन् भन्ने स्पष्ट पारेका छैनन्। मध्यपूर्वमा नेपाली मध्यपूर्वमा २० लाखको हाराहारीमा नेपाली श्रमिक कार्यरत छन्। प्रत्यक्ष युद्धमा होमिएको इजरायलमा १५ हजार र लेबनानमा १५ सय नेपाली कार्यरत रहेको अनुमान छ। प्यालिस्टाइनी क्षेत्रमा नेपालीहरू छैनन्। यही क्षेत्रमा युद्धले बिकराल रूप लिइहाले पनि उनीहरूको उद्धार गर्न नेपाल सरकारलाई हम्मेहम्मे नै पर्ने छ। द्वन्द्वग्रस्त क्षेत्रबाट केही सय नेपालीहरूलाई उद्धार गर्न छिमेकी देश भारतको मुख ताक्नु परेको अवस्थामा यूद्दको स्वरुप फेरिएर पूरै मध्यपूर्वमा अशान्ति मच्चिएको अवस्थामा २० लाख नेपालीको उद्धार प्रायः असम्भव छ। सरकारले यो विषयलाई गम्भीरतापूर्वक लिएको देखिँदैन। त्यस क्षेत्रका नेपालीहरूका प्रतिनिधि र सरोकारवालाहरूसँग छलफल र संवाद पनि गरेको छैन। गैरआवासीय नेपाली संघका निवर्तमान उपाध्यक्ष तथा एनआरएन अभियन्ता डिबी क्षेत्रीले आफू र आफ्नो संस्थाले नेपाल सरकारलाई यसबारे सजग गराएको दाबी गरे। क्षेत्रीले अहिलेसम्म नेपालीहरू सुरक्षित रहेको र तत्काल उद्धार गर्नुपर्ने अवस्था नरहेको बताए।"
भैरहवाबाट ४ वायुसेवाले थाले अन्तर्राष्ट्रिय उडान,"भैरहवा : भैरहवास्थित गौतमबुद्ध अन्तर्राष्ट्रिय विमानस्थलबाट अन्तर्राष्ट्रिय व्यावसायिक उडानको सुरुवात भएको छ। विमानस्थल सञ्चालन भएपश्चात् वायुसेवा कम्पनीहरूले व्यावसायिक उडानको सुरुवात गरे पनि विभिन्न कारण देखाउँदै स्थगित गरेका थिए। तर, शुक्रबारदेखि यस विमानस्थलबाट पुनः व्यावसायिक अन्तर्राष्ट्रिय उडान सुरु भएको छ। भैरहवा विमानस्थलबाट चारवटा नेपाल वायुसेवा निगमको नेपाल एयरलाइन्स, संयुक्त अरब इमिरेट्स (यूएई) को फ्लाई दुबई, कुवेतको जजिरा एयरवेज र थाइल्यान्डको वायुसेवा थाई एयर एसियाले नियमित उडानको सुरुवात गरेको गौतमबुद्ध अन्तर्राष्ट्रिय विमानस्थल कार्यालयका सूचना अधिकारी विनोदसिंह राउतले जानकारी दिए। यीमध्ये थाई एयर एसियाले शुक्रबारदेखि व्यावसायिक उडान थालेको छ भने अन्य तीनवटा शनिवारदेखि उडान थालेका हुन्। यसअघि पनि उडान गरेर स्थगित गरेको जजिराले पुनः उडानको सुरुवात गरेको हो। नेपाल नागरिक उड्डयन प्राधिकरणका सूचना अधिकारी ज्ञानेन्द्र भुलले चारवटा वायुसेवा कम्पनीमार्फत विमानस्थलबाट व्यावसायिक उडानको सुरुवात गरेर अन्य अन्तर्राष्ट्रिय कम्पनीहरूसँग पनि छलफल भइरहेको र सेवाप्रदानका लागि कतार एयरवेज, एयर अरेयिबा आन्तरिक छलफलमा रहेको बताए। भैरहवा, लुम्बिनीसहितका क्षेत्रको भविष्यसँग जोडिएको यस विमानस्थलबाट अन्तर्राष्ट्रिय उडानको सुरुवातले पर्यटन क्षेत्रसहित सर्वसाधरणहरू हौसिएका छन्। भैरहवाबाट अन्तर्राष्ट्रिय उडानको सुरुवात हुनु हामी सबैका लागि खुसीको विषय हो, भैरहवाका पर्यटन व्यवसायी अमितकुमार गुप्ताले भने, यसलाई निरन्तरता दिनुपर्छ र अन्य अन्तर्राष्ट्रिय कम्पनीहरूलाई पनि विमानस्थलमा ल्याउनुपर्छ। रोजगारीका लागि दुबई गएका कपिलवस्तु बनगाईका नारायणप्रसाद आचार्य दुबईबाट सीधा भैरहवामा ओर्लिन पाउँदा हर्षित थिए। दुबईबाट घर आउन परे पहिला काठमाडौं झर्न पथ्र्याे फेरि त्यहाँबाट घर जानपथ्र्यो विमानस्थलमा भेटिएका उनी भन्छन्, अहिले दुबईबाट सिधै भैरहवा ओर्लिन पाउँदा धेरै खुसी छु। यसले निरन्तरा पाओस्। त्यस्तै बुटवल खैरनीका अग्नि चापागाईले पनि दुबईबाट सीधा भैरहवा ओर्लिन पाउँदा खुसी व्यक्त गरे। विदेश जानका लागि काठमाडौं आउजाउ गर्न निकै समस्या भएको थियो उनले भने, भैरहवा विमानस्थलले धेरै सहज बनायो। खुसी छु। सरकारले भैरहवा विमानस्थलबाट सेवा दिने अन्तर्राष्ट्रिय वायुसेवा कम्पनीहरूलाई हवाई टिकटमा लाग्ने गरेको प्रतियात्रु ३ हजार रुपैयाँ यात्रु सेवा शुल्क र एक हजार रुपैयाँ लाग्ने पर्यटन शुल्क पूर्ण छुट, ग्राउन्ड ह्यान्डिलङमा ७५ प्रतिशत छुट, ल्याडिङ, पार्किङ र नेभिगेसन शुल्कमा पूर्णछुट सुविधा दिएको छ। यसको अलावा काठमाडौं विमानस्थलभन्दा हवाई इन्धनमा पनि प्रतिकिलोलिटर एक सय अमेरिकी डलर छुट दिएको छ।"
म्याद थपका लागि रवि लामिछानेलाई अदालत पुर्याइयो,"पोखरा : सहकारीको रकम अपचलन मुद्दामा पूर्वगृहमन्त्री एवं रास्वपाका सभापति रवि लामिछानेलाई प्रहरीले आज पुन:अदालत पेश गरेको छ। यसअघि जिल्ला अदालत कास्कीले लामिछानेमाथि थप अनुसन्धान गर्न दिएको १० दिनको म्याद सकिएसँगै उनलाई आज पुन:अदालत उपस्थित गराएको कास्की प्रहरीले जानकारी दिएको छ। जिल्ला अदालत कास्कीका न्यायाधीश चन्द्रकान्त पौडेलको इजलासले मंगलबार लामिछानेलाई थप १० दिन थुनामा राखेर अनुसन्धान गर्न आदेश दिएको हो। जिल्ला प्रहरी कास्कीले लामिछानेमाथि अनुसन्धान गर्न २५ दिनको म्याद माग गरेको थियो। सहकारीको रकम गोरखा मिडियाबाट अपचलन गरेको भन्दै प्रहरीले लामिछानेलाई कात्तिक २ गते काठमाडौंबाट पक्राउ गरेको थियो। लामिछानेविरुद्ध किर्तेसहित संगठित अपराधमा कास्की प्रहरीले अनुसन्धान गरिरहेको छ। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चारजनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका थिए। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई, तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविलाल जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले छ। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन,बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ।"
उपनिर्वाचनमा केन्द्रित हुन एमालेको निर्देशन,"काठमाडौं : एमालेले पार्टी पंक्तिलाई मंसिर १६ गते हुने स्थानीय तहको उपनिर्वाचनमा केन्द्रित हुन निर्देशन दिएको छ । शनिबार बसेको सचिवालय बैठकले निर्वाचनका लागि सिफारिस भई आएका पार्टीका उम्मेदवारको नाम पनि अनुमोदन गरेको छ । निर्णय भईआएका उम्मेदवारहरूको नाम अनुमोदन गर्ने काम गरेको छ र सिंगो पार्टी पंक्तिलाई निर्वाचनमा एमालेको विजयीका निम्ति सम्पूर्ण सामथ्र्यका साथ परिचालन हुन आह्वान पनि गरेको छ, बैठकपछि एमालेका उपमहासचिव प्रदीप ज्ञवालीले भने । स्थानीय तह उपनिर्वाचनमा सत्ता सहयात्री दलसँग पनि स्वस्थ प्रतिस्पर्धा हुने ज्ञवालीले जानकारी दिए । उनले गठबन्धन गर्ने विषयमा कुनै छलफल नभएको बताए । चुनावी गठबन्धन गर्ने विषयमा छलफल भएको छैन । एमालेले एक्लै उपनिर्वाचन लड्छ । सत्ता साझेदार दलसँग स्वच्छ प्रतिस्पर्धा गर्छ, ज्ञवालीले भने । बैठकले उम्मेदवारहरूको टुंगोसमेत लगाएको उनको भनाइ छ । उनका अनुसार कीर्तिपुरको प्रमुखमा डा सुरेन्द्र मानन्धर, ग्रामथान गाउँपालिकाको अध्यक्षमा तुल्सीराम विश्वास, नलगाड नगरपालिकाका उपप्रमुखमा सुनिता बोहोरा, स्वामीकार्तिक खापर गाउँपालिकाका उपाध्यक्षमा सुलोचना कुमारी भण्डारी बोहोरा, सर्केगाड गाउँपालिकाको उपाध्यक्षमा जाना शाही, गौरीशंकर गाउँपालिकाको उपाध्यक्षमा उमालुंगेली शेर्पा र पुथाउत्तरगंगा गाउँपालिकाको उपाध्यक्षमा केशकुमारी तुलाचन उम्मेदवार छन् । उम्मेदवार टुंगिन बाँकी दैलेखको महाबु गाउँपालिकाको अध्यक्षबारे निर्णय लिने अधिकार सचिवालयले प्रदेश कमिटीलाई दिएको छ । आगामी मंसिर १६ मा ४४ स्थानमा उपनिर्वाचन हुन गइरहेको छ । निर्वाचनमा स्थानीय आवश्यकताको आधारमा राजनीतिक दलहरूसँग सहकार्य हुनसक्ने उनले बताए । बैठकमा अन्तर्राष्ट्रिय परिस्थितिमा आएका नयाँ घटनाक्रम र त्यसले नेपालमा पार्ने अनुकूलता र चुनौतीका विषयमा पनि बैठकमा समीक्षा भएको उनले जानकारी दिए । बदलिँदो अन्तर्राष्ट्रिय घटनाक्रमलाई ध्यानमा राखी राष्ट्रिय हितलाई केन्द्रमा राखेर दुवै छिमेकीसँग सन्तुलित, असल र राष्ट्रिय हितको सम्बन्धलाई अघि बढाउन सरकारलाई बैठकले सुझाव दिएको ज्ञवालीले बताए । ज्ञवालीले प्रधानमन्त्री केपी शर्मा ओलीले चीन भ्रमण चिनियाँ राष्ट्रपति नेपाल आउँदा भएका भएका समझदारी कार्यान्वयमा केन्द्रित हुने बताए । सचिवालय बैठकपछि उनले भने, प्रधानमन्त्रीको छोटो भ्रमण हुन्छ, भ्रमणका क्रममा विगतमा चिनियाँ राष्ट्रपति नेपाल भ्रमण आउँदाखेरि भएको समझदारी र नेपालका प्रधानमन्त्री र राष्ट्रपति चीन भ्रमणमा जाँदाको समझदारी कार्यान्वयनमै हाम्रो जोड हुन्छ । नेपालको राष्ट्रिय हित हुने गरी प्रधानमन्त्रीको भ्रमण सफल पार्न दुई दलीय संयन्त्रले काम गर्ने बताए । बैठकले सरकारको चार महिने कार्यकालको समीक्षा पनि गरेको उनले बताए । सरकारको कामलाई अझ प्रभावकारी बनाउन बनेको दुई दलीय संयन्त्रको बारेमा पनि बैठकमा छलफल भएको छ । दुई दलको बिचमा निरन्तर संवाद र सहमतिका लागि सो कार्यदल बनेको उनले जानकारी दिए । कांग्रेससँगको गठबन्धनबीचको समझदारीलाई अझ प्रगाढ बनाएर लैजाने विषयमा छलफल भएको बैठकपछि एमाले उपमहासचिव ज्ञवालीले जानकारी दिए । उनले भने, बैठकमा सरकारको चार महिने कार्यकालको समीक्षा गरेका छौं । सरकारले आधाभूत रूपमा ठीक ढंगले काम गर्दै अघि बढिरहेको निष्कर्ष छ । दुई राजनीतिक दलबीच समझदारीलाई प्रगाढ बनाउन र काममा अझै बढी समन्वय ल्याउनका निम्ति विश्वासको वातावरणलाई सुदृढ गर्दै लैजाने कुरामा छलफल भएको छ ।"
बिजोग विमानस्थल,"मुलुकमा चल्तीमा रहेको एकमात्रै अन्तर्राष्ट्रिय विमानस्थल त्रिभुवन विमानस्थल कात्तिक २३ गतेदेखि दैनिक १० घन्टा बन्द हुन थालेको छ । स्वदेशी र विदेशी गरी दैनिक ५ सय उडान यो विमानस्थलबाट हुँदै आएका छन् । अब त्यसमा ३० प्रतिशत कटौती हुन्छ । ट्याक्सीवे विस्तारका लागि काम हुँदा जहाजको उडान र अवतरण हुन नसक्ने भएको छ । अन्तर्राष्ट्रिय उडानसमेत कटौतीमा परेपछि त्यसको सोझो असर यात्रुभाडामा परिसकेको छ । बिदेसिने युवाले महँगो हवाई टिकट काट्नु परिसक्यो । रातको समयमा काम गरेर विमानस्थल १४ घन्टा चालु गर्दा पनि प्रत्यक्ष असर परेको छ । खासमा अहिले त्रिभुवन विमानस्थलमा ११ वटा अन्तर्राष्ट्रिय जहाज पार्किङ गर्न मिल्छ, विस्तार भएपछि भने १८ वटा गर्न सकिनेछ । विमानस्थलमा जुन तरिकाले वार्षिक उडान वृद्धिदर छ, त्यसलाई नागरिक उड्डयन प्राधिकरणले सम्बोधन गर्न खोजेको हो । तर, वैकल्पिक व्यवस्था गर्न भने ऊ चुकेको छ । त्रिभुवन विमानस्थलमा उडान कटौती हुने जानकारी प्राधिकरणले अघि नै अन्तर्राष्ट्रिय वायुसेवा कम्पनीहरूलाई नदिएको होइन । भैरहवा र पोखरा अन्तर्राष्ट्रिय विमानस्थल विकल्प थिए । त्यहाँ केही सुविधाको आकर्षण दिए पनि अन्तर्राष्ट्रिय वायुसेवा कम्पनीहरू आकर्षित भएनन् । लामो दूरीको उडानमा जाँदा उनीहरूको खर्च वृद्धि हुनु स्वाभाविक हो र यात्रुहरूको संख्या पनि नहुने भएरै उनीहरू अन्त उड्न नमानेका हुन सक्छन् । तर, प्राधिकरणले मात्रै नभई सरकारले नै भैरहवा र पोखरातिरको अन्तर्राष्ट्रिय उडानमा खास उल्लेख्य केही गर्न नसक्नु यसको प्रमुख कारण हो । भैरहवा र पोखराका विमानस्थलमा जुन लगानी भयो, त्यसैअनुसार अन्तर्राष्ट्रिय उडान पठाउने तारतम्य धेरैअघिदेखि सरकारले मिलाउन सक्नुपर्ने थियो । त्यसो भएको भए त्रिभुवन विमानस्थलमा उडान कटौती गर्नुपर्ने थिएन, र अरू दुई विमानस्थलको पनि विजोग हुने थिएन । अन्तर्राष्ट्रिय वायुसेवा कम्पनी पोखरा वा भैरहवा नजानुको कारण गहिरोसँग अध्ययन गरी सरकारले आजलाई मात्रै होइन भोलिका लागि पनि विकल्प बनाइरहनुपर्छ । आज नभए पनि भोलि ती विमानस्थल चलाउनै पर्ने छ । जहाँ राज्यले अर्बाैं अर्ब लगानी गरिसकेको छ । होइन भने सरकार अकर्मण्य सावित हुन्छ । राज्यलाई पनि ठूलो नोक्सानी हुन्छ । बनिसकेका विमानस्थलहरूलाई बिजोग रहन दिनुहुँदैन ।"
भैरहवाबाट ४ वायुसेवाले थाले अन्तर्राष्ट्रिय उडान,"भैरहवा : भैरहवास्थित गौतमबुद्ध अन्तर्राष्ट्रिय विमानस्थलबाट अन्तर्राष्ट्रिय व्यावसायिक उडानको सुरुवात भएको छ। विमानस्थल सञ्चालन भएपश्चात् वायुसेवा कम्पनीहरूले व्यावसायिक उडानको सुरुवात गरे पनि विभिन्न कारण देखाउँदै स्थगित गरेका थिए। तर, शुक्रबारदेखि यस विमानस्थलबाट पुनः व्यावसायिक अन्तर्राष्ट्रिय उडान सुरु भएको छ। भैरहवा विमानस्थलबाट चारवटा नेपाल वायुसेवा निगमको नेपाल एयरलाइन्स, संयुक्त अरब इमिरेट्स (यूएई) को फ्लाई दुबई, कुवेतको जजिरा एयरवेज र थाइल्यान्डको वायुसेवा थाई एयर एसियाले नियमित उडानको सुरुवात गरेको गौतमबुद्ध अन्तर्राष्ट्रिय विमानस्थल कार्यालयका सूचना अधिकारी विनोदसिंह राउतले जानकारी दिए। यीमध्ये थाई एयर एसियाले शुक्रबारदेखि व्यावसायिक उडान थालेको छ भने अन्य तीनवटा शनिवारदेखि उडान थालेका हुन्। यसअघि पनि उडान गरेर स्थगित गरेको जजिराले पुनः उडानको सुरुवात गरेको हो। नेपाल नागरिक उड्डयन प्राधिकरणका सूचना अधिकारी ज्ञानेन्द्र भुलले चारवटा वायुसेवा कम्पनीमार्फत विमानस्थलबाट व्यावसायिक उडानको सुरुवात गरेर अन्य अन्तर्राष्ट्रिय कम्पनीहरूसँग पनि छलफल भइरहेको र सेवाप्रदानका लागि कतार एयरवेज, एयर अरेयिबा आन्तरिक छलफलमा रहेको बताए। भैरहवा, लुम्बिनीसहितका क्षेत्रको भविष्यसँग जोडिएको यस विमानस्थलबाट अन्तर्राष्ट्रिय उडानको सुरुवातले पर्यटन क्षेत्रसहित सर्वसाधरणहरू हौसिएका छन्। भैरहवाबाट अन्तर्राष्ट्रिय उडानको सुरुवात हुनु हामी सबैका लागि खुसीको विषय हो, भैरहवाका पर्यटन व्यवसायी अमितकुमार गुप्ताले भने, यसलाई निरन्तरता दिनुपर्छ र अन्य अन्तर्राष्ट्रिय कम्पनीहरूलाई पनि विमानस्थलमा ल्याउनुपर्छ। रोजगारीका लागि दुबई गएका कपिलवस्तु बनगाईका नारायणप्रसाद आचार्य दुबईबाट सीधा भैरहवामा ओर्लिन पाउँदा हर्षित थिए। दुबईबाट घर आउन परे पहिला काठमाडौं झर्न पथ्र्याे फेरि त्यहाँबाट घर जानपथ्र्यो विमानस्थलमा भेटिएका उनी भन्छन्, अहिले दुबईबाट सिधै भैरहवा ओर्लिन पाउँदा धेरै खुसी छु। यसले निरन्तरा पाओस्। त्यस्तै बुटवल खैरनीका अग्नि चापागाईले पनि दुबईबाट सीधा भैरहवा ओर्लिन पाउँदा खुसी व्यक्त गरे। विदेश जानका लागि काठमाडौं आउजाउ गर्न निकै समस्या भएको थियो उनले भने, भैरहवा विमानस्थलले धेरै सहज बनायो। खुसी छु। सरकारले भैरहवा विमानस्थलबाट सेवा दिने अन्तर्राष्ट्रिय वायुसेवा कम्पनीहरूलाई हवाई टिकटमा लाग्ने गरेको प्रतियात्रु ३ हजार रुपैयाँ यात्रु सेवा शुल्क र एक हजार रुपैयाँ लाग्ने पर्यटन शुल्क पूर्ण छुट, ग्राउन्ड ह्यान्डिलङमा ७५ प्रतिशत छुट, ल्याडिङ, पार्किङ र नेभिगेसन शुल्कमा पूर्णछुट सुविधा दिएको छ। यसको अलावा काठमाडौं विमानस्थलभन्दा हवाई इन्धनमा पनि प्रतिकिलोलिटर एक सय अमेरिकी डलर छुट दिएको छ।"
एमालेले कसैलाई जोगाएको छैन,"प्रस्तुति : राजकरण महतोधनवीर महतो आजभोलि केमा व्यस्त हुनुहुन्छ ? संसद् चलेको बेला जनताका एजेन्डामा काम गर्छु। अहिले संसद् अधिवेशन बन्द छ। पार्टीको मधेस प्रदेश इन्चार्जको जिम्मेवारीमा छु। पार्टीको कामलाई चुस्त दुरुस्त बनाउँदै छु। पार्टीका केके काम गरिरहनु भएको छ ? मधेसमा जनतालाई जोड्न भावनात्मक रूपमा अगाडि बढ्न हामी जनस्तरबाट काम गरिरहेका छौं। यसैको माध्यमबाट पार्टीलाई बलियो बनाउँदै लगेको छु। मधेस प्रदेशलाई नारामा मात्र नभई आर्थिक समृद्धितर्फ लैजाने कार्यमा लागेको छु। मधेसको भूमिलाई बचाउने प्रयासमा छौं। मधेसको भूमिमा त्यस्तो के समस्या छ ? चुरे दोहन तीव्र छ। यो मधेसको प्रमुख समस्या हो। चुरेलाई बचाउन सकेनौं भने अन्नको भण्डार मधेस मरुभूमिमा परिणत हुन्छ। देशमा अनिकाल हुन सक्छ। जथाभावी चुरे उत्खनन रोक्न एमालेले जितेका स्थानीय तहमा नेतृत्वलाई पार्टीले निर्देशन दिएको छ। अरू स्थानीय तहमा यस्ता गतिविधि रोक्न दबाब दिइरहेका छौं। देशलाई मरुभूमि नबनाउन आग्रह गरिरहेका छौं। छठपछि सरकार फेरबदल हुन्छ भन्ने हल्ला छ, सत्य हो ? यो हल्ला निकै नै भ्रमपूर्ण हो। सत्ताका लागि नभई समग्र देश र जनताको हितका लागि राजनीति गरिरहेका छौं। अहिले जनतामा निराशा छ। नेपालमा केही हुँदैन भने जनतामा भ्रम फिजाइएको छ। अर्कोतर्फ एक वर्षमा साढे ७ लाख युवा बिदेसिन्छन्। उद्योगहरूको उत्पादन घटेर ३० प्रतिशत झरेको छ। बैंकमा पैसा थुप्रिएको छ। अर्थतन्त्र निकै तरलमय छ। यी सबै समस्या हल गर्न एमाले र कांग्रेस मिलेर सरकार बनाएको हो। हामीले संविधान संशोधन गर्नका लागि सातबँुदे सम्झौता गरेका छौं। १० वर्षपछि संविधानमा पुनरावलोकन गर्ने व्यवस्था छ। सरकार बनाउने र भत्काउने पक्षमा एमाले छैन। देश र जनताको हितका लागि योजनाबद्ध काम गरिरहेका छौं। अरू दलले जे गरे पनि हामीले जनतासँग गरेको सम्झौताअनुसार हाम्रो पार्टी काम गर्न कटिबद्ध छ। अहिलेको अवस्थामा सरकार परिवर्तन गरे जनतालाई मान्य हुँदैन। एमाले नेतृत्वको सरकारले जनमुखी काम गर्छ भनेर कसरी विश्वास दिलाउनुहुन्छ ? हाम्रै प्रयासमा २०६३ सालदेखि अड्किएको टीआरसी विधेयक पारित भयो। माओवादी र कांग्रेसले पटकपटक सरकारको नेतृत्व गरेकै हो। तर, १८ वर्षसम्म अल्झाएर राखेको शान्ति प्रक्रियाको मुख्य काम टीआरसी विधेयक हाम्रो पार्टीका अध्यक्ष केपी शर्मा ओली नेतृत्वको सरकारले निकै सुझबुझका साथ संसद्बाट पारित गरायो। जनताले साना, सानो रकम सहकारीमा राखेका थिए। तर, ठगहरूले डुबाए। हाम्रो सरकार निर्माण भएको तीन दिनमै सहकारी प्रकरणमा मुछिएकालाई कारबाही गर्ने निर्णय गयोे। जसअन्तर्गत अहिले पूर्वगृहमन्त्री रवि लामिछानेदेखि डीआईजीमाथि सूक्ष्म रूपमा अनुसन्धान भइरहेको छ। सरकारले एक सय दिनमा योजना बनाएका धेरै कामहरू पूरा गरेको छ। आगामी दिनका लागि योजनाबद्ध काम अघि बढाएको छ। सहकारी ठगी प्रकरणमा सत्तापक्षले आफ्नालाई बचायो अनि विपक्ष पार्टीका नेताहरूलाई छानीछानी फसायो भन्ने आरोप छ नि ? हामीले कसैलाई जोगाएका छैनौं। हाम्रै पार्टी सचिव टोपबहादुर रायमाझीसमेत कारबाहीमा पर्दा हामी चुप बस्यौं। अनुसन्धानलाई कुनै पनि हालतमा प्रभावित हुने कार्य गर्नु हुँदैन। सरकारले केही दिनअगाडि गोर्खा मिडियालाई कारबाही गर्ने निर्णय गरेपछि अहिले सो प्रकरणमा अनुसन्धान भइरहेको छ। पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई कानुन अनुरूप पक्राउ गरेर छानबिन भइरहेको छ। यसबीचमा अनेकौं प्रतिवेदन सार्वजनिक भए। जसमध्ये कतिपय दराज वा बक्समा बन्द भए। तर, सहकारी ठगी प्रकरणमा सूर्य थापा नेतृत्वमा गठित संसदीय छानबिन समितिले दिएको प्रतिवेदनलाई सरकारले कार्यान्वयन गरेको छ। रविलाई संसदीय छानबिन समितिले क्लिन चिट दियो भन्ने हल्ला गरियो नि ? त्यो आँखामा छारो हाल्ने काममात्रै हो। १ करोड ८५ लाख रकम सेयरमा राखिएको छ। सो रकम कहाँबाट ल्यायो ? रविजीले भन्नुपयो कि त्यो पैसा मैले घरबाट ल्याएको हो भनेर। गैरकानुनी रूपमा सहकारीबाट गोर्खा मिडियामा ल्याएको रकम रविजीले चेक काटेर खर्च गर्नुभएको छ। तर, रवि लामिछानेको पार्टी सरकारविरुद्ध सडकमा आएको छ नि ? पक्ष र विपक्षमा स्वाभाविक रूपमा मानिसहरू विभाजित हुन्छन्। कुरै नबुझीकन जनमानस फिल्डमा उत्रिनु हुँदैन। भीड वा माहोलले सत्यता बुझ्दैन। अहिले रविजीको प्रकरणमा पनि उस्तै भीड लागेको छ। उहाँको पार्टीले सडक र सामाजिक सञ्जालमा जुन भ्रम फैलाएको छ, त्यसले उनको पार्टीलाई कदापि फाइदा हुँदैन। माओवादीले चलाएको १० वर्षे सशस्त्र आन्दोलन जनयुद्ध थियो कि हिंसात्मक आन्दोलन ? हामीले त्यसलाई हिंसा वा अपराध भन्दैनौं। हाम्रा नजरमा त्यो एउटा सशस्त्र युद्धमात्रै हो। अहिले सर्वदलीय सहमतिमा टीआरसी विधेयक पास भयो। सबाल उठ्छ त्यो विधेयक किन चाहियो ? त्यस समयमा भएको जघन्य वा क्रूर हत्या वा हिंसालाई निराकरणका निम्ति सरकारीस्तरबाट यस प्रकारको दस्तावेज तयार भएको हो। जसलाई अन्तर्राष्ट्रियस्तरले मान्यता दिएको छ। संविधान संशोधन आवश्यकता हो कि सरकार गठनको बहाना मात्रै ? एमाले पार्टी र यसको नेतृत्व देश र जनताका लागि राजनीति गरिरहेको छ। अरू जस्तो सत्तास्वार्थका लागि होइन। हामीले जनताको अहितमा काम गरेको भए यत्रोे जनमत कहाँबाट आउँथ्यो ? राम्रो काम गरेकैले जनताले मत दिएर देशको दोस्रो पार्टी बनायो। नेकपा माओवादी केन्द्रका अध्यक्ष प्रचण्ड तीन पटक र एक पटक डा बाबुराम भट्टराई देशको प्रधानमन्त्री भइसके। यसभन्दाअघि पनि प्रचण्डले १८ महिने शासन चलाएर पदबाट हटेको अवस्था छ। संविधान संशोधन संविधानकै धाराअनुसार गर्दैछ। उदाहरणका लागि सर्वोच्च अदालतमा २८ हजार मुद्दा अहिले थाती छन्। के २० जना न्यायाधीशले ती मुद्दा कहिले हेर्छन् ? जनताको न्यायमा पहुँच गर्नका लागि पनि संविधान संशोधन गरेर न्यायाधीशको संख्या बढाउनु पर्छ। यस्ता थुप्रै समस्या समाधान गर्न संविधान संशोधन गर्नुपर्छ। संविधान संशोधनको प्रक्रिया कहिले अघि बढ्छ ? सर्वदलीय सहमति अनुरूप संविधान संशोधन गर्नुपर्छ। संविधानमै उल्लेख छ कि संविधान १० वर्षमा संशोधन गर्ने भनेर। तर ती सबै विधि, प्रक्रिया राजनीतिक दलहरूको सहमतिमा संशोधन गरेर समयानुकूल बनाउन सकिन्छ। यसमा सबै दलको ध्यान जानु आवश्यक छ। कुनकुन बुँदामा केके संशोधन गर्ने सम्बन्धमा सबै दलको साझा धारणा आउन जरुरी छ। संविधान संशोधनका लागि छलफल गरिरहेका छौं। प्रक्रिया अनुरूप अगाडि बढाउनेछौं। संविधानमा दलहरूले विभिन्न मागसहित संशोधनका लागि आवाज उठाउँदै आएका छन्। त्यसरी त पक्कै पनि हुँदैन। ती बुँदाहरू संशोधनका लागि सबैको समर्थन अनि सहमतिमा मात्र संशोधन गर्न सकिन्छ। एमाले दुई दलीय सिस्टम विकास गर्न लागेको भनेर विपक्षी दलले प्रचार गरिरहेका छन्। साँचो कुरो के हो ? हाम्रो पार्टीका महासचिव शंकर पोखरेलले देशमा दुईवटा विचारधारा भएको पार्टी भन्न खोज्नु भएको हो। एउटा पुँजीपति र अर्को सर्वहारा पार्टी। अहिले देशमा शासन चलाउनका लागि कुनै पनि राजनीतिक दललाई स्पष्ट बहुमत छैन। जसले गर्दा शासन चलाउनका लागि कठिनाइ भइरहेको हो। माओवादीसहितका दलहरू प्रत्यक्ष निर्वाचित कार्यकारी राष्ट्रपतिको बहस गरिरहेका छन्। यसबारे एमालेको धारणा के हो ? हामीले पहिले पनि प्रत्यक्ष निर्वाचित प्रधानमन्त्रीय प्रणालीको प्रस्ताव गरेका थियौं। पहिले हामीले विधि बनाउनुपर्छ। कुनकुन दलले केके अधिकार संविधानमा संशोधन गर्न चाहेका छन् ? त्यो आउनुपर्छ। एमाले एक्लैले गर्दा त्यो सम्भव हुँदैन। सबै दलको सल्लाहअनुसार टुंगो लगाउँदा बेस हुन्छ। अहिले हिन्दु राष्ट्रको पनि आवाज उठिरहेको छ। धर्मनिरपेक्ष नेपालमा समय समयमा धर्मको नाममा विवाद हुँदै आएको छ। हामीले सबै वर्ग, क्षेत्र, जातिलाई समान रूपमा अधिकार दिएर संविधान बनायौं। जुन संविधान विश्वमै नमुना हो। सहमतिमा संविधान संशोधन हुन्छ। राष्ट्रियतालाई कमजोर बनाउनका लागि धर्मको नाममा विवाद मच्चाउने गरिएको छ। यसमा विदेशी शक्ति केन्द्रको चलखेल छ। तसर्थ देशभक्त सम्पूर्ण लोकतन्त्रवादी, प्रजातन्त्रवादी र गणतन्त्रवादी नागरिकलाई यसतर्फ समयमै सचेत हुनु आवश्यक छ। भ्रष्टाचारको ग्राफ उकालो लागिरहेको छ। सुशासनको सबालमा सरकार गम्भीर देखिएन नि ? गम्भीर भएर यस विषयमा सरकार क्रियाशील छ। तर, सरकारसँग तुरुन्त यो समस्याको समाधान गर्ने कुनै जादुको छडी छैन। क्रमिक रूपमा हामी अगाडि बढिरहेका छौं। कांग्रेस र एमालेले सातबुँदे सहमति गरेर सरकार गठन गरेका हुन्। त्यस अनुरूप काम गरिरहेको छ। निर्माण व्यवसायीकोे ६० अर्ब बाँकी रहेको रकम कसरी भुक्तानी गरी अर्थतन्त्र कसरी चलायमान बनाउन सकिन्छ भनेर ध्यान दिनुपर्ने आवश्यक छ। दुई ठूला पार्टीले चलाइरहेको सरकारले जनताको चाहना अनुरूप काम गरिरहेको छ। भ्रष्टाचार नियन्त्रणका लागि कडा कानुन बनाउँदैछौं। संविधान जारी भएको बखत एमालेलाई तराई, मधेसमा प्रवेश निषेध नै गरियो। फेरि मधेसी जनताले एमालेलाई मत दिएर ठूलो दल बनायो। मधेसमा एमालेको अवस्था के छ ? हामीले मधेस विकासका लागि खाका ल्यायौं। केपी शर्मा ओली नेतृत्वको तत्कालीन सरकारले तराई मधेसमा विकासका लागि साढे १३ अर्ब बजेट छुट्ट्याएर काम गरेको अवस्था हो। तराईका २१ जिल्लामा बर्सेनि ५० करोड रकम बजेट छुट्ट्याएर सुरक्षित आवासलगायत सहरीकरणको योजना ल्याएर विकासका काम अघि बढायो। तराई मधेस सिँचाइ कार्यक्रमका लागि १५० करोड रकम विनियोजन गरेका छौं। तराईलाई सुरक्षित नागरिक आवासलगायतका नाममा फुसको घर हटाएर पक्की घर बनाउने काम आरम्भ गरेका छौं। अन्य पार्टीले भाषण गरिरहेको बेला हाम्रो पार्टीले काम गरेर देखायो। अहिले विभिन्न सडकखण्डलाई चरणबद्ध रूपमा स्तरोन्नतिका लागि काम गरिरहेको छ। दुई लेनको महेन्द्र राजमार्ग सडकलाई ४ र ६ लेन बनाउने काम तीव्र रूपमा बढिरहेको छ। हुलाकी राजमार्गलाई स्तरोन्नतिका लागि अर्बौं रकम छुटाएर काम गरिरहेको छ। जुन बर्सौंपछि अन्तिम चरणमा पुग्दैछ। हाम्रा पार्टीले मधेसका विकासका लागि काम थुप्रै कामहरू गरिरहेको छ। अहिले मधेस केन्द्रित दलहरूसँग नयाँ सोच, नीति र सिद्धान्त नहुँदा अलपत्रमा परेको छ। उनीहरू आपसी विवादमा फँसी काम गर्न नसक्ने अवस्थामा छ। तर, हामी व्यवस्थित रूपमा काम गरिरहेका छौं। यसै हामीलाई जनताले मत दिएर काम गर्ने अवसर दियो। मधेस प्रदेश ७ वर्ष जति जसपा नेपालको नेतृत्वमा थियो। एमालेको समर्थनमा अहिले जनमत पार्टीको नेतृत्वमा मधेस सरकार बनेको छ ? यसलाई कुन रूपमा लिनुभएको छ ? जसपा नेपालको सातबर्से शासन पनि सबैले हेरेकै हुन्। विगतमा बेटी पढाऊ बेटी बचाऊ योजनाअन्तर्गत साइकल काण्ड चर्चामा रह्यो। योजना बनाउने बेला कमिसन, योजना बनाउने बेला कमिसन, फस्र्योट गर्ने बेला कमिसन। यसरी कमिसनले ग्रसित रहेको मधेस सरकारबारे मधेस प्रदेशको नागरिक भएर बोल्न लागिरहेको छु। तर, कुरो साँचो भएर बोल्नै पर्छ। यस्ता अनेकौ बेथितिहरू थियो। जसले गर्दा जसपा नेपालप्रति जनताको आक्रोश थियो। हामीले प्रदेशमा सुशासन र मधेस समृद्धिका लागि सरकारमा गएका हौं। एमालेका मन्त्री पनि पुरानै रोगले ग्रस्त होलान् नि ? हाम्र्रा पार्टीका प्रतिनिधिको सम्बन्धमा कुनै आरोप भए सीधै सम्पर्क गर्न सक्नुहुनेछ। त्यस्तो भेटिए पार्टीले तुरुन्त कारबाही गर्छ। जनमतका नेता तथा कार्यकर्ताहरूलाई हामीले सुझाव अनि सचेत गराउँदै आएका छौं। मधेस प्रदेशमा एमाले ठूलो दल हो। अनि एमालेले अर्काको नेतृत्वमा सरकार बनाउनुको बाध्यता ? पक्कै पनि हाम्रो पार्टी मधेसमा बहुमतको आधारमा शीर्ष तहमा छ। तर, एक्लै एमालेले मात्रै सरकार चलाउने बहुमत छैन। दुई दलले पनि पुग्दैन। त्यही भएर जनमतलाई पनि सरकारमा सहभागी गरायौं। जनमत पनि नयाँ पार्टी भएकाले उनलाई नेतृत्व गर्ने अवसर मधेसमा दिइएको हो। आशा छ जनमतले मधेसमा पक्कै पनि सोचेअनुसारको विकास गर्नेछ। तराई मधेसमा खानेपानीका मुहान सुक्दै गइरहेका छन् ? यसको संरक्षणको प्रयास कसरी भइरहेको छ ? सिरहालगायत तराई मधेसमा पानीका मुख्य स्रोत इनार, कु्लो नै हुन्। पछिल्लो समयमा सरकारले सुनकोशी कमला मरिण डाइभर्सनमार्फत मधेसमा पानीको मुहान ल्याउने कार्यमा जुटेको छ। जलवायु परिवर्तनले नेपालमा पनि समस्या आउन सक्छ भन्ने डर छ। अर्कोतिर चुरे बचाउनका लागि पनि हामीहरू तयार छौं। अशिक्षा, गरिबी, महिला हिंसाजस्ता विषयमा आवाज उठाउनुको साथै पिउने पानीको सबालमा पनि आवाज उठाएका छौं। चुरे दोहन बन्द गर्नुपर्छ भनी हामीले जनप्रतिनिधिलाई आह्वान गरेका छौं। एमालेको अगामी योजना के छ ? एमाले विधि (नीति, नियम अनि अनुशासन)मा चलेको छ। पार्टीभित्रका अन्तरद्वन्द्वलाई हल गरेका छौं। जसलाई निरन्तर निगरानी गर्दै अगाडि बढिरहेका छौं। हाम्रा नेता, कार्यकर्ताहरू अहिले जनस्तरमा गएका छन्। विभिन्न चरणमा ग्रासरुटमै गएर नेता, कार्यकर्ता र जनताको समस्या बुझ्ने प्रयास गरिरहेका छौं। देखिएका समस्याहरू समाधान हुँदै गएका छन्। जनताका जनजीविकाको समस्या समाधान गर्नेतर्फ खबरदारीसहितको काम भइरहेको छ। जनसंगठनलाई एकीकृत रूपमा परिचालन गरी योजना बनाई उच्च तहमा छलफल र विमर्श गर्दै पार्टीलाई सुदृढ अनि चलायमान बनाउने कार्य गरेका छौं। २०८४ को चुनावबाट एमालेलाई देशको पहिलो पार्टी बनाउने गरी काम गरिरहेका छौं। आउने दिनमा एमालेले कुनै दलसँग गठबन्धन नगरी चुनाव लड्छ। अन्त्यमा ? आशा र भरोसाको नाममा एकमात्र नेकपा एमाले हो भन्ने कुरा सावित गर्छौं। हाम्राविरुद्ध देशीविदेशी शक्तिहरू लागिपरेका छन्। त्यसलाई पराजित गर्दै हामी जनताको पक्षमा सरकार तथा पार्टी स्तरबाट काम गर्दै अघि बढ्छौं। हामी कत्ति पनि विचलित हुँदैनौं।"
"मध्यपूर्वको द्वन्द्व, बेलैमा नेपाल सतर्क हुनुपर्ने","दुबइ : मध्यपूर्वमा हाल भीषण लडाइँ भइरहेको छ। इजरायलले प्यालेस्टिनी समूह हमासविरुद्ध एक वर्षअघि सुरु गरेको आक्रमण अझै जारी छ। हमासबाट सुरु भएको युद्ध लेबनानको हिजबुल्लाह हुँदै इरान र अन्य छिमेकी देशमा पनि सरेको छ। इजरायलले एकतर्फी जस्तो हमला गरिरहेको छ र दैनिक कैयौंको ज्यान गइरहेको छ। २०२३ अक्टोबर ७ मा हमासले उत्तरी इजरायलमा गरेको आक्रमणमा १२ सयले ज्यान गुमाएका थिए। त्यसका साथै हमासले २ सय ५१ जनालाई बन्धन बनाएर लगेको थियो। त्यसको प्रतिक्रियामा इजरायलले गाजामा सुरु गरेको हवाई आक्रमण केही सातायता लेबनानसम्म फैलिएको छ। यसरी सुरुवात भयो द्वन्द्व मध्यपूर्व द्वन्द्वको पछिल्लो इपिसोड मानिएको प्यालिस्टाइनी भूमि गाजाबाट बिद्रोही समूह हमासले २०२३ अक्टोबर ७ मा उत्तरी इजरायलमा आक्रमण गर्यो। त्यसपछि इजरायलले गरेको जवाफी हमला अब गाजामा मात्र सीमित रहेन। र, अब यसलाई जवाफी प्रतिकार मात्र भन्न सकिन्न। गत अक्टोबर १ को राति इरानले इजरायलमा आक्रमण गरेपछि अब यो दुई देशीय युद्ध मात्र रहेन। क्षेत्रीय युद्धमा परिणत भएको छ। इजरायलले पनि अक्टोबर २६ मा इरानमाथि जवाफी आक्रमण गर्यो। इजरायलले प्रतिशोधात्मक हमलाको उद्देश्य इरानको ब्यालिस्टिक क्षेप्यास्त्रको उत्पादनमा बाधा पुर्याउने उद्देश्य थियो, जुन नीति तेहरानले आफ्नो आक्रमणमा प्रयोग गरेको थियो । इजरायलले लेबनान र गाजामा आक्रमण जारी राखेको छ भने इरानमाथि गरेको एकदिने जवाफी आक्रमणपछि आपसमा घमासान युद्धको साइत कुरेर बसेका छन्। १३ महिना लामो युद्धका क्रममा गाजामा मात्रै ४३ हजार ३ सयभन्दा बढीको ज्यान गइसकेको गाजास्थित हमासको स्वास्थ्य मन्त्रालयले जनाएको छ। त्यसमध्ये १९ हजारभन्दा बढी बालबालिका छन्। मारिनेमध्ये ११ हजार महिला छन्। तीमध्ये कतिपय स्वास्थ्यकर्मी र पत्रकार छन्। युद्धका कारण एकैदिनमा लेबनानमा कम्तीमा २८ जना स्वास्थ्यकर्मी मारिएको विश्व स्वास्थ्य संगठन (डब्लूएचओ) ले जनाएको छ। अहिलेसम्म १७५ जनाभन्दा बढी पत्रकार गाजामा मारिएका छन्। मारिएका ४३ हजारमध्ये ८० प्रतिशत घरमाथि बम बिस्फोट भएर मारिए। कतिजना अझै पनि भवनको भग्नावशेषमा पुरिएका छन्, एकिन छैन। अर्थात् गाजामा नरसंहार भइरहेको छ र संसार मुकदर्शक भएर बसेको छ। युद्धका तस्बिर र भिडियोहरू यति हृदयबिदारक छन् कि दोस्रो विश्वयुद्धताका हिटलरले गरेको मानवसंहारलाई पनि बिर्साउने खालका छन्। आक्रमणमा करिब १ लाखभन्दा बढी घाइते भएका छन्। हमासद्वारा सञ्चालित स्वास्थ्य मन्त्रालयका अनुसार गाजामा कम्तीमा २३ लाख प्यालेस्टिनी युद्धका कारण विस्थापित भएका छन्। पछिल्लो समय इजरायली सेना आईडीएफले हमाससँगै लेबनानी लडाकु समूह हिजबुल्लाहलाई लक्षित गरी आक्रमण गरेको छ। लेबनानका लडाकु समूह हिजबुल्लाहमाथि स्थलगत आक्रमण गर्न इजरायली सेना लेबनान प्रवेश गरेसँगै पश्चिम एसियामा तनाव झन उत्कर्षमा पुगेको हो। इजरायली सेना लेबनान प्रवेश गरेलगत्तै इरानले इजरायलमा १ सय ८० वटा क्षेप्यास्त्र प्रहार गर्यो। इजरायलले इरानमाथि चेतावनी स्वरूप जवाफी कारबाही गरेको छ। पछिल्लो स्थिति हेर्दा इरानले रूसको साथ खोजेको छ। त्यसैले अब हुने युद्ध इरान र इजरायलबीच मात्र सीमित रहने देखिन्न, अमेरिका र रूसबीचको शीतयुद्धलाई तेस्रो विश्वयुद्धमा परिणत गर्ने बलियो कारण बनेको छ। इरानमाथि इजरायलले गर्ने व्यवहारले यसलाई निर्धारण गर्ने छ। इरानका सर्वोच्च नेता आयतोल्लाह अली खामेनीले हमास र हिजबुल्लाह जस्ता समूहलाई हतियार र गोलाबारुद आपूर्ति गर्न मुस्लिम राष्ट्रहरूको समर्थन चाहन्छन्। मध्यपूर्वका साउदी अरेबिया, कतार र यूएईलगायत धेरै मुस्लिम देशहरूले पहिलेदेखि नै हमासबाट आफूलाई टाढा राखेका छन्। कतारले कुनै पनि समूहलाई आतंकवादी संगठनको लेबल लगाएर सहयोग गर्न नसक्ने घोषणा गरेको छ। अमेरिकी अधिकारीहरूसँगको छलफलपछि कतारले हमासलाई सैन्य सहयोग गर्नुको सट्टा कूटनीतिक माध्यमबाट बन्धकहरूको रिहाइ सुनिश्चित गर्ने लक्ष्य राखेको स्पष्ट पारेको छ। अरू देश चाहन्छन् युद्ध अन्त्य इरानका विदेशमन्त्री अब्बास अराक्चीले युद्धका बारेमा छलफल गर्न तथा गाजा र लेबनानमा इजरायलको आक्रमण रोक्ने काम गर्न साउदी अरेबिया र यस क्षेत्रका अन्य देशहरूको भ्रमण गरे। अराक्चीले भ्रमणको क्रममा इरानले इजरायल वा अमेरिकासँग युद्ध भएमा यस क्षेत्रका जल, स्थल र आकाशको प्रयोग गर्न नदिन अनुरोध मात्र गरेनन्, आफूले प्रतिरोध गर्नुपरेमा भइपरी आउने कुनै पनि क्षतिको जिम्मेवार नबन्ने भनेर घुमाउरो कूटनीतिक धम्की दिए। अन्ततः मध्यपूर्वका इस्लामिक देशहरूले अमेरिकालाई युद्धमा आफ्नो भूमि र आकाश प्रयोग नगर्न दबाब दिन बाध्य भए। मध्यपूर्वका अन्य देशहरू विकास र प्रगतिको अनुपम लयमा बाधा पुर्याउने युद्ध कुनै पनि हालतमा रोकियोस भन्ने चाहन्छन्। यसले पनि युद्धको सम्भावनालाई केही हदसम्म पर सारेको अनुमान गरिन्छ। संयुक्त राष्ट्रसंघीय मानव अधिकार उच्चायोगका प्रमुख भोल्कर टर्कले इजरायलको आलोचना गर्दै एक विज्ञप्तिमा भनेका छन्, यस अभूतपूर्व स्तरको हत्या र सर्वसाधारणको चोटपटक अन्तर्राष्ट्रिय मानवीय कानुनको आधारभूत सिद्धान्तहरूको पालना गर्न असफल भएको प्रत्यक्ष परिणाम हो। उनले युद्धरत पक्षहरूलाई लडाकु र नागरिकहरू बीचको भिन्नता छुट्ट्याउन भनेका छन्। सर्वसाधारणमाथि हुने आक्रमणलाई बन्द गर्न र सावधानीहरू अपनाउन कानुनका बुँदाबुँदा उल्लेख गरेरै भनेका छन्। टर्कले अन्तर्राष्ट्रिय कानुनको गम्भीर उल्लंघनको आरोपको सन्दर्भमा उचित हिसाबकिताबको लागि समेत आह्वान गरेका छन्। यद्यपि इजरायलले पछिल्ला दिनहरूमा संयुक्त राष्ट्र संघकै आदेशलाई उल्लंघन गरिरहेको छ। राष्ट्रसंघले प्यालेस्टिनी सशस्त्र समूहहरूले घनाबस्ती जनसंख्या भएको क्षेत्रबाट युद्ध छेडेको र अन्धाधुन्ध रूपमा प्रक्षेपण गरेको कारण मृत्युको संख्या अत्यधिक बढेको बताएको छ। इजरायली सेना आईडीएफले नागरिकका आवास र अन्य पूर्वाधार ध्वस्त पारेकोले धेरैलाई घाइते बनाएको, विस्थापित गरेको, भोकमरीमा पारेको र स्वास्थ्य सेवाबाट बञ्चित गरेको बताएको छ। इजरायल हमास युद्धका क्रममा गाजामा मात्रै ४३ हजार ३ सयभन्दा बढीको मृत्यु, १९ हजारभन्दा बढी बालबालिका, ११ हजार महिला मारिए १७५ जनाभन्दा बढी पत्रकार गाजामा मारिए इजरायली सेना आईडीएफद्वारा हमाससँगै लेबनानी लडाकु समूह हिजबुल्लाहलाई लक्षित गरी आक्रमण इजरायली सेना लेबनान प्रवेश गरेलगत्तै इरानद्वारा इजरायलमा १ सय ८० वटा क्षेप्यास्त्र प्रहार इरानले खोजिरहेको छ, रूसको साथ साउदी अरेबिया, कतार र यूएईलगायत धेरै मुस्लिम देश पहिलेदेखि नै हमासबाट आफूलाई टाढा राखेको कतारद्वारा कुनै पनि समूहलाई सहयोग गर्न नसक्ने घोषणा इजरायल वा अमेरिकासँग युद्ध भएमा यस क्षेत्रका जल, स्थल र आकाशको प्रयोग गर्न नदिन इरानको अनुरोध २० औं शताब्दीको मध्यदेखि मध्यपूर्व अस्थिरताको केन्द्रविन्दु। मध्यपूर्व युद्धको कारण मध्यपूर्व विभिन्न राष्ट्रहरू मिलेर बनेको जातीय र सांस्कृतिक रूपमा विविध क्षेत्र हो। अरबी सबैभन्दा व्यापक रूपमा बोलिने भाषा हो र इस्लाम मध्यपूर्वमा सबैभन्दा व्यापक रूपमा अभ्यास गरिएको धर्म हो। मध्यपूर्व तीन धर्महरूको जन्मस्थान थियो। यहुदी, ईसाइ र इस्लाम। यस क्षेत्रमा प्रचलित सबैभन्दा ठूलो धर्म इस्लाम हो। इस्लामका दुई प्रमुख धारहरू छन्, सुन्नी र सिया। यस क्षेत्रमा ८५ प्रतिशत जनसंख्या सहित सुन्नीहरूको ठूलो बहुमत छ। इरानमा सिया जनसंख्या छ। शिया इस्लाम सिरिया, लेबनान, यमन र इराकमा प्रभावशाली तर अल्पसंख्यक। धर्मको प्रारम्भिक विकासदेखि नै यी देश र छिमेकीहरूबीच अन्तरइस्लामिक प्रतिद्वन्द्वी र द्वन्द्व विद्यमान छन्। यहाँ जातीय र ऐतिहासिक जनजाति भिन्नताहरू छन् जसले गर्दा सांस्कृतिक तनावले युद्धको स्थितिलाई बढाउँछ। कतिपय देशहरूमा सरिया कानुनको प्रयोग हुने गरेको छ। मध्यपूर्व शब्द दोस्रो विश्वयुद्धपछि सामान्य प्रयोगमा आयो। यो पहिले पश्चिम एसिया र उत्तर अफ्रिकाका अरब राज्यहरू भनेर चिनिन्थ्यो। जसमा अरबलीगका सदस्यहरू र इरान, इजरायल, इजिप्टका गैरअरब राज्यहरू र टर्की थिए। अरब लिगले सदस्य राष्ट्रहरूको बारेमा निर्णय गर्छ। धेरैजसो आधुनिक मध्यपूर्व पहिले ओटोमन साम्राज्यको हिस्सा थियो। फलस्वरूप अरब राष्ट्रवादको प्रतिक्रियामा यी राष्ट्रहरू आफैंले युद्ध निम्त्याएका थिए। आदिवासी र धार्मिक पहिचानहरूले यस क्षेत्रमा द्वन्द्व सिर्जना गर्न मलजल गर्छन। पश्चिमाहरूले मध्यपूर्वको युद्ध इस्लामिक विचारधाराको परिणामको रूपमा मध्यपूर्वलाई आतंककारीहरूको क्षेत्रको रूपमा पनि व्याख्या गर्छन्। तर, यो सत्य होइन। यस क्षेत्रमा सक्रिय चरमपन्थीहरूको साना समूहहरू भए तापनि यसले जनसंख्याको एक सानो समूहलाई मात्र प्रतिनिधित्व गर्छ। त्यहाँ राजनीतिक इस्लामको बढ्दो संख्या भएको छ। तर, यो केवल परम्परागत सोच र धेरैले यसलाई इन्कार गरेका छन्। यो प्रायः व्यक्तिगत र राजनीतिक दुवै तहमा अपमानको (इगो) स्तरसँग सम्बन्धित छ। किनभने त्यहाँको शासनहरूमा प्रत्यक्ष विदेशी हस्तक्षेप देखिन्छ। सशस्त्र समूहको बिगबिगी २० औं शताब्दीको मध्यदेखि मध्यपूर्व अस्थिरताको केन्द्रविन्दु भयो। त्यस यता इजरायलले युद्धमा संलग्न भएको हमास र हिजबुल्लाह जस्ता सशस्त्र समूहहरूको सामना गरिरहेको छ। इजरायलले १९४८ र १९७३ को बीचमा इजिप्ट, सिरिया र जोर्डन लगायत अरब छिमेकीहरूसँग चारवटा ठूला युद्धहरू लडेको छ। तर, १९६० मा प्यालेस्टाइन लिबरेसन अर्गनाइजेसनको स्थापना भएदेखि यसले शसस्त्र समूहहरूबाट बढ्दो चुनौतीहरूको सामना गरिरहेको छ। लेबनानमा हिजबुल्लाह, प्यालेस्टाइन क्षेत्रहरूमा हमास र हुथीहरू पनि समावेश छन्। ती समूहहरू १९८० को दशकमा प्रमुख सैन्य शक्ति बने। त्यसपछि १९९० र २००० को दशकमा प्रभावशाली राजनीतिक दलहरूमा विकसित भए। अहिले २१ औं शताब्दीमा तिनीहरू इजरायलको लागि सबैभन्दा खतरा भएका छन्। इजरायल प्यालिस्टाइन भूमिलाई पूर्णत आफ्नो नियन्त्रणमा लिन चाहन्छ भने युद्ध लडिरहेका समूहहरू अरब भूमिबाट इजरायल बिलिन भएको हेर्न चाहन्छन। जुन प्रायःअब असम्भब जस्तै हो। सन् १९८२ मा इजरायलले लेबनानमा आक्रमण गरेर गाजा र वेस्ट बैंकको कब्जामा लिएको इलाकामा प्यालेस्टिनी र इजरायलबीचको तनाव झन् गहिरिँदै गयो। गाजामा इजरायली सैन्य ट्रकले चार प्यालेस्टाइनीको हत्या गरेपछि पहिलो युद्ध १९८७ मा सुरु भयो र १९९३ सम्म चल्यो। यही झगडाले हमासलाई जन्म दियो र एक इस्लामवादी आन्दोलन जसले प्यालेस्टाइन आन्दोलनको लक्ष्यहरू परिवर्तन गर्यो। यसले आफ्नो उद्देश्य स्पस्ट पारेको छ कि प्यालेस्टिनी प्रश्नको उत्तर जिहाद (धार्मिक युद्ध) बाहेक कुनै समाधान छैन। अन्य पहलहरू, प्रस्तावहरू र अन्तर्राष्ट्रिय सम्मेलनहरू सबै समयको बर्बादी र व्यर्थ प्रयासहरू हुन्। तर, इजरायल र पीएलओ बीचको १९९३ शान्ति सम्झौताको साथ पहिलो युद्द रोकियो। युद्ध त रोकियो तर यसले यस क्षेत्रलाई दीर्घकालीन समाधान दिएन। बरु यसले मध्यपूर्व मात्र नभएर संसारलाई ध्रुवीकृत गर्यो। मध्यपूर्वमा कहाँ कति नेपाली श्रमिक इजरायल : १५ हजारलेबनान : १ हजार ५ सययूएई : ६ लाखसाउदी : ४ लाखकतार : ४ लाखकुवेत : १ लाखओमन : १ लाखबहराइन : २५ हजार(भिजिट भिसा र लुकिछिपी आउनेको संख्या अझै धेरै रहेको अनुमान) तेल उत्पादन र विश्व अर्थतन्त्र बिगतका मध्यपूर्वी द्वन्द्वहरू मुख्यतयः आन्तरिक गृहयुद्धहरू नै हुन्। मध्यपूर्वी द्वन्द्वको अवस्था हेर्दा जातीय प्रभुत्व र शासनको प्रकार महत्वपूर्ण भएको बुझ्न सकिन्छ। अमेरिका र पश्चिमा अन्य राष्ट्रहरूसँग यस क्षेत्रको अत्यावश्यक ऊर्जा स्रोतको आपूर्तिसँगै जटिल भूराजनीतिक सम्बन्ध छ। यसले विश्व राजनीतिमा मुख्य खेलाडीहरूलाई क्षेत्रभरि तनाव र द्वन्द्वहरूमा हस्तक्षेप गर्न आकर्षित गर्दछ। मध्यपूर्वको तेल पूर्वाधारमा भएको क्षतिले विश्वको तेल उत्पादन र विस्तारमा विश्वव्यापी अर्थतन्त्रमा ठूलो विश्वव्यापी प्रभाव पार्नेछ। त्यतिबेलाको स्थानीय द्वन्द्वलाई कम गर्ने प्रयासमा अमेरिका र बेलायतले सन् २००३ मा इराकमा आक्रमण गरे। देशहरूले आर्थिक र सैन्य क्षमताहरूमा उतारचढाव र मन्दीको अनुभव गर्छन् जसले द्वन्द्वमा उनीहरूको स्थितिलाई फाइदा वा कमजोर बनाउँछ। १९८० मा इरानमा बगदादको आक्रमणले इराकी शक्ति बढायो। तर, इरानी र साउदी शक्तिलाई घटायो। जसले १९९० मा इराकले कुवेतमाथि आक्रमण गर्यो। सन् २०११ मा उर्लिएको अरब क्रान्तिको उभारलाई पश्चिमाहरूले आफ्नो र बिरानो छुट्ट्याउने क्रान्तिका रूपमा उपयोग गरेको देखिन्छ। इजरायलले अरब क्षेत्रमा प्रभाव कायम राख्न अमेरिकालाई सहयोग गर्छ। यसैलाई विवादको प्रमुख कारकाका रूपमा हेरिन्छ। जसको मारमा प्यालिस्टाइनी जनता परेका छन्। कालखण्डमा उनीहरूले आफ्नो भूमि गुमाए। परिवार गुमाए। देश र संस्कृति गुमाए। पहिचान गुमाउँदै छन्। ताजा पानीमा पहुँचको लडाइँ ग्लोबल वार्मिङको खतरा बढ्दै गएपछि धेरैले ताजा पानीमा पहुँच र पहुँचको अभावमा मध्यपूर्वमा अर्को द्वन्द्व उत्पन्न हुने विश्वास गर्छन्। मध्यपूर्वमा ताजा पानी प्रायः नदीहरूबाट आउँछ। २०२१ को गर्मीमा तापक्रम ५० डिग्रीभन्दा माथि पुग्दा यस क्षेत्रका धेरै नदीले आफ्नो वार्षिक प्रवाहको आधा मात्रा गुमाए। क्षतिको एक कारण बेसिनहरूमा बाँधहरू निर्माण गर्नु हो। जसले वाष्पीकरण दर बढाउँछ। बाँधहरूको निर्माणले पानीमा पहुँच घटाउने मात्र होइन, यसले भूराजनीतिक तनाव बढाउने क्षमता पनि राख्छ। किनभने तिनीहरूलाई एक देशले अर्को देशबाट पानीको पहुँचमा अवरोध गर्ने र तिनीहरूको सही आपूर्ति प्रयोग गर्ने सक्रिय तरिकाको रूपमा हेर्न सकिन्छ। एक भारी विवादित क्षेत्र टाइग्रिस र युफ्रेटिस नदीहरू हुन्। विश्वका कमैले बुझेका अर्को उदाहरण इजरायलप्यालेस्टाइन द्वन्द्व हो, जहाँ गाजाको जोर्डन नदीको नियन्त्रणलाई मुख्य रूपमा हेरिएको छ। ट्रम्पको उदय र युद्धमा पर्ने प्रभाव मध्यपूर्वमा मानबसंहार युद्ध चलिरहेको बेला अमेरिकामा ४७ औं राष्ट्रपतिको रूपमा डोनाल्ड ट्रम्प निर्वाचित भएका छन्। ट्रम्पको उदयपछि मध्यपूर्वको युद्ध कुन दिशामा जान्छ भनेर चासोको साथ हेरिएको छ। चुनावी भाषणहरूमा ट्रम्पले आफूले मध्यपूर्वमा शान्ति ल्याउने वाचा गरेका थिए। विभिन्न मञ्चहरूमा ट्रम्पले मध्यपूर्वमा शान्ति ल्याउने तथा गाजामा इजरायलहमास युद्ध र लेबनानमा इजरायलहिजबुल्लाह युद्ध अन्त्य गर्ने घोषणा गरेका थिए। उनले बारम्बार भनेका छन्, यदि म वर्तमान राष्ट्रपति जो बाइडेनको सट्टा सत्तामा भएको भए हमास समूहलाई आर्थिक सहयोग गर्ने इरानले इजरायलमा आक्रमण गर्ने थिएन। यसलाई समाप्त गरौं र शान्तिमा फर्कौं। मानिसहरूको हत्या रोकौं। ट्रम्पले अप्रिलमा रूढीवादी रेडियो होस्ट ह्यू हेविटसँगको अन्तर्वार्तामा गाजाको द्वन्द्वको बारेमा भनेका छन्। इजरायलका प्रधानमन्त्री बेन्जामिन नेतान्याहुले ट्रम्पलाई इजरायलको सबैभन्दा राम्रो मित्र भनेका छन्। ह्वाइट हाउसमा ट्रम्पले इजरायलको राजधानीको रूपमा जेरुसेलमलाई नामाकरण गर्दै अमेरिकी दूतावासलाई तेल अवीवबाट त्यहाँ सार्ने निर्णय गरेका थिए। साथै, इजरायल समर्थक नीतिहरू लागू गरेर ट्रम्पले इजराइलको मन जितेका थिए। ट्रम्पले चुनावी अभियानका क्रममा गाजा युद्ध अन्त्य होस् भन्ने आफूले चाहेको बताएका थिए। उनको हमाससँग सम्पर्क भएका प्रमुख अरब देशका नेताहरूसँग राम्रो सम्बन्ध रहेको इतिहास पनि छ। तर, यो स्पष्ट छैन कि, इजरायली नेतृत्वको लागि बलियो समर्थन देखाउने गरेका ट्रम्पले कसरी आफूलाई सक्षम साबित गर्नेछन् र युद्धलाई अन्त्य गर्न कोसिस गर्ने छन् ? हेर्न बाँकी छ। ट्रम्पका सहयोगीहरूले संकटको बीचमा कसरी मध्यपूर्वको कूटनीतिक सन्तुलन कायम गर्छन् र कस्तो भूमिका खेल्छन् भन्ने स्पष्ट पारेका छैनन्। मध्यपूर्वमा नेपाली मध्यपूर्वमा २० लाखको हाराहारीमा नेपाली श्रमिक कार्यरत छन्। प्रत्यक्ष युद्धमा होमिएको इजरायलमा १५ हजार र लेबनानमा १५ सय नेपाली कार्यरत रहेको अनुमान छ। प्यालिस्टाइनी क्षेत्रमा नेपालीहरू छैनन्। यही क्षेत्रमा युद्धले बिकराल रूप लिइहाले पनि उनीहरूको उद्धार गर्न नेपाल सरकारलाई हम्मेहम्मे नै पर्ने छ। द्वन्द्वग्रस्त क्षेत्रबाट केही सय नेपालीहरूलाई उद्धार गर्न छिमेकी देश भारतको मुख ताक्नु परेको अवस्थामा यूद्दको स्वरुप फेरिएर पूरै मध्यपूर्वमा अशान्ति मच्चिएको अवस्थामा २० लाख नेपालीको उद्धार प्रायः असम्भव छ। सरकारले यो विषयलाई गम्भीरतापूर्वक लिएको देखिँदैन। त्यस क्षेत्रका नेपालीहरूका प्रतिनिधि र सरोकारवालाहरूसँग छलफल र संवाद पनि गरेको छैन। गैरआवासीय नेपाली संघका निवर्तमान उपाध्यक्ष तथा एनआरएन अभियन्ता डिबी क्षेत्रीले आफू र आफ्नो संस्थाले नेपाल सरकारलाई यसबारे सजग गराएको दाबी गरे। क्षेत्रीले अहिलेसम्म नेपालीहरू सुरक्षित रहेको र तत्काल उद्धार गर्नुपर्ने अवस्था नरहेको बताए।"
उपनिर्वाचनमा केन्द्रित हुन एमालेको निर्देशन,"काठमाडौं : एमालेले पार्टी पंक्तिलाई मंसिर १६ गते हुने स्थानीय तहको उपनिर्वाचनमा केन्द्रित हुन निर्देशन दिएको छ । शनिबार बसेको सचिवालय बैठकले निर्वाचनका लागि सिफारिस भई आएका पार्टीका उम्मेदवारको नाम पनि अनुमोदन गरेको छ । निर्णय भईआएका उम्मेदवारहरूको नाम अनुमोदन गर्ने काम गरेको छ र सिंगो पार्टी पंक्तिलाई निर्वाचनमा एमालेको विजयीका निम्ति सम्पूर्ण सामथ्र्यका साथ परिचालन हुन आह्वान पनि गरेको छ, बैठकपछि एमालेका उपमहासचिव प्रदीप ज्ञवालीले भने । स्थानीय तह उपनिर्वाचनमा सत्ता सहयात्री दलसँग पनि स्वस्थ प्रतिस्पर्धा हुने ज्ञवालीले जानकारी दिए । उनले गठबन्धन गर्ने विषयमा कुनै छलफल नभएको बताए । चुनावी गठबन्धन गर्ने विषयमा छलफल भएको छैन । एमालेले एक्लै उपनिर्वाचन लड्छ । सत्ता साझेदार दलसँग स्वच्छ प्रतिस्पर्धा गर्छ, ज्ञवालीले भने । बैठकले उम्मेदवारहरूको टुंगोसमेत लगाएको उनको भनाइ छ । उनका अनुसार कीर्तिपुरको प्रमुखमा डा सुरेन्द्र मानन्धर, ग्रामथान गाउँपालिकाको अध्यक्षमा तुल्सीराम विश्वास, नलगाड नगरपालिकाका उपप्रमुखमा सुनिता बोहोरा, स्वामीकार्तिक खापर गाउँपालिकाका उपाध्यक्षमा सुलोचना कुमारी भण्डारी बोहोरा, सर्केगाड गाउँपालिकाको उपाध्यक्षमा जाना शाही, गौरीशंकर गाउँपालिकाको उपाध्यक्षमा उमालुंगेली शेर्पा र पुथाउत्तरगंगा गाउँपालिकाको उपाध्यक्षमा केशकुमारी तुलाचन उम्मेदवार छन् । उम्मेदवार टुंगिन बाँकी दैलेखको महाबु गाउँपालिकाको अध्यक्षबारे निर्णय लिने अधिकार सचिवालयले प्रदेश कमिटीलाई दिएको छ । आगामी मंसिर १६ मा ४४ स्थानमा उपनिर्वाचन हुन गइरहेको छ । निर्वाचनमा स्थानीय आवश्यकताको आधारमा राजनीतिक दलहरूसँग सहकार्य हुनसक्ने उनले बताए । बैठकमा अन्तर्राष्ट्रिय परिस्थितिमा आएका नयाँ घटनाक्रम र त्यसले नेपालमा पार्ने अनुकूलता र चुनौतीका विषयमा पनि बैठकमा समीक्षा भएको उनले जानकारी दिए । बदलिँदो अन्तर्राष्ट्रिय घटनाक्रमलाई ध्यानमा राखी राष्ट्रिय हितलाई केन्द्रमा राखेर दुवै छिमेकीसँग सन्तुलित, असल र राष्ट्रिय हितको सम्बन्धलाई अघि बढाउन सरकारलाई बैठकले सुझाव दिएको ज्ञवालीले बताए । ज्ञवालीले प्रधानमन्त्री केपी शर्मा ओलीले चीन भ्रमण चिनियाँ राष्ट्रपति नेपाल आउँदा भएका भएका समझदारी कार्यान्वयमा केन्द्रित हुने बताए । सचिवालय बैठकपछि उनले भने, प्रधानमन्त्रीको छोटो भ्रमण हुन्छ, भ्रमणका क्रममा विगतमा चिनियाँ राष्ट्रपति नेपाल भ्रमण आउँदाखेरि भएको समझदारी र नेपालका प्रधानमन्त्री र राष्ट्रपति चीन भ्रमणमा जाँदाको समझदारी कार्यान्वयनमै हाम्रो जोड हुन्छ । नेपालको राष्ट्रिय हित हुने गरी प्रधानमन्त्रीको भ्रमण सफल पार्न दुई दलीय संयन्त्रले काम गर्ने बताए । बैठकले सरकारको चार महिने कार्यकालको समीक्षा पनि गरेको उनले बताए । सरकारको कामलाई अझ प्रभावकारी बनाउन बनेको दुई दलीय संयन्त्रको बारेमा पनि बैठकमा छलफल भएको छ । दुई दलको बिचमा निरन्तर संवाद र सहमतिका लागि सो कार्यदल बनेको उनले जानकारी दिए । कांग्रेससँगको गठबन्धनबीचको समझदारीलाई अझ प्रगाढ बनाएर लैजाने विषयमा छलफल भएको बैठकपछि एमाले उपमहासचिव ज्ञवालीले जानकारी दिए । उनले भने, बैठकमा सरकारको चार महिने कार्यकालको समीक्षा गरेका छौं । सरकारले आधाभूत रूपमा ठीक ढंगले काम गर्दै अघि बढिरहेको निष्कर्ष छ । दुई राजनीतिक दलबीच समझदारीलाई प्रगाढ बनाउन र काममा अझै बढी समन्वय ल्याउनका निम्ति विश्वासको वातावरणलाई सुदृढ गर्दै लैजाने कुरामा छलफल भएको छ ।"
पर्यटन प्रवर्द्धन गर्न भोजपुरमा चिया खेती विस्तार,"भोजपुर : पर्यटन प्रवर्द्धन र स्थानीय आयस्तरमा सुधार गर्ने उद्देश्यले आमचोक गाउँपालिकाले पर्यटकीय क्षेत्रमा चिया खेतीको विस्तार थालेको छ। पर्यटकीय प्रचुर सम्भावना बोकेका १४ रोपनीबराबरको क्षेत्रलाई हरियाली बनाउँदै आयस्तरमा जोड्न गाउँपालिकाले चिया खेती विस्तार थालेको हो। खाली खुला खर्क क्षेत्रहरूको जमिन सदुपयोग गर्दै पर्यटकीय प्रबद्र्धन गर्न गाउँपालिकाले २०७४७५ बाटै योजनाबद्ध रूपमा चिया खेती विस्तार गरिरहेको छ। हालसम्म चिया खेती विस्तारको लागि गाउँपालिकाले ४ करोड ५० लाखबराबरको लगानी गरिसकेको गाउँपालिका अध्यक्ष अशोक राईले बताए। चियाखेतीका लागि उपयुक्त हावापानी रहेको गाउँपालिका क्षेत्रभित्रका वडा नं १, २, ३ र ६ मा खेती विस्तार गरिएको अध्यक्ष राईले सुनाए। उक्त क्षेत्रहरूमा प्रशस्त खाली जमिनसँगै पर्यटनको राम्रो सम्भावना रहेकाले गाउँपालिकाले दीर्घकालीन योजनाका साथ चियाखेती विस्तारमा जोड दिएको उनले बताए। गाउँपालिकाले ६ वर्षअघिदेखि नै सम्भावित खाली क्षेत्रहरूमा योजनाबद्ध रूपमा चिया खेती विस्तार गरिरहेको छ, अध्यक्ष राईले भने, यहाँका खाली जमिनको सदुपयोग गर्दै आयस्तरमा सुधारसँगै पर्यटनको विकास गर्ने लक्ष्यले काम गरिरहेका छौं। हालसम्म करिब १ हजार ४ सय रोपनी खालीखर्क क्षेत्रमा चियाखेती विस्तार भइसकेको अवस्था छ। गाउँपालिकाको उच्च भेगहरूमा धेरै खाली चौर, खर्क क्षेत्रहरू रहेकाले यहाँ चियाखेतीका लागि राम्रो सम्भावना रहेको उनको ठम्याइँ छ। गाउँपालिकासँगै स्थानीयलाई पनि आफ्ना निजी खाली जमिनमा चियाखेती विस्तारमा प्रोत्साहन गर्न कार्यक्रमहरू सञ्चालन गरिने उनले बताए। चियाखेतीको दृष्टिकोणले हाम्रो गाउँपालिकाका उच्च भेगहरू उत्तम छ, यहाँको हावापानी र भौगोलिक बनावट चियाखेतीका लागि प्रशस्त सम्भावना रहेका छन्, बालंखाका स्थानीय कृषक राजिनकुमार राईले भने, चियालाई पर्यटन र आयस्रोतको रूपमा स्थापित गराउन गाउँपालिकाले चियाखेती विस्तारमा जोड दिएको छ। यहाँका खाली निजी जमिनमा पनि खेती विस्तारमा हामी स्थानीयवासीलाई उत्प्रेरित गराउन प्रोत्साहनका कार्यक्रमहरू पनि गाउँपालिकाले सञ्चालन गरेको छ। स्थानीयको जनसहभागितामा सामूहिक रूपमै व्यवस्थित र प्रणालीगत रूपमा अघि बढाउन आमचोक चिया तथा कफी सहकारी गठन गरिएको छ। गाउँपालिकाले स्थानीयको आयस्तरको वर्गीकरण गरेर कमजोर आर्थिक क्षमता भएका स्थानीयलाई सेयरको व्यवस्थासमेत गरेको छ। वर्गीकरणमध्ये घ वर्गमा परेका गरिब तथा विपन्न परिवारलाई गाउँपालिकाले ९ हजार र स्वयं व्यक्तिले एक हजार गरी १० हजार बराबरको सेयर वितरण गरिएको गाउँपालिका अध्यक्ष राईले बताए। गाउँपालिकाको तथ्यांकअनुसार प्रभावित क्षेत्रका अति विपन्न एक हजार एक सय ६३ परिवारलाई सेयर वितरण गरिएको छ। आमचोक गाउँपालिकाले ऐन निर्माण गरेरै चिया विकास संस्था सञ्चालन गर्ने उनले बताए। सो संस्थाले गाउँपालिकाको मातहातमा रहेर आगामी दिनहरूमा चिया र कफीको क्षेत्रको बृहत्तर रूपमा थप काम गर्ने उनको भनाइ छ। उत्पादित चियाको प्रशोधन गर्न वडा नं २ मा चिया कारखाना स्थापना भइरहेको प्रमुख प्रशासकीय अधिकृत धनकुमार राईले बताए। गाउँपालिकाको ४५ लाख र कोशी प्रदेश सरकारको १ करोड लागतमा निर्माणाधीन प्रशोधन केन्द्र निर्माणको काम अन्तिम चरणमा रहेको गाउँपालिकाले जनाएको छ। गाउँपालिका क्षेत्रको चिया खेतीको सम्भावनालाई मूर्तरूप दिन बृहत् रूपमा चिया खेती विस्तारको काम भइरहेको छ, प्रशासकीय अधिकृत राईले भने, उत्पादित चियाको प्रशोधनको लागि कारखाना निर्माणको काम पनि अन्तिम चरणमा पुगेको छ। पछिल्लो समयमा गाउँपालिकाले आफ्नै चिया नर्सरी स्थापना गरेर खेती विस्तार गरिरहेको छ। यसबाट स्थानीयलाई रोजगारीसमेत प्राप्त भइरहेको अवस्था छ। दीर्घकालीन सोचका साथ चियाखेती विस्तार तथा उत्पादित चियाको बजारीकरणसँगै थप व्यवस्थापन गर्ने काम भइरहेको गाउँपालिकाले जनाएको छ। चिया नर्सरीमा आउँदो सिजनमा रोप्नका लागि करिब पाँच लाख बिरुवा उत्पादन भइरहेको प्रशासकीय अधिकृत राईले जानकारी दिए। चियासँगै कफी खेती विस्तारको लागि समेत काम भइरहेको उनले बताए। कफीको नर्सरी स्थापना गरेर विस्तारको काम भइरहेको उनले बताए।"
कर्णालीमा ८ पदका लागि हुँदैछ उपनिर्वाचन,"दैलेख : आगामी मंसिर १६ गते उपनिर्वाचन हुँदै छ । विभिन्न कारणले स्थानीय तहमा रिक्त पदका लागि उपनिर्वाचन हुन लागेको हो । निर्वाचन आयोगका अनुसार कर्णालीमा ८ पदका लागि निर्वाचन हुँदै छ । गाउँपालिका अध्यक्ष एक, नगरपालिकाका उपप्रमुख एक, गाउँपालिका उपाध्यक्ष एक र वडाध्यक्ष पाँच गरी ८ पदमा निर्वाचन हुने आयोगले जनाएको छ । दैलेखको महाबु गाउँपालिका अध्यक्ष लछुमन गुरुङको निधन भएपछि यहाँ उपनिर्वाचन हुन लागेको हो । २०७९ मा सम्पन्न स्थानीय तह निर्वाचनमा यहाँ नेपाली काँग्रेसका गुरुङ दुई हजार ९ सय ७९ मतसहित निर्वाचित भएका थिए । उनका प्रतिस्पर्धी नेकपा एमालेका हरिप्रसाद उपाध्यायले दुई हजार पाँच सय १९ र नेकपा एकीकृत समाजवादीका जंगबहादुर शाहीले दुई हजार दुई सय ६८ मत पाएका थिए । दैलेखकै दुल्लु नगरपालिका१३ वडाध्यक्ष पदका लागि पनि निर्वाचन हुँदै छ । वडाध्यक्ष विर्खबहादुर शाहीको निधन भएपछि यहाँ उपनिर्वाचन हुन लागेको हो । शाही नेकपा एमालेबाट वडाध्यक्षमा निर्वाचित भएका थिए । यस्तै जाजरकोटको नलगाड नगरपालिका उपप्रमुख पदका लागि पनि निर्वाचन हुँदै छ । नेपाली काँग्रेसबाट उपप्रमुखमा निर्वाचित सरिता सिंहको निधनपछि यहाँ उपनिर्वाचन हुन लागेको निर्वाचन आयोगले जनाएको छ । जाजरकोटकै कुसे गाउँपालिका७ को वडाध्यक्ष पदका लागि पनि निर्वाचन हुँदै छ । वडाध्यक्ष मनबहादुर घर्तीको निधनपछि उक्त पद रिक्त थियो । नेकपा माओवादी केन्द्रबाट उम्मेदवार बनेका घर्ती तीन सय ८० मतसहित निर्वाचित भएका थिए । हुम्लाको सर्केगाड गाउँपालिकाको उपाध्यक्ष पदका लागि उपनिर्वाचन हुँदै छ । स्थानीय तह निर्वाचनमा नेकपा माओवादी केन्द्रबाट उपाध्यक्षको उम्मेदवार बनेका चन्द्र सिंह कार्कीको गाडी दुर्घटनामा परी निधन भएको थियो । कार्की तीन हजार दुई सय ६९ मतसहित निर्वाचित भएका थिए । यस्तै कालीकोटको तिलागुफा नगरपालिका४ का वडाध्यक्ष बद्रीबहादुर पन्तको निधन भएपछि उपनिर्वाचन हुँदै छ । स्थानीय तह निर्वाचनमा नेपाली काँग्रेसबाट उम्मेदवार बनेका पन्त पाँच सय चार मतसहित निर्वाचित भएका थिए । डोल्पाको त्रिपुरासुन्दरी नगरपालिका५ का वडाध्यक्ष पद पनि रिक्त छ । वडाध्यक्ष नन्दलाल रोकाको निधन भएपछि यहाँ उपनिर्वाचन हुन लागेको हो । रोका नेकपा एमालेको तर्फबाट एक सय ८ मतसहित वडाध्यक्षमा निर्वाचित भएका थिए । निर्वाचन आयोगका अनुसार रुकुमपश्चिमको सानीभेरी गाउँपालिका५ वडाध्यक्ष पदका लागि पनि उपनिर्वाचन हुँदै छ । २०७९ मा कांग्रेसबाट निर्वाचित भएका अलबहादुर खत्रीको जन्डिसका कारण निधन भएको थियो । खत्रीले चार सय ६२ मत प्राप्त गरी माओवादीका तीर्थबहादुर खत्रीलाई पराजित गरेका थिए । उम्मेदवार टुंग्याउँदै दलहरू उपनिर्वाचनको मिति नजिकिएसँगै दलहरूले मतदाता रिझाउन गाउँ पसेका छन् । दलहरू पार्टीका मतदाता भेटघाटमा सक्रिय बनेका छन् । योसँगै दलहरूले उम्मेदवारको टुंगो लगाउन थालेका छन् । दैलेखको महाबु गाउँपालिकाको अध्यक्ष पदका लागि हुने उपनिर्वाचनका लागि नेपाली काँग्रेसले उम्मेदवारको टुंगो लगाएको छ । कांग्रेसले नेता झलकबहादुर भण्डारीलाई उम्मेदवार बनाएको छ । नेपाली कांग्रेस जिल्ला कार्यसमिति बैठकले महाबु गाउँपालिकाको अध्यक्ष पदका लागि पार्टीका तर्फबाट झलकबहादुर भण्डारीको नाम टुंग्याएको सभापति मणिराम रेग्मीले जानकारी दिए । दुल्लु नगरपालिका१३ को वडाध्यक्षका लागि रेशमबहादुर शाहीलाई उम्मेदवार बनाउने निर्णय भएको सभापति रेग्मीले बताए । यस्तै नेकपा एकीकृत समाजवादीले जंगबहादुर शाहीको नाम टुंग्याएको छ । समाजवादीका तर्फबाट महाबु गाउँपालिका अध्यक्षका लागि जंगबहादुर शाहीको नाम टुंग्याइएको अध्यक्ष मयाराम अधिकारीले बताए । अन्य दलहरूले समेत उम्मेदवारको टुंगो लगाउने गरि छलफल चलाएका छन् । एमाले दैलेखका अध्यक्ष सूर्यबहादुर शाहीले उपनिर्वाचनका लागि उम्मेदवार टुंग्याउन पालिका कमिटीबाट आएका नामहरूलाई प्रदेश कमिटीमा पठाएको बताए ।"
ओलीमाथि प्रचण्डको आशंका : आफ्नो कुर्सी बचाउन एसपीपी सम्झौता गर्नसक्छन्,"काठमाडौं : नेकपा माओवादी केन्द्रका अध्यक्ष पुष्प कमल दाहाल प्रचण्डले केपी ओली नेतृत्वको सरकारले स्टेट पार्टनरसिप प्रोग्राम (एसपीपी) सम्झौता अगाडि बढाउन सक्ने भन्दै त्यसतर्फ सचेत हुन आग्रह गरका छन्। प्रेस सेन्टर नेपालले मकवानपुरमा आयोजित पत्रकार सम्मेलनमा बोल्दै पूर्वप्रधानमन्त्री समेत रहेका प्रचण्डले एसपीपीलाई प्रधानमन्त्री ओलीले अघिल्लो पटक सैद्धान्तिक सहमति दिइसकेको बताउँदै अगाडि बढ्नेमा आशंका व्यक्त गरेका हुन्। 'एसपीपीलाई अहिलेका प्रधानमन्त्रीजीले अघिल्लो पटक नै सैद्धान्तक सहमति दिइसकेको कुरा अमेरिकन मिडियाहरुमा आइसकेको छ। अमेरिकन सरकारले त्यसलाई आधिकारिक रुपले पनि भनि सकेको छ। यो गम्भीर चिन्ताको विषय छ। यसकारण यो सरकार नेपालको राष्ट्रिय स्वाधिनताको सौदाबाजी गर्ने,आफ्नो कुर्सी बचाउनका लागि राष्ट्रप्रति घात गर्नेतिर अगाडि बढ्ने त होइन ? सैद्धान्तिक सहमति आफै पनि गम्भीर विषय हो। त्यसमा अब सम्झौता गर्नेतिर जाने हो भन्ने स्थिति छ,'उनले भने। उनले यस्ता विषयहरूमा जनतालाई सुसूचित गराउने र सतर्क गराउन आवश्यक रहेको बताए। अध्यक्ष प्रचण्डले अहिलेको सरकारले जनताको पक्षमा काम नगरेको जिकिर गरे। अहिले सरकारको १०० दिन वितिसकेको । राम्रो काम भइरहेको छैन भन्ने कुरा सबै नेपाली जनताले बुझेका छन्,'उनले भने,' राम्रामाथि आक्रमण र नराम्रोको रक्षा गर्नतिर सरकार गएको हो कि भन्ने सबैलाई लागेको छ।' उनले ओली नेतृत्व गठबन्धन सरकार विचौलियाहरूको पहलमा भएको र विचौलियाकै पक्षमा काम गर्ने आरोप लगाए। उनले भने,'प्रधानमन्त्री केपी शर्मा ओली स्वयंमले जसकामाथि अदालतमा मुद्दा छ त्यस्ता व्यवसायीको दानका नाममा लिएको कुरा भ्रष्टाचार नै हो। करेक्सन गर्नुको सट्टा पुष्टि गर्ने कोशिस गरेको छ। सरकार राष्ट्र र जनताको पक्षमा काम गर्नेभन्दा विचौलिया र त्यस खालका शक्तिका पक्षमा काम गर्ने खोजेको देखियो।' प्रचण्डले मन्त्री हुनका लागि सांसद हुनुपर्ने बाध्यात्मक अवस्था हटाउनका लागि निर्वाचन प्रणालीलाई सुधार गर्नुपर्ने बताए। उनले सरकार छाडेपछि माओवादी सहज अवस्थामा रहेको र जनतातर्फ फर्कने राम्रै अवसर प्राप्त भएको बताए। आफू नेतृत्वको सरकारले गरेका काम र उपलब्धीहरू जनतालाई जानकारी गर्दै पार्टीलाई बलियो बनाउन ध्यान केन्द्रीत गर्ने उनको भनाइ छ ।"
मन्त्रिपरिषद् बैठक जारी,काठमाडौं : मन्त्रिपरिषद् बैठक जारी छ। बालुवाटारमा केही बेरअघि मन्त्री परिषद् बैठक सुरू भएको प्रधानमन्त्रीको सचिवालय जनाएको छ।
मानव तस्करीको आरोपमा निवर्तमान कानुनमन्त्री अधिकारीको घरमा प्रहरीको छापा,"विराटनगर : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारीको विराटनगर महानगरपालिका२ स्थित घरमा सादा पोसाकका प्रहरीले आइतबार (आज) बिहानैदेखि घेरा हालिरहेका छन्। जिल्ला प्रहरी कार्यालय मोरङ र कोशी प्रदेश प्रहरी कार्यालय विराटनगरबाट खटिएका सादा पोसाकका प्रहरीले बिहानैदेखि घर घेरा हालेका हुन्। मोरङ प्रहरी प्रमुख एसपी नारायणप्रसाद चिमरिया पनि केही बेरअघि त्यहाँ पुगेका छन्। स्रोतका अनुसार उनलाई नियन्त्रणमा लिन प्रहरी खटिएको हो। मन्त्री अधिकारीले आफूविरुद्ध लागेको आरोपको अनुसन्धानमा प्रहरीलाई सहयोग गर्ने बताउँदै आएका छन्। उनी आजै दिउँसो १:५० बजेको यति एयरलाइन्सको जहाजमार्फत काठमाडौं जाने तयारीमा थिए। आफू अनुसन्धानमा सहयोग गर्न आएको र अनुसन्धानको दायरामा ल्याइयोस् भन्ने बेहोरको निवेदनसहित अधिकारी काठमाडौंस्थित प्रहरीको सम्पर्कमा जान लागेका थिए। तर, प्रहरीले बिहानैदेखि घरमा घेरा हालिरहेको छ, अधिकारीनिकट स्रोतले भन्यो। जापान भ्रमणमा जाने नाममा मानव तस्करी गरेको आरोप अधिकारीमाथि लागेको छ। तर, अहिलेसम्म विकसित घटनाक्रमले भने मानव तस्करीको जालोमा अधिकारी अन्जानमा परेको देखिन्छ। उनले जापानबाटै प्रहरी अधिकारीलाई सम्पर्क गरेर घटनाको जानकारी दिएका थिए। स्रोतका अनुसार अधिकारीलाई केहीबेरमा काठमाडौं लैजाने प्रहरीको तयारी छ। कोशी प्रदेशसभा सदस्यसमेत रहेका अधिकारीलाई अनुसन्धानको दायरामा ल्याउन चौतर्फी दबाब परेको थियो। यद्यपि, उनले आफू अनुसन्धानमा सहयोग गर्न सदैव तयार रहेको बताउँदै आएका छन्। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका हुन्। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो । तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ । नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ । तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। अधिकारी स्वयंले आफू गिरोहको चंगुलमा परेर जापान गएको भन्दै गल्ती स्वीकार गरिसकेका छन् । गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको उनको भनाइ छ। आफूलाई प्रयोग गरेर मानव तस्करी भएको थाहा पाएपछि जापान पुगेर कार्यक्रममै सहभागी नभइकन अधिकारी फर्किएका थिए। उनले अनुसन्धानमा सहयोग गर्नका लागि भन्दै गत बुधबार कोशी प्रदेशको आन्तरिक मामिला तथा कानुनमन्त्रीबाट राजीनामा दिए। सत्तारुढ नेकपा (एमाले)आवद्ध अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। जापान भ्रमण विवादपछि उनले पार्टीको जिम्मेवारीबाट समेत आफूलाई हटाउन माग गरेर निवेदन दिएका थिए। पार्टीले उनलाई तत्कालका लागि साधारण सदस्यबाट समेत शनिबार निलम्बन गरिसकेको छ।"
रास्वपाका कार्यकर्ताले सडक आन्दोलन गर्नुको कुनै तुक छैन : देउवा,"धनगढी : पूर्व प्रधानमन्त्री तथा नेपाली कांग्रेसका सभापति शेरबहादुर देउवाले रवि लामिछाने पक्राउ परेपछि राष्ट्रिय स्वतन्त्र पार्टीका कार्यकर्ताहरूले गरिरहेको सडक आन्दोलनको कुनै तुक नभएको बताएका छन् । एक साता लामो गृहक्षेत्रको भ्रमणका लागि आइतबार सुदूरपश्चिम आएका पूर्वप्रधानमन्त्री देउवाले धनगढी विमानस्थलमा पत्रकारसँग संक्षिप्त कुराकानी गर्दै यस्तो बताएका हुन् । उनले नेपाली कांग्रेसका नेताहरूको पनि छानविन भएको,प्रहरीले पक्राउ गरेको बताउँदै उनले मुद्दा परेका बेला पार्टीले अदालतमा विश्वास गरेको बताए । हाम्रा साथीहरूलाई पनि मुद्दा लागेको छ । पक्राउ परेका छन् । अदालतमा मुद्दा चलिरहेको छ । हामीले त कहिले होहल्ला गरेनौं, रास्वपाले पनि अदालतलाई विश्वास गर्नु पर्यो नि। अहिले मुद्दा अदालती प्रक्रिायामा छ,' देउवाले भने । उनले सत्ता गठबन्धनमा केही असमझदारी देखिएको चर्चा गलत भएको दावी गरे । सत्ता गठबन्धनमा कुनै असमझदारी र समस्या छैन । यो गठबन्धन २०८४ सम्म टिक्छ,'उनले भने । देउवा आजै गृहजिल्ला डडेल्धुरा जाने कार्यक्रम रहेको सचिवालयले जनाएको छ । देउवाले गृहजिल्लामा उग्रतारा जातमा सहभागी हुनेछन् । अन्य धार्मिक कार्यक्रम पनि सहभागी हुने सचिवालयले जनाएको छ ।"
पूर्वमन्त्री अधिकारीलाई २ दिन हिरासतमा राख्न अदालतको अनुमति,"काठमाडौं : कोशी प्रदेशका पूर्वमन्त्री लिलाबल्लभ अधिकारीलाई २ दिन हिरासतमा राख्ने जिल्ला अदालत काठमाडौंले अनुमति दिएको छ। मानव तस्करीको आरोप लगाएका अधिकारीलाई मोरङ प्रहरीले आइतबार उनकै निवासबाट पक्राउ गरी जहाजबाट काठमाडौं ल्याइएको हो। काठमाडौं ल्याएपछि जिल्ला प्रहरी परिसरले अधिकारीमाथि सरकारी कागजात कीर्ते र मानव तस्करीको आरोपमा अनुसन्धान गर्न हिरासतमा राख्नुपर्ने भन्दै जिल्ला अदालत काठमाडौंमा पेश गरेको थियो। अदालतले उनलाई २ दिन हिरासतमा राख्न अनुमति दिएको जिल्ला प्रहरी परिसरले जनाएको छ। नक्कली कागजात बनाएर जापान पुगेपछि डिपोर्ट भएका तीन जनाले जापान जान प्रतिव्यक्ति रु १० लाख बुझाएको प्रहरीको आरोप छ। कात्तिक १४ गते अधिकारीसँगै टोकियो विमानस्थलबाट खोटाङका ३६ वर्षीय दावा शेर्पा, खोटाङकै जनक राई र रसुवाका २२ वर्षीय कञ्चन देवकोटा डिपोर्ट भएका थिए। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका थिए। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो। तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। मन्त्रि भएकाले र आफैंले सूचना दिएकाले एयरपोर्टबाट फुत्किएपनि थप अनुसन्धानका लागि भन्दै प्रहरीले आज पक्राउ गरेको छ। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ। नक्कली परिचयपत्र प्रहरीले बरामद गरिसकेको छ। परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ। तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। आज पक्राउ परेपछि कोशीका पूर्वमन्त्री लिलाबल्लभ अधिकारीले प्रहरीको अनुसन्धानमा आफूले सहयोग गर्ने बताएका छन्। अधिकारीले मानव तस्करहरूले आफूलाई उपयोग गरी जापान भ्रमण गराउन खोजेको र आफूले नै सूचक भई मानव तस्करको गिरोहलाई पक्राउ गराउन सहयोग गरेको बताउँदै आएका छन्। प्रदेश र संघीय सरकारबाट अनुमति नलिई जापान भ्रमण गरेको र सो घटनामा मानव तस्करी गरेको आरोप लागेपछि अधिकारीले मन्त्रीबाट राजिनामा दिएका थिए। भ्रमण विवादमा परेपछि उनलाई नेकपा एमाले कोशी प्रदेश कमिटीले संगठित सदस्यबाट समेत निलम्बन गरिसकेको छ।"
"अबको व्यवस्थामा सांसदलाई होइन, विज्ञ समूहबाट मन्त्री बनाउनुपर्छ : प्रचण्ड","थाहानगर : नेकपा माओवादी केन्द्रका अध्यक्ष तथा पूर्व प्रधानमन्त्री पुष्पकमल दाहाल प्रचण्डले निर्वाचन प्रणालीको स्वरूप परिवर्तन गर्दै प्रत्यक्ष निर्वाचित कार्यकारी राष्ट्रपतिको व्यवस्था ल्याउनुपर्ने बताएका छन् । मकवानपुरको थाहा नगरपालिकास्थित बज्रबारहीमा भएको आइतबार पत्रकारहरुसँग कुराकानी गर्दै अध्यक्ष दाहालले देशमा स्थिरता कायम गर्न प्रत्यक्ष कार्यकारीमा जान संविधान संशोधन गर्न सकिने बताएका हुन् । नेपालको निर्वाचन प्रणाली र शासकीय स्वरुप परिवर्तन नभएसम्म देशमा स्थिर शासन र देशको विकास नहुने उनको भनाई छ । अबको व्यवस्थामा सांसदलाई मन्त्री बनाउने व्यवस्था हटाउनुपर्छ । विज्ञ समूहबाट मन्त्री बनाउनुपर्छ, उनले भने । अहिलेको सरकारले प्राप्त अधिकार र उपलब्धिलाई खोस्ने गरी संविधान संशोधन गर्न खोजेको देखिएको भन्दै प्रचण्डले माओवादीले उक्त अवस्था आउन नदिने बताए । सहकारी ठगीको विषयमा सरकारले राजनीतिक रूपमा प्रतिस्पर्धामा रहेको शक्तिलाई कमजोर बनाउने खेलमा सक्रिय भएको उनले आरोप लगाए । आफ्नो र पराईको व्यवहार नगरी ठगीको विषयमा सबै पक्षमा अनुसन्धान हुनुपर्ने दाहालको भनाइ छ ।"
पैसा नतिरेर लाइन काटिएका उद्योगहरूमा भोलि १२ बजेभित्रमा बिजुली जोड्ने मन्त्रिपरिषदको निर्णय,"काठमाडौं : पैसा नतिरेर लाइन काटिएका उद्योगहरूमा भोलि १२ बजेभित्रमा बिजुली जोड्ने मन्त्रिपरिषदले निर्णय गरेको छ। आइतबार बसेको मन्त्रिपरिषद बैठकले भोलि १२ बजेभित्रमा लाइन काटिएका उद्योगहरूमा बिजुली जोड्ने निर्णय गरेको हो। सरकारले दुई दर्जनभन्दा बढी उद्योगमा पैसा नतिरेको भन्दै बिजुलीको लाइन काटेको थियो। यस्तै मन्त्रिपरिषदले लाल आयोगले तयार गरेको प्रतिवेदन समेत सार्वजनिक गर्ने निर्णय गरेको एक मन्त्रीले बताए। सरकारले उद्योग व्यवसायी र नेपाल विद्युत प्राधिकरणबीच डेडिकेटेड ट्रंक लाइन सम्बन्धी विवाद समाधान गर्न पूर्व न्यायाधीश गिरिशचन्द्र लालको नेतृत्वमा आयोग गठन गरेको थियो। उक्त लाल आयोग सार्वजनिक नभएको भन्दै आलोचना भइरहेका बेला आइतबार बसेको मन्त्रिपरिषद बैठकले उक्त प्रतिवेदन कार्यान्वयनमा लैजाने गरी सार्वजनिक गरेको हो। डेडिकेटेड र ट्रंक लाइनवापतको उद्योगहरूबाट टीओडी मिटरअनुसार १५ दिन भित्रमा बक्यौता असुल गर्ने पनि मन्त्रिपरिषदले निर्णय गरेको छ। गत पुस २४ गते गठन भएको आयोगले गत वैशाख २३ गते मन्त्रालयलाई प्रतिवेदन बुझाएको थियो। त्यसपछि मन्त्रालयले स्वीकृतिका लागि मन्त्रिपरिषद् पठाएको थियो। प्राधिकरण र निजी उद्योगीबीच डेडिकेटेड फिडर तथा ट्रंकलाइनको विद्युत् महसुलको विवाद उत्कर्षमा पुगेपछि २०८० माघ २४ गते सरकारले लाल आयोग गठन गरेको थियो। सर्वोच्च अदालतका पूर्वन्यायाधीश गिरिशचन्द्र लालको संयोजकत्वमा गठित आयोगले करिब ३ महिना लगाएर प्रतिवेदन तयार गर्यो। प्रतिवेदनमा विवादित तीन समयका बारेमा उल्लेख गरेको छ। २०७२ साउनदेखि २०७२ पुससम्म, २०७२ माघदेखि २०७५ वैशाखसम्म र २०७५ जेठदेखि जेठ मसान्तसम्मको समयलाई अध्ययन गरेको प्रतिवेदनमा भनिएको छ। मुलुकमा लोडसेडिङ भएको अवधिमा प्राधिकरणले आफ्ना औद्योगिक ग्राहकहरूलाई डेडिकेटेड र ट्रकलाइनमार्फत विद्युत् आपूर्ति गरेको थियो। यो अवधिहरूमध्ये २०७२ साउनदेखि २०७२ पुससम्मको अवधि महसुल निर्धारण आयोगबाट महसुल निर्धारण नभइसकेको अवधि हो। २०७२ माघदेखि २०७५ वैशाखसम्मको समय भनेको विद्युत् नियमन आयोगबाट महसुल निर्धारित भएको अवधि हो। २०७५ जेठ देखि २०७७ जेठ मसान्तसम्मको समय प्राधिकरणको सूचनाअनुसार नै लोडसेडिङ अन्त्य भइसकेको समय हो। विवादित अवधिमा पनि सम्बन्धित औद्योगिक ग्राहकहरूले नियमित लाग्ने सबै सामान्य शुल्कहरू समय भित्रै बुझाइसकेका छन्। त्यसैले यो अवधिमा बक्यौता लिनु उपयुक्त नहुने आयोगको निश्कर्ष छ। यही निष्कर्षको आधारमा आयोगले सरकारलाई सिफारिस गरेको थियो।"
एमालेले कसैलाई जोगाएको छैन,"प्रस्तुति : राजकरण महतोधनवीर महतो आजभोलि केमा व्यस्त हुनुहुन्छ ? संसद् चलेको बेला जनताका एजेन्डामा काम गर्छु। अहिले संसद् अधिवेशन बन्द छ। पार्टीको मधेस प्रदेश इन्चार्जको जिम्मेवारीमा छु। पार्टीको कामलाई चुस्त दुरुस्त बनाउँदै छु। पार्टीका केके काम गरिरहनु भएको छ ? मधेसमा जनतालाई जोड्न भावनात्मक रूपमा अगाडि बढ्न हामी जनस्तरबाट काम गरिरहेका छौं। यसैको माध्यमबाट पार्टीलाई बलियो बनाउँदै लगेको छु। मधेस प्रदेशलाई नारामा मात्र नभई आर्थिक समृद्धितर्फ लैजाने कार्यमा लागेको छु। मधेसको भूमिलाई बचाउने प्रयासमा छौं। मधेसको भूमिमा त्यस्तो के समस्या छ ? चुरे दोहन तीव्र छ। यो मधेसको प्रमुख समस्या हो। चुरेलाई बचाउन सकेनौं भने अन्नको भण्डार मधेस मरुभूमिमा परिणत हुन्छ। देशमा अनिकाल हुन सक्छ। जथाभावी चुरे उत्खनन रोक्न एमालेले जितेका स्थानीय तहमा नेतृत्वलाई पार्टीले निर्देशन दिएको छ। अरू स्थानीय तहमा यस्ता गतिविधि रोक्न दबाब दिइरहेका छौं। देशलाई मरुभूमि नबनाउन आग्रह गरिरहेका छौं। छठपछि सरकार फेरबदल हुन्छ भन्ने हल्ला छ, सत्य हो ? यो हल्ला निकै नै भ्रमपूर्ण हो। सत्ताका लागि नभई समग्र देश र जनताको हितका लागि राजनीति गरिरहेका छौं। अहिले जनतामा निराशा छ। नेपालमा केही हुँदैन भने जनतामा भ्रम फिजाइएको छ। अर्कोतर्फ एक वर्षमा साढे ७ लाख युवा बिदेसिन्छन्। उद्योगहरूको उत्पादन घटेर ३० प्रतिशत झरेको छ। बैंकमा पैसा थुप्रिएको छ। अर्थतन्त्र निकै तरलमय छ। यी सबै समस्या हल गर्न एमाले र कांग्रेस मिलेर सरकार बनाएको हो। हामीले संविधान संशोधन गर्नका लागि सातबँुदे सम्झौता गरेका छौं। १० वर्षपछि संविधानमा पुनरावलोकन गर्ने व्यवस्था छ। सरकार बनाउने र भत्काउने पक्षमा एमाले छैन। देश र जनताको हितका लागि योजनाबद्ध काम गरिरहेका छौं। अरू दलले जे गरे पनि हामीले जनतासँग गरेको सम्झौताअनुसार हाम्रो पार्टी काम गर्न कटिबद्ध छ। अहिलेको अवस्थामा सरकार परिवर्तन गरे जनतालाई मान्य हुँदैन। एमाले नेतृत्वको सरकारले जनमुखी काम गर्छ भनेर कसरी विश्वास दिलाउनुहुन्छ ? हाम्रै प्रयासमा २०६३ सालदेखि अड्किएको टीआरसी विधेयक पारित भयो। माओवादी र कांग्रेसले पटकपटक सरकारको नेतृत्व गरेकै हो। तर, १८ वर्षसम्म अल्झाएर राखेको शान्ति प्रक्रियाको मुख्य काम टीआरसी विधेयक हाम्रो पार्टीका अध्यक्ष केपी शर्मा ओली नेतृत्वको सरकारले निकै सुझबुझका साथ संसद्बाट पारित गरायो। जनताले साना, सानो रकम सहकारीमा राखेका थिए। तर, ठगहरूले डुबाए। हाम्रो सरकार निर्माण भएको तीन दिनमै सहकारी प्रकरणमा मुछिएकालाई कारबाही गर्ने निर्णय गयोे। जसअन्तर्गत अहिले पूर्वगृहमन्त्री रवि लामिछानेदेखि डीआईजीमाथि सूक्ष्म रूपमा अनुसन्धान भइरहेको छ। सरकारले एक सय दिनमा योजना बनाएका धेरै कामहरू पूरा गरेको छ। आगामी दिनका लागि योजनाबद्ध काम अघि बढाएको छ। सहकारी ठगी प्रकरणमा सत्तापक्षले आफ्नालाई बचायो अनि विपक्ष पार्टीका नेताहरूलाई छानीछानी फसायो भन्ने आरोप छ नि ? हामीले कसैलाई जोगाएका छैनौं। हाम्रै पार्टी सचिव टोपबहादुर रायमाझीसमेत कारबाहीमा पर्दा हामी चुप बस्यौं। अनुसन्धानलाई कुनै पनि हालतमा प्रभावित हुने कार्य गर्नु हुँदैन। सरकारले केही दिनअगाडि गोर्खा मिडियालाई कारबाही गर्ने निर्णय गरेपछि अहिले सो प्रकरणमा अनुसन्धान भइरहेको छ। पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई कानुन अनुरूप पक्राउ गरेर छानबिन भइरहेको छ। यसबीचमा अनेकौं प्रतिवेदन सार्वजनिक भए। जसमध्ये कतिपय दराज वा बक्समा बन्द भए। तर, सहकारी ठगी प्रकरणमा सूर्य थापा नेतृत्वमा गठित संसदीय छानबिन समितिले दिएको प्रतिवेदनलाई सरकारले कार्यान्वयन गरेको छ। रविलाई संसदीय छानबिन समितिले क्लिन चिट दियो भन्ने हल्ला गरियो नि ? त्यो आँखामा छारो हाल्ने काममात्रै हो। १ करोड ८५ लाख रकम सेयरमा राखिएको छ। सो रकम कहाँबाट ल्यायो ? रविजीले भन्नुपयो कि त्यो पैसा मैले घरबाट ल्याएको हो भनेर। गैरकानुनी रूपमा सहकारीबाट गोर्खा मिडियामा ल्याएको रकम रविजीले चेक काटेर खर्च गर्नुभएको छ। तर, रवि लामिछानेको पार्टी सरकारविरुद्ध सडकमा आएको छ नि ? पक्ष र विपक्षमा स्वाभाविक रूपमा मानिसहरू विभाजित हुन्छन्। कुरै नबुझीकन जनमानस फिल्डमा उत्रिनु हुँदैन। भीड वा माहोलले सत्यता बुझ्दैन। अहिले रविजीको प्रकरणमा पनि उस्तै भीड लागेको छ। उहाँको पार्टीले सडक र सामाजिक सञ्जालमा जुन भ्रम फैलाएको छ, त्यसले उनको पार्टीलाई कदापि फाइदा हुँदैन। माओवादीले चलाएको १० वर्षे सशस्त्र आन्दोलन जनयुद्ध थियो कि हिंसात्मक आन्दोलन ? हामीले त्यसलाई हिंसा वा अपराध भन्दैनौं। हाम्रा नजरमा त्यो एउटा सशस्त्र युद्धमात्रै हो। अहिले सर्वदलीय सहमतिमा टीआरसी विधेयक पास भयो। सबाल उठ्छ त्यो विधेयक किन चाहियो ? त्यस समयमा भएको जघन्य वा क्रूर हत्या वा हिंसालाई निराकरणका निम्ति सरकारीस्तरबाट यस प्रकारको दस्तावेज तयार भएको हो। जसलाई अन्तर्राष्ट्रियस्तरले मान्यता दिएको छ। संविधान संशोधन आवश्यकता हो कि सरकार गठनको बहाना मात्रै ? एमाले पार्टी र यसको नेतृत्व देश र जनताका लागि राजनीति गरिरहेको छ। अरू जस्तो सत्तास्वार्थका लागि होइन। हामीले जनताको अहितमा काम गरेको भए यत्रोे जनमत कहाँबाट आउँथ्यो ? राम्रो काम गरेकैले जनताले मत दिएर देशको दोस्रो पार्टी बनायो। नेकपा माओवादी केन्द्रका अध्यक्ष प्रचण्ड तीन पटक र एक पटक डा बाबुराम भट्टराई देशको प्रधानमन्त्री भइसके। यसभन्दाअघि पनि प्रचण्डले १८ महिने शासन चलाएर पदबाट हटेको अवस्था छ। संविधान संशोधन संविधानकै धाराअनुसार गर्दैछ। उदाहरणका लागि सर्वोच्च अदालतमा २८ हजार मुद्दा अहिले थाती छन्। के २० जना न्यायाधीशले ती मुद्दा कहिले हेर्छन् ? जनताको न्यायमा पहुँच गर्नका लागि पनि संविधान संशोधन गरेर न्यायाधीशको संख्या बढाउनु पर्छ। यस्ता थुप्रै समस्या समाधान गर्न संविधान संशोधन गर्नुपर्छ। संविधान संशोधनको प्रक्रिया कहिले अघि बढ्छ ? सर्वदलीय सहमति अनुरूप संविधान संशोधन गर्नुपर्छ। संविधानमै उल्लेख छ कि संविधान १० वर्षमा संशोधन गर्ने भनेर। तर ती सबै विधि, प्रक्रिया राजनीतिक दलहरूको सहमतिमा संशोधन गरेर समयानुकूल बनाउन सकिन्छ। यसमा सबै दलको ध्यान जानु आवश्यक छ। कुनकुन बुँदामा केके संशोधन गर्ने सम्बन्धमा सबै दलको साझा धारणा आउन जरुरी छ। संविधान संशोधनका लागि छलफल गरिरहेका छौं। प्रक्रिया अनुरूप अगाडि बढाउनेछौं। संविधानमा दलहरूले विभिन्न मागसहित संशोधनका लागि आवाज उठाउँदै आएका छन्। त्यसरी त पक्कै पनि हुँदैन। ती बुँदाहरू संशोधनका लागि सबैको समर्थन अनि सहमतिमा मात्र संशोधन गर्न सकिन्छ। एमाले दुई दलीय सिस्टम विकास गर्न लागेको भनेर विपक्षी दलले प्रचार गरिरहेका छन्। साँचो कुरो के हो ? हाम्रो पार्टीका महासचिव शंकर पोखरेलले देशमा दुईवटा विचारधारा भएको पार्टी भन्न खोज्नु भएको हो। एउटा पुँजीपति र अर्को सर्वहारा पार्टी। अहिले देशमा शासन चलाउनका लागि कुनै पनि राजनीतिक दललाई स्पष्ट बहुमत छैन। जसले गर्दा शासन चलाउनका लागि कठिनाइ भइरहेको हो। माओवादीसहितका दलहरू प्रत्यक्ष निर्वाचित कार्यकारी राष्ट्रपतिको बहस गरिरहेका छन्। यसबारे एमालेको धारणा के हो ? हामीले पहिले पनि प्रत्यक्ष निर्वाचित प्रधानमन्त्रीय प्रणालीको प्रस्ताव गरेका थियौं। पहिले हामीले विधि बनाउनुपर्छ। कुनकुन दलले केके अधिकार संविधानमा संशोधन गर्न चाहेका छन् ? त्यो आउनुपर्छ। एमाले एक्लैले गर्दा त्यो सम्भव हुँदैन। सबै दलको सल्लाहअनुसार टुंगो लगाउँदा बेस हुन्छ। अहिले हिन्दु राष्ट्रको पनि आवाज उठिरहेको छ। धर्मनिरपेक्ष नेपालमा समय समयमा धर्मको नाममा विवाद हुँदै आएको छ। हामीले सबै वर्ग, क्षेत्र, जातिलाई समान रूपमा अधिकार दिएर संविधान बनायौं। जुन संविधान विश्वमै नमुना हो। सहमतिमा संविधान संशोधन हुन्छ। राष्ट्रियतालाई कमजोर बनाउनका लागि धर्मको नाममा विवाद मच्चाउने गरिएको छ। यसमा विदेशी शक्ति केन्द्रको चलखेल छ। तसर्थ देशभक्त सम्पूर्ण लोकतन्त्रवादी, प्रजातन्त्रवादी र गणतन्त्रवादी नागरिकलाई यसतर्फ समयमै सचेत हुनु आवश्यक छ। भ्रष्टाचारको ग्राफ उकालो लागिरहेको छ। सुशासनको सबालमा सरकार गम्भीर देखिएन नि ? गम्भीर भएर यस विषयमा सरकार क्रियाशील छ। तर, सरकारसँग तुरुन्त यो समस्याको समाधान गर्ने कुनै जादुको छडी छैन। क्रमिक रूपमा हामी अगाडि बढिरहेका छौं। कांग्रेस र एमालेले सातबुँदे सहमति गरेर सरकार गठन गरेका हुन्। त्यस अनुरूप काम गरिरहेको छ। निर्माण व्यवसायीकोे ६० अर्ब बाँकी रहेको रकम कसरी भुक्तानी गरी अर्थतन्त्र कसरी चलायमान बनाउन सकिन्छ भनेर ध्यान दिनुपर्ने आवश्यक छ। दुई ठूला पार्टीले चलाइरहेको सरकारले जनताको चाहना अनुरूप काम गरिरहेको छ। भ्रष्टाचार नियन्त्रणका लागि कडा कानुन बनाउँदैछौं। संविधान जारी भएको बखत एमालेलाई तराई, मधेसमा प्रवेश निषेध नै गरियो। फेरि मधेसी जनताले एमालेलाई मत दिएर ठूलो दल बनायो। मधेसमा एमालेको अवस्था के छ ? हामीले मधेस विकासका लागि खाका ल्यायौं। केपी शर्मा ओली नेतृत्वको तत्कालीन सरकारले तराई मधेसमा विकासका लागि साढे १३ अर्ब बजेट छुट्ट्याएर काम गरेको अवस्था हो। तराईका २१ जिल्लामा बर्सेनि ५० करोड रकम बजेट छुट्ट्याएर सुरक्षित आवासलगायत सहरीकरणको योजना ल्याएर विकासका काम अघि बढायो। तराई मधेस सिँचाइ कार्यक्रमका लागि १५० करोड रकम विनियोजन गरेका छौं। तराईलाई सुरक्षित नागरिक आवासलगायतका नाममा फुसको घर हटाएर पक्की घर बनाउने काम आरम्भ गरेका छौं। अन्य पार्टीले भाषण गरिरहेको बेला हाम्रो पार्टीले काम गरेर देखायो। अहिले विभिन्न सडकखण्डलाई चरणबद्ध रूपमा स्तरोन्नतिका लागि काम गरिरहेको छ। दुई लेनको महेन्द्र राजमार्ग सडकलाई ४ र ६ लेन बनाउने काम तीव्र रूपमा बढिरहेको छ। हुलाकी राजमार्गलाई स्तरोन्नतिका लागि अर्बौं रकम छुटाएर काम गरिरहेको छ। जुन बर्सौंपछि अन्तिम चरणमा पुग्दैछ। हाम्रा पार्टीले मधेसका विकासका लागि काम थुप्रै कामहरू गरिरहेको छ। अहिले मधेस केन्द्रित दलहरूसँग नयाँ सोच, नीति र सिद्धान्त नहुँदा अलपत्रमा परेको छ। उनीहरू आपसी विवादमा फँसी काम गर्न नसक्ने अवस्थामा छ। तर, हामी व्यवस्थित रूपमा काम गरिरहेका छौं। यसै हामीलाई जनताले मत दिएर काम गर्ने अवसर दियो। मधेस प्रदेश ७ वर्ष जति जसपा नेपालको नेतृत्वमा थियो। एमालेको समर्थनमा अहिले जनमत पार्टीको नेतृत्वमा मधेस सरकार बनेको छ ? यसलाई कुन रूपमा लिनुभएको छ ? जसपा नेपालको सातबर्से शासन पनि सबैले हेरेकै हुन्। विगतमा बेटी पढाऊ बेटी बचाऊ योजनाअन्तर्गत साइकल काण्ड चर्चामा रह्यो। योजना बनाउने बेला कमिसन, योजना बनाउने बेला कमिसन, फस्र्योट गर्ने बेला कमिसन। यसरी कमिसनले ग्रसित रहेको मधेस सरकारबारे मधेस प्रदेशको नागरिक भएर बोल्न लागिरहेको छु। तर, कुरो साँचो भएर बोल्नै पर्छ। यस्ता अनेकौ बेथितिहरू थियो। जसले गर्दा जसपा नेपालप्रति जनताको आक्रोश थियो। हामीले प्रदेशमा सुशासन र मधेस समृद्धिका लागि सरकारमा गएका हौं। एमालेका मन्त्री पनि पुरानै रोगले ग्रस्त होलान् नि ? हाम्र्रा पार्टीका प्रतिनिधिको सम्बन्धमा कुनै आरोप भए सीधै सम्पर्क गर्न सक्नुहुनेछ। त्यस्तो भेटिए पार्टीले तुरुन्त कारबाही गर्छ। जनमतका नेता तथा कार्यकर्ताहरूलाई हामीले सुझाव अनि सचेत गराउँदै आएका छौं। मधेस प्रदेशमा एमाले ठूलो दल हो। अनि एमालेले अर्काको नेतृत्वमा सरकार बनाउनुको बाध्यता ? पक्कै पनि हाम्रो पार्टी मधेसमा बहुमतको आधारमा शीर्ष तहमा छ। तर, एक्लै एमालेले मात्रै सरकार चलाउने बहुमत छैन। दुई दलले पनि पुग्दैन। त्यही भएर जनमतलाई पनि सरकारमा सहभागी गरायौं। जनमत पनि नयाँ पार्टी भएकाले उनलाई नेतृत्व गर्ने अवसर मधेसमा दिइएको हो। आशा छ जनमतले मधेसमा पक्कै पनि सोचेअनुसारको विकास गर्नेछ। तराई मधेसमा खानेपानीका मुहान सुक्दै गइरहेका छन् ? यसको संरक्षणको प्रयास कसरी भइरहेको छ ? सिरहालगायत तराई मधेसमा पानीका मुख्य स्रोत इनार, कु्लो नै हुन्। पछिल्लो समयमा सरकारले सुनकोशी कमला मरिण डाइभर्सनमार्फत मधेसमा पानीको मुहान ल्याउने कार्यमा जुटेको छ। जलवायु परिवर्तनले नेपालमा पनि समस्या आउन सक्छ भन्ने डर छ। अर्कोतिर चुरे बचाउनका लागि पनि हामीहरू तयार छौं। अशिक्षा, गरिबी, महिला हिंसाजस्ता विषयमा आवाज उठाउनुको साथै पिउने पानीको सबालमा पनि आवाज उठाएका छौं। चुरे दोहन बन्द गर्नुपर्छ भनी हामीले जनप्रतिनिधिलाई आह्वान गरेका छौं। एमालेको अगामी योजना के छ ? एमाले विधि (नीति, नियम अनि अनुशासन)मा चलेको छ। पार्टीभित्रका अन्तरद्वन्द्वलाई हल गरेका छौं। जसलाई निरन्तर निगरानी गर्दै अगाडि बढिरहेका छौं। हाम्रा नेता, कार्यकर्ताहरू अहिले जनस्तरमा गएका छन्। विभिन्न चरणमा ग्रासरुटमै गएर नेता, कार्यकर्ता र जनताको समस्या बुझ्ने प्रयास गरिरहेका छौं। देखिएका समस्याहरू समाधान हुँदै गएका छन्। जनताका जनजीविकाको समस्या समाधान गर्नेतर्फ खबरदारीसहितको काम भइरहेको छ। जनसंगठनलाई एकीकृत रूपमा परिचालन गरी योजना बनाई उच्च तहमा छलफल र विमर्श गर्दै पार्टीलाई सुदृढ अनि चलायमान बनाउने कार्य गरेका छौं। २०८४ को चुनावबाट एमालेलाई देशको पहिलो पार्टी बनाउने गरी काम गरिरहेका छौं। आउने दिनमा एमालेले कुनै दलसँग गठबन्धन नगरी चुनाव लड्छ। अन्त्यमा ? आशा र भरोसाको नाममा एकमात्र नेकपा एमाले हो भन्ने कुरा सावित गर्छौं। हाम्राविरुद्ध देशीविदेशी शक्तिहरू लागिपरेका छन्। त्यसलाई पराजित गर्दै हामी जनताको पक्षमा सरकार तथा पार्टी स्तरबाट काम गर्दै अघि बढ्छौं। हामी कत्ति पनि विचलित हुँदैनौं।"
ओली चीनको र रेग्मी अमेरिकाको राजदूत नियुक्त,काठमाडौं : राष्ट्रपति रामचन्द्र पौडेलले चीन र अमेरिकाका लागि नयाँ आवासीय राजदूत नियुक्त गरेका छन्। राष्ट्रपति पौडेलले संविधानको धारा २८२ को उपधारा (१) बमोजिम नेपाल सरकारको सिफारिसमा चीनका लागि प्राडाकृष्णप्रसाद ओली र अमेरिकाका लागि लोकदर्शन रेग्मीलाई आवासीय राजदूतमा नियुक्त गरेको राष्ट्रपति कार्यालयको प्रवक्ता शैलजा रेग्मी भट्टराईले जानकारी दिइन्। संसदीय समितिबाट सर्वसम्मत अनुमोदित भएपछि राष्ट्रपति पौडेलले दुवैजनालाई आज राजदूतमा नियुक्त गरेका हुन्। प्राडा ओली पूर्वमुख्यसचिव हुन्।
"राष्ट्रपति पौडेल आज अजरबैजान जाँदै,जलवायु सम्मेलनलाई सम्बोधन गर्ने","काठमाडौं : राष्ट्रपति रामचन्द्र पौडेल अजरबैजानको बाकु सहरमा हुने जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि पक्ष राष्ट्रहरूको २९औँ सम्मेलन (कोप२९) मा भाग लिन आज त्यसतर्फ जाँदैछन्। अजरबैजानका राष्ट्रपति इलहम अलियभको निमन्त्रणामा उक्त सम्मेलनमा सहभागी हुन राष्ट्रपति पौडेल उच्चस्तरीय नेपाली प्रतिनिधिमण्लको नेतृत्व गर्दै बाकु जान लागेको हो। सम्मेलनमा सहभागी भई राष्ट्रपति पौडेल यही कात्तिक ३० गते शुक्रबार स्वदेश फर्कने कार्यक्रम छ। राष्ट्रपति पौडेलले यही कात्तिक २७ र २८ गते हुने उच्चस्तरीय सत्रको विश्व नेताहरू जलवायु कार्य शिखर सम्मेलनलाई कात्तिक २७ गते सम्बोधन गर्नुहुने कार्यक्रम रहेको परराष्ट्र मन्त्रालयले जनाएको छ । सम्मेलनका क्रममा नेपालले आफ्ना एजेण्डामाथि विश्वको ध्यानाकर्षण गराउन कात्तिक २८ गते राष्ट्रपति पौडेलको नेतृत्वमा बेग्लै उच्चस्तरीय सत्र सञ्चालन हुनेछ । सम्मेलनमा पर्वतीय क्षेत्रमा जलवायुजन्य हानी तथा नोक्सानीको सम्बोधन विषयक उच्चस्तरीय बैठकसमेत हुनेछ ।बैठकमा नेपालले मेलम्ची, मुस्ताङ, कञ्चनपुर, थामे, काठमाडौं उपत्यकालगायत क्षेत्रमा असामान्य मौसमीजन्य घटनाका कारण आएको बाढीपहिरोबाट भएको क्षतिबारे जानकारी गराउनेछ । विश्वमै नेपाल जलवायुको असरबाट सबैभन्दा बढी प्रभावित मुलुकमध्ये पर्छ । नेपालले जलवायु परिवर्तनसम्बन्धी विभिन्न महासन्धिको पक्ष राष्ट्रका हैसियतले सन् २०५० सम्म कार्यान्वयन गर्ने राष्ट्रिय अनुकूलन कार्यक्रम तयार गरी कार्यान्वयन गरिरहेको छ । सम्मेलन यही कात्तिक २६ सुरु भई आगामी मङ्सिर ७ गतेसम्म सञ्चालन हुनेछ ।"
उपनिर्वाचनमा केन्द्रित हुन एमालेको निर्देशन,"काठमाडौं : एमालेले पार्टी पंक्तिलाई मंसिर १६ गते हुने स्थानीय तहको उपनिर्वाचनमा केन्द्रित हुन निर्देशन दिएको छ । शनिबार बसेको सचिवालय बैठकले निर्वाचनका लागि सिफारिस भई आएका पार्टीका उम्मेदवारको नाम पनि अनुमोदन गरेको छ । निर्णय भईआएका उम्मेदवारहरूको नाम अनुमोदन गर्ने काम गरेको छ र सिंगो पार्टी पंक्तिलाई निर्वाचनमा एमालेको विजयीका निम्ति सम्पूर्ण सामथ्र्यका साथ परिचालन हुन आह्वान पनि गरेको छ, बैठकपछि एमालेका उपमहासचिव प्रदीप ज्ञवालीले भने । स्थानीय तह उपनिर्वाचनमा सत्ता सहयात्री दलसँग पनि स्वस्थ प्रतिस्पर्धा हुने ज्ञवालीले जानकारी दिए । उनले गठबन्धन गर्ने विषयमा कुनै छलफल नभएको बताए । चुनावी गठबन्धन गर्ने विषयमा छलफल भएको छैन । एमालेले एक्लै उपनिर्वाचन लड्छ । सत्ता साझेदार दलसँग स्वच्छ प्रतिस्पर्धा गर्छ, ज्ञवालीले भने । बैठकले उम्मेदवारहरूको टुंगोसमेत लगाएको उनको भनाइ छ । उनका अनुसार कीर्तिपुरको प्रमुखमा डा सुरेन्द्र मानन्धर, ग्रामथान गाउँपालिकाको अध्यक्षमा तुल्सीराम विश्वास, नलगाड नगरपालिकाका उपप्रमुखमा सुनिता बोहोरा, स्वामीकार्तिक खापर गाउँपालिकाका उपाध्यक्षमा सुलोचना कुमारी भण्डारी बोहोरा, सर्केगाड गाउँपालिकाको उपाध्यक्षमा जाना शाही, गौरीशंकर गाउँपालिकाको उपाध्यक्षमा उमालुंगेली शेर्पा र पुथाउत्तरगंगा गाउँपालिकाको उपाध्यक्षमा केशकुमारी तुलाचन उम्मेदवार छन् । उम्मेदवार टुंगिन बाँकी दैलेखको महाबु गाउँपालिकाको अध्यक्षबारे निर्णय लिने अधिकार सचिवालयले प्रदेश कमिटीलाई दिएको छ । आगामी मंसिर १६ मा ४४ स्थानमा उपनिर्वाचन हुन गइरहेको छ । निर्वाचनमा स्थानीय आवश्यकताको आधारमा राजनीतिक दलहरूसँग सहकार्य हुनसक्ने उनले बताए । बैठकमा अन्तर्राष्ट्रिय परिस्थितिमा आएका नयाँ घटनाक्रम र त्यसले नेपालमा पार्ने अनुकूलता र चुनौतीका विषयमा पनि बैठकमा समीक्षा भएको उनले जानकारी दिए । बदलिँदो अन्तर्राष्ट्रिय घटनाक्रमलाई ध्यानमा राखी राष्ट्रिय हितलाई केन्द्रमा राखेर दुवै छिमेकीसँग सन्तुलित, असल र राष्ट्रिय हितको सम्बन्धलाई अघि बढाउन सरकारलाई बैठकले सुझाव दिएको ज्ञवालीले बताए । ज्ञवालीले प्रधानमन्त्री केपी शर्मा ओलीले चीन भ्रमण चिनियाँ राष्ट्रपति नेपाल आउँदा भएका भएका समझदारी कार्यान्वयमा केन्द्रित हुने बताए । सचिवालय बैठकपछि उनले भने, प्रधानमन्त्रीको छोटो भ्रमण हुन्छ, भ्रमणका क्रममा विगतमा चिनियाँ राष्ट्रपति नेपाल भ्रमण आउँदाखेरि भएको समझदारी र नेपालका प्रधानमन्त्री र राष्ट्रपति चीन भ्रमणमा जाँदाको समझदारी कार्यान्वयनमै हाम्रो जोड हुन्छ । नेपालको राष्ट्रिय हित हुने गरी प्रधानमन्त्रीको भ्रमण सफल पार्न दुई दलीय संयन्त्रले काम गर्ने बताए । बैठकले सरकारको चार महिने कार्यकालको समीक्षा पनि गरेको उनले बताए । सरकारको कामलाई अझ प्रभावकारी बनाउन बनेको दुई दलीय संयन्त्रको बारेमा पनि बैठकमा छलफल भएको छ । दुई दलको बिचमा निरन्तर संवाद र सहमतिका लागि सो कार्यदल बनेको उनले जानकारी दिए । कांग्रेससँगको गठबन्धनबीचको समझदारीलाई अझ प्रगाढ बनाएर लैजाने विषयमा छलफल भएको बैठकपछि एमाले उपमहासचिव ज्ञवालीले जानकारी दिए । उनले भने, बैठकमा सरकारको चार महिने कार्यकालको समीक्षा गरेका छौं । सरकारले आधाभूत रूपमा ठीक ढंगले काम गर्दै अघि बढिरहेको निष्कर्ष छ । दुई राजनीतिक दलबीच समझदारीलाई प्रगाढ बनाउन र काममा अझै बढी समन्वय ल्याउनका निम्ति विश्वासको वातावरणलाई सुदृढ गर्दै लैजाने कुरामा छलफल भएको छ ।"
तस्बिरमा हेर्नुहोस् त्रिभुवन अन्तर्राष्ट्रिय विमानस्थलमा राष्ट्रपति पौडेलको बिदाइ,"काठमाडौं : राष्ट्रपति रामचन्द्र पौडेल अजरबैजान प्रस्थान गरेका छन्। बाकु सहरमा हुने जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि पक्ष राष्ट्रहरूको २९औँ सम्मेलन (कोप२९) मा भाग लिन उनी त्यसतर्फ गएका हुन्। विमानस्थलमा राष्ट्रपति पौडेललाई सेनाको टुकुडीले सलामी अर्पण गरेको थियो। त्रिभुवन अन्तर्राष्ट्रिय विमानस्थलमा राष्ट्रपतिलाई बिदाई गर्न उपराष्ट्रपति, प्रधानमन्त्री, सभामुख, उपप्रधानमन्त्री र मन्त्रीहरु लगायतका उच्च अधिकारीहरू पुगेका थिए। अजरबैजानका राष्ट्रपति इलहम अलियभको निमन्त्रणामा उक्त सम्मेलनमा सहभागी हुन राष्ट्रपति पौडेल उच्चस्तरीय नेपाली प्रतिनिधिमण्डलको नेतृत्व गर्दै बाकु गएका हुन्। सम्मेलनमा सहभागी भई राष्ट्रपति पौडेल यही कात्तिक ३० गते शुक्रबार स्वदेश फर्कने कार्यतालिका छ। राष्ट्रपति पौडेलले यही कात्तिक २७ र २८ गते हुने उच्चस्तरीय सत्रको विश्व नेताहरू जलवायु कार्य शिखर सम्मेलनलाई कात्तिक २७ गते सम्बोधन गर्नुहुने कार्यक्रम रहेको परराष्ट्र मन्त्रालयले जनाएको छ। सम्मेलनका क्रममा नेपालले आफ्ना एजेण्डामाथि विश्वको ध्यानाकर्षण गराउन कात्तिक २८ गते राष्ट्रपति पौडेलको नेतृत्वमा बेग्लै उच्चस्तरीय सत्र सञ्चालन हुनेछ । सम्मेलनमा पर्वतीय क्षेत्रमा जलवायुजन्य हानी तथा नोक्सानीको सम्बोधन विषयक उच्चस्तरीय बैठकसमेत हुनेछ। बैठकमा नेपालले मेलम्ची, मुस्ताङ, कञ्चनपुर, थामे, काठमाडौं उपत्यकालगायत क्षेत्रमा असामान्य मौसमीजन्य घटनाका कारण आएको बाढीपहिरोबाट भएको क्षतिबारे जानकारी गराउनेछ । विश्वमै नेपाल जलवायुको असरबाट सबैभन्दा बढी प्रभावित मुलुकमध्ये पर्छ।नेपालले जलवायु परिवर्तनसम्बन्धी विभिन्न महासन्धिको पक्ष राष्ट्रका हैसियतले सन् २०५० सम्म कार्यान्वयन गर्ने राष्ट्रिय अनुकूलन कार्यक्रम तयार गरी कार्यान्वयन गरिरहेको छ। सम्मेलन यही कात्तिक २६ सुरु भई आगामी मङ्सिर ७ गतेसम्म सञ्चालन हुनेछ। तस्बिर : अभिषेक महर्जन"
सरकारलाई सहजीकरण गर्न बागमतीमा कांग्रेस र एमालेले गठन गरे संयन्त्र,"काठमाडौं : बागमती प्रदेशमा नेपाली कांग्रेस र नेकपा एमालेले सरकारका प्राथमिकता कार्यान्वयनमा सहजीकरण गर्न राजनीतिक संयन्त्र गठन गरेका छन् । नेपाली कांग्रेस बागमती प्रदेशका सभापति ईन्द्रबहादुर बानियाँको अध्यक्षतामा आइतबार बसेको बैठकले दुई दलले एकएक महिना पालो पालो संयोजन गर्ने गरी संयन्त्र गठन भएको हो। दुई दलबीच २०८१ साल मंसिर मसान्तसम्मको बैठकको संयोजन नेपाली कांग्रेसले गर्ने सहमति भएको छ। संयन्त्रमा नेपाली कांग्रेसका तर्फबाट नेपाली कांग्रेस बागमती प्रदेश कार्यसमिति सभापति ईन्द्रबहादुर बानियाँ, बागमती प्रदेशको संसदीय दलको नेता एवम् मुख्यमन्त्री बहादुरसिंह तामाङ, उपसभापति चन्द्र महर्जन रहेका छन्। यसैगरी नेकपा (एमाले) बाट बागमती प्रदेशका ईन्चार्ज राजन भट्टराई, बागमती प्रदेश कमिटी अध्यक्ष कैलाश ढुङ्गेल रहेका छन्। संयन्त्रको सचिवालयमा नेपाली कांग्रेस र नेकपा (एमाले) का तर्फवाट एकएक जना रहने सहमति भएको छ। बैठकले बागमती प्रदेशका तेह्र वटै जिल्लामा संयन्त्र निर्माण गर्न दुबै दलका जिल्ला तहसँग समन्वय गरी यथाशीघ्र गठन गर्न निर्देशन दिने, संयन्त्रको बैठक महिनामा कम्तिमा एकपटक अनिवार्य बस्ने र आवश्यकता अनुसार थप बस्न सक्ने निर्णय भएको हो। दलीय संयन्त्र र बागमती प्रदेश सरकारका मन्त्रीहरूको संयुक्त बैठक आगामी २०८१ मंसिर ३ गते बागमती प्रदेश मुख्यमन्त्रीको कार्यालय हेटौंडामा बसी बागमती प्रदेश सरकार गठन भएको एक सय दिनको उपलब्धि र आगामी कार्यक्रमका बारेमा जानकारी लिने निर्णय भएको छ।"
"एयरपोर्टबाट मन्त्री भन्दै फुत्किएका अधिकारी अन्तत: पक्राउ, अनुसन्धानका लागि काठमाडौं ल्याइँदै","काठमाडौं : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारी पक्राउ परेका छन्। नक्कली कागजात बनाएर तीन जनालाई जापान लगेको कसुरमा अनुसन्धानका लागि प्रहरीले विराटनगरबाट पक्राउ गरी आज काठमाडौं ल्याउन लागेको हो। जिल्ला प्रहरी कार्यालय मोरङमा पत्राचार गरी आजै अधिकारीलाई काठमाडौं ल्याउने तयारी भएको जिल्ला प्रहरी परिसर काठमाडौंले जनाएको छ। जापान भ्रमणमा जाने नाममा मानव तस्करी गरेको आरोप अधिकारीमाथि लागेको छ। नक्कली कागजात बनाएर जापान पुगेपछि डिपोर्ट भएका तीन जनाले जापान जान प्रतिव्यक्ति रु १० लाख बुझाएको प्रहरीको आरोप छ। कात्तिक १४ गते अधिकारीसँगै टोकियो विमानस्थलबाट खोटाङका ३६ वर्षीय दावा शेर्पा, खोटाङकै जनक राई र रसुवाका २२ वर्षीय कञ्चन देवकोटा डिपोर्ट भएका थिए। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका थिए। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो । तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। मन्त्रि भएकाले र आफैंले सूचना दिएकाले एयरपोर्टबाट फुत्किएपनि थप अनुसन्धानका लागि भन्दै प्रहरीले आज पक्राउ गरेको छ। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ । नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ । तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। अधिकारी स्वयंले आफू गिरोहको चंगुलमा परेर जापान गएको भन्दै गल्ती स्वीकार गरिसकेका छन् । गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको उनको भनाइ छ। उनले अनुसन्धानमा सहयोग गर्नका लागि भन्दै गत बुधबार कोशी प्रदेशको आन्तरिक मामिला तथा कानुनमन्त्रीबाट राजीनामा दिए। सत्तारुढ नेकपा (एमाले)आवद्ध अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। जापान भ्रमण विवादपछि उनले पार्टीको जिम्मेवारीबाट समेत आफूलाई हटाउन माग गरेर निवेदन दिएका थिए। पार्टीले उनलाई तत्कालका लागि साधारण सदस्यबाट समेत शनिबार निलम्बन गरिसकेको छ।"
मानव तस्करीमा आरोपित कोशीका पूर्वमन्त्री अधिकारीलाई अनुसन्धानका लागि काठमाडौं ल्याइयो,"काठमाडौं : कोशी प्रदेशका पूर्व आन्तरिक मामिला तथा कानुन मन्त्री लिलाबल्लभ अधिकारीलाई प्रहरीले विराटनगरबाट पक्राउ गरेर काठमाडौं ल्याएको छ। मानव तस्करीको आरोप लगाएका अधिकारीलाई मोरङ प्रहरीले आइतबार उनकै निवासबाट पक्राउ गरी यति एयरलाइन्सको जहाजबाट काठमाडौं ल्याइएको हो। प्रदेश प्रहरी कार्यालयका प्रवक्ता प्रहरी वरिष्ठ उपरीक्षक भीम दाहालले काठमाण्डौ जिल्ला अदालतले पक्राउ पूर्जी जारी गरेको र सोही आधारमा पक्राउ गरी काठमाडौं पठाइएको जानकारी दिए। त्रिभुवन अन्तर्राष्ट्रिय विमानस्थलबाट अधिकारीलाई काठमाडौं प्रहरी परिसर लगिएको छ। नक्कली कागजात बनाएर जापान पुगेपछि डिपोर्ट भएका तीन जनाले जापान जान प्रतिव्यक्ति रु १० लाख बुझाएको प्रहरीको आरोप छ। कात्तिक १४ गते अधिकारीसँगै टोकियो विमानस्थलबाट खोटाङका ३६ वर्षीय दावा शेर्पा, खोटाङकै जनक राई र रसुवाका २२ वर्षीय कञ्चन देवकोटा डिपोर्ट भएका थिए। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका थिए। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारै जनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो। तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। मन्त्रि भएकाले र आफैंले सूचना दिएकाले एयरपोर्टबाट फुत्किएपनि थप अनुसन्धानका लागि भन्दै प्रहरीले आज पक्राउ गरेको छ। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ । नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ । तीन जनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। आज पक्राउ परेपछि कोशीका पूर्वमन्त्री लिलाबल्लभ अधिकारीले प्रहरीको अनुसन्धानमा आफूले सहयोग गर्ने बताएका छन्। अधिकारीले मानव तस्करहरूले आफूलाई उपयोग गरी जापान भ्रमण गराउन खोजेको र आफूले नै सूचक भई मानव तस्करको गिरोहलाई पक्राउ गराउन सहयोग गरेको बताउँदै आएका छन्। प्रदेश र संघीय सरकारबाट अनुमति नलिई जापान भ्रमण गरेको र सो घटनामा मानव तस्करी गरेको आरोप लागेपछि अधिकारीले मन्त्रीबाट राजिनामा दिएका थिए। भ्रमण विवादमा परेपछि उनलाई नेकपा एमाले कोशी प्रदेश कमिटीले संगठित सदस्यबाट समेत निलम्बन गरिसकेको छ।"
पूर्वगृहमन्त्री रवि लामिछाने थप १३ दिन हिरासतमा रहने,"पोखरा : सहकारीको रकम अपचलन मुद्दामा पूर्वगृहमन्त्री एवं रास्वपाका सभापति रवि लामिछानेमाथि अनुसन्धान गर्न जिल्ला अदालत कास्कीले १३ दिनको म्याद थप गरेको छ। जिल्ला अदालत कास्कीका न्यायाधीश नवराज दाहालको इजलासले लामिछानेलाई थप १३ दिन हिरासतमा राखेर अनुसन्धान गर्न प्रहरीलाई अनुमति दिएको अदालतका सूचना अधिकारी सुरज अधिकारी अन्नपूर्ण पोस्ट्लाई जानकारी दिए। जिल्ला प्रहरी कास्कीले लामिछानेमाथि अनुसन्धान गर्न २५ दिनको म्याद माग गरेको थियो। यसअघिको १० दिने म्याद सकिएपछि प्रहरीले आज आइतबार उनलाई अदालत पेस गरेको थियो। सहकारीको रकम गोरखा मिडियाबाट अपचलन गरेको भन्दै प्रहरीले लामिछानेलाई कात्तिक २ गते काठमाडौंबाट पक्राउ गरेको थियो। लामिछानेविरुद्ध कास्की प्रहरीले सहकारी ठगी, संगठित अपराध र सम्पत्ति सुदृढीकरण मुद्दामा अनुसन्धान गरिरहेको छ। सभापति लामिछानेलाई अदालत पेस गर्न लैजाँदा आइतबार रास्वपा कार्यकर्ताले पोखरामा विरोध प्रदर्शन गरेका थिए। सडक र चोकमा उनीहरुको प्रदर्शनले सहरका मुख्यचोक बजार क्षेत्र पृथ्वीचोक, महेन्द्र पुल र नयाँ बजार लगायतमा यातायात आवागमनमा बाधा पुगेको थियो। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिस र कास्की अदालतको पक्राउ पूर्जीका आधारमा लामिछाने पक्राउ परेका थिए। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई, तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविलाल जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। लामिछानेलाई जिल्ला अदालत रुपन्देहीले पनि पक्राउ पूर्जी जारी गरेको छ।"
म्याद थपका लागि रवि लामिछानेलाई अदालत पुर्याइयो,"पोखरा : सहकारीको रकम अपचलन मुद्दामा पूर्वगृहमन्त्री एवं रास्वपाका सभापति रवि लामिछानेलाई प्रहरीले आज पुन:अदालत पेश गरेको छ। यसअघि जिल्ला अदालत कास्कीले लामिछानेमाथि थप अनुसन्धान गर्न दिएको १० दिनको म्याद सकिएसँगै उनलाई आज पुन:अदालत उपस्थित गराएको कास्की प्रहरीले जानकारी दिएको छ। जिल्ला अदालत कास्कीका न्यायाधीश चन्द्रकान्त पौडेलको इजलासले मंगलबार लामिछानेलाई थप १० दिन थुनामा राखेर अनुसन्धान गर्न आदेश दिएको हो। जिल्ला प्रहरी कास्कीले लामिछानेमाथि अनुसन्धान गर्न २५ दिनको म्याद माग गरेको थियो। सहकारीको रकम गोरखा मिडियाबाट अपचलन गरेको भन्दै प्रहरीले लामिछानेलाई कात्तिक २ गते काठमाडौंबाट पक्राउ गरेको थियो। लामिछानेविरुद्ध किर्तेसहित संगठित अपराधमा कास्की प्रहरीले अनुसन्धान गरिरहेको छ। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चारजनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका थिए। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई, तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविलाल जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले छ। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन,बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ।"
कर्णालीमा ८ पदका लागि हुँदैछ उपनिर्वाचन,"दैलेख : आगामी मंसिर १६ गते उपनिर्वाचन हुँदै छ । विभिन्न कारणले स्थानीय तहमा रिक्त पदका लागि उपनिर्वाचन हुन लागेको हो । निर्वाचन आयोगका अनुसार कर्णालीमा ८ पदका लागि निर्वाचन हुँदै छ । गाउँपालिका अध्यक्ष एक, नगरपालिकाका उपप्रमुख एक, गाउँपालिका उपाध्यक्ष एक र वडाध्यक्ष पाँच गरी ८ पदमा निर्वाचन हुने आयोगले जनाएको छ । दैलेखको महाबु गाउँपालिका अध्यक्ष लछुमन गुरुङको निधन भएपछि यहाँ उपनिर्वाचन हुन लागेको हो । २०७९ मा सम्पन्न स्थानीय तह निर्वाचनमा यहाँ नेपाली काँग्रेसका गुरुङ दुई हजार ९ सय ७९ मतसहित निर्वाचित भएका थिए । उनका प्रतिस्पर्धी नेकपा एमालेका हरिप्रसाद उपाध्यायले दुई हजार पाँच सय १९ र नेकपा एकीकृत समाजवादीका जंगबहादुर शाहीले दुई हजार दुई सय ६८ मत पाएका थिए । दैलेखकै दुल्लु नगरपालिका१३ वडाध्यक्ष पदका लागि पनि निर्वाचन हुँदै छ । वडाध्यक्ष विर्खबहादुर शाहीको निधन भएपछि यहाँ उपनिर्वाचन हुन लागेको हो । शाही नेकपा एमालेबाट वडाध्यक्षमा निर्वाचित भएका थिए । यस्तै जाजरकोटको नलगाड नगरपालिका उपप्रमुख पदका लागि पनि निर्वाचन हुँदै छ । नेपाली काँग्रेसबाट उपप्रमुखमा निर्वाचित सरिता सिंहको निधनपछि यहाँ उपनिर्वाचन हुन लागेको निर्वाचन आयोगले जनाएको छ । जाजरकोटकै कुसे गाउँपालिका७ को वडाध्यक्ष पदका लागि पनि निर्वाचन हुँदै छ । वडाध्यक्ष मनबहादुर घर्तीको निधनपछि उक्त पद रिक्त थियो । नेकपा माओवादी केन्द्रबाट उम्मेदवार बनेका घर्ती तीन सय ८० मतसहित निर्वाचित भएका थिए । हुम्लाको सर्केगाड गाउँपालिकाको उपाध्यक्ष पदका लागि उपनिर्वाचन हुँदै छ । स्थानीय तह निर्वाचनमा नेकपा माओवादी केन्द्रबाट उपाध्यक्षको उम्मेदवार बनेका चन्द्र सिंह कार्कीको गाडी दुर्घटनामा परी निधन भएको थियो । कार्की तीन हजार दुई सय ६९ मतसहित निर्वाचित भएका थिए । यस्तै कालीकोटको तिलागुफा नगरपालिका४ का वडाध्यक्ष बद्रीबहादुर पन्तको निधन भएपछि उपनिर्वाचन हुँदै छ । स्थानीय तह निर्वाचनमा नेपाली काँग्रेसबाट उम्मेदवार बनेका पन्त पाँच सय चार मतसहित निर्वाचित भएका थिए । डोल्पाको त्रिपुरासुन्दरी नगरपालिका५ का वडाध्यक्ष पद पनि रिक्त छ । वडाध्यक्ष नन्दलाल रोकाको निधन भएपछि यहाँ उपनिर्वाचन हुन लागेको हो । रोका नेकपा एमालेको तर्फबाट एक सय ८ मतसहित वडाध्यक्षमा निर्वाचित भएका थिए । निर्वाचन आयोगका अनुसार रुकुमपश्चिमको सानीभेरी गाउँपालिका५ वडाध्यक्ष पदका लागि पनि उपनिर्वाचन हुँदै छ । २०७९ मा कांग्रेसबाट निर्वाचित भएका अलबहादुर खत्रीको जन्डिसका कारण निधन भएको थियो । खत्रीले चार सय ६२ मत प्राप्त गरी माओवादीका तीर्थबहादुर खत्रीलाई पराजित गरेका थिए । उम्मेदवार टुंग्याउँदै दलहरू उपनिर्वाचनको मिति नजिकिएसँगै दलहरूले मतदाता रिझाउन गाउँ पसेका छन् । दलहरू पार्टीका मतदाता भेटघाटमा सक्रिय बनेका छन् । योसँगै दलहरूले उम्मेदवारको टुंगो लगाउन थालेका छन् । दैलेखको महाबु गाउँपालिकाको अध्यक्ष पदका लागि हुने उपनिर्वाचनका लागि नेपाली काँग्रेसले उम्मेदवारको टुंगो लगाएको छ । कांग्रेसले नेता झलकबहादुर भण्डारीलाई उम्मेदवार बनाएको छ । नेपाली कांग्रेस जिल्ला कार्यसमिति बैठकले महाबु गाउँपालिकाको अध्यक्ष पदका लागि पार्टीका तर्फबाट झलकबहादुर भण्डारीको नाम टुंग्याएको सभापति मणिराम रेग्मीले जानकारी दिए । दुल्लु नगरपालिका१३ को वडाध्यक्षका लागि रेशमबहादुर शाहीलाई उम्मेदवार बनाउने निर्णय भएको सभापति रेग्मीले बताए । यस्तै नेकपा एकीकृत समाजवादीले जंगबहादुर शाहीको नाम टुंग्याएको छ । समाजवादीका तर्फबाट महाबु गाउँपालिका अध्यक्षका लागि जंगबहादुर शाहीको नाम टुंग्याइएको अध्यक्ष मयाराम अधिकारीले बताए । अन्य दलहरूले समेत उम्मेदवारको टुंगो लगाउने गरि छलफल चलाएका छन् । एमाले दैलेखका अध्यक्ष सूर्यबहादुर शाहीले उपनिर्वाचनका लागि उम्मेदवार टुंग्याउन पालिका कमिटीबाट आएका नामहरूलाई प्रदेश कमिटीमा पठाएको बताए ।"
सोमबार देशका यी स्थानमा हुने छ वर्षा,"काठमाडौं : सोमबार देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती, गण्डकी, कर्णाली र सुदूरपश्चिम प्रदेशका पहाडी भूभागका एकदुई स्थानमा हल्का वर्षाको साथै उच्च पहाडी तथा हिमाली भूभागका एकदुई स्थानमा हल्का हिमपातको पनि सम्भावना रहेको छ। सोमबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। बागमती, गण्डकी र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। साथै गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
चार जनाको शव फेला,"काठमाडौं : देशका विभिन्न जिल्लामा चार जनाको शव फेला परेको छ। नुवाकोटको ककनी गाउँपालिका७ सिरुबारीस्थित भ्याकुरे खोलामा सोही गाउँपालिका८ लामागाउँका ७१ वर्षीय असमान तामाङ शनिबार मृत अवस्थामा फेला परेका छन्। सर्लाहीको बरहथवा नगरपालिका११ डियरका ६५ वर्षीय राम कृपाल दास आफ्नै घरमा शनिबार मृत अवस्थामा फेला परेका छन्। झापाको बाह्रदशी गाउँपालिका३ राजगढ बजारस्थित बिस्कुट फ्याक्ट्रीमा सोही गाउँपालिका१ बस्ने ४० वर्षीय सुनिल हेमरन सोही फ्याक्ट्रीको माथिल्लो तलाको कोठामा शनिबार मृत अवस्थामा फेला परेका छन्। बाँकेको राप्तिसोनारी गाउँपालिका२ गन्देली पुल नजिकै सडकमा हाल नाम, थर, वतन नखुलेका अन्दाजी ५० वर्षीय पुरुष शनिबार मृत अवस्थामा फेला परेका छन्। यसबारे आवश्यक अनुसन्धान गरिरहेको प्रहरीले जनाएको छ।"
आचारसंहिताविपरीत कार्य गर्ने ४ वटा सञ्चारमाध्यम कालोसूचीमा,"काठमाडौं : प्रेस काउन्सिल नेपालले आचारसंहिता प्रतिकूल कार्य गरेको भन्दै ४ वटा सञ्चारमाध्यमलाई कालोसूचीमा परेका छन् । काउन्सिलको आचारसंहिता अनुगमन उपसमितिको आइतबारको बैठकले ४ वटा सञ्चारमाध्यमलाई कालोसूचीमा राख्ने निर्णय गरेको हो । त्यस्तै विभिन्न ७ वटा सञ्चारमाध्यमलाई विशेष अनुगमनमा राखेर छानबिन गरिरहेको छ । काउन्सिलको निर्देशन अटेर गर्ने, एकपक्षीय र तथ्यगत पुष्ट्याइँ बेगर सूचना सामग्री सम्प्रेषण गर्ने सञ्चारमाध्यमलाई कारवाही गरिएको प्रेस विज्ञप्तिमा उल्लेख छ । दशैं अघि काउन्सिलले ३ वटा सञ्चारमाध्यमलाई कालोसूचीमा राखेको थियो । आइतबार एक साप्ताहिक, एक टेलिभिजन र २ अनलाइन सञ्चार माध्यमलाई कालोसूचीमा राखी थप कारवाही गर्ने निर्णय भएको हो । काउन्सिलले कालोसूचीमा राखेका सञ्चार माध्यमको जानकारी सूचना तथा प्रसारण विभाग, विज्ञापन बोर्ड र सम्बन्धित प्रदेशका सञ्चार रजिस्ट्रारको कार्यालयलाई समेत दिएको छ । काउन्सिलका अनुसार कालोसूचीमा त्रिनेत्रपोष्ट साप्ताहिक, योहो टेलिभिजन, कोशी पोष्ट डटकम, खोजतलास अनलाइन डटकम परेका छन् । काउन्सिलले भ्रामक सूचना सम्प्रेषण गर्ने एक युट्युब च्यानललाई आवश्यक अनुसन्धानका लागि नेपाल प्रहरीको साइबर ब्यूरोमा समेत पठाएको छ । त्यसैगरी आचारसंहिताकै विषयमा गम्भीर प्रश्न उठेपछि आवश्यक कारवाहीका लागि काउन्सिलले ७ वटा सञ्चार माध्यमलाई विशेष अनुगमनमा राखी छानबिन थालेको छ । त्यसमा दियोपोष्ट डटकम, मोटिभेटन्यूज डटकम, एवननेपालन्युज डटकम, अनलाइन टिभि नेपाल डटकम, राइटसञ्चार डटकम, ताजा खबर टिभि र विजीटिभी (युट्युब च्यानल) छन् । बैठकमा काउन्सिल अध्यक्ष बालकृष्ण बस्नेत, सदस्यहरू ठाकुर बेल्वासे, लालबाबु शेष, विजयराज अधिकारी, शरदप्रसाद अधिकारी, नेपाल पत्रकार महासंघका कार्यवाहक अध्यक्ष बाला अधिकारी, नेपाल बार एसोसिएसनका महासचिव अन्जिता खनाल, काउन्सिलका मुख्य अधिकृत झविन्द्र भुसाल सहभागी थिए । बैठकपछि सहप्रवक्ता एवं सूचना अधिकारी रामशरण बोहराद्वारा जारी विज्ञप्तिमा पत्रकारिताको मूल्य र मान्यताविपरीत, गलत, समाजमा उत्तेजना, अफवाह फैलाउने, सामाजिक सद्भाव भड्काउने, अमर्यादित र अश्लील सामग्री सम्प्रेषण नगर्न सम्बन्धित सबैलाई आग्रह समेत गरिएको छ । काउन्सिलको आचारसंहिता अनुगमन उपसमितिमा पत्रकार महासंघ र बार एसोसिएसनको समेत प्रतिनिधित्व हुन्छ । प्रेस काउन्सिलले विभिन्न युट्युब च्यानल, सामाजिक सञ्जालका ग्रुपसहितमा स्वअनुगमन समेत गरिरहेको छ ।"
इन्टरपोलको ९२औं महासभामा सहभागी भई प्रहरी महानिरीक्षक कुँवर स्वदेश फिर्ता,"काठमाडौं : प्रहरी महानिरीक्षक बसन्त बहादुर कुँवर संयुक्त अधिराज्यको ग्लास्गोमा सम्पन्न इन्टरपोलको ९२औं महासभामा सहभागी भई आइतबार स्वदेश फर्किएका छन्। इन्टरपोल महासचिवालयको आयोजनामा कात्तिक १९ देखि २२ गतेसम्म सञ्चालित उक्त महासभामा सहभागी भई प्रहरी महानिरीक्षक कुँवर स्वदेश फिर्ता भएका हुन्। प्रहरी महानिरीक्षक कुँवरसँगै उक्त महासभामा सहभागी भई इन्टरपोल शाखाका प्रमुख प्रहरी उपरीक्षक कोमल शाह समेत स्वदेश फिर्ता भएका छन्। प्रहरी महानिरीक्षक कुँवरलाई प्रहरी अतिरिक्त महानिरीक्षकहरू, प्रहरी नायव महानिरीक्षक लगायत वरिष्ठ प्रहरी अधिकृतहरूले त्रिभुवन अन्तर्राष्ट्रिय विमानस्थल गौचरमा हार्दिक स्वागत गरे। महासभामा नेशनल सेन्ट्रल ब्युरो (एनसीबी) नेपालका प्रमुखसमेत रहेका प्रहरी महानिरीक्षक कुँवर नेतृत्वको प्रतिनिधि मण्डलद्वारा मित्रराष्ट्रहरू चीन, दक्षिण कोरिया, अमेरिका, कतार र यूएईका प्रतिनिधिहरूसँगको द्विपक्षीय भेटघाटका क्रममा समसामयिक विषय तथा अन्तर्राष्ट्रिय प्रहरी समन्वयलाई थप प्रभावकारी बनाउने लगायतका विषयहरूमा छलफल भएको थियो। महासभामा इन्टरपोल र विश्व स्वास्थ्य संगठन बीचको सहयोग सम्झौता, आतंकवाद रणनीति र परिचालन, इन्टरपोलको विश्लेषणात्मक क्षमताहरूलाई सुदृढ गर्न एकीकृत रणनीति, बाल यौन दुर्व्यवहार सामग्री प्रकाशित गर्ने वेबसाइटहरूको सूची तथा निजी संस्थाहरू बीचको सहकार्य, डिजिटल एभिडेन्समा कानूनी पहुँच, इन्टरपोलको विद्यान संशोधनको लागि विभिन्न देशहरूबाट पेश गरिएका प्रतिवेदनहरू, एनुअल फाइनान्सियल रिपोर्ट एण्ड फाइनान्सियल स्टिमेट २०२३, प्रोग्राम अफ एक्टिभिटिज एण्ड ड्राफ्ट बजेट फर २०२५ एण्ड इन्डिकेसन फर २०२६ र २०२७, इन्टरपोलको भवन विस्तार तथा पुन:निर्माण कार्यक्रम जस्ता विषयहरूमा छलफल भई महत्वपूर्ण प्रस्तावहरू पारित समेत भएको थियो। महासभामा कार्यकारी समितिको रिक्त पदहरूमा निर्वाचन समेत भएको थियो। उक्त निर्वाचनमा इन्टरपोलको १९६ सदस्य राष्ट्रहरूको प्रतिनिधिहरू सहभागी भई नेपालले समेत आवश्यक मतदान गरेको थियो। यस महासभाबाट इन्टरपोलको नयाँ महासचिवको रूपमा मित्रराष्ट्र ब्राजिलका भाल्देशी उर्कुइजा मनोनयन भएको भनि घोषणा समेत भएको थियो। महासभाले इन्टरपोलको ९३औं महासभा सन् २०२५ मा मित्रराष्ट्र मोरक्कोको माराकेचमा, ९४औं महासभा सन् २०२६ मा मित्रराष्ट्र हङकङ, चीनमा र ९५औं महासभा सन् २०२७ मा मित्रराष्ट्र कतारको दोहामा आयोजना गर्ने निर्णय गरेको छ। प्रहरी महानिरीक्षक बसन्त बहादुर कुँवर नेतृत्वको प्रतिनिधि मण्डल उक्त महासभामा सहभागी हुन कात्तिक १८ गते त्यसतर्फ प्रस्थान गरेका थिए।"
"उत्पादनमूलक क्षेत्रतर्फ तेस्रो चरणको कोरियन भाषा परीक्षा भोलिदेखि, ३६ हजार बढी परीक्षार्थी सहभागी हुने",काठमाडौं : उत्पादनमूलक क्षेत्रतर्फ तेस्रो चरणको कोरियन भाषा परीक्षा भोलिदखि सञ्चालन हुने भएको छ। ईपीएस कोरियन शाखाका अनुसार परीक्षामा ३६ हजार बढी परीक्षार्थी सहभागी हुने छन्। सन् २०२४ मा उत्पादनमूलक क्षेत्रतर्फ सहभागी हुनका लागि एक लाख ६३ हजार ६३५ जनाले आवेदन दिएका थिए। जसमा पहिलो र दोस्रो चरणमा गरी १ लाख २७ हजार ४५६ जना परीक्षार्थीको परीक्षा सम्पन्न भइसकेको छ। यसपटक ठूलो संख्यामा आवेदन परेका कारण अन्य क्षेत्रको परीक्षा सञ्चालन भएको थिएन। सन् २०२५ देखि नयाँ प्रणाली लागू गरेर परीक्षा सञ्चालन गर्ने तयारी गरिएको छ।
देवरको खुकुरी प्रहारबाट भाउजू गम्भीर घाइते,विराटनगर : मोरङको कानेपोखरीमा एक जना व्यक्तिले आफ्नै भाउजूमाथि शनिबार राति खुकुरी प्रहार गरेका छन्। मोरङ प्रहरीका प्रवक्ता डीएसपी वेदप्रकाश जोशीले कानेपोखरी गाउँपालिका४ बयरवनका वसन्त सार्कीले खुकुरी प्रहार गर्दा भाउजू ५५ वर्षीया शिवा श्रेष्ठ (सार्की) गम्भीर घाइते भएको बताए। उनका अनुसार खुकरी प्रहारबाट शिवाको दाहिने हातको नाडी र दाहिने पातामा गहिरो चोट लागेको छ। हात छिन्नै लागेको छ। गम्भीर अवस्थाकी उनको विराटनगरस्थित नोबेल शिक्षण अस्पतालमा उपचार भइरहेको छ। घरयासी विवादका क्रममा राति ८ बजेतिर वसन्तले भाउजूलाई खुकुरीले हानेको जोशीको भनाइ छ। प्रहरीले घरयासी विवादका बारेमा थप खुलाएको छैन। घटनामा संलग्न वसन्तलाई पक्राउ गरेर इलाका प्रहरी कार्यालय पथरीको हिरासतमा राखिएको छ। उनीविरुद्ध ज्यान मार्ने उद्योग मुद्दा चलाउने प्रहरीको तयारी छ। घटनाका सम्बन्धमा थप अनुसन्धान भइरहेको जानकारी डीएसपी जोशीले दिए।
कालीकोटमा जिप दुर्घटना हुँदा कम्तिमा ७ जनाको मृत्यु,कालीकोट : कालीकोटमा जिप दुर्घटना हुँदा कम्तिमा ७ जनाको मृत्यु भएको छ। आइतबार दिउँसो पलाँता गाउँपालिकामा जिप दुर्घटना भएको हो। पलाँता गाउँपालिका३ का सुमन रोकायाले ६ जनाको शव निकालिएको बताए। जिपमा करिब २२ जना यात्रु रहेको उनको भनाइ छ। मृतकको नाम र पहिचान खुलेको छैन। घटनास्थलतर्फ प्रहरी र सेनाको टोली गएको छ। थप विवरण आउन बाँकी छ।
कालीकोट जिप दुर्घटनाका घाइतेलाई सुर्खेत लगियो,"कालीकोट : कालीकोटको पलाँतामा जिप दुर्घटना हुँदा घटनास्थलमै ६ जनाको मृत्यु भएको छ। पलाता गाउँपालिका३ राडुस्थित भित्र सडक खण्डमा बोलेरो जिप दुर्घटना हुँदा ६ जनाको मृत्यु भएको हो। मृत्यु हुनेमा पलाँता५ निवासी छाया शाही, पदम बम, वडा नम्बर ६ निवासी दसकला शाही, भगवती रोकाया, गणेश शाही, वडा नम्बर ३ निवासी दमन रोकाया रहेका छन्। बोलेरो जिपमा सवार १९ जनामध्ये १३ जना गम्भीर घाइते भएका छन्। घाइतेको उपचारका लागि हेलिकोप्टरमार्फत प्रदेश अस्पताल सुर्खेतमा लगिएको छ। पलाता गाउँपालिका५ खिनदेखि सोही गाउँपालिका अन्तर्गत वडा नम्बर ९ थिर्पुतर्फ आउँदै गरेको क१ ज ५६ नम्बरको डबल क्याप बोलेरो गाडी अनियन्त्रित भई दुर्घटना भएको प्रहरी निरीक्षक तथा सूचना अधिकारी गोविन्द प्रसाद चौधरीले बताए। उनले भने, जिपमा सवार १९ जना मध्य १३ जना घाइते छन्। नेपाल आर्मीको हेली मार्फत पहिलो पटक ७ जना दोस्रो पटक ६ जना गरी १३ जनालाई नै प्रदेश अस्पताल सुर्खेतमा पठाइएको छ। अस्थायी प्रहरी पोस्ट कहरदेव, प्रहरी चौकी थिर्पु, इलाका प्रहरी चौकी पचालझरना र जिल्ला प्रहरी कार्यालय कालीकोटबाट खटिएको प्रहरी टोली तथा स्थानीयहरूले मृतक तथा घाइतेको उद्धार गरेका हुन्। दिउँसो २ बजेर ५० मिनेटमा जिप अनियन्त्रित भएर दुर्घटना भएको हो। पलाँता गाउँपालिका वडा नम्बर ३ का सुमन रोकायाले डोजरद्वारा खनिएको अव्यवस्थित सडकमा बोलेरो जिपको क्षमताभन्दा बढी यात्रु हुनुले जिप दुर्घटना भएको बताए। उनले भने, पँलातामा २ वटा जिप सञ्चालन गरिएको थियो। एउटा केही महिना अगाडि दुर्घटना भइसकेको र बाँकी रहेको अर्को आज दुर्घटना हुनुमा क्षमता भन्दा बढि यात्रु बोक्नु नै मुख्य समस्या हो। गाडी चालकको चरम लापरबाहीका कारण नागरिकले अकालमै ज्यान गुमाउनु परेको दुखेसो गरे। स्थानीय सरकारले कानुन अनुसार नियन्त्रण नगर्नु पनि मुख्य समस्या भएको हो। गम्भीर घाइते हुनेमा कालीकोट पलाता ६ निवासी वर्ष नखुलेका केशव थापा, किशोर थापा, विजय थापा, रिदम शाही, प्रतीक्षा शाही, आशिष रोकाया, भूपेन्द्र रोकाया, वडा नम्बर ३ दान बहादुर रोकाया, निर्मला रोकाया, जगत रोकाया, चालक वतन नखुलेका धनिराम रावत यसैगरी पलाँता गाउँपालिका५ निवासी दोलि विश्वकर्मा, आयुशा विश्वकर्मा रहेका छन्।"
तस्करीको कपडा र अटोसहित ३ जना पक्राउ,"विराटनगर : मोरङबाट प्रहरीले तस्करीको कपडा र कपडा ओसारपसारमा प्रयोग गरिएको अटो टेम्पोसहित तीन जनालाई पक्राउ गरेको छ। मोरङ प्रहरीका प्रवक्ता डीएसपी वेदप्रकाश जोशीका अनुसार कपडा तस्करीमा संलग्न विराटनगर महानगरपालिका१५ का २८ वर्षीय तबरेज अन्सारी, २२ वर्षीय अभिषेक चौधरी र अटो चालक ३५ वर्षीय ओमजित साहलाई पक्राउ गरिएको हो। तीनै जनालाई पूर्वपश्चिम राजमार्गअन्तर्गत मोरङको उर्लाबारी नगरपालिका४ स्थित बक्राहा पुलबाट शनिबार पक्राउ गरिएको उनले बताए। जोशीका अनुसार पश्चिमबाट पूर्वतर्फ जाँदै गरेको को १ ह ६३०९ नम्बरको अटो नियन्त्रणमा लिएर खानतलासी गर्दा भन्सार छली गरेर ल्याइएको अवैध कपडा फेला परेको थियो। अटोमा रहेकाहरुले कपडा खरिद गरेको बिल देखाउन नसकेपछि कपडा र अटोलाई नियन्त्रणमा लिँदै प्रहरीले तीनै जनालाई पक्राउ गरेको हो। अटोबाट १ हजार ९२ थान टप्स र २० थान कुर्ता सलवार बरामद गरिएको जानकारी जोशीले दिए। बरामद कपडा करिब ३ लाख ३७ हजार ६ सय र अटो २ लाख ५० हजार रुपैयाँ मूल्य बराबरको रहेको प्रहरीले जनाएको छ। बरामद भएको कपडा र नियन्त्रणमा लिएको अटोसहित तीनै जनालाई आवश्यक अनुसन्धान एवं कारबाहीका लागि आइतबार विराटनगर भन्सार कार्यालयमा बुझाइएको डीएसपी जोशीले बताए।"
बुबाको हत्या गर्ने छोरा १५ दिनपछि पक्राउ,धुलिखेल : बुबाको हत्या गर्ने छोरा १५ दिनपछि पक्राउ परेका छन्। पक्राउ पर्नेमा नमोबुद्ध नगरपालिका७ धारापानी स्थित पुजारी थुम्काका ४४ वर्षीय रामलाल श्रेष्ठ रहेका छन्। ७४ वर्षीय बल बहादुर श्रेष्ठलाई अंशबारे भएको विवादपछि छोराले आग्लोले हानेका थिए। आग्लोले हानेर बुबा ढलेपछि घाँटी थिचेर हत्या गरेको अनुसन्धानमा देखिएको जिल्ला प्रहरी कार्यालयले जनाएको छ। प्रहरीका अनुसार राति खाना खाएपछि रामलालले बुबासँग अंश माग गरेका थिए। बुबाले सबै भाइलाई बोलाएपछि मात्र अंश दिने बताएका थिए। यसै विषयमा बाबुछोराबीच भनाभन भयो। त्यस लगत्तै छोराले हँसिया उठाए। तीनचार पटक बाबुको अनुहारमा प्रहार गरे। त्यसपछि ढोकामा भएको आग्लो निकालेर हाने। बुबा ढलेपछि घाँटी थिचेर हत्या गरे। हत्या गरेर फरार भएका उनलाई स्थानीयको सहयोगमा पक्राउ गरिएको प्रहरीले जनाएको छ। काभ्रेपलाञ्चोक जिल्ला अदालतबाट ७ दिनको म्याद थप भई अनुसन्धान कार्य भइरहेको प्रहरीले जनाएको छ।
दोलखामा वृद्ध मृत फेला,दोलखा : दोलखाको भिमेश्वर नगरपालिकामा वृद्ध मानिस झुन्डिएको अवस्थामा मृत फेला परेका छन् । आइतबार भिमेश्वर नगरपालिका १ स्थित सुष्पा क्षमावतीका ७२ वर्षीय नरबहादुर थामी आफ्नै बारीमा डोरी पासो लगाइ झुण्डिएको अवस्थामा मृत फेला परेका हुन् । थामीको शवलाई दोलखाका इन्स्पेक्टर सत्रुधन महतोको टोलीले घटनास्थलबाट मुचुल्का उठाई पोष्टमार्टमका लागि सदरमुकाम चरिकोट ल्याइएको जिल्ला प्रहरी कार्यालय दोलखाले जनाएको छ। घटनाको थप अनुसन्धान भइरहेको प्रहरीको भनाई छ ।
भारतीय गोर्खा बिग्रेड बचाउन नेपाल भारत दुवैले अग्निपथबारे तुरुन्तै वार्ता थाल्नुपर्छ : अशोक मेहता,"पोखरा : भारतीय गोर्खा बिग्रेड बचाउन भारत र नेपाल दुवैले अग्निपथबारे तुरुन्तै वार्ता थाल्नुपर्ने भारतीय सेनाका अवकाश प्राप्त जनरल अशोक मेहताले बताएका छन्। पोखरामा आइतबार भूपू सैनिक संगठन २५ गोर्खा राइफल्सको १३८औं जन्मजयन्ती समारोहमा सहभागी हुन पोखरा आएका भारतीय सेनाको अवकाश प्राप्त मेजर जनरल मेहताले नेपालबाट भर्ती रोकिएपछि नागा, गढवाल, कुमाउँबाट भर्ती गराउन सुरु भएको बताए। नेपालबाट मान्छे नपाएर गढवाल, कुमाउँतिरबाट भर्ती गराउन लागेको उनको भनाइ छ। सदियौंबाट नेपाली भर्ती भइरहेको बताउँदै मेहताले तुरुन्त भर्ती खोल्नुपर्नेमा जोड दिए। नेपालको नागरिक इण्डियन आर्मीमा भर्ती भएर इण्डियन आर्मीसँगै चीन तथा पाकिस्तानको बोर्डरमा आफ्नो रगत बगाएको बताए। गोर्खा भर्ती किन बन्द भयो ? के कारणले खुल्न सकेन भन्ने सञ्चारकर्मीको जिज्ञासामा मेहताले आफू प्रधानमन्त्री भए भने गोर्खा भर्ती खोलिदिने बताए। नेपाल र भारतको सम्बन्ध भिन्नै रहेकोले अग्नीबिरमा सामेल गर्न उचित नरहेको उनको भनाइ छ। अग्नीबिर भारतीयका लागि ४ वर्ष रहेको र नेपालका लागि ७ वर्ष गर्नसक्ने पनि उनले बताए। २५ प्रतिशतको जग ५० प्रतिशत राख्न सक्छ, उनले भने, यदि नेपाललाई अग्नीबिरबाट अलग गरिदियो भने त्यो झन राम्रो हो, उनले भने। भारत सरकारलाई उनले नेपालको भर्तीका लागि काम अघि बढाउन सुझाव दिए। यसै गरी नेपाल सरकारलाई भर्ती रोकिएको विषयमा भारत सरकारसँग बातचित गर्न उनले सुझाए। भर्ती रोकिनु अघिसम्म वार्षिक १२ सय देखि १५ सयसम्म नेपाली भारतीय सेनामा भर्ती हुने गरेको उनले सुनाए। शुभकामना आदानप्रदान कार्यक्रम गरी जन्मजयन्ती मनाइएको थियो। २५ गोर्खा राईफल्स (अग्रिमवल) पूर्वा सैनिक पोखराका अध्यक्ष कप्तान सुदर सिंह थापाले अतिथिलाई स्वागत गरेका थिए। भारतीय पेन्सन क्याम्प पोखरा अफिसर इन्चार्ज कमाण्डर कनेल प्रशान्त बगेलले बिरामी परेपछि कार्ड बनाउनुभन्दा बेलैमा स्वास्थ्य कार्ड बनाउन अनुरोध गरे। पोखराका पाँचवटा अस्पतालमा भातीय पूर्व सैनिकहरूका लागि कार्ड बनाएपछि निःशुल्क उपचार हुने गर्दछ। यसैले बेलैमा स्वास्थ्य कार्ड बनाए स्वास्थ्य उपचार सेवा लिन सहज हुने उनले बताए। भारतीय पेन्सन क्याम्प पोखराका डा आवरनी कुमार अशोकले बेलैमा उपचार गरे जटिल रोग पनि सन्चो हुने भएकोले नियमित स्वास्थ्य चेकजाँच गर्न भूपू सैनिकहरूलाई अनुरोध गरे। २५ गोर्खा राईफल्स (अग्रिमवल) पूर्व सैनिक पोखराका उपाध्यक्ष क्याप्टेन सूर्य प्रकाश गुरुङ र सुवेदार कलरक दलबहादुर गुरुङले पनि संस्थाका गतिविधिका बारेमा बोलेका थिए। कार्यक्रममा मनोरञ्जनात्मक नृत्य र गीत प्रस्तुत गरिएको थियो।"
सिन्धुलीमा प्रधानाध्यापकमाथि गोली प्रहार,"सिन्धुली : सिन्धुलीमा अज्ञात समूहको गोलि प्रहारबाट प्रधानाध्यापक घाइते भएका छन्। मकवानपुरको बागमती गाउँपालिका१ बोटगाउँका ४० वर्षीय प्रेमबहादुर बम्जनमाथि गोलि प्रहार भएको सिन्धुली प्रहरीले जनाएको छ। सर्लाहीबाट सिन्धुली हुँदै मकवानपुर जिल्लातर्फ जाँदै गर्दा सिन्धुलीको हरिहरपुरगढी गाउँपालिका६ ढप्सेमा अज्ञात समूहले उनीमाथि गोली प्रहार गरेको थियो। गोली प्रहारबाट बम्जन घाइते भएका छन्। उनको मुखमा गोली लागेको छ। बम्जन मकवानपुरको बकैया गाउँपालिका३ स्थित बुद्ध माविका प्रधानाध्यापक हुन। गोलि प्रहारबाट घाइते भएका प्रअ बम्जनलाई सिन्धुली र सर्लाही प्रहरीले उद्धार गरेर सर्लाहीको मोडल अस्पतालमा उपचार गरी थप उपचारका लागि वीरगन्जको बयोधा अस्पताल पठाइएको जिल्ला प्रहरी कार्यालय सिन्धुलीका प्रवक्ता डीएसपी अनिलकुमार खड्काले बताए। बम्जन सर्लाहीबाट प्रदेश २०३००६ प ८४५४ नम्बरको मोटरसाइकलमा भाइ दिलबहादुर बम्जनको साथमा सिन्धुली तर्फ आउँदै थिए। सर्लाही र सिन्धुलीको सिमानस्थित ढप्सेमा तीन जनाको समूहमा लुकि बसेका अपरिचित समूहले बम्जनमाथि छोटो हतियार (कट्टा) प्रहार गरेको हुन सक्ने अनुमान गरिएको खड्काको भनाइ छ। गोली प्रहार हुँदा बम्जनले प्रयोग गरेको हेल्मेटको दायाँ तर्फबाट गाला छेडिएको र गोली मुखकै तल्लो भागमा अड्किएको प्रहरी प्रवक्ता खड्काको भनाइ छ। गोली प्रहार गर्ने तीनै जना फरार छन्। तराई मूलका जस्ता देखिने ३ जना अपरिचित व्यक्तिहरूको खोजी कार्यका लागि जिल्लास्थित सबै सीमा नाकाहरू सिल गरिएको छ। फरारको खोजतलासका लागि सिन्धुलीस्थित इलाका प्रहरी कार्यालय कपिलाकोट, प्रहरी चौकी क्यानेश्वर र जिल्ला प्रहरी कार्यालय सर्लाहीको समन्वयमा इलाका प्रहरी कार्यालय कर्मैया तथा मकवानपुर जिल्लाको प्रहरीहरू समेत परिचालित भएको बताइएको छ। मोटरसाइकलमा सवार बम्जनलाई अपरिचित समूहले रोकेर गोली प्रहार गरेका थिए। भाइ दिलबहादुरको अवस्था भने सामान्य रहेको छ।"
चाबहिलको एक इन्टेरियर गोदाममा आगलागी,"काठमाडौं : काठमाडौंको चाबहिलमा रहेको एक इन्टेरियर गोदाममा आगलागी हुँदा लाखौंको क्षति भएको छ। आइतबार मध्यान्ह चाबहिलको सरस्वतीनगरस्थित इन्टेरियर गोदाममा आगो लागेको हो। आगलागीका कारण गोदाममा रहेको फर्निचर, सजावटका सामाग्री, विधुतिय सामाग्री, प्लाई लगायतका सामाग्री जलेर नष्ट भएको छ। आगलागीले वरपरका अन्य घरहरूमा समेत केहि क्षति पुर्याएको छ। आगलागी भएपछि सेना, प्रहरी, सशस्त्र प्रहरी लगायत उपत्यकाका तीनै जिल्लाका बारुण यन्त्रको सहायताले करिब दुई घण्टापछि नियन्त्रणमा लिएको थियो। इन्टेरियर कम्पनी आटर्स इन्टरनेशनल प्रालिका सञ्चालन सञ्जिव भण्डारीले आगालागीका समयमा गोदाममा कोही कामदार नभएको र कसरी आगो लाग्यो भन्ने अन्योलमा रहेको बताए। आगलागीका कारण ठूलो क्षति भएको उनले बताए। आगलागका कारण भएको क्षतिको यकिन विवरण आउन बाँकी रहेको प्रहरीले जनाएको छ।"
पाल्पा दरबार संग्रहालयमा हट्यो अँध्यारो,"तानसेन : पाल्पाको प्रमुख ऐतिहासिक पर्यटकीय केन्द्रका रूपमा रहेको पाल्पा दरबार संग्रहालयमा अँध्यारो हटेको छ। संग्रहालयभित्र बिजुली बत्ती नभएको समयमा पनि वैकल्पिक ऊर्जाको व्यवस्था गरी झिलिमिली हुने बनाइएको हो। संग्रहालय अवलोकन गर्न जाने पर्यटकहरूले बिजुली नभएको समयमा अँध्यारोको कारण अवलोकन नगरी फर्कनु पर्ने बाध्यता थियो। संग्रहालय अवलोकन गर्न पुगेका लुम्बिनी प्रदेशका उद्योग, पर्यटन तथा यातायात मन्त्री प्रचण्ड विक्रम न्यौपानेले बिजुली बत्ती नहुँदा पर्यटकहरूले संग्रहालय अवलोकन गर्न नपाउने अवस्था देखेपछि दरबार संग्राहलयमा वैकल्पिक ऊर्जाको व्यवस्था मिलाउन अनुरोध गरेका थिए। विद्युत नभएको समयमा संग्रहालय अँध्यारो रहने अवस्था थियो। संग्रहालय अँध्यारो हुँदा अवलोकन गर्न नसकिएको गुनासो आउने गरेकोमा पर्यटनमन्त्री न्यौपानेले समस्या समाधानका लागि पहलकदमी लिएकै कारण उज्यालो बनाउन सकिएको संग्रहालयका कार्यकारी निर्देशक श्याम कुमार पौडेलले बताए। मन्त्री न्यौपानेले संग्रहालयमा तत्काल वैकल्पिक ऊर्जाको व्यवस्था गर्न मन्त्रालय मातहतको पर्यटक परिषदलाई निर्देशन दिए लगत्तै तत्कालै इन्भटर खरिदका लागि बजेटको व्यवस्थापन गरिदिएको थियो। संग्रहालयमा धेरैभन्दा धेरै पर्यटकहरू भित्र्याउने, अवलोकन गराउने, पुराना कला संस्कृतिका बारेमा जानकारी गराउने, विभिन्न पक्षलाई सोधखोज तथा अनुसन्धान सहयोग पुर्याउन आवश्यक पूर्वाधारहरूको विकास गर्न मन्त्रालयले आवश्यक कामहरू गर्दै आएको प्रदेश पर्यटनमन्त्री न्यौपानेले बताए। २०६२ माघ १८ गते तत्कालीन विद्रोही माओवादी आक्रमणबाट ध्वस्त भएको पाल्पा दरबारलाई पुनर्निर्माण गरेपछि २०७२ सालदेखि दरबार संग्रहालयका रूपमा सञ्चालनमा आएको थियो। पाल्पा दरबारलाई प्रताप शमशेर राणाले निर्माण गरेका थिए। तत्कालीन माओवादीको आक्रमण हुनुअघि पाल्पा दरबारमा जिल्लाका अधिकांश कार्यालयहरू सञ्चालनमा रहेका थिए।"
जुवातास खेलिरहेको अवस्थामा १५ जना पक्राउ,काठमाडौं : नेपाल प्रहरीले नागार्जुन नगरपालिका६ सिगारेपामा टहरामा जुवातास खेल्ने १० जनालाई पक्राउ गरेको छ । प्रहरी वृत्त स्वयम्भूबाट खटिएको प्रहरीले उनीहरूलाई नगद ७९ हजार ५ सय २० रूपैयाँ र ५ बुक ताससहित १० जना पक्राउ गरेको हो । यसैगरी काठमाडौं महानगरपालिका१४ कलंकीको रणकालिका गेष्ट हाउसमा जुवातास खेलिहेको अवस्थामा ५ जनालाईप्रहरीले पक्राउ गरेको छ । प्रहरी वृत्त कालिमाटीबाट खटिएको प्रहरीले उनीहरूलाई नगद ४३ हजार १ सय ६० रूपैयाँ र २० बुक तास सहित पक्राउ गरेको हो । शनिबार पक्राउ गरी उनीहरुमाथि प्रहरीले आवश्यक अनुसन्धान गरिरहेको छ ।
मानव तस्करीमा मुछिएका निवर्तमान कानुनमन्त्री अधिकारी विराटनगरबाट पक्राउ,"विराटनगर : कोशी प्रदेशका निवर्तमान आन्तरिक मामिला तथा कानुनमन्त्री लिलाबल्लभ अधिकारी पक्राउ परेका छन्। मानव तस्करको आरोपमा उनीमाथि अनुसन्धान गर्न आइतबार जिल्ला अदालतबाट अनुमति पाएपछि प्रहरीले पक्राउ गरेको हो। स्रोतका अनुसार अधिकारीलाई केहीबेरमा काठमाडौं लैजाने प्रहरीको तयारी छ। प्रहरीले अधिकारीलाई विराटनगर महानगरपालिका२ स्थित उनको निवासबाटै नियन्त्रणमा लिएको हो। उनको घरमा सादा पोसाकका प्रहरीले बिहानैदेखि घेरा हालेका थिए। जिल्ला प्रहरी कार्यालय मोरङ र कोशी प्रदेश प्रहरी कार्यालय विराटनगरबाट खटिएका सादा पोसाकका प्रहरीले बिहानैदेखि घर घेरा हालेका थिए। मन्त्री अधिकारीले आफूविरुद्ध लागेको आरोपको अनुसन्धानमा प्रहरीलाई सहयोग गर्ने बताउँदै आएका छन्। उनी आजै दिउँसो १:५० बजेको यति एयरलाइन्सको जहाजमार्फत काठमाडौं जाने तयारीमा थिए। जापान भ्रमणमा जाने नाममा मानव तस्करी गरेको आरोप अधिकारीमाथि लागेको छ। तर,अहिलेसम्म विकसित घटनाक्रमले भने मानव तस्करीको जालोमा अधिकारी अन्जानमा परेको देखिन्छ। उनले जापानबाटै प्रहरी अधिकारीलाई सम्पर्क गरेर घटनाको जानकारी दिएका थिए। कोशी प्रदेशसभा सदस्यसमेत रहेका अधिकारीलाई अनुसन्धानको दायरामा ल्याउन चौतर्फी दबाब परेको थियो। यद्यपि,उनले आफू अनुसन्धानमा सहयोग गर्न सदैव तयार रहेको बताउँदै आएका छन्। नक्कली परिचयपत्र बनाई संगठित गिरोहलाई रकम बुझाएर गत साता जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको छ। अधिकारी सहभागी हुने कार्यक्रममै हिँडेको भन्दै जापान पुगेका उनीहरुलाई उनले नै फिर्ता ल्याएर नेपाल प्रहरीको जिम्मा लगाएका हुन्। शंकास्पद कागजातका कारण जापानबाट फर्काइएपछि त्रिभुवन अन्तर्राष्ट्रिय विमानस्थलमा अघिल्लो शनिबार आइपुगेका चारैजनालाई अध्यागमन कार्यालयले अनुसन्धानका लागि प्रहरीको जिम्मा लगाउने तयारी गरेको थियो । तर, यस घटनाको सूचना आफैंले पहिले प्रहरीलाई दिएको बताएपछि अधिकारीलाई छाडिएको थियो। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरिरहेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका छन्। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए । कर्मचारीको नक्कली परिचयपत्रमा निमित्त कार्यालय प्रमुख का रूपमा अधिकारीकै हस्ताक्षर छ। नक्कली परिचयपत्र प्रहरीले बरामद गरिसकेको छ । परिचयपत्रमा रहेको हस्ताक्षर किर्ते गरेर राखिएको अधिकारीको जिकिर छ। तीनजनाको बयानका आधारमा प्रहरीले नुवाकोटको विदुरका जुगल रिजाल, दोलखाको जिरीका वीरबहादुर सुनुवार र धादिङको त्रिपुरासुन्दरीका महेशविक्रम पाण्डेलाई पनि पक्राउ गरिसकेको छ। अधिकारी स्वयंले आफू गिरोहको चंगुलमा परेर जापान गएको भन्दै गल्ती स्वीकार गरिसकेका छन् । गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको उनको भनाइ छ। आफूलाई प्रयोग गरेर मानव तस्करी भएको थाहा पाएपछि जापान पुगेर कार्यक्रममै सहभागी नभइकन अधिकारी फर्किएका थिए। उनले अनुसन्धानमा सहयोग गर्नका लागि भन्दै गत बुधबार कोशी प्रदेशको आन्तरिक मामिला तथा कानुनमन्त्रीबाट राजीनामा दिए। सत्तारुढ नेकपा (एमाले)आवद्ध अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। जापान भ्रमण विवादपछि उनले पार्टीको जिम्मेवारीबाट समेत आफूलाई हटाउन माग गरेर निवेदन दिएका थिए। पार्टीले उनलाई तत्कालका लागि साधारण सदस्यबाट समेत शनिबार निलम्बन गरिसकेको छ।"
"पञ्जाब र दिल्ली विश्वकै प्रदूषित सहर, कस्तो छ नेपालको अवस्था ?",काठमाडौं : हाल एक्यूआइ (इयर क्वालिटी)इन्डेक्स अनुसार पाकिस्तानको पञ्जाब र भारतको नयाँ दिल्ली क्रमश:विश्वको पहिलो र दोस्रो धेरै प्रदूषित सहर बनेको छ। यो समाचार तयार पार्दा पञ्जाबको एक्यूआइ ६१३ पुगेको छ। यसलाई खतराको अवस्था मानिन्छ। त्यस्तै दिल्लीको एक्यूआइ स्तर २७५ पुगेको छ। यो निकै खराबको श्रेणीमा पर्छ। तेस्रो श्रेणीमा चीनको बेइजिङ रहेको छ। त्यहाँको एक्यूआइ १९३ रहेको छ। यसलाई इन्डेक्समा अस्वस्थकर अवस्थामा राखिएको छ। त्यस्तै आज नेपालको सबैभन्दा प्रदूषित सहर काठमाडौं बनेको छ। काठमाडौं एक्यूआइ स्तरमा १७ औं स्थानमा छ। काठमाडौंमा हाल एक्यूआइ १२२ रहेको छ। बिरामी वा लक्षित वर्गका लागि यो प्रदूषण हानिकारक मानिन्छ। भारतको केन्द्रीय प्रदूषण नियन्त्रण बोर्डको वेबसाइटका अनुसार आइतबार दिल्लीका लगभग सबै क्षेत्रहरूमा वायु प्रदूषणको स्तर 'खराब' देखि 'अत्यधिक खराब'को श्रेणीमा छ। भारतबाहेक पाकिस्तानले पनि वायु प्रदूषणको चर्को असरको सामना गरिरहेको छ । पाकिस्तानको पञ्जाब प्रान्तमा हावाको स्तर सबैभन्दा खराब भएको छ। वायु प्रदूषणका कारण पाकिस्तानको पञ्जाबमा सरकारले विद्यालय बन्द गर्न आदेश दिएको छ। हरेक वर्ष यो समयमा धान काटेर पराल तथा ठुटामा आगो लगाउने हुनाले भारत पाकिस्तान लागयत नेपालका धेरै सहरहरूमा वायु प्रदूषण बढ्ने गरेको छ।
धवादीघाटमा गाउँपालिकाद्वारा निशुल्क डुङ्गा सेवा,"गोरखा : त्रिशुलीले पुल बगाएपछि नदी वारपार गर्न गोरखाको गण्डकी र धादिङको बेनिघाट रोराङ गाउँपालिकाले डुङ्गा सञ्चालन गरेको छ। असोज ११ गते त्रिशुलीको बाढीले धवादीघाटको पुल बगाएपछि समस्यामा परेका स्थानीयलाई सेवा दिन दुई पालिकाले संयुक्त रुपमा डुङ्गा सेवा सञ्चालन गरेका हुन्। डेढ महिनासम्म पनि पुल मर्मत नहुँदा त्यस आसपासका बासिन्दा, विद्यार्थी, तरकारी तथा दूध उत्पादक किसानहरूले आवातजावतमा निकै सास्ती खेप्दै आएका थिए। पुल मर्मतसम्भार गर्न अझै लामो समय लाग्ने भएकाले अल्पकालीन सेवा दिन निशुल्क डुङ्गा सेवा सञ्चालन गरेको गण्डकी गाउँपालिकाका अध्यक्ष दीपक तिमिल्सिनाले जानकारी दिए। दुवै गाउँपालिकाले मासिक ७०७० हजार रुपैयाँ भाडा तिर्ने गरी भाडामा डुङ्गा लिएर त्रिशुलीमा सेवा सञ्चालन गरेको अध्यक्ष तिमिल्सिनाले जानकारी दिए। डुङ्गा सञ्चालनमा आएपछि स्थानीयबासीलाई राजमार्गसम्म आउजाउ गर्न सहज भएको उनले बताए। दुवै गाउँपालिकाका करिब १५० घरधुरीका शिक्षक, विद्यार्थी, किसान, अरु सर्वसाधारण गरी दैनिक करिब पाँचसय जना वारपार गर्छन्, तिमिल्सिनाले भने, डुङ्गा चलाउनका लागि तीन जना कर्मचारी परिचालन गरेका छौँ। बिहान सातबजेदेखि साँझ पाँच बजेसम्म सेवा सञ्चालन हुन्छ। ११ बजेदेखि १ बजेसम्म खाना खाने बिश्राम लिने उनले बताए। स्थानीयबासीको पक्की पुलको मागलाई केन्द्र सरकारले नजरअन्दाज गरेको गाउँपालिकाका अध्यक्ष तिमिल्सिना बताउँछन्। सबै घाटहरुमा पहिले डुंगा चल्थ्यो। पछि विकास हुँदै तुईन, झोलुंगे पुल हुदै मोटरेबल पुल बन्न थाले। हाम्रो ठाउँमाचाहिँ झोलुंगे पुल हुदै डुंगाकै युगमा फर्केको छ, उनले भने, यहाँ मोटरेबल पुल चाहिन्छ भनेर धेरै पहिलेदेखि माग गरेको हो। बन्ने हल्ला पनि थियो तर अहिलेसम्म प्रक्रिया नै अघि बढेको छैन। धेरै व्यस्त रहने ठाउँ भएकाले यहाँ मोटरेबल पुल बन्न जरुरी छ। गत असोजको बाढीले यहाँको पुल भत्किएपछि स्थानीयले ३४ घण्टाको पैदल यात्रा गरेर राजमार्ग पुग्नुपर्ने बाध्यता थियो। डुंगा चल्न थालेपछि त्यो बाध्यता हटेको स्थानीय भूमि रेग्मीको भनाइ छ। सबै यात्रुलाई लाइफ जाकेट लगाएर डुंगा तार्छन्, उनले भने, त्यसैले यात्रा गर्ने बेला डराउनु पर्दैन। ढुक्क भएर यात्रा गर्न सकिन्छ। अहिले पुलको कतिपय डेकहरु झरेका छन् भने लठ्ठा बटारिएर हिँड्नै नमिल्ने भएको छ। समयमै पुल मर्मत नहुँदा दैनिक नियमित काममा आवतजावत गर्न मात्रै नभएर यहाँका कृषकले उत्पादन गरेका कृषि उपजहरु बजार पठाउन समेत सास्ती भइरहेको छ। अहिले केही दिनदेखि पुल मर्मत गर्न सुरु गरेको स्थानीय भूमि रेग्मीको भनाइ छ। झोलुङ्गेपुल बिभागले केही दिनदेखि पुलको मर्मत गर्न सुरु गरेको छ, उनी भन्छन्, दुबैतर्फ तीनतीन मिटर अग्लो पर्खाल लगाउने भनिएको छ, लठ्ठा, डेकहरु पुरानै प्रयोग गर्ने भनेका छन्। फेर्नुपर्ने जति फेर्ने नपर्ने जति त्यही प्रयोग गर्ने गरेर बल्ल मर्मतको काम सुरु गरेका छन्। पुल बन्नलाई अझै दुईदेखि तीन महिना लाग्छ भनेको छ। पुल नबन्दासम्म स्थानीयबासीले डुङ्गाबाटै वारिपार आउजाउ गर्नुपर्ने हुन्छ। डुङ्गा चढेर वारपार गर्दै धवादीका बासिन्दा।"
निरौला र पाण्डेय सर्वोच्चको न्यायाधीश नियुक्त,काठमाडौं : राष्ट्रपति रामचन्द्र पौडेलले न्यायाधीशद्वय नृपध्वज निरौला र नित्यानन्द पाण्डेयलाई सर्वोच्च अदालतको न्यायाधीशमा नियुक्त गरेका छन्। राष्ट्रपति पौडेलले न्याय परिषद्को सिफारिसका आधारमा निरौला र पाण्डेयलाई आइतबार न्यायाधीशमा नियुक्त गरेको राष्ट्रपति कार्यालयको प्रवक्ता शैलजा रेग्मी भट्टराईले जानकारी दिइन्। यसअघि निरौला उच्च अदालत पाटनका मुख्य न्यायाधीश र पाण्डेय उच्च अदालत तुलसीपुरका मुख्य न्यायाधीश थिए। उनीहरूको नाम संसदीय सुनुवाइ समितिबाट सर्वसम्मत अनुमोदन भएपछि राष्ट्रपति पौडेलले न्यायाधीशमा नियुक्त गरेका हुन्।
सहकारी विकास बोर्डको अनधिकृत संचरनामा ललितपुर महानगरले चलायो डोजर,काठमाडौं : ललितपुर महानगरपालिकाले राष्ट्रिय सहकारी विकास बोर्डको अनधिकृत संरचनामा डोजर चलाएको छ । महानगरले ललितपुरको हरिहर भवनमा रहेको सहकारी बोर्डको पर्खाल डोजर लगाएर भत्काएको हो । २०७३ साल पुसमा नै तत्कालिन ललितपुर उपमहानगरपालीकाले सडक ओगटेर बनाएको मापदण्ड विपरीतको उक्त पर्खाल भत्काउने निर्णय गरेको थियो । उक्त निर्णयविरुद्ध बोर्ड अदालत गएको थियो । अदालतले समेत उक्त संरचना मापदण्ड बिपरित रहेको ठहर गरेपछि महानगरले डोजर लगाएर पर्खाल भत्काएको ललितपुर महानगरका नगरप्रमुख सीताराम हाछेथुले जानकारी दिए। पर्खाल भत्काएसँगै उक्त स्थानमा सर्वसाधारणका लागि आवतजावत गर्न सडक खुल्ला हुने नगरप्रमुख हाछेथुले बताए।
