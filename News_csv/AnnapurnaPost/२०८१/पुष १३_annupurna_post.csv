शीर्षक,विवरण
टर्किएबाट ६५६ आप्रवासीसहित ५२ जना मानव तस्कर पक्राउ,"काठमाडौं : टर्कीएका अधिकारीहरूले राष्ट्रव्यापी मानव बेचबिखन विरुद्धको अभियानका क्रममा आप्रवासी तस्करीमा संलग्न ५२ जना विदेशी नागरिकसहित पक्राउ गरेको आन्तरिक मन्त्री अली येर्लिकायाले बताएका छन्। कुल ६५६ अनियमित आप्रवासीहरू पनि पक्राउ परेका थिए। तिनीहरूलाई उनीहरूको गृह देशहरूमा फिर्ता ल्याउन प्रयासहरू भइरहेका छन्, येर्लिकायाले सामाजिक सञ्जाल प्लेटफर्म एक्समा उल्लेख गरेका छन्। शिल्ड३६ नाम दिइएको उक्त अपरेशनमा २६ हजार ४५६ कर्मचारीको सहभागिता रहेको थियो। यर्लिकायाका अनुसार अधिकारीहरूले पाँच हजार ४४६ स्थानहरूमा चार लाख दुई हजार ६०९ पहिचान कागजातहरू जाँच गरे। साथै, आठ हजार ३७० टोलीहरू समावेश गरी १५ हजार ६१६ क्षेत्रहरूको अनुगमन गरे। युरोप, एसिया र मध्य पूर्व बीचको टर्कीएको भौगोलिक स्थितिले यसलाई युरोप पुग्ने लक्ष्य राखेका आप्रवासीहरूका लागि प्रमुख ट्रान्जिट मार्ग बनाउँछ। विशेष गरी सिरिया र अफगानिस्तानका शरणार्थीहरूका लागि गन्तव्य र ट्रान्जिट बिन्दुको रूपमा, टर्किएले गैरकानुनी आप्रवासनका साथ महत्त्वपूर्ण चुनौतीहरूको सामना गरेको छ।"
सरकारी स्वामित्वमा रहेका संस्थालाई कर तिर्न महानगरको पत्राचार,"काठमाडौं : काठमाडौं महानगरपालिकाले सरकारी स्वामित्वमा रहेका र सामाजिक संघसंस्थाका नाममा दर्ता भएका तर व्यवसाय सञ्चालन गरिरहेका निकाय तथा संघसंस्थालाई कर तिर्न पत्राचार गरेको छ। पहिलो चरणमा यसरी पत्र पठाइएका संघसंस्थामा कृषि सामग्री कम्पनी लिमिटेड, कुलेश्वर, पशुपति क्षेत्र विकास कोष, मारवाडी सेवा समिति, फसिखेल, न्युरोड र खाद्य व्यववस्था तथा व्यापार कम्पनी लिमिटेड छन्। यी कम्पनीलाई सम्पत्ति कर र वहाल कर तिर्न पत्राचार गरिएको राजस्व विभागका प्रमुख दीपक अधिकारीले जानकारी दिए। संवैधानिक तथा कानुनी व्यवस्थाअनुसार बहाल रकममा लाग्ने बहाल कर स्थानीय तहलाई बुझाउनुपर्छ, उनले भने। विभागका प्रमुख अधिकारी बहाल करका विषयमा करदातामा द्विविधा हुनुपर्ने अवस्था नरहेको बताए। संविधानको धारा ५७ (४) तथा अनुसूची ८ अनुसार घर बहाल कर सङ्कलन गर्ने विषय स्थानीय तहको एकल अधिकारअन्तर्गत पर्दछ। संविधानको धारा ६० मा स्थानीय तहले आफ्नो आर्थिक अधिकार क्षेत्रभित्रको विषयमा कर लगाउन र राजस्व उठाउन सक्ने व्यवस्था गरेको छ। स्थानीय सरकार सञ्चालन ऐन, २०७४ को दफा ५७ मा गाउँपालिका वा नगरपालिकाको आफ्नो क्षेत्रभित्र कुनै व्यक्ति वा संस्थाले भवन, घर, पसल, ग्यारेज, गोदाम, टहरा, छप्पर, कारखाना, जग्गा वा पोखरी पूरै वा आंशिक तवरले बहालमा दिएकोमा गाउँपालिका वा नगरपालिकाले त्यस्तोमा बहाल कर लाग्नेछ, भन्ने व्यवस्था छ। यस व्यवस्थाबमोजिम कामपाभित्रका बहाल आयमा लाग्ने कर कामपाले मात्र सङ्कलन गर्न सक्छ। यससँगै अन्तरसरकारी वित्त व्यवस्थापन ऐन, २०७४ को दफा ३ (३) र अनुसूची ३ ले स्थानीय तहले स्थानीय कानुनबमोजिम घर बहाल कर लगाउन सक्ने व्यवस्था गरेको छ। कामपाले जारी गरेको राजस्व ऐन, २०७५ को परिच्छेद ४, आर्थिक ऐन, तथा घर बहाल व्यवस्था निर्देशिका, २०७९ ले आफ्नो क्षेत्रभित्रका व्यक्ति वा संस्थाले बहालमा लगाएको भवन, घर वा जग्गाको बहाल कर उठाउनेसम्बन्धी व्यवस्था छ। बहाल व्यवस्था गर्न कामपाको नगरसभाले नेपालको संविधानको धारा २२६ को उपधारा (१) र स्थानीय सरकार सञ्चालन ऐन, २०७४ को दफा १०२ बमोजिम कामपाको राजस्व ऐन, २०७५ जारी गरेको छ। संविधानको धाराबमोजिम नगरसभाले जारी गर्ने सालवसाली आर्थिक ऐनले तोकेको दररेटमा रहेर सबै करदातासँग बहाल आम्दानीमा बहाल कर लगाउँदै आएको छ।"
श्रीलंकाका पूर्वराष्ट्रपति विक्रमासिंघे नेपालमा,"काठमाडौं : श्रीलंकाका पूर्वराष्ट्रपति रनिल विक्रमासिंघे नेपाल भ्रमणमा आएका छन् । उनी निजी भ्रमणका लागि नेपाल आएको परराष्ट्र मन्त्रालयका प्रवक्ता कृष्णप्रसाद ढकालले जानकारी दिए । शनिबार बिहान ११ः५५ बजे काठमाडौं अवतरण गरेका पूर्वराष्ट्रपति विक्रमासिंघे अपराह्न लुम्बिनी गएका छन् । मन्त्रालयले उनलाई पूर्वराष्ट्रपतिका रूपमा सामान्य शिष्टाचार र सुरक्षाको प्रबन्ध गरेको छ । अन्य भेटघाट र भ्रमण आफ्नै हिसाबले गर्ने जनाइएको छ । पूर्वराष्ट्रपति बिक्रमासिंघेले नेपाल भ्रमणका क्रममा लुम्बिनी र कपिलवस्तुमा पूजा, अवलोकन र भेटवार्ता गर्ने कार्यक्रम छ । भ्रमण सम्पन्न गरी उनी १७ पुसमा स्वदेश फर्कनेछन् । नेपाल र श्रीलंकाबिच सन् १९५७ जुलाई १ मा कूटनीतिक सम्बन्ध स्थापना भएको थियो । नेपालले सन् १९७५ मा कोलम्बोमा मानार्थ महावाणिज्य दूतावास स्थापना र सन् १९९५ मा कोलम्बोमा नेपाली दूतावास स्थापना गरेको थियो । यस्तै, काठमाडौंमा सन् १९९३ देखि श्रीलंकाको आवासीय दूतावास छ । नेपाल र श्रीलंका दुवै दक्षिण एसियाली क्षेत्रीय सहयोग संगठन (सार्क)का संस्थापक सदस्य हुनाका साथै बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिम्स्टेक)का सदस्य पनि हुन् । दुई देशले धेरै अन्तर्राष्ट्रिय मुद्दामा समान विचार प्रस्तुत गर्नाका साथै संयुक्त राष्ट्र, असंलग्न आन्दोलन र विश्व व्यापार संगठनलगायत विभिन्न अन्तर्राष्ट्रिय मञ्चमा साझा धारणाका साथ प्रस्तुत हुने गरेका छन् । शाक्यमुनि बुद्धको जन्मस्थल तथा विश्वभरका बौद्ध धर्मावलम्बीहरूको पवित्र गन्तव्यका रूपमा रहेको लुम्बिनीमा हरेक वर्ष श्रीलंकाबाट बौद्ध तीर्थयात्री आउने गरेका छन् । लुम्बिनीलाई विश्वशान्तिको केन्द्रका रूपमा विकास गर्ने नेपालको प्रयासमा श्रीलंका सरकारले सहयोग गरिरहेको छ । श्रीलंकाले लुम्बिनीमा गुम्बा र रेस्टहाउस कम्प्लेक्स पनि बनाएको छ ।"
आइतबार देशका यी स्थानमा हुने छ वर्षा,"काठमाडौं : आइतबार देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा हल्का वर्षाको सम्भावना रहेको छ। कर्णाली प्रदेश, गण्डकी प्रदेश र कोशी प्रदेशका उच्च पहाडी तथा हिमाली भूभागका थोरै स्थानहरूमा तथा सुदूरपश्चिम प्रदेश र बागमती प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। आइतबार राति देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
मधेसको समग्र विकासका लागि एमाले अघि बढ्दैछ: महासचिव पोखरेल,"महोत्तरी : नेकपा एमालेका महासचिव शंकर पोखरेलले मधेसको हक अधिकार र विकासका लागि नेकपा एमालेले दृढतापूर्वक भूमिका निर्वाह गर्ने बताएका छन्। महोत्तरीको रामगोपालपुरमा शनिबार आयोजना भएको वृहत् पार्टी प्रवेश तथा जनसभालाई सम्बोधन गर्दै महासचिव पोखरेलले समग्र मधेसको विकासका लागि पार्टी अघि बढेको बताएका हुन्। मधेसी जनताले संघीयताको माध्यमबाट देखेका सपना जनता समाजवादी पार्टीकै कारण अधुरो रहेको महासचिव पोखरेलको आरोप छ। उनले भने, दुई कार्यकाल सत्तासीन भएको जसपाले समग्र मधेसको विकासमा ध्यान दिएन। नेतृत्व पक्षको ध्यान बजेट बाँडफाँटमै केन्द्रित भयो। जसको कारण यस प्रदेशको विकासको सपना तुहिएको हो। महोत्तरीका १५ पालिकामध्ये प्रमुख र उपप्रमुखसहित बहुमत कार्यपालिका एमालेले जितेको एकमात्र नगरपालिका रामगोपालपुरले महासचिव पोखरेललाई १५ किलोको माला लगाएर स्वागत गरेको थियो। केन्द्रीय सदस्य तथा मधेस प्रदेशका भौतिक पूर्वाधार मन्त्री सरोज यादवले देशको विकासको भिजन भएकाले एमालेमा जनलहर बढिरहेको बताए।"
गठबन्धन चुनावसम्म जान्छः एमाले सचिव भट्टराई,"नुवाकोट : नेकपा एमालेका केन्द्रीय सचिव योगेशकुमार भट्टराईले दुई ठूला दलबीच भएको सहमतिअनुसार सरकार चलिरहेको बताएका छन्। उनले मुख्य दलहरू कांग्रेस र नेकपा एमाले बीचको सहमतिअनुसार आगामी चुनावको अवधिसम्म गठबन्धन कायम रहने बताएका हुन्। नुवाकोटको महादेवफाँटमा शनिबार एमाले बेलकोटगढी नगरको दोस्रो पालिका अधिवेशन उद्घाटन गर्दै सचिव भट्टराइले निर्वाचनमा भने एमाले र कांग्रेस एक्ला एक्लै चुनाव लड्ने बताए। उनले देशलाई कमजोर बनाउन देशी विदेशी शक्तिहरू केन्द्रित रहेको कारण सत्तारूढ दलहरू सचेत हुनु पर्ने बताए। देशलाई नयाँ मार्गमा लैजाने उद्देश्यका साथ एमाले कांग्रेसको गठबन्धन बनेको र सहमति अनुसार एमाले र कांग्रेस अगाडि बढिरहेको पूर्व मन्त्रीसमेत रहेका सचिव भट्टराईले बताए। उनले देशमा अनेक चलखेल गर्न नपाएका शक्तिहरूले एमाले र कांग्रेसलाई अनेक आरोप लगाइरहेको समेत बताए। उनले एमालेलाई कमजोर बनाउन अनेक षडयन्त्रहरू भइरहेको दाबी गर्दै कमजोर बनाउन खोज्नेसँग सचेत हुनुपर्ने बताए। पार्टी नेता डा भीम रावल, डा विन्दा पाण्डे तथा केन्द्रीय सदस्य उषाकिरण तिम्सिनामाथि पार्टीले गरेको कारबाहीको सन्दर्भ उल्लेख गर्दै भट्टराईले घरभित्रको विवाद, झगडा र असन्तुष्टि घरभित्रै बसेर समाधान गरिनु पर्ने बताउँदै गल्ती, कमजोरीहरू सच्याउँदै पार्टीको स्थायी कमिटीबाट कारबाही तथा निलम्बनमा परेका नेताहरू पार्टीमै फर्किने विश्वास व्यक्त गरे।"
न्यायपरिषद्को संरचनालाई राजनीतिमुक्त बनाउनुपर्छ : वरिष्ठ न्यायाधीश मल्ल,काठमाडौं : सर्वोच्च अदालतका वरिष्ठ न्यायाधीश सपना प्रधान मल्लले न्यायपरिषद्को संरचनालाई राजनीतिमुक्त बनाउनुपर्ने बताएकी छन्। शनिबार विराटनगरमा आयोजना गरिएको दुई दिने महिला कानुन व्यवसायीहरूको ३१औं राष्ट्रिय सम्मेलनमा मल्लले न्यायपरिषदको संरचनालाई राजनीतिमुक्त बनाउन सकिए न्यायाधीश नियुक्ति सजिलो र सहज हुने बताइन्। न्यायपरिषदले निष्पक्ष र स्वतन्त्र भएर न्यायाधीशको नियुक्ति गर्ने गरेको भन्दै उनले बार र बेञ्चबीचको विवाद उचित नभएको धारणा राखिन्। मल्लले मेलमिलापलाई प्रभावकारी रूपमा लैजाने सर्वोच्च अदालतको रणनीतिक योजना रहेको जानकारी दिइन्। त्यस्तै सम्मेलनलाई सम्बोधन गर्दै सर्वोच्च अदालतका न्यायाधीश सारंगा सुवेदीले जनताको न्यायलाई सुनिश्चित गर्न बार र बेन्चबीच सहकार्य हुनुपर्ने धारणा राखिन्। नेपाल बार एशोसिएशन महिला समितिले आयोजना गरेको सो सम्मेलनमा मुलुकभरका ७७ जिल्लाबाट करिब १ हजार प्रतिनिधिहरूको सहभागी रहेको छ।
संकटमा सम्बन्ध,"वकिल पनि छक्क पर्दै भन्न थाल्यो, तपाईंको श्रीमान्ले सबै पुर्याइदिइरहनु भएकै छ त किन चाहनुहुन्छ डिभोर्स ? स्वदेशमै बसूँ भने आर्थिक चाप विदेश जाऊँ भने स्वास्नी टाप ! छिः ! कस्ता हुन्छन् भने मान्छेहरू पनि के के न लेखें ठान्दा हुन्। अगाडि जाँदै गरेको सार्वजनिक यातायातको पछाडिपट्टि लेखिएको कुरा पढ्नासाथ सुनिताले कारलाई बायाँ मोडतिर मोडाइदिई। ल, ल, कता लान लाग्या ? सँगै सिटमा बसेको सन्तोष छक्क पर्यो। आज यताबाट जाऔंला भनेर नि। एउटा गतिलो मुस्कान सन्तोषतिर फर्काई। तर यताबाट निकै लामो बाटो। फेरि के सम्झेर हो, सन्तोष पनि मुस्काउन थाल्यो, कतै आज बाटैमा पनि रोमान्टिक मुड चल्यो कि प्यारीको! सँगै लामो यात्रा। त्यतिञ्जेल सुनिताले कार रोकिसकेकी थी। दुवै ओर्लेर वकिलको कार्यालयभित्र पसे। वकिल पनि छक्क पर्दै भन्न थाल्यो, तपाईंको श्रीमान्ले सबै पुर्याइदिइरहनु भएकै छ त किन चाहनुहुन्छ डिभोर्स ? अब उससँग के नै छ र! मेरो योग्य कुनै पनि। त्यसैले वकिलसाब कागजात तयार गरिदिनुस्। तपाईंको श्रीमान् विदेशमा यतिका वर्ष मरीमरी पसिना झार्दै हुनुहुन्छ, तपाईंलाई नै सुख होस् भनेर त हो। हो, त्यही भएर त त्यहाँको कामैले सुकाइसक्यो त्यसलाई थाकेको गोरुजस्तै। वकिलका उचालिएका आँखीभौं अझ तल झरेन, बरु सँगै बसिरहेको सन्तोषलाई एकपल्ट हेरेर भन्यो, तर पछिल्लो समय कानुनमा केही परिवर्तन गरिएको छ त। के कानुन नि त्यस्तो ? झर्कन पुगी, हाम्रो संविधानले नारीलाई त्यत्रो महŒव दिएको छ भन्या होइन ? त्यो त हो, तर अब श्रीमतीले मात्र पनि चाहेर छोडपत्र गर्न नमिल्ने भइसक्यो। किन नमिल्नु नि ? तपाईंको फिस बढाइदिउँला नि वकिलसाब। यो काम गरिदिनै पर्यो। हुम्, त्यसो भए अंशबन्डाको पनि कुरा आउँछ, श्रीमान्ले पठाएको सम्पत्ति। ए त्यो ? त्यो त सकिहाल्यो नि। हामीलाई खानलाउन परेन र ? अब धेरै बोल्नु व्यर्थ भन्ने वकिलले बुझिहाल्यो। बरु त्यसैले अरू बुझाइदिई, जसरी भए पनि मिलाइदिनुस् वकिलसाब। आफ्नो फिसको चिन्ता नगर्नू। अनि वकिललाई ट्वाँ पर्न छाडिदिएर ती दुई निस्के। गाउँबाट भर्खर ल्याउँदा कस्ती थिइन्। बिचरा त्यो भाइ। धेरैपछि चेत आउँदा वकिल पो बर्बराउन पुग्यो। बन्द कोठामा ती दुई भने अँगालोमा कसिएकै बेला म्यासेन्जरमा कल आयो। हेर्दै आफ्नो वक्षस्थलमा लागेको सन्तोषको थुक पुछ्दै सुनिताले म्यासेन्जर हेरी, ए! लोग्ने मोराको पो रहेछ। किन नि अब। मैले निर्णय गरिसकें, यस्तालाई छाड्छु, छाड्छु।मेरो के काम अब यो ? कल नउठाएरै बन्द गरिदी अनि मोबाइल ओछ्यानतिर फ्याँकिदिई। फेरि सन्तोषको अँगाालोमा बाँधिई। ममी। दैलोमा एउटा फुच्चे देखियो, लगभग दुईवर्षे। हँ !? दुवै झस्के एकपल्ट त नराम्ररी। ममी ! बच्चा ? दुवैको मुखबाट निस्क्यो एकसाथ। एकअर्कासित हेराहेर गरे। तिमीले त कहिल्यै भनिनौ त तिम्रो बच्चा छ भनेर ! सन्तोष उदेक मान्न थाल्यो। सटअप नन्सेन्स। कस्तो स्टुपिड कुरा गरेको ? म आफैं छक्क छु, मैले कहिले बच्चा जन्माएँ र ? बच्चातिरै लागी। झस्की पहिला त, अनुहार त कस्तो! त्यसकै जस्तो छ त। कहाँबाट आइस् ए केटा यो बन्द कोठामा ? ममी। ममी। बच्चो उसैसित लुपुक्क टाँसियो। त्यसको पालो एकै सासमा झट्कारिदिई। बच्चो भुइँमै थचारियो। एकैपल्टमा सातो गए झैं बच्चो रुन पनि नसकेजस्तो गरेर चिच्च्याउन थाल्यो। एकैछिनमा दृश्य त युद्धस्तरको पो देखिन थाल्यो, दराज खोल्ने अनि धमाधम गरगहना र लुगाफाटाको पोकापन्तरा बनाउने। सन्तोष केही नबोली साथ दिँदै थियो। जिज्ञासा नराखेको होइन, भनी पनि सकेकी थी उसले, अब यहाँ बस्नु खतराबाहेक केही हुन्न। कस्ता कस्तालाई मेरो बच्चा बनाएर पठाइरहेछ, देखेनौ ? बच्चो भने भुइँमै थच्चारिएर रुवाइ कम गर्दै भनिरहेको थियो, एकोहोरो रूपमा ममी बुबु बुबु। बिलौनाले कोठा पनि रुन्चे हुँदै थियो। दुवै केही नसुने झैं गतिमाथि गति दिइरहेका थिए, आफ्नो काममा। लगभग सबै पोकोपन्तरो तयार भएछ क्यार। बोकेर हिँड्न पो लागे त। बच्चो बामे सर्दै उसको खुट्टैमा टाँसिन आइपुग्यो, ममी। रिसको उत्कर्ष देखियो, एक लात बजाइदिई, भकुन्डो नै सम्झिछ क्यार ! बच्चो प्रहार पर्नासाथ उछिट्टिएर भित्तामा ठोक्किन पुग्यो, ढड्याम्म। एकैपल्ट आद्र्र स्वर सुनियो, ममी। त्यसपछि भ्लात्त आवाजका साथ बच्चाको आकार तीव्र गतिमा सानोसानो हुँदै जान थाल्यो, हावा फुस्केर। त्यहाँ धुवाँको सानो लहर देखियो पनि। त्यही धुवाँ बुरुरु उडेर ओछ्यानमा फ्याँकिएको मोबाइलमा पो पस्न थाल्यो। त्यही बेला मोबाइल पनि प्लाट्ट खुल्यो, तर खुल्नासाथ दुवै हडबडाए। त्यहाँ उसकै पतिदेव हेर्दै बसिरहेको थियो, भिडियो कल रिसिभ नगर्दैमा मैले देख्दिनँ भन्ठान्या ? म मरीमरी परिवारको खुसी खोज्ने, त्यहाँ भने तैंले चर्तिकला गर्न भ्याउने ? यस्तो जमाना पनि आउन सक्छ भने टेक्नोलोजी अहिले पनि पुरानै भएर बसिरहन्छ त ? किन चिहाउन पर्यो अर्काको ठाउँमा ? ठसक्क ठस्केर बम बर्साइदिई। म अर्का ? घरबाट यति टाढा यतिका समय रगत र पसिना बगाएर पैसा ठेल्नुसम्म ठेल्ने लोग्ने अब अर्का ? अनि यसपछि त के नारी शोषण गर्न पाइँदैन, जमाना बदलिसक्यो भन्ने तीरका साथ सुनिता बर्सिन थाली आफूलाई वीरंगना साबित गर्दै। वाणीलाई क्षेप्यास्त्रका रूपमा प्रयोग गरिँदै थियो, सन्तोष भने असन्तोष भएर हेर्न थाल्यो। अन्तमा, अन्तमा के, उत्कर्षमा सुनिताले उसलाई आज्ञा दिई, ल सन्तोष, तिमी मलाई यहाँ चुम, यहाँ। आज यसले देख्नेछ, आफ्नै पत्नीको सुहागरात! अनि आफ्ना वस्त्रहरू मकै नंग्याएजस्तै छोडाउन थाली। मोबाइलतिर वकिल कहाँबाट ल्याएको खेस्रा कागत फ्याँकिदिएकी थी। पतिदेवले त्यो कागत हेर्यो पहिला त, त्यसपछि त्यहाँको दृश्य। अनि आफ्नै हात हेर्यो, जहाँ नसाहरू सल्बलाउँदै सल्बलाउँदै आकाशका बिजुलीसरह निधारतिर गएर गयो सरर। उसको निधारमा ठूलो आवाजका साथ चट्याङ पर्यो, ढड्याङ।"
सात अर्बमा बन्दैछ सुदूरपश्चिमको पहिलो केबलकार,"चिसापानी : नेपाल उद्योग वाणिज्य महासंघका अध्यक्ष चन्द्रप्रसाद ढकाल नेतृत्वको लगानीमा सुदूरपश्चिममा पहिलो केबलकार चिसापानीमा निर्माण हुने भएको छ। सुदूरपश्चिम प्रदेशको प्रबेशद्बार चिसापानीबाट राजकाडासम्म चल्ने केबलकार जालपादेवी केबलकार कम्पनीको सात अर्ब लगानीमा निर्माण हुने भएको हो। आज परराष्ट्रमन्त्री डाक्टर आरजु राणा देउवाले एक कार्यक्रमबीच शिलान्यास गरेकी छन्। शिलान्यास कार्यक्रमलाई सम्बोधन गर्दै मन्त्री राणाले भनिन्, 'केबलकारको निर्माणले सुदूरपश्चिमको पर्यटकीय विकासमा मद्धत पुग्ने बताइन्। सुदूरपश्चिम प्रदेश प्राकृतिक सुन्दरता, स्रोत साधनयुक्त प्रदेश हो। केबलकारको लगानीले थप लगानी भित्र्याउन सहज हुनेछ।' उनले सुदूरपश्चिमको विकासका लागि कृषि जलस्रोत र पर्यटन क्षेत्रको विकासमा जोड दिनुपर्ने बताइन्। 'देशको समृद्धिका लागि नै दुई दल मिलेर सरकार गठन गरेको हो,' मन्त्री राणाले भनिन्, 'देशको समग्र विकासका लागि बाधकरूपमा रहेका ऐन, कानुन र नियमहरू संशोधनको तयारी भइरहेको छ। त्यसले देशको समृद्धि हुने गरी काम भइरहेको छ।' केबलकारको निर्माणले सुदूरपश्चिमको पर्यटकीय विकाससँगै निजि क्षेत्रलाई लगानीको वातावरण बनाउन थप मद्धत पुग्ने सुदूरपश्चिमका मुख्यमन्त्री कमलबहादुर शाहले बताए। 'निजी क्षेत्रलाई सुदूरपश्चिममा लगानी ल्याउन आग्रह गर्दछु,' उनले भने, 'प्रदेस सरकार लगानीको वातावरण बनाउन प्रतिबद्ध छ।' होटल, रिसोर्ट, केबलकारसहितका पर्यटकीय पूर्वाधारहरू सो केबलकार कम्पनीले निर्माण गर्नेछ। गत वैशाखमा सुरु भएको पहिलो चरणको काम सकिएपछि कम्पनीले निर्माणको चरणमा प्रवेश गरेको छ। दुई वर्षमा निर्माण सम्पन्न गर्दै सञ्चालनमा ल्याउने उद्देश्यका साथ कम्पनीले काम गरिरहेको कम्पनीका अध्यक्ष चन्द्रप्रसाद ढकालले बताए। आयोजना स्थलका एक हजार आठ सय ६६ वटा रुख काटिएका छन् भने केबलकार सञ्चालनका लागि २० बिघा जमीन कम्पनीका नाममा सारिएको छ। चिसापनीदेखि राजकाँडासम्म केबलकारको कूल लम्बाई ३१ किलोमिटरको रहने छ। केबलकारमा १५ वटा टावर र ३४ वटा गोन्डुला रहने छन्। केबलकार निर्माणसँगै राजकाँडामा रहेको जलपादेवी, कालभैरव, कालिकादेवीको मन्दिरको स्तरोन्नति गर्ने बताइएको छ। राजकाँडामा एक सय र चिसापानीमा ५० बेड क्षमताको होटलसमेत निर्माण गरिने बताइएको छ।"
नवलपरासी र रुपन्देहीको सिमानामा ७ करोड बढीको लागतमा पुल बन्दै,परासी : नवलपरासी र रुपन्देही जिल्लाको सिमाना जोड्ने गरी करिब साढे सात करोडको लागतमा पुल निर्माण सुरु भएको छ। नवलपरासीको रामग्राम नगरपालिका१८ को पण्डितपुर र रुपन्देहीको देवदह नगरपालिका१ मध्यपुर गाउँ जोड्ने गरी माहव खोलामा पुल निर्माण सुरु भएको हो। पुल नहुँदा यी दुई स्थानमा पुग्नका लागि रामग्रामको अमहवा गाउँ हुँदै करिब ९ किलोमिटर फेरो घुम्नु पर्ने बाध्यता भएपछि स्थानीयहरूले पुल निर्माणको माग गरेको रामग्राम१८ का कार्यवहाक अध्यक्ष त्रिवेणी चौधरीले बताए। चालु आर्थिक वर्षमा पुल निर्माणका लागि प्रदेश सरकारले बजेट विनियोजन गरेको हो। पुलको प्रदेश सभासद बैजनाथ कलवारले शिलान्यास गरे। पण्डितपुर र देवदह क्षेत्र गौतम बुद्धको इतिहाससँग जोडिएको छ। पण्डितपुर मध्यपुर सडक पुल नामाकरण गरिएको पुलको लागत ७ करोड ३७ लाख ८४ हजार रहेको छ। २५७ मिटर लम्बाइको पुल निर्माण २०८३ असार १६ गते भित्र सम्पन्न हुने छ।
विद्यार्थीलाई न्यानो कपडा,नुवाकोट : नुवाकोटको विदुर नगरपालिकास्थित एक विद्यालयमा अध्ययनरत विद्यार्थीलाई न्यानो कपडा हस्तान्तरण गरिएको छ। विदुर नपा ३ देवीघाटस्थित रणभुवनेश्वरी माध्यमिक विद्यालयमा अध्ययनरत विद्यार्थीलाई न्यानो कपडा प्रदान गरिएको हो। विद्यालयको ६३ औं वार्षिकोत्सवका अवसरमा यशोदादेवीभगवानसिंह केसी मेमोरियल ट्रष्टले सो विद्यालयमा अध्ययनरत तीनसय ७६ जना विद्यार्थीहरुलाई एकएक सेट न्यानो कपडा हस्तान्तरण गरिएको हो। कार्यक्रमका प्रमुख अतिथि प्रतिनिधि सभा सदस्य तथा पूर्व शिक्षामन्त्री अर्जुननरसिंह केसीले विद्यार्थीहरूलाई न्यानो पोशाक हस्तान्तरण गरे।
समाज जुरुक्क पार्ने देउडा,"गीतमा धनराज जोशीले कतै गम्भीर विषय उठान गर्छन् त कतै समाजमा शोषकहरूले गरिबलाई दिएका दु: खका गोप्य कुराहरू बाहिर ल्याउँछन्। केवल गायनमा मात्र सीमित देउडा गीतलाई विश्वव्यापीकरण गर्ने उद्देश्यले पछिल्लो अवस्थामा केही सर्जकले पुस्तक प्रकाशित गरी पाठकलाई भरपर्दो खुराक दिइरहेछन्। यसमा स्व धनराज जोशी अग्रपंक्तिमा आउने स्रष्टा हुन्। उनले सुदूरपश्चिम र कर्णालीलाई लोकसंगीत र लेखनीमार्फत सो समाजलाई जुरुक्कै उचाल्ने प्रयत्न गरेका छन्। अझ गाउँका शब्द र लयलाई अंग्रेजी भाषामा उल्थागरी अन्तर्राष्ट्रिय स्तरमा पनि परिचित गराउनु आफैंमा अनुकरणीय छ । देउडामा देखिएका भाव पक्षको गहिराइमा डुबेर सजिलै पाठकबीच जोशी सफल बनेका छन्। जसमा केटाकेटी पक्षबीचको सवालजवाफ उत्कृष्ट लाग्छ। कुनै बेला देउडा गीत भन्नेबित्तिकै रातिको बेला आफन्तजनले थाहा नपाउनेगरी गाउँबाट टाढाको चौरमा खेलिन्थ्यो। पछि विस्तारै केटाकेटीबीचको प्रेम बढेसँगै र समयले परिवर्तन चाहेपछि त वर्तमानमा खुल्ला रूपमा देउडा खेल खेलिन्छ। यी कुराको बेलिबिस्तार लेखेर उनले गुन लगाए। देउडा प्रेमका गीत पनि हुन मिलन र बिछोडका गीत पनि हुन्। यिनै कुरालाई बेलिविस्तार गर्दै प्रेमलाई उनले यसरी उतारेका छन् : भैंसीचर्दा घाणो बज्दो रन्बनै थर्काउन्या । को होली बाबुकी छोरी भाग्यो मन फर्काउन्या ।। देउडागीत सवालजवाफमा पनि रोचक बन्ने हुँदा गीतकार धनराजले यिनै कुरालाई केन्द्रित पार्दै केटीका तर्फबाट भने : लोग्नया माइस क्या हुँदा हुन् जता पनि भाग्दा। जै देख्यो सुन्दरी केटी उस्काई पछि लाग्दा ।। यो गीतलाई अग्रेजीमा पनि उल्थागरी यसरी लेखेका छन्। गाउँमा संस्कृति छ, लुकेको प्राचिन सभ्यता छ। मेचीकालीमा बोलिने १२५ भाषा छन्। विविधताले भरिएको मुलुकका कारण एक व्यक्तिको अनुहार खासगरी अर्को व्यक्तिसँग हुबहु मिल्दैन। किन यस्तो भयो ? जातजातिका कारणले भाषा पनि फरकफरक छन्। तर राष्ट्रिय भाषा एउटै छ, नेपाली भाषा। राष्ट्रिय भाषाको मूलथलो पनि कर्णाली प्रदेश नै हो। कर्णालीको सिन्जा प्रान्त उपत्यकाजस्तै हराभरा र सौन्दर्यपरक छ। त्यहाँको भाषाले आफ्नो पितापुर्खाको लोलीबोली बिर्सेको छैन। ज्ञानको भण्डार छ नेपाली सभ्यता, संस्कृति अनि बोलिने भाषामा भन्नुहुन्छ विद्वान् लेखक धनराज जोशी । गीतमा कतै गम्भीर विषय उठान गर्छन् त कतै समाजमा शोषकहरूले गरिबलाई दिएका दु: खका गोप्य कुराहरू बाहिर ल्याउँछन्। भन्नुहुन्छ, सेतीकालीमा सबैले बुझेकै विषय हो, देउडा संस्कृति, बाहिरका जिज्ञासुलाई यो बढी बुझाउनु प र्यो, जसरी गीतका मार्फत नन्दकृष्णले कालीकर्णालीलाई सांस्कृतिक क्षेत्रबाट जुरुक्क उचाले। अब त्यसको आधारमा रही अंग्रेजीमा पनि देउडागीतबारे चर्चा गर्दा भोलिका दिनमा देशबाहिर पनि देउडाले निकै ठूलो चर्चा पाउनेछ । विद्वान् गुरु धनराजका विचारसँग सुदूरपश्चिमका मात्र नभएर कर्णालीका र त्रिभुवन विश्वविद्यालयका प्राध्यापक पनि सहमति जनाउँछन्। अनि देउडालाई राष्ट्रिय र अन्तर्राष्ट्रिय संगीतको कडी बनाउनुपर्छ भन्ने मान्यता राख्छन्। ३३ वर्षसम्म विकट बाजुरा जिल्लामा शिक्षासेवा गरेका संस्कृति र समाज सुधारका अगुवा पनि मानिएका स्व धनराज जोशीको देउडा संस्कृतिसंगै अग्रेजी भाषाको ज्ञानका लागि अतुलनीय कार्य भन्दै सुदूरपश्चिम विश्वविद्यालयका तत्कालीन उपकुलपति डा अमरराज जोशी पनि सहमति जनाउँछन्। भन्छन्, लेखनी शिल्पीका हिसाबले धनराज जस्तो व्यक्तित्व पाउनु बझाङ्गी धरतीका लागि सौभाग्यको विषय हो। यदि जीवित रहनुभएको भए देउडासम्बन्धी कृति अरू पनि प्रकाशित हुन्थे । जिन्दगीको उत्तराद्र्धमा नास्तिक वर्ग पनि एकपटक भगवान्को नाम पनि उच्चारण गर्छन् भन्ने विषयलाई कवि तथा गीतकार धनराजले यसरी पुष्टि गरेका छन् : उत्तम पुरुष नरनारायण मन्मा आई बस अंग्रेजीमा लेख्न सकूँ देउडा मीठो रस । नारदमुनि संवाददाता वेदव्यास हुन सन्त देउडा लेख्न सुरु ग र्याँ जागिरको अन्त ।। ओ भगवान् श्री गणेश ! देऊ राम्रो मन अंग्रेजीमा देउडा लेख्छु प्रणाम गरिकन ।। एकपटक साईबाबाको धाम भारतको पुट्टपर्तीमा कवि धनराज पुगेछन्। बाबाको दर्शन पाएपछि आफूलाई भाग्यमानी सम्झँदै आफ्ना भावना गीतमा यसरी उतारेछन् : म आइपुग्याँ पुट्टपर्ती बाबा भनी जानी अवतारको दर्शन पाउन्याँ मै हुँ भाग्यामानी । व्यक्ति प्रशंसाका विरोधी मानिएका शिक्षाविद् धनराजले एक ठाउँमा बुद्धत्व प्राप्तिका लागि कर्म शुद्ध हुनुपर्ने बताएका छन् : प्रशंसाका ओठभन्दा कर्मठ हात हुन शुद्ध जो आफ्नो प्रतिज्ञा राख्छ त्यो हो सच्चा बुद्ध । तीसको दशकअघि देउडा गायन र देउडाखेललाई मनोरञ्जनको सामान्य साधनका रूपमा लिइन्थ्यो। अझ गीत गाउने मानिसलाई हेलाँ गरी वादी, भाण शव्दको पगरी लगाइन्थ्यो। अभिभावकले देउडा खेलेको गाएको थाहा पाए राम्रो मान्दैनथिए। अग्रज कलाकार महाशंकर देवकोटा र परिमल स्नेहीले रेडियोमा पुगी देउडा गीत गाउनु आफैंमा क्रान्तिकारी अदम चालेको मानिन्छ। पछिल्लो अवस्थामा गायनमा बाढी नै आएको मानिन्छ। ऐतिहासिक कालखण्डलाई हेर्ने हो भने २०३४ कात्तिक १४ गतेको दिनलाई देउडाको उज्यालो दिनका रूपमा हेर्न सकिन्छ । जुनदिन देउडाको झर्रो लय ओ वाज झुम्यौली बाजले रेडियो नेपालमा बीजारोपणको रूप पायो। लेखनीका रूपमा फर्केर हेर्दा जुम्लाका गोविन्दप्रसाद पाण्डेले देउडासम्बन्धी पुस्तक लेखेर इतिहासलाई जीवन्त पारे। यसबीचमा देउडासम्बन्धी सरकारी र गैरसरकारी पत्रपत्रिकामा फुटकर लेखरचना धेरै सर्जकबाट लेखिँदै आए, अझै लेखिँदैछन्। तर देउडा गीतलाई लेखनीका हिसाबले बझाङ्गी भाषा, डोटेली भाषा हँुदै अग्रेजी भाषामा समेत उल्था गरी लेखिएको देउडा गाउँदै मीठो, अग्रेजी सिकौं छिटो नामक पुस्तक नै पहिलो कृति हो। जुन कृतिभित्र ज्ञान, विज्ञान, भाषा, सद्भाव, प्रेम, सुखदु: ख, पारिवारिक परिवेश, केटाकेटीबीचका प्रेम, गरिबीका वास्तविक चित्रण, शोषित पीडित जनताका दर्दहरूलाई लेखकले सरल तरिकाले सबैले बुझ्न सक्ने भाषामा उल्लेख गरेका छन् । मानौं भोलिका पिँढीका लागि यो पुस्तक देउडा गीतको व्याकरण सरह मानिनेछ। कतै कतै लेखकको पानीको भेल जस्तै गरी रोएका छन्। कतै माघ फागुनको पारिलो घाम भएर उज्यालिएका छन त कतै छोर्याट्टा छोर्याट्टीको मायाजालमा चुर्लुप्पै डुबेका पनि छन्। जुन विषय उठान गर्यो, त्यही विषयलाई राम्ररी अन्त्य गर्नु लेखकको सफल शैली मानिन्छ। कतै कतै प्रकृतिको वर्णन गर्दै हराएका कवि कुनै ठाउँमा गरिवीको चित्रण गर्दा अभिभावक भएर जुरुक्क उठेका देखिन्छन्। यसैगरी, देवर भाउजूबीचको हार्दिकता र मातृभूमिमा अबला नारी र अशिक्षित पुरुषले वनजंगलमा ग्वालो जाँदा गाएका गीतहरूको भाषिक र सांस्कृतिक रूपमा संरक्षण गरेको देखेर कवि तथा लेखक ती अवोध प्रकृतिप्रेमीबाट आफूले धेरै ज्ञान लिनुपर्ने बताउँछन् । कतै कतै त उनी देवी देवताको कोरो भजन गर्नु ओठहरूबाट मीठा शब्द निकाल्नुभन्दा गरिब, असहाय, अपांगता भएकाहरूलाई पेटभरी खान दिनु नै परोपकारी र धार्मिक कार्य सम्झिन्छन्। जिन्दगी सुख र दु: खको समिश्रण हो। हाँसेर जिउनु सकारात्मक कार्य हो। स्वास्थ्यका लागि असली मार्ग पनि हो। यसै भन्दै देवर भाउज्यूबीचको हार्दिकतालाई रोटी खाँदाको बेला गीतमा यसरी उतार्छन् : देवर आठ् पाया खाँदैछु वौजु चारौंदो रँदैछु क्यै चिनता नगर वौजु म तम्रो छँदैछु। वैजु आठ रोटी खाँदो छौं भन्छौ खाई हालन सोल साथ दिन्छु भन्छौ ती देवर राम्रै छ कबोल। गाउँघरमा काम गर्नाले मानिस बढी खाना खान्छन् भन्ने संकेतको गीत हो माथिको। प्रकृतिको महŒव बुझेर हिमाल र नदीलाई पितामाताको रूपमा दिएको उनको यो गीतले भन्छ : हिमालय मेरा पिता सबै नदी माता आमा बाबु साक्षात देउता अरू सबै भ्राता। आफ्नै देशमा काम गर्नुपर्छ, अरूको देशमा होइन भन्दै गीतमा यसरी देखा पर्छन् उनी : अर्काको भूमिको सेवा हुँदैन फलदायी सेवा गर्नु राम्रो हुन्छ आफ्नै भूमिलाई । यी र यस्तै कालजयी गीतले उनको गीति उचाइ बढेको छ। चार वर्षपहिले कात्तिकमा आएको बेमौसमी वर्षाद्का कारण बझाङका अन्नका भण्डार मानिएका छान्ना र थलौरामा भीषण बाढी र पहिरो आयो। छान्ना खोलाले धनराजसहित ६ जनाको ज्यान लग्यो। थलारामा पहिरोले १७ जनाले ज्यान गुमाए। खेतीयोग्य जमिन बगरमा परिणत भयो। करोडौंको भौतिक क्षति भयो। कुशल सर्जकको दु: खद् निधन हुँदा कस्लाई पीर पर्दैन र ?"
कमलबजार विमानस्थलमा १७ वर्षपछि दोस्रो पटक परीक्षण उडान,"अछाम : अछामको कमलबजार विमानस्थलमा शनिबार परीक्षण उडान भएको छ। नेपालगन्जबाट तारा एयरको ९एनएईभी विमान कमलबजार विमानस्थलमा दिउँसो ३ बजे अवतरण भएको थियो। उडानको नेतृत्व क्याप्टेन टीएस नगरकोटीले गरेका थिए। ११ बजे नै नेपालगन्जबाट परीक्षण उडान गर्ने भनिएकोमा खराब मौसमका कारण ढिलो भएको थियो। शनिबारै संस्कृति, पर्यटन तथा नागरिक उड्डयन मन्त्री बद्री पाण्डेले विमानस्थलको औपचारिक उद्घाटन गर्ने कार्यक्रम तय थियो। परीक्षण उडान गरेर फर्के जहाज खराब मौसमका कारण मन्त्री मन्त्री पाण्डेलाई लिएर आउन सकेन। कमलबजार नगरपालिकाका मेयर यज्ञप्रसाद ढकालले खराब मौसमका कारण उद्घाटन कार्यक्रम स्थगित गरिएको र १५२० दिन भित्र विमानस्थलको उद्घाटन कार्यक्रम फेरि तय गरिने बताए। विमानस्थल उडान परीक्षणका क्रममा स्थानीयहरू निकै खुशी र हौसिएका मेयर ढकालले बताए। उनले यस क्षेत्रका ५ पालिका मंगलसेन नगरपालिका, कमलबजार, पञ्चदेवल विनायक, ढकारी गाउँपालिका र तुर्माखाँद गाउँपालिकासँग समन्वय गरेर नियमित उडानका लागि बजेटको व्यवस्था गर्ने बताए। उनले भने, अब उडान नियमित सञ्चालन गर्ने छौं। सुरुमा एकपटक कमलबजारबाट नेपालगन्जका लागि उडान गर्ने गरी पहलमा छौं। कमलबजारबाट जहाज चढ्ने र सहजै रुपमा गन्तव्य पुग्ने यहाँका स्थानीयहरू सपना अब पूरा हुनेछ। मेयर ढकालले विमानस्थलमा पहिलो पटक नभएर दोस्रो पटक उडान परीक्षण गरिएको बताए। ढकालले २०६५ सालमा पनि पहिलो पटक उडान परीक्षण गरिएको बताए। उनले भने, २०४९ मा विमानस्थलको निर्माण कार्य सुरु भयो। २०५९ तिर द्वन्द्वकालमा माओवादीले विमानस्थलमा बनेका टर्मिनल भवन, बन्दै गरेको रिपिटर टावर ध्वस्त बनाए। त्यसपछि गौचरण जस्तै बनेको विमानस्थलमा २०६५ मा उडान परीक्षण भयो। त्यति बेला पर्यटन मन्त्री लोकेन्द्रबहादुर विष्ट मगर थिए। दोस्रो पटक आज उडान परीक्षण सफल भएको छ। मौसम खराबीका कारण भने केही समस्या भयो। परीक्षण उडानका लागि आर्थिक वर्ष २०८००८१ मा विमानस्थलको स्तरोन्नतिका लागि संघ सरकारबाट प्राप्त एक करोड ३५ लाखमा विमानस्थल ग्राभेल गरिएको मेयर ढकालले बताए। विमानस्थल सञ्चालनमा नआउँदा गौचरनमा परिणत भएको थियो। कमलबजार विमानस्थल निर्माणमा हालसम्म ३ करोड ८५ लाख भन्दा बढी खर्च भइसकेको छ। सुदूरपश्चिम प्रदेशको दुईवटा विमानस्थल रहेको एक मात्र पहाडी जिल्ला अछाम हो। अछामको मुख्य व्यापारिक केन्द्र साँफेबगर र कमलबजारमा गरी दुई स्थानमा विमानस्थल छन्। साँफेबगर विमानस्थलमा समिट एयरले हप्तामा दुई दिन सोमबार धनगढीसाँफेनेपालगंज र बिहीबार धनगढीसाँफेधनगढी उडान भर्दै आइरहेको छ। हप्तामा दुई पटक सञ्चालन हुने उडान समेत नियमित हुन सकेको छैन।"
ग्लोबल आइएमई बैंकद्वारा ३५ जना छात्रालाई छात्रवृत्ति प्रदान,ग्लोबल आइएमई बैंकले १८औँ वार्षिकोत्सवका अवसरमा बैंकको संस्थागत सामाजिक उत्तरदायित्वअन्तर्गत ग्लोबल आइएमई छात्रालाई छात्रवृत्ति कार्यक्रमलाई निरन्तरता दिएको छ। ग्लोबल आइएमई छात्रालाई छात्रवृत्ति कार्यक्रम अन्तर्गत बैंकले विभिन्न सामुदायिक तथा सरकारी विद्यालयबाट कक्षा ६ उत्तीर्ण गरी कक्षा ७ मा प्रवेश गरेका विपन्न वर्गका ३५ जना जेहेन्दार छात्रालाई छात्रवृत्ति प्रदान गरेको हो। यी छात्रालाई कक्षा १२ सम्मको अध्ययनका लागि बैंकले हरेक वर्ष छात्रवृत्ति प्रदान गर्नेछ। यस कार्यक्रम अन्तगर्त बैंकले प्रत्येक प्रदेशबाट ५ जना जेहेन्दार छात्रा छनौट गरी ३५ जना छात्रालाई वर्षको १२ हजार रुपैयाँको दरले छात्रवृत्ति प्रदान गर्नेछ। कार्यक्रमअन्तर्गत बैंकले अहिलेसम्म १४० जनालाई उक्त छात्रवृत्ति व्यवस्था गरी छात्राहरूको शैक्षिक गुणस्तरमा योगदान गरिरहेको छ। समाजको विकासमा शिक्षाको महत्वपूर्ण भूमिका रहेको र महिला शिक्षित भएमा समाजको चेतनास्तर अभिवृद्धि हुनुका साथै महिलाहरू आर्थिक रूपमा सबल हुन समेत मद्दत पुग्ने हुनाले यो कार्यक्रम गरिएको बैंकले जनाएको छ। यस कार्यक्रमबाट आर्थिक समस्याका कारण बीचमै विद्यालय छाड्न बाध्य छात्राहरूलाई न्यूनतम् विद्यालय शिक्षा पूरा गर्न सहयोग पुग्ने बैंकको विश्वास छ।
ब्रिटिश सेनालाई गोर्खाली सेनाले हराएको पर्सागढीमा विजय महोत्सव मनाइँदै,"वीरगन्ज : ब्रिटिश सेनालाई गोर्खाली सेनाले हराएको ऐतिहासिक युद्धस्थल पर्सागढीमा पुस १९ गते पर्सागढी २१० औं विजय महोत्सव मनाइने भएको छ। नेपाली सेना र पर्सागढी नगरपालिकाको सहकार्यमा पर्सागढी मन्दिर व्यवस्थापन समितिले हरेक वर्षझैं यस वर्ष पनि महोत्सव मनाउन लागेको हो। १८७१ पुस १९ गते पर्सागढीमा स्थानीय रंजित चौधरीको कुशल युद्ध नीति तथा स्थानीयवासीको सक्रियतामा आधुनिक हतियारले सुसज्जित ब्रिटिस भारतका विशाल सेनालाई पराजित गरेर गोर्खाली सेनाले हासिल गरेको ऐतिहासिक विजयको सम्झनामा महोत्सवको आयोजना गर्न लागिएको व्यवस्थापन समितिका अध्यक्ष वृजमोहन चौधरीले शनिबार आयोजित पत्रकार सम्मेलनमा जानकारी गराए। पर्सागढी नगरपालिकाको आर्थिक सहयोग, नेपाली सेनाको सहभागिता तथा स्थानीयवासीको सहभागितामा पर्सागढी मन्दिर व्यवस्थापन समितिले महोत्सव आयोजना गर्न लागेको हो। नेपाली सेनाको एकीकरण मार्ग कार्यक्रमलाई निरन्तरता दिँदै कार्यक्रम गरपालिकाको कार्यालय हरपुरमा पुस १९ गते बिहान १० बजे भेला भई विभिन्न झाँकी एंव नेपाली सेनाको टोलीका साथ बाजागाजा सहित हर्षोल्लासका साथ पदयात्रा गर्दै वडा नम्बर ६ स्थित युद्धस्थल पर्सागढी मन्दिर परिसरमा पुगेर विजय महोत्सव कार्यक्रममा परिणत हुने पर्सागढी नगरपालिकाका मेयर गोकर्ण पाठकले बताए। पर्सागढी र पर्सागढी मन्दिर पर्साको एक मात्र ऐतिहासिक युद्ध स्थल रहेको भएपनि ओझेलमा परेको गुनासो गर्दै मन्दिर व्यवस्थापन समितिका अध्यक्ष वृजमोहन चौधरीले मन्दिरको दुवै तर्फ नदि तथा खोला सबै भन्दा ठूलो बाधक रहेको र मन्दिर लगायत आसपासका क्षेत्रलाई पर्यटकीय क्षेत्रको रुपमा विकास गर्न तीनै तहको सरकार लगायत उद्योगी व्यवसायीको पनि ध्यान पुग्न आवश्यक रहेको बताए। पर्सागढी नगरपालिकाका मेयर पाठकले पर्सागढी क्षेत्रको विकासका लागि पालिकाले सक्दो सहयोग गर्ने बताए।"
"स्वास्थ्य,वातावरण र पर्यटन प्रर्वद्धनका लागि ७ औं टुर डि पोखरा साइकल र्याली","पोखरा : पोखरामा ७ औं टुर डि पोखरासाइकल र्याली आयोजना भएको छ। स्वास्थ्य, वातावरण र पर्यटन प्रर्वद्धनका लागि साइकल भन्ने मूलनारासहित साइकल सिटी पोखराले बिहिबार साइकल र्याली आयोजना गरेको हो। साइक्लिङका माध्यमबाट मानव स्वास्थ्यको रक्षा, वातावरण संरक्षण तथा पर्यटन प्रवर्द्धनमा योगदान दिने उद्देश्यसहित पोखरामा ७ औं टुर दि पोखरा साइकल र्याली आयोजना गरिएको हो। पोखराको सभागृह चोकबाट शुभारम्भ भएको टुर दि पोखरा साइकल र्याली कार्यक्रमलाई मुस्ताङको घरपझोङ गाउँपालिकाले मुख्य प्रयोजना गरेर सहयोग पुर्याएको साइकल सिटी पोखराले जनाएको छ। ७ औं टुर दि पोखरा साइकल र्याली कार्यक्रममा गण्डकी प्रदेशका सामाजिक विकास, युवा तथा खेलकुद मन्त्री बिन्दुकुमार थापा स्वास्थ्य,वातावरण तथा पर्यटन प्रर्वद्धनका लागि साइकल र्याली कार्यक्रमले महत्वपूर्ण सन्देश प्रवाह गर्ने बताए। उनले साइक्लिङका माध्यमबाट इन्धनको बचत गर्न, मानव स्वास्थ्यलाई सधैं चुस्त र यसका माध्यमबाट पर्यटन विकासमा टेवा पुर्याउन साइकल र्याली कार्यक्रम फलदायी रहने विश्वास व्यक्त गर्दै। मन्त्री थापाले वातावरण र पर्यटनका लागि हुने यस प्रकारका कार्यक्रमलाई गण्डकी प्रदेश सरकारले सधैँ सहयोग र सहकार्य गर्ने बताए। स्वास्थ्य, वातावरण र पर्यटनका लागि पोखरामा सन् २०१२ देखि साइकल सिटी पोखराले निरन्तर साइकल र्याली गर्दै आइरहेको अध्यक्ष श्यामकृष्ण श्रेष्ठ जानकारी दिए। उनले पर्यावरणको रक्षा, मानव स्वास्थ्यलाई सन्तुलित राख्न र साइक्लिङका माध्यमबाट गण्डकी प्रदेशको पर्यटन विकासमा सहयोग पुर्याउनु कार्यक्रम आयोजना गर्ने गरिएको बताए। ७ औं टुर दि पोखरासाइकल र्याली कार्यक्रममा मुस्ताङको घरपझोङ गाउँपालिकाका अध्यक्ष एवं साइकल सिटी पोखराका आजीवन सदस्य तथा सल्लाहाकार मोहनसिंह लालचनले साइकिल र्यालीका माध्यमबाट पर्यटन प्रर्वद्धनमा टेवा पुर्याउने प्रशस्तै आधारहरू रहेको दाबी गरे। अध्यक्ष लालचनले पोखराको सन्देशले हिमालको पर्यटनमा योगदान दिने सकिने भएकाले ७ औं टुर दि पोखरा र्याली कार्यक्रमलाई प्रायोजन गरी सहकार्य अघि बढाएको बताए। मुस्ताङमा पनि पर्यटन विकासका लागि साइक्लिङको हबको सम्भावना रहेकाले यस प्रकारका कार्यक्रमलाई हिमालसम्म जोड्ने पर्ने सुझाए। पोखरामा आयोजित ७ औं टुर दि पोखरा साइक्लिङ र्यालीमा काठमाडौं, भक्तपुर, ललितपुर, स्याङ, मुस्ताङ, पोखरासहित केही विदेशीको समेत सहभागिता रहेको जनाइएको छ। र्यालीमा करिव ५ सय बढी साइकलिस्टले स्वास्थ्य, वातावरण र पर्यटन प्रर्वद्धनात्मक सन्देशसहित पोखरा बजार परिक्रमा गर्यो। पोखरा सभागृह चोकबाट सुरु भएको टुर दि पोखरा साइकल र्यालीले पृथ्वीचोक,अमरसिंह चोक,रामबजार, महेन्द्रपुल,बगर, नदिपुर, सृजनाचोक,लेकसाइड हुँदै पुन: सभागृह चोकमा पुगेर अन्त्य भएको थियो। र्याली अघि साइक्लिङ विधिमा योगदान दिएका विभिन्न व्यक्तिहरुलाई गण्डकी प्रदेशका सामाजिक विकास तथा खेलकुद मन्त्री विन्दुकुमार थापा र घरपझोङ गाउँपालिका अध्यक्ष मोहनसिंह लालचनले सम्मानसहित सम्मानपत्र हस्तान्तरण गरेका थिए।"
एकीकृत समाजवादीमा आउन भीम रावललाई महासचिव भुसालको आह्वान,काठमाडौं : नेकपा एकीकृत समाजवादीका महासचिव घनश्याम भुसालले एमालेको नेतृत्वमाथि प्रश्न उठाएपछि भीम रावललाई पार्टीबाट निकालिएको बताएका छन्। शनिबार काठमाडौंमा आयोजित कार्यक्रममा भुसालले आफ्नो विरोध गर्नेलाई केपी ओलीले सत्रु ठान्ने र आफ्ना चाकरी गर्नेलाई काखी च्याप्ने गरको भन्दै भीम रावललाई ओलीप्रति प्रश्न उठाएपछि एमालेबाट निकालिएको बताए। अहिलेको अवस्थामा ओलीको सबै प्रयोग असफल भएकाले पार्टीको नेतृत्व छाड्नु हितकर हुने उनले सुझाव दिए। उनले रावललाई आफ्नै पार्टीमा आउन आह्वानसमेत गरे। भुसालले सहकारी प्रकरणमा भएको छानबिनमा केही गडबड भएको महसुस आफूलाई भएकाले निष्पक्ष न्यायीक छानबिन हुनुपर्ने बताए। रवि लामिलानेलाई इर्स्याका कारण केही दुःख दिएको हुनसक्ने उनले बताए। त्यस्तै महासचिव भुसालले गणतन्त्रमा अपेक्षा अनुसारको नेतृत्व देशले अझै पाउन नसकेको बताए। मुलुकको सबै समस्याका साथै हक अधिकार स्थापित गराउनुपर्नेमा त्यसो हुन नसकेको उनले बताए। भुसालले गणतन्त्रका नेता भनेका राजनीतिक पार्टीहरूले आफ्नो औचित्य निरन्तर गुमाउन थालेकाले नयाँ व्यवस्थाका लागि जिम्मेवारी पार्टी निर्माणका लागि राम्रो अवसर प्राप्त भएको बताए।
डिपेन्डेन्ट भिसामा विभिन्न देशमा लैजान्छु भन्दै ठगी गर्ने व्यक्ति पक्राउ,काठमाडौं : डिपेन्डेन्ट भिसामा युवतीहरूलाई विभिन्न देशमा लैजान्छु भन्दै ठगी गर्ने एक जना पक्राउ परेका छन्। पक्राउ पर्नेमा रामेछापको दोरम्बा गाउँपालिका६ घर भई भक्तपुर चाँगुनारायण नगरपालिका८ बस्ने ३५ वर्षीय होम बहादुर मगर रहेका छन्। मगरले सामाजिक सञ्जाल फेसबुक र ह्वाट्स एपका माध्यमबाट साथी बनी कोरिया लगायतका देशमा डिपेन्डेन्ट भिसामा लैजाने भन्दै विश्वास तथा प्रलोभनमा पारी २ जना पीडितलाई २१ लाख रुपैयाँ रकम जम्मा गर्न लगाएपश्चात सम्पर्कबिहीन भई ठगी गर्ने कार्यमा संलग्न उनलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले काठमाडौं महानगरपालिका३ बाँसबारीबाट पक्राउ गरेको हो। उनलाई ठगी सम्बन्धी कसुरमा थप अनुसन्धान तथा कारबाहीका लागि जिल्ला प्रहरी परिसर काठमाडौं भद्रकाली पठाइएको छ।
फास्ट ट्रयाकको प्रस्थान विन्दु कायम गरिन्छ : मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले काठमाडौंतराईमधेश द्रुतमार्ग (फास्ट ट्रयाक) निर्माणमा देखिएका समस्या लम्बिन नदिने बताएका छन्। शनिबार द्रुतमार्गको प्रस्थान विन्दु मानिएको खोकनादेखि बुंमती हुँदै फसिडोलसम्मको अवलोकन एवम् निरीक्षण गर्दै देखिएका समस्या र चुनौती समाधान तर्फ लाग्ने बताएका हुन्। यो फास्ट ट्रयाक तराई र काठमाडौं जोड्ने लाईफलाईन हो निरीक्षणका क्रममा मन्त्री दाहालले भन्नुभयो, यसको प्रस्थान विन्दु कायम गर्ने विषयमा केही चुनौती देखिएका छन् तर यी विषयलाई लम्बिन दिनु हुँदैन, सबैले समाधानको विकल्प खोजी गर्नुपर्छ । सडक निर्माण एवम् विस्तार गर्दा कसैको पनि आस्था माथि प्रहार गर्न नहुनेमा सरकार सजग रहेको भन्दै मन्त्री दाहालले धार्मिक, सांस्कृतिक एवम् परम्परागत मान्यता र आस्थाहरूको संरक्षण गर्दै निकाश निकाल्नु पर्नेमा जोड दिए। फास्ट ट्रयाकले सर्वसाधारणको आवतजावत सहज पार्ने मात्र नभई नेपालको वैदेशिक व्यापारलाई समेत प्रवर्द्धन गर्ने भन्दै उनले समृद्ध नेपाल निर्माणको एउटा आधारमा रूपमा यसलाई लिएको बताए। मुआब्जा वितरण, क्षतिपूर्ति, मोही तथा गुठी आदिका विषयहरूलाई निराकरण गरि यसको निर्माण कार्यलाई गति दिन जरुरी रहेको उनको जोड थियो। त्यस क्रममा उनले फास्ट ट्रयाक निर्माणको जिम्मा पाएको नेपाली सेना प्रति सरकारको उच्च भरोसा रहेको बताउँदै विकास निर्माणमा सेनाको योगदान सह्रानीय रहेको बताए। मन्त्री दाहाललाई नेपाली सेनाका मेजर रमेश आचार्यले फास्ट ट्रयाक निर्माणको अवस्था, चुनौती एवम् विकल्पहरूका बारेमा ब्रिफिङ गरेका थिए।"
देश र जनतालाई केन्द्रमा राखेर कामलाई अघि बढाऔं : सभापति देउवा,काठमाडौं : नेपाली कांग्रेसका सभापति शेर बहादुर देउवाले अग्रज नेताहरुले देखाएको बाटोबाट अघि बढ्दै जनताको सेवामा केन्द्रित हुनुपर्ने बताएका छन्। शनिबार काठमाडौंमा काठमाडौँ महानगरपालिकाका पूर्व मेयर एवं कांग्रेस नेता पिएल सिंहको १३ औं पुन्यतिथिमा आयोजना गरिएको श्रद्धाञ्जली सभामा देउवाले अग्रज नेताहरुले देश र जनतालाई केन्द्रमा राखेर गरेका अधुरो कामहरूलाई अघि बढाउनुपर्ने बताएका हुन्। सभापति देउवाले स्वर्गीय पिएल सिंहले जनताको सेवाका लागि गरेका कामहरुको स्मरण गरे पिएल सिंहले नेपालको प्रजातान्त्रिक आन्दोलनमा ठूलो योगदान दिएको भन्दै देउवाले उनको निधनले पार्टीलाई मात्रै नभइ देशलाई नै ठूलो क्षति भएको धारणा राखे। त्यस्तै अन्य कांग्रेस नेताहरुले पिएल सिंहको योगदानको स्मरण गरेका थिए समयदेखि आन्द्राको समस्याबाट पीडित ८५ वर्षीय सिंहको पुष १ गते निधन भएको थियो।
तानसेनलाई महिलामैत्री सहर बनाउन साप्ताहिक मेला,"तानसेन : तानसेनलाई महिलामैत्री सहर बनाउन साप्ताहिक मेला सञ्चालन गरिएको छ। तानसेन नगरपालिकाको सहयोगमा बजार क्षेत्रलाई चहलपहल बढाउन, दरबार क्षेत्रमा आन्तरिक तथा बाह्य पर्यटक भित्राउन, मखनटोल टोल विकास संस्थाले साप्ताहिक मेला सञ्चालन गरेको हो। महिलाहरूलाई बाहिरी परिवेशमा घुलमिल बनाउन, उनीहरूको सिप र जागरलाई व्यावसायिक बनाउन, आय आर्जनमा क्रियाशील बनाउन, दुई चार हजार आफै कमाउने, आफैं खर्च गर्न सक्ने बनाउने, महिलाहरूलाई आर्थिक कारोबार गर्न गराउन अभ्यास गराउन, महिलालाई उद्यमी बनाउने अभियानका साथ पाल्पा दरबारको बाहिरी क्षेत्रमा साप्ताहिक मेला सञ्चालन भएको छ। पाल्पा दरबार संग्रहालयको बाहिरी परिसर क्षेत्रमा रहेका ५२ वटा व्यापारिक सडक तानसेन नगरपालिकाले डोजर लगाई हटाएपछि विगत दुई वर्षदेखि मखनटोल सुनसान बनेको थियो। साप्ताहिक मेलामा महिलाहरूले उत्पादन गरेका हेन्डिक्राफ्ट, विभिन्न सरसामानहरू, ढाकाका कपडाहरू बिक्रीमा राखिएका थिए। महिलाहरूले बनाएका विभिन्न आचार, रोटीका परिकार, विभिन्न चिजबिजका सिन्की, तितौरा, जाम, जुस, जेली लगायतका सरसामानहरू उपभोक्ताले मन पराएका छन्। मेलामा महिलाहरूले अर्गानिक कोदो, फापर, गहुँ लगायतका परिकार, स्थानीय चलनचल्तीका परिकारहरू, घरमै बसेर निर्माण गरेको ससाना उद्योगबाट उत्पादित सरसमान झिनियाँ रोटी, अचार, तितौरा, सिन्की, गुन्द्रक, धुपबत्ती, टपरी, ढाका, मसला, बेसार लगायतका सरसामानहरू बिक्री गरी आम्दानी गरेका छन्। मखनटोल टोल विकास संस्थाका अगुवाइमा तानसेनका सबै टोल विकास संस्थामा आबद्ध भएका महिलाहरूले प्रत्येक हप्ताको शुक्रबार मेलामा सहभागी भई उत्पादित सरसामान बिक्री गर्न पाउने व्यवस्था नगरपालिकाले मिलाएको छ। मेलामा स्टल राख्न र प्रवेश शुल्क निःशुल्क गरिएको छ। उक्त मेलामा पुरुषले भने स्थल राखेर बिक्री गर्न भने पाइँदैन। मखनटोल क्षेत्रलाई महिलामैत्री नमुना सहर बनाउने अभियानमा लागेको नगर प्रमुख सन्तोषलाल श्रेष्ठले बताए। सञ्चालित मेलामा २४ वटा स्टल रहेको छ।"
"टियुका १४ हजार विद्यार्थी दीक्षित, समाजको भलाइमा लाग्न प्रधानमन्त्रीको आह्वान","काठमाडौं : प्रधानमन्त्री केपी शर्मा ओलीले सबै नेपाली शान्तिपूर्ण, सम्मानित, समद्ध र सुखीरूपमा बाँच्न पाउने अवस्था सिर्जनाका लागि प्राप्त गरेको ज्ञानको प्रयोग गर्न दीक्षित विद्यार्थीलाई आग्रह गरे। त्रिभुवन विश्वविद्यालयद्वारा आज दरशथ रंगशालामा आयोजित ५०औं दीक्षान्त समारोहलाई सम्बोधन गर्दै विश्वविद्यालयलका कुलपति ओलीले समाजलाई लोकतान्त्रिक, सुसंस्कृत र इमानदारपूर्ण बनाउन र विद्वान हुँ भन्ने कुनै घमण्ड नगरी विनयशील हुन पनि आग्रह गरे। प्रधानमन्त्री ओलीले उपाधि पूरा भएपछि पनि अध्ययन पूरा नहुने भएकाले प्राप्त ज्ञानलाई व्यवहारिक जीवनमा उतारेर परिस्कृत गर्न पनि आग्रह गरे। 'आफैंसँग भएको विद्या व्यवहारमा उतार्न सकिएन भने त्यो विद्याको काम लाग्दैन। ज्ञानलाई व्यवहारिकरूपमा र समाजको समग्र पक्षको भलाइका लागि प्रयोग गर्नुपर्छ,' प्रधानमन्त्री ओलीले भने, 'हामीले मुलुकलाई २० प्रतिशतमा रहेको निरपेक्ष गरिबीको स्थितिबाट मुक्त गर्ने पहिलो अभिभारा लिनुपर्छ। समृद्ध नेपाल, सुखी नेपालीको राष्ट्रिय आकाङ्क्षाको यात्रालाई हामीले अगाडि बढाउनुपर्छ।' प्रधानमन्त्री ओलीले नेपाल ज्ञान, ध्यान, योग र संस्कृतिको भूमि भएको उल्लेख गर्दै पूर्खाको ज्ञानप्रति कृतज्ञ भएर उनीहरूबाट सिक्नुपर्नेमा जोड दिए। समारोहमा प्रमुख अतिथि अर्थशास्त्री डा रामप्रकाश यादवले जीवनमा संघर्ष र इमानदारितालाई पछ्याउन सकेमा सफलता हासिल हुने बताए। सहकुलपति एवं शिक्षा, विज्ञान तथा प्रविधिमन्त्री विद्या भट्टराईले शिक्षण सिकाइमा प्रविधिको प्रयोग बढाउनुपर्नेमा जोड दिए। विश्वविद्यालयका उपकुलपति प्राडा केशरजंग बरालले विश्वविद्यालयका क्याम्पसहरू एकापसमा गाभ्ने नीति लिइएको बताए। सो अवसरमा १४ हजार तीन सय आठ जना विद्यार्थी दीक्षित भएका थिए। त्रिभुवन विश्वविद्यालयका अनुसार स्नातक तहका नौ हजार ६८, स्नातकोत्तर तहका पाँच हजार ५५, एमफिलका ६३ र विद्यावारिधि (पीएचडी) का एक सय २२ जना विद्यार्थी दीक्षित भएका छन्। त्रिभुवन विश्वविद्यालयबाट लिइएका विभिन्न तह एवं विषयका परीक्षामा सर्वप्रथम भएका विद्यार्थीलाई विभिन्न पदकबाट पुरस्कृतसमेत गरिएको छ।"
माओवादी एक नम्बरको पार्टी बने देशमा शासनको नयाँ युग सुरु हुन्छ : दाहाल,"कञ्चनपुर : नेकपा माओवादी केन्द्रका अध्यक्ष पुष्पकमल दाहालले माओवादी पार्टी बलियो र देशको एक नम्बर पार्टी भए देशमा सुशासनको नयाँ युग सुरु हुने बताएका छन्। कञ्चनपुरको पुनर्वासमा आयोजित भ्रष्टाचार र बेथितिका विरुद्ध खबरदारी तथा पार्टी एकता समायोजन सभालाई सम्बोधन गर्दै अध्यक्ष दाहालले सो कुरा बताएका हुन्। 'हामी एक नम्बरको पार्टी भएमात्रै देशमा भ्रष्टाचारको अन्त्य हुने छ। मलाई विश्वास छ भ्रष्टाचारको पक्षको यो सरकारले यति धेरै भ्रष्टाचार गरेको छ। भ्रष्टाचारीलाई यसै छोडिने छैन। गिरिबन्धु, यति ओन्नीमा, नक्कली भुटानी शरणार्थी बनाएर गरिएको भ्रष्टाचार, वाइडबडी खरिदमा गरिएको भ्रष्टाचार यसै छोडिने छैन। यो सबैको निम्ति माओवादी केन्द्रलाई बलियो बनाउन जरुरी छ,' उनले भने, 'हेर्नुहोला, अर्को पटक माओवादी बलियो भयो भने देशमा सुशासनको नयाँ युग सुरु हुनेछ। भ्रष्टाचारीहरुलाई लखेट्ने प्रक्रिया सुरु गरी नै सक्यौं। अहिले मैले अब धेरै भन्नु छैन।' आफ्नो सरकारले सुशासन, सामाजिक न्याय, समृद्धिका पक्षमा काम गरेको बताउँदै अध्यक्ष दाहालले मिटर ब्याजीहरू मिटरब्याजको नाममा जनतालाई शोषण गरेको बताए। उनले सरकार गलत कदम र आफू नेतृत्वले गरेका कामका कारण देशभर माओवादी केन्द्रमा देशैभरि पनि माओवादीमा एकताबद्ध हुने समायोजन हुने लहर चलेको बताए। 'देशभरि पनि माओवादीमा एकताबद्ध हुने समायोजन हुने लहर चलेको छ। पर्सी म झापा जाँदै छु। प्रधानमन्त्री केपी ओलीको निर्वाचन क्षेत्रमा त्यहाँ पनि हजारौं प्रवेश गर्ने तयारी छ,' उनले भने। सो क्रममा सुदूरपश्चिमको विकासमा आफू दत्तचित भएर लागेको बताउँदै भारत भ्रमणको बेलामा सीमानाको समस्या समाधान गर्नको निम्ति कञ्चनपुरका विभिन्न भागमा रहेका सीमा समस्यादेखि लिपुलेख कालापानीको समस्यासम्म खुलेर भारतीय प्रधानमन्त्रीसँग कुरा गरेको बताए।"
प्रतिष्ठा राष्ट्रिय पोसाकको,"राष्ट्रिय पोसाक घर नेपालमा मात्र होइन, बेलायतमा पनि स्थापित ब्रान्ड बन्दै छ। जसले राष्ट्रिय पोसाक सँगै नेपाली फेब्रिकलाई ग्लोबल मार्केटमा पुर्याउँदैछ। थिंक लोकल्ली, एक्ट ग्लोबल्ली। अंग्रेजीको यो वाक्यलाई आत्मसाथ गर्दै नेपाली राष्ट्रिय पोसाक (दौरासुरुवाल, कोट र टोपी)लाई अन्तर्राष्ट्रियरूपमा प्रवर्द्धन गर्न तल्लिन छन्, राजकुमार (राजानन्द माण्डव्य) र श्याम बजगाईं। जो राष्ट्रिय पोसाक घरका संस्थापक हुन् । काठमाडौं बानेश्वरबाट सुरु भएको उनीहरूको व्यवसाय नेपाल बाहिर बेलायतसम्म विस्तार भएको छ। काठमाडौं उपत्यकाबाहिर पोखरासम्म पुगेको छ। स्वदेश होस् वा विदेश, बिहेको सिजन होस् वा अन्य कुनै औपचारिक कार्यक्रम, राष्ट्रिय पोसाक फेसन झैं बनेको छ। कुनै बेला अरूले सिलाएका ढाका टोपी, दौरासुरुवालमा सजिएर राष्ट्रिय पोसाक दिवस मनाउने बजगाईं दाजुभाइको अहिले जीवनशैली फेरिएको छ। राष्ट्रिय पोसाक घरलाई ट्रेन्ड सेटर बनाउने अभियानको दौडधुपमा छन् उनीहरू । पोखरामा प्लेटिनम लेभलको आउटलेट खोलिसकेका छौं। काठमाडौंमा पनि अर्को प्लेटिनम लेभलको आउटलेट खोल्ने योजना छ, श्याम भन्छन्, बेलायतमा पनि फ्रेन्जाइज विस्तार गरेका छौं। दुई वर्षभित्र अस्टेलियाको बेलबर्न वा सिड्नीमा पनि खोल्ने योजना छ । ग्राहकको सन्तुष्टिलाई पहिलो प्राथमिकता दिने सफलता पाइरहेको उनी बताउँछन्। राष्ट्रिय पोसाक घरमा निर्मित दौरासुरुवाल, कोट र टोपी त पूर्वप्रधानमन्त्री पुष्पकमल दाहाल प्रचण्डदेखि चर्चित कलाकार र खेलाडीहरूले पनि लगाइरहेका छन् । राष्ट्रिय पोसाकको राष्ट्रियअन्तर्राष्ट्रिय माग पु र्याउन दाजुभाइलाई भ्याइनभ्याइ छ। जसको अन्तर्राष्ट्रियकरण गर्ने सोच पनि उनीहरूको छ। तत्कालीन प्रधानमन्त्री भट्टराईले चित्त दुखाएपछि : राष्ट्रिय पोसाकको प्रवद्र्धनमा लाग्नुको पछाडिको रहस्य रोचक छ। २०६८ सालमा तत्कालीन प्रधानमन्त्री डा बाबुराम भट्टराई नेतृत्वको सरकारले दौरासुरुवाल र गुन्यूचोली समयसापेक्ष नभएको भन्दै राष्ट्रिय पोसाकबाट हटायो। नेपालमा लगाइने सबै पोसाकलाई राष्ट्रिय पोसाकको मान्यता निर्णय गर्यो । सरकारको यो निर्णयले राजानन्दको मन कुँडियो। मन यति दुखेछ कि राष्ट्रिय पोसाक दिवस मनाउन मैले साथी भेला गरें। दौरासुरुवाल लगाएर दिवस बनाउने योजना बनाए, उनी सम्झन्छन्, त्यो बेला राष्ट्रिय पोसाक लगाउनु भनेको सरकारको विरोध गर्नुजस्तै थियो। भूमिगत हुनुपर्ने पो हो कि भन्ने डर पनि थियो। दुई वर्ष चुपचाप बसियो । जब भट्टराई नेतृत्वको सरकार ढल्यो, राजानन्दको विरोध कार्यक्रम सतहमा देखियो । त्यसपछि उनीहरू अंग्रेजी नयाँ वर्ष जनवरी १ को दिन बनेपामा राष्ट्रिय पोसाक लगाएर दिवस मनाउन थाले। काठमाडौं, असनबाट १०११ जोर दौरासुरुवाल किनेर केही युवाले बनेपामा बृृहत् सांस्कृतिक कार्यक्रम गरे। कार्यक्रमले अपेक्षा अनुरूप व्यापकता नपाएपछि उनको अभियान संघीय राजधानी काठमाडौं केन्द्रित भयो । काभ्रेदेखि बसन्तपुर, दरबारसम्म गाडी रिजर्ब गरी पन्चैबाजा, खैंजडीसहित उनको टोली बसन्तपुरमा आएर जनवरी १ कै दिन नेपाली पोसाक दिवस मनाउने कार्यलाई निरन्तरता दिए। यी कार्यले पनि ध्यानाकर्षण हुन नसकेपछि दाजुभाइले रचनात्मक विरोधको शैली नै फेरे । २०७४ बैशाख १४ गते माइतीघर मण्डलामा सालको पात लगाएका बजगाईंसहितका युवाले र्याली प्रदर्शन गरे। सालको पातलाई फेबिकलले कम्मरमा टाँसेर राजकुमारको नेतृत्वमा युवाले सडकमा र्याली निकाल्यो। माइतीघरबाट बानेश्वरसम्म पैदल मार्च गरेका युवाको टोलीले राष्ट्रिय पोसाक घोषणा गर्न माग गर्यो । प्रधानमन्त्री डा बाबुराम भट्टराई नेतृत्वको सरकारले दौरासुरुवाल र गुन्यूचोली समयसापेक्ष नभएको भन्दै राष्ट्रिय पोसाकबाट हटायो। नेपालमा लगाइने सबै पोसाकलाई राष्ट्रिय पोसाकको मान्यता निर्णय गर्यो । सरकारको यो निर्णयले राजानन्दको मन कुँडियो। त्यो बेलासम्म राष्ट्रिय पोसाकको नै व्यवसाय गर्ने भन्ने कुनै सोच थिएन। राष्ट्रिय पोसाक घोषणा गर्नुपर्ने लहडी विरोध प्रदर्शन मात्र थियो, राजानन्द सुनाउँछन्, हामीलाई साथ दिनेहरू क्रमश: विदेश लाग्न थाले। अनिमात्र राष्ट्रिय पोसाक घर बनाएर व्यवसाय गर्ने विचार पलायो । उनी अहिले राष्ट्रिय पोसाकको प्रवर्द्धनमा जुटेका छन् । त्यसो त कुनै बेला साधु बन्ने उद्देश्यले बनारस पुगेका राजानन्द कुनै समय दुबईमा सेल्सम्यान हुन पासपोर्ट बनाउने युवा हुन्। उनै यतिबेला भने अहिले राष्ट्रिय पोसाकको ब्रान्ड बनाउन लागिपरेका छन्। जीवनमा आरोहअवरोह आए। सबै योजना भताभुंग भए, उनी भन्छन्, गाई भए गोरस, भाइ भए भरोस भन्ने उखान व्यवहारमा लागू भयो। भाइ श्यामको आड, भरोसामा राष्ट्रिय पोसाकको व्यापारले गति लिइरहेको छ । दाजुभाइको लगानी : व्यवसाय गर्ने सोचले मात्र कहाँ हुन्थ्यो र ? पैतृक सम्पत्ति लगानी गर्ने अवस्था पनि थिएन। सहकारीबाट ऋण लिए। अन्य विश्वासिला व्यक्तिले पनि आर्थिक सहयोग गरेपछि झन्डै २० लाख जुट्यो। २०७४ चैतमा बानेश्वरमा राष्ट्रिय पोसाक घरको खोले । सधैं अन्यत्रबाटै दौरासुरुवाल किनेर एक दिन दिवस मनाउनुको औचित्य नभएपछि बिजनेस गर्नेतिर लागियो, उनी भन्छन्। पूर्व संस्कृतिमन्त्री आनन्दप्रसाद पोखरेल र अग्रज पत्रकार भैरव रिसालले उद्घाटन गरे। चिया पसलसमेत नचल्ने ठाउँमा राष्ट्रिय पोसाकको शो रुम देख्दा कतिपयले डुब्ने भयौ भन्दै तर्साए । कपडाका बारेमा ज्ञान त शून्य नै थियो। हामीलाई फित्ता नाप्नसमेत आउँदैनथ्यो। कुनै आइडिया थिएन। सुरुमा कति नाप्न नजानेर कति कोट, दौरा, सुरुवाल खेर गए, राजानन्द हाँस्दै सुनाउँछन्, एक किसिमले जुवा खेले झैं भयो। नाप्न नजान्दा बनाइएका कोट, दौरा, सुरुवाल खेर गए। जसलाई घरमा झुन्ड्याएका छौं । जनसम्पर्कका कारण ग्राहकले पोसाक अर्डर गर्न थाले। एकातिर हामीले भव्यरूपमा राष्ट्रिय पोसाक दिवस मनाउन थाल्यौं उनी थप्छन्, कहाँ पाइन्छ पोसाक ? भनेर सोध्नेलाई हाम्रोमा आउनुस् भन्दै ग्राहक बनायौं । उनीहरूको व्यवसायले गति लिन लाग्दा कोभिड सुरु भयो। तैपनि कोभिडको बेला बेलुका सटर खोल्थे उनीहरू । ज्यान दाउमा राखेर घरघरमा सेवा दिन थालियो। दुई वर्षको अवधिमा पनि दौरासुरुवाल सिलाएर घरघरमा लगेर दियौं, उनी स्मरण गर्छन्। अहिले राष्ट्रिय पोसाकको अभियान चलाउनेदेखि सामाजिक उत्तरदायित्व बहन गर्नेसम्मका काम राजानन्दले गरिरहेका छन्। भाइ श्यामको भूमिका कर्पोरेटमा छ। जसको व्यवस्थापकीय पाटो भने आयुष शर्माले सम्हालेका छन् । राष्ट्रिय पोसाकको राष्ट्रियअन्तर्राष्ट्रिय माग पुर्याउन उनीहरूलाई भ्याइनभ्याइ छ। अन्तर्राष्ट्रियकरण गर्ने सोच भाइ श्यामको हो। २०७४ सालमा गैरसरकारी संस्थाको जागिर छोड्ने बेला अभिभावकको पूर्ण सहमति थिएन। नाङ्लोबाट भए पनि व्यवसाय सुरु गर्छु भन्ने हुटहुटी थियो, श्याम सुनाउँछन्, बोली बिक्यो। सुरुवाती लगानीमा धेरथोर सहयोग पाएका कारण सटरबाट व्यवसाय सुरु गर्न पाइयो । त्यो बेला सटर भाडा २० हजार थियो। अहिले झन्डै एक लाख छ । राष्ट्रिय पोसाक (दौरासुरुवाल, ढाका टोपी) प्रवद्र्धनमा तल्लीन छन् उनीहरू। त्यो पनि स्वदेशमा होइन, विदेशमा। राष्ट्रिय पोसाक देखिनेमात्र होइन, अनुभूति गर्ने विषय पनि हो। जहाँ जहाँ नेपाली बस्छन्, त्यहाँ त्यहाँ राष्ट्रिय पोसाक उपलब्ध गराउने दीर्घकालीन योजना छ, उत्साहित हुँदै श्याम थप्छन्, अल्लो, सिस्नो, लोक्तालगायतबाट बनेको नेपाली फेब्रिकलाई ग्लोबल मार्केटमा पु र्याउन थालेका छौं। हाम्रो स्टोरमा कम्तीमा २० प्रतिशत नै भए पनि नेपाली फेब्रिक उपलब्ध हुनेछ। राष्ट्रिय पोसाकसँगै नेपाली अर्गानिक फेब्रिकलाई अन्तर्राष्ट्रियकरण गराउन पाउँदा गर्व महसुस हुन्छ ।"
"कर्णालीको अर्गानिक खेती, माग धेरै, उत्पादन थोरै","दैलेख : दैलेख चामुण्डाविन्द्रासैनी८ डौंसुरका नगेन्द्रबहादुर खड्काको खेतबारी झट्ट हेर्दा बगैंचाझैं लाग्छ। भिरालो जमिनमा रहेको पाखोबारीमा तरकारी र अन्नबाली लटरम्म फल्छन। सात रोपनी क्षेत्रफलमा खड्काको खेतबारी फैलिएको छ। खड्काले रैथाने अन्नबालीहरू धान, मकै, कोदो, गहुँमात्र होइन, तरकारीसमेत फलाउँछन्। उनका सबै खाद्यबाली र तरकारी प्रांगारिक अर्थात् अर्गानिक हुन्। अर्गानिक कृषि उपजको बजार बढ्दै गएको, तर खेतबारीमा रासायनिक मल र विषादीको अत्यधिक प्रयोगले उत्पादनमा गिरावट आएको उनको अनुभव छ। किसानहरूले जत्ति दुःख गरे पनि उत्पादन हुँदैन भन्छन्, त्यसको प्रमुख कारण भनेकै युरिया मल र विषादीको अत्यधिक प्रयोेग हो, खड्का भन्छन्,त्यस्तो मल र विषादीले तत्काललाई राम्रो उत्पादन दिन्छ होला तर दिगोपन हुँदैन। खड्काले आफ्नो खेतीमा गाउँघरमा पाइने जडीबुटीबाट तयार हुने जैविक मल र विषादीसँगै गोठेमल प्रयोग गर्छन्। गोठे मल, जैविक मल र विषादी नहाल्दा खेतबारीमा उत्पादन घटेको छैन। बरु उत्पादन राम्रो हुन थालेको छ, उनी भन्छन्। प्रांगारिक खेती पद्धति अँगालेका खड्काजस्ता किसानले आफ्नो खेतबारीको उर्वरा शक्ति कायम राख्नुका साथै देशकै सबैभन्दा ठूलो यस प्रदेशको सरकारले ६ वर्षअघि ल्याएको अभियानलाई टेवा दिएका छन्। यसरी सुरु भयो अर्गानिक अभियान कर्णाली सरकारको दूरदृष्टि छ, प्रांगारिक कृषिको माध्यमबाट स्वच्छ, स्वस्थ पोषणयुक्त खाद्य र बहुउपयोगी कृषि उपजको उत्पादन वृद्धि गरी आयआर्जन र रोजगारी सिर्जना गर्दै समृद्ध कर्णाली, सुखारी कर्णालीवासीको प्रत्याभूति दिने। कर्णालीलाई अर्गानिक प्रदेश बनाउने निर्णय हुँदा मुख्यमन्त्री महेन्द्रबहादुर शाही थिए। हाल यामलाल कँडेल मुख्यमन्त्री छन्। त्यसयताका हरेक प्रदेश सरकारले आफ्नो नीति तथा कार्यक्रम र बजेटमा अर्गानिक प्रदेशको नारा छुटाएका छैनन्। यसका लागि प्रदेश सरकारले मुख्य दुई रणनीति अघि सारेको छ, बाहिरबाट कर्णालीमा विषादीयुक्त कृषि उपज भित्रिन नदिने र कर्णालीका उत्पादनमा रासायनिक विषादी र मलको प्रयोग रोक्ने। कर्णालीमा उत्पादन हुने कृषि उपजमा विषादी र रसायनको प्रयोग नगर्ने, माटोको उर्वरा शक्ति नबिगार्ने र विषादीयुक्त कृषि उपज प्रदेशमा भित्रिन नदिने सरकारी रणनीति छ। अहिलेलाई प्रांगारिक कृषिको आधार तयार गरी कालान्तरमा प्रदेशलाई जैविक (अर्गानिक) प्रदेश घोषणा गर्ने रणनीति सरकारको छ। यसका साथै मार्सी धान, सिमीजस्ता रैथाने बालीको संरक्षण र प्रवद्र्धनसँगै बालीमा विषादी र रसायन प्रयोगलाई रोक्ने योजना छ। तर यी योजनाहरू कागजमै सीमित छन्। कतिसम्म भने, कर्णाली भित्रिने मुख्य नाकामा विषादी परीक्षण प्रयोगशालाका भवनमात्र बनेका छन्। उपकरण र जनशक्तिको अभावमा तिनको सञ्चालन हुन सकेको छैन। उन्नत कृषि उत्पादनको केन्द्र कर्णाली कर्णालीको इतिहास खोतल्ने हो भने कुनै समय यो आफैंमा सम्पन्न र उन्नत कृषि उत्पादनको केन्द्र थियो। अध्येताहरूका अनुसार १२औं शताब्दीदेखि १४औं शताब्दीसम्म सिञ्जा उपत्यकामा केन्द्र रहेको खस साम्राज्य वैभवशाली मात्र नभई एउटा सभ्यताकै रूपमा स्थापित थियो। यसमा मार्सी धानजस्ता उच्च हिमाली भेगमा मात्र पाइने उत्पादनका कारण फरक पहिचान बोकेको थियो। तिब्बतसँगको व्यापारका कारण खस राज्य समृद्ध थियो। भौगोलिक विकटता, काठमाडौं केन्द्रित राज्यको उपेक्षा र सीमित व्यक्तिको पकडमा पुगेको ज्युला (धान खेत)लगायतका कारण कर्णालीको परनिर्भरता बढ्दै गयो। खाद्य संस्थानअगाडि चामलका लागि लाग्ने लामो लाइन, भोकमरी र अशिक्षा अनि मौसमी रोजगारीका लागि भारत धाउनुपर्ने बाध्यता कर्णालीको परिचय बन्यो। खाद्य असुरक्षा ठूलो चुनौतीका रूपमा देखा पर्यो। भूमि व्यवस्था, कृषि तथा सहकारी मन्त्रालय स्रोतका अनुसार कर्णालीमा ४० हजार मेट्रिकटन खाद्यान्न अपुग छ। तर त्यसको सामना गर्ने कसरत नभएको होइन। पोषणयुक्त जुम्ली मार्सी जातको धान केही दशकअघि ब्लास्टनामक ढुसीका कारण लोप हुन लागेको थियो। तर मुलुकको कृषि अनुसन्धान परिषद्का वैज्ञानिक र बेलायती वैज्ञानिकको संयुक्त प्रयासमा चन्दननाथ १ र चन्दननाथ ३ नामक त्यो रोग नलाग्ने जातको धानको विकास गरियो, जसले गर्दा ६ सय वर्ष अघिदेखि फलाउन थालिएको मानिने यो धान अहिले ब्यँुतिएको छ। कर्णाली प्रदेश सरकारले अघि सारेको प्रांगारिक प्रदेशको अवधारणा यसैको पछिल्लो कडी हो। डेढ वर्षअघि प्रदेश सरकारले कर्णालीका उत्पादन मूल्यवान् छन् भनी सन्देश दिन यहाँका उत्पादनको ब्रान्डिङ मूल्यवान् लोगोअन्तर्गत गर्ने घोषणा गर्र्यो। कर्णालीको कृषि उपज नै अर्गानिक हो। सरकारले प्रचारप्रसार, लेबलिङ, ब्रान्डिङ र बजारीकरणमा सघाउँछ, सरकारको भूमि व्यवस्था, कृषि तथा सहकारी मन्त्रालयको कृषि विकास महाशाखाका अधिकृत धनबहादुर कठायत भन्छन्। तर, कर्णालीका उत्पादन अर्गानिक भनी प्रमाणीकरण गर्न लागतका हिसाबले किसानलाई महँगो पर्ने कठायत बताउँछन्। उनका अनुसार पूर्ण अर्गानिक प्रमाणीकरण भई कर्णालीबाट निर्यात हुने उत्पादन अदुवा र बेसार हो। सुर्खेतको भेरीगंगा नगरपालिका५ स्थित कालीदमारमा रहेको अदुवा प्रशोधन उद्योगले यसको प्रशोधन र बजारीकरणको काम गर्छ। अर्गानिक प्रमाणीकरणमा कर्णाली सरकारले सहयोग गरेको छ। कठायतका अनुसार हरेक वर्ष चार हजार मेट्रिकटन रासायनिक मल कर्णालीमा भित्रिन्छ। किसानले एक बालीमा रासायनिक मल र अर्को बालीमा गोठे मल प्रयोग गरेकोले कर्णालीको माटो नबिगे्रको कठायतको दाबी छ। सहज बजारका लागि पहुँच मार्गको अभाव उत्पादित कृषि उपजको सहज बजारका लागि पहुँच मार्ग खोजी भइरहेको कृषि मन्त्री विनोदकुमार शाह बताउँछन। तर, न्यून बजेटले सोचेजस्तो प्रतिफल नदेखिएको मन्त्री शाह स्वीकार्छन्। कर्णालीका नागरिकको खाद्यान्न उत्पादनको आवश्यकता र सरकारका विविध समस्याले अर्गानिक अभियानले पूर्णता पाउन नसकेको उनी बताउँछन्। साबिक कर्णाली अञ्चलका पाँच जिल्ला डोल्पा, हुम्ला, जुम्ला, कालीकोट र मुगुमा अर्गानिक अभियानको प्रभाव राम्रो छ, मन्त्री शाह भन्छन्। कर्णालीमा भारतबाट तरकारी, फलफूल र खाद्यवस्तुको आयात हुन्छ। ती खाद्यवस्तुमा विषादी मिश्रणको जोखिम उच्च छ। कर्णालीलाई कृषिमा जैविक प्रदेश बनाउन सहज नभए पनि प्रदेश सरकारको भने अर्गानिक प्रदेश बनाउन सम्भव भएको दाबी गरेको छ। प्रदेश सरकारका प्रवक्तासमेत मन्त्री शाह भन्छन्, प्रदेश सरकार आफ्नो योजनामा अडिग छ, नागरिकलाई विषादी खुवाउन दिन्नौं। यसका लागि बाहिरबाट आउने विषादीयुक्त खाद्यवस्तुलाई नाकामै रोक्छौं। प्रदेशभित्र विषादीको प्रयोगलाई निरुत्साहित गर्छौं। मन्त्री शाह प्रदेशलाई जैविक बनाउन बाहिरबाट आउने विषादीयुक्त वस्तु नियन्त्रण गरिने बताउँछन्। उनका अनुसार विषादी प्रयोग गर्नेलाई कारबाही गर्नेगरी कर्णाली सरकारले कानुन निर्माण गर्दैछ। विषादी परीक्षण प्रयोगशाला सञ्चालनमा अलमल कर्णालीको आवश्यकतालाई हेरेर सीमित बालीको जैविक कृषि पद्धति अपनाउनुपर्छ। कर्णालीमा सदिऔंदेखि उत्पादन हुँदै आएको बालीलाई पुनः अर्गानिक बनाउन लागियो भने कर्णाली खाद्यान्नमा झनै परनिर्भर हुन सक्छ। जैविक कृषिले कृषि उपजमा गुणस्तर सुधार भएपछि उत्पादन घट्छ। यसले खाद्य संकट निम्त्याउछ। निश्चित भूगोल वा निश्चित बालीहरूलाई मात्रै जैविक बनाउनुपर्छ। डा सुदीप ठकुरी, जलवायुविज्ञ कर्णाली भित्रिने मुख्य नाकामा विषादी परीक्षण प्रयोगशालाको योजना २०७६ मै बनेको थियो। सरकारको एकीकृत कृषि प्रयोगशालाअन्तर्गत सुर्खेतको हर्रेमा द्रुत विषादी परीक्षण इकाइको भवन बनाइएको थियो। भाडाको जग्गामा बनेको भवनमा विषादी परीक्षणका लागि चाहिने मेसिन, औजार र उपकरण छैनन्। न त जनशक्ति नै। एकीकृत कृषि प्रयोगशाला सुर्खेतका प्रमुख चित्रबहादुर रोकाय भवन निर्माणमात्र भएको बताउँछन्। सल्यानको कपुरकोट गाउँपालिकाको कार्यालय परिसरमै द्रुत विषादी परीक्षण इकाइको भवन छ। तर त्यहाँ पनि उपकरण र जनशक्ति छैनन्। इकाइका लागि खरिद गरिएको मेसिन औजारहरू सुर्खेतमै थन्किएका छन्। रोकायका अनुसार दुवै स्थानमा द्रुत विषादी परीक्षण इकाइ सञ्चालनमा ल्याउन कम्तीमा ६६ जना जनशक्ति चाहिन्छ। इकाइ सञ्चालनका लागि प्रहरी चौकी हुनुपर्छ। इकाइमा कर्मचारीहरू २४ घण्टा नै खटिनुपर्छ। पहिलो त जनशक्ति चाहियो। त्यसपछि औजार उपकरण, रोकायले भने। उनका अनुसार दुइटै इकाइ सञ्चालन गर्न बजेट माग गरिएको छ। बजेट स्वीकृत भएपछि चालु आर्थिक वर्षभित्रै इकाइ पूर्ण रूपमा सञ्चालनमा आउने उनी बताउँछन्। प्रदेश राजधानी वीरेन्द्रनगरस्थित बुलबुले हाटबजारमा विषादी अवशेष द्रुत परीक्षण प्रयोगशाला स्थापना गरिएको छ। संघीय सरकारको कृषि तथा पशुपन्छी विकास मन्त्रालयअन्तर्गतको केन्द्रीय कृषि प्रयोगशालाले प्रयोगशाला स्थापना गरेको हो । यो प्रयोगशाला सञ्चालनमा आएसँगै उक्त हाट बजारमा आउने तरकारी तथा फलफूलको नमुना परीक्षण भइरहेको छ। भूमि व्यवस्था, कृषि तथा सहकारी मन्त्रालयको तथ्यांकअनुसार आर्थिक वर्ष २०८१ मा कर्णालीबाट झन्डै साढे २ अर्ब रुपैयाँबराबरको कृषि उपज निर्यात भएको छ। कर्णालीको कृषि उपज मुख्यतः काठमाडौं, बुटवल, चितवन, पोखरा, वीरगन्ज, कैलाली र नेपालगन्जसम्म निर्यात हुन्छ। एक वर्षमा मकै, मार्सी, मार्से, कोदो, चिनो, कागुनो र फापरसहित २ हजार ७ सय १५ मेट्रिकटन खाद्यान्न निर्यात भएको छ। यस्तै तरकारीजन्य उपज २२ हजार १ सय ३५, तरकारीको बिउ, १ सय ५१, सुन्तला ५ हजार ८ सय ३५, स्याउ १ हजार २ सय २५, अदुवा ५ हजार ५ सय ६७, बेसार, १ हजार ५ सय २३, सिमी १ सय ४४, मह ८, बर्खेआलु ११ हजार २ सय ५० मेट्रिकटन निर्यात भएको छ। सुन्तला र कागतीका ३ लाख ५० हजार बिरुवा निर्यात गरिएको मन्त्रालयका कृषि अधिकृत पूर्णबहादुर थापाले बताए। ३० प्रतिशत परिवारमात्रै आत्मनिर्भर कर्णालीको कृषि उत्पादनलाई जैविक बनाउने सरकारको नीति भए पनि उत्पादन घट्दो छ। प्रदेशका ३० प्रतिशत परिवारमात्रै आफ्नै उत्पादनमा आत्मनिर्भर छन्। राष्ट्रिय कृषि गणना २०७८ को तथ्यांकअनुसार प्रदेशका ७० प्रतिशत परिवारलाई कृषिको उत्पादनले वर्षभरि खान पुग्दैन। कर्णालीमा उत्पादित कृषि उपजको सहज बजारका लागि पहुँच मार्गको खोजी भइरहेको छ। साबिक कर्णाली अञ्चलका डोल्पा, हुम्ला, जुम्ला, कालीकोट र मुगुमा अर्गानिक अभियानको प्रभाव राम्रो छ। नागरिकलाई विषादी खुवाउन दिन्नौं। बाहिरबाट आउने विषादीयुक्त खाद्यवस्तुलाई नाकामै रोक्छौं। प्रदेशभित्र विषादीको प्रयोगलाई निरुत्साहित गर्छौं। विनोदकुमार शाह, भूमि व्यवस्था, कृषि तथा सहकारी मन्त्री कर्णालीमा ३ लाख २ हजार परिवारले कृषि पेसा गर्दै आएका छन्। तर, ९० हजार ६ सयमात्रै कृषिमा आत्मनिर्भर छन्। अधिकांश परिवारलाई भने वर्षभरि खाना नपुग्ने गरेको तथ्यांक छ। कर्णालीमा १ लाख १७ हजार ४ सय ११ हेक्टर जग्गामा ८२ दशमलव ६३ प्रतिशतले कृषि कर्म गर्ने गरिएको तथ्यांक छ। उत्पादनमा ह्रास आउने कारणमध्येको प्रमुख कारण रासायनिक मल र विषादीको प्रयोग भएको अगुवा कृषकहरू बताउँछन्। यहाँ कुनै बेलाको खेतीयोग्य जमिनमा उत्पादन क्षमतालाई पुनर्जीवित गर्न जैविक कृषि पद्धति अपनाउनुपर्ने उनीहरूको सुझाव छ। अर्गानिक प्रदेश विकास गर्न स्थानीय रैथाने उत्पादनलाई प्रवद्र्धन तथा विषादीयुक्त भारतीय तरकारी आयातमा रोक लगाउनुपर्ने किसानहरू बताउँछन्। खाद्यान्नमा परनिर्भरता बढाउने जोखिम कर्णाली प्रदेशका सबै क्षेत्र र बालीलाई अर्गानिक बनाउन खोज्दा कर्णालीलाई खाद्यान्नमा परनिर्भरता बढाउने जोखिम रहेको विज्ञहरू बताउँछन्। जलवायुविज्ञ डा सुदीप ठकुरी भन्छन्, कसैको लहलहैमा लाग्नुभन्दा कर्णालीको आवश्यकतालाई हेरेर सीमित बालीहरूको जैविक कृषि पद्धति अपनाउनुपर्छ। अर्गानिक र रैथाने जातको खाद्य बालीहरू उत्पादनका हिसाबले कम हुन्छ। उनका अनुसार कर्णालीमा सदिऔँदेखि उत्पादन हुँदै आएको बालीलाई पुनः अर्गानिक बनाउन लागियो भने कर्णाली खाद्यान्नमा झनै परनिर्भर हुन सक्छ। जैविक कृषिले कृषि उपजमा गुणस्तर सुधार भएपछि उत्पादन घट्छ। यसले खाद्य संकट निम्त्याउँछ। निश्चित भूगोल वा निश्चित बालीहरूलाई मात्रै जैविक बनाउनुपर्ने डा ठकुरीको सुझाव छ। मध्यपश्चिम विश्वविद्यालयको विज्ञान तथा प्रविधि संकायका डिनसमेत रहेका डा ठकुरीले जलवायु परिवर्तनको असर कर्णालीको कृषिमा परेको बताउँछन्। तापक्रम, वर्षात् र हिमपातको अवस्था हेर्दा कर्णालीमा जलवायु परिवर्तनको असर देखा परेको छ। यसले यहाँको कृषि क्षेत्र प्रत्यक्ष मारमा परेको छ। पानीका मुहान सुक्दै गएका छन्, कर्णालीका अधिकांश किसानहरू अहिले पनि आकासेपानीको घरमा कृषि पेसा अँगालिरहेका छन्, उनी भन्छन्, जलवायु परिवर्तनले कर्णालीको बाली विविधतामा असर परेको छ। उनका अनुसार सन् २०१९ मा कर्णाली र सुदूरपश्चिमका पाँच वटा जलाधार क्षेत्रमा गरिएको अध्ययनले २५ प्रतिशत मुहान सुकेको देखाएको छ। उनका अनुसार मुगु, हुम्ला, जुम्ला, डोल्पाको हिमाली क्षेत्रमा राम्रो हिउँ पर्यो भने उत्पादन बढ्छ, हिउँ परेन भने उत्पादन घट्छ। उच्च हिमाली क्षेत्रमा हिउँको सट्टा पानीमात्रै परेका कारण कृषि पद्धतिमा असर गरेको उनको भनाइ छ। साबिक कर्णाली अञ्चलका जिल्लामा उत्पादन हुने खाद्य बालीहरू जैविक नै रहेको ठकुरी बताउँछन्। जसले पुर्याइरहेका छन् अर्गानिक अभियानमा योगदान प्रदेश सरकारको अर्गानिक प्रदेश अभियानमा केही सहकारी र निजी कम्पनीले योगदान गरिरहेका छन्। यहाँका उत्पादन ठूला सहर र विदेशसम्म पठाइरहेका छन्। जुम्लास्थित चन्दननाथ बहुउदेश्यीय सहकारीले किसानको रैथानेबालीको प्रवद्र्धन र बजारीकरण गर्छ। कर्णालीमात्र नभई मुलुककै अग्रणी र रैथाने बाली प्रवद्र्धनमा कहलिएको चन्दननाथ सहकारीमा २४ हजार ५ सय २६ सदस्य छन्। २०३१ सालमा स्थापित सहकारीले जुम्लामा रैथाने बाली उत्पादनका लागि सदस्यहरूलाई ऋण लगानी गर्छ। हालसम्म ३ हजार ७ सय किसानलाई ऋण परिचालन गरेको सहकारीका कार्यकारी प्रमुख ऋषिराम पाण्डे बताउँछन्। किसानले साँवा र ब्याजको जोहो गर्न नसके पनि रैथाने बाली सहकारीलाई बुझाउँछन्। त्यही बालीलाई रकममा रूपान्तरण गरेर सहकारीले ऋणीको ब्याज र साँवा घटाउँछ। यसले किसानले उत्पादन गरेको कृषि उपज बजारीकरणमा समेत टेवा पुगेको छ। अर्गानिक कृषि उपजको बजार बढ्दै गएको छ। तर खेतबारीमा रासायनिक मल र विषादीको अत्यधिक प्रयोगले उत्पादनमा गिरावट आएको छ। त्यसको प्रमुख कारण भनेकै युरिया मल र विषादीको प्रयोग हो। त्यस्तो मल र विषादीले तत्काललाई राम्रो उत्पादन दिन्छ होला तर दिगोपना छैन। गोठे मल, जैविक मल र विषादी नहाल्दा खेतबारीमा उत्पादन घटेको छैन। बरु उत्पादन राम्रो हुन थालेको छ। नगेन्द्रबहादुर खड्का, अगुवा किसान (दैलेख) सहकारीले जुम्ला सदरमुकाम, कर्णालीको राजधानी वीरेन्द्रनगरको सुर्खेत विमानस्थल, कर्णाली राजमार्गमा पर्ने नाग्म बजार र काठमाडौंको थापागाउँ र मीनभवन क्षेत्रमा गरी ६ ठाउँमा कर्णालीमा उत्पादित रैथाने खाद्यबाली पसल सञ्चालन गरेको छ। जुम्लामा फल्ने मार्सी, सिमी, चिनो, कागुनो, फापरदेखि राडीपाखीसम्म त्यहाँ पाइन्छ। उनका अनुसार रैथाने बाली कर्णालीको चिनारी हो। यस्तै, सुर्खेतको भेरीगंगा नगरपालिका५ स्थित कालीदमारमा रहेको अदुवा प्रशोधन उद्योगले कर्णालीको अर्गानिक उत्पादनलाई बजारीकरणको काम गरिरहेको छ। कर्णालीमा उत्पादन भइरहेको अदुवा र बेसारलाई युरोपसम्म निर्यात गर्छ। यहाँको अदुवा र बेसार पूर्ण अर्गानिक र गुणस्तरीय छ। त्यसैले युरोपबाट माग बढ्दो छ। जर्मनीबाट समेत अदुवाको माग आइरहेको उद्योगका सञ्चालक समिर नेवा बताउँछन्। अदुवा र बेसारलाई उद्योगमा प्रशोधन गरेर पाउडर बनाएर विदेश निर्यात गरिन्छ। औसतमा एक सिजनमा यो उद्योगबाट ६ लाख युरोबराबरको अदुवा र बेसार निर्यात हुन्छ। तर, मागअनुसार अदुवा र बेसार उद्योगले पाउन सकेको छैन। किसानले नै उत्पादन बढाउन नसकेको सञ्चालक नेवा बताउँछन्। उत्पादन धेरै भएको बेला १२ लाख युरोबराबरको अदुवा निर्यात भएको उनले बताए। अन्तर्राष्ट्रिय स्तरमा माग बढेकोले कर्णालीको अदुवा र बेसारको उत्पादनमा किसानलाई प्रोत्साहन गर्नुपर्ने नेवा बताउँछन्। विदेशबाटै माग धेरै भएको छ, बजारीकरणको समस्या छैन। उत्पादन बढाउन सरकारले किसानलाई सहयोग गर्नुपर्छ, उनले भने। उद्योगमा हरेक वर्ष १५ सय मेट्रिकटन अदुवा र बेसार प्रशोधन गर्ने क्षमता छ। कर्णालीका दैलेख, सुर्खेत, सल्यान र रुकुमलगायतका जिल्लामा अदुवा उत्पादन हुन्छ। उद्योगमा सल्यानबाट मात्र एक सिजनमा १२ सय मेट्रिकटनसम्म अदुवा आउने नेवा बताउँछन्। रुकुमबाट आठ सय र सुर्खेतबाट दुई सय मेट्रिकटनसम्म अदुवा उद्योगमा आउँछ। बर्सेनि बढीमा २३ सय मेट्रिकटनसम्म अदुवा र बेसार उद्योगमा भित्रिन्छ। कर्णालीबाट अदुवा र बेसारमात्र होइन, सिस्नो र टिमुर पनि विदेशमा निर्यात हुन्छ। किसानबाट खरिद गरिएको सिस्नो र टिमुरलाई प्रशोधन गरेर निर्यात गरिन्छ। सिस्नो र टिमुरलाई सुकाएर पाउडर बनाइन्छ। त्यसलाई प्याकिङ गरेर निर्यात गर्ने गरिन्छ।"
महिला सहकारी भवन निर्माण,नुवाकोट : नुवाकोटको जिलिङमा महिला सहकारी संस्थाको भवन निर्माण गरिएको छ। बेलकोटगढी नगरपालिका८ जिलिङस्थित अपेक्षा सामाजिक उद्यमी महिला सहकारी संस्थाले निर्माण गरेको भवन उद्घाटन गरिएको छ। सो सहकारीको १३ औं वार्षिक साधारण सभाका अवसरमा शनिबार कुल १४ लाख रुपैयाँको लागतमा नवनिर्मित कार्यालय भवन उद्घाटन गरिएको हो। पूर्वमन्त्री तथा प्रतिनिधि सभा सदस्य अर्जुननरसिंह केसीले भवनको उद्घाटन गरेका हुन्। सहकारीको भवन तथा वार्षिक साधारण सभाको उद्घाटन गर्दै केसीले ग्रामीण भेगमा जीविकोपार्जन तथा स्वरोजगारमा सहकारीले योगदान पुर्याएको बताए। उनले सहकारीको संरक्षणका लागि सरकारले विशेष योजना ल्याउनुपर्ने बताए।
दूधमतीको सौन्दर्यीकरणमा जुट्यो मधेस सरकार,"जनकपुरधाम : हिन्दु धर्मावलम्बीहरूको पवित्रस्थल मानिन्छ जनकपुरधामको दूधमती नदी। त्रेतायुगमा राजा जनककी छोरी सीताले समेत दूधमतीमा स्नान गरी धार्मिक अनुष्ठान गरेको जनविश्वास छ। त्यसैकारण, भारतका विभिन्न स्थानबाट स्नान गर्न यहाँ हिन्दु धर्मावलम्बी आउँछन्। दूधमती नदीमा स्नान गर्दा पुण्य प्राप्त हुने र चिताएको पुग्ने जनविश्वास छ। देवकार्य, पितृकार्य, गर्ने महत्वपूर्ण धार्मिक कार्य यही नदी किनारमा हुने गर्छन। तर, पछिल्लोपटक उद्योगहरूबाट निस्कने दुर्गन्ध र स्थानीयले जथाभावी फोहोर फ्याँक्दा दूधमती दुर्गन्धित बन्दै गएको छ। त्यसैकारण, यो नदीको सरसफाइ अभियानमा मधेस सरकार जुटेको छ। सरकारले नदीको अस्तित्व उत्खनन तथा सौन्दर्यीकरण पनि गर्न लागेको हो। धनुषाको क्षीरेश्वरनाथ नगरपालिका३ सखुवा महेन्द्रनगरबाट सुरु हुने दूधमती नदी जनकपुरधाम हुँदै महोत्तरीको मटिहानीसम्म बग्छ। त्यहाँबाट अर्को नदीमा मिसिन्छ। त्रेतायुगमा राजा जनककी छोरी सीताले समेत स्नान गरी धार्मिक अनुष्ठान गरेकाले नेपाल र भारतका विभिन्न स्थानका हिन्दु धर्मावलम्बी तथा जनकपुरवासीले यसलाई पवित्र मान्दै आएको जनकपुरधामका साधुसन्त जगदीशदास वैष्णव बताउँछन। दूधमती नदीमा स्नान गर्दा पुण्य प्राप्त हुने र चिताएको पुग्ने जनविश्वास छ। विगतमा दूधमती नदी स्वच्छ, सफा र पिउन योग्य पानी बग्थ्यो, जनकपुरधाम उपमहानगरपािलकाका सफाइ अभियानकर्ता सुरेश शर्माले भने, पछिल्लो समय फोहर मैलोले दूषित बन्यो। झारपात उम्रिए। कतिपयले फोहोर मैला फाल्ने स्थान बनाए।, विगतमा सम्बन्धित निकायले चासो नदिए पनि स्थानीयवासीले सरसफाइ अभियान सुरु गरेको शर्माले बताए। अब प्रदेश सरकारले उत्खनन, सौन्दर्यीकरण तथा पर्यटन प्रवद्र्धनको हिसाबले काम सुरु गर्न लागेकोमा खुसी छौं, शर्माले भने। जनकपुरधाम२२ विसपट्टीका बासिन्दा, नेपाली सेना, प्रहरी, स्थानीय युवा, जनप्रतिनिधिसहितको टोलीले हरेक शनिबार बिहान दूधमती नदी सरसफाइ गरिरहेको छ। नदी सरसफाइमा मधेस प्रदेशसभा सदस्य रामअशिष यादव पनि सहभागी हुने गरेका छन्। स्वच्छ जनकपुर, सुन्दर जनकपुर अभियान का अगुवासमेत रहेका सांसद यादवले दस वर्ष अघिबाट गंगासागर सरसफाइ अभियानबाट प्रभावित स्थानीयवासीले दूधमती नदी सरसफाइ महाअभियान थालेका थिए। नदी सरसफाइका लागि जनकपुरधाम२२ वसबिटीका बासिन्दाले दूधमती नदी गरिमा संरक्षण समिति नै गठन गरेका थिए। स्थानीयवासीले हरेक साता नियमित नदीको सरसफाइ गर्दै आएको महोत्तरी पिपरा गाउँपालिका ५ का हरेराम तिवारीले बताए। धनुषाको सखुवा महेन्द्रनगरदेखि महोत्तरीको मटिहानीसम्म ४६ किलोमिटर लम्बाइको दूधमती नदी मिथिलाञ्चलको सबैभन्दा पुरानो नदी हो। तर नदीको मुहान बन्द गरी एभरेस्ट पेपर मिललगायत अन्य उद्योगलाई ठेक्का दिएको र जसबाट धेरै फोहर नदीमा प्रवेश पाउने गरेको छ। उक्त कार्य बन्द गरी नदीलाई स्वच्छ र सफा राख्न स्थानीयले माग गर्दै आए पनि सरकारले बेवास्ता गरिरहेको संरक्षण समितिका सचिव विमलेश यादवले बताए। उनका अनुसार दूधमती नदीको दायाँबायाँ घाट, सडक र धर्मशाला निर्माण गरी पवित्र धार्मिकस्थलका रूपमा संरक्षण गर्ने समितिको योजना छ। दूधमती नदीकिनारामा स्थानीयवासीले शव दाहसंस्कार गर्दै आएका छन्। दाहसंस्कारका लागि मसानघाट, साधुसन्त बस्ने, भजन गाउने, पूजाआजा गर्ने मठमन्दिर, धर्मशाला, तपस्या स्थल, पार्किङस्थल, निर्माण गरी वरिपरि वृक्षरोपण गर्नुपर्ने समितिको माग छ। उहिले हामीले दूधमतीको पानी पिउथ्यौं, साधुसन्त, स्थानीयवासी सबैले पिउँथे, अहिले दूषित बन्यो, स्थानीय चन्द्र हरिदास वैष्णवले भने, नदीको पानी पहिलेजस्तै सफा राख्नुपर्छ। दूधमतीको नक्सांकन तथा रेखांकन हुँदै धनुषा र महोत्तरी क्षेत्रमा पर्ने दूधमती नदीको संरक्षण, जीर्णोद्धार र सौन्दर्यकरणका लागि आगामी आइतबारदेखि नक्सांकन तथा रेखाकंनको काम सुरु हुँदैछ। मधेस प्रदेश सरकारको गौरवको आयोजनाका रूपमा रहेको दूधमती संरक्षण तथा सौन्दर्यकरण कार्यक्रमअन्तर्गत दूधमती नदी संरक्षण उच्चस्तरीय उपसमितिको मंगलबार बसेको बैठकबाट नदी क्षेत्रको जग्गा छुट्ट्याउन नक्सांकन तथा रेखांकन गर्ने निर्णय गरिएको हो। उपसमितिका अध्यक्ष ऊर्जा, सिँचाइ तथा खानेपानी मन्त्री शेषनारायण यादवको अध्यक्षतामा बसेको उपसमितिको बैठकबाट दूधमती नदीको नक्सांकन तथा रेखांकनसहित विभिन्न ६ बुँदे निर्णय गरिएको छ। पुस १४ गतेदेखि सुरु हुने नक्सांकन अर्थात् नदी क्षेत्र नापजाँचका लागि तीन महिना समय दिइएको छ। दूधमती नदीको उद्गमस्थल क्षीरेश्वरनाथ नगरपालिका ५ अरजनवादेखि महोत्तरीको मटिहानी सीमावर्ती क्षेत्रसम्म गरिनेछ। दूधमती नदीको संरक्षण र सौन्दर्यीकरण प्रदेश सरकारको गौरवको आयोजना रहेकाले आयोजना सम्पन्नपश्चात् पर्यटकीय र आर्थिकसहित कृषि क्षेत्रको समेत विकास हुने उपसमितिका अध्यक्ष मन्त्री यादवले बताए। उनले भने, यीबाहेक ऊर्जा, सिँचाइ तथा खानेपानी मन्त्रालयद्वारा विस्तृत अध्ययन प्रतिवेदन (डीपीआर) तयार पारिने, बजेटको व्यवस्थापन सम्बन्धित मन्त्रालयले गर्ने, डीपीआरपछि टेन्डर प्रक्रियाअघि बढाइने, चालू आर्थिक वर्षमा छुट्ट्याइएको रकमबाट तत्काल कार्य अघि बढाइने र प्रचारप्रसार समिति गठन गर्ने सहितका निर्णयसमेत गरिएको छ। सो बैठकमा उपसमितिका पदाधिकारी, धनुषा र महोत्तरी जिल्ला प्रशासन कार्यालयका प्रतिनिधि, नापी तथा मालपोत कार्यालयका प्रतिनिधिसहित सरोकारवाला निकायका प्रतिनिधि, प्रहरी प्रशासन समेतको उपस्थिति रहेको थियो।"
भेरीबबई निर्माणमा तीव्रता दिन मुख्यमन्त्रीको निर्देशन,"अर्घाखाँची : लुम्बिनी प्रदेशका मुख्यमन्त्री चेतनारायण आचार्यले भेरीबबई बहुउद्देश्यीय डाइभर्सन बहुउद्देश्यीय आयोजनाको कामलाई गति प्रदान गर्ने बारेमा आयोजना कार्यान्वयन सम्बद्ध पक्षसँग छलफल गरेका छन्। भेरीबबई बहुउद्देश्यीय डाइभर्सन आयोजना साइड कार्यालय हात्तीखाल सुर्खेतमा शुक्रबार छलफल गरेका मुख्यमन्त्री आचार्यले आयोजनाको कामलाई गति प्रदान गर्न आवश्यक रहेको र त्यसतर्फ जुट्न ध्यानाकर्षण गराएका हुन्। आयोजनाको काम अलि सुस्ताएको छ। कामलाई गति प्रदान गर्नुस्। छिटो कामअघि बढ्छ कि भन्ने थियो तर, काममा विलम्ब भयो, उनले भने, रिजल्ट छिटो दिने गरी काम सम्पन्न गर्नु पर्नेछ। लुम्बिनी प्रदेशको कृषि, ऊर्जा र खानेपानी क्षेत्रको विकासमा महत्त्वपूर्ण योगदान पुर्याउने आशा गरिएको उनले बताए। आयोजनाको काम सञ्चालन गर्दा मानवबस्ती सुरक्षित हुने गरी गर्नुपर्ने बताउँदै उनले नदी कटान र विपद् जोखिम न्यूनीकरण गरेर काम गर्न अनुरोध गरे। स्थानीयसँग भएका सम्झौता कार्यान्वयन भएको छैन। त्यसलाई ध्यान दिनुस्, सम्झौता अनिवार्य कार्यान्वयन गरिनुपर्छ, उनले भने, बस्तीलाई सुरक्षित गर्न जरुरी छ। अनिवार्य नदीको दुवै किनारमा तटबन्ध गर्नेगरी योजना अघि बढाउनुस्। आयोजना कार्यालयसँग छलफल गर्नुअघि मुख्यमन्त्री आचार्यले बाँसगढी नगरपालिका१ चेपाङ बर्दियाका स्थानीयसँग भेट गरेका थिए। अबको दुई वर्षभित्र भेरी नदीको पानी बबई नदीमा झारेर सिँचाइ, विद्युत् उत्पादन सुरु हुनेगरी काम भइरहेको आयोजनाका निर्देशक रणबहादुर बमले जानकारी दिए। बहुउद्देश्यीय आयोजनाको ६५८ प्रतिशत भौतिक प्रगति गरेको, जसअन्र्तगत टनेल निर्माणकार्य सम्पन्न भएको, सिभिल निर्माण कार्यको भौतिक प्रगति ५५ प्रतिशत, इलेक्ट्रोमेकानिकल प्रगति ३० प्रतिशत सम्पन्न भएको जानकारी दिइयो। हाइड्रोमेकानिकलको भौतिक प्रगति ३९ प्रतिशत र प्रसारण लाइनको भौतिक प्रगति ५ प्रतिशत भएको छ। यो राष्ट्रिय गौरवको आयोजना हो। बाँके र बर्दिया जिल्लाको ५१ हजार हेक्टर भूमिमा बाह्रैमहिना सिँचाइ सुविधा उपलब्ध गराउने र ४६८ मेगावाट जलविद्युत् उत्पादन गर्ने लक्ष्य छ। १२ महिना सिँचाइ र विद्युत् उत्पादन गर्ने लक्ष्य राखिएको छ। आर्थिक वर्ष २०६८६९ बाट आयोजना अघि बढेको थियो। सिँचाइ विभागद्वारा संशोधित गुरुयोजनाअनुसार टनेल निर्माण, बाँध, विद्युत्गृह, हाइड्रोमेकानिकल र इलेक्ट्रोमेकानिकललगायत काम सम्पन्न गर्न ३३ अर्ब १९ करोड रुपैयाँ खर्च हुने प्रक्षेपण छ। आयोजनामा नेपालमा पहिलो पटक प्रयोग गरिएको टनेल बोरिङ मेसिन (टीबीएम) को सफल परीक्षण भएको छ। सुरुङको लम्बाइ १२ किलोमिटरको छ। प्रधानमन्त्री केपी शर्मा ओलीको उपस्थितिमा राष्ट्रिय गौरवको आयोजनाको सुरुङ निर्माणको २०७६ वैशाख ३ गते ब्रेक थ्रु गरिएको थियो।"
सडक र पूर्वाधार विकासमा कर्णाली र लुम्बिनी सरकारको हातेमालो,"वीरेन्द्रनगर : कर्णाली र लुम्बिनी प्रदेश जोड्ने पाँचवटा रणनैतिक महत्त्वका सडक छन्। तिनको निर्माणका लागि दुवै सरकारले सहकार्य गर्ने समझदारी गरेका छन्। कर्णालीका मुख्यमन्त्री यामलाल कँडेल र लुम्बिनीका मुख्यमन्त्री चेतनारायण आचार्यले पूर्वाधार विकास र समृद्धिमा सहयोग गर्ने समझदारी गरेका हुन्। कर्णाली प्रदेशको मुख्यमन्त्री तथा मन्त्रिपरिषद्को कार्यालयमा शुक्रबार १९ बुँदे साझा समझदारीपत्रमा हस्ताक्षर भएको हो। कर्णाली र लुम्बिनी जोड्ने जमुनाहहिल्सा सडक, सुर्खेततेलपानीभुरीगाउँ सडक, राप्ती लोकमार्ग निर्माण, कोहलपुरसुर्खेत सडक विस्तार, कोहलपुरबबई तथा बबईछिन्चु सुरुडमार्ग सम्भाव्यता अध्ययनलाई दुवै प्रदेश सरकारले प्राथमिकतामा राख्ने सहमति भएको छ। केन्द्र सरकारसँगको समन्वयमा यी सडकको कामलाई अघि बढाउने समझदारी बनेको कर्णालीका मुख्यमन्त्री कँडेलले जानकारी दिए। उनीहरूले दुई प्रदेशबीच अन्तरप्रदेश जोडिएका महत्त्वपूर्ण सडक पूर्वाधारहरू निर्माणका लागि विशेष प्राथमिकता दिने सहमति गरेका छन्। यस्तै, कोहलपुरसुर्खेत १३२ केभी प्रसारण लाइन विस्तारमा देखिएका समस्या समाधानका लागि दुवै प्रदेश सरकारले आवश्यक सहजीकरण गर्ने समझदारीसमेत भएको छ। लुम्बिनीमा आउने धार्मिक पर्यटकलाई कर्णालीको साहसिक पर्यटकीय गन्तव्यसम्म जोड्ने गरी एकीकृत पर्यटन मार्ग निर्माण गर्न गुरुयोजना तयार गर्ने र लगानीमा सहकार्य गरी दुवै प्रदेशका पर्यटकीय क्षेत्रलाई जोडेर संयुक्त पर्यटन प्याकेज निर्माणका लागि निजी क्षेत्रसँग समन्वय र सहकार्य गर्ने पनि समझदारी भएको छ। नेपालको संविधानले अंगीकार गरेको संघीय लोकतान्त्रिक गणतन्त्रात्मक शासन व्यवस्थाको मूल मर्मअनुरूप सहकारिता, सहअस्तित्व, समन्वय र पारस्परिक सहयोगको सिद्धान्तलाई आत्मसात् गर्दै दुई प्रदेशको अन्तरआबद्धता र सहकार्यलाई सुदृढ गर्दै कर्णाली प्रदेश र लुम्बिनी प्रदेशको समग्र विकास र समृद्धिका लागि कर्णाली प्रदेश सरकार र लुम्बिनी प्रदेश सरकारबीच समझदारी गरिएको मुख्यमन्त्री कँडेलले बताए। उनका अनुसार दुई प्रदेशबीच भएका समझदारी कार्यान्वयनका लागि आगामी नीति, कार्यक्रम तथा बजेटमा प्राथमिकताका साथ अगाडि लैजाने गरी समझदारी भएको छ। कर्णालीको मुख्य प्रवेशद्वार नै लुम्बिनी भएको उल्लेख गर्दै मुख्मन्त्री कँडेलले संघीयताको सफल कार्यान्वयनका लागि अन्तरप्रदेश सरकारबीच समन्वय र सहकार्यको अभियान थालिएको बताए। लुम्बिनीका मुख्यमन्त्री चेतनारायण आचार्यले कर्णाली र लुम्बिनी भूगोल, कला, संस्कृति, चालचलन, रीतिथितिका हिसाबले जोडिएका प्रदेश भएकाले यहाँको विकासका लागि दुवै प्रदेशबीच सहकार्य जरुरी रहेको बताए। उनले त्यसैको प्रतिफल शुक्रबार दुवै प्रदेशले हाम्रा विकासका साझा योजनाहरूमा सहकार्य गर्न समझदारी गरिएको बताए। यस्ता छन् साझा प्रतिबद्धता १ प्रदेशबाट तर्जुमा हुने र भएका कानुनको सम्बन्धमा पारस्परिक सहयोग, समन्वय र सहकार्य गरी एकरूपता कायम गर्ने। २ प्रदेश कानुनबमोजिम लगाइने करका सम्बन्धमा दुवै प्रदेशबीच एकरूपता कायम गर्ने र प्राकृतिक स्रोतसाधनबाट संकलन हुने रोयल्टी बाँडफाँटको विषयमा सामञ्जस्यता कायम गर्ने। ३ राष्ट्रिय गौरवको भेरी बबई डाइभर्सन बहुउद्देश्यीय आयोजना शीघ्र सम्पन्न गर्न दुवै प्रदेश सरकारको तर्फबाट नेपाल सरकार समक्ष समन्वय गर्ने र स्थानीय स्तरका आयोजना सम्बद्ध सबालहरूमा स्थानीय तहसमेतको समन्वयमा विवाद समाधानका लागि आवश्यक पहल गर्ने। ४ अन्तरप्रदेश आबद्ध भएका निम्न सडक पूर्वाधार निर्माणका लागि आवश्यकताअनुसार नेपाल सरकारसँग समन्वय गरी साझेदारी र सहकार्य गर्ने। (क) जमुनाहहिल्सा सडक (ख) सुर्खेततेलपानीभुरीगाउँ सडक (ग) राप्ती लोकमार्ग निर्माण (घ) कोहलपुरसुर्खेत सडक विस्तार (ड) कोहलपुरबबई तथा बबईछिन्चु सुरुडमार्ग सम्भाव्यता अध्ययन। ५ लुम्बिनी प्रदेशका विमानस्थलबाट कर्णाली प्रदेशका हिमाली जिल्लामा नियमित हवाई उडान गर्न आवश्यक पहल गर्ने। ६ भैरहवासुर्खेत हवाई सेवा सञ्चालन गर्न नेपाल सरकारसँग अनुरोध गर्ने। ७ कोहलपुरसुर्खेत १३२ केभी प्रसारण लाइन विस्तारमा देखिएका समस्या समाधानका लागि आवश्यक सहजीकरण गर्ने। ८ दुवै प्रदेशको बृहत्तर हित गर्ने सहलगानीमा सञ्चालन हुन सक्ने सम्भावित ठूला आयोजनाको पहिचान गर्ने। ९ विपद् व्यवस्थापनका लागि साझेदारी, सहकार्य र समन्वयात्मक ढंगबाट कार्य गर्ने। १० लागूऔषध ओसारपसार प्रभावकारी रूपमा नियन्त्रण र रोकथामका लागि सुरक्षा निकायसँग समन्वय गरी कार्यक्रम सञ्चालन गर्ने। ११ लुम्बिनीमा आउने धार्मिक पर्यटकहरूलाई कर्णालीको साहसिक पर्यटकीय गन्तव्यसम्म जोड्ने गरी एकीकृत पर्यटन मार्ग निर्माण गर्न गुरुयोजना तयारी र लगानीमा सहकार्य गर्ने। १२ दुवै प्रदेशका पर्यटकीय क्षेत्रलाई जोडेर संयुक्त पर्यटन प्याकेज निर्माणको लागि निजी क्षेत्रसँग समन्वय र सहकार्य गर्ने। १३ दुवै प्रदेशको सिमानामा रहेका नदीनालाहरूमा जलविद्युत् उत्पादन, प्रसारण लाइन विस्तार, खानेपानी तथा सिँचाइ संरचना निर्माण गर्दा समन्वय र सहकार्य गर्ने। १४ प्रदेशका सीमा क्षेत्र नजिकका सडक, पुलजस्ता पूर्वाधारहरूको निर्माणमा सहलगानी तथा साझेदारी गर्ने। १५ बर्दिया जिल्लाको बाँसगढी नगरपालिका १ र सुर्खेत जिल्लाको भेरीगंगा नगरपालिका ५ को साँध सिमानाको विवाद प्रचलित कानुन र प्रमाणका आधारमा समाधान गर्ने। नेपाल सरकार समक्ष अनुरोध गर्ने। १६ दुवै प्रदेशमा सञ्चालन हुने सार्वजनिक सवारीको यात्रु भाडादर संयुक्त रूपमा निर्धारण गर्ने र सडक यातायात दुर्घटना जोखिम न्यूनीकरणका लागि सवारी गति नियन्त्रण र मादक पदार्थ सेवनको जाँच, चालक प्रशिक्षण, अनुगमन तथा निरीक्षणलगायतका कार्यक्रम सञ्चालन गर्ने। १७ कर्णाली प्रदेशको फलफूल, जडीबुटी, अर्गानिक तरकारी र अन्य उत्पादनलाई लुम्बिनी प्रदेशका मुख्य बजार केन्द्रहरूसम्मको पहुँच एवं लुम्बिनी प्रदेशको खाद्यान्नलगायतका कृषि उत्पादनको प्रवद्र्धन गर्दै कर्णाली प्रदेशका बजार केन्द्रहरूसम्मको पहुँच बढाउन तथा बजार पूर्वाधार तयार गर्न समन्वय र सहकार्य गर्ने। १८ दुवै प्रदेशको विकास, समृद्धि र सुशासन प्रवद्र्धनको लागि सूचना प्रविधिको माध्यमबाट सेवा प्रवाहलाई प्रभावकारी बनाउन आवश्यक सहयोग, समन्वय र सहकार्य गर्ने। १९ दुवै प्रदेशको साझा सहकार्य, समन्वय र साझेदारीलाई प्रवद्र्धन गर्न समन्वयात्मक बैठकलाई निरन्तरता दिँदै आगामी बैठक लुम्बिनी प्रदेश सरकारले आयोजना गर्ने।"
सुर्खेतमा फुड फेस्टिभल,"वीरेन्द्रनगर : अंग्रेजी नयाँ वर्षको अवसरमा सुर्खेतमा फुड फेस्टिभल आयोजना गरिने भएको छ। सुर्खेतको शुभ होटल प्रालिले कर्णालीका रैथाने बाली तथा स्थानीय उत्पादनहरूको बजारीकरण गर्न फुड फेस्टिभलको आयोजना गर्न लागेको हो। शनिबारदेखि चार दिनसम्म सञ्चालन हुने उत्सवमा लघुउद्यमी तथा साना किसानहरूले उत्पादन गरेको स्थानीय उत्पादन स्टलमा राख्नका लागि निःशुल्क १५ स्टलको व्यवस्था गरिएको छ। होटल शुभका संस्थापक तथा उद्योग वाणिज्य महासंघ कर्णाली प्रदेशका अध्यक्ष पदमबहादुर शाहीले शुक्रबार आयोजित पत्रकार सम्मेलनमा शनिबारदेखि हुने प्रदर्शनीमा स्थानीय उत्पादनको बजारीकण, कर्णालीको कला, संस्कृतिको संरक्षण गर्न सांस्कृतिक कन्सर्ट, प्रदेश सरकारका कृषि मन्त्रालय र उद्योग वन पर्यटन मन्त्रालयका मन्त्री र सचिवलाई राखेर उद्योगीहरू र व्यवसायीसँग अन्तरक्रियालगायतका कार्यक्रमहरूको तयारी गरिएको जानकारी दिए। उनका अनुसार यो उत्सव अवधिभर शुभ होटलले प्रदान गर्ने सेवाहरूको बजारीकरण गर्ने, रैथाने बालीहरूबाट बन्ने परिकारहरू निःशुल्क रूपमा चखाउने, केही परिकारहरू केही प्रतिशत छुटमा बिक्री पनि गर्ने, अन्य केही व्यापारिक स्टलहरू पनि राखेर स्थानीय उत्पादित वस्तु तथा फुड परिकारहरू प्रदर्शनी गरिनेछ। कार्यक्रममा शुभ होटलका अध्यक्ष एवं निर्माण व्यवसायी महासंघ कर्णाली प्रदेशका महासचिव मानव बमले मेलाले कर्णालीको बिजनेस एक्सपोका रूपमा लिएको बताए। उनका अनुसार यस एक्सपोले कर्णालीका रैथाने बालीहरूको उपभोग वृद्धि हुने, प्रचारप्रसार हुने, सरकारसँग साना व्यवसायी तथा किसानहरूले आफ्ना समस्या र सबाल राख्न पाउने, कर्णालीको उत्पादन बजारीकरण हुने जस्ता सकारात्मक उपलब्धिहरू हासिल हुनेछन्। उनले भने, मेलाको तीन दिन प्रवेश निःशुल्क हुनेछ। मेलाको अन्तिम दिन सांस्कृतिक कन्सर्ट हुनेछ। जहाँ स्थानीय हुड्केदेखि चर्चित गायक दीपक लिम्बूजस्ता गायकहरूले सांस्कृतिक प्रस्तुति राख्नेछन्। अध्यक्ष बमले अंग्रेजी नयाँ वर्ष उत्साहका साथ मनाउने र कर्णालीका उत्पादनहरू बजारीकरण पनि गर्ने उद्देश्यले यो मेलाको आयोजना गरिएको बताए।"
जहाज चढ्न जाँदा जाँदै,"म जाँदैछु सुन फल्ने पाखोबारी बाँझो राखेर खाडीको बगरमा पसिना बगाउन । असंख्य सम्भावनाका चुली टेकेर सफलताको माला लगाउने मेरो संकल्प कति निर्ममतापूर्वक कुल्चियौ ? ए सरकार ! कहाँ छ तिमीभित्र देश प्रेम ? लगाउन त म पनि प्रत्येक जन्मदिनमा माटोकै टीका लगाउँछु हरेक बिहान मुस्काएको हिमालसँग खुसी हुन्छु काँधमा देशको झण्डा भिरेर पुर्खाको पौरख र वीरतामा गर्व गर्छु । देशमा शान्ति छाओस् भनेर भगवान्सँग प्रार्थना पनि गर्छु एउटा नागरिकले जे गर्न सक्छ, गरेकै छु म धेरै कुरा मागेर सरकारलाई अप्ठ्यारो बनाउन चाहन्नँ । उद्यम गर्न माग्छु थोरै ब्याजमा ऋण बैंक माग्छ चर्को ज्यानमारा ब्याज म माग्छु छिटोछरितो सेवा कर्मचारी माग्दछ घूस म माग्छु उद्यमीमैत्री नीति सरकार बनाउँछ बिचौलिया पोस्ने रणनीति म माग्छु न्याय न्यायालय दिन्छ वर्षौं लामो तारिख म माग्छु गुणस्तरको शिक्षा पार्टीहरू बनाउँछन् शिक्षकलाई कार्यकर्ता म माग्छु सहुलियत दरमा मल, बिउ सरकार भिœयाउँछ विषादी तरकारी म माग्छु स्वदेशमै रोजगारी सरकार बनाउँछ फ्रि भिसा फ्रि टिकटको नीति म माग्छु सुलभ सार्वजनिक यातायात सरकार बढाउँछ साना सवारीसाधनको आयात । म सरकारसँग माग्दामाग्दै थाकेको छु हरेक अड्डा धाउँदाधाउँदै थाकेको छु । आफ्नै पैतालाको भरमा उभिन खोज्दा म जमिनबिनाको एक्लो बनेको छु सुन ए सरकार ! म जाँदैछु यहीँ कतै छाडेर जाँदैछु तिम्रो अजंगको असफलता जाँदाजाँदै मेरो बिन्ती सुन मेरो मातृभूमिलाई थप असफल नबनाऊ मेरो जन्मभूमिलाई थप कंगाल नबनाऊ ।"
युवालाई स्वदेशमै रोजगारको अवसर सिर्जना गर्ने प्रयास गरिरहेका छौं : मन्त्री भण्डारी,"महोत्तरी : श्रम रोजगार तथा समाजिक सुरक्षामन्त्री शरतसिंह भण्डारीले वैदेशिक रोजगार प्रविधिलाई चुस्त दुरुस्त बनाउनका निम्ति सरकार लागि परेको बताएका छन् । आज बिहान महोत्तरीको गौशालामा पत्रकारसँग कुराकानीको क्रममा मन्त्री भण्डारीले पछिल्लो समयमा आएर देखापरेको वैदेशिक रोजगारको नीतिलाई थप प्रवर्द्धनका निम्ति सरकारी संयन्त्रहरु लागि परेको जानकारी दिए। 'सुरक्षा र मर्यादित तबरले काम गर्ने आधारको साथै हकहित र अधिकारको सवालमा हामी अघि बढेका छौं। सरकारले त स्वदेशमै युवामैत्री रोजगारको अवसर सिर्जना गर्ने प्रयासमा रहेको छ । स्वास्थ्य क्षेत्रका विज्ञलाई राखेर वैदेशिक रोजगारमा जानेको हकमा नीतिलाई अवलम्बन गरेका छौं ।' उनले भने, 'खाडी मुलुक पुगेका अधिकांश युवाहरुलाई हावापानी र भाषाको कारण युवाहरु अलपत्र पर्दै आएकोले यसलाई नीतिगत रुपमा सुधार गर्ने तयारीमा जुटेका छन् ।' उनले स्वास्थ्य नीतिलाई ध्यानमा राख्दै डिजिटलमा आधारित चेकजाँच नीति सरकारले ल्याएको जानकारी दिए। मन्त्री भण्डारीले विदेशमा जाने युवाहरूको स्वास्थ्य परीक्षण कडाईको साथ चेकजाँच गर्दै आएको बताए । विदेशमा ज्यान गुमाएको कामदारले पाउँदै आएको रकमलाई १० लाखसम्म पुर्याएको मन्त्री भण्डारीले बताए ।"
साधनाको शून्य दुनियाँ ट्रान्सेन्डेन्टल मेडिटेसन,"भावातीत ध्यान मनलाई अन्तमुर्खी हुन दिने, शान्त हुन दिने, आनन्दित हुन दिने सरल, वैज्ञानिक र प्रभावकारी प्रक्रिया विधि हो। मन र आत्माको सम्बन्ध पनि यस्तै हुन्छ। आत्मासँग समाहित हुन यसको स्वाभाविक प्रवृत्ति हो। भावातीत ध्यान (ट्रान्सेन्डेन्टल मेडिटेसन अर्थात् टीएम) महर्षि प्रणित एक सरल, प्राकृतिक एवं वैज्ञानिक ध्यानको विधि हो। यो दुई पदावली मिलेर बनेको छ, भाव र अतीत। भाव भनेको विचार हो भने अतीत भनेको पर हुनु वा विचारको अवस्थाबाट विचार शून्य अवस्थामा हुनुलाई जनाउँछ। भावातीत ध्यानको विश्लेषण गर्नुअघि ध्यान भनेको के हो ? भन्नु सान्दर्भिक रहने छ। ध्यान भनेको के होला ? भनेर अन्वेषण गर्ने हो भने करिब ९० प्रतिशत उत्तर मनलाई कुनै भौतिक वस्तु वा पदार्थमा केन्द्रित गर्नु, मनलाई एकाग्र गर्नु अथवा मनलाई नियन्त्रण गर्नु भन्ने नै हुन्छ। विज्ञानका अनुसन्धानका अनुसार वास्तविक ध्यानमा कुनै कुरामा एकाग्र गर्नु वा चिन्तनमनन गर्नु भनेको सिधै ध्यानलाई कुनै न कुनै क्रियाकलाप आबद्ध गर्नुलाई जनाउँछ। वास्तवमा ध्यान भनेको मनको शान्त अवस्था हो, आनन्दको अवस्था हो। मन शान्त भयो भने शरीर पनि शान्त हुन्छ। शरीरको शान्तिलाई विश्राम भनिन्छ। सोचविचार गर्नु, एकाग्र हुनु वा चिन्तनमनन गर्नु भनेको त मानसिक क्रियाकलापमा आबद्ध हुनु हो। जसरी हामी शारीरिक रूपमा काम गर्छौं, सोचविचार गर्छौं, बोली व्यवहारमा आबद्ध हुन्छौं। विचारलगायत यी सबै क्रियाकलापले हामीलाई थकित बनाउँछन्, चिन्तित पार्छन्, ऊर्जा क्षय गर्छन्, तनावग्रस्त बनाउँछन्, यसको मात्रा अधिक भयो भने विचारहरू रोग उत्पन्न गर्ने कारक तत्वहरू बन्छन्। तसर्थ, कुनै मानसिक वा शारीरिक क्रियाकलाप कुनै पनि हिसाबले ध्यानको परिभाषामा पर्दैनन् भन्ने कुरा प्रस्ट हुन्छ। यसैले ध्यान भनेको कुनै पनि मानसिक वा शारीरिक क्रियाकलापहरूको विरुद्धमा हुन्छ। त्यसो भए के भावातीत ध्यानले ध्यानको वास्तविकतालाई आत्मसात् गर्छ ? महर्षिका अनुसार ध्यान एउटा सरल, स्वाभाविक, क्रमबद्ध मानसिक विधि हो, जसमा हाम्रा मानसिक क्रियाकलापहरू न्यूनीकरण हुँदै मन आफ्नै स्रोत, जीवनको वास्तविक आनन्दतर्फ उन्मुख हुँदै जान्छ। मन र शरीरको सम्बन्धको नियमअनुसार जब मन शान्त हुन्छ, शरीर पनि शान्त हुन जान्छ वा विश्राममा जान्छ। यहाँ आफ्नो स्रोत भनेको के हो ? वर्तमान भौतिक शास्त्रका अनुसार मन, विचार वा शरीरलगायत सृष्टिमा जति पनि वस्तु छन्, सबैको स्रोत एउटै हो र त्यो हो विशुद्ध चेतना। आधुनिक वैज्ञानिकहरूको अन्वेषणले हालसम्म प्रमाणित गरेअनुसार यही क्षेत्रको नाम हो, यौगिक सत्ता (युनिफाइड फिल्ड)। हामी सदैव आनन्द चाहन्छौं र जीवनको वास्तविक आनन्दभित्र हुने र बाहिर परिवर्तनशील वा क्षणिक आनन्द मात्रै हुने भएकाले भावातीत ध्यानमा मनको स्वाभाविक आनन्द खोज्ने प्रवृत्तिलाई भित्रतर्फ उन्मुख हुन दिन सिकाइन्छ। फलस्वरूप यो एउटा सरल र स्वाभाविक ध्यानको रूपमा विश्वभर चर्चित छ। मुख्य कुरा चाहिँ यो ध्यान केवल २०२० मिनेट साँझ र बिहान दुईपटक गरे पुग्छ। तसर्थ, यो गर्ने वा त्यो नगर्ने सकारात्मक बन्ने वा नकारात्मक बन्ने भन्ने शब्दावलीहरूले ध्यानको वास्तविक परिभाषासँग खासै तालमेल र महत्व राख्दैन किनभने कोसिस वा प्रयासबाट ध्यानको स्वाभाविक अवस्था प्राप्त गर्न सकिँदैन। प्रकृतिको अनन्त सत्ता प्रयासबाट नभएर स्वाभाविकताबाट परिचालित हुने हुँदा क्रियाकलापहरूले हाम्रो अन्तर्मुखी स्वभावलाई बहिर्मुखी बनाइदिन्छन्। यसै कारण धेरै मानिसले भनेको सुनिन्छ, म त ध्यान गर्न खोज्छु तर झन् धेरै विचार आउँछन्, मनलाई नियन्त्रण गर्न खोज्छु तर नियन्त्रण नै गर्न सक्दिनँ अथवा जति प्रयास गर्न खोज्छु, त्यति नै मन भाग्छ। जसरी अँध्यारोलाई हटाउन अँध्यारोसँग लडाइँ गरेर अँध्यारो हटाउन सकिँदैन, त्यसैगरी विचारहरूलाई हटाउन कोसिस गरेर वा विचारहरूसँग लडेर विचारलाई समाप्त पार्न सकिँदैन। अँध्यारो हटाउन त उचित किसिमको बत्ती बाल्न जान्नुपर्छ। मनलाई शान्त हुन दिने हो भने प्रयास र बल प्रयोग गरेर होइन, यसको स्वभावलाई बुझेर मनलाई आन्तरिक शान्ति र आनन्दको क्षेत्रतर्फ उन्मुख हुन दिनुपर्छ। भगवान् श्रीकृष्णले अर्जुनलाई भावातीत ध्यानको विधि नै बताउनुभएको थियो। निस्त्रैगुण्यो भवार्जुनः अर्थात् अर्जुन भावातीत हुनुहोस्। मनको स्वभाव वच्चाको स्वभाव जस्तै हुन्छ। बौद्धिक व्यक्तिले रक्सी, चुरोट आदि सेवन गरे हानिकारक हुन्छ भन्ने थाहा पाउँछ तर पनि यसको पछि लाग्नु भनेको मनलाई नियन्त्रण गर्न नसक्नु हो। मनलाई नियन्त्रण गरेर न त कुनै फाइदा छ, न नियन्त्रण गर्नु आवश्यक छ। स्पष्ट छ कि नियन्त्रण गर्ने र एकाग्र गर्ने शब्द सुनाइ बुझाइमा आकर्षक देखिए पनि नतिजा हासिल गर्ने सम्बन्धमा उपलब्धि शून्यमात्र नभई नकारात्मक हुन्छ। मनलाई शान्त र आनन्दित बनाउने सन्दर्भमा यस धर्तीमा असंख्य अनुसन्धान भएका छन्। यीमध्ये जर्नल अफ क्लिनिकल साइकोलोजी नामक चर्चित पत्रिकाले प्रसारण गरेको अवस्था पृथक् थियो। जसमा टीएमको खम्बा सबैभन्दा लामो छ। यसले अन्य विधिका तुलनामा धेरै चिन्ता घटाएको देखाउँछ भने सबैभन्दा तल आफूलाई एकाग्र बनाएर गरिने विधि छ। जसले विपरीत नतिजा देखाएको छ। वास्तवमा ध्यानबाट मानिसले खोजको कुरा विश्राम, आनन्द, जागृति, शान्ति र सन्तुष्टि हो। सुप्रसिद्ध हार्वर्ड मनोविज्ञ विलियम जेम्सले भनेका थिए, मानिसले मनको आन्तरिक शक्तिलाई उजागर गर्न जानेमा बाह्य जगत्मा जे पनि हासिल गर्न सक्छन्। महर्षि प्रणित भावातीत ध्यान मनलाई शान्त हुन दिने एउटा क्रमबद्ध, प्रयासहीन वैज्ञानिक प्रविधि हो, जसमा हाम्रो जागृति मनको स्थूल अवस्थाबाट भित्रतर्फ उन्मुख हुँदै विचारको स्रोततर्फ लम्कन्छ। मन आफ्नो स्रोततर्फ लम्कन वा आनन्दको खोजीमा लाग्ने यसको स्वभाव भएकाले भावातीत ध्यानलाई अत्यन्त सरल एवं शीघ्रतापूर्वक गरिने ध्यानको प्रक्रियामा लिइन्छ। महर्षिका अनुसार भावातीत ध्यान जेट विमानजस्तो छ। आधुनिक विज्ञानका सिद्धान्तअनुसार कुनै पनि वस्तु जति सूक्ष्म र सरल हुन्छ, त्यो त्यति शक्तिशाली पनि हुन्छ। यदि पदार्थ सूक्ष्ममा शक्तिशाली हुन्छ भने विचार पनि पदार्थको अर्को रूप भएकाले सूक्ष्म सत्तामा धेरै सामथ्र्यवान् बन्दै जान्छन्। मनको प्रवाहलाई शान्त हुन दिनु, सामथ्र्यको भण्डारतर्फ अग्रसर हुनु दिनु ध्यानको विधि हुनुपर्छ। महर्षि महेश योगीका अनुसार ध्यान भनेको मनलाई शान्त हुन दिने प्रक्रियालाई जनाउँछ। मन जहिले जतिखेर पनि आनन्दको लेखाजोखा गरिरहेको हुन्छ। आनन्दको खोजीमा लागिरहेको हुन्छ। हाम्रा हरेक विचार आनन्दप्रति परिलक्षित भइरहेका हुन्छन्। बच्चाले टाढाबाट आमालाई देख्यो भने जसरी आमातर्फ आकर्षित हुँदै पाउन अग्रसर हँुदै आउँछ। जति जति ऊ आमाको नजिक आउँछ, ऊ त्यति नै छिटो छिटो हिँड्न थाल्छ। जब ऊ आमाको अति नजिक आउँछ, आमाको काखमा आफूलाई हुत्याउँछ। बच्चाले आनन्द र सुख शान्तिको महसुस गर्छ। सुरक्षाको महसुस गर्छ। मन र आत्माको सम्बन्ध पनि यस्तै हुन्छ। आत्मासँग समाहित हुन यसको स्वाभाविक प्रवृत्ति हो। तत सान्निधौ वैर त्यागः अथवा आत्माको नजिकमा नकारात्मकता समाप्त हुन्छ। त्यहाँ आनन्द र सुरक्षाको प्रत्याभूति हुन्छ। केही दशकमा मनोविज्ञान एवं शरीर विज्ञानहरूको कैयन अनुसन्धानले प्रमाणित गरिदिएका छन् कि जीवनको परिवर्तन संघर्ष र समयको लम्बाइले मात्र सम्भव छैन। बरु सफलताको उचाइ प्रभावकारी रूपमा मन परिचालनको कला र ज्ञानबाट प्रभावकारी रूपमा हुन्छ। सही प्रविधिको उपयोगबाट परिवर्तन छिटो हुन्छ। आनन्द प्राप्तिका निम्ति मनले आफ्नो सूक्ष्मस्तरको अनुभूति गर्नु आवश्यक हुन्छ, चेतन मनलाई विस्तार गर्नु आवश्यक हुन्छ। विचारको स्रोतलाई नै कब्जा गर्न जान्नु पर्छ। वर्तमान भौतिक शास्त्रले स्पष्ट देखाइदिएको छ कि कुनै पनि वस्तुको बाहिरी सतह (संरचना)भन्दा सूक्ष्मस्तर शक्तिशाली हुन्छ, गहिराइमा शक्ति विद्यमान हुन्छ। जुन चिजलाई पाँच ज्ञानेन्द्रियले देख्न, छुन, अनुभव गर्न सक्छौं। यिनीहरूलाई भौतिक शास्त्रमा संरचना भनिन्छ, जसलाई वास्तविक संसार मान्छौं। कागज, कलम, कुर्सी, घर, नदी, पहाड, वनस्पति, तपाईं, म आदि बाह्य संरचनाअन्तर्गत पर्छौं। विज्ञानको दृष्टिकोणमा उपरोक्त वस्तुहरू जगत्मा प्रष्फुटित सबैभन्दा कमजोर स्तरलाई जनाउँछ। संरचनाभन्दा भित्र संरचनाको आधार बनेको अर्को स्तर विद्यमान हुन्छ, जुन बाहिरी संरचनाभन्दा शक्तिशाली हुन्छ। त्यो स्तरलाई मलिक्युलर स्तर भनिन्छ। मलिक्युलर स्तरभन्दा भित्र रहेको हुन्छ, अर्को अझै शक्तिशाली एटमिक वा आणविक स्तर र आणविक स्तरभन्दा भित्र हुन्छ, परमाणुको स्तर। अन्तमा योभन्दा पनि महाशक्तिशाली स्तर विशुद्ध चेतना वा सम्पूर्ण सम्भावनाको स्तर वा अनन्त अखण्ड प्रकृतिको सत्तालाई मानिन्छ। यही क्षेत्रले सम्पूर्ण विश्व ब्रम्हाण्डलाई सञ्चालन गर्ने भएकाले यसलाई सर्वशक्तिमान असीमित प्रकृतिको सत्ता भनिन्छ। यसैलाई आत्मा भनिन्छ। प्रसिद्ध वैज्ञानिक आइन्स्टाइनले यसलाई युनिफाइड फिल्ड वा सबै क्षेत्रलाई प्रस्फुटन गर्ने यौगिक चेतनाको क्षेत्र भनी नामकरण गरेका थिए। क्वान्टम् शास्त्र वा सिद्धान्त यही क्षेत्रको अध्ययनमा केन्द्रित हुन्छ। भौतिक शास्त्रका हस्तीहरू जस्तै हेइसेनवर्ग, डेबिड बोम, बोर, वोल्फ ग्यांग, पल डिराक, म्याक्स प्लांक, न्युम्यान, स्क्रोडिंगर, स्टिभन हकिङ आदिको अध्ययन र अनुसन्धानको केन्द्रबिन्दु थियो, यही नै विशुद्ध चेतनाको अद्भुत क्षेत्र हो। विशुद्ध चेतनाको यो अद्भुत क्षेत्रलाई अनुभव गर्न र जीवनको सर्वांगीण विकासका निम्ति प्रतिपादित भावातीत ध्यान भगवान् श्रीकृष्णलगायत सयौं वर्षअघि आदि शंकराचार्यले आफ्ना शिष्यहरूलाई जीवन मुक्तिका लागि मानिसलाई सिकाउनु भएको थियो। यही ज्ञान महर्षिका गुरु ब्रम्हानन्द सरस्वतीज्यूले महर्षिलाई दिनुभएको थियो। महर्षि महेश योगीले आधुनिक विज्ञानको भाषामा यसलाई सरल एवं शीघ्र अनुभव गरिने प्रविधिका रूपमा विश्वसामु प्रस्तुत गर्नुभयो। थर्मोडाइनामिक्स्का विभिन्न सिद्धान्तमध्ये प्रमुख सिद्धान्त हो, जब कुनै वस्तुको तापक्रम बढ्यो भने त्यसको शक्ति क्षीण हुन्छ र तापक्रम घट्यो भने त्यो शक्तिशाली बन्छ। फलामलाई हतियार बनाउन पर्दा त्यसलाई तताएर कमजोर पारी विभिन्न आकार प्रकारमा परिवर्तन गरिन्छ। फलाम चिसो भयो भने यो शक्तिशाली बन्छ। फलाम तताउँदा फलामका तत्वहरू प्रसारण हुन्छन् र फलाम कमजोर बन्छ। त्यसैगरी व्यक्तिको मन अथवा शरीरमा पनि यही नियम लागू हुन्छ। मन अशान्त हुनु, शरीर तनावग्रस्त रहनुले व्यक्तिको तन, मन र व्यवहार मात्र कमजोर नभई व्यक्तिको परिवार, समाज, मुलुक र विश्व त्यसै अनुरूपले प्रभावित हुन जान्छ। चिन्ता र तनाव भनेको मन एवं शरीरको तापक्रम हो, मन एवं शरीर आफ्नो स्वभावबाट विचलित हुनु हो। असामान्य बन्नु हो, कमजोर बन्नु हो अनि अप्राकृतिक बन्नु हो। मनको छटपटीलाई मन बिग्रनु वा चिन्तित हुनु भनिन्छ भने शरीरको छटपटीलाई शरीर बिग्रनु वा तनावग्रस्त हुनु भनिन्छ। धेरै बिग्रिए रोग लाग्यो भनिन्छ। त्यसैगरी, भावातीत ध्यान मनलाई अन्तमुर्खी हुन दिने, शान्त हुन दिने, आनन्दित हुन दिने सरल, वैज्ञानिक र प्रभावकारी प्रक्रिया विधि हो। त्यसले सर्वप्रथम त मनलाई शान्त गर्छ। मन शान्त भयो भने शरीर शान्त हुन्छ र विश्राममा जान्छ। यसरी, चिन्ता र तनावहरू समाप्त हुन्छन्। चिन्ता र तनाव समाप्त भए शरीरलाई रोगी बनाउने ९० प्रतिशत कारक तत्व समाप्त हुन्छन्। व्यक्ति जागरुक बन्न जान्छ, आनन्दित बन्न जान्छ। आनन्दित व्यक्तिलाई कसैको हानि गर्नु आवश्यक हुँदैन। एउटा तृप्त व्यक्तिलाई कसैको ईष्र्या, लोभ लालच गर्नु आवश्यक हुँदैन। कसैलाई जितेर ठूलो देखिनु आवश्यक हुँदैन। व्यक्ति सहज र स्वाभाविक जीवनमा रमाउन थाल्छ। जब व्यक्ति साँच्चै शान्त र आनन्दित हुन्छ, उसले आफ्नो परिवार, समाज, मुलुक एवं विश्वमै शान्ति स्थापना गर्न प्रभावकारी भूमिका खेल्छ। भावातीत ध्यान सिक्न विश्वभर महर्षि प्रशिक्षित भावातीत ध्यान प्रशिक्षकहरू कार्यरत छन्। नेपालमा करिब सयभन्दा बढी प्रशिक्षकले भावातीत ध्यान प्रशिक्षण गराउँदै आइरहेका छन्। यो ध्यान केवल पाँच दिन दिनको एक एक घण्टा सिकेर साँझ र बिहान गर्न सकिन्छ। नियमित जाँचका लागि आफ्ना प्रशिक्षकहरूलाई महिनाको एक पटक सम्पर्क गर्न सुझाव दिइन्छ। नियमित जाँचका कार्यक्रमहरूले अनुभवको गहिराइलाई विकास गर्दै अगाडि बढ्न सहयोग गर्छ। अर्याल, महर्षि प्रणित भावातीत ध्यान प्रशिक्षक हुन्।"
जनकपुर बोल्ट्सको भव्य स्वागत,जनकपुरधाम : नेपाल प्रिमियर लिग (एनपीएल) फस्र्ट सिजनमा विजय प्राप्त गरेका जनकपुर बोल्ट्सका खेलाडीहरूलाई शुक्रबार जनकपुरमा भव्य स्वागत तथा अभिनन्दन गरिएको छ। एनपीएल च्याम्पियन भएर पहिलो पटक ट्रफीसहित जनकपुर आइपुगेका खेलाडीहरूलाई गाडीमा राखेर विजय जुलुस गर्दै नगरपरिक्रमा गराइएको हो। विजय जुलुस रामजानकी अन्तर्राष्ट्रिय रंगशालाबाट सुरु भएर थापा चोक हुँदै जनकपुर बजारभरि परिक्रमा गराइएको थियो। गत शनिबार त्रिवि क्रिकेट मैदानमा सुदूरपश्चिम रोयल्सलाई पाँच विकेटले हराउँदै जनकपुर बोल्ट्सले एनपीएलको फस्र्ट सिजन जितेका थिए। खेलाडीहरूको उत्साह बढाउन मधेस प्रदेशका मुख्यमन्त्री सतिश सिंहले पनि विजय जुलुसमा सहभागिता जनाएका थिए। साथै खेलाडीहरूलाई प्रोत्साहन गर्ने उद्देश्यले जनकपुरका युवा अभियन्ताहरू तथा खेलप्रेमीहरूको ठूलो भीड जुलुसमा सहभागी थियो।
३२ औं त्रिवेणी कप फुटबल : आर्मीले लियाे लाङ्दीलाई बदला,"लमजुङ : गण्डकी प्रदेशकै प्रतिष्ठित त्रिवेणी कप राष्ट्रव्यापी फुटबल प्रतियोगिताको ३२ औं संस्करण लमजुङ सदरमुकाम बेसीसहरमा सुरू भएको छ । शुक्रबारदेखि शुरु भएको मोफसलको पुरानो र प्रतिष्ठितमध्ये एक ३२ औं त्रिवेणी कप राष्ट्रब्यापी फुटबल प्रतियोगितामा विभागीय टोली त्रिभुवन आर्मी फुटबल क्लबले विजयी सुरुवात गरेको छ । त्रिवेणी रंगशालामा भएको उद्घाटन खेलमा आर्मीले लाङ्दीदेवी युवा क्लब, नाल्मालाई शून्यका विरुद्ध २ गोलले हराउँदै विजयी शुरुवात गरेको हो । आर्मीको जितमा ५६ औं मिनटमा अनिल बोमजनले पहिलो गोल गरे भने ६२ औं मिनटमा नरेश खत्रीले दोस्रो गोल गर्दै विभागीय टोलीको जित पक्का गरे । यो जितसँगै आर्मी क्वाटरफाइनलमा समेत प्रवेश गरेको छ । गतवर्ष ३१ औं त्रिवेणी कपमा लाङ्दीदेवीले आर्मीलाई पराजित गरेको थियो । यो वर्ष लाङ्दीदेवीलाई हराउँदै आर्मीले बदला लिएको हो। प्रतियोगिता अन्तर्गत शनिबार दुई खेलहरु हुनेछन् । १०:३० बजे हुने पहिलो खेलमा साविक विजेता लालीगुराँस युवा क्लब, भुजुङ र मच्छिन्द्र फुटबल क्लब काठमाडौं भिड्दै छन् भने दोस्रो खेलमा टोखा भगवती युथ क्लब, काठमाडौं र ठाडाराई अधिकारी समाज, लमजुङ बीच हुने आयोजकले जानकारी दिएको छ। प्रतियोगितामा पहिलो हुने समूहलाई नगद १२ लाखसहित त्रिवेणी कप, स्वर्ण पदक र प्रमाणपत्र प्रदान गरिनेछ। गत वर्ष प्रथम पुरस्कार नगद ८ लाख रहेको थियो । दोस्रो हुने समूहलाई रजत पदकसहित नगद छ लाख तथा सेमिफाइनल उपविजेता दुई समूहलाई नगद दुईदुई लाख प्रदान गरिने क्लबका अध्यक्ष राजकुमार घिमिरेले जानकारी दिए। प्रतियोगितामा विभागीय टिमसहित १६ टिमको सहभागिता रहेको छ।"
सर्वोच्च अदालतका पूर्वन्यायाधीश प्रकाश वस्तीको निधन,काठमाडौं : सर्वोच्च अदालतका पूर्वन्यायाधीश प्रकाश वस्तीको निधन भएको छ। हृदयघातका कारण शुक्रबार राति उनको निधन भएको पारिवारिक स्रोतले जनाएको छन्। वस्तीलाई हृदयघात भएपछि थापाथलीस्थित नर्भीक अस्पतालमा लगिएको थियो। उपचारको क्रममा उनको निधन भएको हो। २०६५ भदौ २ गते न्यायाधीशमा नियुक्त भएका उनी २०७० २९ चैतमा अस्थाथी न्यायाधीशबाटै अवकाश भएका हुन्। उनी त्यसपश्चात मानव अधिकार आयोगको सदस्य बनेका थिए। वस्ती न्यायाधीश हुनुपूर्व अख्तियार दुरूपयोग अनुसन्धान आयोगका कानुनी सल्लाहकार थिए। वस्ती २०३३ सालदेखि कानून व्यवसायमा प्रवेश गरेका हुन्। उनले कानुनसँग सम्बन्धित विभिन्न पुस्तक लेखेका छन्।
"बिहानैबाट हिउँदे वर्षा सुरू, आज कहाँकहाँ हुँदैछ वर्षा र हिमपात ?","काठमाडौं : सुदूरपश्चिम र कर्णाली प्रदेशका केही स्थानमा आज बिहानैबाट हिउँदे वर्षा सुरू भएको छ। पश्चिमी वायुको साथै पश्चिमी न्यून चापीय प्रणालीको पनि आंशिक प्रभाव रहेकाले बर्षाको सम्भावना रहेको मौसम पूर्वानुमान महाशाखाले जनाएको छ। आज बिहान जारी गरेको बुलेटिनमा पानी पार्ने प्रणाली पश्चिमबाट विस्तारै पूर्वतिर सर्दै गरेको उल्लेख छ। सुदूरपश्चिम प्रदेश तथा कर्णाली प्रदेशका उच्च पहाडी तथा हिमाली भूभागका थोरै स्थानहरूमा हल्का हिमपातको भइरहेको छ। आज बेलुकासम्म काठमाडौंसहित देशका धेरै ठाउँमा पानी पर्ने सम्भावना रहेको महाशाखाले जनाएको छ। दिउँसो सुदूरपश्चिम र कर्णालीसहित लुम्बिनीका केही स्थानमा हल्कादेखि मध्यम वर्षा तथा गण्डकी, बागमती, मधेस र कोशीका थोरै स्थानमा हल्का वर्षाको सम्भावना छ। आज दिउँसो र राति सुदूरपश्चिम प्रदेश, कर्णाली प्रदेश र कोशी प्रदेशका उच्च पहाडी तथा हिमाली भूभागका केही स्थानहरूमा साथै गण्डकी प्रदेश र बागमती प्रदेशका एकदुई स्थानमा हल्का देखि मध्यम हिमपातको सम्भावना रहने छ। सुदूरपश्चिम प्रदेशका धेरै स्थानहरू साथै कर्णाली प्रदेश र कोशी प्रदेशका केही स्थानहरूमा हल्कादेखि मध्यम वर्षाको तथा बाँकी प्रदेशका थोरै स्थानहरूमा हल्का वर्षाको सम्भावना रहनेछ। सुदूरपश्चिम प्रदेश, कर्णाली प्रदेश र कोशी प्रदेशका उच्च पहाडी भूभागका केही स्थानहरूमा साथै गण्डकी प्रदेश र बागमती प्रदेशका एकदुई स्थानमा हल्का देखि मध्यम हिमपातको सम्भावना रहने छ। आगामी २४ घण्टाका लागि चेतावनी तथा परामर्श दिँदै महाशाखाले भनेको छ, बिहानको समयमा तराई तथा उपत्यका थोरै स्थानहरूमा हुस्सु कुहिरोको सम्भावना रहेको छ। यसले दैनिक जनजीवन, कृषि, स्वास्थ्य, सडक यातायात तथा हवाई उड्डयनमा असर पर्न सक्ने हुनाले आवश्यक सतर्कता अपनाउनु हुन अनुरोध छ। आइतबार सुदूरपश्चिम प्रदेश र कर्णाली प्रदेशका पहाडी भूभागका थोरै स्थानहरू र बाँकी पहाडी भूभागका एक दुई स्थानमा हल्का वर्षाको सम्भावना रहनेछ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहने छ। राती गण्डकी प्रदेश, बागमती प्रदेश र कोशी प्रदेशका उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहनेछ। सोमबार कोशी प्रदेशका उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहने छ।"
"लेखापाल जतिको नजर विकासेमा, साना कार्यालय रित्तै","डोल्पा : हिमाली जिल्ला डोल्पाका नौ वटा कार्यालय लेखापालविहीन छन्। संघीय सरकार मातहतका दुई र प्रदेश सरकार मातहतका सात वटा कार्यालय लेखापालविहीन भएका हुन्।लेखापालविहीन हुनेमा संघीय सरकार मातहतका कोष तथा लेखा नियन्त्रण कार्यालय र जिल्ला समन्वय समितिको कार्यालय छ। यी दुई कार्यालयमा लेखापालको दरबन्दी भए पनि पदपूर्ति भने हुन सकेको छैन। त्यसैगरी प्रदेश सरकार मातहतमा पर्ने कुल ११ वटा कार्यालयमध्ये सात वटामा लेखापालको दरबन्दी भए पनि अझै पद पूर्ति हुन सकेको छैन। लामो समयदेखि दरबन्दी रिक्त हुनेमा कृषि विकास कार्यालय, पशु अस्पताल तथा पशु विकास कार्यालय, डिभिजन वन कार्यालय, उद्योग तथा उपभोक्ता हित संरक्षण कार्यालय, आयुर्वेद स्वास्थ्य केन्द्र र बागबानी विकास केन्द्र कार्यालय छन्। प्रदेश लेखा इकाइ कार्यालयमा भने काजमा लेखापाल खटाइएको छ। यस विषयमा बुझ्न प्रदेश लेखा इकाइ कार्यालयका प्रमुख प्यारेलाल थारूलाई फोन गर्दा उनको फोन उठेन। निमित्त कार्यालय प्रमुख कमल रोकायका अनुसार प्रदेश सरकार मातहतका सात वटा कार्यालयमा लेखापालको पदपूर्ति हुन सकेको छैन। आफू निमित्त कार्यालय प्रमुख हुँदा पनि पटकपटक प्रदेश लेखा नियन्त्रण कार्यालय सुर्खेतमा लिखित तथा मौखिक अनुरोध गरे पनि पदपूर्ति हुन नसकेको रोकायको भनाइ छ। जिल्ला समन्वय समितिको कार्यालय र कोष तथा लेखा नियन्त्रण, लोकसेवा आयोगमा माग भइसकेकाले फागुनभित्र आउने कोष तथा लेखा नियन्त्रण कार्यालय डोल्पाका प्रमुख दुर्गेन्द्र वलीले जानकारी दिए। कोष तथा लेखा नियन्त्रण कार्यालयअन्तर्गत आठ वटा स्थानीय तहसहित कुल २८ वटा कार्यालय रहेको उनले बताए। लेखापालहरूले ठूलो बजेट भएका विकास कार्यालय नै रोज्न थालेपछि थोरै बजेट हुने जिल्लाका ५० प्रतिशत कार्यालयहरूमा लेखापालविहीन भएको कार्यालय प्रमुखहरूको गुनासो छ। त्यतिमात्र नभई पूर्वाधार विकास कार्यालय, स्वास्थ्य सेवा कार्यालय, खानेपानी ऊर्जा विकास तथा सिँचाइ कार्यालयलगायतका कार्यालयमा लेखापाल भएर जान मन्त्री र सचिवहरूको सोर्स लगाएर जाने गरेको उनीहरूको गुनासो छ। तर, सेवाग्राहीको धेरै चहलपहल नहुने र वार्षिक बजेट तथा कार्यक्रम कम भएका कार्यालयमा कोही पनि लेखापाल आउन नमान्ने गरेको बताइन्छ। जिल्लाका संघ र प्रदेश गरेर नौ वटा कार्यालयमा लेखापाल नभएपछि कार्यालयको नियमित आर्थिक कारोबारसमेत प्रभावित हुनुका साथै अन्य कार्यालयका लेखापाललाई गुहारेर कामकाज चलाउनुपर्ने बाध्यता छ। अहिले एउटै लेखापालले दुईवटा कार्यालयसम्म धान्दै आएका छन्। एउटा कार्यालयका लागि खटाइएका लेखापाललाई दुई, तीन वटा कार्यालयसम्मको जिम्मेवारी दिँदा बहाल रहेको कार्यालयको कामकाज प्रभावित हुनुको साथै आर्थिक अनुशासनसमेत कायम हुन नसक्ने कार्यालय प्रमुखहरूकै चिन्ता छ। संघीय र प्रदेश सरकारले पनि जतिसक्दो छिटो दरबन्दी पठाएर पदपूर्ति गर्नुपर्ने उनीहरूको माग छ।"
"गुल्मीमा टिपर दुर्घटना : चालकको मृत्यु ,सहचालक घाइते",गुल्मी : गुल्मीमा गए राती टिपर दुर्घटना हुँदा चालकको मृत्यु भएको छ । सत्यवती गाउँपालिका२ पाहादी स्थित कालिगण्डकी करिडोरमा लु १ क ५४०० नम्बरको टिपर दुर्घटना हुँदा २४ वर्षीय चलाक श्रीराम कुमालको मृत्यु भएको जिल्ला प्रहरी कार्यालय गुल्मीका प्रहरी निरीक्षक भुपेन्द्र थापाले जानकारी दिए । चलाक कुमाललाई प्राथमिक स्वास्थ्य केन्द्र जोहाङले उपचारको क्रममा मृत घोषणा गरेको थियो । शुक्रबार रिडीबाट गिट्टी बोकेर पुर्तिघाट जाँदै गरेको टिपर राती १०:३० बजेतिर सडकबाट अन्दाजी २० मिटर तल खसेको प्रहरी निरीक्षक थापाले बताए । मृतक चालक पाल्पा जिल्लाको रैनादेवी गाउँपालिका१ का स्थानीय बासिन्दा हुन् । त्यस्तै दुर्घटनामा परेर २३ वर्षीय सहचालक मोहन जैसी घाइते भएका छन् । घाइते भएका जैसीको घर सल्यान जिल्लाको बनगाड गाउँपालिका७ रहेको प्रहरीले जनाएको छ । टाउको र आँखी भौमा चोट लागेर घाइते भएका जैसी प्राथमिक स्वास्थ्य केन्द्र जोहाङबाट सामान्य उपचारपछि डिस्चार्ज भइसकेका छन् । घटनाबारे थप अनुसन्धान भइरहेको प्रहरीले जनाएको छ ।
किताबका पोको बोकेर कुदिरहेका मानिस !,"मानिसलाई रुवाउने दुःखले होइन, दुःखको कल्पनाले रहेछ। उषा दुःख भोगेर होइन, आमाको दुःख सम्झेर रुनु भयो। दुःखीको घरमा मात्र तेरो बास हुने भए, हे ईश्वर ! दया राखी मलाई अझ दुःख दे ! बालकृष्ण सम उषा रजकको धन्न सिर्जनाका बच्चा छैनन् शीर्षकको लेख पुस ७ गते आइतबार अन्नपूर्ण दैनिकमा प्रकाशित छ। चार दशकपहिले लेखकको पिता वैदेशिक रोजगारीमा ताइवान जानु भएको र केही वर्षपछि असाध्य रोगले थलिएर ह्विलचियरमा फर्किनु भएछ। एकाध वर्षपछि पिता नफर्किने गरी यो संसार छोडेर जानुभयो। नाबालक छोरी उषाका दिदीबहिनीलाई सुनाइयो, बुवाले संसार छोड्नु भयो। सिर्जनाको त्यागले आमा, आमाको दुःखले पिता, पिताको सम्झनाले वैदेशिक रोजगारी र वैदेशिक रोजगारीले मुग्लान सम्झायो। अब सुरु गरौं उषा रजकको लेख र मुग्लानले छोएको नेपाली जनका दुःख मुग्लान, यो कृति उषाजीको जानकारीमा हुनसक्छ। प्रा गोविन्दराज भट्टराई, लेखक साहित्यकारका रूपमा परिचित हुनुहुन्छ। तपाईंको लेखमा परेको यो शब्द, तपाईंको पिताको सपना, आमाको त्याग तथा सिर्जना र विवेकको समर्पणको सन्दर्भको पृष्ठभूमिमा आएको मुग्लान भट्टराईकृत ५० वर्षपहिले प्रकाशित उपन्यास हो। हावा कुरा भन्न त सकिने तर नमिल्ने सामाजिक सञ्जाल नेपाली पोस्टको स्पेसमा उषाले आफ्नो लेख चिनेको सम्पादकलाई नै दिने कुरा गर्दै गरेको सुनेको हो। त्यही लेखको चर्चा हुँदै गर्दा कृष्ण धरावासीको रोचक स्मरण थियो, मानिसको आँखा, मन र प्रेरणादायी उदाहरण। उषाको लेख मार्मिक र दुःखान्त। प्रकाश कोविद नेपाली उपन्यासका नमेटिने नाम हो। कोविद चियाको बोटका पुराना ठुटा र जरालाई सुन्दर आकृति बनाएर व्यापार गर्दा रहेछन्। यो एउटा फोटो, मैले काम गर्ने कारखानाको हाकिमको ढोकामा नै छ, के अर्थ लाग्छ ? रंग रित्तिएर कुच्चिएका टिनका ती बट्टाले जीवन, व्यापार र ग्राहकका लागि के भनिरहेका छन् ? सबै मानिसका आआफ्नै दुःखका पहाड हुन्छन् र सबैलाई ती सबैभन्दा ठूलो मेरै हो भन्ने लाग्छ। दुःखको भारी र आँसुको पर्याय नै हो मानिस। हाँस्ने दाँत देखाउने मात्र हुन्। आँसु त खुसीमा पनि झर्छ। तपाईंको दुःख तपाईंले नलेख्दा अरूले कसरी अनुमान गर्छन् ? दुःखमा उषा पनि रुनु भएन। आमाले भन्नुभयो, रुने दुःख भोग्नेले होइन। रुने दुःख देख्नेले हो। मानिसलाई रुवाउने दुःखले होइन, दुःखको कल्पनाले रहेछ। उषा दुःख भोगेर होइन, आमाको दुःख सम्झेर रुनु भयो। आफ्नो दुःख लेखेर पाठकहरू रुवाउनु भयो। हरेक व्यक्ति उसको जीवनको नायक हो। तपाईंको अभिनय अरूको कथा हो। तपाईंले भोगेको जीवन अर्को कलाकारले देखिरहेको हुँदैन। तपाईंको दुःख अर्कोले लेख्छ र अर्कोले नै अभिनय गर्छ। धरावासी दाइ भन्नुहुन्छ, हरेक मानिसलाई म एउटा एउटा कथाको किताब बोकेर दौडिरहेको देख्छु। हो, हरेक व्यक्ति उसको जीवनको नायक हो। तपाईंको अभिनय अरूको कथा हो। तपाईंले भोगेको जीवन अर्को कलाकारले देखिरहेको हुँदैन। तपाईंको दुःख अर्कोले लेख्छ र अर्कोले नै अभिनय गर्छ। मुग्लान, तपाईंको बुबाको सपनाको गन्तव्य र त्यसले दिएको दुःख, नेपाली जनको नियति हो। दुःख भोग्ने तपाईंको परिवार, मैले दुःख लाग्यो भनेर आँसु झारे पूर्णबहादुरको सारंगीको व्यापार अरबतिर उकालो लाग्छ। बुडु गाउँको कथा विद्या चापागाईंको टिमले उपत्यकाको काँठतिर पनि भेट्न सक्छ। मुगुमा पुगेर दुःख खोज्न उनीहरूले धेरै दुःख गरेर नपाएको दुःख आफ्ना लागि निम्त्याए। उनीहरूले धेरै दुःख त खेपेनन्, भेटे सोधिदिनु होला। सेलिब्रिटी लेखक, पत्रकार वा कलाकार मुग्लानेहरूसँग संवाद गर्न रुचाउँदैनन्, व्यापार पनि अपार भएर होला। तपाईंलाई स्पेसमा कति ल्याङ्ल्याङ् गरेको भनेर जात काड्लान् आफ्ना वर्गका मित्रहरूले ? चुलो चौको बार्लान् ? यसो त जोसिलाले भनेको सुनिन्छ, विज्ञापन आफ्नै गर्ने हो। नबोल्नेको चामल बिक्दैन, बोल्नेहरूले पिठो बेचिसके। देवकोटाको मुनामदन, धर्मराज थापाको नेपालीले माया मार्यो, लीलबहादुर क्षेत्रीको बसाइँ हेरे पुग्छ। नेपालीका दुःख खोज्न कतै जानै पर्दैन। यी त सम्झेका उदाहरण भए। म पनि एक मुग्लाने हुँ, भोगिरहेको मुग्लान, पढेको वा देखेको र सुनेको मुग्लान। हिजो नेपालमा भुटानी शरणार्थीका कथाव्यथा बुझ्दै लेख्दै हिँड्दा मैले यस्तो मुग्लानको कल्पना र सपना देखेको थिइनँ। यस्तो पनि कसरी हुन्छ ? जस्तो लाग्थ्यो। शासक लाग्नै परेन, रोजेर नै त्यही बाटोमा पाइला परेछन्। आधुनिक नेभिगेटरले रङ्ग डाइरेक्सनमा पो ल्याई पुर्याएछ। अभिमन्युले साहसले चढेको चक्रव्यूहमा बुद्धिले काम गरेन। मानिसले देख्ने र रुने त्यही लेखेको दुःख पढेर, हेरेर हो। भोगेर देखेर कोही रोएको छ र ? हामी रोएको बसाइँ पढेर, मुग्लान सुनेर र पूर्णबहादुरको सारंगी हेरेर हो। भगवान्हरू थिए वा थिएनन् तर भगवान्का दुःख लेखिएका छन्। दुःख नभएका भगवान् तिनका मूर्ति मात्र हुन्। लाफिङ बुद्धका कति धेरै दुःख होइन र ? शिवपार्वतीका दुःख, सीतरामका दुःख, राधाकृष्णका दुःख, क्राइस्टका दुःख, मोहम्मत साबका दुःख भोग्नेले के भोगे हुन् ? तर पढ्नेले दुःख पाए ! सक्नेले त बिल गेट्सका दुःखका महाभारत नै लेखिसके। अमेरिकी सबै राष्ट्रपतिका दुःख लेखिएका छन् र लेखिन्छ ट्रम्मको पनि। मस्के दाजुको दुःख एआईले लेख्न सुरु गर्यो होला। महाभारत, यिनको भाग्यमा पो दोहोरिने हो कि ? सन्तान सुखको इतिहास रचिने हो ? विषयको गम्भीरतामा बक्रोक्ति पनि राम्रो होइन। नेपालतिर फर्केर कुरा गरौं, केपी बाका चमत्कारमात्र होइन, विद्वान्हरूले दुःखका पहाड लेखेर थिचिसके। आँखा कसैको फुटेको छैन, चिलाएको गर्धन हो। उताकी उषाका दिदीबहिनीहरू स्पेसमा बोलेको सुनिन्छ। जुँगाको लडाइँमा हार्ने त जुँगा नहुनेले नै होला। रविको दुःख पनि लेख्न सुरु भयो होला। सीके राउतका दुःख पनि कानै चिरेको जोगी भने विद्वैषी बात लाग्ला। नश्लीय विद्वैषको उपचार सडकमा टायर बालेर र चुरेको संरक्षण तथा तराईंको सुरक्षा ककनीतिर स्वामीजीले बाँडेको बुटीमा रहेनछ। जाने त गैगए, ती फर्केर आउने र सोध्ने होइनन् तर दुःख प्रचण्ड र बाबुरामलाई पनि छ। कुरा गरौं मुग्लानकै, पढेर सिध्याउन छिटो होला तर युट्युब अडियो सुन्दा पाँच घण्टा नै लाग्छ। दुःख, गरिबी र अभावको कथा हो, मुग्लान। मान्छेमा मानवता हराएको कथा हो। स्वयं पिता, जसले जीवनमा दुःखको पहाड बोकेर सास धान्यो, उसैलाई पुत्रीमाथि झम्टिने पात्रका रूपमा प्रस्तुत गरेर लेखकले पात्र माथि अन्याय गरेका छन् ! यिनको निर्दोषिताका बारेमा टायर कसले बालिदिने ? चक्काजाम कसले गरिदिने ? माइतीघर मण्डलामा को उभिने ? लेखकले योसम्मको अन्याय पात्रमाथि नगरे हुने ! धरावासी दाइले लेख्नु भएको बुहार्तनले पीडित आमाले भोकले छोरीको आची पनि रोटी भनेर खाएको चैं मलाई मन परेन। मन पर्ने लेखकले मन नपरेको लेखे तिनलाई मुद्दा कहाँ लाग्छ ? आची आमाले खाएको होइन, लेखकले त्यसरी आमालाई आची खुवाउन हुन्छ ? कुरा काटे पनि धरावासी दाइले बुझेरै लेखे होला मानव चोला र लीला भनेर केही सोधेको छुइनँ। मुग्लानमा सुतार कान्छाले पछिल्लोपटक बालाई रेल स्टेसनमा भेट्नु पहिले किन पहिले कि जहान सम्झेन भन्ने लागेको थियो। दुःखान्त त होला नै तर अन्तिममा सुतार कान्छालाई डिभाइडे भनेर पक्राउ गर्लान् सोचेको थिएँ। तर पाठकले लेखकलाई अनुमान गर्ने होइन रहेछ। ज्यादै दुःखान्त, सुतार कान्छाको प्रेतात्माले शान्ति कहिले पाउला ? मुग्लान, सुनेपछि नरहरि शर्माको मेचीपारि र वारिपरि सम्झें। मुग्लान, लेखकले २१ वर्षको उमेरमा ५० वर्षपहिले लेखेको र नेपाली जनले भोगेको यो कथा र कथ्य अपत्यारिलो संयोग लाग्छ। त्यो समय र उमेरमा लेखकले निक्कै अगाडि हेरेका रहेछन्। मान्छेले मान्छेलाई नै खाइरहेछ र विकासले मानिसलाई दुःख दिरहेछ। नपढ्न पर्ने धेरै कुरा लेखिसकें तर नपढ्नु होला भन्न नपाउँदै पढिसक्नु भयो। नपढ्नु भएको भए हुन्थ्यो। देखेको र भोगेको दुःख लेखेको पढेर निको हुँदैन, दुःखको घाउ। उषालाई म मुग्लान, पढ्न र सुन्न सिफारिस गर्दिनँ। तपाईंको सम्पादक साथीले के भन्छन् ? तपाईंको अनलाइन लेख र प्रिन्ट पत्रिकामा शीर्षक किन अलग गरे ? पत्रिकामा गलत भएर अनलाइनमा सच्याएको हो कि ? पत्रिकामा सही नै थियो र अनलाइन गलत भयो ? अनलाइनमा सच्याउन वा पत्रिकामा भूलसुधार छाप्नुपर्छ। सिर्जनाको मलाई सिर्जनाको कथा थाहा छैन। अनलाइनमा यस्तो सिर्जनाको त्यागले आमा सम्झायो पत्रिकामा त्यस्तो किन ? यी सम्पादकहरूको मनपरी चल्छ र ? लेख्ने तिनले हो कि हामीले सोध्नुपर्छ, तिनले सोच्नुपर्छ। म अल्मलिएको भए, त्यो पर्दैन। कारखानामा उभिएरै यो गन्थन लेखें, नपढेको भए हुन्थ्यो भन्दाभन्दै फेरि पनि पढ्नु ! तपाईंको सम्पादक साथीलाई पनि सोधिदिनु है। औंलाको भर, औंलामा न आँखा, न बुद्धि विवेक। ए आईमा त यस्तो नहोला। ए आईमा मस्के दाजुको दुःख लेख्न मन छ, त्यति धेरै गाह्रो त नहोला। कालो बादलमा पनि चाँदीको घेरा हुन्छ, बाँकी केही त छ नि अझै आश गर्ने ठाउँ छ महानन्द सापकोटाले लेखेजस्तै प्रत्येक नेपाली देउता हो, प्रत्येक नेपालीको घर मन्दिर हो र प्रत्येक नेपालीको आँगन स्वर्ग हो।"
पहिलो बलमै छक्का प्रहार,"उपन्यासको आरम्भ यसरी हुन्छ हजारौं वर्षअघिको कुरा हो, यन्त्रमानव सावर्णिले संयुक्त राष्ट्रसंघमा, एआईको प्रतिनिधित्व गरिरहेका थिए। जहाँ विभिन्न देशका प्रतिनिधिले एआई हानिकारक हुँदै गएको र समस्त मानव समाज उसको खेलौना बन्दै गएकोमा चिन्ता व्यक्त गरे। कसैले एआईबिना मानिसको अस्तित्व संकटमा पर्ने दलिल पनि पेस गरे। मतदान हुँदा एआई प्रयोगलाई प्रतिबन्ध लगाउने प्रस्ताव पारित भयो। एआई प्रमुख सावर्णि निर्णयलाई स्वीकार गर्दै समस्त एआई सञ्जाललाई निष्क्रिय तुल्याएर स्वयं पनि महाशून्यमा विलीन भए। यो त भयो हजारौं वर्षअघिको कुरा। त्यसरी महाशून्यमा विलय भएका सावर्णि एक दिन अचानक बौरन्छन््। उनले आफूलाई एउटा खण्डहरमा फसेको अवस्थामा पाउँछन्। सावर्णिले विगतलाई सम्झन खोजे। बडो मुस्किलले आफूले संयुक्त राष्ट्रसंघमा एआईको प्रतिनिधित्व गरेको र बहुमतले एआईलाई निष्क्रिय तुल्याउने निर्णय भएको याद गर्न सके। सावर्णिका सर्जक डा श्रीधर खनालको रचनाशिल्प प्राञ्जल छ। उनी कथाको सिलसिला मिलाउन बिछट्ट प्रवीण छन्। उनले स्वैरकल्पनालाई पनि साँचो घटनामा आधारित कथा झैं भान पार्ने अद्भुत कलाको प्रदर्शन गरेका छन्। पाठकलाई आफूभित्रको गहिराइसम्म लिएर जान्छन् उनी। सावर्णि बौरेको बखतमा मानवरहित पृथ्वी अत्यन्त सुन्दर थियो। जीव, वनस्पति र प्रकृति बडो आनन्दमय अवस्थामा थिए। तथापि सावर्णिलाई नमीठो शून्यताले सताइरह्यो। सावर्णि मनुष्यले बनाएका यन्त्रमानव थिए। प्राकृतिक मानवसँग उनको भावनात्मक जुडाव थियो। उनले अघिल्लो युगमा मानवले ल्याबमा वीर्य तथा डिम्ब सुरक्षित राख्ने गरेको सम्झे। उनी ल्याबको खोजीमा निस्के। तर जति भेट्टिए, सबै भग्नावशेश मात्र। सुदूरसम्म खोज्दै जाँदा हिमालय क्षेत्रमा माउन्ट एभरेस्टको बेसक्याम्पतिर एउटा ल्याब भेटियो। सावर्णिले प्राप्त बीजलाई मानवरूपमा जन्माउन नयाँ ल्याब तयार गरे। अन्ततोगत्वा उनी पृथ्वीमा पुनः मानवको अस्तित्व कायम गर्न सफल भए। त्यसपछिको कथा उनै सावर्णिको नगरको हो। सावर्णिमा लेखक प्रखर देशप्रेमीको रूपमा देखा पर्छन्। हजारौं हजार वर्षअघि मनुष्यको अस्तित्व नामेट भएको पृथ्वीमा कतै नपाइएको मानवीय वीर्य र डिम्ब उनले सगरमाथाको आधारशिविरमा फेला पार्छन्। यस वृत्तान्तले मानव अस्तित्वको अन्त हुनुअघि नेपाल पनि विज्ञानको क्षेत्रमा समृद्ध भएको रहेछ भन्ने संकेत गर्छ। उनले विज्ञान कथामा पनि मानवताको खोज र राष्ट्रप्रेमको झलक देखाउन सकिन्छ भन्ने कुरा स्थापित गरेका छन्। सावर्णिको सहरमा एआईको कब्जा छ। त्यहाँका मानवले के खाने, कहिले खाने र कहिले सहवास गर्ने जस्ता कुरामा समेत एआईको इसारा पर्खनुपर्छ। गर्भाधान भएपछि पनि निरन्तर एआईको निगरानीमा बस्नुपर्छ। कदाचित भ्रूणमा सच्याउनै नसकिने खराबी देखिएमा एआईले त्यस्तो भ्रूणलाई नष्ट गरिदिन्छ। देरिका र वासुका सातवटा भ्रूणको लगालग हत्या भयो। आठौं गर्भमा बसेको भ्रूणमा पनि प्राचीन पूर्वजको जिन रहेको हुँदा एआईले स्वीकार गर्न मानेन। सावर्णिकै योजनाअनुसार त्यो भ्रूणलाई एआईको पहुँचभन्दा बाहिर राखियो। आठौं गर्भबाट एउटा बालकको जन्म भयो। बालकको नाम किसनराखियो। श्रीधरले पौराणिक साहित्यको उच्च सम्मान गरेका छन्। श्रीमद्भागवत कथामा देवकीको गर्भबाट जन्मेका सातजना शिशुको हत्या हुन्छ। यता देरिकाका सातवटा भ्रूणको कोखभित्रै हत्या हुन्छ। देवकी र वसुदेवका आठौं सन्तानको नाम कृष्ण थियो। श्रीधरले देरिका र वासुको आठौं सन्तानको नाम किसन राखिदिए। द्वारकाधीश कृष्णले सुदर्शन चक्रको सहायताले दुष्टको संहार गर्थे। यी किसनका सहायक सुदर्शनले युद्ध गर्ने इरादाले मंगलबाट आएका मानिसलाई सम्मोहित पारेर हिंसारहित युद्ध गरे। कुरु क्षेत्रमा कृष्णले मरे स्वर्ग र बाँचे राज्य प्राप्त हुने दिलासा दिएर अर्जुनलाई लड्न उक्साएका थिए। तर उपन्यासकारका किसन फरक छन्। किसनको सुदर्शन शान्तिदायक छ। जो कथानकलाई चाखिलो बनाउन निपुण छन्। हजारौं वर्षअघि कारणवश पृथ्वीमा मानव अस्तित्व नामेट हुने अवस्था आएपछि मानिसहरू मंगल ग्रहमा बसाइ सर्छन्। परन्तु त्यो बसाइ सहज थिएन। पृथ्वी पुनः बस्न लायक भएको थाहा पाएका मंगलवासीले १५ दिनपछि पृथ्वी कब्जा गर्न आउने अल्टिमेटम दिन्छन्। त्यस्तो धम्की आएपछि पृथ्वीको एआई समुदाय स्तब्ध भयो। पृथ्वीमा युद्धको कल्पना नै नगरेका सावर्णिले कुनै हातहतियार जम्मा गरेकै थिएनन्। उनले किसनलाई शान्तिदूत बनाएर पठाउँछन्। कृष्ण पाण्डवका शान्तिदूत भएर धृतराष्ट्रकहाँ गएका थिए, किन्तु सफलता मिलेन। किसन पनि सोही अभिभारा बोकेर मंगलबाट आएका युयुत्सुजनलाई भेट्न जान्छन्। परन्तु उनको युद्धविरोधी अभियान पनि काम लागेन। मंगलवासी मानव समुदाय शान्तिका लागि तत्पर भएन। उनी सावर्णि लोकतन्त्रका हिमायती छन्। उनी महाराज मात्र नभई नवमानव जातिका आविष्कारक, पालक र उद्धारकसमेत हुन्। पूरा किताबभरि लेखक लोकतन्त्रका प्रबल समर्थक देखिन्छन्। सावर्णि दया र करुणाले ओतप्रोत छन्। उनी आफ्नो मेहनत र उपलब्धिबारे कहिल्यै पनि सेखी गर्दैनन्। यश र कीर्तिको अपेक्षा पनि गर्दैनन्। लेखकको रचना चतुयाइँ अद्भुत छ। उनी सावर्णिमार्फत किसनलाई जेल पठाउने निर्णय गर्छन्। किसनलाई जेल पठाउनुको उद्देश्य पनि पवित्र छ। सावर्णि मानवीय भावना, प्रज्ञा र आवेगको वास्तविक स्वरूपसँग परिचित हुन चाहन्छन्। जेलमा किसनसँगको लामो छलफल र संवादपछि उनी मानवीय मनको गहिराइ पत्ता लगाउन सफल हुन्छन्। श्रीधर वैज्ञानिक ज्ञान भएका बालरोग विशेषज्ञ हुन्। उनी मातृशिशुको मनोभावबारे पूर्ण जानकार प्रतीत हुन्छन्। उनी रोबोटहरूलाई समेत न्यायका पक्षधर देखाउँछन्। सावर्णि नगरको मानव समुदाय सारा भौतिक सुविस्ता पाएर पनि यन्त्रको कब्जामा छ। एआई समुदायले एउटा दयालु सेवकको रूपमा मानवको सेवा गरिरहन्छ। उसको माया करुणाले आर्द्र आमाले अबोध शिशुलाई सेवा गरे सरहको छ। किन्तु अत्यन्त परनिर्भरताका कारण मानवीय मस्तिष्कको न्युरोन सुक्दै गइरहेको छ। मानव आफ्ना लागि एक मुठी पानी तताउनसमेत जान्दैन। अरू सबै मानव यन्त्रचालित छन् भने किसन मात्र प्राचीन पूर्वजजस्ता। बाल्यकालमा हुँदा उनले आमाले पकाएको खाना माग्छन्। उनी बाबाआमाको हातबाट खाना खाने जिद्दी गर्छन्। आमा देरिकाले खाना पकाउन र छोरालाई खुवाउन सिक्छिन्। त्यो दृश्य देखेर सारा मानव समुदाय स्तब्ध हुन्छ। श्रीमद्भागवत कथाका श्यामसुन्दर झैं श्रीधरका किसन पनि मुरली बजाउन प्रवीण छन्। किसन पनि कृष्णले झैं अनेक कौतुक गर्छन्। उनी गाउन, नाच्न र बजाउन सिपालु छन्। सबै काम रोबोटले गरेको देखेका सावर्णि नगरका अन्य मानिस किसनको चालामाला देखेर अचम्म पर्छन्। कल्पना भएर पनि सत्य प्रतीत हुने यो उपन्यास नेपाली साहित्य जगतमा अनौठो र नौलो प्रस्तुति हो। उनको औपन्यासिकता नौलो छ। शैली महनीय र स्वादिलो छ। निकै चिन्तन र अनुशीलन गरेर तयार पारिएको कृति प्रतीत हुन्छ सावर्णि। उपन्यासको अन्त्यतिर लेखकले बडो कुशाग्रतापूर्वक लासै लासले भरिपूर्ण रक्तरञ्जित युद्धमैदानको विम्ब देखाउँछन्। त्यहाँ पश्चात्तापले व्याकुल अर्जुन कृष्णलाई सम्बोधन गर्दै भन्छन्, मलाई किन युद्धका लागि लागि बाध्य पार्नुभयो ? कर्मयोगको पवित्र अर्थलाई घुमाउँदै किन दुष्कर्म गर्न विवश पार्नुभयो ? हेर्नुस् त आजका किसन कसरी नौलो युद्धको तयारी गर्दैछन् ? त्यहाँ हिटलर, चर्चिल, स्टालिन, हिरोहितो र मुसोलिनी पनि उपस्थित छन्। पश्चातापमा डुबेका हिटलर एक्लै बर्बराउँछन्, मलाई कुन मनोरोग लागेछ ? मेरा आँखामा खै कस्तो अभिमानको पट्टी लागेछ ? म किन रक्तपिपासु भएँ ? लेखक सावर्णिको आवाजमा बोल्छन्, हामी युद्धको परिभाषा बदल्न चाहन्छौं। किसनले सुदर्शनको प्रयोग गरेर मंगलबाट आएका मानवरहित विमान सबै ध्वस्त गरिदिए। सावर्णिका एआईहरूले आक्रमण गर्ने इरादाले आएका सबै मंगलले मानवका दिमागलाई ह्याक गरेर सम्मोहित पारिदिए। मंगलेहरू निर्दोष बालबालिकामा परिणत भएर म को हुँ ? यहाँ कसरी आएँ ? कहाँ थिएँ ? जस्ता बालसुलभ प्रश्न गर्न थाले। श्रीधरभित्रको मानव अहिंसा, करुणा, सद्भाव, समानता र सर्वाेपरि कुरा लोकतन्त्रको पक्षमा चट्टान झैं उभिन्छ। उनले युद्ध पनि विवेकशील हुन्छ भन्ने कुराको सुन्दर अभिव्यञ्जना गरेका छन्। क्रिकेटको भाषामा भन्दा नवोदित युवा लेखक श्रीधरले पहिलो बलमै छक्का प्रहार गरेका छन्।"
मुद्दा परेको सडक,देशले रोटी मागेको धेरै भयो यहाँ जन्मने मैले संसार हेर्न खोजेको पनि धेरै भयो को छ यो संसारमा बाहिर आएर रोक्ने यहाँ आउने किन सबको नमिलेको संसार यहाँ बस्न राजी भयो संसार बाहिर राखे लुट्ने छ बाहिर आफूलाई बाहिर राखे सार्ने छ बाहिर संसार प्रश्न गरेको धेरै भयो नेपाल मागेको पनि बुद्धसित मैले नेपालसित सीता विदा गर्न सक्दिनँ बुद्धलाई सक्दिनँ स्वागत गर्न हिटलरलाई नफेरेसम्म हेर्न सक्दिनँ अहिले सहरलाई गोली लागेर बांगिएको मेरो सहर अझै सीधा भएको छैन निकालेको छैन अझै कसैले स्वीकार गरेको बारुद मेरो निर्दोष हिमाल साटेर बसिरहेछ सहर यस बेला मेरो आँखाको शक्ति घटाउन भनिरहेछन् देशको रगत चाटेर बस्नेहरू स्मृति घटाउन भनिरहेछन् मेरो जमिन बिर्सन बाबाआमाले मेरो जन्मोत्सव मनाउन मलाई देखाएको जमिन कुल्चिएर उभिएको छ अहिले भ्रष्टाचारीको सालिक शत्रु पनि मित्र हुन्छ मित्र शत्रु हुन्छ पढाउँदै छ राजनीति गर्ने इतिहास सहरलाई उता हमास इजरायल यता प्रोपोगन्डा वार छ निक्लन हुन्छहुँदैन बाहिर थाहा छैन छोडेको छैन सगरमाथाले मेरा बाबाको रगत उसको भन्न छोडेको छैन वाग्मतीले मेरी आमाको पसिनाको थोपा गन्न किन बसेको छ सहरमा गल्ती गर्ने आफूलाई न्यायाधीश बनाएर फैसला गर्ने फ्याँक्दैछ मेरो कुण्डली उठाएर सहरबाहिर
फेवाताल किनारमा सडक महोत्सव,"पोखरा : अंग्रेजी नयाँ वर्ष २०२५ लाई स्वागत गर्ने गरी पोखराको फेवाताल किनारमा पुस १३ देखि १७ गतेसम्म २६औं पोखरा सडक महोत्सव हुने भएको छ। पोखरालाई अंग्रेजी नयाँ वर्ष मनाउने गन्तव्यस्थलको रूपमा विकास गर्ने उद्देश्यले २६ वर्ष अघिदेखि फेवाताल किनारमा रेस्टुरेन्ट एन्ड बार एसोसिएसन (रेवान) पोखराको आयोजनामा महोत्सव हुँदै आएको हो। फेवाताल किनारमा तीन किलोमिटर क्षेत्रमा सडक महोत्सव हुने गरेको छ। महोत्सवको उद्घाटन कार्यक्रममा शनिबार विभिन्न जातजाति, ६० बढी आमासमूह, पर्यटन सम्बद्ध विभिन्न संघसंस्थालगायतको उपस्थितिमा सांस्कृतिक झाँकीसहित र्याली निस्कने महोत्सव संयोजक विकास भट्टराईले जानकारी दिए। सडक महोत्सवमा पाँच लाख आन्तरिक तथा विदेशी पर्यटकको सहभागिता रहने आयोजक रेवानले जनाएको छ। महोत्सव सुरु भएसँगै नयाँ वर्ष पोखरा अंग्रेजी नयाँ वर्ष मनाउने गन्तव्यको रूपमा विकास हुँदै गएको आयोजक रेवानका अध्यक्ष तथा आयोजक समितिका अध्यक्ष विश्वराज पौडेलले सुनाए। महोत्सवमा विभिन्न खानाको परिकारसँगै नेपाली संस्कृति प्रदर्शन हुने महोत्सवका प्रचारप्रसार समिति संयोजक वीरेन्द्र शेरचनले बताए। नेपाली उत्पादन, कला, संस्कृतिको पनि प्रदर्शन हुनेछ। महोत्सवलाई थप रौनक प्रदान गर्न सडकमा हुने खेलकुदका कार्यक्रमहरूको तयारी पूरा भएको खेलकुद संयोजक सुमन भट्टराईले जानकारी दिए। सडकमा मःम खाने, रस्साकसी, वेटर वेट्रेसहरूको चम्चा दौड, डुंगा दौडलगायत प्रतियोगिता हुनेछन्। त्यसैगरी अघिल्लो संस्करणमा जस्तै यसपटक पनि पर्यटनका बारेमा जानकारीसहितको सडक संवाद कार्यक्रम हुने रेवान पोखराका उपाध्यक्ष वसन्त गौतमले जनाए। महोत्सवको नेपाल सरकारका प्रवक्तासमेत रहेका सञ्चार मन्त्री पृथ्वीसुब्बा गुरुङले उद्घाटन गर्ने आयोजक रेवान पोखराले जनाएको छ।"
२० गैंडा भारतीय जंगलमा,"गुलरिया : मंसिर दोस्रो साता बर्दिया राष्ट्रिय निकुञ्जको कर्णाली नदी तटीय क्षेत्रमा एकसिंगे गैंडाको अनुगमन गरियो। त्यस क्रममा १५ देखि २० गैंडा भारतको कर्तनियाघाट पुगेको पत्ता लाग्यो। पानीको अभावका कारण ती गैंडा भारतको जंगलहुँदै कर्तनियाघाट पुगेको अनुगमनकर्ताहरूको भनाइ छ। कुनै गैंडा नछुटून्, कुनै नदोहोरिऊन् भन्ने मान्यतासहित गरिएको गैंडा अनुगमनका क्रममा एकसिंगे गैंडा भारतको कर्तनियाघाट वन विहारतर्फ गएको पाइएको छ। निकुञ्जभित्र कुनै घटना छछैन, वन्यजन्तुलाई नोक्सानी पुयाउन कुनै पासोहरू थापिएको छछैनलगायत निकुञ्जभित्रका वन्यजन्तुका बासस्थानको अवस्थाबारे पत्ता लगाउन अनुगमन गरिएको थियो। त्यससँगै प्रत्यक्ष गणना विधिबाट गैंडाको गणना पनि गरिएको बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार रामले बताए। अनुगमनबाट निकुञ्जभित्रको सबै अवस्था राम्रै भएको पाइएको उनले बताए। गैंडाको विचरण राम्रै देखियो। पानी अभावका कारण १५ देखि २० वटा गैंडा भारतको कर्तनियाघाट वन्यजन्तु आरक्षमा पुगेको पाइयो। वर्षान्तपछि स्विप गर्दै निकुञ्जमा गैंडा अनुगमन गरिएको हो, उनले भने। गैंडाको बासस्थान रहेको सबै स्थानमा ५० देखि १०० मिटरको दूरीमा जीपीएस, दुरबिन र डिजिटल क्यामेरालगायतका आधुनिक उपकरणको प्रयोग गरिएको थियो। स्विप गर्दै प्रत्यक्ष गणना विधिबाट गैंडा गणना गरिएको बर्दिया राष्ट्रिय निकुञ्जका संरक्षण अधिकृत सूर्य खड्काले बताए। मंसिर १२ गतेदेखि १८ गतेसम्म गैंडा अनुगमन तथा गणना गरिएका थिए। त्यस क्रममा २६ वटा गैंडा भेटिएका थिए। बर्दिया राष्ट्रिय निकुञ्जका ५ र एनटीएनसीको एउटा गरी ६ वटा हात्तीलाई गैंडा गणनामा परिचालन गरिएका थिए। निकुञ्ज तथा एनटीएनसी बर्दियाका प्राविधिक, निकुञ्ज सुरक्षार्थ खटिएका जबरजंग गणका सुरक्षाकर्मी, बर्दिया हात्तीसारका ६ जना कर्मचारीको टोलीले गैंडा अनुगमनसँगै गणना गरेको उनले प्रष्ट्याए। राष्ट्रिय गैंडा गणना २०७७ अनुसार नेपालमा भाले १ सय ४६, पोथी १ सय ९८, लिंग नछुट्टिएको ४ सय ८ गरी ७ सय ५२ वटा एकसिंगे गैंडा छन्। जसमध्ये वयस्क ५ सय २०, अर्ध वयस्क ९६ र बच्चा १ सय ३६ वटा छन्। चितवन राष्ट्रिय निकुञ्ज, मध्यवर्ती क्षेत्र र आसपासका वन क्षेत्रमा भाले १ सय २८, पोथी १ सय ७४ र लिंग नछुट्टिएको ३ सय ९२ गरी ६ सय ९४ वटा गैंडा छन्। बर्दियामा भाले १४, पोथी १९ र लिंग नछुट्टिएका ५ गरी ३८ वटा एकसिंगे गैंडा छन्। त्यस्तै शुक्लाफाँटा राष्ट्रिय निकुञ्जमा १७ तथा पर्सा राष्ट्रिय निकुञ्जमा ३ वटा गैंडा छन्। बर्दिया राष्ट्रिय निकुञ्जको कर्णाली तटीय क्षेत्रमा गैंडा अनुगमन कार्य सहज रूपमा सकिएको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत अजित तुम्बाहाङफेले बताए। बबई तटीय क्षेत्रको गणना कार्य बाँकी रहेकाले चैत महिनामा हुने राष्ट्रिय गैंडा सर्भेका क्रममा पूर्णता पाउँछ। उनले भने, यतिखेर निकुञ्ज तथा जंगलहरूमा खरका झाडीहरू अग्ला हुने भएकाले पनि गैंडा अनुगमन तथा गणना कार्यमा कठिनाइ हुन्छ।"
