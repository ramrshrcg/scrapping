शीर्षक,विवरण
शेर्पा एडभेञ्चर गियर नेपालले जित्यो एनसेल कर्पोरेट गल्फ प्रतियोगिताको उपाधि,"काठमाडौं : शेर्पा एडभेन्चर गियर नेपालका टासी दोङ र दोर्जे होजाङसाङले शनिबार गोकर्ण गल्फ क्लबमा आयोजित एनसेल कर्पोरेट गल्फ प्रतियोगिताको उपाधि जित्न सफल भएका छन्। यो जोडीले १० स्ट्रोक अन्डर पार ६२ को उल्लेखनीय स्कोरसहित उपाधि हात पारेको हो। विजेताले दुबईको चार वटा राउन्ड टिकट, कलअवेको आइरन सेट तथा ह्याम्पर्स प्राप्त गरेका छन्। यस्तै मुस्ताङ ग्लफ क्लबबाट इन्द्रधरा विष्ट र माधव सिम्खडाले ९ होलमा सिक्स अन्डर पार ३० को स्कोरसहित दोस्रो स्थान बनाए। उपविजेताले कलअवे एआई स्मोक ड्राइभर्स, आईप्याड र गिफ्ट ह्याम्पर पाएका छन्। लिओन मोटर्सका विजय श्रेष्ठ आइनहाउस र फुरसाङले तेस्रो स्थान बनाए भने उनीहरुले कलअवेको गल्फ ब्याग र ह्याम्पर्स प्राप्त गरे। व्यक्तिगततर्फ विजय श्रेष्ठ आइनहाउसले लंगेस्ट ड्राइभतर्फ रेन्जफाइन्डर र गिफ्टह्याम्पर प्राप्त गरेका छन्। यस्तै प्रविण शाही ठकुरीले क्लोजेस्ट टु दि पिन अर्वाडसँगै रेन्जफाइन्डर र ह्याम्पर्स प्राप्त गरे। विजेतालाई एनसेलका प्रमुख कार्यकारी अधिर्कत तथा प्रबन्ध निर्देशक जाब्बोर कायुमोभ तथा गोकर्ण गल्फ कोर्सका अध्यक्ष सुहृद घिमिरे र क्याप्टेन जोसेफ नाथनले पुरस्कार हस्तान्तरण गरेका थिए। एनसेलले प्रतियोगिताकी लागि सङ्कलन गरेको प्रवेश शुल्कको रकमलाई म्याच गरेर दोब्बर बनाउने प्रतिबद्धता जनाएको छ। यो रकम एनसेल फाउन्डेसन मार्फत देशभरका विद्यार्थीहरूलाई एजुकेसनल किट उपलब्ध गराउन प्रयोग गरिनेछ। प्रतियोगितामा सहयोगका लागि जाब्बोरले गोकर्ण फरेस्ट रिसोर्ट र अन्य साझेदारहरूप्रति कृतज्ञता व्यक्त गर्दै प्रतियोगितालाई सफल बनाउन गरिएको सहयोगको महत्त्वलाई प्रकाश पारे। ""खेल भन्दा बाहिर समेत महत्व बढाउदै, यो हाम्रो सामूहिक प्रयासको प्रभावले शिक्षा र सामुदायको विकासमा सहयोग पुऱ्याउने विश्वास छ, जाब्बोरले भने। प्रतियोगितामा कुल ५५ टिमको सहभागित थियो जसमा स्ट्रोक प्ले, फोरबल बेटर बल फर्मेट थियो। एनसेलले यो प्रतियोगिताबाट संकलन गरेको प्रवेश शुल्क एनसेल फाउन्डेसनमार्फत सामाजिक तथा परोपकारी कार्यमा योगदान गर्नेछ। यसका लागि एनसेलले हरेक टिमबाट संकलन गरेको प्रवेश शुल्कको कुल संकलित रकममा थपेर रु ३० लाख बनाएर सामाजिक कार्यमा खर्च गर्नेछ। यस प्रतियोगितामा महिन्द्रा, अग्नि ग्रुप, मेरियट काठमाडौं, फेयरफिल्ड मेरियट काठमाडौं, फ्लाई दुवई, होलिडेज् बाई फ्लाई दुवई, ह्वावे परनोड रिकार्ड (सिवास रिगल), क्लब हिमालय, रियल फ्रुट जुस, शिखर इन्स्योरेन्स, जेन नेक्स्ट र पेप्सी प्रायोजकका रुपमा रहेका थिए।"
साफ वुमन्स च्याम्पियनसिप: भारतलाई हराउँदै नेपाल फाइनलमा,काठमाडौं : भारतलाई हराउँदै नेपाल फाइनलमा प्रवेश गरेको छ। साफ वुमन्स च्याम्पियनसिपमा आइतबार भएको खेलमा भारतलाई हराउँदै नेपाल फाइनलमा प्रवेश गरेको हो। निर्धारित समयमा दुवै टोलीले ११ गोलको बराबरी खेलेको थियो। टाइब्रेकरमा नेपालले ४२ गोलले पराजित गरेको हो। साफ वुमन्स च्याम्पियनसिपको नेपाल र भारतबीच भएको सेमिफाइनल खेलमा नेपालले गरेको गोललाई मान्यता नदिएपछि विवाद भएको थियो। आइतबार दशरथ रंगशालामा भएको खेलमा नेपालकी प्रिति राईले गरेको गोलमा सुरुमा रेफ्रिले गोलको मान्यता दिएका थिए तर भारतले प्रोटेष्ट गरेपछि उक्त गोलले मान्यता पाएन। खेलको ७१ औं मिनेटमा भारतकी संगीता बास्फोरेले गोल गरेकी थिइन्। भारतले गोल गरेलगत्तै नेपाली खेलाडीले भारतको पोस्टमा गोल गरेका थिए। भारतीय खेलाडीहरू गोलको खुशी मनाउँदै गर्दा नेपालले बल चलाएर गोल गरेको थियो। अवरुद्ध खेल पुनः सुरु भएलगत्तै नेपाली खेलाडी सावित्रा भण्डारीले गोल गरेर बराबरी बनाएकी थिइन्। आज भएको पहिलो सेमिफाइनलमा बंगलादेशले भुटानलाई ७१ ले हराउँदै फाइनलमा स्थान पक्का गरिसकेको छ।
"नेपाल र भारतबीचको अवरुद्ध खेल पुनः सुरु, सावित्राले फर्काइन गोल",काठमाडौं : साफ वुमन्स च्याम्पियनसिपमा नेपाल र भारतबीचको अवरुद्ध खेल पुनः सुरु भएको छ। नेपालले गरेको गोललाई मान्यता नदिएपछि अवरुद्ध भएको खेल पुनः सुरु भएको हो। खेल सुरुभएलगत्तै नेपाली खेलाडी सावित्रा भण्डारीले गोल गरेर बराबरी बनाएकी छन्। आइतबार दशरथ रंगशालामा भएको खेलमा नेपालकी प्रिति राईले गरेको गोल मान्यता नदिँदा विवाद सिर्जना भएको थियो। खेलको ७१ औं मिनेटमा भारतकी संगीता बास्फोरेले गोल गरेकी थिइन्। भारतले गोल गरेलगत्तै नेपाली खेलाडीले भारतको पोस्टमा गोल गरेका थिए। भारतीय खेलाडीहरू गोलको खुशी मनाउँदै गर्दा नेपालले बल चलाएर गोल गरेको थियो। रेखा पौडेलले दोहोरो कार्ड खादै बाहिरिएपछि नेपाल १० खेलाडीमा सीमित छ।
कार्यपालिका बैठक बस्न तीन दिनको यात्रा,"रुकुमपूर्व : पर्यटकीयस्थलको प्रचारप्रसार गर्ने उद्देश्यका साथ गाउँ कार्यपालिकाको बैठक सुनदहमा सम्पन्न भएको छ। रुकुमपूर्वको पुथा उत्तरगंगा गाउँपालिकाले पर्यटकीयस्थलको प्रचारप्रसार तथा संरक्षण गर्ने उद्देश्यले स्थानीय मदिरा व्यवस्थापन तथा प्रवर्द्धन र बाह्य मदिरा नियन्त्रण गर्ने कार्यविधि पास गर्दै सुनदहमा कार्यपालिकाको बैठक सम्पन्न भएको हो। गाउँपालिकाको वडा नम्बर ३ मा रहेको सुनदह क्षेत्रलाई पर्यटन प्रवर्द्धन तथा प्रचारप्रसार गर्न कार्यपालिकाको ३१ औं बैठक सुनदहमा आयोजना गरिएको पुथा उत्तरगंगा गाउँपालिका अध्यक्ष पुनिराज घर्तीले बताए। गाउँपालिकाले सुनदह व्यवस्थापन कार्यविधि, बहुमूल्य जडीबुटी व्यवस्थापन तथा संरक्षण कार्यविधि, स्थानीय मदिरा व्यवस्थापन तथा प्रवर्द्धन, बाह्य मदिरा नियन्त्रण कार्यविधि, स्थानीय सरकार गठन भएपश्चात् हालसम्मका सबै बेरुजु फस्र्योट गर्न लेखा समितिलाई जिम्मा दिने, अझै त्यसलाई प्रभावकारी बनाउन आवश्यक परे उपसमिति गठन गर्ने र विद्यालयको स्थलगत अनुगमन गरी प्रतिवेदन पेस गर्न कार्यदल गठन गरिएको गाउँपालिकाका प्रवक्ता टीकासाई घर्तीमगरले बताए। पर्यटन प्रवर्द्धनको प्रचुर सम्भावना बोकेको उच्च क्षेत्रमा आएर महत्त्वपूर्ण निर्णयहरू गर्न पाउँदा सिंगो गाउँपालिकाको टिम उत्साहित भएको उनले बताए। साथै पर्यटन प्रवर्द्धनसम्बन्धी अध्यन गर्न पाउँदा आफूलगायत कर्मचारी सर्कल सबै खुसी भएको पनि उनको भनाइ छ। यस्ता महत्त्वपूर्ण निर्णयहरू पारित गर्न गाउँपालिकाको टिमलगायत स्थानीय युवा बुद्धिजीवीको सहयोग भएको ३ नम्बर वडाध्यक्ष विजय बुढामगरले बताए। स्थानीय तह बनेपछि खुल्ला ठाउँ पर्यटकीय स्थलमा बैठकको आयोजनासँगै ठूलो निर्णय गरिएको यो पहिलो पटक भएको पुथा उत्तरगंगा गाउँपालिकाको दाबी छ। बैठकको लागि कार्यपालिकाको बहुमत सदस्य, पालिकामा कार्यरत कर्मचारी, सञ्चारकर्मी लगायतको उपस्थितिमा तीन दिनको यात्रापश्चात् पुथा उत्तरगंगा गाउँपालिकाले महत्त्वपूर्ण निर्णय गर्दै बैठक सम्पन्न गरेको हो। त्यसका साथै स्वास्थ्य, शिक्षा र विकास निर्माणलगायतका विषयमा पनि महत्त्वपूर्ण निर्णयहरू पारित गरिएको गाउँपालिकाले जनाएको छ।"
नेपालले गरेको गोललाई मान्यता नदिएपछि विवाद,काठमाडौं : साफ वुमन्स च्याम्पियनसिपको नेपाल र भारतबीच भएको सेमिफाइनल खेलमा नेपालले गरेको गोललाई मान्यता नदिएपछि विवाद भएको छ। आइतबार दशरथ रंगशालामा भएको खेलमा नेपालकी प्रिति राईले गरेको गोलमा सुरुमा रेफ्रिले गोलको मान्यता दिएका थिए तर भारतले प्रोटेष्ट गरेपछि उक्त गोलले मान्यता पाएन। खेलको ७१ औं मिनेटमा भारतकी संगीता बास्फोरेले गोल गरेकी थिइन्। भारतले गोल गरेलगत्तै नेपाली खेलाडीले भारतको पोस्टमा गोल गरेका थिए। भारतीय खेलाडीहरू गोलको खुशी मनाउँदै गर्दा नेपालले बल चलाएर गोल गरेको थियो। नेपालले आफूहरूले गरेको गोलले मान्यता पाउनुपर्ने अडान राखेको छ भने भारतले उक्त गोललाई मान्यता दिन नहुने अडान राखेको छ। खेलको मुख्य रेफ्री भुटानकी ओम चोकी हुन्। असिस्ट्यान्ट रेफ्री भुटानकी छोडेन छिरिङ र बंगलादेशकी मोने सल्मा अख्तर छन्। रेखा पौडेलले दोहोरो कार्ड खादै बाहिरिएपछि नेपाल १० खेलाडीमा सीमित छ।
हेटौंडामा धारिलो हतियार खुकुरी देखाई लुटपाट गर्ने २ जना पक्राउ,हेटौंडा : मकवानपुरमा धारिलो हतियार खुकुरी देखाई लुटपाट गर्ने २ जना पक्राउ परेका छन्। शनिबार दिउँसो अस्थायी प्रहरी पोष्ट थानाभर्याङबाट खटिएको प्रहरी टोलीले हेटौंडा उपमहानगरपालिका११ का २० वर्षीय असमिन चौलागाईं र सोही स्थानका २० वर्षीय अनिस चौलागाईंलाई धारिलो हतियार र सुनको सिक्रीसहित पक्राउ गरेको मकवानपुर प्रहरी प्रमुख प्रहरी उपरीक्षक विश्वराज खड्काले बताए। पक्राउ परेका उनीहरूले हेटौंडा उपमहानगरपालिका११ थानाभर्याङमास्थित राप्ती खोलाको बगरमा बकैया गाउँपालिका४ बस्ने २० वर्षीय मनिष फुयाँल र सोही स्थान बस्ने २४ वर्षीय सुजन पौडेललाई धारिलो हतियार खुकुरी देखाई १ तोलाको सुन लुटेका थिए। प्रहरी प्रमुख प्रहरी उपरीक्षक खड्काको अनुसार पक्राउ परेका २ जना उपर चोरी तथा डाँका सम्बन्धी कसुर मुद्दामा मकवानपुर जिल्ला अदालतबाट ४ दिनको म्याद अनुमति लिई थप अनुसन्धान कार्य भइरहेको बताए।
"६ दिनदेखि निरौलाको शव अस्पतालमै, तीन जना पक्राउ, चार अझै फरार","झापा : जग्गा विवादका क्रममा कुटपिट गरी हत्या गरिएको दमक नगरपालिका९ निवासी ३७ वर्षीय देशु भनिने यमु निरौलाको शव परिवारजनले अझै बुझ्न मानेका छैनन्। निरौलाको शव ६ दिनदेखि दमक अस्पतालमा राखिएको छ। मृतक पक्षले दिएको किटानी जाहेरी अनुसार प्रहरीले राजनीतिक दबाबका कारण आरोपीहरूलाई पक्राउ नगरेको भन्दै निरन्तर इलाका प्रहरी कार्यालय दमक अगाडि उनीहरूले विरोध प्रदर्शन गरिरहेका छन्। मृतक पक्षले प्रहरीलाई घटनाको अनुसन्धान गरी आवश्यक प्रक्रिया अघि बढाउन सोमबार मध्यान्न १२ बजेसम्मको अल्टिमेटम दिएको छ। मृतकका दाजु नवराज निरौलाका अनुसार भोलि १२ बजेसम्म पर्खने र प्रहरीले दोषीलाई पक्राउ नगरे आफूहरू कडा आन्दोलनमा उत्रने चेतावनी दिए। उनले राजनीतिक दबाबका कारण घटनामा संलग्न व्यक्तिहरूलाई प्रहरीले उन्मुक्ति दिन खोजेको आरोप समेत लगाएका छन्। गत कात्तिक ६ गते दमक३ स्थित बेलडाँगीमधुमल्ला सडक खण्डअन्तर्गत मावा खोला किनारको जग्गामा विवाद भएको थियो। सो विवाद मिलाइदिनका लागि मोरङको उर्लाबारी७ का ४९ वर्षीय ध्रुव गौतमले निरौलालाई त्यहाँ बोलाएका थिए। दिउँसो अन्दाजी ४:२४ बजे निरौला माथि त्यहाँ सांघातिक आक्रमण भएको जनाइएको छ। निरौलाको हत्या घटनामा प्रत्यक्ष संलग्न देखिएका राजु भनिने शेरबहादुर लिम्बू, दमक८ का बुद्धिमान थापा, नमकुमार चेम्जोङ, इटहरी बस्ने भनिएका डेबिट घले, मोरङ उर्लाबारी६ का ४२ वर्षीय प्रकाश कार्की, उर्लाबारी७ का ४९ वर्षीय ध्रुव गौतम र सङ्खुवासभा मादी१० स्थायी ठेगाना भई दमक३ दुम्सेका २६ वर्षीय गणेश दर्जीविरुद्ध मृतककी श्रीमती कृष्णमायाले कर्तव्य ज्यानसम्बन्धी कसुरमा किटानी जाहेरी दिएकी छन्। सात जना आरोपीमध्ये तीनलाई प्रहरीले पक्राउ गरेको छ। मृतककी श्रीमती कृष्णमायाले गुनारो पोख्दै भनिन्, मेरो श्रीमानको हत्या एउटा कुखुरा मारे बराबरको जस्तै भयो। मेरो श्रीमान् निर्दोष हो। घटनास्थलमा अनाहकमा बोलाएर हत्या गरियो। कानुनी न्यायका लागि जाँदा प्रहरी प्रशासनले सहयोग गर्नुको साटो उल्टै दुःख दियो, उनले भनिन्। श्रीमानको हत्या भएको छ मैले न्याय पाउँदिन भनेर इलाका प्रहरी कार्यालय दमक जाँदा डीएसपीले ठूलो मान्छेको कुरा सुन्नुपर्छ, माथिको आदेश आउनु पर्छ भन्नु हुन्छ। २७ वर्षको उमेरमा मै बिधुवा भएँ। छोराछोरीले बाबा खोइ भन्छन्, उनले भनिन्, केही मान्छेले भित्रभित्रै मिलाउनुपर्छ हामी पैसा दिन्छौँ भन्छन्, न्याय यही हो त ? हत्याका मुख्य योजनाकार बुद्धि थापा र नम चेम्जोङ रहेको बताउँदै मृतकका दाजु नवराजले थपे, बुद्धिका भाइ गोविन्द थापाले बुद्धि र नम लगायत आफ्ना पार्टीका मान्छेहरूको नाम नलिन आग्रह गर्दै पैसा दिने, बालबालिकाको पढाइमा सहयोग गर्ने भन्दै अनुरोध गरेको र नाम लिए राम्रो नहुने भन्दै धम्क्याउँदै आएका छन्। बुद्धि नेकपा एमालेको तर्फबाट प्रदेश सांसद होमबहादुर थापाका भाइ हुन्। नम युवा संघका पूर्व केन्द्रीय सदस्य हुन्। मृतक निरौलाका परिवारले शनिबार नागरिक बचाउ महाअभियानका संयोजक दुर्गा प्रसाईंलाई भेटेर न्याय नपाएको गुनासो राखेका छन्। प्रसाईंले निरौला परिवारलाई कानुनी न्याय दिलाउने बाचा दिएका छन्। तीन जना पक्राउ, चार अझै फरार मृतक परिवारको चर्को दबाबपछि झापा प्रहरीले निरौलाको हत्यामा संलग्न तीन जनालाई पक्राउ गरी आइतबार सार्वजनिक गरेको छ। प्रहरीले मोरङ उर्लाबारी६ का ४२ वर्षीय प्रकाश कार्की, उर्लाबारी७ का ४९ वर्षीय ध्रुव गौतम र सङ्खुवासभा मादी१० स्थायी ठेगाना भई दमक३ दुम्सेका २६ वर्षीय गणेश दर्जीलाई पक्राउ गरी सार्वजनिक गरेको हो। कार्की र गौतमलाई घटना भएकै दिन दमकबाट पक्राउ परेको र दर्जी शनिबार मेचीनगरबाट पक्राउ परेको जिल्ला प्रहरी कार्यालयका प्रवक्ता डीएसपी कृष्णकुमार चन्दले जानकारी दिए। दर्जीलाई प्रहरीको विशेष टोलीले शनिबार साँझ काँकडभिट्टाबाट पक्राउ गरेको उनले बताए। घटनाको समयमा घटनास्थलमा रहेका मे १ च २३९९ र प्रदेश १०१००१ च ८६३१ नम्बरका दुई वटा गाडीलाई समेत नियन्त्रणमा लिई थप अनुसन्धान अघि बढाइएको छ। घटनामा संलग्न अन्य फरार आरोपीहरूको समेत तदारुकताका साथ खोजतलास भइरहेको डीएसपी चन्दले बताए।"
नागरिक उड्डयन प्राधिकरणले गर्यो थाई एयर एसियालाई कारबाही,"काठमाडौं : नेपाल नागरिक उड्डयन प्राधिकरणले उडान अनुमति नलिई काठमाडौं आएको थाई एयर एसियाको विमानलाई कारबाही गरेको छ। प्राधिकरणका सूचना अधिकारी ज्ञानेन्द्र भूलले थाई एयर एसियाको उडान तत्कालका लागि निलम्बन गरिएको जानकारी दिए। आइतबार थाइल्याण्डबाट काठमाडौं आएको विमानलाई झण्डै एक घण्टा होल्ड गराएर त्रिभुवन अन्तर्राष्ट्रिय विमानस्थलमा अवतरण गर्न दिइएको थियो। भूलका अनुसार थाई एयर एसियाको आजको उडानलाई विशेष चार्टर्ड उडानको अनुमति दिएर अवतरण गराइएको बताए। प्राधिकरणले तत्कालको लागि नेपालको सम्पूर्ण अनुमति, जिएसए पनि रद्द गरिएको छ। थाई एयर एसियाको उडान अनुमति शनिबारसम्म मात्र लिएको थियो। विमानलाई धेरै समय होल्डिङ गर्दा यात्रुको सुरक्षा र मानवीयताको कारणले आजको उडानलाई अनुमति दिएको प्राधिकरणले जनाएको छ।"
सरकार टिकाउन राष्ट्रियताका विषयमा कुनै सौदाबाजी हुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकार टिकाउन राष्ट्रियताका विषयमा कुनै सौदाबाजी नगर्ने प्रष्ट पारेका छन्। नेपाल राष्ट्रिय भूतपूर्व सैनिक तथा प्रहरी सङ्गठनद्वारा आज आयोजित राष्ट्रिय सुरक्षा र विकासमा पूर्व सुरक्षाकर्मीहरुको भूमिका विषयक विचार गोष्ठीलाई सम्बोधन गर्दै उनले सत्ता सौदाबाजीका लागि राष्ट्रियताका हितका प्रश्नमा कुनै सम्झौता नगरिने स्पष्ट पारेका हुन्। उनले राष्ट्रियताका सवाललाई ध्यान दिएर भारतको नाकाबन्दी भएका बेला चीनसँग व्यापार र पारवहन सम्झौता गरिएको स्मरण गराए। एमाले अध्यक्ष ओलीले अहिले अनेक नाममा राष्ट्रिय सुरक्षाको किल्लामा हमला गर्न खोजिएको दाबी गरे। अहिले अनेक नाममा राष्ट्रिय सुरक्षाको किल्लामा हमला गर्न खोजिएको छ। हामी अरुको हितमा असर नपार्ने र आफ्नो जायज हित नछाडने सङ्कल्पका साथ अघि बढ्का छौँ। सरकार प्राप्त गर्न वा सरकार टिकाउन राष्ट्रियताका विषयमा कुनै सौदाबाजी गर्ने जस्ता घिनलाग्दा काम हामीबाट हुन सक्दैन। प्रधानमन्त्री ओलीले भने, नाकाबन्दीको सामना गर्दा हामी सरकारबाट बाहिर पुग्यौं होला तर हामी कुनै छलछाम नगरी जस्केलोबाट नभई निर्वाचनका माध्यमबाट सिंहदरबारको मूल ढोकाबाट सत्तामा आउँछौं भनेको थियौँ र आयौं पनि। एमाले र नेपाली काँग्रेससहित मिलेर बनेको यो सरकार राष्ट्रिय एकताको भावनाको रक्षा र देशको हितका लागि पूर्ण कटिबद्ध भएर काम गरिरहेको छ। उनले सहकारी अपचलनबारे संसदीय समितिको प्रतिवेदनलाई सरकारले कार्यान्वयन गरिरहेको उल्लेख गरे। प्रधानमन्त्री ओलीले अनुसन्धानका क्रममा रहेका व्यक्तिका पक्षमा अदालत परिसरमै उफ्री उफ्री कराउनु लोकतान्त्रिक मूल्यमान्यता नभएको बताए। उनले आफूले कसैप्रति पूर्वाग्रह नराख्ने तर, न्यायिक निरुपणबाट हुने निष्कर्षलाई सबैले मान्नुपर्नेमा जोड दिए।"
अब मधेसका जनताले संघीयताको वास्तविक अनुभूति गर्न पाउँछन् : मुख्यमन्त्री सिंह,"वीरगन्ज : मधेस प्रदेशका मुख्यमन्त्री सतिशकुमार सिंहले मधेस प्रदेशमा जनमत पार्टीको नेतृत्वमा सरकार बनेपछि जनतामा नयाँ आशा पलाएको बताएका छन् । पर्साको जगरनाथपुर गाँउपालिकाको सुहपुरमा आइतबार जनमत पार्टीले आयोजना गरेको बृहत पार्टी प्रवेश कार्यक्रमलाई सम्बोधन गर्दै मुख्यमन्त्री सिंहले यस्तो दाबी गरेका हुन् । मधेस प्रदेशमा विगत ७ वर्षदेखि जकडिएका कामहरू आफ्नो नेतृत्वको सरकारले अहिले अगाडि बढाएको उनले बताए । मुख्यमन्त्री सिंहले भने,संघीयताको वास्तविक अनुभूति अब मधेसका जनताले गर्न पाउँछन् । अबको ६ महिनाभित्रका मधेस सरकारले यहाँका जनतालाई संघीयताको अनुभूति गराउँछ । विगतको सरकारको जस्तो मधेस प्रदेश सरकारका योजनाको लाभ सत्ताधारी दलका कार्यकर्ताले नभई अब त्यसको लाभ सिधै जनताले पाउने उनले बताए । उनले भने, कार्यकर्ता पोस्ने काम यो सरकारले गर्दैन । हरेक योजना जनताको आवश्यकता र चाहना अनुसार वितरण हुन्छ। मुख्यमन्त्री सिंहले संघ सरकार र उसका मातहतका कर्मचारी संयन्त्रको असहयोगका बाबजुदपनि प्रदेश सरकारले ती चुनौतीलाई चिर्दै मधेसको विकास र समृद्धिका लागि काम गरिरहेको जिकिर पनि गरे । युवाको विदेश पलायन रोक्न प्रदेश सरकारले मधेसमै रोजगारी र अवसरको सृजना गर्न कृषि, पर्यटन लगायतका क्षेत्रमा काम गरिरहेको उनले बताए । मधेस सरकारले वीरगन्जमा आइटी पार्क , माटो पार्क निर्माण लगायतका महत्वकांक्षी योजनाहरु चालु आर्थिक वर्षको बजेटमा समावेश गरिसकेको जानकारी गराउँदै उनले त्यसका लागि जग्गा खोजीको काम भइरहेको बताए । कार्यक्रममा विभिन्न दलका गरी ६ सयभन्दा बढी नेताकार्यकर्ता जनमत पार्टीमा प्रवेश गरेको र उनिहरुलाई मुख्यमन्त्री सिंहले टीका लगाएर पार्टीमा स्वागत गरेको जनमत पार्टीका पर्सा जिल्ला अध्यक्ष ओमप्रकाश सर्राफले जानकारी दिए ।"
दर्ताबिना उद्योग सञ्चालन : अखाद्य रसायन मिसाएर लड्डु बनाउने दुई उद्योग शील,"वीरगन्ज : वीरगन्जमा दिपावली पर्वलाई लक्षित गरी अखाद्य वस्तुबाट लड्डु बनाएर मिठाइ पसल तथा होटलहरूमा आपूर्ति गर्दै आएका दुईवटा लड्डु उद्योगमा बजार अनुगमन समितिले आइतबार छापा मारेर सिल गरेको छ । वाणिज्य,आपूर्ति तथा उपभोक्ता संरक्षण कार्यालय वीरगन्जका प्रमुख सुनिल चौरसिया नेतृत्वको टोलीले वीरगन्ज११ श्रीपुर र वीरगन्ज१० रानीघाटमा लड्डु बनाउने उद्योगमा आइतबार छापा मारेर सिल गरेको हो । श्रीपुर र रानीघाटमा घर भाडामा लिएर भारतीय नागरिकले सञ्चालन गरेका उद्योगमा छापा मार्ने क्रममा अखाद्य रसायन (केमिकल) र रंग तथा बेसनको सट्टा कनिका र गहुँको पिठोबाट लड्डु बनाउँदै गरेको भेटिएको अनुगमन टोलीमा सहभागी जिल्ला प्रशासन कार्यालय पर्साका प्रतिनिधि गौरीशंकर गुप्ताले बताए । श्रीपुरमा भारत बिहारको जमुई जिल्लाका निरज यादवले र रानीघाटमा बिहार जमुईकै वीरेन्द्र यादवले घर भाडामा लिएर नेपाल सरकारको अनुमित बेगर लड्डु बनाइरहेको भेटिएको गुप्ताले बताए । सोधपुछका क्रममा ती भारतीय नागरिकले उत्पादन गरेको कमसल गुणस्तर र अखाद्य लड्डु वीरगन्जका मिठाई पसल र होटलहरूमा प्रतिकिलो १ सय ५० रुपैयाँमा बेच्ने गरेको बताएको गुप्ताले जानकारी दिए । नेपाल सरकारको कुनैपनि निकायमा दर्ता नै नगरि सञ्चालन गरिएका तथा अखाद्य लड्डु उत्पादन गरिहरेका दुवै उद्योगमा अनुगमन समितिले सिल गरेको उनले बताए । यसका साथै श्रीपुरको उद्योगका सञ्चालक निरज यादवलाई २० हजार रुपैयाँ जरिवाना पनि गरिएको उनले जानकारी दिए। अर्का रानीघाटका सञ्चालक वीरेन्द्र यादवलाई भने थप कारबाही के गर्ने भन्ने बारेमा अनुगमन समितिको बैठक बसेर निर्णय गरिने गुप्ताले बताए । अनुगमन टोलीमा वीरगन्ज होटल तथा पर्यटन व्यवसायी संघका रचेन्द्र थापा,उपभोक्ता हित संरक्षण मञ्चका अजित भुजेल ,वीरगन्ज उद्योग वाणिज्य संघ, जिल्ला प्रहरी कार्यालय पर्साका प्रतिनिधिहरूको पनि सहभागीता थियो ।"
"नमुनादीप कप भलिबल : लिखु गाउँपालिका सी, लिखु पिके र साँघुटार युवा क्लबको विजयी सुरुवात","रामेछाप : दशौं संस्करणको नमुनादीप कप भलिबल प्रतियोगिता आजबाट सुरु भएको छ। नमुनादीप युवा क्लबले आयोजना गरेको पालिकास्तरीय भलिबल प्रतियोगिताको उद्घाटन ऊर्जा, जलस्रोत तथा सिंचाइ राज्यमन्त्री पूर्णबहादुर तामाङ (कान्छाराम)ले गरेका हुन्। लिखु तामाकोशी गाउँपालिका२ सैपुस्थित अरुणोदय माविको मैदानमा भएको प्रतियोगिता मंगलबारसम्म सञ्चालन हुने अध्यक्ष राजन बस्नेतले जानकारी दिए। प्रतियोगितामा रामेछाप, ओखलढुंगा, दोलखा र सोलुखुम्बु जिल्लाका १२ टिम सहभागी छन्। आज पहिलो दिन समूह चरणका ३ वटा खेल भएको छ। पहिलो खेलमा अरुणोदयमा मावि रामेछापलाई लिखु पिके गाउँपालिका सोलुखुम्बुले सोझो सेटमा हराएको छ। लिखु पिकेले पहिलो सेट २५११ र २५२१ ले विजयी भएको हो। त्यसैगरी दोस्रो खेलमा लिखु गाउँपालिका सीले २१ सेटमा मन्थली नगरपालिकालाई पराजित गरेको छ। लिखु गाउँपालिका सी, ओखलढुंगा १९२५, २५१८ र १५११ ले विजयी भएको हो। आजको अन्तिम खेलमा साँघुटार युवा क्लब रामेछापले तामाकोशी गाउँपालिका, दोलखालाई सोझो सेटमा पराजित गरेको छ। साँघुटार युवा क्लब २५२३ र २५२० को सोझो सेटले विजयी भएको हो। अध्यक्ष बस्नेतका अनुसार रामेछापबाट मन्थली नगरपालिका, लिखु तामाकोशी गाउँपालिका, गोकुलगंगा गाउँपालिका, साघुँटार युवा क्लब र अरुणोदय मावि रहेका छन्। यसैगरी ओखलढुंगाबाट चम्पादेवी गाउँपालिका र लिखु गाउँपालिकाका ३ वटा टिम सहभागी छन्। दोलखाबाट तामाकोशी गाउँपालिका र मेलुङ गाउँपालिका, सोलुखुम्बुको लिखु पिके गाउँपालिकाले प्रतियोगितामा भाग लिएका छन्। प्रतियोगिताको विजेता टोलीले ट्रफीसहित १ लाख १ हजार ५ सय, उपविजेता टोलीले ७५ हजार ५ सय र तेस्रो हुने टोलीले ५० हजार ५ सय प्राप्त गर्ने सहसचिव निरज पौडेलले जानकारी दिए। क्लबले पालिकास्तरीय प्रतियोगितालाई राष्ट्रियस्तरका खेलाडी उत्पादन गर्न सघाउन पुर्याउने विश्वास व्यक्त गरेको छ। लिखु क्षेत्रमा खेल पर्यटन, स्थानीय कला, संस्कृति संरक्षण, खेलाडीको प्रतिभाको प्रस्फुटन तथा प्रोत्साहन गर्ने भएकाले कार्यक्रमले महत्त्वपूर्ण भूमिका खेल्ने विश्वास लिएका छौं उनले भने। क्लबले २०६५ साल यता नियमित रूपमा आयोजना गर्दै आइरहेको नमुनादीप कपको यो दशौं संस्करण हो। यसैबीच क्लबले भलिबल खेलको साथमा सोमबार डोरी तान (टग अफ वार) प्रतियोगिताको पनि आयोजना गरेको छ। टग अफ वारका विजेताले २० हजार नगद र उपविजेता टोलीले १० हजार नगद पुरस्कार पाउने छन्।"
"एनआरएनलाई उद्योगमन्त्रीको आग्रह : लगानीको उचित वातावरण छ, लगानी गर्नुहोस्","काठमाडौं : उद्योग, वाणिज्य तथा आपूर्ति मन्त्री दामोदर भण्डारीले नेपालमा लगानीको उचित वातावरण रहेकाले लगानी गर्न एनआरएनलाई आग्रह गरेका छन्। आइतबार काठमाडौंमा गैह्रआवासीय नेपाल संघ (एनआरएन) द्वारा आयोजत गैह्रआवासीय नेपाली दिवस र वार्षिक साधारणसभा उद्घाटन समारोहमा बोल्दै मन्त्री भण्डारीले लगानीको वातावरण सुनिश्चित गर्न सरकार तयार रहेको बताएका हुन्। 'सरकारले एनआरएनलाई प्राथमिकताका साथ हेरेको छ। लगानीका क्षेत्र छन्। लगानीको संभावना छन्। तपाईंहरू आउनु भएन भने अरु पनि आउँदैनन् । पुँजी र प्रविधिलाई उपयोग गरौं,'उनले भने,'तपाईंको लगानी सुनिश्चितता गर्ने वातावरण हामी गर्छौं। लगानी गरेर मुनाफा लैजानुहोस्।' मन्त्री भण्डराीले सबै मिलेर काम गरेमा मुलुकलाई समृद्ध बनाउन सकिन्छ बताए। मन्त्रालय पुराना बन्द रहेका उद्योगहरू सञ्चालन गर्न लागिपरेको बताउँदै उनले विकास निर्माणमा सहकार्य गर्न समेत आह्वान गरे। उनले भने,'हामी बन्द रहेका उद्योगहरूलाई कसरी सञ्चालन गर्नेबारे छलफल गरिरहेका छौं। वर्तमान सरकार नीतिगत रुपमा रहेका जटिलताहरूलाई समाधान गर्न लागिपरेको छ। यसकारण हामी विकास निर्माणमा तपाईंहरूसँग सहकार्य गर्न चाहन्छौं।' गैरआवासीय नेपालीका सन्ततिलाई नेपालको कला, संस्कृति तथा भूगोलसँग जोडेर पुर्खाको थातथलोका बारेमा जानकारी दिन र नेपालमा नै लगानी गर्नसक्ने अनुकूल वातावरणको सिर्जना गर्न नेपाल सरकार प्रतिबद्ध रहेको उनको भनाइ छ। मन्त्री भण्डारीले आर्थिक रूपान्तरणका लागि गैरआवासीय नेपालीहरूले विश्व बजारमा सिकेको सीप, जानेको प्रविधि र गरेको आम्दानीबाट नेपालले लिनसक्ने अधिकतम लाभका लागि सरकार सधैं सहकार्य गर्न सबै ढोका खुला राखेको बताए।"
अवैध पेस्तोलसहित खाजा घरमा भेटिए नेपाली सेनाका सिपाही,"काठमाडौं : काठमाडौंको नागार्जुन नगरपालिका१ रानीवनमा अवैध हतियार सहित नेपाली सेनाका सिपाही पक्राउ परेका छन्। प्रहरी नियन्त्रणमा रहेका अनिल खड्का नेपाली सेनाका बहालवाल सिपाही हुन्। प्रहरीले उनको साथबाट एक थान पेस्तोल र खाली बरामद गरेको छ। दैलेख भगवतीमाई गाउँपालिका७ घर भई काठमाडौं महानगरपालिका१६ रानीवन बस्ने २५ वर्षीय अनिल खड्का हतियार सहित पक्राउ परेका हुन्। नेपाली सेनाका प्रवक्ता सहायक रथी गौरव कुमार केसीले पक्राउ परेका अनिल खड्का नेपाली सेना भएको पुष्टि गरेका छन्। उनीसँग बरामद गरिएको भनिएको हतियार भने नेपाली सेनाको नभएको केसीले जानकारी दिए। स्वयम्भूमा रहेको नेपाली सेनाको अस्थायी निर्देशमा खड्का काजमा खटिएका थिए। जिल्ला प्रहरी परिसर काठमाडौंका प्रवक्ता नवराज अधिकारीका अनुसार नेपाली सेनाका सिपाही अनिल खड्कालाई रानीवनमा रहेको एक खाजा घरबाट हतियार सहित पक्राउ गरिएको हो। खड्काले उक्त एरियामा हतियार बोकेर हिँड्ने गरेको र स्थानीयलाई त्रसित बनाउने गरेको सूचना प्रहरी कार्यालयमा पुगेको थियो। हतियार बोकेर खाजा घरमा गएका खड्काले त्यहाँ धाकधम्की दिने र हतियारको डर देखाई त्रसित बनाएर हिँड्ने गरेका थिए। सूचनालाई पछ्याउँदै प्रहरी बृत्त स्वयम्भूको विशेष टोली रानीवन पुगेको थियो। उनलाई शनिबार राति ९ बजे प्रहरीले हतियारसहित नियन्त्रणमा लिएको हो। काठमाडौं महानगरपालीका१६ रानिवन नमुनावस्तीमा रहेको उनको कोठाबाट प्रहरीले अटो पेस्तोल युएस ६५ नो १ लेखिएको पेस्तोल र खाली म्याग्जीन फेला पारी बरामद गरेको छ। घटनाका विषयमा प्रहरी वृत्त स्वयम्भूबाट अनुसन्धान भइरहेको छ। नेपाली सेनाका प्रवक्ता गौरव केसीका अनुसार हतियार सहित पक्राउ परेका सिपाहीलाई प्रहरीले प्रारम्भिक अनुसन्धान गर्छ। म्याद थप गर्नका लागि अदालत जाने क्रममा अदालतको आदेश अनुसार नै बाँकी कारबाही अगाडि बढ्छ। यस्तो अवस्थामा अदालतले उक्त मुद्दाका विषयमा सैनिक अदालतलाई नै जिम्मा दिनु भन्ने आदेश दिन सक्छ। कहिलेकहीँ प्रहरीलाई नै घटनाको अनुसन्धान गर्नु भन्ने आदेश आउन पनि सक्छ। प्रवक्ता केसी भन्छन् सिपाही भएकाले उनलाई सैनिक ऐन अनुसार नै कारबाही अगाडि बढ्छ। उक्त मुद्दा सैनिक अदालतमा पेश हुन्छ। सैनिक ऐनको व्यवस्था अनुसार बोर्ड गठन हुने, इन्क्वाइरी हुने, कोटमार्संल हुने लगायतको प्रक्रियामा जान्छ। घटनाको गम्भीरताका आधारमा कुन धारा र दफा आकर्षित हुन्छ ? सबै छलफल गरेर मुद्दा दर्ता हुन्छ। सैनिक ऐन अन्तर्गत सैनिक आचरण र अनुशासन विपरीत कार्य गरेको कसूर आकर्षित हुन्छ। केसी भन्छन्, हातहतियार र खरखजाना कसूरलाई गम्भीर विषयवस्तुका रूपमा हेर्ने गरिन्छ। ऐनमा विभिन्न प्रावधानहरू छन्। जेल सजायदेखि भविष्यमा सरकारी जागिरका लागि अयोग्य हुनेगरी जागिर जानेसम्मको सजाय पनि हुनसक्छ।"
एलजीसँग खुशीको पल: एलजीका उत्पादनहरूमा ४० प्रतिशतसम्मको क्यासब्याक र पक्का उपहार,"काठमाडौं : नेपालको सबैभन्दा धेरै बिक्री हुने अन्तर्राष्ट्रिय ब्राण्ड एलजीले दशै तिहारलाई लक्षित गर्दै एलजीसँग खुशीको पल नामक योजना अघि सारेको छ। यस योजना अन्तर्गत ग्राहकले एलजीका घरायसी सामानहरू खरिद गर्दा नगद छुट र पक्का उपहार पाउन सक्नेछन्। एलजी ओलेड टिभी, एलजी क्युनेड टिभी, एलजी युएचडी टिभी, साउन्ड बार, होम अडियो, एलजी सिङ्गल डोर रेफ्रिजेरेटर, एलजी एयर प्युरिफायर र भ्याकुम क्लिनरको खरिदमा ग्राहकहरूले ४० सम्मको क्याशब्याक प्राप्त गर्न सक्नेछन्। साथै एलजी साइड बाइ साइड फ्रेन्च डोर रेफ्रिजेरेटरको खरिदमा ओएफआर हिटर, एलजी डबल डोर रेफ्रिजेरेटर(२८५ लिटर भन्दा माथि)को खरिदमा मिक्सर वा फ्यान हिटर, एलजी डबल डोर रेफ्रिजेरेटर(२८५ लिटर सम्म)को खरिदमा भ्याकुम फ्लास्क वा प्रेसर कुकर, एलजी फ्रन्ट लोड वाशिङ मेसिनको खरिदमा ६ केजी डिटरजेन्ट पाउडर वा भ्याकुम फ्लास्क, एलजी टप लोड तथा टुइन टब वाशिङ मेसिनको खरिदमा ४ केजी डिटरजेन्ट पाउडर, एलजी डिस वासरको खरिदमा २ प्याकेट डिसवासर किट, एलजी माइक्रोवेभ ओभनको खरिदमा खाना पकाउने कीट प्राप्त गर्न सक्नेछन्। त्यस्तै एयर सलुसन तर्फको एलजी रुम एयर कन्डिसनर र फ्लोर स्ट्यान्डीङ तथा क्यासेट एयर कन्डिसनरको खरिदमा ग्राहकहरूले फ्री इन्स्टलेशन सेवा पाउनेछन्। हामी नेपाली उपभोक्ताहरूलाई हाम्रो एलजी उत्पादनहरू मार्फत गुणस्तरीय अनुभव प्रदान गर्न सधैं प्रतिबद्ध छौं, सिजी इलेक्ट्रोनिक्सका सेल्स हेड पुरुशोत्तम भण्डारीले भने, यस पर्वको अवसरमा, हामीले एलजी संग खुशीको पल अभियान मार्फत नेपाली परिवारहरूको खुशीयालीमा थप उत्साह भर्न चाहेका छौं। यसका साथसाथै शुन्य ब्याजदरमा ईएमआइ, कुनै पनि ब्रान्डको पुरानो सामानसँग एलजीको सामानसँग साट्न सकिने एक्सचेन्ज अफर, एलजी लोयल्टी क्लब रिवार्ड, फ्री एलजी सर्टिफाईड इन्स्ट्लेसन र फ्री डेलिभरी पनि रहेको छ। यो योजना भाद्र २३ गते देखि नेपाल अधिराज्यभरी सिमित अवधिको लागि लागू गरिएको छ। नेपाल अधिराज्यभर एलजी ब्राण्डको आधिकारिक विक्रेता चौधरी ग्रुप अन्तर्गत सिजी इलेक्ट्रोनिक्स रहेको छ।"
नारायणी रंगशालाको स्तरोन्नतिका लागि पहल गर्छु : खानेपानी मन्त्री यादव,"वीरगन्ज : खानेपानी मन्त्री प्रदीप यादवले मर्मत सम्भारको अभावमा जीर्ण बन्दै गइरहेको वीरगन्जको नारायणी रंगशालाको संरक्षण र स्तरोन्नतिका लागि सरकारसँग पहल गर्ने प्रतिबद्धता जनाएका छन्। आइतबार नारायणी रंगशाला र त्यससँगै जोडिएर रहेको क्रिकेट मैदानको स्थलगत अनुगमन गर्दै पर्सा क्षेत्र नम्बर १ का प्रतिनिधि सभा सदस्यसमेत रहेका मन्त्री यादवले देशकै ऐतिहासिक धरोहरका रूपमा रहेको नारायणी रंगशालाको मर्मतसम्भार र स्तरोन्नतिका लागि संघीय सरकारबाट सहयोग गराउन आफूले सक्दो पहल गर्ने बताए। अनुगमनपछि पर्सा क्रिकेट संघका पदाधिकारीसँगको छलफलमा उनले भने, नारायणी रंगशला दशरथ रंगशलापछि देशकै दोस्रो ठूलो रंगशाला हो। यो वीरगन्जको मात्र नभई मधेस प्रदेशकै ऐतिहासिक धरोहर हो। यसको पुरानो साख फर्काउन मैले संघीय मन्त्रीका रूपमा सरकारसँग केके गर्नु पर्छ? त्यो मैले गर्छु। नारायणी रंगशालाको स्तरोन्नतिका लागि यसअघि कैयौं पटक आफूले संसदमै आवाज उठाएको स्मरण गराउँदै मन्त्री यादवले भने, अब म मन्त्रिपरिषद् बैठकमै यस बारे ध्यानाकर्षण गराउँछु। रंगशालाकै छेउमा रहेको क्रिकेट मैदानमा आसन्न एलिट कपका लागि भइरहेको तयारी बारे पनि पर्सा क्रिकेट संघका पदाधिकारीहरूसँग जानकारी लिँदै मन्त्री यादवले क्रिकेट मैदानको भइरहेको स्तरोन्नति कार्यमा पनि सरकारका तर्फबाट आवश्यक सहयोग उपलब्ध गराउन पहल गर्ने प्रतिबद्धता जनाए। नारायणी रंगशला छेउको क्रिकेट मैदानमा आगामी पुसमा राष्ट्रिय टिमका खेलाडीहरूको सहभागितामा एलिट कप क्रिकेट हुँदैछ। त्यसका लागि बंगलादेशबाट विज्ञ प्राविधिक सहितको टोलीले विगत एक महिनादेखि पिच र फिल्डको स्तरोन्नति कार्य गरिरहेको छ। वीरगन्ज महानगरका मेयर राजेशमान सिंहले नारायणी रंगशलाको स्तरोन्नतिका लागि स्थानीय सरकारले प्रदेश र संघ सरकारसँग पटक पटक गुहार लगाइसकेको बताए। संघ र प्रदेशका खेलकुद मन्त्रीहरूले वीरगन्जमै आएर रंगशलाको स्थलगत अनुगमन गर्ने क्रममा आश्वासन दिएर फर्किएको जानकारी उनले मन्त्री यादवलाई गराए। संघ वा प्रदेश कुनै पनि सरकारले रंगशालाको स्तरोन्नतिका लागि काम थाले त्यसमा स्थानीय सरकार हातेमालो गर्न तयार रहेको मेयर सिंहले बताए।"
"लामिछानेलाई पक्राउ गर्ने, गुरुङलाई संरक्षण गर्ने विषय पार्टीलाई मान्य छैन : माओवादी केन्द्र","गौशाला (महोत्तरी) : नेकपा माओवादी केन्द्रका सचिव लिलामणि पोखरेलले २०८४ सालको चुनावमा पार्टीले एक नम्बरको बन्ने दाबी गरेका छन् । आइतबार महोत्तरीको गौशालामा आयोजित कार्यक्रमलाई सम्बोधन गर्दै पोखरेलले आफ्नो पार्टी जनपक्षीय न्यायको खोजीमा रहेको बताएका हुन् । उनले भने, 'सरकारले एउटै प्रकरणका मुद्दामा पुर्व गृहमन्त्री एवम् राष्ट्रिय स्वतन्त्र पार्टीका सभापति रवि लामिछानेलाई पक्राउ गरे छन् । त्यस्तै सोही प्रकरणका मुद्धामा काँग्रेसका उपसभापति धनराज गुरुङलाई संरक्षण दिएका छन् । जुन हाम्रा पार्टीलाई मान्य छैन् ।' त्यसकै विरुद्धमा र देशमा एउटै प्रकारका कानुन ल्याउनका लागि हाम्रा पार्टीले सरकारलाई सचेत गराउनका लागि खबरदारी जुलुस निकालेका छन् । वर्तमान परिवेशमा सरकार गिराउने वा बनाउने खेलमा आफ्नो पार्टी नलाग्ने पोखरेलको भनाई रहेको छ । उनले थपे, 'जसरी सरकारले सय दिन मनाएपछि हामीले खबरदारी गर्यौं । त्यसरी नै हामी समय समयमा सरकारलाई सचेत गराउनेछौँ । त्यति गर्दा समेत सरकार जनमुखी नभए हामी सडक तताउनेछौं ।'"
सरकारी अस्पतालमा १४ वर्षमुनिका बालबालिकाको क्यान्सर उपचार निःशुल्क हुने,"काठमाडौं : सरकारी अस्पतालमा १४ वर्षमुनिका बालबालिकाको क्यान्सर रोगको उपचार निःशुल्क हुने भएको छ। स्वास्थ्य तथा जनसङ्ख्यामन्त्री प्रदीप पौडेलले आज मन्त्रीस्तरीय निर्णय गरेअनुसार कान्ति बाल अस्पताल काठमाडौं, भक्तपुर क्यान्सर अस्पताल, भक्तपुर र बिपी कोइराला मेमोरियल क्यान्सर अस्पताल, भरतपुरमा निःशुल्क उपचार हुने भएको हो। आगामी मंसिर १ गतेबाट निर्णय लागु हुने गरी व्यवस्था मिलाइएको स्वास्थ्य मन्त्रालयले जनाएको छ। मन्त्री पौडेलले पदबहाली गरेलगत्तै बालबालिकाको क्यान्सर उपचार सेवा निःशुल्क बनाउन पहल थालेका थिए। सरकारले हरेक व्यक्तिलाई उपचारका लागि दिने रकममा अपुग भए मन्त्रालयको आन्तरिक श्रोतबाट व्यवस्थापन गरिने प्रवक्ता डा प्रकाश बुढाथोकीले बताए। नेपालमा हुने कुल मृत्युमध्ये ७१ प्रतिशत मृत्यु नसर्ने रोगका कारण हुने गरेको छ। त्यसमध्ये ११ प्रतिशतको क्यान्सरका कारण ज्यान जाने गरेको मन्त्रालयअन्तर्गतको इपिडिमियालोजी तथा रोग नियन्त्रण महाशाखाद्वारा सार्वजनिक तथ्याङ्कमा उल्लेख छ। यहाँ सन् २०२२ मा २२ हजार नयाँ बिरामी देखिएकामा १४ हजार बढीले ज्यान गुमाएको पाइएको छ। नेपालमा हरेक वर्ष करिब १५ सय बालबालिकामा क्यान्सर देखिने गरेको महाशाखाले जनाएको छ।"
समयमै मेलम्चीको पानी ल्याउन सफल भएको भन्दै खानेपानीमन्त्री यादवलाई सम्मान,"काठमाडौं : खानेपानीमन्त्री प्रदीप यादवले काठमाडौं उपत्यकावासीका लागि समयमै मेलम्चीको पानी ल्याउन सफल भएको भन्दै आज सम्मान गरिएको छ। मन्त्री यादवले खानेपानी मन्त्रालय सम्हालेपश्चात हालसम्म उनले सम्पादन गरेको कार्य प्रशंसनीय भएको भन्दै आज काठमाडौं उपत्यका मेलम्ची खानेपानी संघर्ष समितिले कोटेश्वरमा स्वागतम् तथा धन्यवाद ज्ञापन कार्यक्रम२०८१ को आयोजना गरी सम्मान गरेको हो। कार्यक्रमलाई सम्बोधन गर्दै मन्त्री यादवले काठमाडौं उपत्यकावासीका लागि बाह्रै महिना शुद्ध र स्वच्छ पानी उपलब्ध गराउन आफू पूर्ण प्रतिबद्ध रहेका बताए। मन्त्री यादवले काठमाडौं उपत्यकामा खानेपानीको समस्यालाई अल्पकालीन र दीर्घकालीन रूपमा समाधान गर्न सरकारले ठोस कदम चालिरहेको बताए। उनले भने, मानिसलाई पानी नभइ नहुने चिज हो, पानी बिना बाच्न सकिँदैन, काठमाडौं उपत्यकाको खानेपानी समस्या समाधानका लागि ठोस कदम चाल्छौँ। काठमाडौं उपत्यकामा हेलम्बुवासी, नागरिक समाज एवं जनप्रतिनिधिहरूको साथ र सहयोगका कारण यसवर्ष समयमै मेलम्चीको पानी ल्याउन सफल भएको बताउनु हुँदै उनले सम्पूर्ण मेलम्चीवासीलाई धन्यवाद समेत व्यक्त गरे। उपत्यकावासीहरूको साथ र सहयोगमा पानीको समस्या समाधान गर्न सकिने समेत मन्त्री यादवले बताए। इतिहासमै पहिलो पटक वर्षायामपछि समयमै मेलम्चीको पानी काठमाडौं उपत्यकामा ल्याउन आफ्नो प्रयास सफल भएको बताउँदै मन्त्री यादवले समितिले आज गरेको सम्मानले आफूलाई गर्व र थप काम गर्न प्रेरणा प्रदान गरेको बताए। उनले भने, मलाई गरिएको यो सम्मानले नागरिकका अपेक्षाहरू पूरा गर्न थप ऊर्जा दिएको छ। निरन्तर गुणस्तरीय सेवा गर्दै मेलम्ची परियोजनालाई प्रभावकारी बनाउने मेरो यात्रा जारी रहनेछ। सहयोग र सुझावका लागि सबैलाई धन्यवाद छ। दक्षिणकालीका नागरिक, मेलम्चीवासीहरूसँग हात जोडेर आफूले काठमाडौं उपत्यकामा पानी ल्याउन सफल भएको बताउनु हुँदै मन्त्री यादवले सरकारले नागरिकका गुनासा र मागलाई सम्बोधन गर्नु पर्ने बताए। उनले भने, जलस्रोतको धनी देश नेपालमा पानीका लागि संघर्ष समिति बनाउनु पर्ने अवस्था आउनु दु:खद पूर्ण कुरा हो। नागरिकलाई के आवश्यक छ, उनीहरूका माग के हुन सरकारले पुरा गर्नु उसको दायित्व हो। यसैगरी मन्त्री यादवले खानेपानी मन्त्रालय नागरिकका समस्या र गुनासाहरू सम्बोधन गर्नका लागि सधैँ अग्रसर रहेको बताए। कोटेश्वर क्षेत्रमा ओभरहेड ट्याङ्की निर्माणका लागि त्यहाँका स्थानीयवासी एवं संघर्ष समितिले राखेका मागका विषयमा मन्त्री यादवले ओभरहेड ट्याङ्की निर्माणका लागि आफूले बजेट विनियोजन गराउने प्रतिबद्धता जनाए। पेप्सीकोला, जडिबुटी क्षेत्रमा खानेपानीको पाइप यसैवर्ष बिस्तार गरिने समेत मन्त्री यादवले बताए। उनले भने, पेप्सीकोला, जडिबुटी क्षेत्रमा खानेपानीको पाइप यसैवर्ष बिस्तार गर्छु, मेरो प्रतिबद्धता भयो। एक छुट्टै प्रसंगमा बोल्नु हुँदै मन्त्री यादवले ठेकेदारको लापरवाहीका कारण समयमै नागरिकले खानेपानीका मिटर पाउन नसकेकाले खानेपानीको मिटर समयमै नदिने ठेकेदारको म्याद नथपेको बताए। उनले भने, समयमै मिटर नदिने तर पटक पटक म्याद थप गरेर जनतालाई दु:ख दिने लापरवाही गर्ने ठेकेदारको मैले म्याद थपेन, अब नयाँ टेण्डर निकालेर मिटर नपाउने समस्याको अन्त गर्दैछौँ। यसैगरी मन्त्री यादवले काठमाडौं उपत्यकामा खानेपानीको समस्या समाधानका लागि सिस्नेरीबाट पनि पानी ल्याउने पहल भइरहेको जानकारी गराउनुभयो। उनले भने, काठमाडौं उपत्यकामा ५१ करोड लिटर पानीको आवश्यक छ, अहिले जम्मा १७ करोड लिटर पानी वितरण गरिरहेका छौँ, हामीले थुप्रै योजना अघि सारेर यहाँको पानीको समस्या समाधान गर्ने छौँ।"
"लामिछानेको बारेमा सामाजिक सञ्जालमा भ्रम फैलाइयो, मुद्दाको तथ्यपूर्ण अनुसन्धानमा प्रभाव पार्न खोजियो : प्रहरी","काठमाडौं : सहकारी ठगी प्रकरणमा प्रहरीको हिरासतमा रहेका पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई दुर्व्यवहार नभएको नेपाल प्रहरीले जनाएको छ। आज दिउँसो जिल्ला प्रहरी कार्यालय, कास्कीले विज्ञप्ति जारी गर्दै लामिछानेलाई दुर्व्यवहार गरेको भनेर सामाजिक सञ्जालहरूमा भ्रम फैलाएको दाबी गरेको छ। इजलासमा हतियारसहित प्रवेश गरेको, धम्काएको एवं प्रहरी हिरासतमा समेत दुर्व्यवहार गरेको भन्ने जस्ता भ्रामक, झुट्टा र अनुमानमा आधारित कपोकल्पित भ्रमपूर्ण भएको सूचना अधिकारी एवम् प्रहरी नायव उपरीक्षक बसन्त कुमार शर्माले जानकारी दिए। केही दिन यता विभिन्न सामाजिक सञ्जालहरुमा अनुसन्धानको क्रममा रहेका पूर्व उपप्रधान तथा गृहमन्त्री माननीय रवी लामिछानेलाई सहकारी ठगी, संगठित अपराध तथा सम्पत्ति शुद्धीकरण सम्बन्धी मुद्दामा मिति २०८१।०७।०८ गते म्याद थप गर्न सम्मानित कास्की जिल्ला अदालतमा उपस्थित गराउँदा नेपाल प्रहरीका कर्मचारीले सम्मानित इजलासमा आदरार्थी शब्दको प्रयोग नगरेको, इजलासमा हतियार सहित प्रवेश गरेको, धम्काएको एवं प्रहरी हिरासतमा समेत दुर्व्यवहार गरेको भन्ने जस्ता भ्रामक, झुट्टा र अनुमानमा आधारित कपोकल्पित भ्रमपूर्ण विचारहरू टिकटक लगायतका सामाजिक सञ्जालहरूमा सम्प्रेषण भएको सन्दर्भमा यस जिल्ला प्रहरी कार्यालय, कास्कीको गम्भीर ध्यानाकर्षण भएको छ विज्ञप्तिमा भनिएको छ। गलत सूचनाको सम्प्रेषण र सन्देश प्रवाह हुने र मुद्दाको तथ्यपूर्ण अनुसन्धानमा समेत नकारात्मक प्रभाव पर्ने प्रहरीको भनाई छ। विज्ञप्तिमा भनिएको छ, यस्ता तथ्यहीन, भ्रामक एवं झुट्टा समाचारहरूबाट जनमानसमा गलत सूचनाको सम्प्रेषण र सन्देश प्रवाह हुने र मुद्दाको तथ्यपूर्ण अनुसन्धानमा समेत नकारात्मक प्रभाव पर्ने हुनाले तथ्यमा आधारित रहेर मात्र सूचना सम्प्रेषण गर्न, गराउनु हुन सम्पूर्णमा अनुरोध गरिएको छ । नेपालको संविधान एवं प्रचलित ऐन कानून बमोजिम फौजदारी न्याय प्रणालीका मूल्य मान्यताको अनुशरण गर्दै तथ्य एवं प्रमाणमुखी अनुसन्धान गर्न जिल्ला प्रहरी कार्यालय, कास्की सदैव प्रतिबद्ध रहेको विज्ञप्तिमा उल्लेख छ । प्रहरीले अनुमानका आधारमा भनेको, सुनेको तथ्यहिन कुराहरुलाई सम्प्रेषण नगरी सही, सत्य र तथ्यमा आधारित सूचना, समाचार र सन्देश मात्र सम्प्रेषित गर्न अनुरोध गरेको छ। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वको टोलीले लामिछानेलाई काठमाडौंबाट पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। लामिछानेविरुद्ध जिल्ला अदालत रुपन्देहीले पक्राउ पूर्जी जारी गरेको छ। लामिछानेविरुद्ध बिहीवार जिल्ला अदालत रुपन्देहीका न्यायाधीश श्यामप्रसाद श्रेष्ठको इजलासले पनि ठगी र संगठित अपराध मुद्दामा अनुसन्धान गर्नका लागि पक्राउ अनुमति दिएको छ। रुपन्देहीको बुटवलस्थित सुप्रिम बचत तथा ऋण सहकारी संस्थको रकम पनि गोर्खा मिडिया प्रालिमा अपचलन भएको संसदीय छानबिन समितिले ठहर गरेको थियो।"
आम्दानीको मुख्य स्रोत बन्दै मौरीपालन व्यवसाय,"दोलखा : गौरीशंकर गाउँपालिकामा मौरीपालन व्यवसायबाट कृषकहरू आम्दानीका स्रोत बढाउँदै छन्। परम्परागत भन्दा पनि आधुनिक मौरीपालन व्यवसाय गरिरहेका किसानहरूको जीविकोपार्जनको स्रोत मौरीपालन बनेको छ। गौरीशंकर गाउँपालिका५ काप्तीका रामकुमार खड्काले २०७० सालबाट मौरीपालन गर्न सुरु गरेका हुन्। चारपाँच घारबाट मौरीपालन व्यवसाय सुरु गरेका उनीसँग अहिले चालिस घार मौरी छन्। उनले महसँगै मौरीको घार पनि बेच्ने गरेका छन्। वैदेशिक रोजगारबाट फर्केर आइसकेपछि अब के गर्ने होला भन्ने कुराले उनलाई पिरोलिरहेको थियो। यसैक्रममा कृषि विकास कार्यालय दोलखाले मौरीपालनको तालिम दिने भन्ने सुनेर उक्त तालिममा सहभागी भए। त्यहाँ सहभागीहरू धेरैले मौरीपालनबाट राम्रो आम्दानी लिन सकिन्छ भनेपछि उनले पनि मौरीपालन सुरु गरेका हुन्। मौरीपालन व्यवसाय सजिलो, लगानी कम लाग्ने र आम्दानी धेरै हुने व्यवसाय हो। धेरै मेहनत पनि गर्न नपर्ने मौरीपालन व्यवसायबाट राम्रो आम्दानी पनि हुने हुदा युवाहरूका लागि धेरै सहज काम भएको खड्काको भनाइ छ। एउटा घारमा राम्रोसँग भयो भने पाँच केजीसम्म मह हुन्छ। मौरीलाई एक घारबाट चार घारसम्म बनाउन सकिने र गाउँतिरबाट वनमा आएको मौरीलाई पनि घारमा ल्याएर राख्न सकिन्छ। जेठ लागेपछि मौरीको घार सबै बेच्ने र आफूलाई आठ दश घार राख्ने गरिएको छ। ब्याडका रूपमा मौरी बेच्ने र रानी आफैले बनाउने उनले बताए। मौरीको आयु ४० दिनको हुन्छ। मौरीलाई जति चराउन सक्यो त्यति नै बढि मह दिन्छ। असोज कात्तिकमा जन्मेका मौरीले धेरै कसरत गर्नुपर्ने हुँदा अलि बढी मौरीलाई दुख हुनाले आयु अलि छोटो हुन्छ। मौरीले फूलबाट मह बनाउने भएकाले फूलबारी छेउमा भए राम्रो हुन्छ। घर नजिकै प्रशस्त फलफूल, तोरी, आरु, खुर्पानी, गोगन लगायतका विभिन्न रुखहरू भएकाले मौरी चरनको पनि समस्या छैन। मौरी चराउनकै लागि गाउँबाट अन्त लैजानुपर्ने अवस्था छैन, उनले भने। गाउँमा जंगल प्रशस्त र मौरीका लागि उपयुक्त बोट बिरुवाहरू पनि गाउँमै छन् । त्यसैले चरनका लागि समस्या छैन, उनले थपे। घर खर्च सबै कटाएर वार्षिक १० लाख बढी बचत हुने गरेको छ। सँगै किवि खेती र काठको फर्निचरबाट पनि थप आम्दानी हुन्छ उनले भने। गाउँमा अरूलाई पनि उनले नै मौरीको घार बेच्ने गरेका छन्। मौरीले आफ्नो खाना आफैं खोज्छ तर फूल वा तोरीबारी र वन छेउमा छ भने यसलाई सजिलो हुन्छ। मह र मैनलाई औषधि बनाउन प्रयोग गरिन्छ। मैनलाई मैनबत्ती बनाउन, मूर्ति बनाउने जस्ता कार्यमा प्रयोग गरिन्छ। महलाई औषधिका रूपमा सेवन गरिन्छ। महमा कार्बोहाइड्रेट, प्रोटिन, भिटामिन बी र सी, आइरन, म्याग्नेसियम, क्याल्सियम, पोटासियम, फस्फोरस, सोडियम जस्ता तत्त्व पाइन्छन्, जुन शरीरका लागि ज्यादै लाभदायक हुन्छन्। पहिला मौरीलाई काठको बाकस, काठको खोपा, काठको मुढा आदिमा राखेर पालन गर्ने गरिन्थ्यो। यही शिलशिलामा आधुनिक तरिकाबाट निकाल्न मिल्ने चौकोस फेर्म घारको आविष्कार भएको हो। मौरी ४० जातका हुन्छन्। सेराना जातको मौरीलाई उच्च पहाडी क्षेत्रमा पनि पालन गर्न सकिन्छ। मौरी किसानहरूका लागि मित्र कीरा हो। मौरीले परागसेचन गरेर उत्पादन वृद्धि गराउने र फूलको रसबाट मह बनाउने काम एकै पटक गरिरहेको हुन्छ। मौरी बिना उचित परागसेचन नहुँदा खाद्यवस्तुको उत्पादनमा ह्रास आउँछ। विश्वमा खाद्य उत्पादन वृद्धि गर्न र खाद्य सुरक्षाको ग्यारेन्टी गर्न मौरीले पनि ठूलो भूमिका खेल्ने गर्दछन्। मौरी, मानव र प्रकृति बीच अनुपम सम्बन्ध छ।"
साफ च्याम्पियनसिप : भुटानलाई पराजित गर्दै बंगलादेश फाइनलमा प्रवेश,काभ्रे : बंगलादेश साफ च्याम्पियनसिप २०२४ को फाइनलमा प्रवेश गरेको छ। आइतबार त्रिपुरेश्वरस्थित दशरथ रंगशालामा आइतबार भएको पहिलो सेमिफाइनलमा भुटानमाथि ७१ को फराकिलो जित निकाल्दै बंगलादेश फाइनल प्रवेश गरेको हो । बंगलादेशको जितमा तोहुरा खातुनले ह्याट्रिक गरिन् भने साविना खातुनले दुई र ऋतु पोर्ना चक्मा तथा सेउली अजिमले एकएक गोल गरिन् । भुटान लागि एकमात्र गोल डेकी लाजोमले गरेकी थिइन् ।
बालबालिका सम्बन्धी ऐन २०७५ संशोधनको लागि मस्यौदा भइरहेको छ : मन्त्री साह,"काठमाडौं : महिला बालबालिका तथा ज्येष्ठ नागरिकमन्त्री नवल किशोर साह सुडीले बालबालिका सम्बन्धी ऐन २०७५ संशोधनको लागि मस्यौदा भइरहेको बताएका छन्। आफ्नो कार्यकालको सय दिनको उपलब्धि सार्वजनिक गर्न आइतबार सिंहदरबारमा पत्रकार सम्मेलन गर्दै उक्त ऐन संशोधनका लागि मस्यौदा तयार गर्ने काम अन्तिम चरणमा पुगेको बताएका हुन्। आफ्नो कार्यकालमा मानव बेचबिखन तथा ओसारपसारबाट प्रभावित भएका ७७ जना महिलालाई स्वदेश फिर्ता गरी पारिवारिक पुनर्मिलन तथा पुनर्स्थापना गरिएको समेत उनले बताए। त्यस्तै ४८ जना दुर्गम क्षेत्रमा ज्यान जोखिममा परेका गर्भवती तथा सुत्केरी महिलाहरूको हवाई उद्धार गरिएको, सडक बालबालिकामुक्त बनाउने सरकारको निर्णयलाई कार्यान्वयनका लागि उद्धार, पुनर्स्थापना, संरक्षण तथा व्यवस्थापनको कार्य प्रक्रिया अगाडी बढाइएको, महिला समुत्थान परियोजना मार्फत निर्माण हुने मंगला साहना दीर्घकालीन पुनर्स्थापना गृहको जग्गा विवाद सुर्य विनायक नगरपालिकाको समन्वयमा समाधान गरिएको मन्त्री सुडीले बताए। उनले महिला समुत्थान परियोजना कार्यान्वयनका लागि नेपाल सरकार र लुम्बिनी प्रदेश तथा सुदुरपश्चिम प्रदेश सरकारबीच साझेदारी सम्झौता सम्पन्न भएको समेत जानकारी दिए। त्यस्तै उनले सार्वजनिक सेवालाई अपांगतामैत्री बनाउन पाँच वटा संघीय मन्त्रालयहरूको भौतिक संरचनाको पहुँचयुक्त परीक्षण कार्य सुरु भएको उल्लेख गरे। बेवारिसे बालबालिका १४० जना उद्धार गरिएकोमा ९१ जनालाई पारिवारिक पुनर्मिलन गरिएको, बाल विवाह अन्त्यका लागि राष्ट्रिय रणनीति २०८१ निर्माणको अन्तिम चरणमा रहेको उनले बताए।"
अख्तियार दुरुपयोग अनुसन्धान आयोगद्वारा प्रदेश प्रमुखसमक्ष प्रतिवेदन पेश,"मकवानपुर : अख्तियार दुरुपयोग अनुसन्धान आयोग हेटौंडा कार्यालयले बागमती प्रदेश प्रदेश प्रमुख दीपक प्रसाद देवकोटासमक्ष ३४ औं प्रतिवेदन पेश गरेको छ। कार्यालय प्रमुख उमाकान्त आचार्य लगायतको समूहले आर्थिक वर्ष २०८०८१ वार्षिक प्रतिवेदन पेश गरेका हुन्। प्रतिवेदन ग्रहण गर्दै प्रदेश प्रमुख देवकोटाले पारदर्शिताको सबैभन्दा अपरिहार्य सवाल भएकोले यसतर्फ सचेत हुनुपर्ने बताए। आर्थिक तथा अन्य कुनै पनि अख्तियारीमाथिको पारदर्शिताको लागि आयोगले गर्दै आएको काममा आफ्नो पूर्ण साथ रहने प्रमुख देवकोटाले बताए। अख्तियारले बुझाएको प्रतिवेदन अध्ययन गरेर आफूले थप सुझाव प्रदान गर्ने उनले बताए। आयोगले वर्षभरी गरेको काम कारबाही समेटेर तयार पारिएको आर्थिक वर्ष २०८००८१ को ३४ औं वार्षिक प्रतिवेदनमा बुझाएको हो। जम्मा ६ परिच्छेद र ५२४ पृष्ठ रहेको छ। नेपालको संविधानको धारा २९४ को उपधारा ३ को व्यवस्था बमोजिम प्रदेश प्रमुखसमक्ष पेस गरिएको हो। आयोगको कार्यालय हेटौंडाको उजुरी दर्ता र फर्छ्यौट सम्बन्धी विवरण हेर्दा बागमती प्रदेशका विभिन्न विषयका संघीय कार्यालयहरूसँग सम्बन्धित १७९, प्रदेशका कार्यालयहरूसँग सम्बन्धित २४५ र स्थानीय तहसँग सम्बन्धित ५२३ गरी कुल ९४७ उजुरी दर्ता भएकोमा ६९९ उजुरी विभिन्न माध्यमबाट फर्छ्यौट भएका छन्। त्यसैगरी मधेश प्रदेशका विभिन्न विषयका संघीय कार्यालयहरूसँग सम्बन्धित २६३, प्रदेशका कार्यालयहरूसँग सम्बन्धित १८२ र स्थानीय तहसँग सम्बन्धित १७६१ गरी २२०६ उजुरी दर्ता भएकोमा १५४३ उजुरी विभिन्न माध्यमबाट फर्छ्यौट भएका छन्।"
"एनआरएनलाई गृहमन्त्रीको आग्रह : अनुभव र शिक्षा नेपालमा उपयोग गर्नुहोस, वातावरण हामी बनाउँछौं","काठमाडौं : गृहमन्त्री रमेश लेखक गैरआवासीय नेपाली नेपालका अवैतानिक राजदूत भएको बताएका छन् । गैरआवासीय नेपाली दिवस तथा वार्षिक साधारण सभा कार्यक्रममा गृहमन्त्री लेखकले गैरआवासीय नेपालीले नेपालको राष्ट्रियता बलियो बनाएको बताएका हुन्। 'नेपालका लागि केही गर्न उद्देश्य राख्नु भएको छ । जुन देशको नागरिक भएपनि नेपाली हुँ भनिराख्नु भएको छ,'उनले भने, 'गैरआवासीय नेपाली अवैतानिक राजदूत हुनुहुन्छ । तपाईंहरु रहेको देशमा तपाईंको अनुहार र व्यवहारमा नेपाल देख्छन् । तपाईंले संसारफैलिँदा नेपालको राष्ट्रियता बलियो बनाएको छ ।' गैरआवासीय नेपालीको उद्देश्य नेपालको आर्थिक उन्नति भएको भन्दै संसारमा नेपालीहरूले उत्कृष्ट काम गरिरहेको गृहमन्त्री लेखकले बताए । त्यो उत्कृष्टता नेपालका लागि पनि काम लाग्नुपर्छ । तपाईंको अनुभव र शिक्षा नेपालका लागि उपयोग गर्नुपर्छ । त्यसका लागि हामी वातावरण बनाउन लाग्छौँ,'उनले भने। यस्तै गैरआवासीय नेपालीको आर्थिक समाजिक र सांस्कृतिक अधिकारको सम्बोधन गर्न सरकार कानुन संशोधनको तयारीमा रहेको गृहमन्त्री लेखकले बताए । तपाईंहरू पनि त्यसरी नै आउनुहोस् । कानुन संशोधनका लागि हामीले गृहकार्य गरिरहेका छौँ । तपाईं पनि गृहकार्य गरेर आउनुहोस्,' उनले भने। लोकतन्त्र अनुशासनको पद्धति भएको भन्दै लोकतन्त्र अराजकता नभएको गृहमन्त्रीले बताए।"
भर्जिनियामा नेपाली युवाको सक्रियतामा रक्तदान,"वासिङटन डिसी : अमेरिकाको भर्जिनियामा रहेको नेपाली युवाहरूको क्लब मनासस नेपाली फुटबल क्लब (एमएनएफसी)ले रक्तदान कार्यक्रम गरेको छ। आइनोभा ब्लड डोनर्स सर्भिसेसको सहकार्यमा २६ अक्टोबर २०२४ मा रक्तदान कार्य सम्पन्न गरेको हो। रक्तदान जीवनदानको पवित्र उद्देश्यका साथ सञ्चालित उक्त कार्यक्रममा ३० जनाको सहभागिता रहेको थियो। जसमध्ये १५ जनाभन्दा बढी दाताहरूले रक्तदान गरेका थिए । सो कर्यक्रममा सहभागी भएर रक्तदान गर्ने दाताहरू, स्वयंसेवकहरू र आइनोभा ब्लड डोनर्स सर्भिसेसका कर्मचारीहरूका साथै कर्यक्रम सफल बनाउन विभिन्न रूपमा सहयोग पुर्याउने व्यक्तित्वहरूलाई आयोजक संस्था एमएनएफसीले प्रशंशा गरेको छ ।"
"एआईको सकारात्मक उपयोग गरौं, दुरुपयोग रोक्न कानुन बनाऔं : प्रधानमन्त्री ओली","काठमाडौं : प्रधानमन्त्री केपी शर्मा ओलीले विज्ञान र प्रविधिको उपयोग जीवनलाई सहज र सरल बनाउने काममा गराउन सरकार लागि पर्ने बताएका छन्। युवा संघ नेपालले आज आयोजना गरेको आर्टिफिसियल इन्टेलिजेन्स् (एआई)सम्बन्धी अन्तर्राष्ट्रिय सम्मेलन मा विज्ञसँगको संवादमा सहजकर्ताका रुपमा भूमिका निर्वाह गर्दै प्रधानमन्त्री ओलीले विकास, सकारात्मकता र सहज जीवनका लागि यसको उपयोग गर्नुपर्नेमा जोड दिएका हुन्। विकासको तिर्खाबाट हामी ग्रस्त छौं। त्यसका लागि डिजिटल नेपालको अवधारणा ल्याऔं। हामीले आर्टिफिसियल इन्टेलिजेन्स्को सकारात्मक उपयोग गर्नुपर्छ। यसको दुरुपयोगबाट हुन सक्ने दुष्प्रभाव रोक्न सचेतना र कानुनी प्रबन्धमा पनि जानुपर्छ। प्रधानमन्त्री ओलीले भने, एसइईमा धेरै विद्यार्थी अनुत्तीर्ण हुने क्रमबाट सुधार ल्याउनु छ। यस्ता क्षेत्रमा एआइको उपयोग कसरी गर्न सकिन्छ र नेपाललाई एआइ एजुकेसनको हब कसरी बनाउन भन्नेमा हाम्रो ध्यान रहेको छ। उनले आटिर्फिसियल इन्टेलिजेन्स्सम्बन्धी नीति र योजना ल्याउने जानकारी पनि दिए।"
जनकपुर चुरोट कारखानाको जग्गा निजीकरण मान्य हुँदैन : नेता निधि,"जनकपुरधाम : नेपाली कांग्रेसका पूर्व उपसभापति विमलेन्द्र निधिले जनकपुर चुरोट कारखाना लिमिटेड भित्रको भूमि निजीकरण गर्नु नहुने बताएका छन्। उनले मधेश सरकार रहेको तत्कालीन जनकपुर चुरोट कारखाना लिमिटेडको परिसर तत्कालीन मन्त्री परिषदबाट निर्णय गराएर मधेश सरकारलाई हस्तान्तरण गरिसकेको अवस्थामा हस्तक्षेप मान्य नहुने बताएका हुन् । जनकपुरधाम विमान स्थलमा सञ्चारकर्मीसँग कुरा गर्दै नेता निधिले मधेश सरकारको स्वामित्व हुने गरी मन्त्रिपरिषद्बाट निर्णय भइसकेकोले अहिले आएर निजीकरणको प्रयास दुःखद भएको बताए । उनले भने, म उपप्रधान तथा गृहमन्त्री भएको बेलामा मन्त्रिपरिषदबाट निर्णय गराएर तत्काल जिल्ला प्रशासनलाई पत्राचार गरेर काम अघि बढाउन निर्देशन दिएका थिएँ । मधेश सरकार मातहत रहने गरी दिएको भूमिलाई निजीकरण गर्न खोजिए हामी आन्दोलन गछौं । केही दिनदेखि जनकपुर चुरोट कारखानालाई निजीकरण गर्ने कुरा आपत्तिजनक छ । उनले भने, मैले उद्योग मन्त्रीसँग कुरा गरे, उहाँले जनकपुर चुरोट कारखाना नभई लाइसेन्स नवीकरणको कुरा भएको छ । तर हामी सावधान हुनुपर्छ । सरकारले गडबड गर्न खोजे विरोध गर्छौ । संघीयता विरोधी कामलाई हामीले विरोध गर्नुपर्छ । यो पनि पढ्नुहोस अलमलमै जनकपुर चुरोट कारखाना राजनीतिले कसरी खायो जनकपुर चुरोट कारखाना ? एमालेले जनकपुर चुरोट कारखाना सञ्चालन गर्छ : महासेठ"
पेस्तोलसहित रानीबनबाट एकजना पक्राउ,काठमाडौं : नागार्जुन नगरपालिका१ रानिबनस्थित खाजा घरबाट पेस्तोल १ थान र खाली म्याग्जिन १ थानसहित एकजना पक्राउ परेका छन्। दैलेख भगवतीमाई गाउँपालिका७ घर भई काठमाडौं महानगरपालिका१६ रानिबन बस्ने २४ वर्षीय अनिल खड्कालाई प्रहरीले पक्राउ गरेको छ । अस्थायी प्रहरी बिट रानिबनबाट खटिएको प्रहरीले उनलाई उक्त पेस्तोलसहित पक्राउ गरेको हो । घटनाबारे अनुसन्धान भइरहेको प्रहरीले जनाएको छ।
पर्यटनमन्त्री पाण्डेबाट चिनियाँ वैज्ञानिक विङडिङ सम्मानित,"काठमाडौं : चीनका विश्वविख्यात वैज्ञानिक प्राध्यापक विङडिङ सम्मानित भएका छन्। संस्कृति पर्यटन तथा नागरिक उड्यनमन्त्री बद्री पाण्डेले विश्वविख्यात वैज्ञानिक प्राध्यापक विङडिङलाई सम्मान गरेका हुन्। सुदूरपश्चिम विश्वविद्यालयको सक्रियतामा जलवायु परिवर्तन, उजा र स्वस्थयसम्बन्धी १६ वटा देशका वैज्ञानिकको सहभागिता रहको काठमाडौंमा आयोजित गोष्ठीको समापनका अवसरमा मन्त्री पाण्डेले उनलाई अभिनन्द गरेका हुन्। उक्त गोष्ठीमा जलवाय परिवर्तन, ऊर्जा र स्वास्थ्य क्षेत्रका समस्या समाधानलगायतका विषयका साथै पर्यटन प्रवर्द्धनका क्षेत्रमा गुणस्तरीय छलफल भएको प्रति कृतज्ञता व्यक्त गरेका थिए। 'आज हामी एउटा विशेष सन्दर्भले जोदिएका छौं । हामी एकजना विश्व विख्यात वैज्ञानिकलाई हाम्रो तन, मन र वचनबाट सम्मान गर्दै छौं । चीनमा डिस्टिङगुइस योङ साइन्टिस्ट र चाङजियाङ को उपाधी प्राप्त गरिसक्नु भएका उहाँ संसारका दुई प्रतिशत वैज्ञानिक भित्र पर्ने वैज्ञानिक हुनुहुन्छ ,'मन्त्री पाण्डेले भने,'४७० भन्दा धेरै अनुसन्धान मूलक लेखहरू लेख्नु भएको छ। उहाँको स्वास्थ्य प्रविधिको क्षेत्रमा अनुसन्धान र उद्योगलाई जोड्ने विषयमा अतुलनीय योगदान रहेको छ ।' मन्त्री पाण्डे नेपाल र चीन बीच यस्ता आदनप्रदानको धेरै पुरानो इतिहास रहेको उल्लेख गर्दै बौद्धभिक्षु तथा प्रसिद्ध तीर्थयात्री फाहियान चौथो शताब्दीमा नेपाल आएको अभिलेख रहेको र लुम्बिनीको इतिहास उत्खननमा अतुलनीय योगदान पुर्याएको उल्लेख गरे। उनले सुदूरपश्चिम विश्वविद्यालयलाई नेपालको विकासको अनुसन्धानको केन्द्रको रूपमा विकसित गर्न चिनियाँ विश्वविद्यालय र सरकारलाई जोड्ने पुलको रूपमा पनि सहयोग गरिदिन आग्रह समेत गरे। उनले कोरियाली एवं चिनियाँ नागरिकलगायत अन्य सहभागीलाई नेपालको प्राकृतिक र सांस्कृति रुपमा सम्पन्न मुलुक भएकाले नेपाल घुम्न आउन समेत आग्रह गरे। अभिनन्द कार्यक्रममा बोल्द विङडिङले नेपालीहरू निकै आत्मीय रहेको बताउँदै नेपाली विदयार्थीलाई आफू माताहतमा अध्ययन अनुसन्धानमा लगाउन नपाएको बताए। उनले नेपाली विद्यार्थीहरूलाई आफूसँग जोडिन दिन समेत आगह गरे। हाल विङडयानको मातहतमा ११४ जना विद्यार्थीहरूले विद्यावारिधी गरिरहेका छन्।"
अराजक भीडले समाजलाई नियन्त्रण गर्न खोजे स्वीकार्य हुँदैन : पोखरेल,काठमाडौं : नेकपा एमालेका वरिष्ठ उपाध्यक्ष ईश्वर पोखरेलले भ्रष्टाचार र आर्थिक अनियमिततामा संलग्न जोकोहीलाई कानुन र विधिसम्मत ढंगले कारबाही हुनुपर्ने बताएका छन्। एमालेले आइतबार काठमाडौंमा आयोजना गरेको कार्यक्रमका बोल्दै पोखरेलले अनियमितता गर्नेलाई कारबाही गर्नुपर्नेमा पार्टी दृढ रहेको बताए । उनले केहि कमजोरीलाई लिएर सामाजिक सद्भाव फैलाउने कोसिस भइरहेको भन्दै देशमा अराजकता फैलाउने र सद्भाव खलबलाउने छुट कसैलाई नभएको धारणा राखे। सहकारी प्रकरणमा संसदीय समितिको प्रतिवेदन कार्यान्वयन गर्दा भेदभाव भएको आरोप लगाउने गरेको उल्लेख गर्दै पोखरेलले कांग्रेस र एमालेका नेताहरूमाथि पनि प्रश्न उठे अनुसन्धानको दायरामा आउने स्पष्ट पारे । पछिल्लो समयमा सहकारी ठगीको अनुसन्धान गर्न रास्वपा सभापति एवम् पूर्वगृहमन्त्री रवि लामिछाने पक्राउ परेका छन्। उनीमाथि पोखरामा छानबिन भइरहेको छ। आगामी निर्वाचनमा कांग्रेस र एमालेबीच प्रतिस्पर्धा हुने भएपनि मुलुकमा संकट परेका बेला ठूला दलहरू एक हुनु परेको उनले बताए। पोखरेलले अराजक भीडले समाजलाई नियन्त्रण गर्न खोजे स्वीकार्य हुन नसक्ने उल्लेख गरे।
"नेपालको आर्थिक समृद्धिमा योगदान गर्नुस्, सरकारले लगानी सुरक्षाको ग्यारेन्टी गर्छ : उपप्रधानमन्त्री पौडेल","वासिङ्गटन डिसि : उपप्रधानमन्त्री एवम् अर्थमन्त्री विष्णुप्रसाद पौडेलले आर्थिक समृद्धिलाई अघि बढाउन एमाले र कांग्रेस मिलेर वर्तमान सरकार निर्माण भएको बताएका छन्। संयुक्त राज्य अमेरिकाका विभिन्न राज्यमा रहि विभिन्न पेशा व्यवसाय गर्दै आएका नेपाली समुदायलाई शनिबार नेपाली दूतावासद्वारा आयोजित कार्यक्रमलाई सम्बोधन गर्दै उप प्रधानमन्त्री पौडेलले मुलुकमा राजनीतिक स्थायित्व कायम गर्न र जनतामा आशा जगाउन दुई ठूला दलले काम गरिरहेको बताएका हु्न्। उनले जनतामा रहेको निराशा चिर्दै सुन्दर भविष्य निर्माण गर्ने दिशामा वर्तमान सरकार क्रियाशील रहेको दाबी गरे। पौडेलले गैरआवासीय नेपालीहरूलाई नेपालमा उर्जा, पर्यटन, सूचना प्रविधि लगायत उच्च सम्भावनाका क्षेत्रमा लगानी गर्न आग्रह गरे। उपप्रधानमन्त्री पौडेलले गैर आवासीय नेपाली नागरिकहरूलाई मुलुकमा आर्थिक, सामाजिक र सांस्कृतिक अधिकार प्रयोग गर्नमा आवश्यक कानुनी व्यवस्था गर्न सरकार प्रतिबद्ध रहेको जानकारी गराए। उनले गैरआवासीय नेपालीको लगानी रहने एनआरएनए डेभलपमेन्ट फन्ड कार्यान्यनमा जाने अन्तिम चरणमा रहेको पनि बताए। नेपालमा लगानीको आकर्षक प्रतिफल प्राप्त गर्ने अवसर छ, सरकारले तपाईंहरूको लगानी सुरक्षाको ग्यारेन्टी गर्दछ, तपाईंहरूले गरेको लगानीको प्रतिफल सहजै लैजान सक्ने गरी कानूनी एवं प्रक्रियागत प्रबन्ध मिलाउँदै छ, उपप्रधानमन्त्री पौडेलले भने, व्यक्तिगत रुपमा प्रतिफल प्राप्त गर्न र नेपालको आर्थिक समृद्धिमा योगदान गर्न पनि म साथीहरूलाई आग्रह गर्दछु। नेपालमा लगानीका लागि उच्च सम्भावना र प्रतिफलको अवसर छ : ढकाल कार्यक्रममा नेपाल उद्योग वाणिज्य महासङ्घका अध्यक्ष चन्द्र ढकालले नेपालमा लगानी सम्बद्ध कानूनहरूलाई समसामयिक परिमार्जन गरी उपयुक्त वातावरण निर्माण भएको जानकारी गराए। उनले नेपालमा लगानीका लागि प्रशस्त अवसर र सम्भावना भएकाले गैरआवासीय नेपालीहरूलाई विदेशमा रहँदा आर्जन गरेको ज्ञान, सीप, पूँजी र प्रविधिलाई मुलुकको विकासमा उपयोग गर्न आग्रह गरे। नेपालमा लगानीका लागि उच्च सम्भावना र प्रतिफलको अवसर रहेको उल्लेख गर्दै अध्यक्ष ढकालले नेपालको निजी क्षेत्र गैरआवासीय नेपालीसँग सहकार्य र साझेदारी गर्न तत्पर रहेको पनि बताए। कार्यक्रममा अमेरिकामा रहेर विभिन्न पेशा व्यावसाय गर्दै आएका गैर आवासीय नेपालीहरूले नेपालमा लगानी गर्ने सम्बन्धमा आफ्ना अनुभव तथा सुझावहरू राखेका थिए। उपप्रधानमन्त्री पौडेल विश्व बैंक समूह र अन्तर्राष्ट्रय मुद्रा कोषको वार्षिक बैठकमा सहभागि हुने क्रममा संयुक्त राज्य अमेरिकामा रहेको अवसरमा राजदुतावासले कार्यक्रम गरेको हो।"
दलहरूमा सैद्धान्तिक विचलन,"भारतीय चर्चित अभिनेता नवाजुद्दिन सिद्दिकीको दी सेक्रेड गेम्स वेभसिरिजमा एक गज्जबको डाइलग छ, अपुन हि भगवान् हे। अर्थात्, म नै भगवान् हो। सिरिजमा शक्तिको उन्मादमा पुगेका एक हिंस्र्रक पात्र सिद्दिकीको एक मात्र विकल्प हुन्छ डु अर डाइ (गर या मर)। मादक शक्ति अभ्यासको चरम बिन्दुमा पुगेका पात्र सिद्दिकीको भगवानीय अवतार स्खलन तब हुन्छ , जब वैकल्पिक शक्तिको निर्माण हुन्छ त्यो पनि छोटो कालखण्डमा। जसको भूमिका नायक सैफ अलि खानले गर्न थाल्छन्। माथि भनिएजस्तै विद्यमान शक्ति वैकल्पिक शक्तिसामु कतिपय क्षणमा क्षीण भइदिन्छ। यसै प्रकारको भय नेपाली दलहरूमाझ वालेन र रवि फ्याक्टरले पारेको देखिन्छ , नेपाली डायस्पोरामा। माथि वालेन फ्याक्टर मौन छ तर सञ्जलिय जनमत सहितको छ। रवि फ्याक्टर बोलक्कड, बेगिलो देखिन्छ तर उ टेस्टेड (परिक्षित) छ। वालेन फ्याक्टर नव युवाहरूको एक ट्रेण्ड ( प्रवृत्ति) हो भने रवि फ्याक्टर बिदेसिएका युवा जमातको फेसन हो। लाग्छ, वालेन ट्रेन्ड अबको केही समयमा एक अंकुुश शक्तिको पर्याय वन्न सक्छन्, फिलिपिनी नेता फर्डिनान्ड मार्कोस जस्तै। स्वतन्त्र अस्तित्व भएका फ्याक्टरका विशेषता फरक हुनु पनि एक प्रजातान्त्रिक मर्म पनि हो। काण्ड सबै दलका पर्याय र ब्रान्ड भएजस्तै नेपाली जनताको पर्याय सहनशीलता हो। फ्याक्टर्स तब बलिया हुन्छन् तब, उग्रराष्ट्रवादको नारा कम बहन थाल्छ, दोस्रो विश्वयुद्धमा एक्सीस पावर (धुरी शक्ति) मा रहेका जर्मन, इटाली र जापानले गरेजस्तै। यसै कारण पनि हिटलरको पतन भएको विश्वास गरिन्छ। नेपाली दलका दलदलमा फस्न नेपाली युवा जमातको मोह छैन। युवाले राजनीतिलाई कि त पेसा कि त भ्रष्टाचारको ब्युह मान्द छन् हिजाआज। नेपाली राजनीतिका वादलाई प्रतिवाद गर्ने, जमात बरु पब्जी र फ्रि फायरमा रम्दछ विदेश मोहको चेतना नपलाउँदासम्म। के सैद्धान्तिक बिचलन नेपाली दलका दण्डहीनताका उपज हैनन र ? तैपनी दलीय उदण्डताका पराकाष्टा अझसम्म पनि कम भएको अनुभव गर्न सकिएको छैन। भनिन्छ, दीप झन् प्रगाढ बन्छ जब उसको अन्त्य पक्का छ। प्रगाढताको तय त्यहाँ रहेको ऊर्जा ( तेल) ले गर्छ, खै त ग्राउन्ड लेवलमा ऊर्जाको परिमाण ? कतै नेपालको शासकीय स्वरूपले पनि यही त खोजिरहेको छैन ? ऊर्जाको घनिभूतता र प्रखरताको मात्रामा बढोत्तरी गराउने वास्तविक जनमानसको अभावको राम्रै मोल मुलुकले भविष्यमा चुकाउनुपर्ने लगभग निश्चित प्रायः छ। माथि उल्लेख भएजस्तै सन्दर्भकृत रूपमा लेखाजोखा गर्दा अपुन हि भगवान् हे को प्रवृत्तिको छिनोफानोको समय निम्तनबेर लाग्दैन जब नेपाली दलहरूले विद्यमान राजनैतिक सिद्घान्तमाथी क्षयीकरणको गर्न थाल्द छन् वा सिद्घान्तको नजरअन्दाज स्वतः हुन थाल्द छ, जुन प्रवृत्तिको सुरुवातको हिजाआज आभाष महसुस हँुदै छ। अब नेपाली दलमा आत्मिक क्षयीकरणको हिसाव लगभग बेगिलो बन्दै छ। के यो सैद्घान्तिक बिचलनको मुद्दा अम्भरिलो वन्दै जानु स्वाभाविक हो र ? कि यो बिचलनको हिस्साको भागिदार हामी स्वयं पनि बन्दै छौ ? यसर्थ पनि हरेक समूह वा पंक्तिको सामूहिकतालाई एकीकृत गर्ने आधारशीलाका रूपमा सिद्घान्त स्वयं पनि एक गतिलो आयाम हुनसक्छ, दुरगामी दलको। दुरगामिता वा दिगोपना हरेक व्यक्ति वा समूहको फस्टाउने औषधिसमेत होभन्दा फरक नपर्ला। बिचलनको मोह कसैको पनि चाहना होइन, तर क्याटलिस्ट (प्रतिक्रिया कम वा बढी गर्ने वा उत्प्रेरक) को रूपमा स्वतः देखापर्ने एक असबाब हो , जसको ग्रहणशीलता हामी स्वयंमा भर पर्ने कुरा हुनसक्छ। ग्रहणशीलतको दायरामा घटी बढी, त्यो व्यक्ति वा दल आफैमा भर पर्ने कुरा हो। ग्रहणशीलता यस मानेमा कि सन् २०१० पश्चात् शेख हसिनाले वंगलादेशमा जमात ए इस्लामी (एक बंगलादेशी दल) लाई डेमो दिन (देखाउन ) पनि युद्ध अपराध र धर्म निरपेक्षताको अभ्यास गरेको बुझ्न सकिन्छ। विश्व राजनीतिमा प्रतिपक्ष लक्षित डेमो स्वाभाविक हो। सन् २०२४ अगस्टको सानो परिघटनाले निम्त्याएको व्यवस्था परिवर्तनमा सो डेमोको प्रतिक्रिया के हुन सक्ला भन्ने हेक्का सायद हसिनाले गर्न सकेको भए दशकांै कायम रहेको विरासत पलटकै स्थिति उनले बेहोनुपर्दैन थियो होला। धर्मकेन्द्रित मात्र हैन, अन्य राष्ट्रिय राजनीतिक सुधार र विषयवस्तुमा नेपाली सत्तासीन दलहरू पनि डेमो केन्द्रित गतिविधिमा सक्रिय नबन्दा गज्जब हुन सक्थ्यो। विश्व भूराजनैतिक परिवेसमा अनुकूल सिद्धान्त सबै शक्तिका मुल मन्त्र हुन्। चाहे त्यो विकसित मुलुकमा होस्, विकासोन्मुख मुलुकमा होस् वा अतिकम विकसित मुलुकमा होस। अमेरिकी प्रमुख दल रिपब्लिकन पार्टीको प्रमुख राजनीतिक सिद्घान्त भनेको राज्यको कर प्रणालीमा सुधार, वित्तीय स्वतन्त्रतामा अनुकूलता, सरकारद्वारा प्रयोजित समाज सुधार कार्यक्रम, श्रमिकको दुरगामी हकहित जस्ता कुराजस्ता छन भने अर्को प्रमुख दल रिपब्लिकनको राजनीतिक सिद्घान्तमा आधुनिक उदारवाद, नागरिकका अधिकारमा थप सुनिश्चितता, विकेन्द्रीकरणका आयाममा थप सुधार, कूटनीतिको दायरामा अभिवृद्घि जस्ता कुराहरू छन्। माथि उल्लिखित विषयवस्तुमाथि घनिभूत छलफलपश्चात मात्र थप घोषणपत्रमा काम हुन्छ। जहाँ सिद्धान्तहरू निर्मल र यर्थाथमा आधारित हुन्छन्। नेपाली दलकै सिद्धान्तका कुरा गर्दा सिद्धान्तहरू क्लिष्ट छन्, कतिपयका सिद्धान्त लिगेसीमा (विरासत) आधारित छन् भने कतिपय दल सिद्धान्त बेगरका छन्। सिद्धान्तबेगरता एक मध्यमार्गी वा तटस्थताको स्टेट (अवस्था) हो, जसमा दिगोपनाको आधारलाई शून्यको संज्ञा दिन पनि सकिन्छ। पछिल्लो समय नेपाली सबै दलका पर्यायका रूपमा समाजवाद सबैको साझा सिद्धान्त बन्दै छ, चाहे त्यो साम्यवादी होस् वा दक्षिणपन्थी होस् वा वामपन्थी होस्। विचार र वाद केवल देखाउने दाँत सावित बन्दै जानु कलियुगको आशीर्वाद हो भनेर नकार्न सकिने अवस्था छैन। दु्रत आर्थिक कायान्तरण हिजाआज सबैको सैद्धान्तिक मूल मन्त्र बन्नु स्वाभाविक हो, व्यवस्था र तत्कालिन दण्डहीनताको अवस्थामा। परिवर्तनका पक्षधर दलिय व्यवस्थामा फास्टट्र्याकमा कार्य सम्पन्न गर्न राज्यका सबै अंगहरू अब्बल हुनु पनि विकासको एक पक्ष सवल बन्नु नै हो। यसै मेसोमा राज्य प्रणालीका मूलभूत आधारस्तम्भका रूपमा रहेका आर्थिक कार्यप्रणालीलाई सुस्ताउन दिनु कदापी पनि गज्जब हैन। प्रजातान्त्रिक अभ्यासमा सैद्धान्तिक शासकीय जटिलता स्वभाविक हो। परिवेश, अनुकूलता र प्रणालीमा आधारित शासन व्यवस्थामा सैद्धान्तिक बिचलनले ठूलै प्रभाव पार्न सक्छ, तर विरासतमा आधारित विचारले हालको युवा जमातको विचारलाई ड्राइभ गर्न (हाँक्न) नसक्ने लगभग निश्चितप्राय छ। यसलाई विश्वव्यापीकरण र साक्षरताको उपज हो भनेरभन्दा फरक पर्दैन। राजनीतिक चेत हिजाआजका युवावर्र्गले विकास गर्नु आवश्यक नै ठान्दैन। युवावर्गले सोच्न सक्ने र महसुस गर्न सक्ने राजनीतिक चेतनाको विकासपश्चात मात्र दलगत सिद्धान्तको कुरा गर्दा ठीक हुन सक्छ। यसै कारण पनि दलहरूले म नै राज्य हुँ भन्ने खालको भावनाको विकास हुनै नदिई परिवर्तनका पक्षधर शक्तिका रूपमा आफूलाई उभ्याएर आयामिक कार्य सम्पादन गर्न सक्दा बिचलनको दलदलवाट उम्कन सक्ने आधारशीला वन्न सक्छ , यसमा दुईमत नै छैन।"
कार्यपालिका बैठक बस्न तीन दिनको यात्रा,"रुकुमपूर्व : पर्यटकीय स्थलको प्रचारप्रसार गर्ने उद्देश्यका साथ गाउँ कार्यपालिकाको बैठक सुनदहमा सम्पन्न भएको छ। रुकुम पूर्वको पुथा उत्तरगंगा गाउँपालिकाले पर्यटकीय स्थलको प्रचारप्रसार तथा संरक्षण गर्ने उद्देश्यले स्थानीय मदिरा व्यवस्थापन तथा प्रवर्द्धन र बाह्य मदिरा नियन्त्रण गर्ने कार्यविधि पास गर्दै सुनदहमा कार्यपालिकाको बैठक सम्पन्न गरेको हो। गाउँपालिकाको वडा नम्बर ३ मा रहेको सुनदह क्षेत्रलाई पर्यटन प्रवर्द्धन तथा प्रचारप्रसार गर्न कार्यपालिकाको ३१ औं बैठक सुनदहमा आयोजना गरिएको पुथा उत्तरगंगा गाउँपालिका अध्यक्ष पुनिराज घर्तीले बताए। अध्यक्ष घर्तीका अनुसार पूर्व निर्धारित कार्यपालिकाको निर्णय अनुसार सुनदह क्षेत्रमा बैठकको आयोजना गरिएको हो। गाउँपालिकाले सुनदह व्यवस्थापन कार्यविधि, बहुमुल्य जडीबुटी व्यवस्थापन तथा संरक्षण कार्यविधि, स्थानीय मदिरा व्यवस्थापन तथा प्रवर्द्धन बाह्य मदिरा नियन्त्रण कार्यविधि, स्थानीय सरकार गठन भए पश्चात् हालसम्मका सबै बेरुजु फर्छ्यौट गर्नका लागि लेखा समितिलाई जिम्मा दिने अझै त्यसलाई प्रभावकारी बनाउन आवश्यक परे उप समिति गठन गर्ने र विद्यालयको स्थलगत अनुगमन गरि प्रतिवेदन पेस गर्नका लागि कार्य दल गठन गरिएको गाउँपालिका प्रवक्ता टीकासाइ घर्ती मगरले बताए। पर्यटन प्रवर्द्धनको प्रचुर सम्भावना बोकेको उच्च क्षेत्रमा आएर महत्त्वपूर्ण निर्णयहरू गर्न पाउँदा सिङ्गो गाउँपालिकाको टिम उत्साहित भएको र पर्यटन प्रवर्द्धन सम्बन्धी अध्यन गर्न पाउँदा आफू लगायत कर्मचारी सर्कल सबै खुसी भएको बताए। यस्ता महत्त्वपूर्ण निर्णयहरू पारित गर्नका लागि गाउँपालिकाको टिम लगायत स्थानीय युवा बुद्धिजीवी सबैको सहयोग भएको ३ नम्बर वडा अध्यक्ष विजय बुढा मगरले बताए। कर्मचारी सर्कल खुसी भएको गाउँपालिकाका प्रमुख प्रशासकीय अधिकृत धुर्व विक ले बताए। स्थानीय तह बनेपछि खुल्ला ठाउँ पर्यटकीय स्थलमा बैठकको आयोजना सँगै ठूलो निर्णय गरिएको यो पहिलो पटक भएको पुथा उत्तरगंगा गाउँपालिको दाबी छ। बैठकको लागि कार्यपालिकाको बहुमत सदस्य, पालिकामा कार्यरत कर्मचारी, सञ्चारकर्मी लगायतको उपस्थितिमा ३ दिनको यात्रा पश्चात् पुथा उत्तरगंगा गाउँपालिकाले महत्त्वपूर्ण निर्णय गर्दै ३१ औं कार्यपालिका बैठक सम्पन्न गरेको छ। त्यसका साथै स्वास्थ्य, शिक्षा र विकास निर्माण लगायतका विषयमा पनि महत्त्वपूर्ण निर्णयहरू पारित गरिएको छ।"
"पहिलो पटक अमेरिकास्थित बाना भवनको प्रांगणमा नेपाल, अमेरिका र मेरील्याण्डको झण्डा फहरायो","अमेरिका : औचारिकरूपमा पहिलो पटक अमेरिकामा नेपाल, अमेरिका र मेरिल्याण्डको झण्डा राखिएको छ । मेरिल्याण्ड राज्यको बाल्टिमोर सहरमा रहेको नेपालीहरूको छाता संस्था       () अमेरिकाले तीनवटै झण्डा औपचारिक रूपमा राखेको हो । बाना नेपाली समुदायको हकहितमा काम गर्ने अग्रणी संस्था हो । अमेरिकामा नै आफ्नो सामुदायिक भवन बनाएर कार्यक्रम सञ्चालन गर्ने पहिलो नेपाली संस्था हो । आफ्नो सामुदायिक भवनको प्रांगणमा नेपाल, अमेरिका तथा मेरिल्याण्ड राज्यको झण्डा फहराउने विशेष कार्यक्रम रहेको थियो । बाल्टिमोर काउण्टीका काउण्टी एक्जिक्युटिभ जोनी ओ प्रमुख अतिथिका रहेको कार्यक्रममा बानाका अध्यक्ष सुबोध विलास पन्तले नेपालको झण्डा,अमेरिकाकै इतिहासमा पहिलोपटक नेपाली मुलका मेरिल्याण्ड विधान सभा सदस्य ह्यारी भण्डारीले र काउन्सीलम्यान जुलीयन ई जोन्स जुनीयर ले मेरिल्याण्ड राज्यको झण्डा तथा प्रमुख अतिथि जोनीओ ले अमेरिकी झण्डाको झण्डोतोलन गरेका थिए । कार्यक्रममा बोल्दै प्रमुख अतिथि पन्तले ऐतिहासिक क्षणमा उपस्थिति हुन पाउँदा गर्वको अनुभूति भएको बताए। कार्यक्रममा नेपाली समुदायका व्यक्तिहरूको बाक्लो उपस्थित रहेको थियो।"
लक्ष्मी सन्राइज बैंकले गर्यो पोखरामा सेवा विस्तार,"काठमाडौं : लक्ष्मी सन्राइज बैंकले पोखरामा सेवा विस्तार गरेको छ । बैंकको पोखरा महानगरपालिका  २६ स्थित बुढीबजारमा रहेको शाखालाई सोही महानगरपालिकाको वडा नम्बर ६ स्थित हल्लनचोक (लेकसाइड) मा स्थानान्तरण गरिएको हो । स्थानान्तरण गरिएको साविकको शाखाका ग्राहकले सोही महानगरपलिकको वडा नम्बर २७ स्थित लेखनाथ (तालचोक) शाखामार्फत सेवा लिनसक्नेछन्। सेवा विस्तारका क्रममा बैंकले आफ्नो २७ औं एक्स्टेन्सन काउन्टर पनि सञ्चालनमा ल्याएको छ । उक्त काउन्टर पोखरा महानगरपलिका १६ को बाटुलेचौरमा स्थापना भएको हो । साथै ग्राहकको सहजता लागि रौतहटको गौर नगरपलिका वडा नम्बर ३ माशाखा कार्यालय सोही वडाको ३० मिटर पूर्वतर्फ स्थानान्तरण भएको छ । स्थानान्तरण भएसँगै लक्ष्मी सन्राइज बैंकले आफ्नो सेवा विस्तार गर्दै ग्राहकमाझ बैंकिङ्ग सेवाको पहुँच अझ सहज बनाउने विश्वास लिएको छ। स्थानान्तरण भएका शाखाहरूले ग्राहक तथा व्यवसायीहरूलाई सबै प्रकारका रिटेल बैंकिङ्ग सेवाहरू प्रदान गर्नेछ । हाल लक्ष्मी सन्राइज बैंकको सञ्जालमा ५९ जिल्लामा २५४ शाखा, ३२१ एटिएम, २७ एक्स्टेन्सन काउन्टर र १२८ शाखारहित बैंकिङ्ग एजेन्ट रहेका छन् ।"
"सेयर बजार ओरालोतिर, कारोबार ४ अर्बमा सीमित","काठमाडौं : नेप्से परिसूचक एकल अंकले घटेर बन्द भएको छ। साताको पहिलो कारोबार दिन आइतबार नेप्से परिसूचक ९१९ अंकले घटेर २६१७९५ विन्दुमा अडिएको छ। सेन्सेटिभ इण्डेक्स ४४५ अंकले घटेर ४६९८० विन्दुमा पुगेको छ। यसदिन ३२० स्क्रिप्सको १ करोड ११ लाख ३४ हजार १७८ कित्ता ४ अर्ब ७३ करोड २४ लाख ८७ हजार ८६४ रुपैयाँमा खरिदबिक्री भए। एकल अंकले घटेक बजारमा चार कम्पनीको सेयर सकारात्मिक सर्किट लेभलमा कारोबार भयो। लाइफ इन्स्योरेन्स कर्पोरेसन,रिभर फल्स पावर,माइ खला हाइड्रोपावर र समृद्धि फाइनान्सको सेयर १० प्रतिशतल बढेको हो। कारोबार रकमका आधारमा आईसीएफस फाइनान्स शीर्षस्थानमा रह्यो। सो कम्पनीको ३२ करोड मूल्य बराबरको सेयर कारोबार भयो। यसैगरी नेपाल एसबीआई बैंकको २१ करोडको सेयर कारोबार भयो। सिईडीबी हाइडरोपावर डेभलपमेन्ट, नेपाल फाइनान्स र समृद्धि फाइनान्सले १८१८ करोडको सेयर कारोबार गरे। कारोबारमा आएका स्टक्समध्ये ९१ वटाको मूल्य बढ्दा १४१ वटाको घट्यो । बाँकी ११ वटामो मूल्य भने स्थिर रह्यो। पाँचवटा समूहको उपसूचक बढ्दा ८ वटाको घट्यो।"
प्राइम कमर्सियल बैंकको लाभांश घोषणा,काठमाडौं : प्राइम कमर्सियल बैंकले लाभांश घोषणा गरेको छ। बैंकको आइतबार बिहान बसेको सञ्चालक समिति बैठकले गत आर्थिक वर्षको नाफाबाट ५ प्रतिशत नगद लाभांश प्रस्ताव गरेको हो। बैंकले आर्थिक वर्ष २०८०८१ को नाफाबाट ९७ करोड १ लाख २५ हजार ७८६ रुपैयाँ नगद लाभांश प्रस्ताव गरेको छ। प्रस्तावित नगद लाभांश नेपाल राष्ट्र बैंकबाट स्वीकृत भएपछि र बैंकको आगामी साधारणसभाबाट पारित भएपछि वितरण गरिने छ।
एनआरएनका नागरिकतासम्बन्धी समस्या समाधान गर्न सरकार तयार : प्रधानमन्त्री,"काठमाडौं : प्रधानमन्त्री केपी शर्मा ओलीले गैर आवासीय नेपाली नागरिकताको कार्यान्वयनमा देखा परेका समस्या समाधानका लागि सरकार तयार रहेको बताएका छन्। काठमाडौंमा गैह्रआवासीय नेपाल संघ (एआरएन) द्वारा आयोजत गैह्रआवासीय नेपाली दिवस र वार्षिक साधारणसभा उद्घाटन समारोहलाई सम्बोधन गर्दै प्रधानमन्त्री ओलीले नागरिकताको विषयमा देखा परेका समस्याहरू समाधान हुने विश्वास व्यक्त गरे। प्रधानमन्त्री ओलीले एनआरएनका जुनसुकै समस्याहरू समाधान गर्न सरकार तयार रहेको र त्यसका लागि प्रस्ताव लिएर आउन आग्रह समेत गरे। 'तपाईंहरूका समस्या के के छन् ? प्रस्ताव लिएर आउनुहोस् । हामी समस्या समाधान गरिदिन्छौं,तपाईंहरूलाई सुविधा दिन संसद्बाट त्यही कुरा पास गरौंला ,'उनले भने,'तपाईहरूलाई विश्वास दिलाउन चाहन्छु, सरकारको तर्फबाट कुनै हस्तक्षेप हुनेछैन। सकेको सहयोग गर्छौं।' प्रधानमन्त्री ओलीले संगठनलाई बलियो बनाउन एकतावद्ध हुन समेत आग्रह गरे। उनले भने, 'तपाईंहरूले संगठनलाई एकतावद्ध राख्न सक्नु भयो भने । त्यसपछि काम गर्न त सकिहालिन्छ। एकतावद्ध भएपछि काम गर्न सकिन्छ। आजको जवानमा काम गर्न चाह्यो भने छिटो काम गर्नका लागि मेसिन बनेका छन्। अझ छिटो बनाउनका लागि कम्प्युटर छन्। अझ पछिल्लो जेनरेसनमा एआई बनेको छ। मेसिनहरूले मानिसको लाइफ सहज बनाएको छ। यसैले गर्न नसकिने भन्ने छैन।' प्रधानमन्त्री ओलीले नेपालमा विकासका लागि तमाम पूर्वाधारहरू बनेको बताउँदै लगानी गर्न सकिने बताए। 'पूर्वधारहरू बनेका छन्। बाटाघाटाहरू बनेका छन्। हवाई मैदानहरू बनेका छन्। केही जटिलताहरू छन्। तिनीहरूलाई समाधान गर्न सकिन्छ। विकास गर्न सकिन्छ,'उनले भने,अहिले दुर्गम भनेको न कुनै जिल्ला रह्यो न कुनै भूभाग । अब सगरमाथाका टुप्पाहरू खोज्न थाल्यो भने त दुर्गम दुर्गमजस्तो अलि गाह्रो भइहाल्छ। सबै ठाउँमा त बाटोबाटो संसारभरी कही हुँदैन।' उनले एकतावद्ध भएर नेपालको विकासका लागि जुट्न आग्रह समेत गरे। प्रधानमन्त्री ओलीले भने, 'अब विकासका लागि हामीले कनेक्टिभिटीका हिसाबले सुगम बनाएका छौं। हामी एकजुट हुनुपर्यो। देशका लागि काम गर्नुपर्यो। समुदायका लागि काम गर्नुपर्यो। संगठनलाई बलियो बनाउनुपर्यो।'"
"प्रचण्डलाई ओलीको जवाफ : खिया लागेका हतियारले अब काम गर्दैन, झूटो प्रचार नगर्नू","प्रधानमन्त्री ओलीले सहकारी अपचलनबारे संसदीय समितिको प्रतिवेदनलाई सरकारले कार्यान्वयन गरिरहेको बताए। काठमाडौं : प्रधानमन्त्री केपी शर्मा ओलीले माओवादी केन्द्रका अध्यक्ष प्रचण्डप्रति लक्षित गर्दै माटामुनि लुकाइएका खिया लागेका हतियारले अब काम नगर्ने चेतावनी दिएका छन्। नेपाल राष्ट्रिय भूतपूर्व सैनिक तथा प्रहरी सङ्गठनद्वारा आज आयोजित राष्ट्रिय सुरक्षा र विकासमा पूर्व सुरक्षाकर्मीहरुको भूमिका विषयक विचार गोष्ठीलाई सम्बोधन गर्दै ओलीले हतियार बिसाएका मात्रै हौं भनेर दिइने धम्कीप्रति लक्ष्य गर्दै नेपाली समाजलाई झूटो प्रचार गरेर धम्की नदिन चेतावनी दिए। आफूलाई अलोकप्रिय भएको भनेर टिप्पणी गर्नेहरूलाई जवाफ दिँदै नेकपा (एमाले) का अध्यक्षसमेत रहेका ओलीले भने भाडामा खटाइएकाहरुले केपी ओलीको साख घट्यो भन्ने सक्छन्, सचेत जनतालाई थाहा छ कि हामी कति लोकप्रिय हौं भन्ने। ओलीको साख घटेको भन्नेहरूले २०८४ को निर्वाचनमा हेरुन्। प्रधानमन्त्री ओलीले लोकतन्त्र भनेको छाडातन्त्र नभएको धारणा राखे। उनले भने, नेपाल लडेर बनेको र लडेर बचाएको राष्ट्र भएकाले सिंहदरबार वा बालुवाटार कब्जा गर्छौं, चुट्छौँ, मार्छौं, काट्छौं भन्नु छाडातन्त्र भएकाले त्यस्ता क्रियाकलाप सैह्य हुँदैन। ओलीले राष्ट्रका लागि आवश्यक परे पूर्व सुरक्षाकर्मी एकता र अनुशासनका साथ खट्नुपर्ने र नयाँ पुस्तालाई प्रेरणा दिनुपर्ने बताए। उनले सामाजिक सञ्जालमा जथाभावीरुपमा प्रस्तुत हुनेहरूलाई उत्तरदायी बनाउने बाटोमा सरकार रहेको पनि स्पष्ट पारे। सहकारी अपचलनबारे संसदीय समितिको प्रतिवेदनलाई सरकारले कार्यान्वयन गरिरहेको उल्लेख गर्दै प्रधानमन्त्री ओलीले अनुसन्धानका क्रममा रहेका व्यक्तिका पक्षमा अदालत परिसरमै उफ्री उफ्री कराउनु लोकतान्त्रिक मान्यता संगत नभएको बताए। उनले आफूले कसैप्रति पूर्वाग्रह नराख्ने र न्यायिक निरुपणबाट हुने निष्कर्षलाई सबैले मान्नुपर्नेमा जोड दिए।"
बीपीको समाजवादमा उभिएको तरुण दल,"मुना भुसाल २०१० साल कात्तिक १० गते नेपाल तरुण दलको स्थापना गर्दा बीपी कोइरालाको सपना थियो, युवा पंक्तिलाई एकताबद्ध गर्दै प्रजातान्त्रिक समाजवादी विचारलाई आम जनतामाझ पुर्याउने। नेपाली कांग्रेसको स्थापनापछि आफ्नो विचारधारालाई जनतामा लैजाने सबैभन्दा महत्वपूर्ण शक्ति नै युवा हुन भन्ने बीपीको दूरदृष्टि थियो। जसका कारण आजका दिनमा समग्र देशको विकाशमा तरुण दलको दरिलो उपस्थिति छ। बुद्धि, विवेक र अदम्य साहसको प्रतिबिम्ब तरुण भएकैले समाजलाई सही विचाराधारा बाँड्ने बीपीको त्यो योजनाले अनेक आरोह र अवरोह धेग्दै ७१ वर्षको अनबरत यात्रा गर्न सफल भएको छ। नेपालमा युवा नै समाज परिवर्तनका संवाहक हुन भन्ने उद्देश्यले एकताबद्ध बनाउने अवधारणा थियो, बीपीको। २००७ सालको क्रान्ति सफल भएपछि प्रजातन्त्रका विरुद्धमा अर्को षड्यन्त्र सुरु भएको थियो। यस्तो अवस्थामा प्रजातन्त्रको बचाउका लागि लडाइँ लड्न सक्ने युवा आवश्यकताको उपज नै नेपाल तरुण दल हो। त्यही बीचमा तरुण दलको सभालाई सम्बोधन गरिरहँदा तत्कालीन राजा महेन्द्रको ठाडो आदेशमा बीपीलाई मञ्चबाटै नियन्त्रणमा लिइएको थियो। १०४ वर्षको राणा शासनको अन्त्यपछि प्रजातन्त्र स्थापनाले नेपालमा राजनीतिक समाजवादलाई आत्मसाथ गराएर समाज परिवर्तनमा आमजनतालाई जुटाउन युवाको साथ खोज्दै गर्दा जन्मेको हो, तरुण दल। सम्भवतः नेपालको राजनीतिमा भ्रातृ संगठनहरूको इतिहास हेर्ने हो भने सबैभन्दा जेठो संगठन हो। कुनै संगठन स्थापना गर्नु मात्रै महत्व हैन यसलाई नेतृत्व लिएर हिँड्न सक्ने क्षमता नै सबैभन्दा महत्वपूर्ण हो। एकातिर प्रजातन्त्रका बिरुद्धमा भइरहेको षड्यन्त्र र अर्कोतिर आमजनतालाई प्रजातान्त्रिक समाजवादका मूल्य बुझाउनुपर्ने टड्कारो थियो। यस्तो अवस्थामा देशैभरका तरुणलाई एकबद्ध गर्न उभिए सिंहध्वज खड्का। इतिहास खोतलेर हेर्दा सिंहध्वज खड्काले तरुण दललाई सक्रिय बनाउँदै समग्र नेपाली कांग्रेस पार्टीलाई समाजवादमा रूपान्तरण गर्नका लागि दबाब सिर्जना गरेको पाइन्छ। तर, त्यतिबेला बीपीको योजनामा बनेको संगठनको नेतृत्वले विचारको राजनीतिलाई त्यागेर अवसरवादी चरित्र देखाएकै कारण तरुण आन्दोलनलाई केही क्षति पुगेको पनि इतिहास भेटिन्छ। यद्यपि आमजनतामा समाजवादको बिउ रोप्दै अगाडि बढेको तरुण दल नेपाली कांग्रेसलाई २०१५ सालमा भएको निर्वाचनमा दुईतिहाइ मतका साथ नेतृत्वदायी भूमिकामा पुर्याउने शक्तिशाली संगठनको रूपमा स्थापित भएको हो। त्यसैले आज पनि नेपाली कांग्रेस वा समग्र राष्ट्र निर्माणमा तरुण दलको भूमिका अत्यन्तै महत्वपूर्ण छ। नेपाली समाजलाई गरबिी तथा पछ्यौटेपनबाट मुक्त गरी लोकतान्त्रिक व्यवस्थालार्य कुशलतापूर्वक सञ्चालन गर्न सक्ने युवा पुस्ता हो। युवा पुस्ता तयार गर्ने उद्देश्यले देशको तरुण शक्तिलाई संगठित रूपमा परिचालन गर्न र कार्यकर्तामा आधारित (क्याडर बेस्ड) सशक्त, जुझारु एवं गतिशील संगठनका रूपमा अगाडि बढाउनुपर्ने बीपीको जोडले स्थापित संगठन आजको दिनसम्म पुग्दा युवा परिचालनको महत्वपूर्ण भूमिका रहेको छ। तरुण दलको महत्वलाई व्याख्या गर्दै नेपाली कांग्रेसका तत्कालीन सभापति सन्त नेता कृष्णप्रसाद भट्टराईको भनाइ थियो, तरुण दल नेपाली कांग्रेसको साथी संस्था हो, भ्रातृ संस्था होइन। महामानव बीपीले नेपाली कांग्रेसका सबै भ्रातृ संगठनलाई संघका रूपमा स्थापित गर्दै गर्दा तरुण दललाई दलकै उपमाले हेरे। यसैले पनि आजका दिनमा भन्न सकिन्छ। नेपाली कांग्रेसको मुटु हो तरुण दल। बिगतको सबै राजनीतिक आन्दोलनको अग्रणी भूमिका निर्वाह गरेको नेपाली कांग्रेस पार्टीको रणनीति स्थापित गर्ने सक्षम संगठन नै तरुण दल हो। वीर गणेशमान सिंहले २०४६ सालमा जनआन्दोलन घोषणा गर्दा होस् वा त्यसपछिका सबै खालका स्वतन्त्रता र लोकतन्त्रका लागि भएका आन्दोलनमा युवाहरूको भूमिका नयाँ पुस्ताका लागि सम्झन योग्य छ। २०४६ सालको जनआन्दोलनले प्रजातन्त्रको पुनस्र्थापना गरेपछि अब आर्थिक, सामाजिक, सांस्कृतिक परिवर्तन नै जनताको आकांक्षा थियो। बेरोजगारीको समस्या तथा चरम निराशाका बीचबाट भत्किएको पञ्चायती व्यवस्थापछि आमजनतामा आशाको किरण देखिनु स्वाभाविक नै थियो। तर, परिस्थिति सहज थिएन। त्यसपछिका निर्वाचनमा कांग्रेसले समग्र आन्दोलनको नेतृत्व गर्दा पनि निर्वाचनमा अपेक्षाकृत मत परिणाम आउन सकेन। २०५४ सालको स्थानीय निर्वाचनमा नेपाली कांग्रेसको मतले अस्वाभाविक निराशा बनायो। पार्टीको नेपालगञ्जमा सम्पन्न महासमितिको बैठकले फेरि युवा पुस्ताको आवश्यकता महसुस गर्यो। र, संस्थागत रूपमा निष्क्रिय संगठन नेपाल तरुण दललाई पुनःस्थापना गरियो। जसबाट नेपाली कांग्रेसमा सबैभन्दा धेरै शुभेच्छुक र कार्यकर्ताको अथाह प्रयासमा उभिएको तरुण दलले बालकृष्ण खाँणदेखि आजको नेतृत्व विद्वान् गुरुङसम्मलाई नेतृत्वमा पर्याएको छ। यसबीचमा महादेव गुरुङ, विनोद कायस्थ, महेन्द्र यादब, उदयशमशेर राणा र जितजंग बस्नेत आम नेपाली युवाको मार्गदर्शक बनिसकेका छन्। महामानव बीपीको इतिहास कोट्याउँदा कहिल्यै सत्ता संघर्षको खेलमा नलागी समाजवादी विचारमा जनतालाई समाहित नगरेसम्म समाज परिवर्तन हुनै नसक्ने बुझाई थियो। त्यही अठोटलाई मूर्तरूप दिन क्षमता, विवेक, परिश्रम र साहसका पर्याबाची युवा नै रोजाइमा थिए। आजका दिनमा तरुण दलको प्रमुख ध्येय पनि लोकतान्त्रिक समाजवादमार्फत समानता र समावेशी सिद्धान्तका आधारमा समतामूलक समाज निर्माण गर्ने नै हो। यसका लागि युवाहरूलाई विचारमा परिपक्क बनाउँदै अध्ययन शैलीको विकास गराउन सकियो भने मात्रै आजको दिनमा तरुण दलले लिएको विचारमार्फत समाज परिवर्तन गर्न सम्भव हुन सक्द छ। बौद्धिकता तथा रचनात्मक प्रयासबाट देशका युवालाई प्रजातान्त्रिक समाजवादको जगमा उभ्याउन सक्ने सामाथ्र्य तरुण दलसँग मात्रै छ। आजको तरुण दलको लक्ष्य युवा लक्षित नेतृत्व विकास सँगै क्षमता, सोच र योजनाका साथ अगाडि बढाउनुपर्ने दायित्व पनि छ। जबसम्म राष्ट्र निर्माण प्रक्रियामा तबसम्म युवालाई समाहित गर्न सकिँदैन तबसम्म युवा शक्तिको पलायनलाई रोक्न सकिँदैन। यसकारण आजको तरुण दलको ध्येय नै युवा लक्षित रचनात्मक कार्यक्रम नै हो। विगतमा राजनीतिक आन्दोलनको नेतृत्वदायी भूमिकामा रहेको तरुण दलको आजको अवस्थामा आइपुग्दा आन्दोलन र अभियानका विषय र एजेन्डा परिवर्तन भएका छन्। हरेक राजनीतिक परिवर्तनपछि स्वभावैले नयाँ परिस्थिति जन्मन्छ। त्यही परिस्थितिलाई संस्थागत गर्नु र समयसापेक्ष कार्यान्वयन गर्दै जानुनै आजको आवश्यकता हो भने सार्वजनिक नीति निर्माणमा तात्विक सरोकार राख्ने युवाको सार्थक सहभागिताको खाँचो छ। आर्थिक, सामाजिक, राजनीतिक र साँस्कृतिक क्षेत्रमा युवाको सहभागिता, राजगारीको खोजी र उद्यमशीलताको विकासका तरुण दलले नै ध्यान पुर्याउनु पर्ने नै हुन्छ। हरेक नेपालीको घरमा एउटा दुहुनो गाई, एक हल गोरु गरी खाने पुग्ने जमिन, औषधिमूलो गर्न र सन्तानलाई शिक्षा दिन सक्ने अवस्था होस् भन्ने बीपीको चाहना थियो। तर अहिले योजनाबद्ध कृषिको क्षेत्रमा लाग्नुपर्ने बेला परिस्थिति फरक बनेको छ। अहिले वास्तबिक किसानको राज्यमा पहुँच छैन। राज्यमा पहुँच भएको किसानका नेताको बारीमा पहुँच छैन भन्ने आरोप कम सान्दर्भिक छैन। तर, त्यो बेला नै बीपीले भनेका थिए हलो जोतिरहेको किसानको तस्बिर हेरेर योजना बनाउनु भन्नुको अर्थ नेपाल कृषि प्रदान देशको सामाजिक आर्थिक चित्रण थियो। त्यसैले राज्यबाट के दियो भनेर कोट्याउनुभन्दा हामीभित्रको क्षमतालाई प्रयोग गरेर कसरी विकास निमार्णमा लाग्न सकिन्छ भन्ने खोज्ने प्रयत्न भयो भने आर्थिक समस्याको विन्दु टाढा छैन। यसका लागि तरुण दलले शिक्षा, स्वास्थ्य स्तरमा सुधार र व्यक्तिगत तथा संस्थागत क्षमता विकास, पिछडिएको क्षेत्र, वर्ग र समुदायका युवालाई विशेष संरक्षण, युवाबीच लैंगिक, जातीय, क्षेत्रीय, भाषिक, साँस्कृतिक लगायतका विभेद र वर्गीय असन्तुलनको अन्त्य पनि तरुण दलको सवाल हो, जुन यो संगठनको शिरमा राखेर हिँड्नुपर्ने आजको आवश्यकता हो। आजको दिनमा हाम्रो आन्दोलन केही समस्या र चुनौतीहरूले घेरिएको छ। युवा पुस्तामा देखिएको लागुऔषध तथा आपराधिक क्रियाकलापमा सलग्नताबाट छुट्ट्याउन र सही बाटोमा हिँडाउन नेतृत्वदायी भूमिका रहनुपर्छ। यस्तै सूचना प्रविधिको चरम दुरुपयोगबाट माउ पार्टी र संगठनलाई बचाएर लैजाने प्रमुख चुनौती रूपमा देखिएको छ। यी सबै समस्या र चुनौतीलाई सामाजिक उत्तरादायित्वको दृष्टिबाट हेरियो भने समाजवाद उन्मुख आर्थिक विकास र समृद्धिको सपना साकार पार्न सकिन्छ। त्यसैले भनिन्छ, यो बगिरहेको रगतलाई तिमी नमन गर, आज तिमी तरुण भयौं। महाभारतको बिराट युद्धमा सारथी बनेका बिराट राजाका छोरा युवराज घायल भएपछि अर्जुनले युवराज उत्तर प्रतिलक्षित पं्रसग हो। कर्णको वाणको तीर लागेर सारथि युवराज घायल भएको सन्दर्भमा अर्जुनको अभिव्यक्ति हो, यो। आजभन्दा करिब ५ हजार वर्ष अगाडि तरुणको परिभाषा आँट, साहस र निडरका रूपमा गरिएको छ। २०१० सालमा बीपीले तरुण भनेर बिउत्याएको शब्दभित्र बीपी युवाभइ देखेको सपना र त्यससँग जोडिएको भावना छर्लङ देखिन्छ। बीपी कोइरालाद्वारा दीक्षित कांगे्रसको भ्रातृ संस्था त्यो बाटोलाई कहिल्यै बिर्सन हुँदैन। तर, आजको दिनमा नेपाली युवा वर्गलाई ज्ञानविनाको भाव उत्तेजनायुक्त आवेगको राजनीतिबाट कसरी बचाउने महत्वपूर्ण चुनौती हो। यस्तै राजनितिको आडमा बढेको अपराधीकरण र अपराधको राजनीतीकरण कसरी रोक्ने भन्ने मुख्य चुनौती छ। यही चुनौतीलाई पूरा गरेर नेपाली समाजलाई सही बाटोमा लैजाने चुनौती र दायित्व पनि तरुण दलको काँधमा छ। (भुसाल नेपाली कांग्रेस महासमिति सदस्य तथा तरुण दलको विधान मस्यौदा समिति सदस्य हुन भने कटुवाल तरुण दलका केन्द्रीय सदस्य हुन्। )"
"सरकारको निर्णय कागजमै, एक वर्षमा पनि भएन पुनर्निर्माणको सुरसार","जाजरकोट : ०८० कात्तिक १७ गते मध्यराति जाजरकोटको रामीडाँडा केन्द्रबिन्दु भएर भूकम्प गयो। ६४ म्याग्नेच्यिुडको उक्त भूकम्पले जाजरकोट र रुकुमपश्चिममा १ सय ५४ जनाको ज्यान लियो। हजारौं निजी घर, सयौं विद्यालय र सरकारी भवन क्षतिग्रस्त भए। हजारौं स्थानीय घरबारविहीन भए। सरकारले निर्णय गर्यो, एक वर्षमा पुनर्निर्माण। तर, सरकारी निर्णय कार्यान्वयनको पर्खाइमा बसेका पीडित हेरेको हेर्यै भए। भूकम्प गएको १ वर्ष पुग्न लाग्दा पुनर्निर्माणको सुरसार नै छैन। हिउँदोको चिसो, बर्खाको झरी र वैशाखको गर्मीलाई टहरोमै काटेका पीडितहरू फेरि आउने हिउँद पनि टहरोमै बिताउनुपर्ने अवस्था देखेर चिन्तित छन्। डीडीए नै हुन सकेन भूकम्प प्रभावित जिल्लामा स्थायी संरचना बनाउन विस्तृत क्षति अध्ययन (डीडीए) गर्नुपर्ने सरकारी प्रावधान छ। डीडीए गर्नै पनि प्राविधिक जनशक्ति परिचालनका लागि बजेट चाहिन्छ। त्यसका लागि अर्थ मन्त्रालयसँग बजेट माग गरे पनि अहिलेसम्म नपाइएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। क्षतिको विस्तृत अध्ययनका लागि करिब २५ करोड रकम लाग्ने भन्दै प्राधिकरणले ७ महिनाअघि नै अर्थ मन्त्रालयसँग बजेट मागेको थियो। तर, बजेट नपाइएकाले काम गर्न नसकिएको प्राधिकरणका सहसचिव बसन्त अधिकारीले बताए। विस्तृत क्षति अध्ययनका लागि करिब २५ करोड रकम लाग्ने भएकाले ७ महिनाअघि नै अर्थ मन्त्रालयसँग बजेट मागिएको थियो। हालसम्म प्राप्त नभएकाले काम गर्न सकिएको छैन। पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीए नहुँदा अड्किएको हो। बसन्त अधिकारी, सहसचिव, राष्ट्रियविपद् जोखिम न्यूनीकरण तथा व्यवस्थापन प्राधिकरण पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीएमै अडकएकाले पुनर्निर्माणको कार्य अघि बढ्न नसकेको उनको भनाइ छ। सुरुमा अस्थायी आवासको लाभग्राही कायम गर्नमै अलमल भयो। भूकम्पका लाभग्राही कायम गर्ने जिम्मा स्थानीय तहलाई थियो। तर, केही स्थानीय तहले हचुवाका भरमा लाभग्राही कायम गरेर पहिलो किस्ता दिए पनि दोस्रो किस्ता रकम दिन सकेनन्। बजेट अभाव लगायतका कारण जाजरकोट, रुकुमपश्चिम, सल्यान, डोटी, अछाम, बझाङ र बाजुरा जिल्लाका करिब ८५ हजार भूकम्पपीडित (लाभग्राही) का स्थायी आवास निर्माण अर्थात् पुनर्निर्माणका कार्य अघि बढ्न नसकेको उनको भनाइ छ। पुनर्निर्माणका लागि करिब ६० अर्ब रुपैयाँ आवश्यक पर्ने प्राधिकरणको अनुमान छ। सरकारी भवनको पुनर्निर्माणको जिम्मा भने सहरी विकास मन्त्रालयलाई दिइएको छ। हालै बसेको राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) को राष्ट्रियपरिषद् बैठकले तत्काल प्रभावित क्षेत्रमा डीडीए गर्ने र पुनर्निर्माणका कार्य अघि बढाउने निर्णय भएको सहसचिव अधिकारीले बताए। उनका अनुसार पुनर्निर्माण कार्यविधि तयार छ मन्त्रिपरिषद्ले पास गर्न मात्र बाँकी छ। उक्त कार्यविधिमा निजी आवास निर्माणका लागि तराईमा ४ लाख, पहाडमा ५ लाख र हिमालमा ६ लाख रुपैयाँ अनुदान दिने उल्लेख गरिएको छ। जाजरकोट, रुकुमपश्चिम र सल्यानमा ०८० कात्तिक १७ मा, बझाङ र बाजुरामा ०८० असोज १६ तथा डोटी र अछाममा ०७९ कात्तिक २३ मा भूकम्प गएको थियो। यी जिल्लाका प्रभावित अझै अस्थायी टहरामा छन्। कतिले त अझै पनि अस्थायी टहरा बनाउन सकेका छैनन्। जाजरकोट र रुकुमपश्चिमका भूकम्पपीडितले त दोस्रो किस्ताकै २५ हजार रुपैयाँसमेत पाउन सकेका छैनन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार जाजरकोटमा भूकम्पबाट २६ हजार ५ सय ५७ घर पूर्णरूपमा क्षति भएका थिए। यस्तै, ३५ हजार ४ सय ५५ घरमा आंशिक क्षति भएको थियो। डीडीए बनेपछि कुन घरको पुनर्निर्माण गर्नुपर्ने हो? के कस्तो क्षति पुगेको छ भन्ने निक्र्यौल गर्छ। बजेट आएपछि भूकम्पले क्षति पुर्याएका घर बस्न योग्य छन्छैनन् ? इन्जिनियर सहितको प्राविधिक टोलीले फिल्डमा गएर हेर्छ, उनले भने। प्राविधिकले तयार पारेको रिपोर्टका आधारमा स्थायी रूपमा पुनर्निर्माणको काम अघि बढाइने सहसचिव अधिकारीले बताए। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको जिल्ला समन्वय समिति जाजरकोटका प्रमुख कालीबहादुर खत्रीको भनाइ छ। उनले भने, डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउँलान ? पुनर्निर्माणका लागि सरकारले चासो नदिएको स्थानियको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रसाशन कार्यालय जाजरकोटका अनुसार २ सय ८९ विद्यालय पूर्ण र ५९८ विद्यालयमा आंशिक क्षति भएको छ। त्यस्तै ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिर लगायतका पुरातात्विक संरचनामा क्षति पुगेको छ। मध्यपहाडी लगायतका ५० बढी सडकमा क्षति पुगेको प्रमुख जिल्ला अधिकारी उमाकान्त अधिकारीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। डीडीए गर्नका लागि प्राधिकरणले जिल्लामा सम्पर्क कार्यालय स्थापना गर्नु पर्यो। पुनर्निर्माणको प्रक्रिया छिटो थाल्नुपर्ने आवश्यकता पनि छ, प्रजिअ अधिकारीले भने, कार्यविधि नआउँदा घर कस्तो बनाउने, कुन मोडेलको बनाउने, केके प्रावधान रहने लगायतका कुरामा अन्यौल छ। त्यसैकारणा निजी आवास बनाउन स्थानीयहरू अलमलमा छन्। अबको जाडो कसरी कटाउने ? सरकारी ढिलासुस्ती र उदासीनताले गर्दा भूकम्पपीडितको अवस्था दिनप्रति दिन कष्टकर बन्दै गइरहेको छ। गत वर्ष चिसो थेग्न नसक्दा जाजरकोटमा त्रिपालमै ३६ जनाभन्दा बढीको ज्यान गयो। सयौं बालबालिका, वृद्धवृद्धा, सुत्केरी र गर्भवती बिरामी परे। बर्खाका बेला टहरामा पहिरो खस्दा जाजरकोटमा ७ र रुकुमपश्चिममा ३ जनाको ज्यान गयो। टिनका अस्थायी टहरामा सकसपूर्ण जीवन निर्वाह गरिरहेका पीडितहरू सरकार प्रतिआक्रोशित बन्दै गएका छन्। सरकारले भूकम्पपीडितको समस्यालाई महत्व नदिएको पीडितहरूको गुनासो छ। प्रधानमन्त्रीदेखि राष्ट्रपतिले स्थलगत अध्ययन गरेर भूकम्पपीडितको समस्या समाधान गर्ने आश्वासन दिए पनि पीडितका समस्या समाधान नभएको भेरी नगरपालिका ४ का विष्णु भडेलले बताए। अस्थायी संरचनाकै अनुदान दिएन सरकारले एक वर्षभित्रै स्थायी संरचना बनाउने घोषणा गरेको थियो। तर, अहिलेसम्म केही अत्तोपत्तो छैन। भेरी नगरपालिका२ बाहुनथानाका गणेश खड्काले भने, सरकारले केही सहयोग गरेको भए घर बनाउनु हुन्थ्यो। तर, सरकारले हामीजस्तालाई हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नुपर्ने हो ? उनको चिन्ता छ। भेरी नगरपालिका१ का नरबहादुर राना पनि निराश छन्। सरकारले गत जेठ १५ मा सार्वजनिक गरेको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका थिए। तर, अहिलेसम्म अनुदान पाउनु त परकै कुरा, कार्यविधिसमेत पास नभएको देख्दा राना निराश छन्। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको छ। डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउलान ? कालीबहादुर खत्री,प्रमुख,जिल्ला समन्वय समिति जाजरकोट भूकम्पले घर भत्काउँदा अस्थायी टहरामा बस्दै आएका भेरी नगरपालिका२ का विष्णु कामीको घरमा त साँझबिहानको छाक टार्नै धौधौ छ। आयस्रोत केही छैन। भएको घर भत्कियो। बनाउने पैसा छैन, उनले भने, टिनको अस्थायी टहरामा हिउँदको चिसो खायौं, गर्मी पनि सह्यौ। फेरि चिसो हिउँद आउन थालिसक्यो। भूकम्पले बाँचे पनि अरु विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत नपाइएको उनले दुःखेसो पोखे। यसरी त्रासमै कहिलेसम्म बस्नुपर्ने हो ? उनको आक्रोश छ। जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकार प्रतिआशा त छ तर नदिँदासम्म विश्वास पनि कसरी गरौं ? उनले भने घर नभए धेरै कुराको अभाव हुँदोरहेछ। एनजीओआईएनजीओ पनि अलमलमै पुनर्निर्माण कार्यविधि नबन्दा गैरसरकारी संस्थासमेत के कसरी सहयोग गर्ने भन्नेमा अन्योलमा छन्। गैरसरकारी संघसंस्थाले पुनर्निर्माणमा आफ्नो भूमिका के हुने भन्ने विषय पर्खिरहेका छन्। भूकम्प लगत्तै राहत तथा पुनर्लाभका कार्यक्रम लिएर जिल्लामा भित्रिएका एनजीओ, आईएनजीओ पुनर्निर्माणमा सहयोग गर्न सरकारी निर्णय कुरेर बसेका छन्। तर, केही महिनाभित्र कार्यविधि आएन भने उनीहरूले हात झिक्ने सम्भावना छ। किनभने, पुनर्लाभसम्बन्धी गैससका कार्यक्रम डिसेम्बरमा सकिन्छन्। त्यसपछि के गर्ने भन्ने अन्यौल सिर्जना भएको गैसस महासंघ जाजरकोटका अध्यक्ष सहदेव बस्नेत बताउँछन्। जाजरकोटमा संयुक्त राष्ट्र संघका विभिन्न विकास साझेदार निकाय, नेपाल रेडक्रस सोसाइटी लगायतका संस्थाहरूले भूकम्प पुनर्लाभका कार्यक्रम सञ्चालन गरिरहेका छन्। उनीहरू पनि कार्यविधिकै पर्खाइमा रहेको बस्नेतले बताए। विद्यालय भवन बनेनन, पठनपाठनमा समस्या भूकम्पले क्षतिग्रस्त विद्यालय भवन नबन्दा पठनपाठन प्रभावित भइरहेको छ। भेरी नगरपालिका ३ थाप्लेमा रहेको हनुमान प्राथमिक विद्यालय भूकम्पले भत्काएपछि पढाउन निकै समस्या भएको प्रधानाध्यापक पुष्पा शर्माले बताईन। एउटा संस्थाले अस्थायी सिकाई केन्द्र त बनाइदियो। तर, पर्याप्त नभएकाले पढाउन निकै समस्या रहेको शर्माले बताइन्। एउटै कोठामा ५ वटा कक्षा चलाउनुपर्छ, उनले भनिन, पक्की विद्यालय भवन बनाइदिएको भए पठनपाठनमा सजिलो हुने थियो। यो मात्र होइन जिल्ला भरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको साहारा लिएर पठनपाठन सञ्चालन गरिरहेका छन्। कतिपय विद्यालय खुला चौरमा पढाउन बाध्य छन्। बर्खामा पानी चुहेर हैरान, गर्मीमा टिनले पोलेर हैरान, हिउँदमा चिसोले हैरान छ। त्यसैकारण अस्थायी सिकाइ केन्द्रमा पढाउन निकै समस्या रहेको शिक्षा विकास तथा समन्वय एकाइ प्रमुख लक्ष्मी भण्डारीले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालयमा आंशिक क्षति भएकोले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको पुनले बताए। मुख्यमन्त्रीलाई ध्यानाकर्षण पत्र भूकम्पको पुनर्निर्माणका लागि पहल गरिदिन यहाँका प्रमुख राजनीतिक दलले कर्णाली प्रदेशका मुख्यमन्त्री यमलाल कँडेलसँग माग गरेका छन्। आपतकालीन राहत, पुनर्निर्माण र दीर्घकालीन विकास आयोजनाहरूलाई अघि बढाउन पहलकदमी लिनका लागि मुख्यमन्त्री कँडेललाई ध्यानाकर्षण पत्र बुझाएका छन। केही दिनअघि जाजरकोट पुगेका मुख्यमन्त्री कँडेलसँग दलहरूले भूकम्प प्रभावित जनताका लागि पुनर्निर्माण सहायता उपलब्ध गराउने क्रममा भएको ढिलासुस्तीप्रति गम्भीर चिन्ता व्यक्त गरेका थिए। भूकम्पपछि अस्थायी आवास निर्माणका लागि दोस्रो किस्ताको रकम अहिलेसम्म वितरण गर्न नसकिएकाले प्रभावितहरू अझै पनि समस्यामा छन्। दलहरूले वास्तविक लाभग्राहीको पहिचान गरी तत्काल भुक्तानी प्रक्रियालाई तीव्र बनाउन सहजीकरणका लागि मुख्यमन्त्रीसँग माग गरेका छन्। कर्णाली प्रदेश सरकारको तर्फबाट जाजरकोट भूकम्पको पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। यामलाल कँडेल, मुख्यमन्त्री कर्णाली प्रदेश सरकार जिल्लामा पुनर्निर्माणका लागि उपलब्ध गराइने रकम अपुग हुने अवस्थामा, राज्यले बैंकमार्फत प्रतिलाभग्राही ३० लाख रुपैयाँसम्म सहुलियत कर्जा उपलब्ध गराउन पनि माग गरिएको छ। यसले पुनर्निर्माणको कार्यलाई अघि बढाउन मद्दत पुर्याउने उनीहरूको विश्वास छ। साथै, भूकम्पका कारण ध्वस्त भएका सार्वजनिक संरचनाहरू, पौराणिक सम्पदाहरू र उद्योगव्यवसायहरूलाई पुनः पुरानै स्वरूपमा फर्काउन प्रदेश सरकारको तर्फबाट विशेष पहल गर्न आग्रह गरिएको नेपाली कांग्रेसका कावा सभापति खडक विसीले बताए। भूकम्पबाट क्षति भएका निजी तथा सरकारी संरचनाको पुनर्निर्माणका लागि आवश्यक पहल गरिदिन नागरिक संगठनहरूले समेत मुख्यमन्त्रीलाई ज्ञापनपत्र बुझाएका छन्। मुख्यमन्त्री कँडेलले जाजरकोट भूकम्पको पुनर्निर्माणका लागि आफूले विशेष पहल गर्ने बताए। शिक्षा र स्वास्थ्यका संरचना पुनर्निर्माणका लागि प्रदेश सरकारले ५० करोड रुपैयाँ विनियोजन गरेको बताउँदै पुनर्निर्माणका काम अघि बढाउनका लागि संघीय सरकारसँग समेत आवश्यक पहल गर्ने आश्वासन दिएका थिए। उनले भने, कर्णाली प्रदेश सरकारको तर्फबाट पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। दोस्रो किस्ता वितरणमै विलम्ब जाजरकोट र रुकुमपश्चिमका भूकम्पपीडितले अस्थायी आवासको अझै दोस्रो किस्ता पाउन सकेका छैनन्। दोषको भारी एकले अर्कोमाथि थुपारेर जिम्मेवार निकायहरू भाग्ने गरेका छन। तर, पीडितहरूको भने बिजोग छ। केही स्थानीय सरकारसँग बजेट भए पनि प्रक्रियागत झन्झटका कारण दिन सकेका छैनन्। भेरी नगरपालिका २ पुरानो रिसांगका बीरे बाँठाको पाँच जनाको परिवार टिनको टहरामा बस्दै आएको छ। जेनतेन साहुऋण गरेर टहरा बनाएका उनले दोस्रो किस्ता बापतको २५ हजार रुपैयाँ पाउन सकेका छैनन्। सरकारले पहिलो किस्ताबापत २५ हजार मात्र दियो। टहरा बनेपछि थप २५ हजार दिने भनेको महिनौं बितिसक्यो। तर, पाउन सकेनौं, विरेले गुनासो पोखे, घरमा खाने अन्न छैन, पानी परेको बेला टहरा चुहिएर बस्नै गाह्रो हुन्छ। टहरा बनाउँदा लागेको ऋण अहिलेसम्म चुक्ता गर्न सकेका छैनौ। हाम्रो त साह्रै बिजोग भयो। हामीलाई कसैले हेरेन। अन्त जाने ठाउँ छैन। कतिबेला पहिरो आएर परिवारै माटोमा मिलाउँछ भन्ने चिन्ताले भोक निन्द्रा सबै हराएको छ। केही पालिकाले चर्किएका घर भत्काएपछि मात्र दोस्रो किस्ता दिने भन्दै दोस्रो किस्ता रोकिरहेका छन्। लाभग्राहीहरू चर्किएका घर भत्काउन चाहिरहेका छैनन्। चर्किएका घरमा मालसमान, गाईवस्तु र कतिपय जोखिम मोलेरै भए पनि बस्दै आएका छन। कतिपयले कार्य विधिविपरीत लाभग्राही कायम गरेको, एकाघरकाले भूकम्पपछि छुटिएर छुट्टै लाभग्राही कायम गरेको, कार्यविधिविपरीत जिल्ला बाहिर घर भएकाले पनि लाभग्राही कायम गरी सुविधा लिएको लगायतका कारण आफू फसिने डरले स्थानीय सरकारले कार्यविधि कडाइ गर्दा दोस्रो किस्ता वितरणमा समस्या देखिएको हो। जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राही मध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। ३२ हजार ७८ घरधुरीको दोस्रो किस्ताका लागि विपद् पोर्टलमा इन्ट्री गर्ने काम सम्पन्न भैसकेको भए पनि हालसम्म ६ हजार १ सय ८२ घरधुरीले मात्र दोस्रो किस्ता रकम पाएका छन्। रुकुमपश्चिममा ३२ हजार ९ सय ९६ लाभग्राहीले पहिलो किस्ता लिएका थिए। यस्तै, १६ हजारले मात्र दोस्रो किस्ता लिएको रुकुमपश्चिमका प्रमुख जिल्ला अधिकारी कुलबहादुर जिसीले बताए। भूकम्प प्रभावितहरू पुनर्निर्माणकै पर्खाइमा रहेको उनले बताए। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइ लगायतका पूर्वाधारहरूसमेत ध्वस्त भएका थिए। त्यतिवेला चर्काएको र हल्लिएका विद्यालय, निजी घर सडक र अन्य पूर्वाधार वर्षात सँगै थप जोखिममा परेका छन्। ठाँउठाँउमा पहिरो गएर ग्रामिण सडक अवरुद्ध मर्मत नहुँदा यातायात सञ्चालनमा समस्या भइरहेको छ। डीडीए नै भएको रहेनछ : प्रधानमन्त्री एक वर्षअघि जाजरकोट, पश्चिम रुकुम, बझाङ, बाजुरा र डोटीमा भूकम्पले गहिरो चोट पुर्याएको थियो। ती स्थानहरूको पुनर्निर्माण कार्य त सुरु नै भइसक्नुपर्ने थियो। तर, स्रोत व्यवस्थापनका लागि गर्नै पर्ने क्षतिको विस्तृत आकलन (डीडीए) समेत भएको रहेनछ, अस्थायीवासका लागि दिइने २५ हजार राहतमै पुनर्निर्माण कार्य अल्झिएको रहेछ । हामीले यस समस्यालाई समेत सम्बोधन गर्ने गरी विपद् जोखिम न्यूनीकरण तथा व्यवस्थापन राष्ट्रिय परिषद्को बैठकबाट क्षतिको विस्तृत आकलन पूरा गर्दै, ती ठाउँमा स्थायी निजी आवास पुनर्निर्माणको काम अघि बढाउन आवश्यक बजेट १५ दिनभित्र उपलब्ध गराउने निर्णय गरिसकेका छौं। हाम्रो उद्देश्य पीडित जनताको जीवनमा स्थिरता र सुरक्षा फिर्ता ल्याउनु हो। अब, एक वर्षअघिको भूकम्पले क्षतिग्रस्त भएका घरहरू र यस वर्षको बाढी र पहिरोले पीडित नागरिकहरूको आवास पुनर्निर्माण सँगसँगै अघि बढ्नेछ। (सरकारको १०० दिनको मन्तव्यबाट)"
ग्लोबल आइएमई बैंक ग्लोबल फाइनान्सको बेष्ट बैंक अवार्ड बाट सम्मानित,"काठमाडौं : ग्लोबल आइएमई बैंक लिमिटेड ग्लोबल फाइनान्स म्यागाजिनको बेष्ट बैंक अवार्ड २०२४ बाट सम्मानित भएको छ। शनिबार संयुक्त राज्य अमेरिकामा आयोजित एक समारोहमा ग्लोबल फाइनान्सका फाउण्डर तथा एडिटोरियल निर्देशक जोसेफे डी गिआरापुटोले बैंकका अध्यक्ष चन्द्रप्रसाद ढकाल र नायब प्रमुख कार्यकारी अधिकृत सुमन पोखरेललाई उक्त अवार्ड हस्तान्तरण गरे। विश्वसनीयता, वित्तीय श्रोत परिचालन, पहुँच विस्तार, रणनीतिक सम्बन्ध स्थापना, व्यावसायिक तथा ग्राहकमैत्री सेवाहरूको विकास, क्रेडिट रेटिङ लगायतका मापदण्डहरूमा ग्लोबल आइएमई बैंक सन् २०२४ को लागि नेपालको उत्कृष्ट बैंक भएको हो। बैंकका अक्ष्यक्ष ढकालले यस सम्मानले ग्लोबल आइएमई बैंकलाई थप उत्कृष्ट सेवा प्रदान गर्न प्रोत्साहित गरेको बताउँदै यस सम्मानका लागि विभिन्न पक्षबाट सहयोग गर्ने नेपाल सरकार, नेपाल राष्ट्र बैंक लगायत अन्य नियामक निकायहरू, सेयरधनी, कर्मचारी तथा सम्पूर्ण ग्राहकवर्गमा खुसी साट्दै हार्दिक आभार व्यक्त गरे। ग्लोबल फाइनान्स म्यागाजिनले ग्लोबल आइएमई बैंकसहित अफ्रिका, एशिया प्यासिफिक, क्यारिबियन, मध्य अमेरिका, ल्याटिन अमेरिका, मध्य र पूर्वी युरोप, मध्य पूर्व, उत्तर अमेरिका र पश्चिम युरोप क्षेत्रका उत्कृष्ट बैंकहरूलाई सम्मान गरेको हो। ग्लोबल आइएमई बैंक ग्लोबल फाइनान्सको यस प्रतिष्ठित अवार्डबाट सम्मानित हुने पहिलो नेपाली बैंक हो। ग्लोबल फाइनान्सले विश्वका उत्कृष्ट केन्द्रिय बैंक र वाणिज्य बैंकहरूलाई यो प्रतिष्ठित अवार्ड प्रदान गर्ने गर्दछ। ग्लोबल फाइनान्सले २०२४ को लागि हङकङको एचएसबीसी, संयुक्त राज्य अमेरिकाको बैंक अफ अमेरिका, भारतको स्टेट बैंक अफ इन्डिया, चीनको चाइना कन्स्ट्रक्सन बैंक, नेपालको ग्लोबल आइएमई बैंक, मलेशियाको मेबैंक, बङ्लादेशको स्टान्डर्ड चार्टर्ड बङ्लादेश, फिलिपिन्सको मेट्रो बैंक लगायतका विश्वभरका विभिन्न बैंकहरूलाई विभिन्न विधामा सम्मानित गरेको हो।"
"सुनको मूल्य एकैदिन १४ सयले बढ्यो,कतिमा हुँदैछ कारोबार ?",काठमाडौं : नेपाली बजारमा सुनको भाउले फेरि नयाँ रेकर्ड कायम गरेको छ। नेपाल सुन चाँदी व्यवसायी महासंघका अनुसार आज १४ सय रुपैयाँले बढेर प्रतितोला सुनको मूल्य १ लाख ६७ हजार ४०० कायम भएको छ। अघिल्लो कारोबार शुक्रबार प्रतितोला सुन १ लाख ६६ हजारमा कारोबार भएको थियो। सुनको मूल्य बढेसँगै चाँदी पनि बढेको छ। आज चाँदी प्रतितोला २ हजार ८५ रुपैयाँमा कारोबार भइरहेको महासंघले जनाएको छ। शुक्रबार चाँदी प्रतितोला २ हजार ७० रुपैयाँमा कारोबार भएको हो। अन्तर्राष्ट्रिय बजारमा सुनको मूल्य बढेसँगै त्यसको प्रभाव नेपाली बजारमा पर्ने गरेको छ। हाल अन्तर्राष्ट्रिय बजारमा सु्न बढ्दो क्रममा छ।
ठाँटीका सुत्केरीका सारथि सुँडेनी,"गोरखा : सधैँ रमिता गर्न रुचाउने ठाँटी साहिँलालाई स्थानीयबासीले भेलुबाजे भनेर हौस्याउँछन्। हाँस्यव्यङय र वाकपटुताकै कारण उनलाई सबैले न्याउली झुराएझै झुराउँछन्। उनकै साथ संगतमा रमाउँदैछिन् जीवन साथी ५८ वर्षकी सुकमाया गुरुङ। नाम पनि जुराएरै राखेका छन्, ठाँटी साहिँलाले। आफ्नो नाम सुकबहादुर गुरुङ अनि जीवनसाथी सुकमाया। ठाँटी साहिँलाको प्राय समय सिस्नेरी गोठमा बित्छ, आक्कलझुक्कल घर पनि आउँछन्। सुकमाया भने घरधन्धा र मेलापात सम्हाल्दैमा व्यस्त हुन्छिन्। त्योभन्दा पनि उनको ठूलो काम छ सुँडेनीको। धार्चे७, साबिक लापु गाविसमा पर्ने ठाँटीगाउँ गाउँपालिकाकै सबैभन्दा दुर्गममा रहेको बस्ती हो। यहाँबाट वडाको केन्द्र लापुगाउँ पुग्न सातदेखि आठ घण्टा लाग्छ। नजिकको गाउँघर क्लिनिक रहेको ठाउँ भीरकुना पुग्न चारदेखि पाँच घण्टा लाग्छ। त्यसैले यहाँ स्वास्थ्य सेवाको निकै अभाव छ। गर्भवती, सुत्केरी, नवजात शिशुको चेकजाँच गर्ने ठाउँ छैन। नियमित खोप, भिटामिन ए क्याप्सुल, पोलियो थोपाका लागि तीन घण्टा हिँडेर अर्को गाउँपालिकाको स्वास्थ्य संस्था जानुपर्ने बाध्यता छ। यस्तो बस्तीमा सुँडेनी बनेर सिंगै गाउँभरिका गर्भवती, सुत्केरी महिलालाई सघाउँदै छिन् ५८ वर्षकी सुकमाया। ४० वर्षको उमेरदेखि मैले सुँडेनीको काम गर्न थालेको हुँ, उनी भन्छिन्, हामी त दुर्गमको मान्छे, गाउँ पनि सानो छ, मान्छे पनि धेरै छैनौं। अहिलेसम्म जम्मा सात जनालाई सुत्केरी गराइसकेको छु। सुत्केरीको पीडामा साथी बन्न पाउँदा खुसी लाग्ने उनी बताउँछिन्। ढिँडो ओडालेर खान मात्र लागेको बेला पनि जानपर्यो, जानपर्यो भन्दै आउँछन्। एकदुई गाँस मात्र खाएर पनि हातै नधोइ दौडिनै पर्यो, सुत्केरी गराउन मद्दत गरेको क्षणको सम्झना गर्दै उनी भन्छिन्, कहिले डोको, डालो बुनेर ओयाकतिर बेच्न जाँदा पनि उही आएर जानुपर्यो, नगई भएन भन्न आउँछन्। त्यो डोको, डालो त्यहीँ थन्क्याएर सुत्केरी गराउन गाउँ फर्केर आएको छु। त्यतिबेला जति दुख भए पनि कसैलाई यो संसारमा जन्माउन मद्दत गरेको, कसैको पीडा साम्य पारेको सम्झँदा आनन्द आउँछ। केही लाभ पाउने आशामा कसैलाई सुत्केरी गराएको नभई परोपकारको उद्देश्यले सहयोग गरेको सुकमाया बताउँछिन्। सुत्केरी गराएबापत मैले कसैसँग केही पाउने आशा गर्दिन। कसैले लुंगी दिन्छन्, लिन्छु, उनले भनिन्, आफूले सघाएर जन्मिएको बच्चा ठूलो भएको देखेर खुसी लाग्छ। त्यति भए मलाई पुगिहाल्छ। आजभोलिका गर्भवतीहरू भने सुत्केरी हुने मितिनजिक आएपछि गोरखा बजारमा गएर डेरा लिएर बस्ने गरेको उनी बताउँछिन्। मैले छवटा सन्तान गोठमै जन्माएको हो, तर आजभोलि भने सुत्केरी हुने दिननजिक आएपछि कोहीकोही त गोरखा बजारमा डेरा लिएर बस्न जान्छन्, उनी भन्छिन्, एक जनाको चाहिँ पेटभित्रै मरेको बच्चा जन्मिएको थियो। नत्र मैले सहयोग गरेको सुत्केरीहरू सबैको राम्रै भएको छ। गाउँमा स्वास्थ्य संस्था र स्वास्थ्यकर्मी नहुँदा गाउँलेले समस्या झेलिरहनु परेको उनको भनाइ छ। जोरो आयो भने नाप्ने थर्मोमिटर पनि गाउँमा छैन। तेरो घरमा सिटामोल छ ? भन्दै सोध्दै घरघरै हिँड्नुपर्छ। कतै म्याद गुज्रिसकेको सिटामोल भेटियो भने त्यसैले चित्त बुझाउनुपर्छ, उनी भन्छिन्, नत्र, कि दुईघण्टा हिँडेर अर्को आरुघाट गाउँपालिकाको स्वाँरा गाउँ जानुपर्छ। प्राथमिक उपचारको तालिम पाएका महिला स्वास्थ्य कार्यकर्ता, ग्रामीण स्वास्थ्य कार्यकर्ता राखिदिए पनि केही राहत हुने उनको माग छ।"
"माओवादीको खबरदारी सभा, पुरानै सपना बाँड्दै प्रचण्ड","काठमाडौं : गुमेको शक्ति आर्जन गर्न माओवादी केन्द्रका अध्यक्ष पुष्पकमल दाहाल (प्रचण्ड)ले फेरि पुरानै सपना बाँडेका छन्। शनिबार काठमाडौंमा आयोजित खबरदारी सभामा उनले भने, जनताको छोराछोरीलाई अब म बन्दुक बाँड्ने पक्षमा छैन। उहाँहरूलाई उत्पादनको औजार दिन्छौं। उत्पादनमा लगाउँछौं। २०६९ सालताका प्रचण्डले माओवादीको सातौं हेटौंडा महाधिवेशनमा भनेका थिए, माओवादी अब उत्पादन वृद्धिमा केन्द्रित हुन्छ। १० वर्षसम्ममा देश धनी बनाउँछौं। मुलुक धनी नभएसम्म अरूबाट हेपिनुपर्छ। यसरी सपना बाँडेको करिब १२ वर्ष बिते पनि पूरा गर्न सकेको छैन। त्रिभुवन अन्तर्राष्ट्रिय विमान स्थलमा रोजगारीका लागि परदेश हानिनेहरूको ताँती छ। त्यो भीडलाई सम्झिदै प्रचण्डले शनिबार राजधानीमा नयाँ शैलीमा पुरानै कथा सुनाए। हेटौंडा महाधिवेशनपछि प्रचण्डले २ पटक सरकारको नेतृत्व गरिसकेका छन्। माओवादी शान्ति सम्झौतामा आएको झन्डै दुई दशकयता निरन्तर सरकारमै रह्यो। उसले सरकार छोडेको तीन महिना मात्रै बितेको छ । गुमेको सत्ता र शक्ति आर्जन गर्न अनि प्रचण्डले भने, अब उत्पादन सेना गठन गरेर देशमै सबै युवालाई रोजगारी दिन्छौं। बाटो बिराउँदा देशमा उत्पादन बिग्रेट स्थापना गर्न नसकेको प्रचण्डको जिक्किर थियो। खबरदारी सभामा भने, जनमुक्ति सेनालाई उत्पादन ब्रिगेडमा रूपान्तरण गर्छौं भनेर हेटौंडा महाधिवेशनबाट निर्णय लिएका थियौं। तर, त्यसमा चुक भयो। अब उत्पादनका लागि नयाँ सेना तयार गर्ने बताउँदै उनले जिक्किर गर्दै भने, भ्रष्ट र दलालबिरुद्ध त्यो सेना उतार्छौं। अनि प्रचण्डले सम्झिए उमेर, शक्ति र सत्ता खबरदारी सभामा प्रचण्डले राजनीतिक जीवनमा गरेको गल्तीबारे चर्चा गरे। त्यसक्रममा उनले आफ्नो उमेर सम्झिए। गुम्दै गएको शक्तिबारे घोत्लिए। भविष्यबारे योजना चुहाएँ। म ७० वर्ष लागे। तर, ७० भएको जस्तो लाग्दैन, संघीय लोकतान्त्रिक गणतन्त्रलाई संस्थागत गर्ने कार्यभार अझै पूरा नभएको उल्लेख गरे, मैले अर्को नयाँ आन्दोलन र अभियानको नेतृत्व गर्छु। अब जनयुद्ध र सशस्त्र हतियारको माध्यबाट होइन् जनक्रान्तिका मार्फतबाट बिचौलिया र भ्रष्टहरूविरुद्ध लडाइँ लड्छौं। वैमान, बिचौलिया र भ्रष्ट पार्टीसँग मिलेर चुनाव नलड्ने उनले फेरि उद्घोष गरे। समीकरण बनाएर चुनाव लड्दा माओवादी कमोजीर भएको दलिल पेस गरे। अब भ्रष्टहरूसँग मिलेर लड्दैनौं, २०८४ को चुनाव एकलै लड्छौं। जति ल्याउँछौं, एक्लै ल्याउँछौं, एमाले र कांग्रेसलाई कडा टिप्पणी गर्दै उनले भने, बीचमा गल्ती गयौं, कमजोरी भयो। त्यसलाई सच्चाउँछौं। माओवादी पार्टीहरूबीच एकता गर्छौं। २०८४ को चुनावलाई २०६४ जस्तो बनाइन्छ। भ्रष्ट र वैमान एमाले र कांग्रेसलाई जनताको तहबाटै सजाइ दिन्छौं। सशस्त्र युद्धको राततापबाट शान्तिपूर्ण राजनीतिमा आएका माओवादीले २०६४ को चुनवामा कुल गरेर २ सय २९ सिट पाएको थियो। त्यसयता माओवादी निरन्तर ओरालोको यात्रा हुँदै ३२ सिटमा सीमित भएको छ। माओवादीले सरकारविरुद्ध गरेको खबरदारी सभामार्फत खासमा उसले आफ्नो शक्ति परीक्षण गरेको हो। १८ महिना सरकारको नेतृत्व गरेका प्रचण्डले भाषणको अन्ततिर भने, म थाकेको छैन। हाम्रो कोही नेता, कार्यकर्ताहरू पनि थाकेको छैनन्। बरु जनता, कार्यकर्ता तथा समर्थकहरूको चिन्ता छ, माओवादी किन बिग्रियो ? किन फटाहासँग लाग्यो ? उनका अनुसार माओवादीमा केही धुलोमैलो लागेकै हो। उनले भने, त्यसलाई पखाल्न चाहेका छौं। यसको पार्टी बैठकमा निर्मम समीक्षा र आत्मआलोचना गरेका छौं। प्रक्रियावादीसँग समिकरण गर्दा माओवादी आन्दोलन धुमलिएको प्रचण्डको जिकिर रह्यो। भ्रष्ट र जाली नेताहरूसँग संगत गर्दा हामी कताकता वर्ग र एजेन्डासँग टाढियांै। त्यसलाई गम्भीर समीक्षा गरेका छौं, उनले सत्ताधारी दललाई चेतावनी दिँदै भने, तपार्इंहरू ढुक्कसँग सरकार चलाए हुन्छ, अब हामी सरकारमा जाँदैनौं। अब जनताको घर दैलोमा जान्छौं। भए गरेको कमीकमजोरी सुनाउँछौं। जनताले हामीलाई माफी दिने छन्। जनताको शक्तिबाटै कांग्रेस र एमालेलाई तह लगाउने उनले ठोकुवा गरे। प्रचण्डले आफू वर्तमान सरकार ढाल्ने पक्षमा नरहेको जिकिर गरे। सत्ता पक्षलाई व्यंग्य गर्दै उनले थपे, संविधान र व्यवस्थाको रक्षाका निम्ति खबरदारी सभा आयोजना गरेका हौं। केपीजी, तपाईं नेतृत्वको सरकार ढाल्न सडकबाट हामी प्रयत्न गरेको नठान्नु होला। आफ्नो पार्टी तत्काल सरकारमा नजाने बताउँदै उनले भने, अब हामीलाई प्रधानमन्त्री र मन्त्री बनाइदिनुस् भन्न जाँदैनौं। सरकार पूरै अवधि चलोस् भन्दै प्रचण्डले थपे, भ्रष्टाचारीको रक्षा र बिचौलियाको पक्षमा काम गर्ने सरकार आफंै कुहेर ढल्छ। माओवादीले खबरदारी सभा गर्दा सरकारलाई डर पैदा भएको प्रचण्डको दाबी थियो। प्रधानमन्त्री ओलीप्रति लक्षित गर्दै भने, सरकार आजै ढल्छ, भोलि नै ढल्छ भनेर डर पैदा भएको छ। सरकार ढल्ने डरमा बिचौलिया र भ्रष्टचारीलाई अझै बढी संरक्षण नगर्नु होला। जबसम्म चुनाव लड्न करोडौं रुपैयाँ चाहिन्छ तबसम्म भ्रष्टाचार नरोकिने उनले बताए। त्यसका लागि जनतबाट निर्वाचित राष्ट्रपति अनि पूर्ण समानुपातिक संसद् चाहिन्छ। अनि भ्रष्टाचार त्यहीँबाट अन्त्य हुन्छ, उनले भने, पूर्वराजा ज्ञानेन्द्र शाहलाई मैले भेटे भन्ने स्याल हुँइया छ। मैले भटेको छैन। झापालगायत कताकता भटेको भनेर हल्ला फिजाइएको छ त्यो सबै झुट कुरो हो। सहकारी ठगी प्रकरणमा दोषीदेखि राष्ट्रिय स्वतन्त्र पार्टीका सभापति रवि लामिछानेलाई कारबाही भोग्न तयार हुनुपर्ने प्रचण्डले बताए। दोषी कोही बच्नुहुँदैन, निर्दोष कोही पनि उम्किनु हुँदैन। रवि दोषी भए कारबाही हुनुपर्छ। सबै सहकारी तथा लघुवित्त पीडतहरूले न्याय पाउनुपर्छ, उनले भने, जस्तोसुकै पहुँचवाला सहकारी ठग र भ्रष्टाचारी भए पनि सरकारले छानबिन गरेर कारबाही गर्नुपर्छ। पूर्वाग्राही भएर सरकारले सहकारी ठगमाथि कारबाही गर्नुहुँदैन। भ्रष्टाचारको मुद्दामा यदि प्रचण्डै दोषीदेखि पनि ग्रिफ्तार गर्नुपर्छ। राणा शासनको अन्त्यपछि आफ्नो नेतृत्वको सरकारले सुशासनका लागि क्रान्तिकारी काम गरेको प्रचण्डले दाबी गरे। उनले भने, जुन काम इतिहासमा रेकर्ड भयो। उनले बडो जालझेल, अपवित्र ढंगले कांग्रेस र एमालेले गठबन्धन बनाउँदै आफ्नो नेतृत्वको सरकार ढालेकोमा प्रचण्ड आक्रोश पोखे। माओवादीलाई फुटाउन सत्ताधारी दलहरूले षड्यन्त्र गरिरहेको प्रचण्ड आरोप लगाए। उनले भने, बिचौलियाहरूलाई प्रचण्ड र माओवादी पचेको छैन। नयाँ सरकार बनेकोमा आफूलाई चिन्ता नभएको बताउँदै उनले थपे, तर, केपी ओली सरकार केका निम्ति ? र, किन बन्यो ? सुशासनको विरुद्ध र भ्रष्टाचारीलाई बचाउन बन्यो। हाम्रो चिन्ता त्यहाँ थियो। त्यो चिन्तालाई सरकारले पुष्टि नै गरेको छ। जनताको पक्षमा सरकारले काम गरोस् खबरदारी सभामा प्रचण्डसँगै माओवादीका अन्य शीर्षस्थ नेताहरू पनि बोलेका थिए। माओवादीका वरिष्ठ उपाध्यक्ष नारायणकाजी श्रेष्ठ सरकारले देशलाई संकटको दिशातिर धकेल्दै गएको आरोप लगाए। उनले भने, उपलब्धिको अपहरण गर्ने कुचेष्टा भइरहेको छ। देश डुब्ने लागेपछि चुप लागेर बस्दैनौं। संघीय लोकतान्त्रिक गणतन्त्रसहितका ऐतिहातिक उपलब्धिहरूलाई रक्षा गर्नु आजको कार्यभार रहेको उनले बताए। देशले सामाजिक र आर्थिक विकासको अपेक्षा गरेको नेता श्रेष्ठको भनाइ थियो। देश र जनताको पक्षमा काम गर्न सरकारलाई दबाब दिन सरकार, सदन र सडक गरी तीनवटै मोर्चासहित माओवादी अगाडि बढेको उनले स्पष्ट पारे। २००७ सालपछिको कुनै पनि सरकारले नगरेको काम प्रचण्ड सरकारले गरेको नेता श्रेष्ठको दाबी थियो। उनले भने, भ्रष्टाचारीहरूलाई कानुनी दायरामा ल्यायौं। उनीहरूको निन्दराम भएको थियो। प्रचण्ड नेतृत्वको सरकारले लोडसेडिङ अन्त्य, भ्रष्टाचार विरोधी अभियान सञ्चालन र मिटरब्याज विरुद्धको कानुन निर्माणको काम गरेकोे बताउँदै उनले थपे, यी काम गर्दै गर्दा प्रचण्ड नेतृत्वको सरकार ढाल्यो। भ्रष्टाचारीहरूलाई जोगाउन र बच्न नयाँ सरकार गठन भयो। जसले दुई दलीय सिन्डिकेट लाद्न खोज्दै छ। माओवादी केन्द्रका पार्टीका उपाध्यक्ष तथा बागमती प्रदेशका इन्चार्ज अग्निप्रसाद सापकोटाले सरकार गैरजिम्मेवार हुँदा नागरिकका जनजीवनका सवालहरू झन्झन् जटिल र पेचिलो बन्दै गएको बताए। उनले भने, राष्ट्र निकै समस्यामा फस्दै गएको छ। जबजब राष्ट्र र राष्ट्रियता कमजोर अवस्थामा हुन्छ अनि माओवादी सडकमा आउँछ। ओली सरकारको एक सय दिनलाई विश्लेषण गर्दा भ्रष्टचारी, बिचौलिया, माफियाहरूको सरकार बन्न पुगेको आरोप लगाए। उनले भने, देशको युग परिवर्तनको नेतृत्व गरेको हामी सरकारलाई त्यसै छोड्दैनौं। विपद्मा सरकारले पीडितहरूको उद्धार र राहतमा काम नगरेर घाउमा नुनचुन लगाउने काम गयो। सरकारले जनताको हितमा काम नगरेको उनको जिक्कर थियो। सत्ता पक्षले लोकतन्त्रको दुहाई दिन नसुहाउने नेता सापकोटाको कथन थियो। उनले भने, सत्ता पक्षले पार्टीहरूलाई फुटाउने र कमजोर बनाउने हर्कत गरिरहेको छ। लोकतन्त्रको मर्म र भावनाविपरीत काम गरिरहेको छ। भ्रष्टाचारको दल दलमा देशलाई फसाएर देशको अस्तित्व मेटिन लागेको उपाध्यक्ष सापकोटाले दाबी गरे। कल्पनै गर्न नसिकने घटनाहरू अगाडि आइरहेको छ। देश संकटमा छ तर, महान अवसरको संघारमा पनि छ। महान् सम्भावना र गम्भीर चुनौती पनि सँगसँगै छ, उनले भने, हामी सरकारको खबरदारी गर्न चाहन्छौं। सरकारको रबैया सुध्रिएन भने देशभरि सशक्त प्रतिकार गर्छौं। माओवादी केन्द्रका सचिव हितमान शाक्यले सामान्य खबरदारी सभाले सरकार थुरथुर काम्न थालेको दाबी गरे। माओवादी स्थायी समिति सदस्य यशोदा सुवेदीले भ्रष्टाचारीलाई संरक्षण गर्न सरकारले बेलगाम काम गरिरहेको दाबी गरिन्। सरकारको अलोकतान्त्रिक गतिविधिको जनताले सशक्त प्रतिकार गर्ने उनले बताइन्। स्थायी कमिटी सदस्य पर्शुराम तामाङले देश र जनताका लागि नभएर दलाल र पुँजीपति वर्गलाई संरक्षण गर्न नयाँ सरकार बनेको आरोप लगाए।"
धार्मिक थलोमा अधर्म,"पौराणिक थलो हो जनकपुर जहाँ जानकी (सीता)को जन्म भएको थियो। जहाँ जानकी मन्दिर छ, करोडौं करोड धर्मालम्बीहरूको ठूलो आस्था र विश्वास छ। जानकी मन्दिर धार्मिकस्थल मात्रै होइन, देशको ठूलो सम्पत्ति र पुँजी पनि हो। तर, यसका गुठीका जमिनहरूको हिनामिनाले पवित्रतामा ठूलो दाग लागेको छ। धर्मकै नामका व्यक्तिहरूले धार्मिक सम्पत्तिको अपचलन आफैंमा अधर्म हो। त्यस्तै सिलसिलाको अर्काेरूप यहाँको धर्मशालामा पनि देखिएको छ। यहाँको गोपाल धर्मशालामा विदेशीको रजाइँ छ। भारतीय ट्रस्ट (नाथानी चैरिटेवल)ले यो धर्मशालामा यसरी रजाइँ गरेको छ कि आम्दानी र खर्चपर्च नेपाली निकायहरूले हेर्न पनि पाएका छैनन्। एक त धार्मिक संस्था र त्यसमाथि धर्मशाला भनेको तीर्थालुको सेवा र सुविधाका लागि हो। नेपाल सरहदभित्रका जुनसुकै संस्थामा नेपाली कानुन लागू हुन्छ र पालना तिनीहरूको धर्म हो। तर, गोपाल धर्मशालामा भने भारतीय राइदाइँ अचम्मको छ। धर्मशाला सय वर्ष पुरानो हो, तर सुरुदेखि नै यो नेपाली क्षेत्राधिकार बाहिर छ। भारतको कोलकाताका बासिन्दाले निर्माण गरेकै नाममा यसमा भारतीयकै हैकम चलिरहेको छ। वार्षिक ३ लाख तीर्थालु धर्मशालामा बस्छन् र शुल्क पनि तिर्छन्। त्यसमाथि धर्मशालाले ओगटेको जमिनमा सटर कवल लगायतको भाडा पनि नाथानी कोषले नै असुल्छ। बृहत्तर जनकपुर क्षेत्र विकासपरिषद् छ जानकी मन्दिरको व्यवस्था र संरक्षणका लागि। तर, पनि भारतीय ट्रस्टले नेपाली सम्पत्तिमाथि गरिरहेको राइदाइँ रोक्न सकेको छैन। बरु ट्रस्टले नै नेपाली पनि समेटेर व्यवस्थापन समिति बनाउँदै अरूका आँखामा छारो हालिरहेको छ। धर्मशाला भएको जमिन गुठी संस्थानको नियमनभित्रको जमिन हो। तसर्थ यहाँ थप नियमन गर्ने दायित्व गुठी संस्थानको पनि हुन्छ। बृहत्तर जनकपुर क्षेत्र विकास परिषद्ले नसके स्वयं नेपाल सरकारले नै हस्तक्षेप गरी धर्मशालालाई नेपाली मातहत ल्याउनुपर्छ। कुनै बेला भारतीयले भौतिक संरचना बनाइदिएकै भरमा भारतीय हैकम नेपाली भूमिमा चल्न दिनुहुँदैन। यो राष्ट्रियता र स्वाधीनतासँग पनि जोडिएको विषय हो। भौतिक संरचना निर्माताको सम्मान गर्ने कर्तव्य नेपालले पूरा गर्ने थुप्रै तरिका छन्, तर स्वामित्वमाथि नै हैकम विदेशीको चल्न दिनु किमार्थ हुँदैन।"
"कर्णालीमा अर्गानिक प्रदेशको कसरत, रासायनिक विषादीमा रोक","सुर्खेत : कर्णालीमा २०७४ सालयता चारवटा सरकार बने। ती सबै सरकारले कर्णालीलाई अर्गानिक प्रदेश बनाउने नारा छुटाएका छैनन्। पहिलोपटक गठन भएको प्रदेश सरकारका तत्कालीन मुख्यमन्त्री महेन्द्रबहादुर शाही नेतृत्वको मन्त्रिपरिषद्को पहिलो बैठकले नै कर्णालीलाई अर्गानिक प्रदेशका रूपमा विकास गर्ने निर्णय गरेको थियो। त्यसयता प्रदेश सरकारका हरेक नीति तथा कार्यक्रममा अर्गानिक प्रदेशको नारा समावेश गरिएको छ। तर, अर्गानिक प्रदेशको योजनाले गति लिन भने सकिरहेको छैन। यद्यपि प्रदेश सरकारले भने अब कर्णालीमा रासायनिक विषादीको प्रयोगमा रोक लगाउने तयारी भइरहेको जनाएको छ। यसका लागि प्रदेश सरकारसँग मुख्य गरी २ वटा रणनीति छन्। पहिलो बाहिरबाट कर्णालीमा विषादीयुक्त खाद्यवस्तु र उत्पादन भित्रिन नदिने। दोस्रो कर्णालीमा गरिने उत्पादनमा रासायनिक विषादी र मलको प्रयोगलाई रोक्ने। यही रणनीतिका आधारमा कर्णालीलाई विषादीमुक्त बनाइने प्रदेश सरकारले जनाएको छ। कर्णालीमा हाल भारत र अन्य प्रदेशबाट तरकारी, फलफुल र खाद्य वस्तुको आयात हुन्छ। ती खाद्य बस्तुमा विषादी मिश्रणको जोखिम कायमै छ। त्यसैगरी प्रदेशभित्र पनि खेतीमा विषादीको प्रयोग भइरहेको छ। यस्तो अवस्थामा कर्णालीलाई विषादीरहित अर्थात् अर्गानिक प्रदेश बनाउन सहज भने छैन। तर, प्रदेश सरकारका प्रवक्तासमेत रहेका भूमि व्यवस्था, कृषि तथा सहकारीमन्त्री विनोदकुमार शाह भन्छन्, प्रदेश सरकार आफ्नो योजनामा प्रतिबद्ध छ, हामी नागरिकलाई कुनै पनि हालतमा विषादी खुवाउन दिन्नौं। यसका लागि बाहिरबाट आउने विषादीयुक्त खाद्य बस्तुलाई प्रदेश भित्रिने मुख्य नाकामै रोक्छौं, प्रदेशभित्रै पनि खेतीमा रासायनिक विषादीको प्रयोगलाई निरुत्साहित गर्दै रोक्ने छौं। कर्णालीमा उत्पादन हुने तरकारी, फलफूल र खाद्यवस्तुमा रासायनिक विषादी र मलको प्रयोग रोक्न सरकारले किसानलाई पहिलो चरणमा सचेत बनाउने मन्त्री शाहले बताए। रासायनिक मल र विषादीको विकल्पमा जैविक मल र विषादीको प्रयोग गर्न किसानलाई प्रोत्साहन गर्ने योजना प्रदेश सरकारको छ। रासायनिक विषादी प्रयोग भएका तरकारी र फलफूलका कारण मानव स्वास्थ्यमा गम्भीर समस्या देखिएका छन् मन्त्री शाहले भने, सबैभन्दा ठूलो मावन स्वास्थ्य हो, अत्याधिक विषादीको प्रयोगले वातावरणमा पनि क्षति पुगेको छ। त्यसकारण पनि सरकारले अर्गानिक प्रदेशको योजना ल्याएको हो, सबैको सहयोगमा कर्णालीलाई अर्गानिक प्रदेश बनाउँछौं। कर्णालीलाई विषादीमुक्त प्रदेश बनाउनका प्रदेश र स्थानीय सरकारले सहकार्य गर्ने भन्दै उनले अब अर्गानिक खेतीलाई प्रोत्साहन गरिने योजना सुनाए। मुख्य नाकामा विषादी परीक्षण गरिने कर्णालीमा विषादीको प्रयोग रोक्न प्रदेश भित्रिने मुख्य नाकामै विषादी परीक्षण गरिनेछ। यसका लागि कर्णाली भित्रिने मुख्य नाका सुर्खेतको हर्रे र सल्यानको कपुरकोटमा विषादी प्रयोगशाला संचालन गर्न लागिएको हो। यी दुवै नाकामा विषादी परीक्षणका लागि प्रदेश सरकारले भवन निर्माण गरिसकेको छ। बाहिरबाट भित्रिने खाद्यवस्तुमा विषादी मिश्रण हुने भएकाले त्यसलाई रोक्न नाकामै परीक्षण गर्न प्रयोगशाला सञ्चालन गर्न लागिएको हो। यो वर्षभित्रै दुवै नाकामा प्रयोगशाला सञ्चालनमा ल्याएर बाहिरबाट विषादीरहित खाद्यवस्तुमात्र आयात गर्ने योजना प्रदेश सरकारले बनाएको छ। भूमि व्यवस्था, कृषि तथा सहकारी मन्त्री शाहले भने, प्रदेशलाई विषादीमुक्त गर्न सबैभन्दा पहिला बाहिरबाट आउने विषादीयुक्त वस्तु रोक्नुपर्छ, त्यसका लागि हर्रे र कपुरकोटमा भवन बनेका छन्। अब यो वर्षभित्रै त्यसलाई सञ्चालन गर्ने गरी काम भइरहेको छ, बजेट र जनशक्तिको पनि व्यवस्थापन भएको छ। हाल यी नाकाबाट विषादीयुक्त तरकारी र फलफूल बढी आउने गरेको भन्दै उनले अब नाकामै परीक्षण गरेर विषादी मिसिएका वस्तु कर्णालीमा आउन नदिइने बताए। बाहिरबाट आउने विषादीयुक्त वस्तुलाई प्रतिबन्ध लगाउने र प्रदेशभित्र विषादीको प्रयोगलाई रोकेर कर्णालीलाई चाँडै अर्गानिक प्रदेश बनाइने उनको भनाइ छ। सरकारले विषादीको प्रयोग रोक्न किसानलाई जनचेतना र अनुगमनको कामलाई सँगसँगै लैजाने भएको हो। यस्तै विषादी प्रयोग गरेर मानव स्वास्थ्यमा खेलवाड गर्नेलाई कारबाही गर्न र विषादीको प्रयोग रोक्न प्रदेश सरकारले विषादी व्यवस्थापनसम्बन्धी कानुन निर्माण गर्न लागेको समेत मन्त्री शाहले जानकारी दिए। वीरेन्द्रनगरमा विषादी प्रयोगशाला स्थापना यसैबीच प्रदेश राजधानी वीरेन्द्रनगरमा विषादी प्रयोगशाला स्थापना भएको छ। कृषि तथा पशुपन्छी विकास मन्त्रालय अन्तरगतको केन्द्रीय कृषि प्रयोगशालाले वीरेन्द्रनगरमा प्रयोगशाला स्थापना गरेको हो। वीरेन्द्रनगरमा यो प्रयोगशाला सञ्चालनमा आएसँगै अब यहाँ आउने तरकारी तथा फलफुलको नमुना परीक्षण गरिने छ। यो प्रयोगशालाले वीरेन्द्रनगरमा तरकारी वितरण हुने बुलबुले हाटबजार र नजिक रहेका क्षेत्रमा रहेको तरकारी तथा फलफूलमा विषादीको परीक्षण गर्ने छ। अब विषादी परीक्षणको नतिजा नआउँदासम्म तरकारी बिक्री गर्न पाइने छैन। नमुना परीक्षणमा विषादी भेटिएमा उक्त तरकारी र फलफुल नष्ट गरिनेछ भने विषादीको मात्रा नभएमा मात्र बिक्री गर्न दिइनेछ। केन्द्रीय कृषि प्रयोगशालाका प्रमुख महेशचन्द्र आचार्यले भने, हामीले तरकारी र फलफूल खाने हो, तर विषादी पनि खाइरहेका छौं। यसलाई रोक्न यो प्रयोगशाला स्थापना भएको हो, अब खान योग्य बस्तुमात्र बजारमा जानेछन्। उनका अनुसार परीक्षणको क्रममा ४५ प्रतिशत भन्दा बढी विषादीको मात्रा भेटिएमा त्यो बस्तु नष्ट गर्नुपर्ने छ। वीरन्द्रनगर नगरपालिकाका उपप्रमुख निलकण्ठ खनालले विषादीरहित खाना खानका लागि किसानलाई नै सचेत बनाउनुपर्ने बताए। जिल्ला समन्वय समितिका प्रमुख गंगाराम सुनारले किसानलाई रासायनिक मल र विषादीको साटो जैविक मल र विषादीको प्रयोगमा आकर्षित गर्नुपर्ने बताए ।"
लुम्बिनीको अभियान घुम्न जाऔं बर्दिया,"अर्घाखाँची : लुम्बिनी प्रदेश सरकारले पर्यटन प्रबर्द्धनका लागि यसवर्ष घुम्न जाऔं बर्दिया अभियान सञ्चालन गर्ने भएको छ। पर्यटकहरूको बर्दियामा प्रमुख आकर्षण भनेको यहाँ पाइने बाघ हो। बाघ हेर्नका लागि बर्दियामा पर्यटकहरू बढ्ने गरेका छन्। जंगल सफारी गरेर बाघलगायतका जंगली जनावर हेर्न सकिने यो जिल्लाको प्रमुख पर्यटकीय गन्तव्यका रूपमा बर्दिया राष्ट्रिय निकुञ्ज मानिन्छ। यसैगरी बर्दियाको दौलतपुर घाटमा पाइने डल्फिन बाह्य पर्यटकहरूका लागि थप आकर्षणको केन्द्र बन्ने गरेको छ। यो घाटमा डल्फिन देखिने गरेको छ। यसैगरी बर्दियामा कृष्णसार देख्न सकिन्छ। कृष्ण सार संरक्षण क्षेत्र बनाएर कृष्णसारको संरक्षणका लागि पहल गरिँदै आएको छ। यसका साथै जिल्लामा रहेका विभिन्न होमस्टेहरू पर्यटकहरूलाई आकर्षित गर्ने थप आकर्षणका केन्द्र हुन्। प्रदेश सरकारले यो कार्यक्रमलाई आफ्नो नीति तथा कार्यक्रममै समावेश गरेको थियो। बर्दियामा पर्यटकको संख्या बढाएर प्रदेशको आर्थिक समृद्धि बढाउने लक्ष्यसहित प्रदेश सरकारले घुम्न जाऔं बर्दिया अभियान सुरु गर्न थालेको उद्योग, पर्यटन तथा यातायात मन्त्री प्रचण्ड विक्रम न्यौपानेले बताए। यो अभियान आगामी २९ गतेदेखि प्रारम्भ हुने भएको छ। बर्दियाको ठाकुरद्वारामा यो अभियानको सुरुवात गरिने देशकै प्रमुख पर्यटकीय गन्तव्य बन्दै आएको बर्दियामा पर्यटकहरूको थप आकर्षण बढाउन यो अभियान सुरु गर्न थालिएको मन्त्री न्यौपानेको भनाइ छ। लुम्बिनी प्रदेशको प्रमुख पर्यटकीय गन्तव्य मध्यको एक बर्दिया जिल्ला हो, यहाँ पर्यटकहरूलाई आकर्षित गर्ने धेरै इभेन्टहरू छन्, मन्त्री न्यौपानेले भने, यो वर्ष बर्दियामा धेरैभन्दा धेरै पर्यटकहरूलाई भित्र्याएर समग्र प्रदेशको आर्थिक समृद्धिको लक्ष्य हामीले लिएका छौँ। एक वर्षे अभियानमा सरकारले बर्दियाका पर्यटकीय थलोहरूका बारेमा पर्यटकहरूलाई जानकारी दिने गरी प्रचारात्मक कार्यक्रमहरू सञ्चालन गरिने भएको छ। बाह्य पर्यटकहरूलाई बर्दियामा आकर्षित गर्नका लागि प्रचारात्मक कार्यक्रम गरिने र यहाँ आउने पर्यटकहरूको सहजताका लागि सम्बन्धित पक्षसँग समन्वय गरिने मन्त्री न्यौपानेले जानकारी दिए। बर्दिया जिल्लामा बाह्य पर्यटकहरू ल्याउनका लागि बर्दिया जिल्लाका पर्यटकीय स्थलहरूका बारेमा सूचना प्रदान गरिनुपयो, यसका लागि प्रचारात्मक कार्यक्रमलाई बढावा दिइने छ, मन्त्री न्यौपानेले भने, यसका लागि बर्दियामा रहेका पर्यटकीय स्थलका बारेमा विभिन्न माध्यमबाट पर्यटकहरूलाई जानकारी गराउने काम हुने छ। यी होम स्टेहरूमा स्थानीय परिकारको स्वाद लिन पाइन्छ। यसैगरी व्यावसायिक रूपमा कृषि क्षेत्रलाई अगाडि बढाएका विभिन्न स्थलहरू अवलोकन तथा कृषि अध्ययनका लागि पर्याप्त छ।"
बाढी प्रभावित बटुकलाई भगवतीको सहयोग,"सिन्धुली : गत असोज १० गतेदेखि परेको अविरल वर्षाका कारण आएको बाढीबाट प्रभावित सिन्धुलीको सुनकोशी गाउँपालिका १ कुशेश्वर दुम्जाका बटुकहरूलाई भगवती अंग्रेजी आवासीय माविले सहयोग प्रदान गरेको छ। शनिबार कुशेश्वर दुम्जामा रहेको आदि लिङ्गेश्वर कुशेश्वर महादेव गुरुकुलमा अध्ययनरत २६ बटुकसहित गुरुहरूका लागि भगवती माविले खाद्यान्न तथा स्टेशनरी सहयोग प्रदान गरेको हो। बाढी र पहिरोबाट प्रभावित बटुकहरूलाई बिहान बेलुका खान समेत समस्या भएको बताइएपछि कमलामाई नगरपालिका ६ सिन्धुलीमा रहेको भगवती अंग्रेजी आवसीय विद्यालयले सामाजिक उत्तरदायित्वअन्तर्गत खाद्यान्नलगायत स्टेसनरी सामग्री प्रदान गरेको हो। भगवती अंग्रेजी आवासीय विद्यालयका प्रिन्सिपल कृष्णकुमार उप्रेतीका अनुसार बाढी प्रभावित गुरुकुलका बालबालिकाहरू खानासमेत खान नपाएको खबर प्राप्त भएपछि विद्यालयले गुरुकुलमानै पुगेर सहयोग गरेको हो। उनका अनुसार गुरुकुलका विद्यार्थीहरूका लागि भगवती माविले २० बोरो चामल, ७० दर्जन कपी, ७० दर्जन कलम, ३ काटुन तेल, २ बोरा दालमोठ, २ काटुन बिस्कोट, १ बोरा नुन र दुई बोरा चिउरा लगायतका सामग्री प्रदान गरेको हो। सुनकोसी गाउँपालिकाका उपाध्यक्ष कपिलकुमार कोइराला, भगवती माविका अध्यक्ष सञ्जयकुमार दाहाल, फाउन्डरहरू दीपक घिमिरे र गोपालकुमार पौडेललगायतले उक्त सहयोग सामग्री गुरुकुल तथा कुशेश्वर माहादेव मन्दिरका अध्यक्ष तिर्थकुमार कोराईला र गुरुकुलका प्राचार्य गुरु नारायण घिमिरेले प्रदान गरेका हुन्। नेपाल सरकारबाट स्वीकृत प्राप्त उक्त धार्मीक गुरुकुल विद्यालयमा २६ जना बटुकहरू अध्ययनरत छन्। गत असोज १० गतेदेखी परेको अविरल वर्षाका कारण रोशी र सुनकोशी नदीमा आएको बाढीमा फसेका उनीहरूको २४ घण्टापछि नेपाली सेनाको हेलिकप्टरबाट उद्धार गरिएको थियो। बाढीमा फसेको २४ घण्टापछि उद्धार भए पनि गुरुकुलमा खाद्यान्न अभाव हुँदा बालबालिकाहरू भोकभोकै बस्नुपर्ने बाध्यता भएका बेला भगवती विद्यालयको सहयोगले ठूलो राहात पुगेको उक्त गुरुकुलका गुरु नारायण घिमिरेको भनाइ छ। बाढीले सुनकोशी नदीमा बगाउँलाकी भन्ने त्रासका बीच २४ घण्टापछि उद्धार भयो, पछि खाननै समस्या हुन थालेको थियो। भगवतीले खाद्यान्न लगायत स्टेसनसरी समेत सहयोग गरेको छ यसले बालबालिकाहरूका लागि ठूलो सहयोग भएको छ, घिमिरेले भने। गुरुकुलमा सिन्धुली, रामेछाप, काभ्रे, ओखलढुंगा, सर्लाही, मकवानपुर, दाङ लगायतका जिल्लाका बटुकहरू अध्ययनरत छन्। उनीहरूलाई विभिन्न दाताहरूकै सहयोगको भरमा गुरुकुलले पठनपाठन गराउँदै आएको अध्यक्ष तीर्थराज कोइरालाको भनाइ छ। सुनकोशी गाउँपालिकाका उपाध्यक्ष कपिल कोइरालाका अनुसार बाढी र पहिरोका कारण गाउँपालिकाका मात्र सबैभन्दा बढी विद्यालय भवनहरूमा क्षति पुगेको छ। उक्त गाउँपालिकाका १३ वटा विद्यालय भवनमा क्षति पुगेको हो। गाउँपालिकाका विभिन्न १३ वटा विद्यालयमा बाढी र पहिरोले क्षति पुर्याएको छ तीमध्ये दुइटा विद्यालय पूर्णरूपमा क्षति भएको छ भने अन्य विद्यालयहरू पुरिएका छन्। ती विद्यालयमा पठनपाठन गराउन सक्ने अवस्थामा छैनन् यो गुरुकुल पनि बाढीले क्षति पुर्याएको छ। बालकहरूको भने उद्धार गरिए पनि खाद्यान्न समस्या थियो। भगवतीको सहयोगले राहत पुगेको छ, उनले भने। लगातारको बाढी र पहिरोका कारण जिल्लाको सुनकोशी, गोलन्जोर, फिक्कल र हरिहरपुरगढीका बालबालिकाहरू प्रभावित भएका छन्। जिल्लाका चार गाउँपालिकाका २५ वटा विद्यालयमा क्षति पुगेको छ भने ती पालिकाका १८ हजार बढी बालबालिका प्रभावित भएका छन्। बाढीका कारण विद्यालय र विद्यार्थीको घरसहित पाठ्यपुस्तकसमेत बगाएको छ। बाढीका कारण त्रैमासिक परीक्षासमेत अनिश्चित बनेको छ।"
साफ वुमन्स च्याम्पियनसिप सेमिफाइनल आज : नेपाल र भारत तथा बंगलादेश र भुटानबीच खेल,"काठमाडौं : आज दक्षिण एसियाली फुटबल महासंघ (साफ) महिला च्याम्पियनसिपको सेमिफाइनलमा नेपाल र भारत तथा बंगलादेश र भुटानबीच प्रतिस्पर्धा हुनेछ। आजको पहिलो खेल बंगलादेश र भुटानबीच दिउँसो साढे १ बजेबाट हुनेछ भने दोस्रो सेमिफाइनल नेपाल र भारतबीच साढे ६ बजे सुरु हुनेछ । साफ महिला च्याम्पियनसिपको सर्वाधिक सफल टोली हो, भारत । च्याम्पियनसिपको पछिल्ला ६ संस्करणमध्ये पाँच संस्करणको उपाधि जितेको भारत यस पटक पनि च्याम्पियन हुने लक्ष्यसहित नेपाल आएको छ । अघिल्लो संस्करणमा सेमिफाइनलमै रोकिएको भारत यस पटक फाइनलमा पुगेर उपाधि जित्न चाहन्छ । भारतको यो अभियानमा उसलाई सबैभन्दा ठूलो डर घरेलु टोली नेपालको थियो । त्यसैले फाइनलमा मात्रै नेपालसँग भेट होस् भन्ने चाहन्थ्यो । तर, भारतले सेमिफाइनलमै नेपाललाई प्रतिद्वन्द्वी पाएको छ । दक्षिण एसियाली प्रतियोगितामा नेपालका लागि भारत नयाँ र नौलो प्रतिद्वन्द्वी होइन । विगतमा यी दुई टोलीको भेट हरेकजसो प्रतियोगिताका फाइनलमा हुने गरेको छ । तर, पछिल्लो समय भने यी चिरपरिचित प्रतिद्वन्द्वी सेमिफाइनलमै भिड्न थालेका छन् । साफ च्यम्पियनसिपको ६ संस्करण सकिँदा यी दुई राष्ट्रले चार पटक फाइनल र दुई पटक सेमिफाइनलमा भिडेका छन् । सन् २०२२ मा नेपालमै भएको छैटौं संस्करणमा नेपाल र भारतको भेट सेमिफाइनलमै भएको थियो । भारतलाई १० गोलले पराजित गर्दै नेपालले फाइनलमा स्थान बनाएको थियो । साफ च्याम्पियनसिपमा नेपालले भारतलाई हराएको त्यो पहिलो पटक हो । सन् २०१० देखि २०१४ सम्म लगातार तीन संस्करणको फाइनल खेल्दा नेपाल भारतसँग पराजित भएको थियो । त्यसपछि २०१६ मा सेमिफाइनलमै भेट हुँदा पनि भारतले नै बाजी मारेको थियो । सन् २०१९ मा विराटनगरमा भएको पाँचौं साफमा यी दुई टोलीले फाइनलमा प्रतिस्पर्धा गरेका थिए । त्यसबेला पनि नेपाल भारतसँग पराजित भएको थियो । घरेलु मैदानमा नेपालले तेस्रो पटक भारतको सामना गर्न लागेको हो । यसअघि दुवै टोलीले एकएक खेल जितेका छन् । सन् २०१९ को फाइनलमा भारत विजयी हुँदा सन् २०२२ को सेमिफाइनलमा नेपालले बदला लिएको थियो । त्यसैले आइतबार यी दुई टोली आमनेसामने हुँदा अघिल्लो संस्करणको रिप्लेका रुपमा धेरैले हेरेका छन् । नेपाल र भारतसँगै बंगालदेश र भुटानले सेमिफाइनलमा स्थान बनाएका छन् । साविक विजेता बंगलादेश समूह एको विजेता र भारत उपविजेता बन्दै सेमिफाइनलमा पुगेका हुन् । बंगलादेश यस समूहबाट अपराजित रह्यो । नेपालको समूहमा रहेको भुटानले उत्कृष्ट प्रदर्शन गर्दै उपविजेताका रुपमा अन्तिम चारमा स्थान बनाएको हो । अघिल्लो संस्करणमा पनि यी चार टोलीले सेमिफाइनलमा स्थान बनाएका थिए । अघिल्लो संस्करणमा नेपालले भारत र बंगलादेशले भुटानलाई पाखा लगाउँदै फाइनलमा स्थान बनाएका थिए । यस पटक अघिल्लो संस्करणमा गरेका गल्ती नदोहोयाउँदै उपाधि जित्ने अभियानमा नेपाल छ । नेपालका मुख्य प्रशिक्षक राजेन्द्र तामाङले अहिले उपाधि जित्नेभन्दा पनि सेमिफाइनलमा भारतलाई हराउनेमा केन्द्रित भएको बताए । सेमिफाइनल हाम्रा लागि महत्वपूर्ण खेल हो । त्यो खेलमा हामीले सबै शक्ति लगाएर खेल्नुपर्छ, बिहीबार श्रीलंकालाई पराजित गरेपछि तामाङले भने, भारतसँग सेमिफाइनलमा कसरी खेल्ने भनेर रणनीति बनाउनु पर्छ । त्यसपछि मात्रै फाइनलका बारेमा सोच्छौं ।"
धार्मिक थलोमा अधर्म,"पौराणिक थलो हो जनकपुर जहाँ जानकी (सीता)को जन्म भएको थियो। जहाँ जानकी मन्दिर छ, करोडौं करोड धर्मालम्बीहरूको ठूलो आस्था र विश्वास छ। जानकी मन्दिर धार्मिकस्थल मात्रै होइन, देशको ठूलो सम्पत्ति र पुँजी पनि हो। तर, यसका गुठीका जमिनहरूको हिनामिनाले पवित्रतामा ठूलो दाग लागेको छ। धर्मकै नामका व्यक्तिहरूले धार्मिक सम्पत्तिको अपचलन आफैंमा अधर्म हो। त्यस्तै सिलसिलाको अर्काेरूप यहाँको धर्मशालामा पनि देखिएको छ। यहाँको गोपाल धर्मशालामा विदेशीको रजाइँ छ। भारतीय ट्रस्ट (नाथानी चैरिटेवल)ले यो धर्मशालामा यसरी रजाइँ गरेको छ कि आम्दानी र खर्चपर्च नेपाली निकायहरूले हेर्न पनि पाएका छैनन्। एक त धार्मिक संस्था र त्यसमाथि धर्मशाला भनेको तीर्थालुको सेवा र सुविधाका लागि हो। नेपाल सरहदभित्रका जुनसुकै संस्थामा नेपाली कानुन लागू हुन्छ र पालना तिनीहरूको धर्म हो। तर, गोपाल धर्मशालामा भने भारतीय राइदाइँ अचम्मको छ। धर्मशाला सय वर्ष पुरानो हो, तर सुरुदेखि नै यो नेपाली क्षेत्राधिकार बाहिर छ। भारतको कोलकाताका बासिन्दाले निर्माण गरेकै नाममा यसमा भारतीयकै हैकम चलिरहेको छ। वार्षिक ३ लाख तीर्थालु धर्मशालामा बस्छन् र शुल्क पनि तिर्छन्। त्यसमाथि धर्मशालाले ओगटेको जमिनमा सटर कवल लगायतको भाडा पनि नाथानी कोषले नै असुल्छ। बृहत्तर जनकपुर क्षेत्र विकासपरिषद् छ जानकी मन्दिरको व्यवस्था र संरक्षणका लागि। तर, पनि भारतीय ट्रस्टले नेपाली सम्पत्तिमाथि गरिरहेको राइदाइँ रोक्न सकेको छैन। बरु ट्रस्टले नै नेपाली पनि समेटेर व्यवस्थापन समिति बनाउँदै अरूका आँखामा छारो हालिरहेको छ। धर्मशाला भएको जमिन गुठी संस्थानको नियमनभित्रको जमिन हो। तसर्थ यहाँ थप नियमन गर्ने दायित्व गुठी संस्थानको पनि हुन्छ। बृहत्तर जनकपुर क्षेत्र विकास परिषद्ले नसके स्वयं नेपाल सरकारले नै हस्तक्षेप गरी धर्मशालालाई नेपाली मातहत ल्याउनुपर्छ। कुनै बेला भारतीयले भौतिक संरचना बनाइदिएकै भरमा भारतीय हैकम नेपाली भूमिमा चल्न दिनुहुँदैन। यो राष्ट्रियता र स्वाधीनतासँग पनि जोडिएको विषय हो। भौतिक संरचना निर्माताको सम्मान गर्ने कर्तव्य नेपालले पूरा गर्ने थुप्रै तरिका छन्, तर स्वामित्वमाथि नै हैकम विदेशीको चल्न दिनु किमार्थ हुँदैन।"
ठाँटीका सुत्केरीका सारथि सुँडेनी,"गोरखा : सधैँ रमिता गर्न रुचाउने ठाँटी साहिँलालाई स्थानीयबासीले भेलुबाजे भनेर हौस्याउँछन्। हाँस्यव्यङय र वाकपटुताकै कारण उनलाई सबैले न्याउली झुराएझै झुराउँछन्। उनकै साथ संगतमा रमाउँदैछिन् जीवन साथी ५८ वर्षकी सुकमाया गुरुङ। नाम पनि जुराएरै राखेका छन्, ठाँटी साहिँलाले। आफ्नो नाम सुकबहादुर गुरुङ अनि जीवनसाथी सुकमाया। ठाँटी साहिँलाको प्राय समय सिस्नेरी गोठमा बित्छ, आक्कलझुक्कल घर पनि आउँछन्। सुकमाया भने घरधन्धा र मेलापात सम्हाल्दैमा व्यस्त हुन्छिन्। त्योभन्दा पनि उनको ठूलो काम छ सुँडेनीको। धार्चे७, साबिक लापु गाविसमा पर्ने ठाँटीगाउँ गाउँपालिकाकै सबैभन्दा दुर्गममा रहेको बस्ती हो। यहाँबाट वडाको केन्द्र लापुगाउँ पुग्न सातदेखि आठ घण्टा लाग्छ। नजिकको गाउँघर क्लिनिक रहेको ठाउँ भीरकुना पुग्न चारदेखि पाँच घण्टा लाग्छ। त्यसैले यहाँ स्वास्थ्य सेवाको निकै अभाव छ। गर्भवती, सुत्केरी, नवजात शिशुको चेकजाँच गर्ने ठाउँ छैन। नियमित खोप, भिटामिन ए क्याप्सुल, पोलियो थोपाका लागि तीन घण्टा हिँडेर अर्को गाउँपालिकाको स्वास्थ्य संस्था जानुपर्ने बाध्यता छ। यस्तो बस्तीमा सुँडेनी बनेर सिंगै गाउँभरिका गर्भवती, सुत्केरी महिलालाई सघाउँदै छिन् ५८ वर्षकी सुकमाया। ४० वर्षको उमेरदेखि मैले सुँडेनीको काम गर्न थालेको हुँ, उनी भन्छिन्, हामी त दुर्गमको मान्छे, गाउँ पनि सानो छ, मान्छे पनि धेरै छैनौं। अहिलेसम्म जम्मा सात जनालाई सुत्केरी गराइसकेको छु। सुत्केरीको पीडामा साथी बन्न पाउँदा खुसी लाग्ने उनी बताउँछिन्। ढिँडो ओडालेर खान मात्र लागेको बेला पनि जानपर्यो, जानपर्यो भन्दै आउँछन्। एकदुई गाँस मात्र खाएर पनि हातै नधोइ दौडिनै पर्यो, सुत्केरी गराउन मद्दत गरेको क्षणको सम्झना गर्दै उनी भन्छिन्, कहिले डोको, डालो बुनेर ओयाकतिर बेच्न जाँदा पनि उही आएर जानुपर्यो, नगई भएन भन्न आउँछन्। त्यो डोको, डालो त्यहीँ थन्क्याएर सुत्केरी गराउन गाउँ फर्केर आएको छु। त्यतिबेला जति दुख भए पनि कसैलाई यो संसारमा जन्माउन मद्दत गरेको, कसैको पीडा साम्य पारेको सम्झँदा आनन्द आउँछ। केही लाभ पाउने आशामा कसैलाई सुत्केरी गराएको नभई परोपकारको उद्देश्यले सहयोग गरेको सुकमाया बताउँछिन्। सुत्केरी गराएबापत मैले कसैसँग केही पाउने आशा गर्दिन। कसैले लुंगी दिन्छन्, लिन्छु, उनले भनिन्, आफूले सघाएर जन्मिएको बच्चा ठूलो भएको देखेर खुसी लाग्छ। त्यति भए मलाई पुगिहाल्छ। आजभोलिका गर्भवतीहरू भने सुत्केरी हुने मितिनजिक आएपछि गोरखा बजारमा गएर डेरा लिएर बस्ने गरेको उनी बताउँछिन्। मैले छवटा सन्तान गोठमै जन्माएको हो, तर आजभोलि भने सुत्केरी हुने दिननजिक आएपछि कोहीकोही त गोरखा बजारमा डेरा लिएर बस्न जान्छन्, उनी भन्छिन्, एक जनाको चाहिँ पेटभित्रै मरेको बच्चा जन्मिएको थियो। नत्र मैले सहयोग गरेको सुत्केरीहरू सबैको राम्रै भएको छ। गाउँमा स्वास्थ्य संस्था र स्वास्थ्यकर्मी नहुँदा गाउँलेले समस्या झेलिरहनु परेको उनको भनाइ छ। जोरो आयो भने नाप्ने थर्मोमिटर पनि गाउँमा छैन। तेरो घरमा सिटामोल छ ? भन्दै सोध्दै घरघरै हिँड्नुपर्छ। कतै म्याद गुज्रिसकेको सिटामोल भेटियो भने त्यसैले चित्त बुझाउनुपर्छ, उनी भन्छिन्, नत्र, कि दुईघण्टा हिँडेर अर्को आरुघाट गाउँपालिकाको स्वाँरा गाउँ जानुपर्छ। प्राथमिक उपचारको तालिम पाएका महिला स्वास्थ्य कार्यकर्ता, ग्रामीण स्वास्थ्य कार्यकर्ता राखिदिए पनि केही राहत हुने उनको माग छ।"
बाढी प्रभावित बटुकलाई भगवतीको सहयोग,"सिन्धुली : गत असोज १० गतेदेखि परेको अविरल वर्षाका कारण आएको बाढीबाट प्रभावित सिन्धुलीको सुनकोशी गाउँपालिका १ कुशेश्वर दुम्जाका बटुकहरूलाई भगवती अंग्रेजी आवासीय माविले सहयोग प्रदान गरेको छ। शनिबार कुशेश्वर दुम्जामा रहेको आदि लिङ्गेश्वर कुशेश्वर महादेव गुरुकुलमा अध्ययनरत २६ बटुकसहित गुरुहरूका लागि भगवती माविले खाद्यान्न तथा स्टेशनरी सहयोग प्रदान गरेको हो। बाढी र पहिरोबाट प्रभावित बटुकहरूलाई बिहान बेलुका खान समेत समस्या भएको बताइएपछि कमलामाई नगरपालिका ६ सिन्धुलीमा रहेको भगवती अंग्रेजी आवसीय विद्यालयले सामाजिक उत्तरदायित्वअन्तर्गत खाद्यान्नलगायत स्टेसनरी सामग्री प्रदान गरेको हो। भगवती अंग्रेजी आवासीय विद्यालयका प्रिन्सिपल कृष्णकुमार उप्रेतीका अनुसार बाढी प्रभावित गुरुकुलका बालबालिकाहरू खानासमेत खान नपाएको खबर प्राप्त भएपछि विद्यालयले गुरुकुलमानै पुगेर सहयोग गरेको हो। उनका अनुसार गुरुकुलका विद्यार्थीहरूका लागि भगवती माविले २० बोरो चामल, ७० दर्जन कपी, ७० दर्जन कलम, ३ काटुन तेल, २ बोरा दालमोठ, २ काटुन बिस्कोट, १ बोरा नुन र दुई बोरा चिउरा लगायतका सामग्री प्रदान गरेको हो। सुनकोसी गाउँपालिकाका उपाध्यक्ष कपिलकुमार कोइराला, भगवती माविका अध्यक्ष सञ्जयकुमार दाहाल, फाउन्डरहरू दीपक घिमिरे र गोपालकुमार पौडेललगायतले उक्त सहयोग सामग्री गुरुकुल तथा कुशेश्वर माहादेव मन्दिरका अध्यक्ष तिर्थकुमार कोराईला र गुरुकुलका प्राचार्य गुरु नारायण घिमिरेले प्रदान गरेका हुन्। नेपाल सरकारबाट स्वीकृत प्राप्त उक्त धार्मीक गुरुकुल विद्यालयमा २६ जना बटुकहरू अध्ययनरत छन्। गत असोज १० गतेदेखी परेको अविरल वर्षाका कारण रोशी र सुनकोशी नदीमा आएको बाढीमा फसेका उनीहरूको २४ घण्टापछि नेपाली सेनाको हेलिकप्टरबाट उद्धार गरिएको थियो। बाढीमा फसेको २४ घण्टापछि उद्धार भए पनि गुरुकुलमा खाद्यान्न अभाव हुँदा बालबालिकाहरू भोकभोकै बस्नुपर्ने बाध्यता भएका बेला भगवती विद्यालयको सहयोगले ठूलो राहात पुगेको उक्त गुरुकुलका गुरु नारायण घिमिरेको भनाइ छ। बाढीले सुनकोशी नदीमा बगाउँलाकी भन्ने त्रासका बीच २४ घण्टापछि उद्धार भयो, पछि खाननै समस्या हुन थालेको थियो। भगवतीले खाद्यान्न लगायत स्टेसनसरी समेत सहयोग गरेको छ यसले बालबालिकाहरूका लागि ठूलो सहयोग भएको छ, घिमिरेले भने। गुरुकुलमा सिन्धुली, रामेछाप, काभ्रे, ओखलढुंगा, सर्लाही, मकवानपुर, दाङ लगायतका जिल्लाका बटुकहरू अध्ययनरत छन्। उनीहरूलाई विभिन्न दाताहरूकै सहयोगको भरमा गुरुकुलले पठनपाठन गराउँदै आएको अध्यक्ष तीर्थराज कोइरालाको भनाइ छ। सुनकोशी गाउँपालिकाका उपाध्यक्ष कपिल कोइरालाका अनुसार बाढी र पहिरोका कारण गाउँपालिकाका मात्र सबैभन्दा बढी विद्यालय भवनहरूमा क्षति पुगेको छ। उक्त गाउँपालिकाका १३ वटा विद्यालय भवनमा क्षति पुगेको हो। गाउँपालिकाका विभिन्न १३ वटा विद्यालयमा बाढी र पहिरोले क्षति पुर्याएको छ तीमध्ये दुइटा विद्यालय पूर्णरूपमा क्षति भएको छ भने अन्य विद्यालयहरू पुरिएका छन्। ती विद्यालयमा पठनपाठन गराउन सक्ने अवस्थामा छैनन् यो गुरुकुल पनि बाढीले क्षति पुर्याएको छ। बालकहरूको भने उद्धार गरिए पनि खाद्यान्न समस्या थियो। भगवतीको सहयोगले राहत पुगेको छ, उनले भने। लगातारको बाढी र पहिरोका कारण जिल्लाको सुनकोशी, गोलन्जोर, फिक्कल र हरिहरपुरगढीका बालबालिकाहरू प्रभावित भएका छन्। जिल्लाका चार गाउँपालिकाका २५ वटा विद्यालयमा क्षति पुगेको छ भने ती पालिकाका १८ हजार बढी बालबालिका प्रभावित भएका छन्। बाढीका कारण विद्यालय र विद्यार्थीको घरसहित पाठ्यपुस्तकसमेत बगाएको छ। बाढीका कारण त्रैमासिक परीक्षासमेत अनिश्चित बनेको छ।"
"सरकारको निर्णय कागजमै, एक वर्षमा पनि भएन पुनर्निर्माणको सुरसार","जाजरकोट : ०८० कात्तिक १७ गते मध्यराति जाजरकोटको रामीडाँडा केन्द्रबिन्दु भएर भूकम्प गयो। ६४ म्याग्नेच्यिुडको उक्त भूकम्पले जाजरकोट र रुकुमपश्चिममा १ सय ५४ जनाको ज्यान लियो। हजारौं निजी घर, सयौं विद्यालय र सरकारी भवन क्षतिग्रस्त भए। हजारौं स्थानीय घरबारविहीन भए। सरकारले निर्णय गर्यो, एक वर्षमा पुनर्निर्माण। तर, सरकारी निर्णय कार्यान्वयनको पर्खाइमा बसेका पीडित हेरेको हेर्यै भए। भूकम्प गएको १ वर्ष पुग्न लाग्दा पुनर्निर्माणको सुरसार नै छैन। हिउँदोको चिसो, बर्खाको झरी र वैशाखको गर्मीलाई टहरोमै काटेका पीडितहरू फेरि आउने हिउँद पनि टहरोमै बिताउनुपर्ने अवस्था देखेर चिन्तित छन्। डीडीए नै हुन सकेन भूकम्प प्रभावित जिल्लामा स्थायी संरचना बनाउन विस्तृत क्षति अध्ययन (डीडीए) गर्नुपर्ने सरकारी प्रावधान छ। डीडीए गर्नै पनि प्राविधिक जनशक्ति परिचालनका लागि बजेट चाहिन्छ। त्यसका लागि अर्थ मन्त्रालयसँग बजेट माग गरे पनि अहिलेसम्म नपाइएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। क्षतिको विस्तृत अध्ययनका लागि करिब २५ करोड रकम लाग्ने भन्दै प्राधिकरणले ७ महिनाअघि नै अर्थ मन्त्रालयसँग बजेट मागेको थियो। तर, बजेट नपाइएकाले काम गर्न नसकिएको प्राधिकरणका सहसचिव बसन्त अधिकारीले बताए। विस्तृत क्षति अध्ययनका लागि करिब २५ करोड रकम लाग्ने भएकाले ७ महिनाअघि नै अर्थ मन्त्रालयसँग बजेट मागिएको थियो। हालसम्म प्राप्त नभएकाले काम गर्न सकिएको छैन। पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीए नहुँदा अड्किएको हो। बसन्त अधिकारी, सहसचिव, राष्ट्रियविपद् जोखिम न्यूनीकरण तथा व्यवस्थापन प्राधिकरण पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीएमै अडकएकाले पुनर्निर्माणको कार्य अघि बढ्न नसकेको उनको भनाइ छ। सुरुमा अस्थायी आवासको लाभग्राही कायम गर्नमै अलमल भयो। भूकम्पका लाभग्राही कायम गर्ने जिम्मा स्थानीय तहलाई थियो। तर, केही स्थानीय तहले हचुवाका भरमा लाभग्राही कायम गरेर पहिलो किस्ता दिए पनि दोस्रो किस्ता रकम दिन सकेनन्। बजेट अभाव लगायतका कारण जाजरकोट, रुकुमपश्चिम, सल्यान, डोटी, अछाम, बझाङ र बाजुरा जिल्लाका करिब ८५ हजार भूकम्पपीडित (लाभग्राही) का स्थायी आवास निर्माण अर्थात् पुनर्निर्माणका कार्य अघि बढ्न नसकेको उनको भनाइ छ। पुनर्निर्माणका लागि करिब ६० अर्ब रुपैयाँ आवश्यक पर्ने प्राधिकरणको अनुमान छ। सरकारी भवनको पुनर्निर्माणको जिम्मा भने सहरी विकास मन्त्रालयलाई दिइएको छ। हालै बसेको राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) को राष्ट्रियपरिषद् बैठकले तत्काल प्रभावित क्षेत्रमा डीडीए गर्ने र पुनर्निर्माणका कार्य अघि बढाउने निर्णय भएको सहसचिव अधिकारीले बताए। उनका अनुसार पुनर्निर्माण कार्यविधि तयार छ मन्त्रिपरिषद्ले पास गर्न मात्र बाँकी छ। उक्त कार्यविधिमा निजी आवास निर्माणका लागि तराईमा ४ लाख, पहाडमा ५ लाख र हिमालमा ६ लाख रुपैयाँ अनुदान दिने उल्लेख गरिएको छ। जाजरकोट, रुकुमपश्चिम र सल्यानमा ०८० कात्तिक १७ मा, बझाङ र बाजुरामा ०८० असोज १६ तथा डोटी र अछाममा ०७९ कात्तिक २३ मा भूकम्प गएको थियो। यी जिल्लाका प्रभावित अझै अस्थायी टहरामा छन्। कतिले त अझै पनि अस्थायी टहरा बनाउन सकेका छैनन्। जाजरकोट र रुकुमपश्चिमका भूकम्पपीडितले त दोस्रो किस्ताकै २५ हजार रुपैयाँसमेत पाउन सकेका छैनन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार जाजरकोटमा भूकम्पबाट २६ हजार ५ सय ५७ घर पूर्णरूपमा क्षति भएका थिए। यस्तै, ३५ हजार ४ सय ५५ घरमा आंशिक क्षति भएको थियो। डीडीए बनेपछि कुन घरको पुनर्निर्माण गर्नुपर्ने हो? के कस्तो क्षति पुगेको छ भन्ने निक्र्यौल गर्छ। बजेट आएपछि भूकम्पले क्षति पुर्याएका घर बस्न योग्य छन्छैनन् ? इन्जिनियर सहितको प्राविधिक टोलीले फिल्डमा गएर हेर्छ, उनले भने। प्राविधिकले तयार पारेको रिपोर्टका आधारमा स्थायी रूपमा पुनर्निर्माणको काम अघि बढाइने सहसचिव अधिकारीले बताए। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको जिल्ला समन्वय समिति जाजरकोटका प्रमुख कालीबहादुर खत्रीको भनाइ छ। उनले भने, डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउँलान ? पुनर्निर्माणका लागि सरकारले चासो नदिएको स्थानियको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रसाशन कार्यालय जाजरकोटका अनुसार २ सय ८९ विद्यालय पूर्ण र ५९८ विद्यालयमा आंशिक क्षति भएको छ। त्यस्तै ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिर लगायतका पुरातात्विक संरचनामा क्षति पुगेको छ। मध्यपहाडी लगायतका ५० बढी सडकमा क्षति पुगेको प्रमुख जिल्ला अधिकारी उमाकान्त अधिकारीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। डीडीए गर्नका लागि प्राधिकरणले जिल्लामा सम्पर्क कार्यालय स्थापना गर्नु पर्यो। पुनर्निर्माणको प्रक्रिया छिटो थाल्नुपर्ने आवश्यकता पनि छ, प्रजिअ अधिकारीले भने, कार्यविधि नआउँदा घर कस्तो बनाउने, कुन मोडेलको बनाउने, केके प्रावधान रहने लगायतका कुरामा अन्यौल छ। त्यसैकारणा निजी आवास बनाउन स्थानीयहरू अलमलमा छन्। अबको जाडो कसरी कटाउने ? सरकारी ढिलासुस्ती र उदासीनताले गर्दा भूकम्पपीडितको अवस्था दिनप्रति दिन कष्टकर बन्दै गइरहेको छ। गत वर्ष चिसो थेग्न नसक्दा जाजरकोटमा त्रिपालमै ३६ जनाभन्दा बढीको ज्यान गयो। सयौं बालबालिका, वृद्धवृद्धा, सुत्केरी र गर्भवती बिरामी परे। बर्खाका बेला टहरामा पहिरो खस्दा जाजरकोटमा ७ र रुकुमपश्चिममा ३ जनाको ज्यान गयो। टिनका अस्थायी टहरामा सकसपूर्ण जीवन निर्वाह गरिरहेका पीडितहरू सरकार प्रतिआक्रोशित बन्दै गएका छन्। सरकारले भूकम्पपीडितको समस्यालाई महत्व नदिएको पीडितहरूको गुनासो छ। प्रधानमन्त्रीदेखि राष्ट्रपतिले स्थलगत अध्ययन गरेर भूकम्पपीडितको समस्या समाधान गर्ने आश्वासन दिए पनि पीडितका समस्या समाधान नभएको भेरी नगरपालिका ४ का विष्णु भडेलले बताए। अस्थायी संरचनाकै अनुदान दिएन सरकारले एक वर्षभित्रै स्थायी संरचना बनाउने घोषणा गरेको थियो। तर, अहिलेसम्म केही अत्तोपत्तो छैन। भेरी नगरपालिका२ बाहुनथानाका गणेश खड्काले भने, सरकारले केही सहयोग गरेको भए घर बनाउनु हुन्थ्यो। तर, सरकारले हामीजस्तालाई हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नुपर्ने हो ? उनको चिन्ता छ। भेरी नगरपालिका१ का नरबहादुर राना पनि निराश छन्। सरकारले गत जेठ १५ मा सार्वजनिक गरेको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका थिए। तर, अहिलेसम्म अनुदान पाउनु त परकै कुरा, कार्यविधिसमेत पास नभएको देख्दा राना निराश छन्। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको छ। डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउलान ? कालीबहादुर खत्री,प्रमुख,जिल्ला समन्वय समिति जाजरकोट भूकम्पले घर भत्काउँदा अस्थायी टहरामा बस्दै आएका भेरी नगरपालिका२ का विष्णु कामीको घरमा त साँझबिहानको छाक टार्नै धौधौ छ। आयस्रोत केही छैन। भएको घर भत्कियो। बनाउने पैसा छैन, उनले भने, टिनको अस्थायी टहरामा हिउँदको चिसो खायौं, गर्मी पनि सह्यौ। फेरि चिसो हिउँद आउन थालिसक्यो। भूकम्पले बाँचे पनि अरु विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत नपाइएको उनले दुःखेसो पोखे। यसरी त्रासमै कहिलेसम्म बस्नुपर्ने हो ? उनको आक्रोश छ। जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकार प्रतिआशा त छ तर नदिँदासम्म विश्वास पनि कसरी गरौं ? उनले भने घर नभए धेरै कुराको अभाव हुँदोरहेछ। एनजीओआईएनजीओ पनि अलमलमै पुनर्निर्माण कार्यविधि नबन्दा गैरसरकारी संस्थासमेत के कसरी सहयोग गर्ने भन्नेमा अन्योलमा छन्। गैरसरकारी संघसंस्थाले पुनर्निर्माणमा आफ्नो भूमिका के हुने भन्ने विषय पर्खिरहेका छन्। भूकम्प लगत्तै राहत तथा पुनर्लाभका कार्यक्रम लिएर जिल्लामा भित्रिएका एनजीओ, आईएनजीओ पुनर्निर्माणमा सहयोग गर्न सरकारी निर्णय कुरेर बसेका छन्। तर, केही महिनाभित्र कार्यविधि आएन भने उनीहरूले हात झिक्ने सम्भावना छ। किनभने, पुनर्लाभसम्बन्धी गैससका कार्यक्रम डिसेम्बरमा सकिन्छन्। त्यसपछि के गर्ने भन्ने अन्यौल सिर्जना भएको गैसस महासंघ जाजरकोटका अध्यक्ष सहदेव बस्नेत बताउँछन्। जाजरकोटमा संयुक्त राष्ट्र संघका विभिन्न विकास साझेदार निकाय, नेपाल रेडक्रस सोसाइटी लगायतका संस्थाहरूले भूकम्प पुनर्लाभका कार्यक्रम सञ्चालन गरिरहेका छन्। उनीहरू पनि कार्यविधिकै पर्खाइमा रहेको बस्नेतले बताए। विद्यालय भवन बनेनन, पठनपाठनमा समस्या भूकम्पले क्षतिग्रस्त विद्यालय भवन नबन्दा पठनपाठन प्रभावित भइरहेको छ। भेरी नगरपालिका ३ थाप्लेमा रहेको हनुमान प्राथमिक विद्यालय भूकम्पले भत्काएपछि पढाउन निकै समस्या भएको प्रधानाध्यापक पुष्पा शर्माले बताईन। एउटा संस्थाले अस्थायी सिकाई केन्द्र त बनाइदियो। तर, पर्याप्त नभएकाले पढाउन निकै समस्या रहेको शर्माले बताइन्। एउटै कोठामा ५ वटा कक्षा चलाउनुपर्छ, उनले भनिन, पक्की विद्यालय भवन बनाइदिएको भए पठनपाठनमा सजिलो हुने थियो। यो मात्र होइन जिल्ला भरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको साहारा लिएर पठनपाठन सञ्चालन गरिरहेका छन्। कतिपय विद्यालय खुला चौरमा पढाउन बाध्य छन्। बर्खामा पानी चुहेर हैरान, गर्मीमा टिनले पोलेर हैरान, हिउँदमा चिसोले हैरान छ। त्यसैकारण अस्थायी सिकाइ केन्द्रमा पढाउन निकै समस्या रहेको शिक्षा विकास तथा समन्वय एकाइ प्रमुख लक्ष्मी भण्डारीले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालयमा आंशिक क्षति भएकोले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको पुनले बताए। मुख्यमन्त्रीलाई ध्यानाकर्षण पत्र भूकम्पको पुनर्निर्माणका लागि पहल गरिदिन यहाँका प्रमुख राजनीतिक दलले कर्णाली प्रदेशका मुख्यमन्त्री यमलाल कँडेलसँग माग गरेका छन्। आपतकालीन राहत, पुनर्निर्माण र दीर्घकालीन विकास आयोजनाहरूलाई अघि बढाउन पहलकदमी लिनका लागि मुख्यमन्त्री कँडेललाई ध्यानाकर्षण पत्र बुझाएका छन। केही दिनअघि जाजरकोट पुगेका मुख्यमन्त्री कँडेलसँग दलहरूले भूकम्प प्रभावित जनताका लागि पुनर्निर्माण सहायता उपलब्ध गराउने क्रममा भएको ढिलासुस्तीप्रति गम्भीर चिन्ता व्यक्त गरेका थिए। भूकम्पपछि अस्थायी आवास निर्माणका लागि दोस्रो किस्ताको रकम अहिलेसम्म वितरण गर्न नसकिएकाले प्रभावितहरू अझै पनि समस्यामा छन्। दलहरूले वास्तविक लाभग्राहीको पहिचान गरी तत्काल भुक्तानी प्रक्रियालाई तीव्र बनाउन सहजीकरणका लागि मुख्यमन्त्रीसँग माग गरेका छन्। कर्णाली प्रदेश सरकारको तर्फबाट जाजरकोट भूकम्पको पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। यामलाल कँडेल, मुख्यमन्त्री कर्णाली प्रदेश सरकार जिल्लामा पुनर्निर्माणका लागि उपलब्ध गराइने रकम अपुग हुने अवस्थामा, राज्यले बैंकमार्फत प्रतिलाभग्राही ३० लाख रुपैयाँसम्म सहुलियत कर्जा उपलब्ध गराउन पनि माग गरिएको छ। यसले पुनर्निर्माणको कार्यलाई अघि बढाउन मद्दत पुर्याउने उनीहरूको विश्वास छ। साथै, भूकम्पका कारण ध्वस्त भएका सार्वजनिक संरचनाहरू, पौराणिक सम्पदाहरू र उद्योगव्यवसायहरूलाई पुनः पुरानै स्वरूपमा फर्काउन प्रदेश सरकारको तर्फबाट विशेष पहल गर्न आग्रह गरिएको नेपाली कांग्रेसका कावा सभापति खडक विसीले बताए। भूकम्पबाट क्षति भएका निजी तथा सरकारी संरचनाको पुनर्निर्माणका लागि आवश्यक पहल गरिदिन नागरिक संगठनहरूले समेत मुख्यमन्त्रीलाई ज्ञापनपत्र बुझाएका छन्। मुख्यमन्त्री कँडेलले जाजरकोट भूकम्पको पुनर्निर्माणका लागि आफूले विशेष पहल गर्ने बताए। शिक्षा र स्वास्थ्यका संरचना पुनर्निर्माणका लागि प्रदेश सरकारले ५० करोड रुपैयाँ विनियोजन गरेको बताउँदै पुनर्निर्माणका काम अघि बढाउनका लागि संघीय सरकारसँग समेत आवश्यक पहल गर्ने आश्वासन दिएका थिए। उनले भने, कर्णाली प्रदेश सरकारको तर्फबाट पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। दोस्रो किस्ता वितरणमै विलम्ब जाजरकोट र रुकुमपश्चिमका भूकम्पपीडितले अस्थायी आवासको अझै दोस्रो किस्ता पाउन सकेका छैनन्। दोषको भारी एकले अर्कोमाथि थुपारेर जिम्मेवार निकायहरू भाग्ने गरेका छन। तर, पीडितहरूको भने बिजोग छ। केही स्थानीय सरकारसँग बजेट भए पनि प्रक्रियागत झन्झटका कारण दिन सकेका छैनन्। भेरी नगरपालिका २ पुरानो रिसांगका बीरे बाँठाको पाँच जनाको परिवार टिनको टहरामा बस्दै आएको छ। जेनतेन साहुऋण गरेर टहरा बनाएका उनले दोस्रो किस्ता बापतको २५ हजार रुपैयाँ पाउन सकेका छैनन्। सरकारले पहिलो किस्ताबापत २५ हजार मात्र दियो। टहरा बनेपछि थप २५ हजार दिने भनेको महिनौं बितिसक्यो। तर, पाउन सकेनौं, विरेले गुनासो पोखे, घरमा खाने अन्न छैन, पानी परेको बेला टहरा चुहिएर बस्नै गाह्रो हुन्छ। टहरा बनाउँदा लागेको ऋण अहिलेसम्म चुक्ता गर्न सकेका छैनौ। हाम्रो त साह्रै बिजोग भयो। हामीलाई कसैले हेरेन। अन्त जाने ठाउँ छैन। कतिबेला पहिरो आएर परिवारै माटोमा मिलाउँछ भन्ने चिन्ताले भोक निन्द्रा सबै हराएको छ। केही पालिकाले चर्किएका घर भत्काएपछि मात्र दोस्रो किस्ता दिने भन्दै दोस्रो किस्ता रोकिरहेका छन्। लाभग्राहीहरू चर्किएका घर भत्काउन चाहिरहेका छैनन्। चर्किएका घरमा मालसमान, गाईवस्तु र कतिपय जोखिम मोलेरै भए पनि बस्दै आएका छन। कतिपयले कार्य विधिविपरीत लाभग्राही कायम गरेको, एकाघरकाले भूकम्पपछि छुटिएर छुट्टै लाभग्राही कायम गरेको, कार्यविधिविपरीत जिल्ला बाहिर घर भएकाले पनि लाभग्राही कायम गरी सुविधा लिएको लगायतका कारण आफू फसिने डरले स्थानीय सरकारले कार्यविधि कडाइ गर्दा दोस्रो किस्ता वितरणमा समस्या देखिएको हो। जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राही मध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। ३२ हजार ७८ घरधुरीको दोस्रो किस्ताका लागि विपद् पोर्टलमा इन्ट्री गर्ने काम सम्पन्न भैसकेको भए पनि हालसम्म ६ हजार १ सय ८२ घरधुरीले मात्र दोस्रो किस्ता रकम पाएका छन्। रुकुमपश्चिममा ३२ हजार ९ सय ९६ लाभग्राहीले पहिलो किस्ता लिएका थिए। यस्तै, १६ हजारले मात्र दोस्रो किस्ता लिएको रुकुमपश्चिमका प्रमुख जिल्ला अधिकारी कुलबहादुर जिसीले बताए। भूकम्प प्रभावितहरू पुनर्निर्माणकै पर्खाइमा रहेको उनले बताए। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइ लगायतका पूर्वाधारहरूसमेत ध्वस्त भएका थिए। त्यतिवेला चर्काएको र हल्लिएका विद्यालय, निजी घर सडक र अन्य पूर्वाधार वर्षात सँगै थप जोखिममा परेका छन्। ठाँउठाँउमा पहिरो गएर ग्रामिण सडक अवरुद्ध मर्मत नहुँदा यातायात सञ्चालनमा समस्या भइरहेको छ। डीडीए नै भएको रहेनछ : प्रधानमन्त्री एक वर्षअघि जाजरकोट, पश्चिम रुकुम, बझाङ, बाजुरा र डोटीमा भूकम्पले गहिरो चोट पुर्याएको थियो। ती स्थानहरूको पुनर्निर्माण कार्य त सुरु नै भइसक्नुपर्ने थियो। तर, स्रोत व्यवस्थापनका लागि गर्नै पर्ने क्षतिको विस्तृत आकलन (डीडीए) समेत भएको रहेनछ, अस्थायीवासका लागि दिइने २५ हजार राहतमै पुनर्निर्माण कार्य अल्झिएको रहेछ । हामीले यस समस्यालाई समेत सम्बोधन गर्ने गरी विपद् जोखिम न्यूनीकरण तथा व्यवस्थापन राष्ट्रिय परिषद्को बैठकबाट क्षतिको विस्तृत आकलन पूरा गर्दै, ती ठाउँमा स्थायी निजी आवास पुनर्निर्माणको काम अघि बढाउन आवश्यक बजेट १५ दिनभित्र उपलब्ध गराउने निर्णय गरिसकेका छौं। हाम्रो उद्देश्य पीडित जनताको जीवनमा स्थिरता र सुरक्षा फिर्ता ल्याउनु हो। अब, एक वर्षअघिको भूकम्पले क्षतिग्रस्त भएका घरहरू र यस वर्षको बाढी र पहिरोले पीडित नागरिकहरूको आवास पुनर्निर्माण सँगसँगै अघि बढ्नेछ। (सरकारको १०० दिनको मन्तव्यबाट)"
"कर्णालीमा अर्गानिक प्रदेशको कसरत, रासायनिक विषादीमा रोक","सुर्खेत : कर्णालीमा २०७४ सालयता चारवटा सरकार बने। ती सबै सरकारले कर्णालीलाई अर्गानिक प्रदेश बनाउने नारा छुटाएका छैनन्। पहिलोपटक गठन भएको प्रदेश सरकारका तत्कालीन मुख्यमन्त्री महेन्द्रबहादुर शाही नेतृत्वको मन्त्रिपरिषद्को पहिलो बैठकले नै कर्णालीलाई अर्गानिक प्रदेशका रूपमा विकास गर्ने निर्णय गरेको थियो। त्यसयता प्रदेश सरकारका हरेक नीति तथा कार्यक्रममा अर्गानिक प्रदेशको नारा समावेश गरिएको छ। तर, अर्गानिक प्रदेशको योजनाले गति लिन भने सकिरहेको छैन। यद्यपि प्रदेश सरकारले भने अब कर्णालीमा रासायनिक विषादीको प्रयोगमा रोक लगाउने तयारी भइरहेको जनाएको छ। यसका लागि प्रदेश सरकारसँग मुख्य गरी २ वटा रणनीति छन्। पहिलो बाहिरबाट कर्णालीमा विषादीयुक्त खाद्यवस्तु र उत्पादन भित्रिन नदिने। दोस्रो कर्णालीमा गरिने उत्पादनमा रासायनिक विषादी र मलको प्रयोगलाई रोक्ने। यही रणनीतिका आधारमा कर्णालीलाई विषादीमुक्त बनाइने प्रदेश सरकारले जनाएको छ। कर्णालीमा हाल भारत र अन्य प्रदेशबाट तरकारी, फलफुल र खाद्य वस्तुको आयात हुन्छ। ती खाद्य बस्तुमा विषादी मिश्रणको जोखिम कायमै छ। त्यसैगरी प्रदेशभित्र पनि खेतीमा विषादीको प्रयोग भइरहेको छ। यस्तो अवस्थामा कर्णालीलाई विषादीरहित अर्थात् अर्गानिक प्रदेश बनाउन सहज भने छैन। तर, प्रदेश सरकारका प्रवक्तासमेत रहेका भूमि व्यवस्था, कृषि तथा सहकारीमन्त्री विनोदकुमार शाह भन्छन्, प्रदेश सरकार आफ्नो योजनामा प्रतिबद्ध छ, हामी नागरिकलाई कुनै पनि हालतमा विषादी खुवाउन दिन्नौं। यसका लागि बाहिरबाट आउने विषादीयुक्त खाद्य बस्तुलाई प्रदेश भित्रिने मुख्य नाकामै रोक्छौं, प्रदेशभित्रै पनि खेतीमा रासायनिक विषादीको प्रयोगलाई निरुत्साहित गर्दै रोक्ने छौं। कर्णालीमा उत्पादन हुने तरकारी, फलफूल र खाद्यवस्तुमा रासायनिक विषादी र मलको प्रयोग रोक्न सरकारले किसानलाई पहिलो चरणमा सचेत बनाउने मन्त्री शाहले बताए। रासायनिक मल र विषादीको विकल्पमा जैविक मल र विषादीको प्रयोग गर्न किसानलाई प्रोत्साहन गर्ने योजना प्रदेश सरकारको छ। रासायनिक विषादी प्रयोग भएका तरकारी र फलफूलका कारण मानव स्वास्थ्यमा गम्भीर समस्या देखिएका छन् मन्त्री शाहले भने, सबैभन्दा ठूलो मावन स्वास्थ्य हो, अत्याधिक विषादीको प्रयोगले वातावरणमा पनि क्षति पुगेको छ। त्यसकारण पनि सरकारले अर्गानिक प्रदेशको योजना ल्याएको हो, सबैको सहयोगमा कर्णालीलाई अर्गानिक प्रदेश बनाउँछौं। कर्णालीलाई विषादीमुक्त प्रदेश बनाउनका प्रदेश र स्थानीय सरकारले सहकार्य गर्ने भन्दै उनले अब अर्गानिक खेतीलाई प्रोत्साहन गरिने योजना सुनाए। मुख्य नाकामा विषादी परीक्षण गरिने कर्णालीमा विषादीको प्रयोग रोक्न प्रदेश भित्रिने मुख्य नाकामै विषादी परीक्षण गरिनेछ। यसका लागि कर्णाली भित्रिने मुख्य नाका सुर्खेतको हर्रे र सल्यानको कपुरकोटमा विषादी प्रयोगशाला संचालन गर्न लागिएको हो। यी दुवै नाकामा विषादी परीक्षणका लागि प्रदेश सरकारले भवन निर्माण गरिसकेको छ। बाहिरबाट भित्रिने खाद्यवस्तुमा विषादी मिश्रण हुने भएकाले त्यसलाई रोक्न नाकामै परीक्षण गर्न प्रयोगशाला सञ्चालन गर्न लागिएको हो। यो वर्षभित्रै दुवै नाकामा प्रयोगशाला सञ्चालनमा ल्याएर बाहिरबाट विषादीरहित खाद्यवस्तुमात्र आयात गर्ने योजना प्रदेश सरकारले बनाएको छ। भूमि व्यवस्था, कृषि तथा सहकारी मन्त्री शाहले भने, प्रदेशलाई विषादीमुक्त गर्न सबैभन्दा पहिला बाहिरबाट आउने विषादीयुक्त वस्तु रोक्नुपर्छ, त्यसका लागि हर्रे र कपुरकोटमा भवन बनेका छन्। अब यो वर्षभित्रै त्यसलाई सञ्चालन गर्ने गरी काम भइरहेको छ, बजेट र जनशक्तिको पनि व्यवस्थापन भएको छ। हाल यी नाकाबाट विषादीयुक्त तरकारी र फलफूल बढी आउने गरेको भन्दै उनले अब नाकामै परीक्षण गरेर विषादी मिसिएका वस्तु कर्णालीमा आउन नदिइने बताए। बाहिरबाट आउने विषादीयुक्त वस्तुलाई प्रतिबन्ध लगाउने र प्रदेशभित्र विषादीको प्रयोगलाई रोकेर कर्णालीलाई चाँडै अर्गानिक प्रदेश बनाइने उनको भनाइ छ। सरकारले विषादीको प्रयोग रोक्न किसानलाई जनचेतना र अनुगमनको कामलाई सँगसँगै लैजाने भएको हो। यस्तै विषादी प्रयोग गरेर मानव स्वास्थ्यमा खेलवाड गर्नेलाई कारबाही गर्न र विषादीको प्रयोग रोक्न प्रदेश सरकारले विषादी व्यवस्थापनसम्बन्धी कानुन निर्माण गर्न लागेको समेत मन्त्री शाहले जानकारी दिए। वीरेन्द्रनगरमा विषादी प्रयोगशाला स्थापना यसैबीच प्रदेश राजधानी वीरेन्द्रनगरमा विषादी प्रयोगशाला स्थापना भएको छ। कृषि तथा पशुपन्छी विकास मन्त्रालय अन्तरगतको केन्द्रीय कृषि प्रयोगशालाले वीरेन्द्रनगरमा प्रयोगशाला स्थापना गरेको हो। वीरेन्द्रनगरमा यो प्रयोगशाला सञ्चालनमा आएसँगै अब यहाँ आउने तरकारी तथा फलफुलको नमुना परीक्षण गरिने छ। यो प्रयोगशालाले वीरेन्द्रनगरमा तरकारी वितरण हुने बुलबुले हाटबजार र नजिक रहेका क्षेत्रमा रहेको तरकारी तथा फलफूलमा विषादीको परीक्षण गर्ने छ। अब विषादी परीक्षणको नतिजा नआउँदासम्म तरकारी बिक्री गर्न पाइने छैन। नमुना परीक्षणमा विषादी भेटिएमा उक्त तरकारी र फलफुल नष्ट गरिनेछ भने विषादीको मात्रा नभएमा मात्र बिक्री गर्न दिइनेछ। केन्द्रीय कृषि प्रयोगशालाका प्रमुख महेशचन्द्र आचार्यले भने, हामीले तरकारी र फलफूल खाने हो, तर विषादी पनि खाइरहेका छौं। यसलाई रोक्न यो प्रयोगशाला स्थापना भएको हो, अब खान योग्य बस्तुमात्र बजारमा जानेछन्। उनका अनुसार परीक्षणको क्रममा ४५ प्रतिशत भन्दा बढी विषादीको मात्रा भेटिएमा त्यो बस्तु नष्ट गर्नुपर्ने छ। वीरन्द्रनगर नगरपालिकाका उपप्रमुख निलकण्ठ खनालले विषादीरहित खाना खानका लागि किसानलाई नै सचेत बनाउनुपर्ने बताए। जिल्ला समन्वय समितिका प्रमुख गंगाराम सुनारले किसानलाई रासायनिक मल र विषादीको साटो जैविक मल र विषादीको प्रयोगमा आकर्षित गर्नुपर्ने बताए ।"
दलहरूमा सैद्धान्तिक विचलन,"भारतीय चर्चित अभिनेता नवाजुद्दिन सिद्दिकीको दी सेक्रेड गेम्स वेभसिरिजमा एक गज्जबको डाइलग छ, अपुन हि भगवान् हे। अर्थात्, म नै भगवान् हो। सिरिजमा शक्तिको उन्मादमा पुगेका एक हिंस्र्रक पात्र सिद्दिकीको एक मात्र विकल्प हुन्छ डु अर डाइ (गर या मर)। मादक शक्ति अभ्यासको चरम बिन्दुमा पुगेका पात्र सिद्दिकीको भगवानीय अवतार स्खलन तब हुन्छ , जब वैकल्पिक शक्तिको निर्माण हुन्छ त्यो पनि छोटो कालखण्डमा। जसको भूमिका नायक सैफ अलि खानले गर्न थाल्छन्। माथि भनिएजस्तै विद्यमान शक्ति वैकल्पिक शक्तिसामु कतिपय क्षणमा क्षीण भइदिन्छ। यसै प्रकारको भय नेपाली दलहरूमाझ वालेन र रवि फ्याक्टरले पारेको देखिन्छ , नेपाली डायस्पोरामा। माथि वालेन फ्याक्टर मौन छ तर सञ्जलिय जनमत सहितको छ। रवि फ्याक्टर बोलक्कड, बेगिलो देखिन्छ तर उ टेस्टेड (परिक्षित) छ। वालेन फ्याक्टर नव युवाहरूको एक ट्रेण्ड ( प्रवृत्ति) हो भने रवि फ्याक्टर बिदेसिएका युवा जमातको फेसन हो। लाग्छ, वालेन ट्रेन्ड अबको केही समयमा एक अंकुुश शक्तिको पर्याय वन्न सक्छन्, फिलिपिनी नेता फर्डिनान्ड मार्कोस जस्तै। स्वतन्त्र अस्तित्व भएका फ्याक्टरका विशेषता फरक हुनु पनि एक प्रजातान्त्रिक मर्म पनि हो। काण्ड सबै दलका पर्याय र ब्रान्ड भएजस्तै नेपाली जनताको पर्याय सहनशीलता हो। फ्याक्टर्स तब बलिया हुन्छन् तब, उग्रराष्ट्रवादको नारा कम बहन थाल्छ, दोस्रो विश्वयुद्धमा एक्सीस पावर (धुरी शक्ति) मा रहेका जर्मन, इटाली र जापानले गरेजस्तै। यसै कारण पनि हिटलरको पतन भएको विश्वास गरिन्छ। नेपाली दलका दलदलमा फस्न नेपाली युवा जमातको मोह छैन। युवाले राजनीतिलाई कि त पेसा कि त भ्रष्टाचारको ब्युह मान्द छन् हिजाआज। नेपाली राजनीतिका वादलाई प्रतिवाद गर्ने, जमात बरु पब्जी र फ्रि फायरमा रम्दछ विदेश मोहको चेतना नपलाउँदासम्म। के सैद्धान्तिक बिचलन नेपाली दलका दण्डहीनताका उपज हैनन र ? तैपनी दलीय उदण्डताका पराकाष्टा अझसम्म पनि कम भएको अनुभव गर्न सकिएको छैन। भनिन्छ, दीप झन् प्रगाढ बन्छ जब उसको अन्त्य पक्का छ। प्रगाढताको तय त्यहाँ रहेको ऊर्जा ( तेल) ले गर्छ, खै त ग्राउन्ड लेवलमा ऊर्जाको परिमाण ? कतै नेपालको शासकीय स्वरूपले पनि यही त खोजिरहेको छैन ? ऊर्जाको घनिभूतता र प्रखरताको मात्रामा बढोत्तरी गराउने वास्तविक जनमानसको अभावको राम्रै मोल मुलुकले भविष्यमा चुकाउनुपर्ने लगभग निश्चित प्रायः छ। माथि उल्लेख भएजस्तै सन्दर्भकृत रूपमा लेखाजोखा गर्दा अपुन हि भगवान् हे को प्रवृत्तिको छिनोफानोको समय निम्तनबेर लाग्दैन जब नेपाली दलहरूले विद्यमान राजनैतिक सिद्घान्तमाथी क्षयीकरणको गर्न थाल्द छन् वा सिद्घान्तको नजरअन्दाज स्वतः हुन थाल्द छ, जुन प्रवृत्तिको सुरुवातको हिजाआज आभाष महसुस हँुदै छ। अब नेपाली दलमा आत्मिक क्षयीकरणको हिसाव लगभग बेगिलो बन्दै छ। के यो सैद्घान्तिक बिचलनको मुद्दा अम्भरिलो वन्दै जानु स्वाभाविक हो र ? कि यो बिचलनको हिस्साको भागिदार हामी स्वयं पनि बन्दै छौ ? यसर्थ पनि हरेक समूह वा पंक्तिको सामूहिकतालाई एकीकृत गर्ने आधारशीलाका रूपमा सिद्घान्त स्वयं पनि एक गतिलो आयाम हुनसक्छ, दुरगामी दलको। दुरगामिता वा दिगोपना हरेक व्यक्ति वा समूहको फस्टाउने औषधिसमेत होभन्दा फरक नपर्ला। बिचलनको मोह कसैको पनि चाहना होइन, तर क्याटलिस्ट (प्रतिक्रिया कम वा बढी गर्ने वा उत्प्रेरक) को रूपमा स्वतः देखापर्ने एक असबाब हो , जसको ग्रहणशीलता हामी स्वयंमा भर पर्ने कुरा हुनसक्छ। ग्रहणशीलतको दायरामा घटी बढी, त्यो व्यक्ति वा दल आफैमा भर पर्ने कुरा हो। ग्रहणशीलता यस मानेमा कि सन् २०१० पश्चात् शेख हसिनाले वंगलादेशमा जमात ए इस्लामी (एक बंगलादेशी दल) लाई डेमो दिन (देखाउन ) पनि युद्ध अपराध र धर्म निरपेक्षताको अभ्यास गरेको बुझ्न सकिन्छ। विश्व राजनीतिमा प्रतिपक्ष लक्षित डेमो स्वाभाविक हो। सन् २०२४ अगस्टको सानो परिघटनाले निम्त्याएको व्यवस्था परिवर्तनमा सो डेमोको प्रतिक्रिया के हुन सक्ला भन्ने हेक्का सायद हसिनाले गर्न सकेको भए दशकांै कायम रहेको विरासत पलटकै स्थिति उनले बेहोनुपर्दैन थियो होला। धर्मकेन्द्रित मात्र हैन, अन्य राष्ट्रिय राजनीतिक सुधार र विषयवस्तुमा नेपाली सत्तासीन दलहरू पनि डेमो केन्द्रित गतिविधिमा सक्रिय नबन्दा गज्जब हुन सक्थ्यो। विश्व भूराजनैतिक परिवेसमा अनुकूल सिद्धान्त सबै शक्तिका मुल मन्त्र हुन्। चाहे त्यो विकसित मुलुकमा होस्, विकासोन्मुख मुलुकमा होस् वा अतिकम विकसित मुलुकमा होस। अमेरिकी प्रमुख दल रिपब्लिकन पार्टीको प्रमुख राजनीतिक सिद्घान्त भनेको राज्यको कर प्रणालीमा सुधार, वित्तीय स्वतन्त्रतामा अनुकूलता, सरकारद्वारा प्रयोजित समाज सुधार कार्यक्रम, श्रमिकको दुरगामी हकहित जस्ता कुराजस्ता छन भने अर्को प्रमुख दल रिपब्लिकनको राजनीतिक सिद्घान्तमा आधुनिक उदारवाद, नागरिकका अधिकारमा थप सुनिश्चितता, विकेन्द्रीकरणका आयाममा थप सुधार, कूटनीतिको दायरामा अभिवृद्घि जस्ता कुराहरू छन्। माथि उल्लिखित विषयवस्तुमाथि घनिभूत छलफलपश्चात मात्र थप घोषणपत्रमा काम हुन्छ। जहाँ सिद्धान्तहरू निर्मल र यर्थाथमा आधारित हुन्छन्। नेपाली दलकै सिद्धान्तका कुरा गर्दा सिद्धान्तहरू क्लिष्ट छन्, कतिपयका सिद्धान्त लिगेसीमा (विरासत) आधारित छन् भने कतिपय दल सिद्धान्त बेगरका छन्। सिद्धान्तबेगरता एक मध्यमार्गी वा तटस्थताको स्टेट (अवस्था) हो, जसमा दिगोपनाको आधारलाई शून्यको संज्ञा दिन पनि सकिन्छ। पछिल्लो समय नेपाली सबै दलका पर्यायका रूपमा समाजवाद सबैको साझा सिद्धान्त बन्दै छ, चाहे त्यो साम्यवादी होस् वा दक्षिणपन्थी होस् वा वामपन्थी होस्। विचार र वाद केवल देखाउने दाँत सावित बन्दै जानु कलियुगको आशीर्वाद हो भनेर नकार्न सकिने अवस्था छैन। दु्रत आर्थिक कायान्तरण हिजाआज सबैको सैद्धान्तिक मूल मन्त्र बन्नु स्वाभाविक हो, व्यवस्था र तत्कालिन दण्डहीनताको अवस्थामा। परिवर्तनका पक्षधर दलिय व्यवस्थामा फास्टट्र्याकमा कार्य सम्पन्न गर्न राज्यका सबै अंगहरू अब्बल हुनु पनि विकासको एक पक्ष सवल बन्नु नै हो। यसै मेसोमा राज्य प्रणालीका मूलभूत आधारस्तम्भका रूपमा रहेका आर्थिक कार्यप्रणालीलाई सुस्ताउन दिनु कदापी पनि गज्जब हैन। प्रजातान्त्रिक अभ्यासमा सैद्धान्तिक शासकीय जटिलता स्वभाविक हो। परिवेश, अनुकूलता र प्रणालीमा आधारित शासन व्यवस्थामा सैद्धान्तिक बिचलनले ठूलै प्रभाव पार्न सक्छ, तर विरासतमा आधारित विचारले हालको युवा जमातको विचारलाई ड्राइभ गर्न (हाँक्न) नसक्ने लगभग निश्चितप्राय छ। यसलाई विश्वव्यापीकरण र साक्षरताको उपज हो भनेरभन्दा फरक पर्दैन। राजनीतिक चेत हिजाआजका युवावर्र्गले विकास गर्नु आवश्यक नै ठान्दैन। युवावर्गले सोच्न सक्ने र महसुस गर्न सक्ने राजनीतिक चेतनाको विकासपश्चात मात्र दलगत सिद्धान्तको कुरा गर्दा ठीक हुन सक्छ। यसै कारण पनि दलहरूले म नै राज्य हुँ भन्ने खालको भावनाको विकास हुनै नदिई परिवर्तनका पक्षधर शक्तिका रूपमा आफूलाई उभ्याएर आयामिक कार्य सम्पादन गर्न सक्दा बिचलनको दलदलवाट उम्कन सक्ने आधारशीला वन्न सक्छ , यसमा दुईमत नै छैन।"
लुम्बिनीको अभियान घुम्न जाऔं बर्दिया,"अर्घाखाँची : लुम्बिनी प्रदेश सरकारले पर्यटन प्रबर्द्धनका लागि यसवर्ष घुम्न जाऔं बर्दिया अभियान सञ्चालन गर्ने भएको छ। पर्यटकहरूको बर्दियामा प्रमुख आकर्षण भनेको यहाँ पाइने बाघ हो। बाघ हेर्नका लागि बर्दियामा पर्यटकहरू बढ्ने गरेका छन्। जंगल सफारी गरेर बाघलगायतका जंगली जनावर हेर्न सकिने यो जिल्लाको प्रमुख पर्यटकीय गन्तव्यका रूपमा बर्दिया राष्ट्रिय निकुञ्ज मानिन्छ। यसैगरी बर्दियाको दौलतपुर घाटमा पाइने डल्फिन बाह्य पर्यटकहरूका लागि थप आकर्षणको केन्द्र बन्ने गरेको छ। यो घाटमा डल्फिन देखिने गरेको छ। यसैगरी बर्दियामा कृष्णसार देख्न सकिन्छ। कृष्ण सार संरक्षण क्षेत्र बनाएर कृष्णसारको संरक्षणका लागि पहल गरिँदै आएको छ। यसका साथै जिल्लामा रहेका विभिन्न होमस्टेहरू पर्यटकहरूलाई आकर्षित गर्ने थप आकर्षणका केन्द्र हुन्। प्रदेश सरकारले यो कार्यक्रमलाई आफ्नो नीति तथा कार्यक्रममै समावेश गरेको थियो। बर्दियामा पर्यटकको संख्या बढाएर प्रदेशको आर्थिक समृद्धि बढाउने लक्ष्यसहित प्रदेश सरकारले घुम्न जाऔं बर्दिया अभियान सुरु गर्न थालेको उद्योग, पर्यटन तथा यातायात मन्त्री प्रचण्ड विक्रम न्यौपानेले बताए। यो अभियान आगामी २९ गतेदेखि प्रारम्भ हुने भएको छ। बर्दियाको ठाकुरद्वारामा यो अभियानको सुरुवात गरिने देशकै प्रमुख पर्यटकीय गन्तव्य बन्दै आएको बर्दियामा पर्यटकहरूको थप आकर्षण बढाउन यो अभियान सुरु गर्न थालिएको मन्त्री न्यौपानेको भनाइ छ। लुम्बिनी प्रदेशको प्रमुख पर्यटकीय गन्तव्य मध्यको एक बर्दिया जिल्ला हो, यहाँ पर्यटकहरूलाई आकर्षित गर्ने धेरै इभेन्टहरू छन्, मन्त्री न्यौपानेले भने, यो वर्ष बर्दियामा धेरैभन्दा धेरै पर्यटकहरूलाई भित्र्याएर समग्र प्रदेशको आर्थिक समृद्धिको लक्ष्य हामीले लिएका छौँ। एक वर्षे अभियानमा सरकारले बर्दियाका पर्यटकीय थलोहरूका बारेमा पर्यटकहरूलाई जानकारी दिने गरी प्रचारात्मक कार्यक्रमहरू सञ्चालन गरिने भएको छ। बाह्य पर्यटकहरूलाई बर्दियामा आकर्षित गर्नका लागि प्रचारात्मक कार्यक्रम गरिने र यहाँ आउने पर्यटकहरूको सहजताका लागि सम्बन्धित पक्षसँग समन्वय गरिने मन्त्री न्यौपानेले जानकारी दिए। बर्दिया जिल्लामा बाह्य पर्यटकहरू ल्याउनका लागि बर्दिया जिल्लाका पर्यटकीय स्थलहरूका बारेमा सूचना प्रदान गरिनुपयो, यसका लागि प्रचारात्मक कार्यक्रमलाई बढावा दिइने छ, मन्त्री न्यौपानेले भने, यसका लागि बर्दियामा रहेका पर्यटकीय स्थलका बारेमा विभिन्न माध्यमबाट पर्यटकहरूलाई जानकारी गराउने काम हुने छ। यी होम स्टेहरूमा स्थानीय परिकारको स्वाद लिन पाइन्छ। यसैगरी व्यावसायिक रूपमा कृषि क्षेत्रलाई अगाडि बढाएका विभिन्न स्थलहरू अवलोकन तथा कृषि अध्ययनका लागि पर्याप्त छ।"
"माओवादीको खबरदारी सभा, पुरानै सपना बाँड्दै प्रचण्ड","काठमाडौं : गुमेको शक्ति आर्जन गर्न माओवादी केन्द्रका अध्यक्ष पुष्पकमल दाहाल (प्रचण्ड)ले फेरि पुरानै सपना बाँडेका छन्। शनिबार काठमाडौंमा आयोजित खबरदारी सभामा उनले भने, जनताको छोराछोरीलाई अब म बन्दुक बाँड्ने पक्षमा छैन। उहाँहरूलाई उत्पादनको औजार दिन्छौं। उत्पादनमा लगाउँछौं। २०६९ सालताका प्रचण्डले माओवादीको सातौं हेटौंडा महाधिवेशनमा भनेका थिए, माओवादी अब उत्पादन वृद्धिमा केन्द्रित हुन्छ। १० वर्षसम्ममा देश धनी बनाउँछौं। मुलुक धनी नभएसम्म अरूबाट हेपिनुपर्छ। यसरी सपना बाँडेको करिब १२ वर्ष बिते पनि पूरा गर्न सकेको छैन। त्रिभुवन अन्तर्राष्ट्रिय विमान स्थलमा रोजगारीका लागि परदेश हानिनेहरूको ताँती छ। त्यो भीडलाई सम्झिदै प्रचण्डले शनिबार राजधानीमा नयाँ शैलीमा पुरानै कथा सुनाए। हेटौंडा महाधिवेशनपछि प्रचण्डले २ पटक सरकारको नेतृत्व गरिसकेका छन्। माओवादी शान्ति सम्झौतामा आएको झन्डै दुई दशकयता निरन्तर सरकारमै रह्यो। उसले सरकार छोडेको तीन महिना मात्रै बितेको छ । गुमेको सत्ता र शक्ति आर्जन गर्न अनि प्रचण्डले भने, अब उत्पादन सेना गठन गरेर देशमै सबै युवालाई रोजगारी दिन्छौं। बाटो बिराउँदा देशमा उत्पादन बिग्रेट स्थापना गर्न नसकेको प्रचण्डको जिक्किर थियो। खबरदारी सभामा भने, जनमुक्ति सेनालाई उत्पादन ब्रिगेडमा रूपान्तरण गर्छौं भनेर हेटौंडा महाधिवेशनबाट निर्णय लिएका थियौं। तर, त्यसमा चुक भयो। अब उत्पादनका लागि नयाँ सेना तयार गर्ने बताउँदै उनले जिक्किर गर्दै भने, भ्रष्ट र दलालबिरुद्ध त्यो सेना उतार्छौं। अनि प्रचण्डले सम्झिए उमेर, शक्ति र सत्ता खबरदारी सभामा प्रचण्डले राजनीतिक जीवनमा गरेको गल्तीबारे चर्चा गरे। त्यसक्रममा उनले आफ्नो उमेर सम्झिए। गुम्दै गएको शक्तिबारे घोत्लिए। भविष्यबारे योजना चुहाएँ। म ७० वर्ष लागे। तर, ७० भएको जस्तो लाग्दैन, संघीय लोकतान्त्रिक गणतन्त्रलाई संस्थागत गर्ने कार्यभार अझै पूरा नभएको उल्लेख गरे, मैले अर्को नयाँ आन्दोलन र अभियानको नेतृत्व गर्छु। अब जनयुद्ध र सशस्त्र हतियारको माध्यबाट होइन् जनक्रान्तिका मार्फतबाट बिचौलिया र भ्रष्टहरूविरुद्ध लडाइँ लड्छौं। वैमान, बिचौलिया र भ्रष्ट पार्टीसँग मिलेर चुनाव नलड्ने उनले फेरि उद्घोष गरे। समीकरण बनाएर चुनाव लड्दा माओवादी कमोजीर भएको दलिल पेस गरे। अब भ्रष्टहरूसँग मिलेर लड्दैनौं, २०८४ को चुनाव एकलै लड्छौं। जति ल्याउँछौं, एक्लै ल्याउँछौं, एमाले र कांग्रेसलाई कडा टिप्पणी गर्दै उनले भने, बीचमा गल्ती गयौं, कमजोरी भयो। त्यसलाई सच्चाउँछौं। माओवादी पार्टीहरूबीच एकता गर्छौं। २०८४ को चुनावलाई २०६४ जस्तो बनाइन्छ। भ्रष्ट र वैमान एमाले र कांग्रेसलाई जनताको तहबाटै सजाइ दिन्छौं। सशस्त्र युद्धको राततापबाट शान्तिपूर्ण राजनीतिमा आएका माओवादीले २०६४ को चुनवामा कुल गरेर २ सय २९ सिट पाएको थियो। त्यसयता माओवादी निरन्तर ओरालोको यात्रा हुँदै ३२ सिटमा सीमित भएको छ। माओवादीले सरकारविरुद्ध गरेको खबरदारी सभामार्फत खासमा उसले आफ्नो शक्ति परीक्षण गरेको हो। १८ महिना सरकारको नेतृत्व गरेका प्रचण्डले भाषणको अन्ततिर भने, म थाकेको छैन। हाम्रो कोही नेता, कार्यकर्ताहरू पनि थाकेको छैनन्। बरु जनता, कार्यकर्ता तथा समर्थकहरूको चिन्ता छ, माओवादी किन बिग्रियो ? किन फटाहासँग लाग्यो ? उनका अनुसार माओवादीमा केही धुलोमैलो लागेकै हो। उनले भने, त्यसलाई पखाल्न चाहेका छौं। यसको पार्टी बैठकमा निर्मम समीक्षा र आत्मआलोचना गरेका छौं। प्रक्रियावादीसँग समिकरण गर्दा माओवादी आन्दोलन धुमलिएको प्रचण्डको जिकिर रह्यो। भ्रष्ट र जाली नेताहरूसँग संगत गर्दा हामी कताकता वर्ग र एजेन्डासँग टाढियांै। त्यसलाई गम्भीर समीक्षा गरेका छौं, उनले सत्ताधारी दललाई चेतावनी दिँदै भने, तपार्इंहरू ढुक्कसँग सरकार चलाए हुन्छ, अब हामी सरकारमा जाँदैनौं। अब जनताको घर दैलोमा जान्छौं। भए गरेको कमीकमजोरी सुनाउँछौं। जनताले हामीलाई माफी दिने छन्। जनताको शक्तिबाटै कांग्रेस र एमालेलाई तह लगाउने उनले ठोकुवा गरे। प्रचण्डले आफू वर्तमान सरकार ढाल्ने पक्षमा नरहेको जिकिर गरे। सत्ता पक्षलाई व्यंग्य गर्दै उनले थपे, संविधान र व्यवस्थाको रक्षाका निम्ति खबरदारी सभा आयोजना गरेका हौं। केपीजी, तपाईं नेतृत्वको सरकार ढाल्न सडकबाट हामी प्रयत्न गरेको नठान्नु होला। आफ्नो पार्टी तत्काल सरकारमा नजाने बताउँदै उनले भने, अब हामीलाई प्रधानमन्त्री र मन्त्री बनाइदिनुस् भन्न जाँदैनौं। सरकार पूरै अवधि चलोस् भन्दै प्रचण्डले थपे, भ्रष्टाचारीको रक्षा र बिचौलियाको पक्षमा काम गर्ने सरकार आफंै कुहेर ढल्छ। माओवादीले खबरदारी सभा गर्दा सरकारलाई डर पैदा भएको प्रचण्डको दाबी थियो। प्रधानमन्त्री ओलीप्रति लक्षित गर्दै भने, सरकार आजै ढल्छ, भोलि नै ढल्छ भनेर डर पैदा भएको छ। सरकार ढल्ने डरमा बिचौलिया र भ्रष्टचारीलाई अझै बढी संरक्षण नगर्नु होला। जबसम्म चुनाव लड्न करोडौं रुपैयाँ चाहिन्छ तबसम्म भ्रष्टाचार नरोकिने उनले बताए। त्यसका लागि जनतबाट निर्वाचित राष्ट्रपति अनि पूर्ण समानुपातिक संसद् चाहिन्छ। अनि भ्रष्टाचार त्यहीँबाट अन्त्य हुन्छ, उनले भने, पूर्वराजा ज्ञानेन्द्र शाहलाई मैले भेटे भन्ने स्याल हुँइया छ। मैले भटेको छैन। झापालगायत कताकता भटेको भनेर हल्ला फिजाइएको छ त्यो सबै झुट कुरो हो। सहकारी ठगी प्रकरणमा दोषीदेखि राष्ट्रिय स्वतन्त्र पार्टीका सभापति रवि लामिछानेलाई कारबाही भोग्न तयार हुनुपर्ने प्रचण्डले बताए। दोषी कोही बच्नुहुँदैन, निर्दोष कोही पनि उम्किनु हुँदैन। रवि दोषी भए कारबाही हुनुपर्छ। सबै सहकारी तथा लघुवित्त पीडतहरूले न्याय पाउनुपर्छ, उनले भने, जस्तोसुकै पहुँचवाला सहकारी ठग र भ्रष्टाचारी भए पनि सरकारले छानबिन गरेर कारबाही गर्नुपर्छ। पूर्वाग्राही भएर सरकारले सहकारी ठगमाथि कारबाही गर्नुहुँदैन। भ्रष्टाचारको मुद्दामा यदि प्रचण्डै दोषीदेखि पनि ग्रिफ्तार गर्नुपर्छ। राणा शासनको अन्त्यपछि आफ्नो नेतृत्वको सरकारले सुशासनका लागि क्रान्तिकारी काम गरेको प्रचण्डले दाबी गरे। उनले भने, जुन काम इतिहासमा रेकर्ड भयो। उनले बडो जालझेल, अपवित्र ढंगले कांग्रेस र एमालेले गठबन्धन बनाउँदै आफ्नो नेतृत्वको सरकार ढालेकोमा प्रचण्ड आक्रोश पोखे। माओवादीलाई फुटाउन सत्ताधारी दलहरूले षड्यन्त्र गरिरहेको प्रचण्ड आरोप लगाए। उनले भने, बिचौलियाहरूलाई प्रचण्ड र माओवादी पचेको छैन। नयाँ सरकार बनेकोमा आफूलाई चिन्ता नभएको बताउँदै उनले थपे, तर, केपी ओली सरकार केका निम्ति ? र, किन बन्यो ? सुशासनको विरुद्ध र भ्रष्टाचारीलाई बचाउन बन्यो। हाम्रो चिन्ता त्यहाँ थियो। त्यो चिन्तालाई सरकारले पुष्टि नै गरेको छ। जनताको पक्षमा सरकारले काम गरोस् खबरदारी सभामा प्रचण्डसँगै माओवादीका अन्य शीर्षस्थ नेताहरू पनि बोलेका थिए। माओवादीका वरिष्ठ उपाध्यक्ष नारायणकाजी श्रेष्ठ सरकारले देशलाई संकटको दिशातिर धकेल्दै गएको आरोप लगाए। उनले भने, उपलब्धिको अपहरण गर्ने कुचेष्टा भइरहेको छ। देश डुब्ने लागेपछि चुप लागेर बस्दैनौं। संघीय लोकतान्त्रिक गणतन्त्रसहितका ऐतिहातिक उपलब्धिहरूलाई रक्षा गर्नु आजको कार्यभार रहेको उनले बताए। देशले सामाजिक र आर्थिक विकासको अपेक्षा गरेको नेता श्रेष्ठको भनाइ थियो। देश र जनताको पक्षमा काम गर्न सरकारलाई दबाब दिन सरकार, सदन र सडक गरी तीनवटै मोर्चासहित माओवादी अगाडि बढेको उनले स्पष्ट पारे। २००७ सालपछिको कुनै पनि सरकारले नगरेको काम प्रचण्ड सरकारले गरेको नेता श्रेष्ठको दाबी थियो। उनले भने, भ्रष्टाचारीहरूलाई कानुनी दायरामा ल्यायौं। उनीहरूको निन्दराम भएको थियो। प्रचण्ड नेतृत्वको सरकारले लोडसेडिङ अन्त्य, भ्रष्टाचार विरोधी अभियान सञ्चालन र मिटरब्याज विरुद्धको कानुन निर्माणको काम गरेकोे बताउँदै उनले थपे, यी काम गर्दै गर्दा प्रचण्ड नेतृत्वको सरकार ढाल्यो। भ्रष्टाचारीहरूलाई जोगाउन र बच्न नयाँ सरकार गठन भयो। जसले दुई दलीय सिन्डिकेट लाद्न खोज्दै छ। माओवादी केन्द्रका पार्टीका उपाध्यक्ष तथा बागमती प्रदेशका इन्चार्ज अग्निप्रसाद सापकोटाले सरकार गैरजिम्मेवार हुँदा नागरिकका जनजीवनका सवालहरू झन्झन् जटिल र पेचिलो बन्दै गएको बताए। उनले भने, राष्ट्र निकै समस्यामा फस्दै गएको छ। जबजब राष्ट्र र राष्ट्रियता कमजोर अवस्थामा हुन्छ अनि माओवादी सडकमा आउँछ। ओली सरकारको एक सय दिनलाई विश्लेषण गर्दा भ्रष्टचारी, बिचौलिया, माफियाहरूको सरकार बन्न पुगेको आरोप लगाए। उनले भने, देशको युग परिवर्तनको नेतृत्व गरेको हामी सरकारलाई त्यसै छोड्दैनौं। विपद्मा सरकारले पीडितहरूको उद्धार र राहतमा काम नगरेर घाउमा नुनचुन लगाउने काम गयो। सरकारले जनताको हितमा काम नगरेको उनको जिक्कर थियो। सत्ता पक्षले लोकतन्त्रको दुहाई दिन नसुहाउने नेता सापकोटाको कथन थियो। उनले भने, सत्ता पक्षले पार्टीहरूलाई फुटाउने र कमजोर बनाउने हर्कत गरिरहेको छ। लोकतन्त्रको मर्म र भावनाविपरीत काम गरिरहेको छ। भ्रष्टाचारको दल दलमा देशलाई फसाएर देशको अस्तित्व मेटिन लागेको उपाध्यक्ष सापकोटाले दाबी गरे। कल्पनै गर्न नसिकने घटनाहरू अगाडि आइरहेको छ। देश संकटमा छ तर, महान अवसरको संघारमा पनि छ। महान् सम्भावना र गम्भीर चुनौती पनि सँगसँगै छ, उनले भने, हामी सरकारको खबरदारी गर्न चाहन्छौं। सरकारको रबैया सुध्रिएन भने देशभरि सशक्त प्रतिकार गर्छौं। माओवादी केन्द्रका सचिव हितमान शाक्यले सामान्य खबरदारी सभाले सरकार थुरथुर काम्न थालेको दाबी गरे। माओवादी स्थायी समिति सदस्य यशोदा सुवेदीले भ्रष्टाचारीलाई संरक्षण गर्न सरकारले बेलगाम काम गरिरहेको दाबी गरिन्। सरकारको अलोकतान्त्रिक गतिविधिको जनताले सशक्त प्रतिकार गर्ने उनले बताइन्। स्थायी कमिटी सदस्य पर्शुराम तामाङले देश र जनताका लागि नभएर दलाल र पुँजीपति वर्गलाई संरक्षण गर्न नयाँ सरकार बनेको आरोप लगाए।"
"एआईको सकारात्मक उपयोग गरौं, दुरुपयोग रोक्न कानुन बनाऔं : प्रधानमन्त्री ओली","काठमाडौं : प्रधानमन्त्री केपी शर्मा ओलीले विज्ञान र प्रविधिको उपयोग जीवनलाई सहज र सरल बनाउने काममा गराउन सरकार लागि पर्ने बताएका छन्। युवा संघ नेपालले आज आयोजना गरेको आर्टिफिसियल इन्टेलिजेन्स् (एआई)सम्बन्धी अन्तर्राष्ट्रिय सम्मेलन मा विज्ञसँगको संवादमा सहजकर्ताका रुपमा भूमिका निर्वाह गर्दै प्रधानमन्त्री ओलीले विकास, सकारात्मकता र सहज जीवनका लागि यसको उपयोग गर्नुपर्नेमा जोड दिएका हुन्। विकासको तिर्खाबाट हामी ग्रस्त छौं। त्यसका लागि डिजिटल नेपालको अवधारणा ल्याऔं। हामीले आर्टिफिसियल इन्टेलिजेन्स्को सकारात्मक उपयोग गर्नुपर्छ। यसको दुरुपयोगबाट हुन सक्ने दुष्प्रभाव रोक्न सचेतना र कानुनी प्रबन्धमा पनि जानुपर्छ। प्रधानमन्त्री ओलीले भने, एसइईमा धेरै विद्यार्थी अनुत्तीर्ण हुने क्रमबाट सुधार ल्याउनु छ। यस्ता क्षेत्रमा एआइको उपयोग कसरी गर्न सकिन्छ र नेपाललाई एआइ एजुकेसनको हब कसरी बनाउन भन्नेमा हाम्रो ध्यान रहेको छ। उनले आटिर्फिसियल इन्टेलिजेन्स्सम्बन्धी नीति र योजना ल्याउने जानकारी पनि दिए।"
"प्रचण्डलाई ओलीको जवाफ : खिया लागेका हतियारले अब काम गर्दैन, झूटो प्रचार नगर्नू","प्रधानमन्त्री ओलीले सहकारी अपचलनबारे संसदीय समितिको प्रतिवेदनलाई सरकारले कार्यान्वयन गरिरहेको बताए। काठमाडौं : प्रधानमन्त्री केपी शर्मा ओलीले माओवादी केन्द्रका अध्यक्ष प्रचण्डप्रति लक्षित गर्दै माटामुनि लुकाइएका खिया लागेका हतियारले अब काम नगर्ने चेतावनी दिएका छन्। नेपाल राष्ट्रिय भूतपूर्व सैनिक तथा प्रहरी सङ्गठनद्वारा आज आयोजित राष्ट्रिय सुरक्षा र विकासमा पूर्व सुरक्षाकर्मीहरुको भूमिका विषयक विचार गोष्ठीलाई सम्बोधन गर्दै ओलीले हतियार बिसाएका मात्रै हौं भनेर दिइने धम्कीप्रति लक्ष्य गर्दै नेपाली समाजलाई झूटो प्रचार गरेर धम्की नदिन चेतावनी दिए। आफूलाई अलोकप्रिय भएको भनेर टिप्पणी गर्नेहरूलाई जवाफ दिँदै नेकपा (एमाले) का अध्यक्षसमेत रहेका ओलीले भने भाडामा खटाइएकाहरुले केपी ओलीको साख घट्यो भन्ने सक्छन्, सचेत जनतालाई थाहा छ कि हामी कति लोकप्रिय हौं भन्ने। ओलीको साख घटेको भन्नेहरूले २०८४ को निर्वाचनमा हेरुन्। प्रधानमन्त्री ओलीले लोकतन्त्र भनेको छाडातन्त्र नभएको धारणा राखे। उनले भने, नेपाल लडेर बनेको र लडेर बचाएको राष्ट्र भएकाले सिंहदरबार वा बालुवाटार कब्जा गर्छौं, चुट्छौँ, मार्छौं, काट्छौं भन्नु छाडातन्त्र भएकाले त्यस्ता क्रियाकलाप सैह्य हुँदैन। ओलीले राष्ट्रका लागि आवश्यक परे पूर्व सुरक्षाकर्मी एकता र अनुशासनका साथ खट्नुपर्ने र नयाँ पुस्तालाई प्रेरणा दिनुपर्ने बताए। उनले सामाजिक सञ्जालमा जथाभावीरुपमा प्रस्तुत हुनेहरूलाई उत्तरदायी बनाउने बाटोमा सरकार रहेको पनि स्पष्ट पारे। सहकारी अपचलनबारे संसदीय समितिको प्रतिवेदनलाई सरकारले कार्यान्वयन गरिरहेको उल्लेख गर्दै प्रधानमन्त्री ओलीले अनुसन्धानका क्रममा रहेका व्यक्तिका पक्षमा अदालत परिसरमै उफ्री उफ्री कराउनु लोकतान्त्रिक मान्यता संगत नभएको बताए। उनले आफूले कसैप्रति पूर्वाग्रह नराख्ने र न्यायिक निरुपणबाट हुने निष्कर्षलाई सबैले मान्नुपर्नेमा जोड दिए।"
"लामिछानेको बारेमा सामाजिक सञ्जालमा भ्रम फैलाइयो, मुद्दाको तथ्यपूर्ण अनुसन्धानमा प्रभाव पार्न खोजियो : प्रहरी","काठमाडौं : सहकारी ठगी प्रकरणमा प्रहरीको हिरासतमा रहेका पूर्वगृहमन्त्री तथा राष्ट्रिय स्वतन्त्र पार्टीका सभापति रवि लामिछानेलाई दुर्व्यवहार नभएको नेपाल प्रहरीले जनाएको छ। आज दिउँसो जिल्ला प्रहरी कार्यालय, कास्कीले विज्ञप्ति जारी गर्दै लामिछानेलाई दुर्व्यवहार गरेको भनेर सामाजिक सञ्जालहरूमा भ्रम फैलाएको दाबी गरेको छ। इजलासमा हतियारसहित प्रवेश गरेको, धम्काएको एवं प्रहरी हिरासतमा समेत दुर्व्यवहार गरेको भन्ने जस्ता भ्रामक, झुट्टा र अनुमानमा आधारित कपोकल्पित भ्रमपूर्ण भएको सूचना अधिकारी एवम् प्रहरी नायव उपरीक्षक बसन्त कुमार शर्माले जानकारी दिए। केही दिन यता विभिन्न सामाजिक सञ्जालहरुमा अनुसन्धानको क्रममा रहेका पूर्व उपप्रधान तथा गृहमन्त्री माननीय रवी लामिछानेलाई सहकारी ठगी, संगठित अपराध तथा सम्पत्ति शुद्धीकरण सम्बन्धी मुद्दामा मिति २०८१।०७।०८ गते म्याद थप गर्न सम्मानित कास्की जिल्ला अदालतमा उपस्थित गराउँदा नेपाल प्रहरीका कर्मचारीले सम्मानित इजलासमा आदरार्थी शब्दको प्रयोग नगरेको, इजलासमा हतियार सहित प्रवेश गरेको, धम्काएको एवं प्रहरी हिरासतमा समेत दुर्व्यवहार गरेको भन्ने जस्ता भ्रामक, झुट्टा र अनुमानमा आधारित कपोकल्पित भ्रमपूर्ण विचारहरू टिकटक लगायतका सामाजिक सञ्जालहरूमा सम्प्रेषण भएको सन्दर्भमा यस जिल्ला प्रहरी कार्यालय, कास्कीको गम्भीर ध्यानाकर्षण भएको छ विज्ञप्तिमा भनिएको छ। गलत सूचनाको सम्प्रेषण र सन्देश प्रवाह हुने र मुद्दाको तथ्यपूर्ण अनुसन्धानमा समेत नकारात्मक प्रभाव पर्ने प्रहरीको भनाई छ। विज्ञप्तिमा भनिएको छ,यस्ता तथ्यहीन, भ्रामक एवं झुट्टा समाचारहरूबाट जनमानसमा गलत सूचनाको सम्प्रेषण र सन्देश प्रवाह हुने र मुद्दाको तथ्यपूर्ण अनुसन्धानमा समेत नकारात्मक प्रभाव पर्ने हुनाले तथ्यमा आधारित रहेर मात्र सूचना सम्प्रेषण गर्न, गराउनु हुन सम्पूर्णमा अनुरोध गरिएको छ । नेपालको संविधान एवं प्रचलित ऐन कानून बमोजिम फौजदारी न्याय प्रणालीका मूल्य मान्यताको अनुशरण गर्दै तथ्य एवं प्रमाणमुखी अनुसन्धान गर्न जिल्ला प्रहरी कार्यालय, कास्की सदैव प्रतिबद्ध रहेको विज्ञप्तिमा उल्लेख छ । प्रहरीले अनुमानका आधारमा भनेको, सुनेको तथ्यहिन कुराहरुलाई सम्प्रेषण नगरी सही, सत्य र तथ्यमा आधारित सूचना, समाचार र सन्देश मात्र सम्प्रेषित गर्न अनुरोध गरेको छ। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वको टोलीले लामिछानेलाई काठमाडौंबाट पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। लामिछानेविरुद्ध जिल्ला अदालत रुपन्देहीले पक्राउ पूर्जी जारी गरेको छ। लामिछानेविरुद्ध बिहीवार जिल्ला अदालत रुपन्देहीका न्यायाधीश श्यामप्रसाद श्रेष्ठको इजलासले पनि ठगी र संगठित अपराध मुद्दामा अनुसन्धान गर्नका लागि पक्राउ अनुमति दिएको छ। रुपन्देहीको बुटवलस्थित सुप्रिम बचत तथा ऋण सहकारी संस्थको रकम पनि गोर्खा मिडिया प्रालिमा अपचलन भएको संसदीय छानबिन समितिले ठहर गरेको थियो।"
"एनआरएनलाई उद्योगमन्त्रीको आग्रह : लगानीको उचित वातावरण छ, लगानी गर्नुहोस्","काठमाडौं : उद्योग, वाणिज्य तथा आपूर्ति मन्त्री दामोदर भण्डारीले नेपालमा लगानीको उचित वातावरण रहेकाले लगानी गर्न एनआरएनलाई आग्रह गरेका छन्। आइतबार काठमाडौंमा गैह्रआवासीय नेपाल संघ (एनआरएन) द्वारा आयोजत गैह्रआवासीय नेपाली दिवस र वार्षिक साधारणसभा उद्घाटन समारोहमा बोल्दै मन्त्री भण्डारीले लगानीको वातावरण सुनिश्चित गर्न सरकार तयार रहेको बताएका हुन्। 'सरकारले एनआरएनलाई प्राथमिकताका साथ हेरेको छ। लगानीका क्षेत्र छन्। लगानीको संभावना छन्। तपाईंहरू आउनु भएन भने अरु पनि आउँदैनन् । पुँजी र प्रविधिलाई उपयोग गरौं,'उनले भने,'तपाईंको लगानी सुनिश्चितता गर्ने वातावरण हामी गर्छौं। लगानी गरेर मुनाफा लैजानुहोस्।' मन्त्री भण्डराीले सबै मिलेर काम गरेमा मुलुकलाई समृद्ध बनाउन सकिन्छ बताए। मन्त्रालय पुराना बन्द रहेका उद्योगहरू सञ्चालन गर्न लागिपरेको बताउँदै उनले विकास निर्माणमा सहकार्य गर्न समेत आह्वान गरे। उनले भने,'हामी बन्द रहेका उद्योगहरूलाई कसरी सञ्चालन गर्नेबारे छलफल गरिरहेका छौं। वर्तमान सरकार नीतिगत रुपमा रहेका जटिलताहरूलाई समाधान गर्न लागिपरेको छ। यसकारण हामी विकास निर्माणमा तपाईंहरूसँग सहकार्य गर्न चाहन्छौं।' गैरआवासीय नेपालीका सन्ततिलाई नेपालको कला, संस्कृति तथा भूगोलसँग जोडेर पुर्खाको थातथलोका बारेमा जानकारी दिन र नेपालमा नै लगानी गर्नसक्ने अनुकूल वातावरणको सिर्जना गर्न नेपाल सरकार प्रतिबद्ध रहेको उनको भनाइ छ। मन्त्री भण्डारीले आर्थिक रूपान्तरणका लागि गैरआवासीय नेपालीहरूले विश्व बजारमा सिकेको सीप, जानेको प्रविधि र गरेको आम्दानीबाट नेपालले लिनसक्ने अधिकतम लाभका लागि सरकार सधैं सहकार्य गर्न सबै ढोका खुला राखेको बताए।"
"लामिछानेलाई पक्राउ गर्ने, गुरुङलाई संरक्षण गर्ने विषय पार्टीलाई मान्य छैन : माओवादी केन्द्र","गौशाला (महोत्तरी) : नेकपा माओवादी केन्द्रका सचिव लिलामणि पोखरेलले २०८४ सालको चुनावमा पार्टीले एक नम्बरको बन्ने दाबी गरेका छन् । आइतबार महोत्तरीको गौशालामा आयोजित कार्यक्रमलाई सम्बोधन गर्दै पोखरेलले आफ्नो पार्टी जनपक्षीय न्यायको खोजीमा रहेको बताएका हुन् । उनले भने, 'सरकारले एउटै प्रकरणका मुद्दामा पुर्व गृहमन्त्री एवम् राष्ट्रिय स्वतन्त्र पार्टीका सभापति रवि लामिछानेलाई पक्राउ गरे छन् । त्यस्तै सोही प्रकरणका मुद्धामा काँग्रेसका उपसभापति धनराज गुरुङलाई संरक्षण दिएका छन् । जुन हाम्रा पार्टीलाई मान्य छैन् ।' त्यसकै विरुद्धमा र देशमा एउटै प्रकारका कानुन ल्याउनका लागि हाम्रा पार्टीले सरकारलाई सचेत गराउनका लागि खबरदारी जुलुस निकालेका छन् । वर्तमान परिवेशमा सरकार गिराउने वा बनाउने खेलमा आफ्नो पार्टी नलाग्ने पोखरेलको भनाई रहेको छ । उनले थपे, 'जसरी सरकारले सय दिन मनाएपछि हामीले खबरदारी गर्यौं । त्यसरी नै हामी समय समयमा सरकारलाई सचेत गराउनेछौँ । त्यति गर्दा समेत सरकार जनमुखी नभए हामी सडक तताउनेछौं ।'"
अराजक भीडले समाजलाई नियन्त्रण गर्न खोजे स्वीकार्य हुँदैन : पोखरेल,काठमाडौं : नेकपा एमालेका वरिष्ठ उपाध्यक्ष ईश्वर पोखरेलले भ्रष्टाचार र आर्थिक अनियमिततामा संलग्न जोकोहीलाई कानुन र विधिसम्मत ढंगले कारबाही हुनुपर्ने बताएका छन्। एमालेले आइतबार काठमाडौंमा आयोजना गरेको कार्यक्रमका बोल्दै पोखरेलले अनियमितता गर्नेलाई कारबाही गर्नुपर्नेमा पार्टी दृढ रहेको बताए । उनले केहि कमजोरीलाई लिएर सामाजिक सद्भाव फैलाउने कोसिस भइरहेको भन्दै देशमा अराजकता फैलाउने र सद्भाव खलबलाउने छुट कसैलाई नभएको धारणा राखे। सहकारी प्रकरणमा संसदीय समितिको प्रतिवेदन कार्यान्वयन गर्दा भेदभाव भएको आरोप लगाउने गरेको उल्लेख गर्दै पोखरेलले कांग्रेस र एमालेका नेताहरूमाथि पनि प्रश्न उठे अनुसन्धानको दायरामा आउने स्पष्ट पारे । पछिल्लो समयमा सहकारी ठगीको अनुसन्धान गर्न रास्वपा सभापति एवम् पूर्वगृहमन्त्री रवि लामिछाने पक्राउ परेका छन्। उनीमाथि पोखरामा छानबिन भइरहेको छ। आगामी निर्वाचनमा कांग्रेस र एमालेबीच प्रतिस्पर्धा हुने भएपनि मुलुकमा संकट परेका बेला ठूला दलहरू एक हुनु परेको उनले बताए। पोखरेलले अराजक भीडले समाजलाई नियन्त्रण गर्न खोजे स्वीकार्य हुन नसक्ने उल्लेख गरे।
अब मधेसका जनताले संघीयताको वास्तविक अनुभूति गर्न पाउँछन् : मुख्यमन्त्री सिंह,"वीरगन्ज : मधेस प्रदेशका मुख्यमन्त्री सतिशकुमार सिंहले मधेस प्रदेशमा जनमत पार्टीको नेतृत्वमा सरकार बनेपछि जनतामा नयाँ आशा पलाएको बताएका छन् । पर्साको जगरनाथपुर गाँउपालिकाको सुहपुरमा आइतबार जनमत पार्टीले आयोजना गरेको बृहत पार्टी प्रवेश कार्यक्रमलाई सम्बोधन गर्दै मुख्यमन्त्री सिंहले यस्तो दाबी गरेका हुन् । मधेस प्रदेशमा विगत ७ वर्षदेखि जकडिएका कामहरू आफ्नो नेतृत्वको सरकारले अहिले अगाडि बढाएको उनले बताए । मुख्यमन्त्री सिंहले भने,संघीयताको वास्तविक अनुभूति अब मधेसका जनताले गर्न पाउँछन् । अबको ६ महिनाभित्रका मधेस सरकारले यहाँका जनतालाई संघीयताको अनुभूति गराउँछ । विगतको सरकारको जस्तो मधेस प्रदेश सरकारका योजनाको लाभ सत्ताधारी दलका कार्यकर्ताले नभई अब त्यसको लाभ सिधै जनताले पाउने उनले बताए । उनले भने, कार्यकर्ता पोस्ने काम यो सरकारले गर्दैन । हरेक योजना जनताको आवश्यकता र चाहना अनुसार वितरण हुन्छ। मुख्यमन्त्री सिंहले संघ सरकार र उसका मातहतका कर्मचारी संयन्त्रको असहयोगका बाबजुदपनि प्रदेश सरकारले ती चुनौतीलाई चिर्दै मधेसको विकास र समृद्धिका लागि काम गरिरहेको जिकिर पनि गरे । युवाको विदेश पलायन रोक्न प्रदेश सरकारले मधेसमै रोजगारी र अवसरको सृजना गर्न कृषि, पर्यटन लगायतका क्षेत्रमा काम गरिरहेको उनले बताए । मधेस सरकारले वीरगन्जमा आइटी पार्क , माटो पार्क निर्माण लगायतका महत्वकांक्षी योजनाहरु चालु आर्थिक वर्षको बजेटमा समावेश गरिसकेको जानकारी गराउँदै उनले त्यसका लागि जग्गा खोजीको काम भइरहेको बताए । कार्यक्रममा विभिन्न दलका गरी ६ सयभन्दा बढी नेताकार्यकर्ता जनमत पार्टीमा प्रवेश गरेको र उनिहरुलाई मुख्यमन्त्री सिंहले टीका लगाएर पार्टीमा स्वागत गरेको जनमत पार्टीका पर्सा जिल्ला अध्यक्ष ओमप्रकाश सर्राफले जानकारी दिए ।"
साफ च्याम्पियनसिप : भुटानलाई पराजित गर्दै बंगलादेश फाइनलमा प्रवेश,काभ्रे : बंगलादेश साफ च्याम्पियनसिप २०२४ को फाइनलमा प्रवेश गरेको छ। आइतबार त्रिपुरेश्वरस्थित दशरथ रंगशालामा आइतबार भएको पहिलो सेमिफाइनलमा भुटानमाथि ७१ को फराकिलो जित निकाल्दै बंगलादेश फाइनल प्रवेश गरेको हो । बंगलादेशको जितमा तोहुरा खातुनले ह्याट्रिक गरिन् भने साविना खातुनले दुई र ऋतु पोर्ना चक्मा तथा सेउली अजिमले एकएक गोल गरिन् । भुटान लागि एकमात्र गोल डेकी लाजोमले गरेकी थिइन् ।
"नेपालको आर्थिक समृद्धिमा योगदान गर्नुस्, सरकारले लगानी सुरक्षाको ग्यारेन्टी गर्छ : उपप्रधानमन्त्री पौडेल","वासिङ्गटन डिसि : उपप्रधानमन्त्री एवम् अर्थमन्त्री विष्णुप्रसाद पौडेलले आर्थिक समृद्धिलाई अघि बढाउन एमाले र कांग्रेस मिलेर वर्तमान सरकार निर्माण भएको बताएका छन्। संयुक्त राज्य अमेरिकाका विभिन्न राज्यमा रहि विभिन्न पेशा व्यवसाय गर्दै आएका नेपाली समुदायलाई शनिबार नेपाली दूतावासद्वारा आयोजित कार्यक्रमलाई सम्बोधन गर्दै उप प्रधानमन्त्री पौडेलले मुलुकमा राजनीतिक स्थायित्व कायम गर्न र जनतामा आशा जगाउन दुई ठूला दलले काम गरिरहेको बताएका हु्न्। उनले जनतामा रहेको निराशा चिर्दै सुन्दर भविष्य निर्माण गर्ने दिशामा वर्तमान सरकार क्रियाशील रहेको दाबी गरे। पौडेलले गैरआवासीय नेपालीहरूलाई नेपालमा उर्जा, पर्यटन, सूचना प्रविधि लगायत उच्च सम्भावनाका क्षेत्रमा लगानी गर्न आग्रह गरे। उपप्रधानमन्त्री पौडेलले गैर आवासीय नेपाली नागरिकहरूलाई मुलुकमा आर्थिक, सामाजिक र सांस्कृतिक अधिकार प्रयोग गर्नमा आवश्यक कानुनी व्यवस्था गर्न सरकार प्रतिबद्ध रहेको जानकारी गराए। उनले गैरआवासीय नेपालीको लगानी रहने एनआरएनए डेभलपमेन्ट फन्ड कार्यान्यनमा जाने अन्तिम चरणमा रहेको पनि बताए। नेपालमा लगानीको आकर्षक प्रतिफल प्राप्त गर्ने अवसर छ, सरकारले तपाईंहरूको लगानी सुरक्षाको ग्यारेन्टी गर्दछ, तपाईंहरूले गरेको लगानीको प्रतिफल सहजै लैजान सक्ने गरी कानूनी एवं प्रक्रियागत प्रबन्ध मिलाउँदै छ, उपप्रधानमन्त्री पौडेलले भने, व्यक्तिगत रुपमा प्रतिफल प्राप्त गर्न र नेपालको आर्थिक समृद्धिमा योगदान गर्न पनि म साथीहरूलाई आग्रह गर्दछु। नेपालमा लगानीका लागि उच्च सम्भावना र प्रतिफलको अवसर छ : ढकाल कार्यक्रममा नेपाल उद्योग वाणिज्य महासङ्घका अध्यक्ष चन्द्र ढकालले नेपालमा लगानी सम्बद्ध कानूनहरूलाई समसामयिक परिमार्जन गरी उपयुक्त वातावरण निर्माण भएको जानकारी गराए। उनले नेपालमा लगानीका लागि प्रशस्त अवसर र सम्भावना भएकाले गैरआवासीय नेपालीहरूलाई विदेशमा रहँदा आर्जन गरेको ज्ञान, सीप, पूँजी र प्रविधिलाई मुलुकको विकासमा उपयोग गर्न आग्रह गरे। नेपालमा लगानीका लागि उच्च सम्भावना र प्रतिफलको अवसर रहेको उल्लेख गर्दै अध्यक्ष ढकालले नेपालको निजी क्षेत्र गैरआवासीय नेपालीसँग सहकार्य र साझेदारी गर्न तत्पर रहेको पनि बताए। कार्यक्रममा अमेरिकामा रहेर विभिन्न पेशा व्यावसाय गर्दै आएका गैर आवासीय नेपालीहरूले नेपालमा लगानी गर्ने सम्बन्धमा आफ्ना अनुभव तथा सुझावहरू राखेका थिए। उपप्रधानमन्त्री पौडेल विश्व बैंक समूह र अन्तर्राष्ट्रय मुद्रा कोषको वार्षिक बैठकमा सहभागि हुने क्रममा संयुक्त राज्य अमेरिकामा रहेको अवसरमा राजदुतावासले कार्यक्रम गरेको हो।"
सरकार टिकाउन राष्ट्रियताका विषयमा कुनै सौदाबाजी हुँदैन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकार टिकाउन राष्ट्रियताका विषयमा कुनै सौदाबाजी नगर्ने प्रष्ट पारेका छन्। नेपाल राष्ट्रिय भूतपूर्व सैनिक तथा प्रहरी सङ्गठनद्वारा आज आयोजित राष्ट्रिय सुरक्षा र विकासमा पूर्व सुरक्षाकर्मीहरुको भूमिका विषयक विचार गोष्ठीलाई सम्बोधन गर्दै उनले सत्ता सौदाबाजीका लागि राष्ट्रियताका हितका प्रश्नमा कुनै सम्झौता नगरिने स्पष्ट पारेका हुन्। उनले राष्ट्रियताका सवाललाई ध्यान दिएर भारतको नाकाबन्दी भएका बेला चीनसँग व्यापार र पारवहन सम्झौता गरिएको स्मरण गराए। एमाले अध्यक्ष ओलीले अहिले अनेक नाममा राष्ट्रिय सुरक्षाको किल्लामा हमला गर्न खोजिएको दाबी गरे। अहिले अनेक नाममा राष्ट्रिय सुरक्षाको किल्लामा हमला गर्न खोजिएको छ। हामी अरुको हितमा असर नपार्ने र आफ्नो जायज हित नछाडने सङ्कल्पका साथ अघि बढ्का छौँ। सरकार प्राप्त गर्न वा सरकार टिकाउन राष्ट्रियताका विषयमा कुनै सौदाबाजी गर्ने जस्ता घिनलाग्दा काम हामीबाट हुन सक्दैन। प्रधानमन्त्री ओलीले भने, नाकाबन्दीको सामना गर्दा हामी सरकारबाट बाहिर पुग्यौं होला तर हामी कुनै छलछाम नगरी जस्केलोबाट नभई निर्वाचनका माध्यमबाट सिंहदरबारको मूल ढोकाबाट सत्तामा आउँछौं भनेको थियौँ र आयौं पनि। एमाले र नेपाली काँग्रेससहित मिलेर बनेको यो सरकार राष्ट्रिय एकताको भावनाको रक्षा र देशको हितका लागि पूर्ण कटिबद्ध भएर काम गरिरहेको छ। उनले सहकारी अपचलनबारे संसदीय समितिको प्रतिवेदनलाई सरकारले कार्यान्वयन गरिरहेको उल्लेख गरे। प्रधानमन्त्री ओलीले अनुसन्धानका क्रममा रहेका व्यक्तिका पक्षमा अदालत परिसरमै उफ्री उफ्री कराउनु लोकतान्त्रिक मूल्यमान्यता नभएको बताए। उनले आफूले कसैप्रति पूर्वाग्रह नराख्ने तर, न्यायिक निरुपणबाट हुने निष्कर्षलाई सबैले मान्नुपर्नेमा जोड दिए।"
पर्यटनमन्त्री पाण्डेबाट चिनियाँ वैज्ञानिक विङडिङ सम्मानित,"काठमाडौं : चीनका विश्वविख्यात वैज्ञानिक प्राध्यापक विङडिङ सम्मानित भएका छन्। संस्कृति पर्यटन तथा नागरिक उड्यनमन्त्री बद्री पाण्डेले विश्वविख्यात वैज्ञानिक प्राध्यापक विङडिङलाई सम्मान गरेका हुन्। सुदूरपश्चिम विश्वविद्यालयको सक्रियतामा जलवायु परिवर्तन, उजा र स्वस्थयसम्बन्धी १६ वटा देशका वैज्ञानिकको सहभागिता रहको काठमाडौंमा आयोजित गोष्ठीको समापनका अवसरमा मन्त्री पाण्डेले उनलाई अभिनन्द गरेका हुन्। उक्त गोष्ठीमा जलवाय परिवर्तन, ऊर्जा र स्वास्थ्य क्षेत्रका समस्या समाधानलगायतका विषयका साथै पर्यटन प्रवर्द्धनका क्षेत्रमा गुणस्तरीय छलफल भएको प्रति कृतज्ञता व्यक्त गरेका थिए। 'आज हामी एउटा विशेष सन्दर्भले जोदिएका छौं । हामी एकजना विश्व विख्यात वैज्ञानिकलाई हाम्रो तन, मन र वचनबाट सम्मान गर्दै छौं । चीनमा डिस्टिङगुइस योङ साइन्टिस्ट र चाङजियाङ को उपाधी प्राप्त गरिसक्नु भएका उहाँ संसारका दुई प्रतिशत वैज्ञानिक भित्र पर्ने वैज्ञानिक हुनुहुन्छ ,'मन्त्री पाण्डेले भने,'४७० भन्दा धेरै अनुसन्धान मूलक लेखहरू लेख्नु भएको छ। उहाँको स्वास्थ्य प्रविधिको क्षेत्रमा अनुसन्धान र उद्योगलाई जोड्ने विषयमा अतुलनीय योगदान रहेको छ ।' मन्त्री पाण्डे नेपाल र चीन बीच यस्ता आदनप्रदानको धेरै पुरानो इतिहास रहेको उल्लेख गर्दै बौद्धभिक्षु तथा प्रसिद्ध तीर्थयात्री फाहियान चौथो शताब्दीमा नेपाल आएको अभिलेख रहेको र लुम्बिनीको इतिहास उत्खननमा अतुलनीय योगदान पुर्याएको उल्लेख गरे। उनले सुदूरपश्चिम विश्वविद्यालयलाई नेपालको विकासको अनुसन्धानको केन्द्रको रूपमा विकसित गर्न चिनियाँ विश्वविद्यालय र सरकारलाई जोड्ने पुलको रूपमा पनि सहयोग गरिदिन आग्रह समेत गरे। उनले कोरियाली एवं चिनियाँ नागरिकलगायत अन्य सहभागीलाई नेपालको प्राकृतिक र सांस्कृति रुपमा सम्पन्न मुलुक भएकाले नेपाल घुम्न आउन समेत आग्रह गरे। अभिनन्द कार्यक्रममा बोल्द विङडिङले नेपालीहरू निकै आत्मीय रहेको बताउँदै नेपाली विदयार्थीलाई आफू माताहतमा अध्ययन अनुसन्धानमा लगाउन नपाएको बताए। उनले नेपाली विद्यार्थीहरूलाई आफूसँग जोडिन दिन समेत आगह गरे। हाल विङडयानको मातहतमा ११४ जना विद्यार्थीहरूले विद्यावारिधी गरिरहेका छन्।"
"सरकारको निर्णय कागजमै, एक वर्षमा पनि भएन पुनर्निर्माणको सुरसार","जाजरकोट : ०८० कात्तिक १७ गते मध्यराति जाजरकोटको रामीडाँडा केन्द्रबिन्दु भएर भूकम्प गयो। ६४ म्याग्नेच्यिुडको उक्त भूकम्पले जाजरकोट र रुकुमपश्चिममा १ सय ५४ जनाको ज्यान लियो। हजारौं निजी घर, सयौं विद्यालय र सरकारी भवन क्षतिग्रस्त भए। हजारौं स्थानीय घरबारविहीन भए। सरकारले निर्णय गर्यो, एक वर्षमा पुनर्निर्माण। तर, सरकारी निर्णय कार्यान्वयनको पर्खाइमा बसेका पीडित हेरेको हेर्यै भए। भूकम्प गएको १ वर्ष पुग्न लाग्दा पुनर्निर्माणको सुरसार नै छैन। हिउँदोको चिसो, बर्खाको झरी र वैशाखको गर्मीलाई टहरोमै काटेका पीडितहरू फेरि आउने हिउँद पनि टहरोमै बिताउनुपर्ने अवस्था देखेर चिन्तित छन्। डीडीए नै हुन सकेन भूकम्प प्रभावित जिल्लामा स्थायी संरचना बनाउन विस्तृत क्षति अध्ययन (डीडीए) गर्नुपर्ने सरकारी प्रावधान छ। डीडीए गर्नै पनि प्राविधिक जनशक्ति परिचालनका लागि बजेट चाहिन्छ। त्यसका लागि अर्थ मन्त्रालयसँग बजेट माग गरे पनि अहिलेसम्म नपाइएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। क्षतिको विस्तृत अध्ययनका लागि करिब २५ करोड रकम लाग्ने भन्दै प्राधिकरणले ७ महिनाअघि नै अर्थ मन्त्रालयसँग बजेट मागेको थियो। तर, बजेट नपाइएकाले काम गर्न नसकिएको प्राधिकरणका सहसचिव बसन्त अधिकारीले बताए। विस्तृत क्षति अध्ययनका लागि करिब २५ करोड रकम लाग्ने भएकाले ७ महिनाअघि नै अर्थ मन्त्रालयसँग बजेट मागिएको थियो। हालसम्म प्राप्त नभएकाले काम गर्न सकिएको छैन। पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीए नहुँदा अड्किएको हो। बसन्त अधिकारी, सहसचिव, राष्ट्रियविपद् जोखिम न्यूनीकरण तथा व्यवस्थापन प्राधिकरण पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीएमै अडकएकाले पुनर्निर्माणको कार्य अघि बढ्न नसकेको उनको भनाइ छ। सुरुमा अस्थायी आवासको लाभग्राही कायम गर्नमै अलमल भयो। भूकम्पका लाभग्राही कायम गर्ने जिम्मा स्थानीय तहलाई थियो। तर, केही स्थानीय तहले हचुवाका भरमा लाभग्राही कायम गरेर पहिलो किस्ता दिए पनि दोस्रो किस्ता रकम दिन सकेनन्। बजेट अभाव लगायतका कारण जाजरकोट, रुकुमपश्चिम, सल्यान, डोटी, अछाम, बझाङ र बाजुरा जिल्लाका करिब ८५ हजार भूकम्पपीडित (लाभग्राही) का स्थायी आवास निर्माण अर्थात् पुनर्निर्माणका कार्य अघि बढ्न नसकेको उनको भनाइ छ। पुनर्निर्माणका लागि करिब ६० अर्ब रुपैयाँ आवश्यक पर्ने प्राधिकरणको अनुमान छ। सरकारी भवनको पुनर्निर्माणको जिम्मा भने सहरी विकास मन्त्रालयलाई दिइएको छ। हालै बसेको राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) को राष्ट्रियपरिषद् बैठकले तत्काल प्रभावित क्षेत्रमा डीडीए गर्ने र पुनर्निर्माणका कार्य अघि बढाउने निर्णय भएको सहसचिव अधिकारीले बताए। उनका अनुसार पुनर्निर्माण कार्यविधि तयार छ मन्त्रिपरिषद्ले पास गर्न मात्र बाँकी छ। उक्त कार्यविधिमा निजी आवास निर्माणका लागि तराईमा ४ लाख, पहाडमा ५ लाख र हिमालमा ६ लाख रुपैयाँ अनुदान दिने उल्लेख गरिएको छ। जाजरकोट, रुकुमपश्चिम र सल्यानमा ०८० कात्तिक १७ मा, बझाङ र बाजुरामा ०८० असोज १६ तथा डोटी र अछाममा ०७९ कात्तिक २३ मा भूकम्प गएको थियो। यी जिल्लाका प्रभावित अझै अस्थायी टहरामा छन्। कतिले त अझै पनि अस्थायी टहरा बनाउन सकेका छैनन्। जाजरकोट र रुकुमपश्चिमका भूकम्पपीडितले त दोस्रो किस्ताकै २५ हजार रुपैयाँसमेत पाउन सकेका छैनन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार जाजरकोटमा भूकम्पबाट २६ हजार ५ सय ५७ घर पूर्णरूपमा क्षति भएका थिए। यस्तै, ३५ हजार ४ सय ५५ घरमा आंशिक क्षति भएको थियो। डीडीए बनेपछि कुन घरको पुनर्निर्माण गर्नुपर्ने हो? के कस्तो क्षति पुगेको छ भन्ने निक्र्यौल गर्छ। बजेट आएपछि भूकम्पले क्षति पुर्याएका घर बस्न योग्य छन्छैनन् ? इन्जिनियर सहितको प्राविधिक टोलीले फिल्डमा गएर हेर्छ, उनले भने। प्राविधिकले तयार पारेको रिपोर्टका आधारमा स्थायी रूपमा पुनर्निर्माणको काम अघि बढाइने सहसचिव अधिकारीले बताए। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको जिल्ला समन्वय समिति जाजरकोटका प्रमुख कालीबहादुर खत्रीको भनाइ छ। उनले भने, डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउँलान ? पुनर्निर्माणका लागि सरकारले चासो नदिएको स्थानियको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रसाशन कार्यालय जाजरकोटका अनुसार २ सय ८९ विद्यालय पूर्ण र ५९८ विद्यालयमा आंशिक क्षति भएको छ। त्यस्तै ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिर लगायतका पुरातात्विक संरचनामा क्षति पुगेको छ। मध्यपहाडी लगायतका ५० बढी सडकमा क्षति पुगेको प्रमुख जिल्ला अधिकारी उमाकान्त अधिकारीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। डीडीए गर्नका लागि प्राधिकरणले जिल्लामा सम्पर्क कार्यालय स्थापना गर्नु पर्यो। पुनर्निर्माणको प्रक्रिया छिटो थाल्नुपर्ने आवश्यकता पनि छ, प्रजिअ अधिकारीले भने, कार्यविधि नआउँदा घर कस्तो बनाउने, कुन मोडेलको बनाउने, केके प्रावधान रहने लगायतका कुरामा अन्यौल छ। त्यसैकारणा निजी आवास बनाउन स्थानीयहरू अलमलमा छन्। अबको जाडो कसरी कटाउने ? सरकारी ढिलासुस्ती र उदासीनताले गर्दा भूकम्पपीडितको अवस्था दिनप्रति दिन कष्टकर बन्दै गइरहेको छ। गत वर्ष चिसो थेग्न नसक्दा जाजरकोटमा त्रिपालमै ३६ जनाभन्दा बढीको ज्यान गयो। सयौं बालबालिका, वृद्धवृद्धा, सुत्केरी र गर्भवती बिरामी परे। बर्खाका बेला टहरामा पहिरो खस्दा जाजरकोटमा ७ र रुकुमपश्चिममा ३ जनाको ज्यान गयो। टिनका अस्थायी टहरामा सकसपूर्ण जीवन निर्वाह गरिरहेका पीडितहरू सरकार प्रतिआक्रोशित बन्दै गएका छन्। सरकारले भूकम्पपीडितको समस्यालाई महत्व नदिएको पीडितहरूको गुनासो छ। प्रधानमन्त्रीदेखि राष्ट्रपतिले स्थलगत अध्ययन गरेर भूकम्पपीडितको समस्या समाधान गर्ने आश्वासन दिए पनि पीडितका समस्या समाधान नभएको भेरी नगरपालिका ४ का विष्णु भडेलले बताए। अस्थायी संरचनाकै अनुदान दिएन सरकारले एक वर्षभित्रै स्थायी संरचना बनाउने घोषणा गरेको थियो। तर, अहिलेसम्म केही अत्तोपत्तो छैन। भेरी नगरपालिका२ बाहुनथानाका गणेश खड्काले भने, सरकारले केही सहयोग गरेको भए घर बनाउनु हुन्थ्यो। तर, सरकारले हामीजस्तालाई हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नुपर्ने हो ? उनको चिन्ता छ। भेरी नगरपालिका१ का नरबहादुर राना पनि निराश छन्। सरकारले गत जेठ १५ मा सार्वजनिक गरेको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका थिए। तर, अहिलेसम्म अनुदान पाउनु त परकै कुरा, कार्यविधिसमेत पास नभएको देख्दा राना निराश छन्। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको छ। डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउलान ? कालीबहादुर खत्री,प्रमुख,जिल्ला समन्वय समिति जाजरकोट भूकम्पले घर भत्काउँदा अस्थायी टहरामा बस्दै आएका भेरी नगरपालिका२ का विष्णु कामीको घरमा त साँझबिहानको छाक टार्नै धौधौ छ। आयस्रोत केही छैन। भएको घर भत्कियो। बनाउने पैसा छैन, उनले भने, टिनको अस्थायी टहरामा हिउँदको चिसो खायौं, गर्मी पनि सह्यौ। फेरि चिसो हिउँद आउन थालिसक्यो। भूकम्पले बाँचे पनि अरु विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत नपाइएको उनले दुःखेसो पोखे। यसरी त्रासमै कहिलेसम्म बस्नुपर्ने हो ? उनको आक्रोश छ। जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकार प्रतिआशा त छ तर नदिँदासम्म विश्वास पनि कसरी गरौं ? उनले भने घर नभए धेरै कुराको अभाव हुँदोरहेछ। एनजीओआईएनजीओ पनि अलमलमै पुनर्निर्माण कार्यविधि नबन्दा गैरसरकारी संस्थासमेत के कसरी सहयोग गर्ने भन्नेमा अन्योलमा छन्। गैरसरकारी संघसंस्थाले पुनर्निर्माणमा आफ्नो भूमिका के हुने भन्ने विषय पर्खिरहेका छन्। भूकम्प लगत्तै राहत तथा पुनर्लाभका कार्यक्रम लिएर जिल्लामा भित्रिएका एनजीओ, आईएनजीओ पुनर्निर्माणमा सहयोग गर्न सरकारी निर्णय कुरेर बसेका छन्। तर, केही महिनाभित्र कार्यविधि आएन भने उनीहरूले हात झिक्ने सम्भावना छ। किनभने, पुनर्लाभसम्बन्धी गैससका कार्यक्रम डिसेम्बरमा सकिन्छन्। त्यसपछि के गर्ने भन्ने अन्यौल सिर्जना भएको गैसस महासंघ जाजरकोटका अध्यक्ष सहदेव बस्नेत बताउँछन्। जाजरकोटमा संयुक्त राष्ट्र संघका विभिन्न विकास साझेदार निकाय, नेपाल रेडक्रस सोसाइटी लगायतका संस्थाहरूले भूकम्प पुनर्लाभका कार्यक्रम सञ्चालन गरिरहेका छन्। उनीहरू पनि कार्यविधिकै पर्खाइमा रहेको बस्नेतले बताए। विद्यालय भवन बनेनन, पठनपाठनमा समस्या भूकम्पले क्षतिग्रस्त विद्यालय भवन नबन्दा पठनपाठन प्रभावित भइरहेको छ। भेरी नगरपालिका ३ थाप्लेमा रहेको हनुमान प्राथमिक विद्यालय भूकम्पले भत्काएपछि पढाउन निकै समस्या भएको प्रधानाध्यापक पुष्पा शर्माले बताईन। एउटा संस्थाले अस्थायी सिकाई केन्द्र त बनाइदियो। तर, पर्याप्त नभएकाले पढाउन निकै समस्या रहेको शर्माले बताइन्। एउटै कोठामा ५ वटा कक्षा चलाउनुपर्छ, उनले भनिन, पक्की विद्यालय भवन बनाइदिएको भए पठनपाठनमा सजिलो हुने थियो। यो मात्र होइन जिल्ला भरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको साहारा लिएर पठनपाठन सञ्चालन गरिरहेका छन्। कतिपय विद्यालय खुला चौरमा पढाउन बाध्य छन्। बर्खामा पानी चुहेर हैरान, गर्मीमा टिनले पोलेर हैरान, हिउँदमा चिसोले हैरान छ। त्यसैकारण अस्थायी सिकाइ केन्द्रमा पढाउन निकै समस्या रहेको शिक्षा विकास तथा समन्वय एकाइ प्रमुख लक्ष्मी भण्डारीले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालयमा आंशिक क्षति भएकोले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको पुनले बताए। मुख्यमन्त्रीलाई ध्यानाकर्षण पत्र भूकम्पको पुनर्निर्माणका लागि पहल गरिदिन यहाँका प्रमुख राजनीतिक दलले कर्णाली प्रदेशका मुख्यमन्त्री यमलाल कँडेलसँग माग गरेका छन्। आपतकालीन राहत, पुनर्निर्माण र दीर्घकालीन विकास आयोजनाहरूलाई अघि बढाउन पहलकदमी लिनका लागि मुख्यमन्त्री कँडेललाई ध्यानाकर्षण पत्र बुझाएका छन। केही दिनअघि जाजरकोट पुगेका मुख्यमन्त्री कँडेलसँग दलहरूले भूकम्प प्रभावित जनताका लागि पुनर्निर्माण सहायता उपलब्ध गराउने क्रममा भएको ढिलासुस्तीप्रति गम्भीर चिन्ता व्यक्त गरेका थिए। भूकम्पपछि अस्थायी आवास निर्माणका लागि दोस्रो किस्ताको रकम अहिलेसम्म वितरण गर्न नसकिएकाले प्रभावितहरू अझै पनि समस्यामा छन्। दलहरूले वास्तविक लाभग्राहीको पहिचान गरी तत्काल भुक्तानी प्रक्रियालाई तीव्र बनाउन सहजीकरणका लागि मुख्यमन्त्रीसँग माग गरेका छन्। कर्णाली प्रदेश सरकारको तर्फबाट जाजरकोट भूकम्पको पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। यामलाल कँडेल, मुख्यमन्त्री कर्णाली प्रदेश सरकार जिल्लामा पुनर्निर्माणका लागि उपलब्ध गराइने रकम अपुग हुने अवस्थामा, राज्यले बैंकमार्फत प्रतिलाभग्राही ३० लाख रुपैयाँसम्म सहुलियत कर्जा उपलब्ध गराउन पनि माग गरिएको छ। यसले पुनर्निर्माणको कार्यलाई अघि बढाउन मद्दत पुर्याउने उनीहरूको विश्वास छ। साथै, भूकम्पका कारण ध्वस्त भएका सार्वजनिक संरचनाहरू, पौराणिक सम्पदाहरू र उद्योगव्यवसायहरूलाई पुनः पुरानै स्वरूपमा फर्काउन प्रदेश सरकारको तर्फबाट विशेष पहल गर्न आग्रह गरिएको नेपाली कांग्रेसका कावा सभापति खडक विसीले बताए। भूकम्पबाट क्षति भएका निजी तथा सरकारी संरचनाको पुनर्निर्माणका लागि आवश्यक पहल गरिदिन नागरिक संगठनहरूले समेत मुख्यमन्त्रीलाई ज्ञापनपत्र बुझाएका छन्। मुख्यमन्त्री कँडेलले जाजरकोट भूकम्पको पुनर्निर्माणका लागि आफूले विशेष पहल गर्ने बताए। शिक्षा र स्वास्थ्यका संरचना पुनर्निर्माणका लागि प्रदेश सरकारले ५० करोड रुपैयाँ विनियोजन गरेको बताउँदै पुनर्निर्माणका काम अघि बढाउनका लागि संघीय सरकारसँग समेत आवश्यक पहल गर्ने आश्वासन दिएका थिए। उनले भने, कर्णाली प्रदेश सरकारको तर्फबाट पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। दोस्रो किस्ता वितरणमै विलम्ब जाजरकोट र रुकुमपश्चिमका भूकम्पपीडितले अस्थायी आवासको अझै दोस्रो किस्ता पाउन सकेका छैनन्। दोषको भारी एकले अर्कोमाथि थुपारेर जिम्मेवार निकायहरू भाग्ने गरेका छन। तर, पीडितहरूको भने बिजोग छ। केही स्थानीय सरकारसँग बजेट भए पनि प्रक्रियागत झन्झटका कारण दिन सकेका छैनन्। भेरी नगरपालिका २ पुरानो रिसांगका बीरे बाँठाको पाँच जनाको परिवार टिनको टहरामा बस्दै आएको छ। जेनतेन साहुऋण गरेर टहरा बनाएका उनले दोस्रो किस्ता बापतको २५ हजार रुपैयाँ पाउन सकेका छैनन्। सरकारले पहिलो किस्ताबापत २५ हजार मात्र दियो। टहरा बनेपछि थप २५ हजार दिने भनेको महिनौं बितिसक्यो। तर, पाउन सकेनौं, विरेले गुनासो पोखे, घरमा खाने अन्न छैन, पानी परेको बेला टहरा चुहिएर बस्नै गाह्रो हुन्छ। टहरा बनाउँदा लागेको ऋण अहिलेसम्म चुक्ता गर्न सकेका छैनौ। हाम्रो त साह्रै बिजोग भयो। हामीलाई कसैले हेरेन। अन्त जाने ठाउँ छैन। कतिबेला पहिरो आएर परिवारै माटोमा मिलाउँछ भन्ने चिन्ताले भोक निन्द्रा सबै हराएको छ। केही पालिकाले चर्किएका घर भत्काएपछि मात्र दोस्रो किस्ता दिने भन्दै दोस्रो किस्ता रोकिरहेका छन्। लाभग्राहीहरू चर्किएका घर भत्काउन चाहिरहेका छैनन्। चर्किएका घरमा मालसमान, गाईवस्तु र कतिपय जोखिम मोलेरै भए पनि बस्दै आएका छन। कतिपयले कार्य विधिविपरीत लाभग्राही कायम गरेको, एकाघरकाले भूकम्पपछि छुटिएर छुट्टै लाभग्राही कायम गरेको, कार्यविधिविपरीत जिल्ला बाहिर घर भएकाले पनि लाभग्राही कायम गरी सुविधा लिएको लगायतका कारण आफू फसिने डरले स्थानीय सरकारले कार्यविधि कडाइ गर्दा दोस्रो किस्ता वितरणमा समस्या देखिएको हो। जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राही मध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। ३२ हजार ७८ घरधुरीको दोस्रो किस्ताका लागि विपद् पोर्टलमा इन्ट्री गर्ने काम सम्पन्न भैसकेको भए पनि हालसम्म ६ हजार १ सय ८२ घरधुरीले मात्र दोस्रो किस्ता रकम पाएका छन्। रुकुमपश्चिममा ३२ हजार ९ सय ९६ लाभग्राहीले पहिलो किस्ता लिएका थिए। यस्तै, १६ हजारले मात्र दोस्रो किस्ता लिएको रुकुमपश्चिमका प्रमुख जिल्ला अधिकारी कुलबहादुर जिसीले बताए। भूकम्प प्रभावितहरू पुनर्निर्माणकै पर्खाइमा रहेको उनले बताए। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइ लगायतका पूर्वाधारहरूसमेत ध्वस्त भएका थिए। त्यतिवेला चर्काएको र हल्लिएका विद्यालय, निजी घर सडक र अन्य पूर्वाधार वर्षात सँगै थप जोखिममा परेका छन्। ठाँउठाँउमा पहिरो गएर ग्रामिण सडक अवरुद्ध मर्मत नहुँदा यातायात सञ्चालनमा समस्या भइरहेको छ। डीडीए नै भएको रहेनछ : प्रधानमन्त्री एक वर्षअघि जाजरकोट, पश्चिम रुकुम, बझाङ, बाजुरा र डोटीमा भूकम्पले गहिरो चोट पुर्याएको थियो। ती स्थानहरूको पुनर्निर्माण कार्य त सुरु नै भइसक्नुपर्ने थियो। तर, स्रोत व्यवस्थापनका लागि गर्नै पर्ने क्षतिको विस्तृत आकलन (डीडीए) समेत भएको रहेनछ, अस्थायीवासका लागि दिइने २५ हजार राहतमै पुनर्निर्माण कार्य अल्झिएको रहेछ । हामीले यस समस्यालाई समेत सम्बोधन गर्ने गरी विपद् जोखिम न्यूनीकरण तथा व्यवस्थापन राष्ट्रिय परिषद्को बैठकबाट क्षतिको विस्तृत आकलन पूरा गर्दै, ती ठाउँमा स्थायी निजी आवास पुनर्निर्माणको काम अघि बढाउन आवश्यक बजेट १५ दिनभित्र उपलब्ध गराउने निर्णय गरिसकेका छौं। हाम्रो उद्देश्य पीडित जनताको जीवनमा स्थिरता र सुरक्षा फिर्ता ल्याउनु हो। अब, एक वर्षअघिको भूकम्पले क्षतिग्रस्त भएका घरहरू र यस वर्षको बाढी र पहिरोले पीडित नागरिकहरूको आवास पुनर्निर्माण सँगसँगै अघि बढ्नेछ। (सरकारको १०० दिनको मन्तव्यबाट)"
एनआरएनका नागरिकतासम्बन्धी समस्या समाधान गर्न सरकार तयार : प्रधानमन्त्री,"काठमाडौं : प्रधानमन्त्री केपी शर्मा ओलीले गैर आवासीय नेपाली नागरिकताको कार्यान्वयनमा देखा परेका समस्या समाधानका लागि सरकार तयार रहेको बताएका छन्। काठमाडौंमा गैह्रआवासीय नेपाल संघ (एआरएन) द्वारा आयोजत गैह्रआवासीय नेपाली दिवस र वार्षिक साधारणसभा उद्घाटन समारोहलाई सम्बोधन गर्दै प्रधानमन्त्री ओलीले नागरिकताको विषयमा देखा परेका समस्याहरू समाधान हुने विश्वास व्यक्त गरे। प्रधानमन्त्री ओलीले एनआरएनका जुनसुकै समस्याहरू समाधान गर्न सरकार तयार रहेको र त्यसका लागि प्रस्ताव लिएर आउन आग्रह समेत गरे। 'तपाईंहरूका समस्या के के छन् ? प्रस्ताव लिएर आउनुहोस् । हामी समस्या समाधान गरिदिन्छौं,तपाईंहरूलाई सुविधा दिन संसद्बाट त्यही कुरा पास गरौंला ,'उनले भने,'तपाईहरूलाई विश्वास दिलाउन चाहन्छु, सरकारको तर्फबाट कुनै हस्तक्षेप हुनेछैन। सकेको सहयोग गर्छौं।' प्रधानमन्त्री ओलीले संगठनलाई बलियो बनाउन एकतावद्ध हुन समेत आग्रह गरे। उनले भने, 'तपाईंहरूले संगठनलाई एकतावद्ध राख्न सक्नु भयो भने । त्यसपछि काम गर्न त सकिहालिन्छ। एकतावद्ध भएपछि काम गर्न सकिन्छ। आजको जवानमा काम गर्न चाह्यो भने छिटो काम गर्नका लागि मेसिन बनेका छन्। अझ छिटो बनाउनका लागि कम्प्युटर छन्। अझ पछिल्लो जेनरेसनमा एआई बनेको छ। मेसिनहरूले मानिसको लाइफ सहज बनाएको छ। यसैले गर्न नसकिने भन्ने छैन।' प्रधानमन्त्री ओलीले नेपालमा विकासका लागि तमाम पूर्वाधारहरू बनेको बताउँदै लगानी गर्न सकिने बताए। 'पूर्वधारहरू बनेका छन्। बाटाघाटाहरू बनेका छन्। हवाई मैदानहरू बनेका छन्। केही जटिलताहरू छन्। तिनीहरूलाई समाधान गर्न सकिन्छ। विकास गर्न सकिन्छ,'उनले भने,अहिले दुर्गम भनेको न कुनै जिल्ला रह्यो न कुनै भूभाग । अब सगरमाथाका टुप्पाहरू खोज्न थाल्यो भने त दुर्गम दुर्गमजस्तो अलि गाह्रो भइहाल्छ। सबै ठाउँमा त बाटोबाटो संसारभरी कही हुँदैन।' उनले एकतावद्ध भएर नेपालको विकासका लागि जुट्न आग्रह समेत गरे। प्रधानमन्त्री ओलीले भने, 'अब विकासका लागि हामीले कनेक्टिभिटीका हिसाबले सुगम बनाएका छौं। हामी एकजुट हुनुपर्यो। देशका लागि काम गर्नुपर्यो। समुदायका लागि काम गर्नुपर्यो। संगठनलाई बलियो बनाउनुपर्यो।'"
"माओवादीको खबरदारी सभा, पुरानै सपना बाँड्दै प्रचण्ड","काठमाडौं : गुमेको शक्ति आर्जन गर्न माओवादी केन्द्रका अध्यक्ष पुष्पकमल दाहाल (प्रचण्ड)ले फेरि पुरानै सपना बाँडेका छन्। शनिबार काठमाडौंमा आयोजित खबरदारी सभामा उनले भने, जनताको छोराछोरीलाई अब म बन्दुक बाँड्ने पक्षमा छैन। उहाँहरूलाई उत्पादनको औजार दिन्छौं। उत्पादनमा लगाउँछौं। २०६९ सालताका प्रचण्डले माओवादीको सातौं हेटौंडा महाधिवेशनमा भनेका थिए, माओवादी अब उत्पादन वृद्धिमा केन्द्रित हुन्छ। १० वर्षसम्ममा देश धनी बनाउँछौं। मुलुक धनी नभएसम्म अरूबाट हेपिनुपर्छ। यसरी सपना बाँडेको करिब १२ वर्ष बिते पनि पूरा गर्न सकेको छैन। त्रिभुवन अन्तर्राष्ट्रिय विमान स्थलमा रोजगारीका लागि परदेश हानिनेहरूको ताँती छ। त्यो भीडलाई सम्झिदै प्रचण्डले शनिबार राजधानीमा नयाँ शैलीमा पुरानै कथा सुनाए। हेटौंडा महाधिवेशनपछि प्रचण्डले २ पटक सरकारको नेतृत्व गरिसकेका छन्। माओवादी शान्ति सम्झौतामा आएको झन्डै दुई दशकयता निरन्तर सरकारमै रह्यो। उसले सरकार छोडेको तीन महिना मात्रै बितेको छ । गुमेको सत्ता र शक्ति आर्जन गर्न अनि प्रचण्डले भने, अब उत्पादन सेना गठन गरेर देशमै सबै युवालाई रोजगारी दिन्छौं। बाटो बिराउँदा देशमा उत्पादन बिग्रेट स्थापना गर्न नसकेको प्रचण्डको जिक्किर थियो। खबरदारी सभामा भने, जनमुक्ति सेनालाई उत्पादन ब्रिगेडमा रूपान्तरण गर्छौं भनेर हेटौंडा महाधिवेशनबाट निर्णय लिएका थियौं। तर, त्यसमा चुक भयो। अब उत्पादनका लागि नयाँ सेना तयार गर्ने बताउँदै उनले जिक्किर गर्दै भने, भ्रष्ट र दलालबिरुद्ध त्यो सेना उतार्छौं। अनि प्रचण्डले सम्झिए उमेर, शक्ति र सत्ता खबरदारी सभामा प्रचण्डले राजनीतिक जीवनमा गरेको गल्तीबारे चर्चा गरे। त्यसक्रममा उनले आफ्नो उमेर सम्झिए। गुम्दै गएको शक्तिबारे घोत्लिए। भविष्यबारे योजना चुहाएँ। म ७० वर्ष लागे। तर, ७० भएको जस्तो लाग्दैन, संघीय लोकतान्त्रिक गणतन्त्रलाई संस्थागत गर्ने कार्यभार अझै पूरा नभएको उल्लेख गरे, मैले अर्को नयाँ आन्दोलन र अभियानको नेतृत्व गर्छु। अब जनयुद्ध र सशस्त्र हतियारको माध्यबाट होइन् जनक्रान्तिका मार्फतबाट बिचौलिया र भ्रष्टहरूविरुद्ध लडाइँ लड्छौं। वैमान, बिचौलिया र भ्रष्ट पार्टीसँग मिलेर चुनाव नलड्ने उनले फेरि उद्घोष गरे। समीकरण बनाएर चुनाव लड्दा माओवादी कमोजीर भएको दलिल पेस गरे। अब भ्रष्टहरूसँग मिलेर लड्दैनौं, २०८४ को चुनाव एकलै लड्छौं। जति ल्याउँछौं, एक्लै ल्याउँछौं, एमाले र कांग्रेसलाई कडा टिप्पणी गर्दै उनले भने, बीचमा गल्ती गयौं, कमजोरी भयो। त्यसलाई सच्चाउँछौं। माओवादी पार्टीहरूबीच एकता गर्छौं। २०८४ को चुनावलाई २०६४ जस्तो बनाइन्छ। भ्रष्ट र वैमान एमाले र कांग्रेसलाई जनताको तहबाटै सजाइ दिन्छौं। सशस्त्र युद्धको राततापबाट शान्तिपूर्ण राजनीतिमा आएका माओवादीले २०६४ को चुनवामा कुल गरेर २ सय २९ सिट पाएको थियो। त्यसयता माओवादी निरन्तर ओरालोको यात्रा हुँदै ३२ सिटमा सीमित भएको छ। माओवादीले सरकारविरुद्ध गरेको खबरदारी सभामार्फत खासमा उसले आफ्नो शक्ति परीक्षण गरेको हो। १८ महिना सरकारको नेतृत्व गरेका प्रचण्डले भाषणको अन्ततिर भने, म थाकेको छैन। हाम्रो कोही नेता, कार्यकर्ताहरू पनि थाकेको छैनन्। बरु जनता, कार्यकर्ता तथा समर्थकहरूको चिन्ता छ, माओवादी किन बिग्रियो ? किन फटाहासँग लाग्यो ? उनका अनुसार माओवादीमा केही धुलोमैलो लागेकै हो। उनले भने, त्यसलाई पखाल्न चाहेका छौं। यसको पार्टी बैठकमा निर्मम समीक्षा र आत्मआलोचना गरेका छौं। प्रक्रियावादीसँग समिकरण गर्दा माओवादी आन्दोलन धुमलिएको प्रचण्डको जिकिर रह्यो। भ्रष्ट र जाली नेताहरूसँग संगत गर्दा हामी कताकता वर्ग र एजेन्डासँग टाढियांै। त्यसलाई गम्भीर समीक्षा गरेका छौं, उनले सत्ताधारी दललाई चेतावनी दिँदै भने, तपार्इंहरू ढुक्कसँग सरकार चलाए हुन्छ, अब हामी सरकारमा जाँदैनौं। अब जनताको घर दैलोमा जान्छौं। भए गरेको कमीकमजोरी सुनाउँछौं। जनताले हामीलाई माफी दिने छन्। जनताको शक्तिबाटै कांग्रेस र एमालेलाई तह लगाउने उनले ठोकुवा गरे। प्रचण्डले आफू वर्तमान सरकार ढाल्ने पक्षमा नरहेको जिकिर गरे। सत्ता पक्षलाई व्यंग्य गर्दै उनले थपे, संविधान र व्यवस्थाको रक्षाका निम्ति खबरदारी सभा आयोजना गरेका हौं। केपीजी, तपाईं नेतृत्वको सरकार ढाल्न सडकबाट हामी प्रयत्न गरेको नठान्नु होला। आफ्नो पार्टी तत्काल सरकारमा नजाने बताउँदै उनले भने, अब हामीलाई प्रधानमन्त्री र मन्त्री बनाइदिनुस् भन्न जाँदैनौं। सरकार पूरै अवधि चलोस् भन्दै प्रचण्डले थपे, भ्रष्टाचारीको रक्षा र बिचौलियाको पक्षमा काम गर्ने सरकार आफंै कुहेर ढल्छ। माओवादीले खबरदारी सभा गर्दा सरकारलाई डर पैदा भएको प्रचण्डको दाबी थियो। प्रधानमन्त्री ओलीप्रति लक्षित गर्दै भने, सरकार आजै ढल्छ, भोलि नै ढल्छ भनेर डर पैदा भएको छ। सरकार ढल्ने डरमा बिचौलिया र भ्रष्टचारीलाई अझै बढी संरक्षण नगर्नु होला। जबसम्म चुनाव लड्न करोडौं रुपैयाँ चाहिन्छ तबसम्म भ्रष्टाचार नरोकिने उनले बताए। त्यसका लागि जनतबाट निर्वाचित राष्ट्रपति अनि पूर्ण समानुपातिक संसद् चाहिन्छ। अनि भ्रष्टाचार त्यहीँबाट अन्त्य हुन्छ, उनले भने, पूर्वराजा ज्ञानेन्द्र शाहलाई मैले भेटे भन्ने स्याल हुँइया छ। मैले भटेको छैन। झापालगायत कताकता भटेको भनेर हल्ला फिजाइएको छ त्यो सबै झुट कुरो हो। सहकारी ठगी प्रकरणमा दोषीदेखि राष्ट्रिय स्वतन्त्र पार्टीका सभापति रवि लामिछानेलाई कारबाही भोग्न तयार हुनुपर्ने प्रचण्डले बताए। दोषी कोही बच्नुहुँदैन, निर्दोष कोही पनि उम्किनु हुँदैन। रवि दोषी भए कारबाही हुनुपर्छ। सबै सहकारी तथा लघुवित्त पीडतहरूले न्याय पाउनुपर्छ, उनले भने, जस्तोसुकै पहुँचवाला सहकारी ठग र भ्रष्टाचारी भए पनि सरकारले छानबिन गरेर कारबाही गर्नुपर्छ। पूर्वाग्राही भएर सरकारले सहकारी ठगमाथि कारबाही गर्नुहुँदैन। भ्रष्टाचारको मुद्दामा यदि प्रचण्डै दोषीदेखि पनि ग्रिफ्तार गर्नुपर्छ। राणा शासनको अन्त्यपछि आफ्नो नेतृत्वको सरकारले सुशासनका लागि क्रान्तिकारी काम गरेको प्रचण्डले दाबी गरे। उनले भने, जुन काम इतिहासमा रेकर्ड भयो। उनले बडो जालझेल, अपवित्र ढंगले कांग्रेस र एमालेले गठबन्धन बनाउँदै आफ्नो नेतृत्वको सरकार ढालेकोमा प्रचण्ड आक्रोश पोखे। माओवादीलाई फुटाउन सत्ताधारी दलहरूले षड्यन्त्र गरिरहेको प्रचण्ड आरोप लगाए। उनले भने, बिचौलियाहरूलाई प्रचण्ड र माओवादी पचेको छैन। नयाँ सरकार बनेकोमा आफूलाई चिन्ता नभएको बताउँदै उनले थपे, तर, केपी ओली सरकार केका निम्ति ? र, किन बन्यो ? सुशासनको विरुद्ध र भ्रष्टाचारीलाई बचाउन बन्यो। हाम्रो चिन्ता त्यहाँ थियो। त्यो चिन्तालाई सरकारले पुष्टि नै गरेको छ। जनताको पक्षमा सरकारले काम गरोस् खबरदारी सभामा प्रचण्डसँगै माओवादीका अन्य शीर्षस्थ नेताहरू पनि बोलेका थिए। माओवादीका वरिष्ठ उपाध्यक्ष नारायणकाजी श्रेष्ठ सरकारले देशलाई संकटको दिशातिर धकेल्दै गएको आरोप लगाए। उनले भने, उपलब्धिको अपहरण गर्ने कुचेष्टा भइरहेको छ। देश डुब्ने लागेपछि चुप लागेर बस्दैनौं। संघीय लोकतान्त्रिक गणतन्त्रसहितका ऐतिहातिक उपलब्धिहरूलाई रक्षा गर्नु आजको कार्यभार रहेको उनले बताए। देशले सामाजिक र आर्थिक विकासको अपेक्षा गरेको नेता श्रेष्ठको भनाइ थियो। देश र जनताको पक्षमा काम गर्न सरकारलाई दबाब दिन सरकार, सदन र सडक गरी तीनवटै मोर्चासहित माओवादी अगाडि बढेको उनले स्पष्ट पारे। २००७ सालपछिको कुनै पनि सरकारले नगरेको काम प्रचण्ड सरकारले गरेको नेता श्रेष्ठको दाबी थियो। उनले भने, भ्रष्टाचारीहरूलाई कानुनी दायरामा ल्यायौं। उनीहरूको निन्दराम भएको थियो। प्रचण्ड नेतृत्वको सरकारले लोडसेडिङ अन्त्य, भ्रष्टाचार विरोधी अभियान सञ्चालन र मिटरब्याज विरुद्धको कानुन निर्माणको काम गरेकोे बताउँदै उनले थपे, यी काम गर्दै गर्दा प्रचण्ड नेतृत्वको सरकार ढाल्यो। भ्रष्टाचारीहरूलाई जोगाउन र बच्न नयाँ सरकार गठन भयो। जसले दुई दलीय सिन्डिकेट लाद्न खोज्दै छ। माओवादी केन्द्रका पार्टीका उपाध्यक्ष तथा बागमती प्रदेशका इन्चार्ज अग्निप्रसाद सापकोटाले सरकार गैरजिम्मेवार हुँदा नागरिकका जनजीवनका सवालहरू झन्झन् जटिल र पेचिलो बन्दै गएको बताए। उनले भने, राष्ट्र निकै समस्यामा फस्दै गएको छ। जबजब राष्ट्र र राष्ट्रियता कमजोर अवस्थामा हुन्छ अनि माओवादी सडकमा आउँछ। ओली सरकारको एक सय दिनलाई विश्लेषण गर्दा भ्रष्टचारी, बिचौलिया, माफियाहरूको सरकार बन्न पुगेको आरोप लगाए। उनले भने, देशको युग परिवर्तनको नेतृत्व गरेको हामी सरकारलाई त्यसै छोड्दैनौं। विपद्मा सरकारले पीडितहरूको उद्धार र राहतमा काम नगरेर घाउमा नुनचुन लगाउने काम गयो। सरकारले जनताको हितमा काम नगरेको उनको जिक्कर थियो। सत्ता पक्षले लोकतन्त्रको दुहाई दिन नसुहाउने नेता सापकोटाको कथन थियो। उनले भने, सत्ता पक्षले पार्टीहरूलाई फुटाउने र कमजोर बनाउने हर्कत गरिरहेको छ। लोकतन्त्रको मर्म र भावनाविपरीत काम गरिरहेको छ। भ्रष्टाचारको दल दलमा देशलाई फसाएर देशको अस्तित्व मेटिन लागेको उपाध्यक्ष सापकोटाले दाबी गरे। कल्पनै गर्न नसिकने घटनाहरू अगाडि आइरहेको छ। देश संकटमा छ तर, महान अवसरको संघारमा पनि छ। महान् सम्भावना र गम्भीर चुनौती पनि सँगसँगै छ, उनले भने, हामी सरकारको खबरदारी गर्न चाहन्छौं। सरकारको रबैया सुध्रिएन भने देशभरि सशक्त प्रतिकार गर्छौं। माओवादी केन्द्रका सचिव हितमान शाक्यले सामान्य खबरदारी सभाले सरकार थुरथुर काम्न थालेको दाबी गरे। माओवादी स्थायी समिति सदस्य यशोदा सुवेदीले भ्रष्टाचारीलाई संरक्षण गर्न सरकारले बेलगाम काम गरिरहेको दाबी गरिन्। सरकारको अलोकतान्त्रिक गतिविधिको जनताले सशक्त प्रतिकार गर्ने उनले बताइन्। स्थायी कमिटी सदस्य पर्शुराम तामाङले देश र जनताका लागि नभएर दलाल र पुँजीपति वर्गलाई संरक्षण गर्न नयाँ सरकार बनेको आरोप लगाए।"
कार्यपालिका बैठक बस्न तीन दिनको यात्रा,"रुकुमपूर्व : पर्यटकीय स्थलको प्रचारप्रसार गर्ने उद्देश्यका साथ गाउँ कार्यपालिकाको बैठक सुनदहमा सम्पन्न भएको छ। रुकुम पूर्वको पुथा उत्तरगंगा गाउँपालिकाले पर्यटकीय स्थलको प्रचारप्रसार तथा संरक्षण गर्ने उद्देश्यले स्थानीय मदिरा व्यवस्थापन तथा प्रवर्द्धन र बाह्य मदिरा नियन्त्रण गर्ने कार्यविधि पास गर्दै सुनदहमा कार्यपालिकाको बैठक सम्पन्न गरेको हो। गाउँपालिकाको वडा नम्बर ३ मा रहेको सुनदह क्षेत्रलाई पर्यटन प्रवर्द्धन तथा प्रचारप्रसार गर्न कार्यपालिकाको ३१ औं बैठक सुनदहमा आयोजना गरिएको पुथा उत्तरगंगा गाउँपालिका अध्यक्ष पुनिराज घर्तीले बताए। अध्यक्ष घर्तीका अनुसार पूर्व निर्धारित कार्यपालिकाको निर्णय अनुसार सुनदह क्षेत्रमा बैठकको आयोजना गरिएको हो। गाउँपालिकाले सुनदह व्यवस्थापन कार्यविधि, बहुमुल्य जडीबुटी व्यवस्थापन तथा संरक्षण कार्यविधि, स्थानीय मदिरा व्यवस्थापन तथा प्रवर्द्धन बाह्य मदिरा नियन्त्रण कार्यविधि, स्थानीय सरकार गठन भए पश्चात् हालसम्मका सबै बेरुजु फर्छ्यौट गर्नका लागि लेखा समितिलाई जिम्मा दिने अझै त्यसलाई प्रभावकारी बनाउन आवश्यक परे उप समिति गठन गर्ने र विद्यालयको स्थलगत अनुगमन गरि प्रतिवेदन पेस गर्नका लागि कार्य दल गठन गरिएको गाउँपालिका प्रवक्ता टीकासाइ घर्ती मगरले बताए। पर्यटन प्रवर्द्धनको प्रचुर सम्भावना बोकेको उच्च क्षेत्रमा आएर महत्त्वपूर्ण निर्णयहरू गर्न पाउँदा सिङ्गो गाउँपालिकाको टिम उत्साहित भएको र पर्यटन प्रवर्द्धन सम्बन्धी अध्यन गर्न पाउँदा आफू लगायत कर्मचारी सर्कल सबै खुसी भएको बताए। यस्ता महत्त्वपूर्ण निर्णयहरू पारित गर्नका लागि गाउँपालिकाको टिम लगायत स्थानीय युवा बुद्धिजीवी सबैको सहयोग भएको ३ नम्बर वडा अध्यक्ष विजय बुढा मगरले बताए। कर्मचारी सर्कल खुसी भएको गाउँपालिकाका प्रमुख प्रशासकीय अधिकृत धुर्व विक ले बताए। स्थानीय तह बनेपछि खुल्ला ठाउँ पर्यटकीय स्थलमा बैठकको आयोजना सँगै ठूलो निर्णय गरिएको यो पहिलो पटक भएको पुथा उत्तरगंगा गाउँपालिको दाबी छ। बैठकको लागि कार्यपालिकाको बहुमत सदस्य, पालिकामा कार्यरत कर्मचारी, सञ्चारकर्मी लगायतको उपस्थितिमा ३ दिनको यात्रा पश्चात् पुथा उत्तरगंगा गाउँपालिकाले महत्त्वपूर्ण निर्णय गर्दै ३१ औं कार्यपालिका बैठक सम्पन्न गरेको छ। त्यसका साथै स्वास्थ्य, शिक्षा र विकास निर्माण लगायतका विषयमा पनि महत्त्वपूर्ण निर्णयहरू पारित गरिएको छ।"
हेटौंडामा धारिलो हतियार खुकुरी देखाई लुटपाट गर्ने २ जना पक्राउ,हेटौंडा : मकवानपुरमा धारिलो हतियार खुकुरी देखाई लुटपाट गर्ने २ जना पक्राउ परेका छन्। शनिबार दिउँसो अस्थायी प्रहरी पोष्ट थानाभर्याङबाट खटिएको प्रहरी टोलीले हेटौंडा उपमहानगरपालिका११ का २० वर्षीय असमिन चौलागाईं र सोही स्थानका २० वर्षीय अनिस चौलागाईंलाई धारिलो हतियार र सुनको सिक्रीसहित पक्राउ गरेको मकवानपुर प्रहरी प्रमुख प्रहरी उपरीक्षक विश्वराज खड्काले बताए। पक्राउ परेका उनीहरूले हेटौंडा उपमहानगरपालिका११ थानाभर्याङमास्थित राप्ती खोलाको बगरमा बकैया गाउँपालिका४ बस्ने २० वर्षीय मनिष फुयाँल र सोही स्थान बस्ने २४ वर्षीय सुजन पौडेललाई धारिलो हतियार खुकुरी देखाई १ तोलाको सुन लुटेका थिए। प्रहरी प्रमुख प्रहरी उपरीक्षक खड्काको अनुसार पक्राउ परेका २ जना उपर चोरी तथा डाँका सम्बन्धी कसुर मुद्दामा मकवानपुर जिल्ला अदालतबाट ४ दिनको म्याद अनुमति लिई थप अनुसन्धान कार्य भइरहेको बताए।
बालबालिका सम्बन्धी ऐन २०७५ संशोधनको लागि मस्यौदा भइरहेको छ : मन्त्री साह,"काठमाडौं : महिला बालबालिका तथा ज्येष्ठ नागरिकमन्त्री नवल किशोर साह सुडीले बालबालिका सम्बन्धी ऐन २०७५ संशोधनको लागि मस्यौदा भइरहेको बताएका छन्। आफ्नो कार्यकालको सय दिनको उपलब्धि सार्वजनिक गर्न आइतबार सिंहदरबारमा पत्रकार सम्मेलन गर्दै उक्त ऐन संशोधनका लागि मस्यौदा तयार गर्ने काम अन्तिम चरणमा पुगेको बताएका हुन्। आफ्नो कार्यकालमा मानव बेचबिखन तथा ओसारपसारबाट प्रभावित भएका ७७ जना महिलालाई स्वदेश फिर्ता गरी पारिवारिक पुनर्मिलन तथा पुनर्स्थापना गरिएको समेत उनले बताए। त्यस्तै ४८ जना दुर्गम क्षेत्रमा ज्यान जोखिममा परेका गर्भवती तथा सुत्केरी महिलाहरूको हवाई उद्धार गरिएको, सडक बालबालिकामुक्त बनाउने सरकारको निर्णयलाई कार्यान्वयनका लागि उद्धार, पुनर्स्थापना, संरक्षण तथा व्यवस्थापनको कार्य प्रक्रिया अगाडी बढाइएको, महिला समुत्थान परियोजना मार्फत निर्माण हुने मंगला साहना दीर्घकालीन पुनर्स्थापना गृहको जग्गा विवाद सुर्य विनायक नगरपालिकाको समन्वयमा समाधान गरिएको मन्त्री सुडीले बताए। उनले महिला समुत्थान परियोजना कार्यान्वयनका लागि नेपाल सरकार र लुम्बिनी प्रदेश तथा सुदुरपश्चिम प्रदेश सरकारबीच साझेदारी सम्झौता सम्पन्न भएको समेत जानकारी दिए। त्यस्तै उनले सार्वजनिक सेवालाई अपांगतामैत्री बनाउन पाँच वटा संघीय मन्त्रालयहरूको भौतिक संरचनाको पहुँचयुक्त परीक्षण कार्य सुरु भएको उल्लेख गरे। बेवारिसे बालबालिका १४० जना उद्धार गरिएकोमा ९१ जनालाई पारिवारिक पुनर्मिलन गरिएको, बाल विवाह अन्त्यका लागि राष्ट्रिय रणनीति २०८१ निर्माणको अन्तिम चरणमा रहेको उनले बताए।"
अवैध पेस्तोलसहित खाजा घरमा भेटिए नेपाली सेनाका सिपाही,"काठमाडौं : काठमाडौंको नागार्जुन नगरपालिका१ रानीवनमा अवैध हतियार सहित नेपाली सेनाका सिपाही पक्राउ परेका छन्। प्रहरी नियन्त्रणमा रहेका अनिल खड्का नेपाली सेनाका बहालवाल सिपाही हुन्। प्रहरीले उनको साथबाट एक थान पेस्तोल र खाली बरामद गरेको छ। दैलेख भगवतीमाई गाउँपालिका७ घर भई काठमाडौं महानगरपालिका१६ रानीवन बस्ने २५ वर्षीय अनिल खड्का हतियार सहित पक्राउ परेका हुन्। नेपाली सेनाका प्रवक्ता सहायक रथी गौरव कुमार केसीले पक्राउ परेका अनिल खड्का नेपाली सेना भएको पुष्टि गरेका छन्। उनीसँग बरामद गरिएको भनिएको हतियार भने नेपाली सेनाको नभएको केसीले जानकारी दिए। स्वयम्भूमा रहेको नेपाली सेनाको अस्थायी निर्देशमा खड्का काजमा खटिएका थिए। जिल्ला प्रहरी परिसर काठमाडौंका प्रवक्ता नवराज अधिकारीका अनुसार नेपाली सेनाका सिपाही अनिल खड्कालाई रानीवनमा रहेको एक खाजा घरबाट हतियार सहित पक्राउ गरिएको हो। खड्काले उक्त एरियामा हतियार बोकेर हिँड्ने गरेको र स्थानीयलाई त्रसित बनाउने गरेको सूचना प्रहरी कार्यालयमा पुगेको थियो। हतियार बोकेर खाजा घरमा गएका खड्काले त्यहाँ धाकधम्की दिने र हतियारको डर देखाई त्रसित बनाएर हिँड्ने गरेका थिए। सूचनालाई पछ्याउँदै प्रहरी बृत्त स्वयम्भूको विशेष टोली रानीवन पुगेको थियो। उनलाई शनिबार राति ९ बजे प्रहरीले हतियारसहित नियन्त्रणमा लिएको हो। काठमाडौं महानगरपालीका१६ रानिवन नमुनावस्तीमा रहेको उनको कोठाबाट प्रहरीले अटो पेस्तोल युएस ६५ नो १ लेखिएको पेस्तोल र खाली म्याग्जीन फेला पारी बरामद गरेको छ। घटनाका विषयमा प्रहरी वृत्त स्वयम्भूबाट अनुसन्धान भइरहेको छ। नेपाली सेनाका प्रवक्ता गौरव केसीका अनुसार हतियार सहित पक्राउ परेका सिपाहीलाई प्रहरीले प्रारम्भिक अनुसन्धान गर्छ। म्याद थप गर्नका लागि अदालत जाने क्रममा अदालतको आदेश अनुसार नै बाँकी कारबाही अगाडि बढ्छ। यस्तो अवस्थामा अदालतले उक्त मुद्दाका विषयमा सैनिक अदालतलाई नै जिम्मा दिनु भन्ने आदेश दिन सक्छ। कहिलेकहीँ प्रहरीलाई नै घटनाको अनुसन्धान गर्नु भन्ने आदेश आउन पनि सक्छ। प्रवक्ता केसी भन्छन् सिपाही भएकाले उनलाई सैनिक ऐन अनुसार नै कारबाही अगाडि बढ्छ। उक्त मुद्दा सैनिक अदालतमा पेश हुन्छ। सैनिक ऐनको व्यवस्था अनुसार बोर्ड गठन हुने, इन्क्वाइरी हुने, कोटमार्संल हुने लगायतको प्रक्रियामा जान्छ। घटनाको गम्भीरताका आधारमा कुन धारा र दफा आकर्षित हुन्छ ? सबै छलफल गरेर मुद्दा दर्ता हुन्छ। सैनिक ऐन अन्तर्गत सैनिक आचरण र अनुशासन विपरीत कार्य गरेको कसूर आकर्षित हुन्छ। केसी भन्छन्, हातहतियार र खरखजाना कसूरलाई गम्भीर विषयवस्तुका रूपमा हेर्ने गरिन्छ। ऐनमा विभिन्न प्रावधानहरू छन्। जेल सजायदेखि भविष्यमा सरकारी जागिरका लागि अयोग्य हुनेगरी जागिर जानेसम्मको सजाय पनि हुनसक्छ।"
अख्तियार दुरुपयोग अनुसन्धान आयोगद्वारा प्रदेश प्रमुखसमक्ष प्रतिवेदन पेश,"मकवानपुर : अख्तियार दुरुपयोग अनुसन्धान आयोग हेटौंडा कार्यालयले बागमती प्रदेश प्रदेश प्रमुख दीपक प्रसाद देवकोटासमक्ष ३४ औं प्रतिवेदन पेश गरेको छ। कार्यालय प्रमुख उमाकान्त आचार्य लगायतको समूहले आर्थिक वर्ष २०८०८१ वार्षिक प्रतिवेदन पेश गरेका हुन्। प्रतिवेदन ग्रहण गर्दै प्रदेश प्रमुख देवकोटाले पारदर्शिताको सबैभन्दा अपरिहार्य सवाल भएकोले यसतर्फ सचेत हुनुपर्ने बताए। आर्थिक तथा अन्य कुनै पनि अख्तियारीमाथिको पारदर्शिताको लागि आयोगले गर्दै आएको काममा आफ्नो पूर्ण साथ रहने प्रमुख देवकोटाले बताए। अख्तियारले बुझाएको प्रतिवेदन अध्ययन गरेर आफूले थप सुझाव प्रदान गर्ने उनले बताए। आयोगले वर्षभरी गरेको काम कारबाही समेटेर तयार पारिएको आर्थिक वर्ष २०८००८१ को ३४ औं वार्षिक प्रतिवेदनमा बुझाएको हो। जम्मा ६ परिच्छेद र ५२४ पृष्ठ रहेको छ। नेपालको संविधानको धारा २९४ को उपधारा ३ को व्यवस्था बमोजिम प्रदेश प्रमुखसमक्ष पेस गरिएको हो। आयोगको कार्यालय हेटौंडाको उजुरी दर्ता र फर्छ्यौट सम्बन्धी विवरण हेर्दा बागमती प्रदेशका विभिन्न विषयका संघीय कार्यालयहरूसँग सम्बन्धित १७९, प्रदेशका कार्यालयहरूसँग सम्बन्धित २४५ र स्थानीय तहसँग सम्बन्धित ५२३ गरी कुल ९४७ उजुरी दर्ता भएकोमा ६९९ उजुरी विभिन्न माध्यमबाट फर्छ्यौट भएका छन्। त्यसैगरी मधेश प्रदेशका विभिन्न विषयका संघीय कार्यालयहरूसँग सम्बन्धित २६३, प्रदेशका कार्यालयहरूसँग सम्बन्धित १८२ र स्थानीय तहसँग सम्बन्धित १७६१ गरी २२०६ उजुरी दर्ता भएकोमा १५४३ उजुरी विभिन्न माध्यमबाट फर्छ्यौट भएका छन्।"
"६ दिनदेखि निरौलाको शव अस्पतालमै, तीन जना पक्राउ, चार अझै फरार","झापा : जग्गा विवादका क्रममा कुटपिट गरी हत्या गरिएको दमक नगरपालिका९ निवासी ३७ वर्षीय देशु भनिने यमु निरौलाको शव परिवारजनले अझै बुझ्न मानेका छैनन्। निरौलाको शव ६ दिनदेखि दमक अस्पतालमा राखिएको छ। मृतक पक्षले दिएको किटानी जाहेरी अनुसार प्रहरीले राजनीतिक दबाबका कारण आरोपीहरूलाई पक्राउ नगरेको भन्दै निरन्तर इलाका प्रहरी कार्यालय दमक अगाडि उनीहरूले विरोध प्रदर्शन गरिरहेका छन्। मृतक पक्षले प्रहरीलाई घटनाको अनुसन्धान गरी आवश्यक प्रक्रिया अघि बढाउन सोमबार मध्यान्न १२ बजेसम्मको अल्टिमेटम दिएको छ। मृतकका दाजु नवराज निरौलाका अनुसार भोलि १२ बजेसम्म पर्खने र प्रहरीले दोषीलाई पक्राउ नगरे आफूहरू कडा आन्दोलनमा उत्रने चेतावनी दिए। उनले राजनीतिक दबाबका कारण घटनामा संलग्न व्यक्तिहरूलाई प्रहरीले उन्मुक्ति दिन खोजेको आरोप समेत लगाएका छन्। गत कात्तिक ६ गते दमक३ स्थित बेलडाँगीमधुमल्ला सडक खण्डअन्तर्गत मावा खोला किनारको जग्गामा विवाद भएको थियो। सो विवाद मिलाइदिनका लागि मोरङको उर्लाबारी७ का ४९ वर्षीय ध्रुव गौतमले निरौलालाई त्यहाँ बोलाएका थिए। दिउँसो अन्दाजी ४:२४ बजे निरौला माथि त्यहाँ सांघातिक आक्रमण भएको जनाइएको छ। निरौलाको हत्या घटनामा प्रत्यक्ष संलग्न देखिएका राजु भनिने शेरबहादुर लिम्बू, दमक८ का बुद्धिमान थापा, नमकुमार चेम्जोङ, इटहरी बस्ने भनिएका डेबिट घले, मोरङ उर्लाबारी६ का ४२ वर्षीय प्रकाश कार्की, उर्लाबारी७ का ४९ वर्षीय ध्रुव गौतम र सङ्खुवासभा मादी१० स्थायी ठेगाना भई दमक३ दुम्सेका २६ वर्षीय गणेश दर्जीविरुद्ध मृतककी श्रीमती कृष्णमायाले कर्तव्य ज्यानसम्बन्धी कसुरमा किटानी जाहेरी दिएकी छन्। सात जना आरोपीमध्ये तीनलाई प्रहरीले पक्राउ गरेको छ। मृतककी श्रीमती कृष्णमायाले गुनारो पोख्दै भनिन्, मेरो श्रीमानको हत्या एउटा कुखुरा मारे बराबरको जस्तै भयो। मेरो श्रीमान् निर्दोष हो। घटनास्थलमा अनाहकमा बोलाएर हत्या गरियो। कानुनी न्यायका लागि जाँदा प्रहरी प्रशासनले सहयोग गर्नुको साटो उल्टै दुःख दियो, उनले भनिन्। श्रीमानको हत्या भएको छ मैले न्याय पाउँदिन भनेर इलाका प्रहरी कार्यालय दमक जाँदा डीएसपीले ठूलो मान्छेको कुरा सुन्नुपर्छ, माथिको आदेश आउनु पर्छ भन्नु हुन्छ। २७ वर्षको उमेरमा मै बिधुवा भएँ। छोराछोरीले बाबा खोइ भन्छन्, उनले भनिन्, केही मान्छेले भित्रभित्रै मिलाउनुपर्छ हामी पैसा दिन्छौँ भन्छन्, न्याय यही हो त ? हत्याका मुख्य योजनाकार बुद्धि थापा र नम चेम्जोङ रहेको बताउँदै मृतकका दाजु नवराजले थपे, बुद्धिका भाइ गोविन्द थापाले बुद्धि र नम लगायत आफ्ना पार्टीका मान्छेहरूको नाम नलिन आग्रह गर्दै पैसा दिने, बालबालिकाको पढाइमा सहयोग गर्ने भन्दै अनुरोध गरेको र नाम लिए राम्रो नहुने भन्दै धम्क्याउँदै आएका छन्। बुद्धि नेकपा एमालेको तर्फबाट प्रदेश सांसद होमबहादुर थापाका भाइ हुन्। नम युवा संघका पूर्व केन्द्रीय सदस्य हुन्। मृतक निरौलाका परिवारले शनिबार नागरिक बचाउ महाअभियानका संयोजक दुर्गा प्रसाईंलाई भेटेर न्याय नपाएको गुनासो राखेका छन्। प्रसाईंले निरौला परिवारलाई कानुनी न्याय दिलाउने बाचा दिएका छन्। तीन जना पक्राउ, चार अझै फरार मृतक परिवारको चर्को दबाबपछि झापा प्रहरीले निरौलाको हत्यामा संलग्न तीन जनालाई पक्राउ गरी आइतबार सार्वजनिक गरेको छ। प्रहरीले मोरङ उर्लाबारी६ का ४२ वर्षीय प्रकाश कार्की, उर्लाबारी७ का ४९ वर्षीय ध्रुव गौतम र सङ्खुवासभा मादी१० स्थायी ठेगाना भई दमक३ दुम्सेका २६ वर्षीय गणेश दर्जीलाई पक्राउ गरी सार्वजनिक गरेको हो। कार्की र गौतमलाई घटना भएकै दिन दमकबाट पक्राउ परेको र दर्जी शनिबार मेचीनगरबाट पक्राउ परेको जिल्ला प्रहरी कार्यालयका प्रवक्ता डीएसपी कृष्णकुमार चन्दले जानकारी दिए। दर्जीलाई प्रहरीको विशेष टोलीले शनिबार साँझ काँकडभिट्टाबाट पक्राउ गरेको उनले बताए। घटनाको समयमा घटनास्थलमा रहेका मे १ च २३९९ र प्रदेश १०१००१ च ८६३१ नम्बरका दुई वटा गाडीलाई समेत नियन्त्रणमा लिई थप अनुसन्धान अघि बढाइएको छ। घटनामा संलग्न अन्य फरार आरोपीहरूको समेत तदारुकताका साथ खोजतलास भइरहेको डीएसपी चन्दले बताए।"
बाढी प्रभावित बटुकलाई भगवतीको सहयोग,"सिन्धुली : गत असोज १० गतेदेखि परेको अविरल वर्षाका कारण आएको बाढीबाट प्रभावित सिन्धुलीको सुनकोशी गाउँपालिका १ कुशेश्वर दुम्जाका बटुकहरूलाई भगवती अंग्रेजी आवासीय माविले सहयोग प्रदान गरेको छ। शनिबार कुशेश्वर दुम्जामा रहेको आदि लिङ्गेश्वर कुशेश्वर महादेव गुरुकुलमा अध्ययनरत २६ बटुकसहित गुरुहरूका लागि भगवती माविले खाद्यान्न तथा स्टेशनरी सहयोग प्रदान गरेको हो। बाढी र पहिरोबाट प्रभावित बटुकहरूलाई बिहान बेलुका खान समेत समस्या भएको बताइएपछि कमलामाई नगरपालिका ६ सिन्धुलीमा रहेको भगवती अंग्रेजी आवसीय विद्यालयले सामाजिक उत्तरदायित्वअन्तर्गत खाद्यान्नलगायत स्टेसनरी सामग्री प्रदान गरेको हो। भगवती अंग्रेजी आवासीय विद्यालयका प्रिन्सिपल कृष्णकुमार उप्रेतीका अनुसार बाढी प्रभावित गुरुकुलका बालबालिकाहरू खानासमेत खान नपाएको खबर प्राप्त भएपछि विद्यालयले गुरुकुलमानै पुगेर सहयोग गरेको हो। उनका अनुसार गुरुकुलका विद्यार्थीहरूका लागि भगवती माविले २० बोरो चामल, ७० दर्जन कपी, ७० दर्जन कलम, ३ काटुन तेल, २ बोरा दालमोठ, २ काटुन बिस्कोट, १ बोरा नुन र दुई बोरा चिउरा लगायतका सामग्री प्रदान गरेको हो। सुनकोसी गाउँपालिकाका उपाध्यक्ष कपिलकुमार कोइराला, भगवती माविका अध्यक्ष सञ्जयकुमार दाहाल, फाउन्डरहरू दीपक घिमिरे र गोपालकुमार पौडेललगायतले उक्त सहयोग सामग्री गुरुकुल तथा कुशेश्वर माहादेव मन्दिरका अध्यक्ष तिर्थकुमार कोराईला र गुरुकुलका प्राचार्य गुरु नारायण घिमिरेले प्रदान गरेका हुन्। नेपाल सरकारबाट स्वीकृत प्राप्त उक्त धार्मीक गुरुकुल विद्यालयमा २६ जना बटुकहरू अध्ययनरत छन्। गत असोज १० गतेदेखी परेको अविरल वर्षाका कारण रोशी र सुनकोशी नदीमा आएको बाढीमा फसेका उनीहरूको २४ घण्टापछि नेपाली सेनाको हेलिकप्टरबाट उद्धार गरिएको थियो। बाढीमा फसेको २४ घण्टापछि उद्धार भए पनि गुरुकुलमा खाद्यान्न अभाव हुँदा बालबालिकाहरू भोकभोकै बस्नुपर्ने बाध्यता भएका बेला भगवती विद्यालयको सहयोगले ठूलो राहात पुगेको उक्त गुरुकुलका गुरु नारायण घिमिरेको भनाइ छ। बाढीले सुनकोशी नदीमा बगाउँलाकी भन्ने त्रासका बीच २४ घण्टापछि उद्धार भयो, पछि खाननै समस्या हुन थालेको थियो। भगवतीले खाद्यान्न लगायत स्टेसनसरी समेत सहयोग गरेको छ यसले बालबालिकाहरूका लागि ठूलो सहयोग भएको छ, घिमिरेले भने। गुरुकुलमा सिन्धुली, रामेछाप, काभ्रे, ओखलढुंगा, सर्लाही, मकवानपुर, दाङ लगायतका जिल्लाका बटुकहरू अध्ययनरत छन्। उनीहरूलाई विभिन्न दाताहरूकै सहयोगको भरमा गुरुकुलले पठनपाठन गराउँदै आएको अध्यक्ष तीर्थराज कोइरालाको भनाइ छ। सुनकोशी गाउँपालिकाका उपाध्यक्ष कपिल कोइरालाका अनुसार बाढी र पहिरोका कारण गाउँपालिकाका मात्र सबैभन्दा बढी विद्यालय भवनहरूमा क्षति पुगेको छ। उक्त गाउँपालिकाका १३ वटा विद्यालय भवनमा क्षति पुगेको हो। गाउँपालिकाका विभिन्न १३ वटा विद्यालयमा बाढी र पहिरोले क्षति पुर्याएको छ तीमध्ये दुइटा विद्यालय पूर्णरूपमा क्षति भएको छ भने अन्य विद्यालयहरू पुरिएका छन्। ती विद्यालयमा पठनपाठन गराउन सक्ने अवस्थामा छैनन् यो गुरुकुल पनि बाढीले क्षति पुर्याएको छ। बालकहरूको भने उद्धार गरिए पनि खाद्यान्न समस्या थियो। भगवतीको सहयोगले राहत पुगेको छ, उनले भने। लगातारको बाढी र पहिरोका कारण जिल्लाको सुनकोशी, गोलन्जोर, फिक्कल र हरिहरपुरगढीका बालबालिकाहरू प्रभावित भएका छन्। जिल्लाका चार गाउँपालिकाका २५ वटा विद्यालयमा क्षति पुगेको छ भने ती पालिकाका १८ हजार बढी बालबालिका प्रभावित भएका छन्। बाढीका कारण विद्यालय र विद्यार्थीको घरसहित पाठ्यपुस्तकसमेत बगाएको छ। बाढीका कारण त्रैमासिक परीक्षासमेत अनिश्चित बनेको छ।"
कार्यपालिका बैठक बस्न तीन दिनको यात्रा,"रुकुमपूर्व : पर्यटकीयस्थलको प्रचारप्रसार गर्ने उद्देश्यका साथ गाउँ कार्यपालिकाको बैठक सुनदहमा सम्पन्न भएको छ। रुकुमपूर्वको पुथा उत्तरगंगा गाउँपालिकाले पर्यटकीयस्थलको प्रचारप्रसार तथा संरक्षण गर्ने उद्देश्यले स्थानीय मदिरा व्यवस्थापन तथा प्रवर्द्धन र बाह्य मदिरा नियन्त्रण गर्ने कार्यविधि पास गर्दै सुनदहमा कार्यपालिकाको बैठक सम्पन्न भएको हो। गाउँपालिकाको वडा नम्बर ३ मा रहेको सुनदह क्षेत्रलाई पर्यटन प्रवर्द्धन तथा प्रचारप्रसार गर्न कार्यपालिकाको ३१ औं बैठक सुनदहमा आयोजना गरिएको पुथा उत्तरगंगा गाउँपालिका अध्यक्ष पुनिराज घर्तीले बताए। गाउँपालिकाले सुनदह व्यवस्थापन कार्यविधि, बहुमूल्य जडीबुटी व्यवस्थापन तथा संरक्षण कार्यविधि, स्थानीय मदिरा व्यवस्थापन तथा प्रवर्द्धन, बाह्य मदिरा नियन्त्रण कार्यविधि, स्थानीय सरकार गठन भएपश्चात् हालसम्मका सबै बेरुजु फस्र्योट गर्न लेखा समितिलाई जिम्मा दिने, अझै त्यसलाई प्रभावकारी बनाउन आवश्यक परे उपसमिति गठन गर्ने र विद्यालयको स्थलगत अनुगमन गरी प्रतिवेदन पेस गर्न कार्यदल गठन गरिएको गाउँपालिकाका प्रवक्ता टीकासाई घर्तीमगरले बताए। पर्यटन प्रवर्द्धनको प्रचुर सम्भावना बोकेको उच्च क्षेत्रमा आएर महत्त्वपूर्ण निर्णयहरू गर्न पाउँदा सिंगो गाउँपालिकाको टिम उत्साहित भएको उनले बताए। साथै पर्यटन प्रवर्द्धनसम्बन्धी अध्यन गर्न पाउँदा आफूलगायत कर्मचारी सर्कल सबै खुसी भएको पनि उनको भनाइ छ। यस्ता महत्त्वपूर्ण निर्णयहरू पारित गर्न गाउँपालिकाको टिमलगायत स्थानीय युवा बुद्धिजीवीको सहयोग भएको ३ नम्बर वडाध्यक्ष विजय बुढामगरले बताए। स्थानीय तह बनेपछि खुल्ला ठाउँ पर्यटकीय स्थलमा बैठकको आयोजनासँगै ठूलो निर्णय गरिएको यो पहिलो पटक भएको पुथा उत्तरगंगा गाउँपालिकाको दाबी छ। बैठकको लागि कार्यपालिकाको बहुमत सदस्य, पालिकामा कार्यरत कर्मचारी, सञ्चारकर्मी लगायतको उपस्थितिमा तीन दिनको यात्रापश्चात् पुथा उत्तरगंगा गाउँपालिकाले महत्त्वपूर्ण निर्णय गर्दै बैठक सम्पन्न गरेको हो। त्यसका साथै स्वास्थ्य, शिक्षा र विकास निर्माणलगायतका विषयमा पनि महत्त्वपूर्ण निर्णयहरू पारित गरिएको गाउँपालिकाले जनाएको छ।"
पेस्तोलसहित रानीबनबाट एकजना पक्राउ,काठमाडौं : नागार्जुन नगरपालिका१ रानिबनस्थित खाजा घरबाट पेस्तोल १ थान र खाली म्याग्जिन १ थानसहित एकजना पक्राउ परेका छन्। दैलेख भगवतीमाई गाउँपालिका७ घर भई काठमाडौं महानगरपालिका१६ रानिबन बस्ने २४ वर्षीय अनिल खड्कालाई प्रहरीले पक्राउ गरेको छ । अस्थायी प्रहरी बिट रानिबनबाट खटिएको प्रहरीले उनलाई उक्त पेस्तोलसहित पक्राउ गरेको हो । घटनाबारे अनुसन्धान भइरहेको प्रहरीले जनाएको छ।
"एनआरएनलाई गृहमन्त्रीको आग्रह : अनुभव र शिक्षा नेपालमा उपयोग गर्नुहोस, वातावरण हामी बनाउँछौं","काठमाडौं : गृहमन्त्री रमेश लेखक गैरआवासीय नेपाली नेपालका अवैतानिक राजदूत भएको बताएका छन् । गैरआवासीय नेपाली दिवस तथा वार्षिक साधारण सभा कार्यक्रममा गृहमन्त्री लेखकले गैरआवासीय नेपालीले नेपालको राष्ट्रियता बलियो बनाएको बताएका हुन्। 'नेपालका लागि केही गर्न उद्देश्य राख्नु भएको छ । जुन देशको नागरिक भएपनि नेपाली हुँ भनिराख्नु भएको छ,'उनले भने, 'गैरआवासीय नेपाली अवैतानिक राजदूत हुनुहुन्छ । तपाईंहरु रहेको देशमा तपाईंको अनुहार र व्यवहारमा नेपाल देख्छन् । तपाईंले संसारफैलिँदा नेपालको राष्ट्रियता बलियो बनाएको छ ।' गैरआवासीय नेपालीको उद्देश्य नेपालको आर्थिक उन्नति भएको भन्दै संसारमा नेपालीहरूले उत्कृष्ट काम गरिरहेको गृहमन्त्री लेखकले बताए । त्यो उत्कृष्टता नेपालका लागि पनि काम लाग्नुपर्छ । तपाईंको अनुभव र शिक्षा नेपालका लागि उपयोग गर्नुपर्छ । त्यसका लागि हामी वातावरण बनाउन लाग्छौँ,'उनले भने। यस्तै गैरआवासीय नेपालीको आर्थिक समाजिक र सांस्कृतिक अधिकारको सम्बोधन गर्न सरकार कानुन संशोधनको तयारीमा रहेको गृहमन्त्री लेखकले बताए । तपाईंहरू पनि त्यसरी नै आउनुहोस् । कानुन संशोधनका लागि हामीले गृहकार्य गरिरहेका छौँ । तपाईं पनि गृहकार्य गरेर आउनुहोस्,' उनले भने। लोकतन्त्र अनुशासनको पद्धति भएको भन्दै लोकतन्त्र अराजकता नभएको गृहमन्त्रीले बताए।"
"सरकारको निर्णय कागजमै, एक वर्षमा पनि भएन पुनर्निर्माणको सुरसार","जाजरकोट : ०८० कात्तिक १७ गते मध्यराति जाजरकोटको रामीडाँडा केन्द्रबिन्दु भएर भूकम्प गयो। ६४ म्याग्नेच्यिुडको उक्त भूकम्पले जाजरकोट र रुकुमपश्चिममा १ सय ५४ जनाको ज्यान लियो। हजारौं निजी घर, सयौं विद्यालय र सरकारी भवन क्षतिग्रस्त भए। हजारौं स्थानीय घरबारविहीन भए। सरकारले निर्णय गर्यो, एक वर्षमा पुनर्निर्माण। तर, सरकारी निर्णय कार्यान्वयनको पर्खाइमा बसेका पीडित हेरेको हेर्यै भए। भूकम्प गएको १ वर्ष पुग्न लाग्दा पुनर्निर्माणको सुरसार नै छैन। हिउँदोको चिसो, बर्खाको झरी र वैशाखको गर्मीलाई टहरोमै काटेका पीडितहरू फेरि आउने हिउँद पनि टहरोमै बिताउनुपर्ने अवस्था देखेर चिन्तित छन्। डीडीए नै हुन सकेन भूकम्प प्रभावित जिल्लामा स्थायी संरचना बनाउन विस्तृत क्षति अध्ययन (डीडीए) गर्नुपर्ने सरकारी प्रावधान छ। डीडीए गर्नै पनि प्राविधिक जनशक्ति परिचालनका लागि बजेट चाहिन्छ। त्यसका लागि अर्थ मन्त्रालयसँग बजेट माग गरे पनि अहिलेसम्म नपाइएको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। क्षतिको विस्तृत अध्ययनका लागि करिब २५ करोड रकम लाग्ने भन्दै प्राधिकरणले ७ महिनाअघि नै अर्थ मन्त्रालयसँग बजेट मागेको थियो। तर, बजेट नपाइएकाले काम गर्न नसकिएको प्राधिकरणका सहसचिव बसन्त अधिकारीले बताए। विस्तृत क्षति अध्ययनका लागि करिब २५ करोड रकम लाग्ने भएकाले ७ महिनाअघि नै अर्थ मन्त्रालयसँग बजेट मागिएको थियो। हालसम्म प्राप्त नभएकाले काम गर्न सकिएको छैन। पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीए नहुँदा अड्किएको हो। बसन्त अधिकारी, सहसचिव, राष्ट्रियविपद् जोखिम न्यूनीकरण तथा व्यवस्थापन प्राधिकरण पुनर्निर्माणका लागि कति घर क्षति भएका छन् ? पुनर्निर्माणमा कति रकम आवश्यक पर्छ ? सबै कुरा डीडीएमै अडकएकाले पुनर्निर्माणको कार्य अघि बढ्न नसकेको उनको भनाइ छ। सुरुमा अस्थायी आवासको लाभग्राही कायम गर्नमै अलमल भयो। भूकम्पका लाभग्राही कायम गर्ने जिम्मा स्थानीय तहलाई थियो। तर, केही स्थानीय तहले हचुवाका भरमा लाभग्राही कायम गरेर पहिलो किस्ता दिए पनि दोस्रो किस्ता रकम दिन सकेनन्। बजेट अभाव लगायतका कारण जाजरकोट, रुकुमपश्चिम, सल्यान, डोटी, अछाम, बझाङ र बाजुरा जिल्लाका करिब ८५ हजार भूकम्पपीडित (लाभग्राही) का स्थायी आवास निर्माण अर्थात् पुनर्निर्माणका कार्य अघि बढ्न नसकेको उनको भनाइ छ। पुनर्निर्माणका लागि करिब ६० अर्ब रुपैयाँ आवश्यक पर्ने प्राधिकरणको अनुमान छ। सरकारी भवनको पुनर्निर्माणको जिम्मा भने सहरी विकास मन्त्रालयलाई दिइएको छ। हालै बसेको राष्ट्रिय विपद् जोखिम न्यूनीकरण तथा व्यवस्थापन प्राधिकरण (एनडीआरआरएमए) को राष्ट्रियपरिषद् बैठकले तत्काल प्रभावित क्षेत्रमा डीडीए गर्ने र पुनर्निर्माणका कार्य अघि बढाउने निर्णय भएको सहसचिव अधिकारीले बताए। उनका अनुसार पुनर्निर्माण कार्यविधि तयार छ मन्त्रिपरिषद्ले पास गर्न मात्र बाँकी छ। उक्त कार्यविधिमा निजी आवास निर्माणका लागि तराईमा ४ लाख, पहाडमा ५ लाख र हिमालमा ६ लाख रुपैयाँ अनुदान दिने उल्लेख गरिएको छ। जाजरकोट, रुकुमपश्चिम र सल्यानमा ०८० कात्तिक १७ मा, बझाङ र बाजुरामा ०८० असोज १६ तथा डोटी र अछाममा ०७९ कात्तिक २३ मा भूकम्प गएको थियो। यी जिल्लाका प्रभावित अझै अस्थायी टहरामा छन्। कतिले त अझै पनि अस्थायी टहरा बनाउन सकेका छैनन्। जाजरकोट र रुकुमपश्चिमका भूकम्पपीडितले त दोस्रो किस्ताकै २५ हजार रुपैयाँसमेत पाउन सकेका छैनन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार जाजरकोटमा भूकम्पबाट २६ हजार ५ सय ५७ घर पूर्णरूपमा क्षति भएका थिए। यस्तै, ३५ हजार ४ सय ५५ घरमा आंशिक क्षति भएको थियो। डीडीए बनेपछि कुन घरको पुनर्निर्माण गर्नुपर्ने हो? के कस्तो क्षति पुगेको छ भन्ने निक्र्यौल गर्छ। बजेट आएपछि भूकम्पले क्षति पुर्याएका घर बस्न योग्य छन्छैनन् ? इन्जिनियर सहितको प्राविधिक टोलीले फिल्डमा गएर हेर्छ, उनले भने। प्राविधिकले तयार पारेको रिपोर्टका आधारमा स्थायी रूपमा पुनर्निर्माणको काम अघि बढाइने सहसचिव अधिकारीले बताए। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको जिल्ला समन्वय समिति जाजरकोटका प्रमुख कालीबहादुर खत्रीको भनाइ छ। उनले भने, डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउँलान ? पुनर्निर्माणका लागि सरकारले चासो नदिएको स्थानियको भनाइ छ। विद्यालय भवनहरू, स्वास्थ्य संस्थाहरू, सरकारी कार्यालयका भवनहरूको पुनर्निर्माण नहुँदा पठनपाठन, उपचार र सेवा प्रवाह प्रभावित भएको छ। जिल्ला प्रसाशन कार्यालय जाजरकोटका अनुसार २ सय ८९ विद्यालय पूर्ण र ५९८ विद्यालयमा आंशिक क्षति भएको छ। त्यस्तै ९२ सरकारी कार्यालयमा पूर्ण क्षति र ६० सरकारी कार्यालयमा आंशिक क्षति भएको छ। २२ स्वास्थ्य संस्थामा पूर्ण र ३८ स्वास्थ्य संस्थामा आंशिक क्षति भएको छ। २५ मठमन्दिर लगायतका पुरातात्विक संरचनामा क्षति पुगेको छ। मध्यपहाडी लगायतका ५० बढी सडकमा क्षति पुगेको प्रमुख जिल्ला अधिकारी उमाकान्त अधिकारीले बताए। नीतिगत र संरचनागत व्यवस्था हुन नसक्दा पुनर्निर्माणले गति लिन नसकेको उनको भनाइ छ। सरकारी कार्यालय निर्माणका लागि हालै जाजरकोट सदरमुकाम खलंगामा केन्द्रीय आयोजना कार्यान्वयन एकाइ स्थापना भएको छ। डीडीए गर्नका लागि प्राधिकरणले जिल्लामा सम्पर्क कार्यालय स्थापना गर्नु पर्यो। पुनर्निर्माणको प्रक्रिया छिटो थाल्नुपर्ने आवश्यकता पनि छ, प्रजिअ अधिकारीले भने, कार्यविधि नआउँदा घर कस्तो बनाउने, कुन मोडेलको बनाउने, केके प्रावधान रहने लगायतका कुरामा अन्यौल छ। त्यसैकारणा निजी आवास बनाउन स्थानीयहरू अलमलमा छन्। अबको जाडो कसरी कटाउने ? सरकारी ढिलासुस्ती र उदासीनताले गर्दा भूकम्पपीडितको अवस्था दिनप्रति दिन कष्टकर बन्दै गइरहेको छ। गत वर्ष चिसो थेग्न नसक्दा जाजरकोटमा त्रिपालमै ३६ जनाभन्दा बढीको ज्यान गयो। सयौं बालबालिका, वृद्धवृद्धा, सुत्केरी र गर्भवती बिरामी परे। बर्खाका बेला टहरामा पहिरो खस्दा जाजरकोटमा ७ र रुकुमपश्चिममा ३ जनाको ज्यान गयो। टिनका अस्थायी टहरामा सकसपूर्ण जीवन निर्वाह गरिरहेका पीडितहरू सरकार प्रतिआक्रोशित बन्दै गएका छन्। सरकारले भूकम्पपीडितको समस्यालाई महत्व नदिएको पीडितहरूको गुनासो छ। प्रधानमन्त्रीदेखि राष्ट्रपतिले स्थलगत अध्ययन गरेर भूकम्पपीडितको समस्या समाधान गर्ने आश्वासन दिए पनि पीडितका समस्या समाधान नभएको भेरी नगरपालिका ४ का विष्णु भडेलले बताए। अस्थायी संरचनाकै अनुदान दिएन सरकारले एक वर्षभित्रै स्थायी संरचना बनाउने घोषणा गरेको थियो। तर, अहिलेसम्म केही अत्तोपत्तो छैन। भेरी नगरपालिका२ बाहुनथानाका गणेश खड्काले भने, सरकारले केही सहयोग गरेको भए घर बनाउनु हुन्थ्यो। तर, सरकारले हामीजस्तालाई हेरेन। न हामीसँग पैसा छ। न सरकारले यसरी घर बनाउन भनेर कार्यविधि नै ल्याएको छ। टिनको टहरामा कहिलेसम्म सास्ती खेपेर बस्नुपर्ने हो ? उनको चिन्ता छ। भेरी नगरपालिका१ का नरबहादुर राना पनि निराश छन्। सरकारले गत जेठ १५ मा सार्वजनिक गरेको बजेटमा भूकम्पपीडितको स्थायी आवास निर्माणका लागि अनुदान दिने घोषणा गर्दा हर्षित भएका थिए। तर, अहिलेसम्म अनुदान पाउनु त परकै कुरा, कार्यविधिसमेत पास नभएको देख्दा राना निराश छन्। प्राविधिक सहितको विज्ञ टोलीले घरहरूको क्षति संकलन गर्नुपर्नेमा निकै ढिलासुस्ती भएको छ। डीडीएका लागि २५ करोड रुपैयाँ दिन नसक्ने सरकारले पुनर्निर्माणका लागि ६० अर्ब रुपैयाँ कसरी जुटाउला र स्थानीयले घर बनाउलान ? कालीबहादुर खत्री,प्रमुख,जिल्ला समन्वय समिति जाजरकोट भूकम्पले घर भत्काउँदा अस्थायी टहरामा बस्दै आएका भेरी नगरपालिका२ का विष्णु कामीको घरमा त साँझबिहानको छाक टार्नै धौधौ छ। आयस्रोत केही छैन। भएको घर भत्कियो। बनाउने पैसा छैन, उनले भने, टिनको अस्थायी टहरामा हिउँदको चिसो खायौं, गर्मी पनि सह्यौ। फेरि चिसो हिउँद आउन थालिसक्यो। भूकम्पले बाँचे पनि अरु विपत्तिले ज्यान लिन्छ कि भन्ने चिन्ता छ। बाँच्नै गाह्रो भइसक्यो। टहरा बनाएको दोस्रो किस्तासमेत नपाइएको उनले दुःखेसो पोखे। यसरी त्रासमै कहिलेसम्म बस्नुपर्ने हो ? उनको आक्रोश छ। जति समय घर्किंदै जान्छ सरकारले आफैंले गरेका प्रतिबद्धता र घोषणासमेत भुल्दै जाने हो कि भन्ने चिन्ता उनमा छ। सरकार प्रतिआशा त छ तर नदिँदासम्म विश्वास पनि कसरी गरौं ? उनले भने घर नभए धेरै कुराको अभाव हुँदोरहेछ। एनजीओआईएनजीओ पनि अलमलमै पुनर्निर्माण कार्यविधि नबन्दा गैरसरकारी संस्थासमेत के कसरी सहयोग गर्ने भन्नेमा अन्योलमा छन्। गैरसरकारी संघसंस्थाले पुनर्निर्माणमा आफ्नो भूमिका के हुने भन्ने विषय पर्खिरहेका छन्। भूकम्प लगत्तै राहत तथा पुनर्लाभका कार्यक्रम लिएर जिल्लामा भित्रिएका एनजीओ, आईएनजीओ पुनर्निर्माणमा सहयोग गर्न सरकारी निर्णय कुरेर बसेका छन्। तर, केही महिनाभित्र कार्यविधि आएन भने उनीहरूले हात झिक्ने सम्भावना छ। किनभने, पुनर्लाभसम्बन्धी गैससका कार्यक्रम डिसेम्बरमा सकिन्छन्। त्यसपछि के गर्ने भन्ने अन्यौल सिर्जना भएको गैसस महासंघ जाजरकोटका अध्यक्ष सहदेव बस्नेत बताउँछन्। जाजरकोटमा संयुक्त राष्ट्र संघका विभिन्न विकास साझेदार निकाय, नेपाल रेडक्रस सोसाइटी लगायतका संस्थाहरूले भूकम्प पुनर्लाभका कार्यक्रम सञ्चालन गरिरहेका छन्। उनीहरू पनि कार्यविधिकै पर्खाइमा रहेको बस्नेतले बताए। विद्यालय भवन बनेनन, पठनपाठनमा समस्या भूकम्पले क्षतिग्रस्त विद्यालय भवन नबन्दा पठनपाठन प्रभावित भइरहेको छ। भेरी नगरपालिका ३ थाप्लेमा रहेको हनुमान प्राथमिक विद्यालय भूकम्पले भत्काएपछि पढाउन निकै समस्या भएको प्रधानाध्यापक पुष्पा शर्माले बताईन। एउटा संस्थाले अस्थायी सिकाई केन्द्र त बनाइदियो। तर, पर्याप्त नभएकाले पढाउन निकै समस्या रहेको शर्माले बताइन्। एउटै कोठामा ५ वटा कक्षा चलाउनुपर्छ, उनले भनिन, पक्की विद्यालय भवन बनाइदिएको भए पठनपाठनमा सजिलो हुने थियो। यो मात्र होइन जिल्ला भरका २ सय ८९ विद्यालय यसरी नै भूकम्पमा भत्किएपछि अस्थायी सिकाइ केन्द्रको साहारा लिएर पठनपाठन सञ्चालन गरिरहेका छन्। कतिपय विद्यालय खुला चौरमा पढाउन बाध्य छन्। बर्खामा पानी चुहेर हैरान, गर्मीमा टिनले पोलेर हैरान, हिउँदमा चिसोले हैरान छ। त्यसैकारण अस्थायी सिकाइ केन्द्रमा पढाउन निकै समस्या रहेको शिक्षा विकास तथा समन्वय एकाइ प्रमुख लक्ष्मी भण्डारीले भनिन्, चालु आवमा केही विद्यालय पुनर्निर्माणका लागि पहल भइरहेको छ। एडीबी र जाइकाले समेत केही विद्यालय भवन बनाइदिने भएका छन्। शिक्षा, विज्ञान तथा प्रविधि मन्त्रालय आफैंले समेत केही विद्यालय बनाउने भएको छ। त्यस्तै रुकुमपश्चिममा ४९ विद्यालय पूर्ण र २ सय १३ विद्यालयमा आंशिक क्षति भएकोले पठनपाठनमा समस्या भइरहेको शिक्षा विकास तथा समन्वय एकाइ प्रमुख ताराप्रसाद पुनले बताए। रुकुमका विद्यालय पनि पुनर्निर्माणको पर्खाइमा रहेको पुनले बताए। मुख्यमन्त्रीलाई ध्यानाकर्षण पत्र भूकम्पको पुनर्निर्माणका लागि पहल गरिदिन यहाँका प्रमुख राजनीतिक दलले कर्णाली प्रदेशका मुख्यमन्त्री यमलाल कँडेलसँग माग गरेका छन्। आपतकालीन राहत, पुनर्निर्माण र दीर्घकालीन विकास आयोजनाहरूलाई अघि बढाउन पहलकदमी लिनका लागि मुख्यमन्त्री कँडेललाई ध्यानाकर्षण पत्र बुझाएका छन। केही दिनअघि जाजरकोट पुगेका मुख्यमन्त्री कँडेलसँग दलहरूले भूकम्प प्रभावित जनताका लागि पुनर्निर्माण सहायता उपलब्ध गराउने क्रममा भएको ढिलासुस्तीप्रति गम्भीर चिन्ता व्यक्त गरेका थिए। भूकम्पपछि अस्थायी आवास निर्माणका लागि दोस्रो किस्ताको रकम अहिलेसम्म वितरण गर्न नसकिएकाले प्रभावितहरू अझै पनि समस्यामा छन्। दलहरूले वास्तविक लाभग्राहीको पहिचान गरी तत्काल भुक्तानी प्रक्रियालाई तीव्र बनाउन सहजीकरणका लागि मुख्यमन्त्रीसँग माग गरेका छन्। कर्णाली प्रदेश सरकारको तर्फबाट जाजरकोट भूकम्पको पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। यामलाल कँडेल, मुख्यमन्त्री कर्णाली प्रदेश सरकार जिल्लामा पुनर्निर्माणका लागि उपलब्ध गराइने रकम अपुग हुने अवस्थामा, राज्यले बैंकमार्फत प्रतिलाभग्राही ३० लाख रुपैयाँसम्म सहुलियत कर्जा उपलब्ध गराउन पनि माग गरिएको छ। यसले पुनर्निर्माणको कार्यलाई अघि बढाउन मद्दत पुर्याउने उनीहरूको विश्वास छ। साथै, भूकम्पका कारण ध्वस्त भएका सार्वजनिक संरचनाहरू, पौराणिक सम्पदाहरू र उद्योगव्यवसायहरूलाई पुनः पुरानै स्वरूपमा फर्काउन प्रदेश सरकारको तर्फबाट विशेष पहल गर्न आग्रह गरिएको नेपाली कांग्रेसका कावा सभापति खडक विसीले बताए। भूकम्पबाट क्षति भएका निजी तथा सरकारी संरचनाको पुनर्निर्माणका लागि आवश्यक पहल गरिदिन नागरिक संगठनहरूले समेत मुख्यमन्त्रीलाई ज्ञापनपत्र बुझाएका छन्। मुख्यमन्त्री कँडेलले जाजरकोट भूकम्पको पुनर्निर्माणका लागि आफूले विशेष पहल गर्ने बताए। शिक्षा र स्वास्थ्यका संरचना पुनर्निर्माणका लागि प्रदेश सरकारले ५० करोड रुपैयाँ विनियोजन गरेको बताउँदै पुनर्निर्माणका काम अघि बढाउनका लागि संघीय सरकारसँग समेत आवश्यक पहल गर्ने आश्वासन दिएका थिए। उनले भने, कर्णाली प्रदेश सरकारको तर्फबाट पुनर्निर्माणका विषयमा प्रधानमन्त्रीको समेत ध्यानाकर्षण गराउनेछु। दोस्रो किस्ता वितरणमै विलम्ब जाजरकोट र रुकुमपश्चिमका भूकम्पपीडितले अस्थायी आवासको अझै दोस्रो किस्ता पाउन सकेका छैनन्। दोषको भारी एकले अर्कोमाथि थुपारेर जिम्मेवार निकायहरू भाग्ने गरेका छन। तर, पीडितहरूको भने बिजोग छ। केही स्थानीय सरकारसँग बजेट भए पनि प्रक्रियागत झन्झटका कारण दिन सकेका छैनन्। भेरी नगरपालिका २ पुरानो रिसांगका बीरे बाँठाको पाँच जनाको परिवार टिनको टहरामा बस्दै आएको छ। जेनतेन साहुऋण गरेर टहरा बनाएका उनले दोस्रो किस्ता बापतको २५ हजार रुपैयाँ पाउन सकेका छैनन्। सरकारले पहिलो किस्ताबापत २५ हजार मात्र दियो। टहरा बनेपछि थप २५ हजार दिने भनेको महिनौं बितिसक्यो। तर, पाउन सकेनौं, विरेले गुनासो पोखे, घरमा खाने अन्न छैन, पानी परेको बेला टहरा चुहिएर बस्नै गाह्रो हुन्छ। टहरा बनाउँदा लागेको ऋण अहिलेसम्म चुक्ता गर्न सकेका छैनौ। हाम्रो त साह्रै बिजोग भयो। हामीलाई कसैले हेरेन। अन्त जाने ठाउँ छैन। कतिबेला पहिरो आएर परिवारै माटोमा मिलाउँछ भन्ने चिन्ताले भोक निन्द्रा सबै हराएको छ। केही पालिकाले चर्किएका घर भत्काएपछि मात्र दोस्रो किस्ता दिने भन्दै दोस्रो किस्ता रोकिरहेका छन्। लाभग्राहीहरू चर्किएका घर भत्काउन चाहिरहेका छैनन्। चर्किएका घरमा मालसमान, गाईवस्तु र कतिपय जोखिम मोलेरै भए पनि बस्दै आएका छन। कतिपयले कार्य विधिविपरीत लाभग्राही कायम गरेको, एकाघरकाले भूकम्पपछि छुटिएर छुट्टै लाभग्राही कायम गरेको, कार्यविधिविपरीत जिल्ला बाहिर घर भएकाले पनि लाभग्राही कायम गरी सुविधा लिएको लगायतका कारण आफू फसिने डरले स्थानीय सरकारले कार्यविधि कडाइ गर्दा दोस्रो किस्ता वितरणमा समस्या देखिएको हो। जाजरकोटमा कुल ४८ हजार ५ सय १७ लाभग्राही कायम गरिएको छ। लाभग्राही मध्ये ४० हजार ४ सय ६३ जनाले पहिलो किस्ताबापत २५ हजारका दरले रकम पाएका छन्। ३२ हजार ७८ घरधुरीको दोस्रो किस्ताका लागि विपद् पोर्टलमा इन्ट्री गर्ने काम सम्पन्न भैसकेको भए पनि हालसम्म ६ हजार १ सय ८२ घरधुरीले मात्र दोस्रो किस्ता रकम पाएका छन्। रुकुमपश्चिममा ३२ हजार ९ सय ९६ लाभग्राहीले पहिलो किस्ता लिएका थिए। यस्तै, १६ हजारले मात्र दोस्रो किस्ता लिएको रुकुमपश्चिमका प्रमुख जिल्ला अधिकारी कुलबहादुर जिसीले बताए। भूकम्प प्रभावितहरू पुनर्निर्माणकै पर्खाइमा रहेको उनले बताए। भूकम्पले हजारौं निजी घर, सयौं विद्यालय, दर्जनौं सरकारी कार्यालयसहित ऐतिहासिक सम्पदाहरूमा क्षति पुगेको थियो। कैयौं सडक, खानेपानी, सिँचाइ लगायतका पूर्वाधारहरूसमेत ध्वस्त भएका थिए। त्यतिवेला चर्काएको र हल्लिएका विद्यालय, निजी घर सडक र अन्य पूर्वाधार वर्षात सँगै थप जोखिममा परेका छन्। ठाँउठाँउमा पहिरो गएर ग्रामिण सडक अवरुद्ध मर्मत नहुँदा यातायात सञ्चालनमा समस्या भइरहेको छ। डीडीए नै भएको रहेनछ : प्रधानमन्त्री एक वर्षअघि जाजरकोट, पश्चिम रुकुम, बझाङ, बाजुरा र डोटीमा भूकम्पले गहिरो चोट पुर्याएको थियो। ती स्थानहरूको पुनर्निर्माण कार्य त सुरु नै भइसक्नुपर्ने थियो। तर, स्रोत व्यवस्थापनका लागि गर्नै पर्ने क्षतिको विस्तृत आकलन (डीडीए) समेत भएको रहेनछ, अस्थायीवासका लागि दिइने २५ हजार राहतमै पुनर्निर्माण कार्य अल्झिएको रहेछ । हामीले यस समस्यालाई समेत सम्बोधन गर्ने गरी विपद् जोखिम न्यूनीकरण तथा व्यवस्थापन राष्ट्रिय परिषद्को बैठकबाट क्षतिको विस्तृत आकलन पूरा गर्दै, ती ठाउँमा स्थायी निजी आवास पुनर्निर्माणको काम अघि बढाउन आवश्यक बजेट १५ दिनभित्र उपलब्ध गराउने निर्णय गरिसकेका छौं। हाम्रो उद्देश्य पीडित जनताको जीवनमा स्थिरता र सुरक्षा फिर्ता ल्याउनु हो। अब, एक वर्षअघिको भूकम्पले क्षतिग्रस्त भएका घरहरू र यस वर्षको बाढी र पहिरोले पीडित नागरिकहरूको आवास पुनर्निर्माण सँगसँगै अघि बढ्नेछ। (सरकारको १०० दिनको मन्तव्यबाट)"
नारायणी रंगशालाको स्तरोन्नतिका लागि पहल गर्छु : खानेपानी मन्त्री यादव,"वीरगन्ज : खानेपानी मन्त्री प्रदीप यादवले मर्मत सम्भारको अभावमा जीर्ण बन्दै गइरहेको वीरगन्जको नारायणी रंगशालाको संरक्षण र स्तरोन्नतिका लागि सरकारसँग पहल गर्ने प्रतिबद्धता जनाएका छन्। आइतबार नारायणी रंगशाला र त्यससँगै जोडिएर रहेको क्रिकेट मैदानको स्थलगत अनुगमन गर्दै पर्सा क्षेत्र नम्बर १ का प्रतिनिधि सभा सदस्यसमेत रहेका मन्त्री यादवले देशकै ऐतिहासिक धरोहरका रूपमा रहेको नारायणी रंगशालाको मर्मतसम्भार र स्तरोन्नतिका लागि संघीय सरकारबाट सहयोग गराउन आफूले सक्दो पहल गर्ने बताए। अनुगमनपछि पर्सा क्रिकेट संघका पदाधिकारीसँगको छलफलमा उनले भने, नारायणी रंगशला दशरथ रंगशलापछि देशकै दोस्रो ठूलो रंगशाला हो। यो वीरगन्जको मात्र नभई मधेस प्रदेशकै ऐतिहासिक धरोहर हो। यसको पुरानो साख फर्काउन मैले संघीय मन्त्रीका रूपमा सरकारसँग केके गर्नु पर्छ? त्यो मैले गर्छु। नारायणी रंगशालाको स्तरोन्नतिका लागि यसअघि कैयौं पटक आफूले संसदमै आवाज उठाएको स्मरण गराउँदै मन्त्री यादवले भने, अब म मन्त्रिपरिषद् बैठकमै यस बारे ध्यानाकर्षण गराउँछु। रंगशालाकै छेउमा रहेको क्रिकेट मैदानमा आसन्न एलिट कपका लागि भइरहेको तयारी बारे पनि पर्सा क्रिकेट संघका पदाधिकारीहरूसँग जानकारी लिँदै मन्त्री यादवले क्रिकेट मैदानको भइरहेको स्तरोन्नति कार्यमा पनि सरकारका तर्फबाट आवश्यक सहयोग उपलब्ध गराउन पहल गर्ने प्रतिबद्धता जनाए। नारायणी रंगशला छेउको क्रिकेट मैदानमा आगामी पुसमा राष्ट्रिय टिमका खेलाडीहरूको सहभागितामा एलिट कप क्रिकेट हुँदैछ। त्यसका लागि बंगलादेशबाट विज्ञ प्राविधिक सहितको टोलीले विगत एक महिनादेखि पिच र फिल्डको स्तरोन्नति कार्य गरिरहेको छ। वीरगन्ज महानगरका मेयर राजेशमान सिंहले नारायणी रंगशलाको स्तरोन्नतिका लागि स्थानीय सरकारले प्रदेश र संघ सरकारसँग पटक पटक गुहार लगाइसकेको बताए। संघ र प्रदेशका खेलकुद मन्त्रीहरूले वीरगन्जमै आएर रंगशलाको स्थलगत अनुगमन गर्ने क्रममा आश्वासन दिएर फर्किएको जानकारी उनले मन्त्री यादवलाई गराए। संघ वा प्रदेश कुनै पनि सरकारले रंगशालाको स्तरोन्नतिका लागि काम थाले त्यसमा स्थानीय सरकार हातेमालो गर्न तयार रहेको मेयर सिंहले बताए।"
दर्ताबिना उद्योग सञ्चालन : अखाद्य रसायन मिसाएर लड्डु बनाउने दुई उद्योग शील,"वीरगन्ज : वीरगन्जमा दिपावली पर्वलाई लक्षित गरी अखाद्य वस्तुबाट लड्डु बनाएर मिठाइ पसल तथा होटलहरूमा आपूर्ति गर्दै आएका दुईवटा लड्डु उद्योगमा बजार अनुगमन समितिले आइतबार छापा मारेर सिल गरेको छ । वाणिज्य,आपूर्ति तथा उपभोक्ता संरक्षण कार्यालय वीरगन्जका प्रमुख सुनिल चौरसिया नेतृत्वको टोलीले वीरगन्ज११ श्रीपुर र वीरगन्ज१० रानीघाटमा लड्डु बनाउने उद्योगमा आइतबार छापा मारेर सिल गरेको हो । श्रीपुर र रानीघाटमा घर भाडामा लिएर भारतीय नागरिकले सञ्चालन गरेका उद्योगमा छापा मार्ने क्रममा अखाद्य रसायन (केमिकल) र रंग तथा बेसनको सट्टा कनिका र गहुँको पिठोबाट लड्डु बनाउँदै गरेको भेटिएको अनुगमन टोलीमा सहभागी जिल्ला प्रशासन कार्यालय पर्साका प्रतिनिधि गौरीशंकर गुप्ताले बताए । श्रीपुरमा भारत बिहारको जमुई जिल्लाका निरज यादवले र रानीघाटमा बिहार जमुईकै वीरेन्द्र यादवले घर भाडामा लिएर नेपाल सरकारको अनुमित बेगर लड्डु बनाइरहेको भेटिएको गुप्ताले बताए । सोधपुछका क्रममा ती भारतीय नागरिकले उत्पादन गरेको कमसल गुणस्तर र अखाद्य लड्डु वीरगन्जका मिठाई पसल र होटलहरूमा प्रतिकिलो १ सय ५० रुपैयाँमा बेच्ने गरेको बताएको गुप्ताले जानकारी दिए । नेपाल सरकारको कुनैपनि निकायमा दर्ता नै नगरि सञ्चालन गरिएका तथा अखाद्य लड्डु उत्पादन गरिहरेका दुवै उद्योगमा अनुगमन समितिले सिल गरेको उनले बताए । यसका साथै श्रीपुरको उद्योगका सञ्चालक निरज यादवलाई २० हजार रुपैयाँ जरिवाना पनि गरिएको उनले जानकारी दिए। अर्का रानीघाटका सञ्चालक वीरेन्द्र यादवलाई भने थप कारबाही के गर्ने भन्ने बारेमा अनुगमन समितिको बैठक बसेर निर्णय गरिने गुप्ताले बताए । अनुगमन टोलीमा वीरगन्ज होटल तथा पर्यटन व्यवसायी संघका रचेन्द्र थापा,उपभोक्ता हित संरक्षण मञ्चका अजित भुजेल ,वीरगन्ज उद्योग वाणिज्य संघ, जिल्ला प्रहरी कार्यालय पर्साका प्रतिनिधिहरूको पनि सहभागीता थियो ।"
आम्दानीको मुख्य स्रोत बन्दै मौरीपालन व्यवसाय,"दोलखा : गौरीशंकर गाउँपालिकामा मौरीपालन व्यवसायबाट कृषकहरू आम्दानीका स्रोत बढाउँदै छन्। परम्परागत भन्दा पनि आधुनिक मौरीपालन व्यवसाय गरिरहेका किसानहरूको जीविकोपार्जनको स्रोत मौरीपालन बनेको छ। गौरीशंकर गाउँपालिका५ काप्तीका रामकुमार खड्काले २०७० सालबाट मौरीपालन गर्न सुरु गरेका हुन्। चारपाँच घारबाट मौरीपालन व्यवसाय सुरु गरेका उनीसँग अहिले चालिस घार मौरी छन्। उनले महसँगै मौरीको घार पनि बेच्ने गरेका छन्। वैदेशिक रोजगारबाट फर्केर आइसकेपछि अब के गर्ने होला भन्ने कुराले उनलाई पिरोलिरहेको थियो। यसैक्रममा कृषि विकास कार्यालय दोलखाले मौरीपालनको तालिम दिने भन्ने सुनेर उक्त तालिममा सहभागी भए। त्यहाँ सहभागीहरू धेरैले मौरीपालनबाट राम्रो आम्दानी लिन सकिन्छ भनेपछि उनले पनि मौरीपालन सुरु गरेका हुन्। मौरीपालन व्यवसाय सजिलो, लगानी कम लाग्ने र आम्दानी धेरै हुने व्यवसाय हो। धेरै मेहनत पनि गर्न नपर्ने मौरीपालन व्यवसायबाट राम्रो आम्दानी पनि हुने हुदा युवाहरूका लागि धेरै सहज काम भएको खड्काको भनाइ छ। एउटा घारमा राम्रोसँग भयो भने पाँच केजीसम्म मह हुन्छ। मौरीलाई एक घारबाट चार घारसम्म बनाउन सकिने र गाउँतिरबाट वनमा आएको मौरीलाई पनि घारमा ल्याएर राख्न सकिन्छ। जेठ लागेपछि मौरीको घार सबै बेच्ने र आफूलाई आठ दश घार राख्ने गरिएको छ। ब्याडका रूपमा मौरी बेच्ने र रानी आफैले बनाउने उनले बताए। मौरीको आयु ४० दिनको हुन्छ। मौरीलाई जति चराउन सक्यो त्यति नै बढि मह दिन्छ। असोज कात्तिकमा जन्मेका मौरीले धेरै कसरत गर्नुपर्ने हुँदा अलि बढी मौरीलाई दुख हुनाले आयु अलि छोटो हुन्छ। मौरीले फूलबाट मह बनाउने भएकाले फूलबारी छेउमा भए राम्रो हुन्छ। घर नजिकै प्रशस्त फलफूल, तोरी, आरु, खुर्पानी, गोगन लगायतका विभिन्न रुखहरू भएकाले मौरी चरनको पनि समस्या छैन। मौरी चराउनकै लागि गाउँबाट अन्त लैजानुपर्ने अवस्था छैन, उनले भने। गाउँमा जंगल प्रशस्त र मौरीका लागि उपयुक्त बोट बिरुवाहरू पनि गाउँमै छन् । त्यसैले चरनका लागि समस्या छैन, उनले थपे। घर खर्च सबै कटाएर वार्षिक १० लाख बढी बचत हुने गरेको छ। सँगै किवि खेती र काठको फर्निचरबाट पनि थप आम्दानी हुन्छ उनले भने। गाउँमा अरूलाई पनि उनले नै मौरीको घार बेच्ने गरेका छन्। मौरीले आफ्नो खाना आफैं खोज्छ तर फूल वा तोरीबारी र वन छेउमा छ भने यसलाई सजिलो हुन्छ। मह र मैनलाई औषधि बनाउन प्रयोग गरिन्छ। मैनलाई मैनबत्ती बनाउन, मूर्ति बनाउने जस्ता कार्यमा प्रयोग गरिन्छ। महलाई औषधिका रूपमा सेवन गरिन्छ। महमा कार्बोहाइड्रेट, प्रोटिन, भिटामिन बी र सी, आइरन, म्याग्नेसियम, क्याल्सियम, पोटासियम, फस्फोरस, सोडियम जस्ता तत्त्व पाइन्छन्, जुन शरीरका लागि ज्यादै लाभदायक हुन्छन्। पहिला मौरीलाई काठको बाकस, काठको खोपा, काठको मुढा आदिमा राखेर पालन गर्ने गरिन्थ्यो। यही शिलशिलामा आधुनिक तरिकाबाट निकाल्न मिल्ने चौकोस फेर्म घारको आविष्कार भएको हो। मौरी ४० जातका हुन्छन्। सेराना जातको मौरीलाई उच्च पहाडी क्षेत्रमा पनि पालन गर्न सकिन्छ। मौरी किसानहरूका लागि मित्र कीरा हो। मौरीले परागसेचन गरेर उत्पादन वृद्धि गराउने र फूलको रसबाट मह बनाउने काम एकै पटक गरिरहेको हुन्छ। मौरी बिना उचित परागसेचन नहुँदा खाद्यवस्तुको उत्पादनमा ह्रास आउँछ। विश्वमा खाद्य उत्पादन वृद्धि गर्न र खाद्य सुरक्षाको ग्यारेन्टी गर्न मौरीले पनि ठूलो भूमिका खेल्ने गर्दछन्। मौरी, मानव र प्रकृति बीच अनुपम सम्बन्ध छ।"
ठाँटीका सुत्केरीका सारथि सुँडेनी,"गोरखा : सधैँ रमिता गर्न रुचाउने ठाँटी साहिँलालाई स्थानीयबासीले भेलुबाजे भनेर हौस्याउँछन्। हाँस्यव्यङय र वाकपटुताकै कारण उनलाई सबैले न्याउली झुराएझै झुराउँछन्। उनकै साथ संगतमा रमाउँदैछिन् जीवन साथी ५८ वर्षकी सुकमाया गुरुङ। नाम पनि जुराएरै राखेका छन्, ठाँटी साहिँलाले। आफ्नो नाम सुकबहादुर गुरुङ अनि जीवनसाथी सुकमाया। ठाँटी साहिँलाको प्राय समय सिस्नेरी गोठमा बित्छ, आक्कलझुक्कल घर पनि आउँछन्। सुकमाया भने घरधन्धा र मेलापात सम्हाल्दैमा व्यस्त हुन्छिन्। त्योभन्दा पनि उनको ठूलो काम छ सुँडेनीको। धार्चे७, साबिक लापु गाविसमा पर्ने ठाँटीगाउँ गाउँपालिकाकै सबैभन्दा दुर्गममा रहेको बस्ती हो। यहाँबाट वडाको केन्द्र लापुगाउँ पुग्न सातदेखि आठ घण्टा लाग्छ। नजिकको गाउँघर क्लिनिक रहेको ठाउँ भीरकुना पुग्न चारदेखि पाँच घण्टा लाग्छ। त्यसैले यहाँ स्वास्थ्य सेवाको निकै अभाव छ। गर्भवती, सुत्केरी, नवजात शिशुको चेकजाँच गर्ने ठाउँ छैन। नियमित खोप, भिटामिन ए क्याप्सुल, पोलियो थोपाका लागि तीन घण्टा हिँडेर अर्को गाउँपालिकाको स्वास्थ्य संस्था जानुपर्ने बाध्यता छ। यस्तो बस्तीमा सुँडेनी बनेर सिंगै गाउँभरिका गर्भवती, सुत्केरी महिलालाई सघाउँदै छिन् ५८ वर्षकी सुकमाया। ४० वर्षको उमेरदेखि मैले सुँडेनीको काम गर्न थालेको हुँ, उनी भन्छिन्, हामी त दुर्गमको मान्छे, गाउँ पनि सानो छ, मान्छे पनि धेरै छैनौं। अहिलेसम्म जम्मा सात जनालाई सुत्केरी गराइसकेको छु। सुत्केरीको पीडामा साथी बन्न पाउँदा खुसी लाग्ने उनी बताउँछिन्। ढिँडो ओडालेर खान मात्र लागेको बेला पनि जानपर्यो, जानपर्यो भन्दै आउँछन्। एकदुई गाँस मात्र खाएर पनि हातै नधोइ दौडिनै पर्यो, सुत्केरी गराउन मद्दत गरेको क्षणको सम्झना गर्दै उनी भन्छिन्, कहिले डोको, डालो बुनेर ओयाकतिर बेच्न जाँदा पनि उही आएर जानुपर्यो, नगई भएन भन्न आउँछन्। त्यो डोको, डालो त्यहीँ थन्क्याएर सुत्केरी गराउन गाउँ फर्केर आएको छु। त्यतिबेला जति दुख भए पनि कसैलाई यो संसारमा जन्माउन मद्दत गरेको, कसैको पीडा साम्य पारेको सम्झँदा आनन्द आउँछ। केही लाभ पाउने आशामा कसैलाई सुत्केरी गराएको नभई परोपकारको उद्देश्यले सहयोग गरेको सुकमाया बताउँछिन्। सुत्केरी गराएबापत मैले कसैसँग केही पाउने आशा गर्दिन। कसैले लुंगी दिन्छन्, लिन्छु, उनले भनिन्, आफूले सघाएर जन्मिएको बच्चा ठूलो भएको देखेर खुसी लाग्छ। त्यति भए मलाई पुगिहाल्छ। आजभोलिका गर्भवतीहरू भने सुत्केरी हुने मितिनजिक आएपछि गोरखा बजारमा गएर डेरा लिएर बस्ने गरेको उनी बताउँछिन्। मैले छवटा सन्तान गोठमै जन्माएको हो, तर आजभोलि भने सुत्केरी हुने दिननजिक आएपछि कोहीकोही त गोरखा बजारमा डेरा लिएर बस्न जान्छन्, उनी भन्छिन्, एक जनाको चाहिँ पेटभित्रै मरेको बच्चा जन्मिएको थियो। नत्र मैले सहयोग गरेको सुत्केरीहरू सबैको राम्रै भएको छ। गाउँमा स्वास्थ्य संस्था र स्वास्थ्यकर्मी नहुँदा गाउँलेले समस्या झेलिरहनु परेको उनको भनाइ छ। जोरो आयो भने नाप्ने थर्मोमिटर पनि गाउँमा छैन। तेरो घरमा सिटामोल छ ? भन्दै सोध्दै घरघरै हिँड्नुपर्छ। कतै म्याद गुज्रिसकेको सिटामोल भेटियो भने त्यसैले चित्त बुझाउनुपर्छ, उनी भन्छिन्, नत्र, कि दुईघण्टा हिँडेर अर्को आरुघाट गाउँपालिकाको स्वाँरा गाउँ जानुपर्छ। प्राथमिक उपचारको तालिम पाएका महिला स्वास्थ्य कार्यकर्ता, ग्रामीण स्वास्थ्य कार्यकर्ता राखिदिए पनि केही राहत हुने उनको माग छ।"
जनकपुर चुरोट कारखानाको जग्गा निजीकरण मान्य हुँदैन : नेता निधि,"जनकपुरधाम : नेपाली कांग्रेसका पूर्व उपसभापति विमलेन्द्र निधिले जनकपुर चुरोट कारखाना लिमिटेड भित्रको भूमि निजीकरण गर्नु नहुने बताएका छन्। उनले मधेश सरकार रहेको तत्कालीन जनकपुर चुरोट कारखाना लिमिटेडको परिसर तत्कालीन मन्त्री परिषदबाट निर्णय गराएर मधेश सरकारलाई हस्तान्तरण गरिसकेको अवस्थामा हस्तक्षेप मान्य नहुने बताएका हुन् । जनकपुरधाम विमान स्थलमा सञ्चारकर्मीसँग कुरा गर्दै नेता निधिले मधेश सरकारको स्वामित्व हुने गरी मन्त्रिपरिषद्बाट निर्णय भइसकेकोले अहिले आएर निजीकरणको प्रयास दुःखद भएको बताए । उनले भने, म उपप्रधान तथा गृहमन्त्री भएको बेलामा मन्त्रिपरिषदबाट निर्णय गराएर तत्काल जिल्ला प्रशासनलाई पत्राचार गरेर काम अघि बढाउन निर्देशन दिएका थिएँ । मधेश सरकार मातहत रहने गरी दिएको भूमिलाई निजीकरण गर्न खोजिए हामी आन्दोलन गछौं । केही दिनदेखि जनकपुर चुरोट कारखानालाई निजीकरण गर्ने कुरा आपत्तिजनक छ । उनले भने, मैले उद्योग मन्त्रीसँग कुरा गरे, उहाँले जनकपुर चुरोट कारखाना नभई लाइसेन्स नवीकरणको कुरा भएको छ । तर हामी सावधान हुनुपर्छ । सरकारले गडबड गर्न खोजे विरोध गर्छौ । संघीयता विरोधी कामलाई हामीले विरोध गर्नुपर्छ । यो पनि पढ्नुहोस अलमलमै जनकपुर चुरोट कारखाना राजनीतिले कसरी खायो जनकपुर चुरोट कारखाना ? एमालेले जनकपुर चुरोट कारखाना सञ्चालन गर्छ : महासेठ"
समयमै मेलम्चीको पानी ल्याउन सफल भएको भन्दै खानेपानीमन्त्री यादवलाई सम्मान,"काठमाडौं : खानेपानीमन्त्री प्रदीप यादवले काठमाडौं उपत्यकावासीका लागि समयमै मेलम्चीको पानी ल्याउन सफल भएको भन्दै आज सम्मान गरिएको छ। मन्त्री यादवले खानेपानी मन्त्रालय सम्हालेपश्चात हालसम्म उनले सम्पादन गरेको कार्य प्रशंसनीय भएको भन्दै आज काठमाडौं उपत्यका मेलम्ची खानेपानी संघर्ष समितिले कोटेश्वरमा स्वागतम् तथा धन्यवाद ज्ञापन कार्यक्रम२०८१ को आयोजना गरी सम्मान गरेको हो। कार्यक्रमलाई सम्बोधन गर्दै मन्त्री यादवले काठमाडौं उपत्यकावासीका लागि बाह्रै महिना शुद्ध र स्वच्छ पानी उपलब्ध गराउन आफू पूर्ण प्रतिबद्ध रहेका बताए। मन्त्री यादवले काठमाडौं उपत्यकामा खानेपानीको समस्यालाई अल्पकालीन र दीर्घकालीन रूपमा समाधान गर्न सरकारले ठोस कदम चालिरहेको बताए। उनले भने, मानिसलाई पानी नभइ नहुने चिज हो, पानी बिना बाच्न सकिँदैन, काठमाडौं उपत्यकाको खानेपानी समस्या समाधानका लागि ठोस कदम चाल्छौँ। काठमाडौं उपत्यकामा हेलम्बुवासी, नागरिक समाज एवं जनप्रतिनिधिहरूको साथ र सहयोगका कारण यसवर्ष समयमै मेलम्चीको पानी ल्याउन सफल भएको बताउनु हुँदै उनले सम्पूर्ण मेलम्चीवासीलाई धन्यवाद समेत व्यक्त गरे। उपत्यकावासीहरूको साथ र सहयोगमा पानीको समस्या समाधान गर्न सकिने समेत मन्त्री यादवले बताए। इतिहासमै पहिलो पटक वर्षायामपछि समयमै मेलम्चीको पानी काठमाडौं उपत्यकामा ल्याउन आफ्नो प्रयास सफल भएको बताउँदै मन्त्री यादवले समितिले आज गरेको सम्मानले आफूलाई गर्व र थप काम गर्न प्रेरणा प्रदान गरेको बताए। उनले भने, मलाई गरिएको यो सम्मानले नागरिकका अपेक्षाहरू पूरा गर्न थप ऊर्जा दिएको छ। निरन्तर गुणस्तरीय सेवा गर्दै मेलम्ची परियोजनालाई प्रभावकारी बनाउने मेरो यात्रा जारी रहनेछ। सहयोग र सुझावका लागि सबैलाई धन्यवाद छ। दक्षिणकालीका नागरिक, मेलम्चीवासीहरूसँग हात जोडेर आफूले काठमाडौं उपत्यकामा पानी ल्याउन सफल भएको बताउनु हुँदै मन्त्री यादवले सरकारले नागरिकका गुनासा र मागलाई सम्बोधन गर्नु पर्ने बताए। उनले भने, जलस्रोतको धनी देश नेपालमा पानीका लागि संघर्ष समिति बनाउनु पर्ने अवस्था आउनु दु:खद पूर्ण कुरा हो। नागरिकलाई के आवश्यक छ, उनीहरूका माग के हुन सरकारले पुरा गर्नु उसको दायित्व हो। यसैगरी मन्त्री यादवले खानेपानी मन्त्रालय नागरिकका समस्या र गुनासाहरू सम्बोधन गर्नका लागि सधैँ अग्रसर रहेको बताए। कोटेश्वर क्षेत्रमा ओभरहेड ट्याङ्की निर्माणका लागि त्यहाँका स्थानीयवासी एवं संघर्ष समितिले राखेका मागका विषयमा मन्त्री यादवले ओभरहेड ट्याङ्की निर्माणका लागि आफूले बजेट विनियोजन गराउने प्रतिबद्धता जनाए। पेप्सीकोला, जडिबुटी क्षेत्रमा खानेपानीको पाइप यसैवर्ष बिस्तार गरिने समेत मन्त्री यादवले बताए। उनले भने, पेप्सीकोला, जडिबुटी क्षेत्रमा खानेपानीको पाइप यसैवर्ष बिस्तार गर्छु, मेरो प्रतिबद्धता भयो। एक छुट्टै प्रसंगमा बोल्नु हुँदै मन्त्री यादवले ठेकेदारको लापरवाहीका कारण समयमै नागरिकले खानेपानीका मिटर पाउन नसकेकाले खानेपानीको मिटर समयमै नदिने ठेकेदारको म्याद नथपेको बताए। उनले भने, समयमै मिटर नदिने तर पटक पटक म्याद थप गरेर जनतालाई दु:ख दिने लापरवाही गर्ने ठेकेदारको मैले म्याद थपेन, अब नयाँ टेण्डर निकालेर मिटर नपाउने समस्याको अन्त गर्दैछौँ। यसैगरी मन्त्री यादवले काठमाडौं उपत्यकामा खानेपानीको समस्या समाधानका लागि सिस्नेरीबाट पनि पानी ल्याउने पहल भइरहेको जानकारी गराउनुभयो। उनले भने, काठमाडौं उपत्यकामा ५१ करोड लिटर पानीको आवश्यक छ, अहिले जम्मा १७ करोड लिटर पानी वितरण गरिरहेका छौँ, हामीले थुप्रै योजना अघि सारेर यहाँको पानीको समस्या समाधान गर्ने छौँ।"
