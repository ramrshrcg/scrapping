शीर्षक,विवरण
रेमल चक्रवातले नेपालको मौसम पनि बदली हुने,"काठमाडौं : नेपालमा रेमल चक्रवातको प्रत्यक्ष प्रभाव नरहेता पनि यसको अप्रत्यक्ष प्रभावबाट सोमबार र मङ्गलबार कोशी प्रदेश, मधेस प्रदेश, बागमती प्रदेश र गण्डकी प्रदेशमा साधारणतयादेखि पूर्ण बदली रहनेछ। बंगालको खाडीमा विकसित भएको न्यूनचापीय प्रणाली यही १२ गते साँझ चक्रवातमा परिणत भई हाल शक्तिशाली चक्रवातका रुपमा रहेको छ। उक्त चक्रवातको नाम रेमल नामांकन गरिएको छ। उक्त चक्रवात भारतको पश्चिम बंगाल तथा बंगलादेशको तटीय क्षेत्रीयतर्फ अगाडि बढिरहेको देखिन्छ। उत्तरी बंगालको खाडीमा रहेको शक्तिशाली रेमल चक्रवात आज राति बंगलादेश र पश्चिम बंगाल आसपासको तटीय क्षेत्रमा प्रवेश गर्ने सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार कोशी प्रदेशको केही स्थानमा मेघगर्जनचट्याङ हावाहुरीसहित हल्कादेखि मध्यम वर्षा र एकदुई स्थानमा भारी वर्षाका साथै उच्च पहाडी तथा हिमाली भूभागका केही स्थानमा हल्कादेखि मध्यम हिमपातको सम्भावना रहेको छ। त्यस्तै, तराईका भूभागमा हावाहुरीको समेत सम्भावना रहेको हुनाले आवश्यक सतर्कता अपनाउनु महाशाखाले अनुरोध गरेको छ। मधेस प्रदेशको थोरै स्थानमा मेघगर्जनचट्याङ हावाहुरीसहित हल्कादेखि मध्यम वर्षाको सम्भावना रहेको हुनाले आवश्यक सतर्कता अपनाउनु हुन अनुरोध गरिएको छ। त्यस्तै, वाग्मती प्रदेशको थोरै स्थान मेघगर्जनचट्याङ हावाहुरीसहित हल्कादेखि मध्यम वर्षाका साथै उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ।गण्डकी प्रदेशको केही स्थान मेघगर्जनचट्याङ हावाहुरीसहित हल्कादेखि मध्यम वर्षा र एकदुई स्थानमा भारी वर्षाका साथै उच्च पहाडी तथा हिमाली भूभागका थोरै स्थानमा हल्कादेखि मध्यम हिमपातको सम्भावना रहेको हुनाले आवश्यक सतर्कता अपनाउनु हुन अनुरोध गरिएको छ।"
पर्वतारोही पूर्णिमा श्रेष्ठलाई काठमाडौंमा भव्य स्वागत,काठमाडौं : पर्वतारोही पूर्णिमा श्रेष्ठ काठमाडौं आइपुगेकी छन्। त्रिभुवन अन्तर्राष्ट्रिय विमानस्थलमा उनको भव्य स्वागत गरिएको छ। उनले एकै सिजनमा तीनपटक विश्वको सर्वोच्च शिखर सगरमाथाको आरोहण गरेर कीर्तिमान कायम गरेकी छन्। वसन्त ऋतुमा जारी सगरमाथा आरोहणमा उनले तीन पटक सगरमाथाको चुचुरोमा पाइला टेकेकी हुन्।
मालिका पहुँचमार्ग सडकको काममा ढिलाइ,"गुल्मी: मालिका पहुँचमार्गअन्तर्गत सिलादी, घमिर अर्खावाङ सडकको स्तरोन्नति तथा ग्राभेलको काममा ढिलाइ भएको छ। जिल्लाको मालिका गाउँपालिका७ सिलादी घमिर हुँदै अर्खाबाङ पुग्ने सडक निर्माण व्यवसायीको चरम लापरबाहीका कारण हालसम्म सडकको काम सम्पन्न हुन नसकेको हो। सडकको स्तरोन्नति र ग्राभेलको काम गुर्नपर्ने भए पनि निर्माण व्यवसायीले गरेको ढिलासुस्तीका कारण यहाँका नागरिकले सास्ती खेप्नु परेको छ। मालिका पहुँचमार्ग अन्तर्गतको सडक हुँदै दैनिक दर्जनौं साना तथा ठुला सवारी जिल्लाको सदरमुकाम आउजाउ गर्दछन्। वर्षातमा हिलाम्मे र हिउँदमा धुलाम्मे हुँदा यहाँका नागरिकलाई जोखिमपूर्ण यात्रा गर्नुपर्ने बाध्यता छ। निर्माण व्यवसायीले विभिन्न बहाना बनाएर सडकको काममा ढिलाइ गरेको नागरिक बताउँछन्। निर्माण व्यवसायीले अहिले सडकमा अव्यवस्थित रुपमा निर्माण सामग्री राखेका थप समस्या भएको स्थानीय गुणनिधि लम्सालले बताए। वषौंदेखि हामी हिउँमा धूलो र बर्खामा हिलो खेप्न बाध्य छौं। निर्माण व्यवसायीले काम सुरु गरेपछि केही खुशी पलाएको थियो। तर अहिले सडकको काम देख्दा सबै आश मरे। सडकमा व्यवस्थित नाली नहुँदा गाउँका केही घर र खेतबारी नै जोखिममा परेका छन्। सडकको केही ठाउँमा गरिएको ग्राभेल गरेका ठाउँमा उक्किएर हामीलाई यात्रामा निकै समस्या परेको छ, उनले भने। निर्माण व्यवसायीले सडकमा प्रयोग गरेका सामाग्री गुणस्तरहीन भएको अर्का स्थानीय तेजेन्द्र अर्यालले आरोप लगाए। उनी सवारी चालक समेत हुन्। अर्यालले दैनिक त्यही सडक हुँदै जिल्लाको सदरमुकाम तम्घास आवतजावत गर्ने गर्दछन्। निर्माण व्यवसायीले पहिले ग्राभेल गरेको सडकको केही भाग अहिले भत्कन थालेको उनले बताए। निर्माण व्यवसायीले पहुँचको भरमा ठेक्का पार्छन् तर मन दिएर काम गर्दैनन्, अर्यालले भने, त्यसका प्रत्यक्ष मार हामीले खेप्नु परेको छ। सरकारले करोडौं लगानी गरे पनि सडकमा गुणस्तरीय सामग्रीको प्रयोग र काममा ढिलाइ हुँदा यस पटकको बर्खायाम पनि हिलाम्मे सडकमै यात्रा गर्नु बाहेकको अरू विकल्प नरहेको उनी बताउँछन्। सडक पूर्वाधार कार्यालयसँग २०७९ माघ २६ गते काम सम्पन्न गर्ने गरी सूर्य कन्टक्सन र चम्फेश्वर शुसान जेभी काठमाडौंले २०७७ माघ २८ गते योजना सम्झौता गरेको थियो। कामको सम्झौता मिति सकिँदा समेत निर्माण कम्पनीले काम सम्पन्न नगरेपछि पुन म्याद थप गरेको छ। ३० असोज २०८१ सम्म काम सम्पन्न गर्ने गरी निर्माण कम्पनीले म्याद थप गरेको सडक पूर्वाधार विकास कार्यालय गुल्मीले जनाएको छ। उक्त निर्माण कम्पनीले भ्याट सहित १० करोड ५७ लाख ७८ हजार ६६८ रुपैयाँमा १५ किलोमिटर सडक ग्राभेलको जिम्मा लिएको थियो। हालसम्म मालिका पहुँचमार्ग सडकको ८५ प्रतिशत भौतिक र ६९५ प्रतिशत वित्तीय प्रगति भएको कार्यालयको तथ्यांकमा उल्लेख छ। निर्माण कम्पनीले कार्यालयबाट ७ करोड ३४ लाख ८८ हजार ३६९ रुपैयाँ ७८ पैसा भुक्तानी लागेको छ। सडक ग्राभेलमा निर्माण कम्पनीले गरेको ढिलासुस्ती र बेवास्ताले सडकका कतै नाली कतै फुटेका छन् कति साँघुरिएका छन्। सडक निर्माणको क्रममा समयमै नाली निर्माण नगरिदिँदा बर्खायाममा घरजग्गामा भेल पस्ने त्रासमा स्थानीय छन्। २ वर्ष पहिले वैशाखमा भएको वर्षातका कारण कैयौं घर र बारी डुवानमा परेर क्षति पुर्याएको थियो। सडकको कामले गति नलिँदा हिउँदमा धुलाम्मे र बर्खामा हिलाम्मे सडकमा जोखिमपूर्ण यात्रा गर्नुपरेको सवारी चालक वेद थापाले गुनासो गरे। मालिका गाउँपालिकाको केन्द्र अर्खावाङ पुग्न यो सडक छिटो छरितो मानिन्छ। कयौंपटक सडक स्तरोन्नतिको प्रलोभन देखाएर स्थानीय तहदेखि केन्द्रसम्म नेताले निर्वाचन जितेका छन्। चुनावी समयमा जनतालाई नेताले दिएका प्रतिवद्धता नारामै सीमित छन्। निर्वाचन जितेर गएपछि आफ्ना प्रतिवद्धता पुरा गर्न नेताले नै चासो नदिएको स्थानीय गुनासो छ। सडक ग्राभेलको काम छिटो छरितो गर्न गाउँपालिकाले पटक पटक कार्यालय र मन्त्रालयलाई पत्राचार गरेको मालिका गाउँपालिका अध्यक्ष देविराम अर्यालले बताए। निर्माण कम्पनीलाई सडक कामका लागि गाउँपालिकाले ताकेता गरे पनि सम्झौता समयमा काम नभएको उनको भनाइ छ। बजेट र काम गर्ने वातावरण हुँदा हुँदै पनि निर्माण व्यवसायीले काममै गरेको ढिलाइका कारण नागरिक समस्यामा परेको गाउँपालिका अध्यक्ष अर्यालले बताए। काम अलपत्र पारेपछि कार्यालयले कयौं पटक निर्माण व्यवसायीलाई पत्र काटेको थियो। निर्माण व्यवसायीले सडक निर्माण ढिलाई गरेको स्वीकार गर्दै सडक पूर्वाधार विकास कार्यालय गुल्मीका सूचना अधिकारी भक्तराज गिरीले पछिल्लो समयमा सडक मेसिनरी वाल र ग्याविन वालको काम सकिनै लागेको बताए। सडकमा ३ किलोमिटर ग्राभेल र १ किलोमिटर पक्की नाली बनाउने काम बाँकी रहेको उनले बताए। जेठ अन्तिमसम्म काम सम्पन्न गर्न निर्माण कम्पनीले जनाएको छ। बजेट हुँदासम्म भुक्तानी आएको तर अहिले बजेट अभावमा भुक्तानी नभएको निर्माण व्यवसायीको गुनासो छ। आउँदो असारसम्म सबै काम सम्पन्न गर्ने योजना सहित सडकको बाँकी काम तीव्र पारिएको निर्माण व्यवसायीको दाबी छ।"
बालविवाह गर्ने व्यक्ति पक्राउ,अर्घाखाँची : अर्घाखाँचीको पाणिनि गाउँपालिकामा ११ वर्षीया बालिकासँग विवाह गर्ने युवक पक्राउ परेका छन्। ११ वर्ष ७ महिना ५ दिनकी बालिकालाई विवाह गर्ने पाणिनि गाउँपालिका४ गेजाटाकुराका ३० वर्षीय अमर बहादुर रानालाई पक्राउ गरिएको जिल्ला प्रहरी कार्यालय अर्घाखाँचीका प्रमुख डीएसपी प्रतीत सिंह राठोरले बताए। बालिकाका आफन्तले वैशाख ३१ गते राति विवाह गरेको जाहेरी दिएपछि प्रहरीले आइतबार पक्राउ गरेको हो। जिल्ला अदालत अर्घाखाँचीबाट ५ दिनको म्याद थप गरी प्रहरीले अनुसन्धान गरिरहेको छ। घटनाका बारेमा थप अनुसन्धान भइरहेको प्रहरीको भनाइ छ।
सुरेन्द्र पाण्डेलाई ४८ घन्टाभित्र मुख्यमन्त्री नियुक्त गर्न सर्वोच्चको परमादेश (पूर्ण पाठसहित),"काठमाडौं : सर्वोच्च अदालतले नेपालको संविधानको धारा १६८ को उपधारा (३) बमोजिम ४८ घन्टाभित्र गण्डकी प्रदेशको मुख्यमन्त्री नियुक्त गर्न परमादेश जारी गरेको छ। न्यायाधीशद्वय कुमार रेग्मी र सुनिलकुमार पोखरेलको संयुक्त इजलासले मुख्यमन्त्री खगराज अधिकारीले लिएको विश्वासको मत बदर गर्दै सो आदेश दिएको हो। सर्वोच्च आदशेपछि ठूलो दलको हैसियतामा नेपाली कांग्रेसका गण्डकी प्रदेश संसदीय दलका नेता सुरेन्द्र पाण्डे मुख्यमन्त्रीमा नियुक्त हुने भएका छन्। 'गण्डकी प्रदेशका माननीय मुख्यमन्त्रीले धारा १६८ को उपधारा (४) बमोजिम मिति २०८१।०१।२३ मा गण्डकी प्रदेश सभामा पेश गर्नु भएको विश्वासको मत धारा १८८ को उपधारा (३) बमोजिम निर्णयार्थ पेश गर्नुपर्नेमा धारा १८६ बमोजिम निर्णयार्थ पेश गरी ६० सदस्यीय गण्डकी प्रदेश सभामा बहुमतका लागि न्यूनतम ३१ सदस्यको आवश्यकता पर्नेमा ३० सदस्यको समर्थनमा प्रस्ताव बहुमतबाट पास भएको भनी प्रदेश सभाका सभामुखबाट भएको घोषणा नेपालको संविधानको धारा १८८ को उपधारा (३) विपरीत रहेको हुँदा गण्डकी प्रदेश सभामा मुख्यमन्त्री माननीय खगराज अधिकारीले पेश गर्नुभएको विश्वासको मत बहुमतले पास भएको भनी गण्डकी प्रदेश सभाका सभामुखबाट मिति २०६१।०१।२३ मा गर्नु भएको घोषणा उत्प्रेषणको आदेशले बदर गरिदिएको छ,' आदेशमा भनिएको छ। सर्वोच्च अदालतले कोशी प्रदेशको नजिरको व्याख्यासमेत गरेको छ। सोही नजिरको व्याख्या गर्दै सर्वोच्चले गण्डकी प्रदेशको मुख्यमन्त्री ४८ घण्टाभित्र नेपालको संविधानको धारा १६८ को उपधारा (३) बमोजिमको प्रकृयाबाट नियुक्त गर्न परमादेश जारी गरेको हो। पूर्ण पाठ यस्तो छ:"
"कम्पनीको नाम राखेर संसदीय छानबिन समिति बनाउन कांग्रेस तयार, कानुनमन्त्री भन्छन् भोलि ११ बजे सहमति हुन्छ","काठमाडौं : प्रमुख प्रतिपक्षी दल नेपाली कांग्रेसले सहकारीको रकम हिनामिना गर्ने निजी कम्पनीको नाम राखेर संसदीय छानबिन समिति बनाउन तयार भएको छ। प्रधानमन्त्री निवास बालुवाटारमा सोमबार अबेर रातसम्म भएको छलफल भोलि ११ बजे सहमति पत्रमा हस्ताक्षर गर्नेगरी टुंगिएको छ। कानुन तथा संसदीय मामिला मन्त्री पदम गिरीले भोलि ११ बजे बस्ने कार्यदलको बैठकले सहमति पत्रमा हस्ताक्षर हुने बताए। 'सहमतिमा पुगिसकेका छौं। एकात विषयको टुंगो भोलि लाग्छ। लगत्तै सहमति पत्रमा हस्ताक्षर हुन्छ,' सञ्चारकर्मीसँग उनले भने। मन्त्री गिरीले प्रतिपक्षी दल कांग्रेसले सहकारीको रकम अपचन गर्ने कम्पनीको नाम लेख्ने र दोषी देखिए कम्पनीको पदमा बसेकाहरूलाई कारबाही गर्ने विषयमा सहमति जनाएको बताए। 'व्यक्ति केन्द्रित छानबिन समिति बनाउने विषयमा हाम्रो विमति थियो। त्यसको सार र मर्मलाई कुनै न कुनै हिसाबले मस्यौदामा राख्ने विषयमा कांग्रेस सहमत भएको हो। अब सहकारीको रकम अपचन गर्ने कम्पनीका नाम उल्लेख हुन्छ। पदमा रहेका जोकोही कारबाहीका भागिदार बन्नेछन्,' उनले भने। त्यस्तै कांग्रेसका प्रमुख सचेतक रमेश लेखकले निष्कर्ष उन्मुख भएको र भोलिको बैठकले अन्तिम रूप दिने बताए। उनले भने, 'सहकारीको रकम हिनामिना प्रकरणमा संसदीय छानबिन समिति बन्छ। भोलि सहमति हुन्छ।' गृहमन्त्री रवि लामिछानेको नाम राख्ने वा नराख्ने विषयमा भने उनले जवाफ दिएनन्। यसअघि कांग्रेसले गृहमन्त्री लामिछानेको नाम राख्नैपर्ने अडान लिँदै आएको थियो।"
अमेरिकामा द च्यालेन्जर्स : गेम अफ द हिमालयजको प्रिमियर,"काठमाडौं : नेपाली रियालिटी शो द च्यालेन्जर्स : गेम अफ द हिमालयजको प्रिमियर अमेरिकाको न्युयोर्कको टाइम्स स्क्वायरस्थित एएमसी थिएटरमा गरिएको छ। निर्माता तथा निर्देशक श्री गुरुङका अनुसार अमेजन प्राइममा स्ट्रिमिङ भइरहेको शोको पहिलो एपिसोडलाई हलमा देखाइएको हो। प्रिमियरमा नेपालसहित अमेरिका, भारत, थाइल्यान्ड, फिलिपिन्स र कोलम्बियाका युट्युबरहरूको उपस्थिति थियो। निर्देशक गुरुङले ६ जना युट्युबरलाई सगरमाथा क्षेत्रमा ल्याएर जलवायु परिवर्तनले हिमाली क्षेत्रमा पार्ने प्रभावका बारेमा विश्वालाई देखाउने चाहना रहेको बताए। प्रिमियर समारोहमा राष्ट्रसंघका लागि नेपाली राजदूत लोकबहादुर थापासहित नेपाली समुदायको सहभागिता थिए। उक्त शो अमेजन प्राइममा स्ट्रिमिङ भइरहेको छ। निर्देशक गुरुङले १० डलर तिरेर शोका ८ एपिशोड हेर्न सकिने बताए। अहिले हामी अमेरिकामा केन्द्रित छौं। विश्वका अन्य देशमा पनि प्रिमियर गर्ने सोँच बनाएका छौं,' गुरुङले भने।"
गीतकार श्रेष्ठले ल्याए एल्बम नबुझिएको जिन्दगी,"काठमाडौं : गीतकार कल्याण श्रेष्ठको नयाँ गीतिएल्बम शुक्रबार सार्वजनिक भएको छ। काठमाडौंमा कार्यक्रम आयोजना गर्दै श्रेष्ठले नबुझिएको जिन्दगी नामक गीतिएल्बम सार्वजनिक गरेका हुन्। गीतकार श्रेष्ठ पूर्वप्रधानन्यायाधीश हुन्। उनको एल्बममा पाँच गीत रहेका छन्। उक्त एल्बमा रहेको जिन्दगी बोलको गीतमा महेश खड्काको संगीत र विनोद राईको स्वर छ। त्यसैगरी राज सिक्देलको स्वर रहेको तिमीसँग बोलको गीतमा भने सुनील मास्केको संगीत छ। एल्बमको एक झलक बोलको गीतमा रवि ओडको स्वर र महेश खड्काको संगीत रहेको छ। त्यसैगरी, कहिले आँखाले बोलको गीतमा रुपक चौधरीको स्वर छ भने सुदेश शर्माले संगीत भरेका छन्। एल्बमको अर्को गीतम मेरो भगवान मा संगीता शाक्य थापाको स्वर र सुदेश शर्माको संगीत रहेको छ। श्रेष्ठको उक्त एल्बममा जिन्दगी र तिमीसँगको म्युजिक ट्रयाक पनि समावेश गरिएको छ।"
झापामा पोलियोविरुद्धको आइपीभी खोप जेठ १६ गतेदेखि,"झापा : नियमित आइपीभी पोलियोविरुद्धको खोपबाट वञ्चित भएका बालबालिकाहरूलाई यही जेठ १६ गतेदेखि खोप लगाइने जिल्ला स्वास्थ्य कार्यालय झापाले जनाएको छ। २०७३ वैशाख महिनादेखि २०७५ असोज महिनासम्म जन्मिएका बालबालिकाहरूलाई विद्यालयमा गएर सुईबाट खोप लगाइने अभियान जिल्लामा सुरु हुन लागेको स्वास्थ्य कार्यालयका खोप अधिकृत राजकुमार पोखरेलले बताए। अभियान जेठ १६ देखि २२ गतेसम्म सञ्चालन हुनेछ। सरकारले २०७१ सालदेखि देशभर आइपीभी खोप अभियान सुरु गरेका थिए। २०७३ सालमा विश्वभर आइपीभी पोलियोविरुद्धको खोप अभाव भएको थियो। सो खोप २०७५ साल असोजपछि मात्र आएको थियो। त्यसैले सो अवधिमा छुटेका बालबालिकाहरूलाई खोप लगाउन लागेको खोप अधिकृत पोखरेलले बताए। स्वास्थ्यको तथ्याङ्क अनुसार ४५ हजार ६४८ बालबालिका खोपबाट वञ्चित भएका थिए। जिल्लाका विद्यालयबाट संकलन गरिएका बालबालिकाको सङ्ख्या ५८ हजार ३२६ जना रहेको छ। विद्यालयमा खोप अभियान सञ्चालनका लागि ५५२ खोप केन्द्र, ४९४ स्वास्थ्यकर्मी र ८३६ स्वयंसेवक परिचालन गरिने उनले बताए। लक्षित समूहका बालबालिकालाई एक मात्राको आइपीभी खोप लगाएर पोलियो रोगविरुद्धको प्रतिरोधविरुद्धको क्षमता कायम गर्नु नै यो अभियानको मुख्य लक्ष्य रहेको उनको भनाइ छ। खोप लगाउने लक्षित वर्गले खोप लगाइसकेपछि अनिवार्य खोप कार्ड पाउने छन् र उक्त कार्ड सुरक्षित राख्नु पर्ने हुन्छ। पोलियो भाइरस तीन प्रकारको रहेको छ। यो भाइरसले जुनसुकै उमेरका मानिसलाई संक्रमण गर्न सक्छ। तर, ५ वर्षमुनिका बालबालिका बढी जोखिम रहेको उनले बताए। डब्लुपीभी टु र डब्लुपीभी थ्री उन्मुलन भइसकेको छ। पछिल्लो समयमा पोलियोका नयाँ बिरामी अफगानिस्तान र पाकिस्तानमा देखिएकाले यसको जोखिममा नेपाल पनि रहेकोले यो खोप अभियानलाई सरकारले नै निरन्तरता दिँदै आइरहेको उनले बताए। पोलियो भाइरस दूषित पानी, खानेकुराबाट एकबाट अर्को व्यक्तिमा सर्ने, संक्रमित २०० जना मध्ये एक जनामा पक्षघातका हुने, प्राय गरेर खुट्टा र हातमा हुने, पोलियोबाट पक्षघात भएका मध्ये ५ देखि १० प्रतिशतमा श्वासप्रश्वास मांसपेशी नचल्ने र मृत्यु हुने जनाइएको छ। सञ्चारकर्मीहरूसँग गरेको अन्तरक्रिया कार्यक्रममा जनस्वास्थ्य अधिकृत प्रकाश पाठक, जनस्वास्थ्य निरीक्षक अधिकृत विश्वनाथ श्रेष्ठलगायतको आतिथ्य रहेको कार्यक्रमको सञ्चालन नर्सिङ अधिकृत सुनिता राईले गरेकी थिइन्।"
करिब दुई घन्टा आकाशमा 'होल्ड' भए अन्तर्राष्ट्रिय जहाजहरू,"काठमाडौं : करिब दुई घन्टादेखि अन्तर्राष्ट्रिय विमानहरू आकाशमा 'होल्ड' भएका छन्। त्रिभुवन अन्तर्राष्ट्रिय विमानस्थलमा जहाजहरूले उडान भरे पनि दिल्लीबाट आएको नेपाल एयरलायन्ससहित चार वटा विमान आकाशमा 'होल्ड' भएका हुन्। फ्लाइटरडारका अनुसार मलेसियाको क्वाललमपुरबाट उडेको बाटिक एयरको विमान ४:०५ बजे अवतरण गर्ने तालिका थियो। तर ६:२१ बजिसक्दासमेत विमान अवतरण हुन सकेको छैन। यसबीचमा बाटिक एयरले दुई पटक 'ओभरसुट' गरेको छ। त्यस्तै कतारको दोहाबाट आएको कतार एयरलायन्सको विमान डेढ घन्टादेखि होल्ड भएको छ। ४:४५ मा अवतरण तालिका रहेको विमान होल्ड भएको हो। त्यस्तै दक्षिण कोरियाको सिओलबाट आएको कोरिय एयरलायन्स पनि एक घन्टादेखि आकाशमा होल्ड भएको छ। नेपाल नागरिक उड्डय प्राधिकरणका सूचना अधिकारी ज्ञानेन्द्र भुलले तीव्र गतिका हावाका कारण विमानहरू ल्यान्ड हुन नसकेको र आकाशमै होल्ड भएको बताए। उनका अनुसार टावरको विन्ड इन्डिकेटरले १२१५ नटका बीच हावा चलिरहेको देखाएको र कम्पनीको नियमअनुसार अन्तर्राष्ट्रिय विमानहरू आकाशमा होल्ड भएको उनले बताए। 'कम्पनीका आआफ्नै नियम हुन्छन्। नियमअनुसार नै ती विमानहरू आकाशमा होल्ड भएका हुन्। विमानस्थलमा अरु समस्या छैनन्,' उनले अन्नपूर्णसँग भने।"
"सेयर बजारमा सामान्य अंकको सुधार, कारोबार रकम ३ अर्बमा झर्यो","काठमाडौं : साताको दोस्रो कारोबार दिन नेप्से परिसूचक सामान्य अंकले बढेको छ। अघिल्लो दिन आइतबार २२ अंकले घटेको नेप्से ३९३ अंकले बढेर २११३२७ विन्दुमा कायम भएको हो। सेन्सेटिभ इण्डेक्स ०९८ प्रतिशतले घट्यो। नेप्से सामान्य अंकले बढेपनि कारोबार रकम भने आइतबारको तुलनामा घटेको छ। यसदिन ३१७ स्क्रिप्सको ९३ लाख ३० हजार २९५ कित्ता सेयर ३ अर्ब ८९ करोड ३७ लाख ६४ हजार १४३ रुपैयाँमा खरिदबिक्री भए। आइतबार ४ अर्ब ४४ करोड मूल्य बराबरमा सेयर कारोबार भएको थियो। आज दुईवटा कम्पनीको सेयर सकारात्मक सर्किट लेभलमा कारोबार भयो। मुक्तिनाथ कृषि र नेपाल वेयरहाउजिङको सेयर १० प्रतिशतले बढेको हो। कालिञ्चोक दर्शनको सेयर ९७९ प्रतिशतले बढ्दा पोखरा फाइनान्सको ८४० र ग्लोबल आइएमई ब्यालेन्स फण्डको ८१३ प्रतिशतले मूल्य बढ्यो। कारोबार रकमका आधारमा एनआरएन इन्फ्रास्टक्चर एन्ड डेभलपमेन्ट शीर्षस्थानमा रह्यो। सो कम्पनीको २० करोड माथिको सेयर कारोबार भयो। कारोबारमा आएका १४९ स्टकको मूल्य बढ्दा ९० वटा को घट्यो भने ८ वटाको मूल्य भने स्थिर रह्यो। तीनवटा समूहको उपसूचकबाहेक अन्यको उपसूचक सकारात्मक देखिएका छन्। बैंकिङ,होटल्स एन्ड टुरिजम र नन लाइफ इन्स्योरेन्स समूहको उपसूचकको नकारात्मक देखिएका हुन्।"
मुक्तिनाथको होटलमा चोरी गरेर फरार युवा पक्राउ,जोमसोम : मुस्ताङको वारागुङ मुक्तिक्षेत्र गाउँपालिका१ पुराङ रानीपौवाको एक होटलमा चोरी गरेर फरार एक युवालाई म्याग्दी प्रहरीले पक्राउ गरेर मुस्ताङ प्रहरीको जिम्मा लगाएको छ। आइतबार बिहान करिब ४ बजेको समयमा रानी पौवास्थित होटल बपमार्ली रहेको काठको टिप्स बाकस र अर्को होटलको हिसाब राख्ने बाकसमा राखिएको ४५ हजार चोरी फरार नुवाकोट जिल्ला शिवपुरी गाउँपालिका४ सिक्रे बस्ने १९ वर्षीय सुशान्त गुरुङलाई पोखरातर्फ भाग्दै गरेको अवस्थामा सोही दिनको दिउँसो करिब २ बजेको समयमा बेनी चेक पोष्टबाट म्याग्दी प्रहरीले पक्राउ गरेको हो। मुक्तिनाथ रानीपौवास्थित स्थानीय कर्माछिरिङ गुरुङले सञ्चालन गरेको होटल बपमार्लीमा काम गर्दै आइरहेको युवा गुरुङले चोरी गरेर जोमसोमतर्फ जान सक्ने भन्ने मौखिक सूचना भएपछि मुस्ताङ प्रहरीले खोजी कार्य अघि बढाएको थियो। प्रहरीले फरार व्यक्ति गुरुङलाई खोजतलास गर्ने क्रममा ट्याक्सी चढेर पोखरातर्फ जाँदै गर्दा उनलाई बेनीमा प्रहरीले पक्राउ गरेर जोमसोम पठाएको मुस्ताङका डीएसपी भोजराज पाण्डेयले जानकारी दिए। होटलमा चोरी गरेर फरार भई पक्राउ परेका युवाको साथबाट र कालो झोलाबाट ४२ हजार ८७५ रुपैया नगद बरामद भएको छ। पक्राउ परेका युवालाई चोरी गरेको कसुरमा जिल्ला प्रहरी कार्यालय मुस्ताङमा जाहेरी समेत परेको छ।
टीओआरको टुंगो लगाउन प्रधानमन्त्रीले बोलाए कांग्रेस नेताहरूलाई,"काठमाडौं : प्रधानमन्त्री पुष्पकमल दाहालले कांग्रेस नेताहरूलाई छलफलका लागि बालुवाटार बोलाएका छन्। प्रधानमन्त्री दाहालले सोमबार साँझ ५ बजे संसदीय छानबिन समितिको कार्यादेश (टीओआर)मा सहमति खोज्न कांग्रेस नेताहरूलाई बोलाएका हुन्। छलफलमा कांग्रेसका उपसभापति पूर्णबहादुर खड्का, पूर्व महामन्त्री कृष्णप्रसाद सिटौला, महामन्त्री गगनकुमार थापा, प्रमुख सचेतक रमेश लेखक, सहमहामन्त्री जीवन परियार र केन्द्रीय सदस्य ज्ञानेन्द्र कार्की सहभागी हुनेछन्। कांग्रेसका सहमहामन्त्रीसमेत रहेका परियारले प्रधानमन्त्रीले आफूहरूलाई छलफलका लागि बोलाएको बताए। 'प्रधानमन्त्रीजीले छलफलका लागि आज ५ बजे बोलाउनुभएको छ। म र ज्ञानेन्द्रजी छलफलमा जानेछौं,' कांग्रेस पदाधिकारी बैठकपछि उनले भने। बैठकमा आज बिहान प्रधानमन्त्रीसँग बालुवाटारमा भएको छलफलबारे सभापति शेरबहादुर देउवा र पदाधिकारीहरूलाई जानकारी गराइएको थियो। बालुवाटारको बैठकमा सत्तापक्षले दोहोरो चरित्र देखाएको आरोप कांग्रेसको छ। 'हामीले लगेको प्रस्ताव कहिले ठीक छ भन्ने कहिले ठीक छैन भन्ने। सत्तापक्ष समस्या समाधान गर्नुभन्दा समस्या अल्झाइरहने देखिन्छ। यसमा नेपाली कांग्रेस संशकित छ,' बिहानको बैठकपछि परियाले भनेका थिए। छानबिन समितिको कार्यादेशमा सत्तापक्ष र प्रतिपक्षीले आआफ्नो अडान दोहोर्याउँदा पटकपटक बस्दै आएका बैठकहरू निष्कर्षविहीन बन्दै आएका छन्। सहकारी ठगी प्रकरणमा गृहमन्त्री रवि लामिछानेको संलग्नताबारे संसदीय छानबिन समिति गठनको माग गर्दै कांग्रेसले संसदमा अवरोध गरिरहेको छ। कांग्रेसले लामिछानेको नाम किटान गरेर छानबिन समिति बनाउनुपर्ने माग राख्दै आएको छ। तर, सत्ता पक्ष भने व्यक्तिगत नाम किटेर समिति बनाउन नहुने अडानमा छ।"
गण्डकीका मुख्यमन्त्री खगराज अधिकारी पदमुक्त,"काठमाडौं : गण्डकी प्रदेशका मुख्यमन्त्री खगराज अधिकारी पदमुक्त भएका छन्। सर्वोच्च अदालतले अधिकारीको नियुक्ति र विश्वासको मत लिएको प्रक्रियालाई खारेज गरिदिएको छ। न्यायाधीशद्वय कुमार रेग्मी र सुनिलकुमार पोखरेलको संयुक्त इजलासले मुख्यमन्त्री अधिकारीको नियुक्ति र लिएको विश्वासको मत संविधान विपरीत भएको ठहर गरेको छ। मुख्यमन्त्री अधिकारीले सभामुखको समेत समर्थनमा विश्वासको मत लिएका थिए। उनीविरुद्ध कांग्रेस संसदीय दलका नेता सुरेन्द्रराज पाण्डेले रिट दायर गरेका थिए। सर्वोच्च अदालतले ठूलो दलको हैसियतमा सुरेन्द्रराज पाण्डेलाई मुख्यमन्त्री नियुक्त गर्न परमादेशसमेत जारी गरेको छ। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निवर्तमान मुख्यमन्त्री पाण्डेले सर्वोच्चमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
"सहकारी पीडितहरूको माग : बचत अपचलनकर्तालाई कारवाही गर, रकम फिर्ता गर",काठमाडौं : सहकारी पीडितहरूले काठमाडौंमा विरोध र्याली निकालेका छन् । आफूहरूको बचत फिर्ता गराउन राज्य गम्भीर नभएको भन्दै सहकारी पीडितहरूले सोमबार काठमाडौंको माइतीघरदेखि बानेश्वरसम्म विरोध र्याली निकालेका हुन् । सहकारीमा आफूहरूले जम्मा गरेको निक्षेप फिर्ताको वातावरण बनाउनुपर्ने भन्दै सहकारी उनीहरूले माइतीघरमा धर्ना दिँदै आएका छन् । उनीहरूले सहकारी बचत अपचलनकर्तालाई कारवाही गर्दै बचतकर्ताको रकम फिर्ता गर्ने सहमति सरकारले गरेपनि कार्यान्वयन नभएको गुनासो गरेका छन् । सहकारी बचतकर्ता संरक्षण राष्ट्रिय अभियान महासंघको अगुवाइमा सहकारी पीडितहरूले माइतीघरमा रिले अनशन समेत सुरु गरेका छन् ।
एनआईसी एशिया बैंकको मधेश प्रादेशिक कार्यालय र वीरगंज शाखा आफ्नै भवनमा,"काठमाडौं : एनआईसी एशिया बैंकले आफ्नो मधेश प्रादेशिक कार्यालय र वीरगंज शाखा कार्यालय नवनिर्मित भवनमा स्थानान्तरण भएको छ। यसअघि बर्दिबास नगरपालिकामा रहेको मधेश प्रादेशिक कार्यालय र वीरगंज महानगरपालिकामै रहेको वीरगंज शाखा यस नवनिर्मित भवनमा स्थानान्तरण भई सम्पूर्ण बैंकिङ कारोबार सञ्चालन भइरहेको छ। बैंकले निर्माण गरेको उक्त नवनिर्मित भवनबाट प्रादेशिक कार्यालय र शाखा सञ्चालनमा ल्याएपश्चात् ग्राहकहरुलाई सम्पूर्ण किसिमका अत्यावश्यक बैंकिङ सेवा लिन थप सहज हुने बैंकले विश्वास लिएको छ। साथै उक्त नवनिर्मित भवनमा ग्राहक महानुभावहरुलाई डिजिटल बैंकिङतर्फ प्रोत्साहन गर्ने उद्देश्यका साथ बैंकले   ,  ,    जस्ता अत्याधुनिक सुविधासम्पन्न मेसिनहरुबाट डिजिटल बैंकिङ कारोबार गर्नका लागि बेग्लै डिजिटल बैंकिङ हल समेत सञ्चालनमा ल्याएको छ। बैंकले मुलुकभर ३६० शाखा कार्यालयहरू, ६७० एटिएम, ११८ वटा विस्तारित काउन्टर एवं ५१ वटा शाखा रहित शाखा सञ्जाल विस्तार गरेको छ। देशको कुल जनसंख्यामध्ये २० वर्षदेखि ५० वर्ष उमेर समूहसम्मको आर्थिक रूपमा सक्रिय जनसंख्याको करिब २५ प्रतिशत जनतालाई सेवा दिन यस बैंक सफल भएको छ। देशको अर्थतन्त्रको सवलीकरण तथा उच्च आर्थिक वृद्धिमा टेवा पुर्याउन उत्तरदायी बैंकिङको अभ्यास गर्दै स्थापनाकालदेखि हालसम्ममा प्रत्यक्ष र अप्रत्यक्ष गरी कुल २३ अर्ब ७ करोड रुपैयाँभन्दा बढी राजश्व नेपाल सरकारलाई भुक्तानी गरेको र गत आर्थिक वर्षमा ३ अर्ब ६१ करोडभन्दा बढी राजश्व नेपाल सरकारलाई बुझाउन बैंक सफल भएको छ। वित्तीय समावेशीकरणका लागि मुगु, कालिकोट, बझाङ, रूकुम, जुम्ला, सल्यान जस्ता बैंक तथा वित्तीय संस्थाहरूको उपस्थिति न्यून रहेका दुर्गम जिल्लाहरूमा तथा कुनै पनि बैंक तथा वित्तीय संस्थाहरू नपुगेको ३४ भन्दा बढी स्थानीय निकायहरूमा शाखा विस्तार गरी सञ्चालन गर्दै आइरहेको छ। देशको कुल जनसंख्याको ८० प्रतिशतभन्दा बढी बसोबास गर्ने ग्रामीण तथा साना सहरी क्षेत्रमा बैंकले आफ्ना ७२ प्रतितश शाखा कार्यालयहरू स्थापना गरेको छ।"
मधेस प्रदेशसभाको तेस्रो अधिवेशन आह्वान,"जनकपुरधाम : मधेस प्रदेश सभाको तेस्रो अधिवेशन आह्वान गरिएको छ। मधेस सरकारको सिफारिसमा प्रदेश प्रमुखको कार्यालयबाट जेष्ठ २१ गतेका लागि तेस्रो अधिवेशन आह्वान गरिएको हो। प्रदेश प्रमुखको कार्यालयबाट निमित्त सचिव लुम्बनाथ पोखरेलद्वारा हस्ताक्षरित पत्रमा प्रदेश प्रमुख सुमित्रा देवी भण्डारीबाट अधिवेशनका आह्वान लागि जानकारी गराएको जनाएको छ। नेपालको संविधानको धारा १८३ को उपधारा (१) बमोजिम जेठ २१ गते सोमबार दिउँसो २ बजेका लागि अधिवेशन बोलाइएको प्रदेश प्रमुखको कार्यालयद्वारा जारी विज्ञप्तिमा उल्लेख छ। प्रदेश सरकार मन्त्रिपरिषद्को आइतबार बसेको बैठकबाट प्रदेशसभाको अधिवेशन आह्वान गर्ने निर्णय अनुसार सिफारिस भईअनुरुप नेपालको संविधानको धारा १८३ को उपधारा (१) बमोजिम प्रदेश प्रमुख भण्डारीबाट प्रदेश सभाको तेस्रो अधिवेशन आह्वान गरिएको प्रदेश प्रमुखको कार्यालयका निमित्त सचिव लुम्बनाथ पोखरेलले बताए। प्रदेश प्रमुखको कार्यालयले जारी गरेको विज्ञप्तिमा भनिएको छ, प्रदेश प्रमुखबाट प्रदेश सरकार (मन्त्रिपरिषद)को मिति २०८१०२१३ गतेको बैठकबाट प्रदेश सभाको तेस्रो अधिवेशन आह्वान गर्ने निर्णयानुसार सिफारिस भई आएबमोजिम नेपालको संविधानको धारा १८३ को उपधारा (१) बमोजिम २०८१०२२१ गते सोमबार दिनको १४ बजेबाट लागू हुनेगरी मधेश प्रदेश सभाको तेस्रो अधिवेशन आह्वान हुने व्यहोरा जानकारीका लागि अनुरोध छ।"
कैलाश सिरोहियालाई थप ३ दिन हिरासतमा राख्न अदालतको अनुमति,काठमाडौं : कान्तिपुर मिडिया ग्रुपका अध्यक्ष कैलाश सिरोहियालाई थप ३ दिन हिरासतमा राखेर अनुसन्धान गर्न अनुमति दिइएको छ। जिल्ला अदालत धनुषाका न्यायाधीश यदुराज शर्माको इजलासले सिरोहियालाई थप ३ हिरासतमा राखेर अनुसन्धानको अनुमति दिएको हो। नागरिकतासम्बन्धी मुद्दामा सिरोहियालाई जेठ ८ गते काठमाडौंस्थित कान्तिपुरको कार्यालयबाट पक्राउ गरिएको थियो। अनुसन्धानका लागि धनुषा ल्याइएका सिरोहियालाई यसअघि दुईपटक गरी ३३ दिन हिरासतमा राख्न अदालतले अनुमति दिएको थियो।
सम्पर्कविहीन बालिकाको शव खोलामा भेटियो,विराटनगर : मोरङको कटहरीमा घरबाटै सम्पर्कविहीन बनेकी बालिकाको शव खोलामा भेटिएको छ। कटहरी गाउँपालिका५ का धर्म झाँगडकी ७ वर्षीया छोरी पृति झाँगडको शव खोलामा फेला परेको हो। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार अभिभावकलाई नभनिकन पृति आइतबार दिउँसो ३ बजेदेखि घरबाट हिँडेको खुलेको छ। खोजी गर्ने क्रममा कटहरी५ स्थित सुखानी खोलामा डुबेर मृत्यु भएको अवस्थामा सोमबार दिउँसो शव भेटिएको उनले बताए।शवलाई पोस्टमार्टमका लागि विराटनगरको कोशी अस्पतालमा लगेर घटनाको अनुसन्धान सुरु गरिएको बस्नेतले बताए। उनका अनुसार खोलामा डुबेर बालिकाको मृत्यु भएको प्रारम्भिक अनुसन्धानबाट खुलेको छ। तत्काल हेर्दा घटना शंकास्पद नदेखिएको र अनुसन्धानबाट वास्तविकता पत्ता लाग्ने जानकारी उनले दिए।
"वनको घनत्वसम्बन्धी ११ सूचकमध्ये छको प्रगति न्यून, चारको शून्य","काठमाडौं : १५ औं आवधिक योजनाले वन घनत्वसम्बन्धी निर्धारण गरेका ११ सूचकमध्ये छमा न्यून र चारमा शून्य प्रगति देखिएको छ। महालेखापरीक्षकको ६१औँ वार्षिक प्रतिवेदनमा आर्थिक वर्ष २०७९८० मा ११ वटा सूचकमध्ये एउटामा मात्रै उल्लेख्य प्रगति देखिएको छ। प्रतिवेदनअनुसार जंगल घनत्वमा ९७ दशमलव ७२ प्रतिशत प्रगति देखिएको छ भने छ सूचकमा प्रगति सातदेखि ५० प्रतिशत प्रगति भएको छ। त्यसैगरी वैज्ञानिक वन व्यवस्थापन भएको क्षेत्रफल, दर्ता भएका निजी वन विकास, प्लाष्टिक पुनः प्रशोधन गरी तयारी वस्तु उत्पादन गर्ने उद्योग र बायो इन्जिनियरिङ गरेको क्षेत्रफल सूचकमा भने प्रगति शून्य देखिएको छ। आव २०७९८० मा लिएको लक्ष्यमध्ये वृक्षारोपण गरिएको क्षेत्रफलको प्रगति १० दशमलव १२ प्रतिशत, विरुवा उत्पादन सात दशमलव शून्य तीन प्रतिशत, बस्ती तथा बजार बजार संरक्षण केन्द्र २६ दशमलव ६६ प्रतिशत, जलवायु परिवर्तन अनुकुलन योजना तयारी र कार्यान्वयन भएका स्थानीय तह ४० दशमलव १६ प्रतिशत पुगेको छ। वायुमा सस्पेन्सन पार्टिकुलेटको गाढापनको प्रगति ४९ दशमलव ९७ प्रतिशत छ। आव २०७९८० को वार्षिक बजेट वक्तव्यमा उल्लेख भएका क्रियाकलापमध्ये तीन स्थानमा वायु गुणस्तर मापन केन्द्र स्थापना गर्ने लक्ष्य रहेकोमा कार्यान्वयन नभएको, एक हजार चार सय ४५ हेक्टरमा घाँसे मैदान निर्माण तथा व्यवस्थापन गर्ने लक्ष्य रहेकोमा एक हजार दुई सय हेक्टरमा भएको, मानव वन्यजन्तु द्वन्द्व न्यूनीकरणका लागि २८ किलोमिटर मेसजालीसहित तारबार निर्माण गर्ने लक्ष्य रहेको थियो। ती लक्ष्य तालिका बमोजिम आवधिक योजनाले निर्धारण गरेका लक्ष्य हासिल हुने गरी प्रगति हुन नसकेको भन्दै लक्ष्यअनुसारको कार्यान्वयन हुने गरी कार्यक्रम सञ्चालन गर्न समेत प्रतिवेदनले आवश्यकता औँल्याएको छ। प्रतिवेदनअनुसार ताल, सिमसार र पोखरी संरक्षणमा एक सय नौ दशमलव ७४ र औसत रुख सङ्ख्यामा ८१ दशमलव १३ प्रतिशत प्रगति हासिल भए पनि अन्य चार लक्ष्यको न्यून र एक लक्ष्यको शून्य प्रगति छ। निर्धारित लक्ष्य बमोजिमका कार्यहरू कार्यान्वयनमा प्रभावकारिता ल्याई दिगो विकास लक्ष्य हासिल गर्न मन्त्रालयले प्रदेश तथा स्थानीय तहसँग समन्वय गरी कार्यक्रम कार्यान्वयन र प्रभावकारी अनुगमन गर्नुपर्ने प्रतिवेदनको सुझाव छ। वनस्रोत उपयोग वन नीति २०७५ ले वन पैदावारमा आत्मनिर्भर भई मूल्य अभिवृद्धिसहित निर्यात प्रवर्द्धन गर्ने उद्देश्य लिएको छ। वन क्षेत्रमा ढलापडर, सुखड खडा, हैसियत बिग्रिएका र बुढो तथा उमेर पुगेका रुख बढ्दो क्रममा छन्। आवश्यकतानुसार आन्तरिक उत्पादनबाट काठ उपलब्ध हुन नसकेका कारण आव २०७७७८ मा दुई अर्ब २३ करोड, आव २०७८७९ मा सात अर्ब ९९ करोड र आव २०७९८० मा छ अर्ब ४० करोड रुपैयाँको काठ र काठजन्य सामग्री आयात भएको प्रतिवेदनमा उल्लेख गरिएको छ। प्रतिवेदनअनुसार काठको सदुपयोग नहुँदा यसबाट प्राप्त हुने आम्दानी गुमिरहेको र अर्बौ रकम बराबरको काठजन्य सामग्री आयात भएको देखिँदा ढलापडा, सुखड खड़ा रुखहरूको व्यवस्थापन गरी काठलगायतका वन पैदावारको उचित उपयोगद्वारा राष्ट्रिय अर्थतन्त्रमा योगदान गर्ने व्यवस्था मिलाउनुपर्ने प्रतिवेदनमा उल्लेख छ। प्रतिवेदनले प्रविधि हस्तान्तरण वनस्पति विभागले गरेको अध्ययन अनुसन्धानबाट हालसम्म १८ प्रकारका जडीबुटी एवं वानस्पतिक औषधीय गुण एवं त्यसको उपयोग सम्बन्धमा सूत्र (फर्मुला) विकास गरेको उल्लेख गरेको छ। यस्ता फर्मुलाहरूको पेटेन्ट लिन सोको संरक्षण गरी निजी तथा सार्वजनिक संस्थालाई हस्तान्तरण गरी राज्यले आर्थिक लाभ प्राप्त गर्नसक्ने अवसर देखिए तापनि यस सम्बन्धमा कानुनी व्यवस्था नरहेको प्रतिवेदनमा उल्लेख जनाइएको छ। प्रतिवेदनअनुसार ठूलो लगानी एवं लामो समयदेखिको निरन्तर प्रयासबाट प्राप्त नतिजाको उपयोग गरी अनुसन्धानात्मक कार्यका लागि थप उत्प्रेरणा प्रदान गर्न, दीर्घकालीन रूपमा लाभ लिन तथा प्रविधि हस्तान्तरण, नवप्रवर्तन एवं नयाँ खोजको व्यवसायीकरण गर्न आवश्यक कानुनी व्यवस्था गर्नुपर्ने देखिन्छ। कूल ६५ जिल्लामा एक लाख ४ हजार हेक्टर वनक्षेत्र अतिक्रमण भएको प्रतिवेदनमा उल्लेख छ। प्रतिवेदन अनुसार चुरे उत्थानशीत आयोक्साको ४२ प्रतिशत अवधि व्यतीत हुँदा एक दशमलव ३१ प्रतिशत र एकीकृत भूपरिधि व्यवस्थापन आयोजनाको अवधि ६० प्रतिशत समाप्त हुँदा नौ दशमलव दुई प्रतिशत मात्र खर्च भएको देखिन्छ। आयोजनाको समयावधिको तुलनामा खर्च न्यून हुँदा बायोक्सको समय र लागत बढ्दै जाने र प्रतिफल प्रासिमा ढिलाइ हुने अवस्था देखिएको प्रतिवेदनमा उल्लेख छ। प्रतिवेदनमा वातावरणीय प्रभाव मूल्यांकन प्रतिवेदन स्वीकृत हुन एक सय ३६ दिनदेखि एक हजार दुई ४५ दिनसम्म लागेको देखिएको उल्लेख छ। सोमध्ये प्रमाण संकलन गर्न दुई सय ३८, परिमार्जनका लागि प्रस्ताव फिर्ता पठाएकोमा मन्त्रालयमा पुनः पेस हुन एक हजार १० र सचिवबाट सिफारिस हुन औसतमा दुई सय ६७ दिनसम्म लागेको प्रतिवेदनमा उल्लेख छ। मन्त्रालयमा स्वीकृतिका लागि पेस भएका प्रतिवेदन अध्ययन गर्दा वातावरणीय प्रभाव मूल्यांकनका लागि कागजातको पूर्णता बेगर सिफारिस हुने, परिमार्जनका लागि पठाएकोमा ढिला गरी स्वीकृत हुने प्रतिवेदनमा उल्लेख छ। वन तथा वातावरण मन्त्रालय परिमार्जन प्रतिवेदन प्राप्त हुने, आयोजना प्रभावित स्थानीय तहमा गरिने सार्वजनिक सुनुवाइ कार्यक्रमबाट प्राप्त राय सुझाव प्रतिवेदनमा संलग्न नगरी पेस हुने, आयोजनाले अति भएका वन क्षेत्र रुख कटान गर्नुपर्ने संख्या यकिन नगरी पेस गर्ने लगायतका कारणले प्रतिवेदन स्वीकृत गर्न बढी समय लाग्ने गरेको समेत प्रतिवेदनमा उल्लेख छ। रासस"
नशामुक्त नगर बनाउने अभियानमा भद्रपुर नगरपालिका,"झापा : भद्रपुरमा लागु पदार्थविरुद्ध सचेतना कार्यक्रम सञ्चालन गरिएको छ। नवयात्रा पुनर्स्थापना केन्द्र मेचीनगरको आयोजना तथा भद्रपुर नगरपालिकाको सहकार्यमा भएको कार्यक्रममा भद्रपुर२ का लागुऔषधको कुलतमा फसेका युवाहरूलाई त्यसबाट मुक्त गराउन सचेतना दिइएको थियो। पछिल्लो समयमा लागुऔषध सेवनकर्ताको अवस्था जिल्लामा भयावह बन्दै गइरहेकोले त्यसको न्यूनीकरण, रोकथाम तथा नियन्त्रणका लागि सीमावर्ती बासिन्दालाई लक्षित गरी नशामुक्त नगर बनाउन नगरपालिकाले यस्तो अभियानको थालनी गरेको नगरप्रमुख गणेश पोखरेलले बताए। नगर क्षेत्रमा लागुऔषधको दुर्व्यसन र ओसारपसारमा फसेका युवाहरूको पहिचान गरी यसरी नै नगरभरि सचेतना मूलक कार्यक्रम सञ्चालन गर्दै लैजाने उनले बताए। कार्यक्रममा सहभागी २५ जना सेवनकर्तालाई केन्द्रका अध्यक्ष भीम लुइँटेल र अर्जुन राईले सहजीकरण गरेका थिए। उनीहरूले लागु औषध सेवनबाट हुने बेफाइदा, यसले घर तथा समाजमा पार्ने असर, यसबाट मुक्त हुने उपायका बारेमा जानकारी गराएका थिए।"
पाँच वर्षपछि खुल्यो गोरखाको मुलाढाज्यान नाका,"गोरखा : विगत पाँच वर्षदेखि बन्द रहेको उत्तरी गोरखाको मुलाढाज्यान (ङुइला) नाका खुलेको छ। कोभिड संक्रमण फैलनसक्ने भन्दै २०७६ सालको पुस महिनादेखि चिनियाँ सरकारले एकतर्फीरूपमा बन्द गरेको चुमनुब्री ७ छेकम्पार र तिब्बत जोड्ने मुलाढाज्यान नाका हालै उद्घाटन गरिएको गाउँपालिकाका अध्यक्ष निमा लामाले जानकारी दिए। केही दिनअघि तिब्बतको जोङ्गास्थित स्या सहरमा औपचारिक कार्यक्रम आयोजना गरी नाकाको उद्घाटन गरिएको उनले बताए। गोरखाको चुमनुब्री१ मा रुइला नाका र वडा नं ७ मा मुलाढाज्यान(ङुइला) नाका छन्। दुईमध्य हालः एउटामात्र खुलाइएको छ। पाँच वर्षपछि बल्लतल्ल एउटा नाकाचाहिँ खुल्यो। अब अर्को खुल्न बाँकी छ, उनले भने, सरकारी स्तरमाचाहिँ दुवै नाका खोल्ने भनेर निर्णय भइसकेको छ। स्थानीय स्तरमाचाहिँ अहिलेलाई एउटामात्र खुलेको छ। अहिलेलाई स्यासम्ममात्र जान दिने तिब्बती पक्षले जानकारी दिएको उनले बताए। नाका खुल्ला गरिएको घोषणा भए पनि आवतजावत भने असारबाट मात्र हुने भएको छ। अबको एक महिनामा आवतजावत गर्न पाइने भनेर अहिलेलाई उद्घाटनमात्र गरिएको पासाङफुञ्जो लामाले जानकारी दिए।"
बागमती प्रदेश सभा सचिवालय जलमग्न,हेटौंडा : सोमबार दिउँसोको वर्षाका कारण हेटौंडास्थित बागमती प्रदेश सभा सचिवालय जलमग्न भएको छ। प्रदेश सभा भवनमा ढल निकासको प्रबन्ध नहुँदा सचिवालय बाहिर र परिसरभित्रै पानी जमेर तलाउ जस्तै भएको छ। आजै दिउँसो ३ बजेका लागि बागमतीको प्रदेश सभाको बैठक आह्वान गरिएको थियो। बैठकमा प्रदेश प्रमुख यादव चन्द्र शर्माले प्रदेश सरकारको आगामी आर्थिक वर्ष २०८१०८२ को नीति तथा कार्यक्रम प्रस्तुत गर्ने कार्यसूची छ। वर्षाका कारण पानी जमेपछि बैठक बस्न समस्या भएको थियो।
झापामा पिकअपको ठक्करबाट पैदलयात्रीको मृत्यु,झापा : झापामा पिकअप गाडीको ठक्करबाट एक पैदल यात्रीको मृत्यु भएको छ। मृत्यु हुनेमा शिवसताक्षी नगरपालिका बस्ने अन्दाजी ६० वर्षीय पुत्रथाम राई रहेको जिल्ला प्रहरी कार्यालय झापाले जनाएको छ। प्रहरीका अनुसार आइतबार राति साढे ८ बजेको समयमा पूर्वपश्चिम राजमार्ग अन्तर्गत शिवसताक्षी९ स्थित मिलन चौकमा पूर्वबाट पश्चिमतर्फ जाँदै गरेको प्र ३०१०२७ च ११२१ नम्बरको पिकअप गाडीले पैदल यात्री राईलाई ठक्कर दिएको थियो। टाउको तथा शरीरको विभिन्न भागमा चोट लागेर घाइते भएका राईलाई इलाका प्रहरी कार्यालय झिलझिलेले उद्धार गरी बीएण्डसी हस्पिटल बिर्तामोड पुर्याएका थिए। उनको सोही हस्पिटलमा उपचारको क्रममा मृत्यु भएको प्रहरीले जनाएको छ। ठक्कर दिने सवारी तथा चालक शिवसताक्षी९ बस्ने अङ्कित चौधरीलाई प्रहरीले नियन्त्रणमा लिएको छ।
नेपाली कांग्रेसको पिछडिएको क्षेत्र समन्वयन विभागको सदस्यमा १० जना मनोनित,"काठमाडौं : नेपाली कांग्रेस सभापति शेरबहादुर देउवाले नेपाली कांग्रेस पिछडिएको क्षेत्र समन्वयन विभागको सदस्यमा १० जनालाई मनोनित गरेका छन्। सभापति देउवाले सोमबार कांग्रेसको विधान २०१७ (संशोधनसहितको धारा २५ (९) बमोजिम पार्टीका केन्द्रीय सदस्य तथा विभाग प्रमुख रंगमती शाहीको नेतृत्वमा रहेको पिछडिएको क्षेत्र विभागको सदस्यमा १० जनालाई मनोनित गरेको मुख्य सचिव कृष्णप्रसाद पौडेलले जानकारी दिए। मनोनित हुनेमा डोल्लाबाट दुधकुमारी हमाल,रौतहटबाट डासम्झना खातुन,काठमाडौंबाट स्मारिका सिंखडा, धादिङबाट उत्तम सिंखडा,भोजपुरबाट रामकुमार राई, बाजुराबाट ऐनबहादुर मल्ल,पाल्पाबाट अर्जुनप्रसाद रेग्मी,हुम्लाबाट नरबहादुर रोकाया,दैलेखबाट हरिशंकर तिमिल्सेना र बागलुङबाट हिराप्रकाश गौचन छन्।"
असारभित्रै संघीय निजामती सेवा विधेयक ल्याउने तयारी भइरहेको छ : सामान्य प्रशासनमन्त्री,"काठमाडौं : संघीय मामिला तथा सामान्य प्रशासनमन्त्री भानुभक्त जोशीले आउँदो असारभित्रै संघीय निजामती सेवा विधेयक ल्याउने तयारी भइरहेको बताएका छन्। विराटनगरमा सोमबार आयोजना गरिएको संघीयता, लोकतन्त्र र कानुनी शासन विषयक कार्यक्रमलाई सम्बोधन गर्दै मन्त्री जोशीले कर्मचारीहरुको मनोबल उच्च बनाउने गरी विधेयक ल्याउने तयारी भइरहेको बताएका हुन्। उनले कर्मचारीहरूको सल्लाह र सुझावअनुसार नै संशोधन विधेयक आउने र कर्मचारीबीच हुने विभेद कानुनी रुपमै अन्त्य गर्ने दाबी गरे। त्यस्तै कोशी प्रदेशका मुख्यमन्त्री हिक्मत कुमार कार्कीले प्रदेश र स्थानीय तहहरूले राजनीतिक संघीयता पाएपनि प्रशासनिक र वित्तीय संघीयता अझै नपाएको बताए। संघले प्रदेशमा हस्तक्षेप गरेका कारण प्रदेश संचालनमा समस्या आएको उनको भनाइ थियो।"
चेपाङ विद्यार्थीलाई अध्ययन खर्च,तनहुँ : तनहुँको आँबुखैरेनी गाउँपालिकाले यहाँका दुई चेपाङ विद्यार्थीलाई अध्ययन खर्च बापतको रकम प्रदान गरेको छ। आँबुखैरेनी५ का अमृत चेपाङ र सञ्जीव चेपाङलाई मासिक रु पाँच हजारका दरले अध्ययन खर्च दिएको हो। स्थानीय रामशाह माध्यमिक विद्यालयमा अमृत कक्षा ९ मा तथा सञ्जीव कक्षा ११ मा अध्ययनरत रहेका गाउँपालिकाका प्रमुख प्रशासकीय अधिकृत विष्णुप्रसाद शर्माले जानकारी दिए। कार्यपालिका बैठकले विपन्न वर्गका चेपाङ विद्यार्थीलाई कक्षा १२ सम्म अध्ययन गर्न मासिक रु पाँच हजारका दरले सहयोग दिने निर्णय भएबमोजिम उक्त रकम प्रदान गरिएको हो। अमृतलाई दोस्रो र तेस्रो किस्ताबापत मङ्सिरदेखि असारसम्म आठ महिनाको४० हजार तथा सञ्जीवलाई यही शैक्षिक सत्रको वैशाखदेखि असारसम्म तीन महिनाको रु पन्ध्र हजारको चेक हस्तान्तरण गरिएको हो। शिक्षाबाट वञ्चित हुन नपरोस् भनेर गाउँपालिकाले रकम सहयोग गरेको गाउँपालिका अध्यक्ष शुक्र चुमानले बताए। विपन्न विद्यार्थीका लागि खाद्यान्न र आवासबापत मासिक रु पाँच हजारका दरले सहयोग गर्ने नीति गाउँपालिकाले अवलम्बन गरेको छ। चौध कार्यपालिका सदस्य र एक प्रमुख प्रशासकीय अधिकृतले मासिक बैठक भत्ताबापतको रकम शैक्षिक कोषमा जम्मा गरेका छन्। पन्ध्र जनाको मासिक रु एक हजारका दरले दश महिनाको एक लाख पचास हजार शैक्षिक कोषमा जम्मा गरिएको प्रमुख प्रशासकीय अधिकृत शर्माले बताए। सो रकम विपन्न वर्गका विद्यार्थीको अध्ययनका लागि खर्च गरिने छ।
कांग्रेसले बोलायो पदाधिकारी र पूर्वपदाधिकारीको बैठक,"काठमाडौं : नेपाली कांग्रेसले पदाधिकारी र पूर्वपदाधिकारीको बैठक बोलाएको छ। आज बिहान बालुवाटारमा बसेको बैठकपश्चात कांग्रेसले सभापति शेरबहादुर देउवा निवास बुढानिलकण्ठमा पदाधिकारी, पूर्वपदाधिकारी र वरिष्ठ नेतालाई दिउँसो १ बजे छलफलका लागि बोलाएको सहमहामन्त्री जीवन परियारले जानकारी दिए। उनका अनुसार आज बालुवाटारमा भएको छलफलका विषय र टीओआरका बारेमा पार्टीभित्र छलफल हुनेछ। सहकारी ठगी प्रकरणमा रास्वपा सभापति एवम् उपप्रधान तथा गृहमन्त्री रवि लामिछाने मुछिएकाले छानविन समितिको माग गर्दै कांग्रेसले प्रतिनिधि र राष्ट्रिय सभाका बैठक अवरोध गर्दै आएको छ। उनले सहकारी ठगी प्रकरणलाई सेभ ल्याण्डिङ कसरी गर्ने भन्नेबारे दुवै पक्ष छलफलमा जुटेको परियारले बताए। बैठकमा प्रधानमन्त्री पुष्पकमल दाहाल, कांग्रेसबाट उपसभापति पूर्णबहादुर खड्का, महामन्त्री गगन थापा,सहमहामन्त्री जीवन परियार,कृष्ण सिटौला, प्रमुख सचेतक रमेश लेखक, ज्ञानेन्द्रबहादुर कार्की, एमालेबाट कानुनमन्त्री पदम गिरी, प्रमुख सचेतक महेश बर्तौला, माओवादीबाट अर्थमन्त्री वर्षमान पुन,प्रमुख सचेतक हितराज पाण्डे, रास्वपाबाट सभापति रवि लामिछाने, उपसभापति स्वर्णीम वाग्ले, प्रमुख सचेतक सन्तोष परियारलगायतका नेता सहभागी थिए। संविधानमै जेठ १५ गते बजेट ल्याउनै पर्ने बाध्यात्मक व्यवस्था छ। आइतबार नीति तथा कार्यक्रमसमेत विरोधकैबीच पारित गरेर मंगलबार १ बजे बजेटका लागि सरकारले समय निर्धारण गरेको छ। लगातार सदन अवरुद्ध गरिरहेको कांग्रेसलाई सदनअबरोधको कारण देखाएर सत्तापक्षले प्रतिपक्षलाई दोष थोपारे अध्यादेशबाट बजेट ल्याउने हो कि भन्ने त्रास उत्तिकै छ। सत्ता पक्ष र प्रतिपक्षबीच संसदीय छानबिन समिति गठनका लागि टीओआर बनाउन कार्य दल गठन भएपनि बैठकमा सहमति हुन सकेको छैन। यता सत्ता पक्षले कांग्रेस सहमतिको बाधक बनिरहेको दाबी गरेको छ।"
वित्तीय संघीयताको पूर्ण कार्यान्वयन जरुरी,"मुलुक संघीय व्यवस्थामा गएको एक दशक बित्न लाग्यो। तर, नेपालको संविधानले परिकल्पना गरेको संघीय व्यवस्था अहिले पनि कार्यान्वयन भएको छैन। संघीयतासँगै मुलुक तीन तहमा बिकेन्द्रीकरण भएको ६ वर्ष बित्दा पनि वित्तीय संघीयता कार्यान्वयन भएको छैन। राष्ट्रिय प्राकृतिक स्रोत तथा वित्त आयोगले विभिन्न सातवटा सूचकका आधारमा अनुदान सिफारिस गर्छ। त्यस आधारमा गरिएको विनियोजिन रकम सरकारले कार्यान्वयन गर्दैन। सरकारको गत माघ ९ गतेको मन्त्रिपरिषद् बैठकले वित्तीय समानीकरण अनुदानमध्ये तेस्रो किस्तादेखि राजस्व संकलनको आधारमा घटाएर पठाउने निर्णय गरेको थियो। त्यसपछि अहिले स्थानीय सरकारहरूले बजेट विनियोजन गरी कार्यसम्पन्न गरेका योजनाहरूको पनि भुक्तानी दिन नसक्ने अवस्थामा छन्। सरकारको उक्त कदमको विरोधमा नगरपालिका महासंघले आन्दोलन गर्ने चेतावनी पनि दिएका छौं। संघीयताको मर्म नै गाउँस्तरसम्म सबै किसिमका अधिकार र स्रोत साधनहरूको वितरण हो। तर, संघीय सरकारले वित्तीय संघीयता कार्यान्वयन नगरी स्थानीय सरकारलाई माग्ने र आफू दिने ठाउँमा राखेर अन्याय गरिरहेको छ। यो संघीयता र नेपालको संविधानको भावना विपरीतको कार्य हो। यसले संघीय व्यवस्थालाई नै अप्ठ्यारोमा पार्ने जोखिम बढेको छ। राष्ट्रिय प्राकृतिक स्रोत तथा वित्त आयोगले खर्चकोे आवश्यकता, पहिचान र समन्यायिक बाँडफाँट गर्छ। वित्तीय संघीयता कार्यान्वयनका सवालमा आयोगको सिफारिसलाई अवज्ञा गरी मनोपोली रूपमा स्रोत र साधनहरूको बाँडफाँट भइरहेको छ। अहिले पनि पञ्चायतकालको जस्तै हामी जनप्रतिनिधिहरूले बजेट माग्न केन्द्र धाउनुपर्ने अवस्था छ। नागरिक तहबाट आवश्यकताअनुसार योजना तर्जुमा गरी बजेट माग्दा पनि दुर्गमका स्थानीय सरकारलाई संघ सरकारले पर्याप्त बजेट दिँदैन। पहुँचको आधारमा राष्ट्रिय स्रोतको वितरण भइरहेको छ। (उपाध्याय तिलागुफा नगरपालिका कालीकोटका मेयर तथा नगरपालिका महासंघका केन्द्रीय सदस्य हुन्।)"
हतियारधारी समूहले गरे मुगुको डोल्फु गाउँका २३ घरमा लुटपाट,"मुगु : मुगुको मुगुम कार्मारोङ गाउँपालिका१ डोल्फु गाउँमा हतियारधारी समूहले लुटपाट गरेको छ। गाउँका अधिकांश व्यक्ति यार्सागुम्बा सङ्कलन गर्न गएको समयमा लुटपाट गरिएको हो। हतियारधारी समूहले शनिबार साँझ डोल्फु गाउँमा घरघरमा खानतलासी गर्दै नगद, गहना, सरसामानलगायत बहुमूल्य सामान लुटेर लगेका मुगुम कार्मारोङका अध्यक्ष छिरिङ क्याप्ने लामाले जानकारी दिए। गाउँमा बूढाबूढी र बालबालिकका मात्र रहेको मौका छोपी हरियारधारी समूहले ५० घरमध्ये २३ घरमा लुटपाट गरेका छन्, उनले भने। लुटेरा समूहले गाउँमा रहेका गुम्बाका पुजारीलाई समेत कुटपिट गरेको अध्यक्ष लामाले बताए। प्रमुख जिल्ला अधिकारी टोपेन्द्र केसीले लुटपाटको खबर थाहा पाएपछि गाउँदेखि पाँच घण्टा टाढाको पुलु प्रहरीचौकीबाट प्रहरी टोली पठाएको बताए। विगत वर्षमा पनि स्थानीयवासी यार्सागुम्बा सङ्कलनमा गएको समयमा सो गाउँमा लुटपाट हुँदैआएको थियो। मुगुम कार्मारोङ१ का वडाध्यक्ष कार्मा तुन्डुक लामाले गाउँमा भएको लुटपाटबारे प्रहरीलाई जानकारी गराएका थिए। बन्दुक, तरबार, खुकुरीसहित आएको हतियारधारी समूहले घर फोडेर त्यहाँ रहेका सुन, चाँदी, पुराना भाँडाकुँडा, जडीबुटी, पुराना गरगहना, लत्ताकपडा लगायत सामान लुटेर लगेको उनले बताए। प्रहरी नायब उपरीक्षक वीरेन्द्र थापाले घटनास्थल सञ्चारको पहुँचभन्दा टाढा भएकाले त्यहाँ गएका प्रहरीसँग सम्पर्क गर्न मुश्किल भएको बताए। मुगुम कार्मारोङ१,३ र ४ नम्बर वडाका वन तथा पाटन सेफोक्सुण्डो राष्ट्रिय निकुञ्जले ओगटेको क्षेत्र हो। मुगुम कार्मारोङ गाउँपालिकाले यही जेठ १५ गतेदेखि यार्सागुम्बा सङ्कलनका लागि अनुमति दिएको छ। स्थानीयवासी जेठ १० गते नै गाउँ छाडेर यार्सागुम्बा सङ्कलनका लागि हिमाली भेगतर्फ गएका छन्। रासस"
अत्यधिक गर्मी बढेपछि वीरन्ज महानगरका विद्यालय तीन दिन बन्द,"वीरगन्ज : तराईमधेसमा केहि दिनयता गर्मी अत्यधिक बढेर जनजीवन नै अस्तव्यस्त भएपछि वीरगन्ज महानगरपालिकाले शिक्षण संस्थाहरू तीन दिनका लागि बन्द गर्ने निर्णय गरेको छ । बढ्दो गर्मीका कारण बालबालिकाहरूको स्वास्थ्यमा प्रतिकूल प्रभाव परेको भन्दै वीरगन्ज महानगरपालिका नगरपालिकाले जेष्ठ १६ गतेदेखि जेष्ठ १८ गते शुक्रबारसम्म महानगरमा रहेका सबै सामुदायिक र संस्थागत विद्यालय बन्द गर्ने निर्णय गरेको हो । सोमबार मेयर राजेशमान सिंहको उपस्थितिमा बसेको महानगरको शिक्षा समितिको बैठकले बुधबारदेखि शुक्रबारसम्म तीन दिनका लागि विद्यालय बन्द गर्ने निर्णय गरेको समितिका संयोजक ईश्वरचन्द यादवले जानकारी दिए । मंगलबार जेष्ठ १५ गते गणतन्त्र दिवसको सार्वजनिक बिदा परेकाले बुधबारदेखि तीन दिनका लागि विद्यालय बन्द गर्ने निर्णय गरिएको उनले बताए। गर्मी अत्याधिक बढेर विद्यार्थी कक्षाकोठामै मुर्छित हुने अवस्था आएको भन्दै यहाँका अभिभावकले विद्यालयमा गर्मीको विदा दिनुपर्ने भन्दै सामाजिक सन्जालमार्फत आवाज उठाउँदै आइरहेका थिए । पर्सा ,बारालगायत मध्यतराईका जिल्लामा पछिल्लो दुई सातायता गर्मी अत्याधिक बढिरहेको छ । आइतबार वीरगन्ज र यसआसपासको क्षेत्रमा अधिकतम तापक्रम ४३ डिग्री सेल्सियस मापन गरिएको थियो ।"
कार्यादेशबारे प्रधानमन्त्रीले गरे सत्ता पक्ष र प्रतिपक्षसँग छुट्टाछुट्टै छलफल,"काठमाडौं : प्रधानमन्त्री पुष्पकमल दाहाल प्रचण्डले सत्ता पक्ष र प्रतिपक्षसँग छुट्टाछुट्टै छलफल गरेका छन्। सहकारी ठगी प्रकरणको छानबिन गर्न संसदीय समिति गठनका लागि बनेको कार्यदलबाट टीओआरमा सहमति नजुटेपछि प्रधानमन्त्री प्रचण्डले कांग्रेस र सत्तारुढ दलसँग छलफल गरेका हुन्। कांग्रेसका सहमहामन्त्री जीवन परियारले पार्टीको अडान र मागबारे प्रधानमन्त्रीलाई बालुवाटारमा जानकारी गराएको बताए । उनले कार्यादेशको टुंगो लगाउन प्रधानमन्त्री सकरात्मक भएपनि दलहरुबीच रवि लामिछानेको नाम राख्ने कि नराख्ने विषयमा नै सहमति हुन नसकेको बताए। बालुवाटारमा सत्तापक्ष र विपक्षीबीच संयुक्त र प्रधानमन्त्रीसँग छुट्टाछुट्टै छलफल भयो तर टुंगोमा पुग्न सकिएको छैन।उनले भने,हामीले हाम्रा कुरा राख्यौं। छलफल सकारात्मक भएको छ तर नाम राख्नुपर्ने विषयमा सत्ता पक्ष तयार छैन। अब कसरी अगाडि बढ्ने भन्ने छलफल गर्न पदाधिकारी र पूर्वपदाधिकारीको बैठक दिउँसो बस्छौं र पुन: सत्ता पक्षसँग साँझ छलफल हुन्छ। संविधानमै जेठ १५ गते बजेट ल्याउनै पर्ने बाध्यात्मक व्यवस्था छ। आइतबार नीति तथा कार्यक्रमसमेत विरोधकैबीच पारित गरेर मंगलबार १ बजे बजेटका लागि सरकारले समय निर्धारण गरेको छ। दलहरुबीच सहमति नभए भोलो संसद बैठकपनि अवरोध गर्ने कांग्रेसले जनाएको छ।"
"भद्रपुरमा अन्तर्राष्ट्रिय स्तरको क्रिकेट मैदान बनाइने, १९ बुँदे सम्झौतापत्रमा हस्ताक्षर","झापा : देशभर क्रिकेटको क्रेज बढिरहेको बेला भद्रपुर क्रिकेट क्लबले मेची बहुमुखी क्याम्पस परिसरभित्र अन्तर्राष्ट्रियस्तरको क्रिकेट मैदान बनाउने कसरतमा जुटेको छ। यसैबीच मेची बहुमुखी क्याम्पस परिसरभित्र पुस्तकालय भवन उत्तर पूर्वमा रहेको खेल मैदानलाई अन्तर्राष्ट्रियस्तरको क्रिकेट मैदानका रुपमा स्तरोन्नतिका लागि २५ वर्षसम्म भाडा (लिज) लिने भनी भद्रपुर क्रिकेट क्लब र क्याम्पसबीच सहमति भएको हो। क्याम्पसमा आयोजित कार्यक्रममा क्लब र क्याम्पसका पदाधिकारीबीच १९ बुँदे सम्झौता पत्रमा हस्ताक्षर गरिएको छ। सम्झौता पत्रमा क्रिकेट क्लबका अध्यक्ष आदित्य पराजुली र क्याम्पस प्रमुख जीवनकुमार पोखरेलले हस्ताक्षर गरेका हुन्। क्याम्पसका तर्फबाट सम्झौता पत्रको रोहवरमा क्याम्पस सञ्चालक समितिका अध्यक्ष प्राडा पृथ्वीविक्रम राई, विद्यार्थी कल्याण प्रमुख डम्मरप्रसाद रेग्मी, स्ववियू सभापति सन्देश धमला र क्लबका तर्फबाट उपाध्यक्षहरू नितेश वर्मा र मनोज श्रेष्ठ, वडाध्यक्ष गौरव सुब्बा (मनोज), सल्लाहकार दीपेश ढकालले हस्ताक्षर गरेका थिए। सम्झौता पत्र अनुसार खेल मैदान २५ वर्षका लागि क्लबलाई भाडामा दिने तथा प्रत्येक ५५ वर्षमा हरेक ५ वर्षमा भाडा पुनरावलोकन र लिज नवीकरण गर्नुपर्ने, क्लबले खेल मैदान प्रयोग गरे बापत क्याम्पसलाई वार्षिक ५० हजार रुपैयाँ भाडा शुल्क बुझाउनुपर्ने, खेल मैदानको व्यवस्थापन, संरक्षण, सुरक्षा एवम् सरसफाइ दुवै पक्षको दायित्व तथा जिम्मेवारी हुनेछ, प्रतियोगिता भएको बेला विद्यार्थी, शिक्षक र कर्मचारीको प्रवेशमा छुट हुनुपर्ने, क्याम्पसले आफूलाई आवश्यक पर्दा उक्त मैदान निःशुल्क प्रयोग गर्न पाउनुपर्ने लगायत बुँदामा सम्झौता भएको क्लबका अध्यक्ष पराजुलीले बताए। समग्र नगरको विकासका लागि दुवै पक्षबीच भएको यो सम्झौता ऐतिहासिक भएको क्यानका पूर्व केन्द्रीय सदस्य छत्रप्रसाद अधिकारी र भद्रपुर नगर प्रमुख गणेश पोखरेललगायतले जिकिर गरेका छन्। यसअघि २०६५ जेठ २१ गते नेपाल क्रिकेट संघ र मेची बहुमुखी क्याम्पसबीच क्याम्पस परिसरमा क्रिकेट मैदान सञ्चालनका लागि दुई पक्षीय सम्झौता भएको थियो। संघको तर्फबाट सदस्य छत्रप्रसाद अधिकारी र क्याम्पसको तर्फबाट तत्कालीन क्याम्पस प्रमुख टिका प्याकुरेलले हस्ताक्षर गरेपश्चात् क्रिकेट संघले क्रिकेट पिच बनाइदिएको थियो। २०६७ फागुनमा बिनेश बर्मा स्मृति राष्ट्रिय क्रिकेट प्रतियोगितासमेत सोही मैदानमा सञ्चालन भएको थियो। सो प्रतियोगिता नेपाल सशस्त्र प्रहरी बलले जितेको थियो। विगत १३ वर्षदेखि ओझेलमा पारिएको क्याम्पसको क्रिकेट मैदानलाई पुनः सञ्चालनमा ल्याउन यहाँका खेलप्रेमि लागि परे र क्रिकेट क्लब नै गठन गरेर अघि बढेको भद्रपुर८ का वडाध्यक्ष गौरव सुब्बाले बताए। सोही बमोजिम लामो कसरतपछि क्याम्पससँग पुनः सम्झौता गरिएको उनले बताए। क्रिकेट मैदान काँसघारीमा परिणत भएको थियो। २०८० वैशाखदेखि श्रमदानमार्फत मैदान मर्मतसम्भारको काम सुरु गरेको बताउँदै वडाध्यक्ष सुब्बाले भने, एक वर्षभित्र मैदानको काँसको झार काटेर, आगो लगाएर, डोजर लगाई जोतिएर सम्म्याउने काम गर्यौं। अहिले मैदानलाई चाहिने उपयुक्त माटो ल्याउने काम तीव्र गतिमा भइरहेको छ। मैदानलाई चाहिने दुबो (घाँस) भारतबाट मगाउने प्रक्रियामा छौँ, उनले भने। कोशी प्रदेशमा विराटनगरबाहेक उपयुक्त क्रिकेट मैदान भद्रपुरकै रहेको उनको दाबी छ। यस मैदानलाई अन्तर्राष्ट्रियस्तरको क्रिकेट मैदान बनाउन क्लबका पदाधिकारीहरू लागि परेको क्लबका अध्यक्ष पराजुलीको भनाइ छ। क्रिकेट मैदानको स्तरोन्नतिका लागि स्थानीय तह, प्रदेश र संघसहित क्यानसँग पनि आवश्यक बजेट माग गरिने उनको भनाइ छ। नेपाल क्रिकेट संघ १ नम्बर प्रदेश समितिले क्याम्पसको क्रिकेट मैदानको सम्भाव्यता र अवस्थाका बारेमा स्थलगत निरीक्षण समेत गरिसकेको क्लबका सल्लाहकार दीपेश ढकालले जानकारी दिए। क्लब छिट्टै नेपालभारतबीच मैत्रीपूर्ण क्रिकेट खेलाउने तयारीमा जुटिसकेको उनको भनाइ छ।"
संसदीय छानबिन समिति गठनमा सत्तापक्षले दोहोरो चरित्र देखायो : कांग्रेस,"छानबिन समितिको कार्यादेशमा दलहरूले आआफ्नो अडान नछोडेपछि प्रधानमन्त्री प्रचण्डले संसदको गतिरोध खुलाउन आज बोलाएको बैठक पनि निष्कर्षविहीन बनेको छ। काठमाडौं : प्रमुख प्रतिपक्षी दल नेपाली कांग्रेसले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि संसदीय छानबिन समिति गठनमा सत्ता पक्षले दोहोरो चरित्र देखाएको आरोप लगाएको छ। सोमबार बिहान प्रधानमन्त्रीको सरकारी निवास बालुवाटारमा बसेको शीर्ष दल र कार्यदलको बैठकपछि कांग्रेस महामन्त्री जीवन परियारले समिति गठनमा सत्ता पक्षले दोहोरो चरित्र देखाउँदा कार्यादेशमा टुंगो लाग्न नसकेको बताए। कांग्रेसले राखेका विषयलाई गलत व्याख्या गर्दा गलत सन्देश गएको उनको भनाइ छ । 'हामीले लगेको प्रस्ताव कहिले ठिक छ भन्ने कहिले ठिक छैन भन्ने। सत्तापक्ष समस्या समाधान गर्नुभन्दा समस्या अल्झाइरहने देखिन्छ,'उनले भने,'यसमा नेपाली कांग्रेस संशकित छ।' बैठकमा प्रधानमन्त्री पुष्पकमल दाहाल ' प्रचण्ड'ले सत्ता पक्ष र प्रतिपक्षीसँग छुट्टाछुट्टै छलफल गरेको बताउँदै सहमहामन्त्री परियारले कार्यादेशमा टुंगो लगाउन प्रधानमन्त्री सकारात्मक रहेपनि सत्तारुढ दलहरूले भने यो समस्यालाई अल्झाइराख्न खोजिरहेको आरोप लगाए। 'प्रधानमन्त्रीले सुरूमा धेरै कुरामा जानकारी नै छ। अलगअलग छलफल गरौं भन्नु भयो। सत्तापक्षीय दलसँग औपचारिक र अनौचारिक रुपमा छलफल भयो। प्रधानमन्त्री सकारात्मक रुपमा लागिरहनु भएको छ। आज बेलुकासम्म टुंगाउनुपर्छ भन्नु भएको छ, 'उनले भने, ' तर, सत्तापक्षबाट आएको प्रस्ताव हामीलाई मान्य छैन। सहकारी ठगीमा लामिछानेको नाम किटेर संसदीय छानबिन समिति बनाउनुपर्ने हाम्रो बटम लाइन यथावत छ।' उनले सहकारी पीडितहरूको न्यायका लागि कांग्रेसले लडिरहने बताए। कार्यदलका सदस्य समेत रहेका परियारले भने, 'हामी अत्यन्त गम्भीर भएका छौं। नेपाली कांग्रेसले अघिल्लो सदनदेखि सहकारी पीडितको न्यायको सुनिश्चितताका लागि आवाज उठाउँदै आएको छ। लाखौंलाख बचतकर्ताको रकम कसरी उनीहरूको हातमा पुग्छ यसका लागि पहल गर्छौं।' छानबिन समितिको कार्यादेशमा सत्ता पक्ष र प्रतिपक्षीले आआफ्नो अडान दोहोर्याउँदा पटकपटक बस्दै आएका बैठकहरू निष्कर्षविहीन बन्दै आएका छन्। प्रधानमन्त्री प्रचण्डले संसदको गतिरोध खुलाउन आज बोलाएको बैठक पनि निष्कर्षविहीन बनेको छ। सहकारी ठगी प्रकरणमा गृहमन्त्री लामिछानेको संलग्नताबारे संसदीय छानबिन समिति गठनको माग गर्दै कांग्रेसले संसदमा अवरोध गरिरहेको छ। कांग्रेसले लामिछानेको नाम किटान गरेर छानबिन समिति बनाउनुपर्ने माग राख्दै आएको छ। तर,सत्ता पक्ष भने व्यक्तिगत नाम किटेर समिति बनाउन नहुने अडानमा छ। दलहरूका आआफ्ना अडानका कारण संसद्को कामकारवाही समेत प्रभावित हुँदै आएको छ।"
आर्थिकसामाजिक परिसूचकमा क्रमशः सुधार,"काठमाडौं : मुलुकको बाह्य स्थितिमा सुधार देखिए पनि आन्तरिक अवस्था कमजोर भइरहेका बेला अर्थमन्त्री वर्षमान पुनले भने आर्थिक वर्ष २०८००८१ आर्थिक सर्वेक्षण पेस गर्दै केही आशा जगाउन खोजेका छन्। उनले आइतबार प्रतिनिधिसभा बैठकमा मुलुकको आर्थिक र सामाजिक परिसूचकमा क्रमशः सुधार हुँदै गएको तथ्यांक प्रस्तुत गरे। चालु आर्थिक वर्षको प्रारम्भमा मागमा संकुचन आएको स्वीकार गर्दै अर्थमन्त्री पुनले अधिकांश समष्टिगत आर्थिक सामाजिक परिसूचकमा क्रमशः सुधार हुँदै गएको बताए। अर्थमन्त्री पुन भन्छन्, उत्पादनमूलक उद्योग र निर्माण क्षेत्रको उत्पादनमा आएको संकुचनको बाबजुद कृषि र सेवा क्षेत्रमा भएको विस्तारको कारण मुलुकको अर्थतन्त्र ३८७ प्रतिशतले विस्तार हुने अनुमान छ। गत आर्थिक वर्षमा अन्तर्राष्ट्रिय बजारमा उच्च रहेको इन्धनको मूल्य क्रमशः घट्दै गएको र विश्व आपूर्ति शृंखलामा हुँदै गएको सहजताको कारण चालु आर्थिक वर्षमा उपभोक्ता मुद्रास्फीति लक्षित सीमाभित्र रही मूल्य स्थायित्व कायम भएको छ। यसै क्रममा राजस्व परिचालन क्रमशः सुधार हुँदै गएको भए पनि लक्ष्यभन्दा संकलन न्यून भएको उनले स्विकारे। पुँजीगत खर्चमा अपेक्षित सुधार हुन सकेको छैन। तथापि समग्र खर्च बढेको छ। राजस्व, अनुदान र अन्य प्राप्तिको तुलनामा समग्र खर्च उच्च रहेको छ। फलस्वरूप, सार्वजनिक ऋण माथिको निर्भरता बढ्दै जाने हुँदा वित्त घाटालाई उपयुक्त आकारमा राख्ने कार्य चुनौतीपूर्ण छ, उनले थप्दै भने, वित्तीय क्षेत्रमा सुधार हुँदै गएको छ। निक्षेप एवं कर्जाको ब्याजदर घट्दै गएको छ। वित्तीय क्षेत्रमा लगानीयोग्य रकम पर्याप्त रहेको छ। लगानीसम्बन्धी नीतिगत तथा कानुनी व्यवस्थामा गरिएको सुधारको फलस्वरूप लगानीको समग्र वातावरणमा सुधार भएको छ। वस्तु पैठारीमा आएको कमी, विप्रेषण आयमा भएको उल्लेख्य वृद्धिलगायतका कारण मुलुकको शोधनान्तर स्थिति हालसम्मकै उच्च बचतमा रही बाह्य क्षेत्र थप सुदृढ बन्दै गएको छ। आर्थिक सर्वेक्षणअनुसार पर्यटन क्षेत्र कोभिडपूर्वकै अवस्थामा पुगेको, जलविद्युत् उत्पादन बढ्दै गएसँगै भारततर्फको विद्युत् निकासी बढेको, औसत आयु बढेको छ। निरपेक्ष गरिबीको रेखामुनि रहेको जनसंख्या २०२७ प्रतिशत रहेको छ। मानव विकास सूचकांक ०६०१ रहेको छ। जनसंख्या वृद्धिदर घट्दै गएको र औसत प्रजनन दर प्रतिस्थापन दरभन्दा न्यून रहेकाले भविष्यमा जनसांखिक सन्तुलन कायम गर्नेतर्फ जनसंख्या नीति केन्द्रित गर्नुपर्ने देखिन्छ। आर्थिकसामाजिक क्षेत्रमा प्राप्त उपलब्धिलाई संस्थागत एवम् समृद्ध बनाउँदै लैजान सरकार अग्रसर रहेको छ। वार्षिक बजेट पेस गर्नुअगावै संघीय संसद्मा पेस गर्नुपर्ने कानुनी दायित्व रहेको आर्थिक सर्वेक्षण मुलुकको आर्थिक सामाजिक अवस्था चित्रण गर्ने दस्तावेजको रूपमा लिइन्छ। प्रस्तुत आर्थिक सर्वेक्षणमा गत आर्थिक वर्षको पूर्ण अवधिको आर्थिक सामाजिक स्थिति र चालु आर्थिक वर्षको आठ महिनासम्मको समष्टिगत तथा क्षेत्रगत उपलब्धिलाई तुलनात्मक रूपमा विश्लेषण गरिएको दस्तावेज हो। जोखिमका बाबजुद लगानी बढ्ने आशा सरकारले चालु खर्चलाई मितव्ययी बनाउँदै लगिएको भए पनि राजस्व संकलनमा अपेक्षित सुधार हुन नसक्दा वित्त घाटा बढ्न सक्ने जोखिम रहेको अर्थमन्त्री वर्षमान पुनले औंल्याएका छन्। यससँगै, विभिन्न मुलुकबीच जारी तनाव कायम रहेमा अन्तर्राष्ट्रिय बजारमा पेट्रोलियम पदार्थ र खाद्यान्नको मूल्य बढ्न गई समग्र मूल्यस्तरमा चाप पर्न सक्ने देखिन्छ। जलवायु परिवर्तनजन्य घटनामा हुने वृद्धिले सरकारको आकस्मिक दायित्व बढ्नेसमेत देखिएको छ। यस्ता जोखिमका बाबजुद पनि अब लगानीसम्बन्धी नीतिगत तथा कानुनी व्यवस्थामा गरिएको सुधारले लगानीको वातावरण सिर्जना भई स्वदेशी तथा विदेशी लगानी अभिवृद्धि हुने अपेक्षासमेत गरिएको छ। कर्जाको ब्याजदर घट्दै गएकाले निजी क्षेत्रमा प्रवाह हुने कर्जा बढ्ने, लगानीको वातावरण बन्दै गएको तथा पछिल्लो समयमा अर्थतन्त्रमा सुधारका संकेत देखिएकोले लगानी र उपभोग बढ्न गई वस्तु पैठारीमा सामान्य वृद्धि हुने आर्थिक सर्वेक्षणमा उल्लेख छ। यससँगै, पर्यटक आगमन र विप्रेषण आप्रवाहमा निरन्तर वृद्धि हुँदै जाने देखिएकाले शोधनान्तर स्थिति बचतमा रहिरहने र विदेशी विनिमय सञ्चिति पर्याप्त रहने आशा गरिएको छ। आर्थिक सर्वेक्षणले समेटेका मुख्य बुँदाहरू चालु आर्थिक वर्षमा नेपालको आर्थिक वृद्धि ३८७ प्रतिशत रहने अनुमान छ। कृषि क्षेत्रको उत्पादनमा सुधार हुने र गैरकृषि क्षेत्रतर्फ उत्पादनमूलक उद्योग र निर्माणबाहेक अन्य क्षेत्रको उत्पादन बढ्ने अनुमान छ। फलस्वरूप, चालु आर्थिक वर्षमा कृषि क्षेत्रको उत्पादन ३०५ प्रतिशत र गैरकृषि क्षेत्रको उत्पादन ३७५ प्रतिशतले बढ्ने अनुमान छ। सेवा क्षेत्रको योगदान बढ्दै गएको छ। चालु आर्थिक वर्षको कुल गार्हस्थ्य उत्पादनमा कृषि, उद्योग र सेवा क्षेत्रको योगदान कमशः २४०९ प्रतिशत १३० प्रतिशत र ६२९० प्रतिशत रहने अनुमान छ। कुल गार्हस्थ्य उत्पादनमा कुल उपभोगको अंश उच्च अर्थात् ९२४ प्रतिशत रहने अनुमान छ। संघीय खर्च गत आर्थिक वर्षको सोही अवधिको तुलनामा २९ प्रतिशतले वृद्धि भई ८ खर्ब १ अर्ब ५८ करोड रुपैयाँ पुगेको छ। यस अवधिमा सरकारको राजस्व संकलन ९७ प्रतिशतले बढेर ६ खर्ब ३९ अर्ब ५ करोड रुपैयाँ पुगेको छ। यस अवधिमा बाँडफाँटपछिको संघीय राजस्व १०२४ प्रतिशतले वृद्धि भई ५ खर्ब ६० अर्थ ८८ करोड रुपैयाँ पुगेको छ। सहुलियतपूर्ण कर्जा १ लाख ३० हजार ८ सय ४४ ऋणीलाई प्रवाह भई १ खर्ब ४९ अर्ब ३० करोड रुपैयाँ कर्जा लगानीमा रहेको छ। यस्तो कर्जा सबैभन्दा बढी व्यावसायिक कृषि तथा पशुपन्छीतर्फ १ खर्ब ७७ करोड रुपैयाँ लगानीमा छ। बाह्य क्षेत्र सहज अवस्थामा छ। शोधनान्तर स्थिति ३ खर्ब २७ अर्ब ५५ करोड र चालु खाता १ खर्ब ६६ अर्ब ९७ करोड रुपैयाँले बचतमा रहेको छ। वैदेशिक रोजगारमा जान श्रम स्वीकृति लिने नेपाली कामदारको संख्या ५९ लाख ६९ हजार रुपैयाँ पुगेको छ। विप्रेषण आप्रवाह २१० प्रतिशतले वृद्धि भई ९ खर्ब ६१ अर्ब २२ करोड रुपैयाँ पुगेको छ। २०८० फागुनसम्म १८ हजार ७ सय ५५ रोजगारदाता प्रतिष्ठान सामाजिक सुरक्षा कोषमा सूचीकृत भएका छन्। यस अवधिसम्म देशभित्रका श्रमिक र विदेशमा रोजगारी गर्ने नेपालीसहित ११ लाख ९९ हजार ७ सय ११ श्रमिक सामाजिक सुरक्षा कोषमा आबद्ध भएका छन्।"
"चीन, जापान र दक्षिण कोरियाबीच सहकार्य बढाउने प्रतिबद्धता","सियोल : दक्षिण कोरिया, चीन र जापानका शीर्ष नेताबीच पाँच वर्षपछि पहिलो पटक सोमबार भएको बैठकमा क्षेत्रीय स्थिरताका विषयमा छलफल भएको छ । दक्षिण कोरियाका राष्ट्रपति युन सुक योल, चीनका प्रधानमन्त्री ली कियाङ र जापानका प्रधानमन्त्री फुमियो किशिदाले करिब पाँच वर्षपछि पहिलो पटक त्रिपक्षीय वार्ताका लागि सियोलमा भेला भएका हुन् । वार्ताको एजेन्डामा उत्तर कोरिया आधिकारिक रुपमा नभए पनि किशिदाले बैठकपछि भने, तीनै देशले आणविक निःशस्त्रीकरण आफ्नो साझा हितमा हुने पुष्टि गरेका छन् । वार्ता हुनुभन्दा केही घण्टाअघि उत्तर कोरियाले अर्को जासुसी उपग्रह अन्तरिक्षमा पठाउने योजना बनाएको घोषणा गरेको थियो । यसले ब्यालेस्टिक प्रविधिको प्रयोग गरेर परीक्षण गर्नबाट रोक्ने संयुक्त राष्ट्रसङ्घको प्रतिबन्धको उल्लङ्घन गर्नेछ । युन र किशिदाले प्योङयाङलाई यो प्रक्षेपण रद्द गर्न आग्रह गरेका थिए भने दक्षिण कोरियाली नेताले यसले क्षेत्रीय र विश्वव्यापी शान्ति र स्थिरतालाई कमजोर पार्ने बताए । उनले यदि किमले आफ्नो चौथो प्रक्षेपण अघि बढाएमा निर्णायक अन्तर्राष्ट्रिय प्रतिक्रियाका लागि आह्वान गरेका थिए । सियोलले युक्रेनमा प्रयोगका लागि हतियार पठाउने बदलामा रूसी सहयोग आउने दाबी गरेको छ । कोरियाली प्रायद्वीपमा उत्तर कोरियाको आणविक निःशस्त्रीकरण र स्थिरता हाम्रा तीन देशको साझा हितमा छ भन्ने कुरा हामीले फेरि एकपटक पुष्टि गरेका छौं, किशिदाले बैठकपछि भने । विश्लेषकहरूले अन्तरिक्ष प्रक्षेपण क्षमता र ब्यालेस्टिक क्षेप्यास्त्रको विकासबीच महत्वपूर्ण प्राविधिक ओभरल्याप रहेको बताए । चीन उत्तर कोरियाको सबैभन्दा ठूलो व्यापारिक साझेदार र प्रमुख कूटनीतिक सहयोगी हो र उसले लामो समयदेखि प्योङयाङको हतियार परीक्षणको निन्दा गर्दै आएको छ । चिनियाँ प्रधानमन्त्री लीले आफ्नो उद्घाटन मन्तव्यमा तीनै देश पारस्परिक लाभका लागि सहयोग गर्न इच्छुक रहेको बताए । लीले आर्थिक र व्यापारिक मुद्दालाई राजनीतिक खेल वा सुरक्षा मामिलामा बदल्न, संरक्षणवादलाई अस्वीकार गर्न र आपूर्ति शृङ्खलालाई विच्छेद गर्न आह्वान गरेको बेलायती समाचार संस्था रोयटर्सले उल्लेख गरेको छ । तीन देशले व्यापार र लगानीका लागि पारदर्शी र पूर्वानुमानयोग्य वातावरण सिर्जना गर्ने र सुरक्षित आपूर्ति शृङ्खला स्थापना गर्ने निर्णय गरेको उनले बताए।  राससएएफपी"
एमाले र ओलीप्रति लगाएको आरोपमा कांग्रेसले माफी नमागे राजनीतिक प्रतिवाद गर्छौं : पौडेल,"काठमाडौं : नेकपा एमालेले गिरीबन्धु टीस्टेटबारे नेपाली कांग्रेसका नेताहरुले दिएको अभिव्यक्तिप्रति आपत्ति जनाएको छ। सोमबार प्रधानमन्त्री निवास बालुवाटारमा बसेको कांग्रेस, एमाले, माओवादी र रास्वपाका नेताहरु सहभागी बैठकमा एमालेले अध्यक्ष केपीशर्मा ओलीमाथि कांग्रेसले भ्रामक र प्रतिशोधपूर्ण लान्छाना लगाएकाले माफी माग्नुपर्ने धारणा राखेको हो। आज बालुवाटारमा भएको सत्ता पक्ष र विपक्षदलको बैठकपश्चात एमाले उपाध्यक्ष विष्णु पौडेलले अध्यक्ष ओलीविरुद्ध तथ्यहीन प्रचार गरेकाले लान्छानाबाट पछि हट्न आग्रह गरेको जानकारी दिए। पौडेलले कांग्रेसले गलत लाञ्छना लगाएको भन्दै त्यसलाई नसच्याए एमाले राजनीतिक प्रतिवादमा उत्रिने चेतावनी दिए। पूर्वाग्रहपूर्ण आरोपहरु लगाउँदै कांग्रेसले राष्ट्रिय राजनीतिलाई बिथोल्न उनको दाबी छ। नेपाली कांग्रेस कुनै सहमतिको पक्षमा, समस्या समाधानको पक्षमा छैन भन्ने कुरा चाहिँ पछिल्ला दिनका घटनाक्रम र पछिल्ला दिनका अभिव्यक्तिले संकेत गरिरहेका छन्। विशेष गरिकन एउटा असान्दर्भिक, अनुचित, आधारहीन र पूर्वाग्रहपूर्ण आरोपहरु लगाउँदै राष्ट्रिय राजनीति परिस्थितिलाई बिथोल्न कांग्रेस लागिरहेको छ। पछिल्लो दिनमा नेकपा एमालेको विरुद्ध र विशेषगरी हाम्रो पार्टीका अध्यक्षविरुद्ध प्रायोजित,पूर्वाग्रही, तथ्यहीन,गलत,भ्रामक, प्रतिशोधपूर्ण, आधारहीन लाञ्छनाहरु प्रचार गरिरहेका छन्। पौडेलले भने,सबैभन्दा पहिले कांग्रेसलाई आधारहीन, प्रतिशोधपूर्ण लाञ्छनाबाट पछि हट्नका लागि आग्रह गर्न चाहन्छु। कांग्रेसले के बुझ्न जरुरी छ भने, यसप्रकारका अभिव्यक्तिबाट नेपाली कांग्रेस पछि हट्दैन भने नेकपा एमाले यस्ता अभिव्यक्तिका विरुद्धमा राजनीतिक रुपमा प्रतिवादमा उत्रन्छ भन्ने कुरा बुझ्न जरुरी छ। पौडेलले कांग्रेसले एमाले र अध्यक्ष केपीशर्मा ओलीप्रति लगाएको आरोपप्रति लिखित रुपमा क्षमायाचना र सार्वजनिक रुपमा माफी माग्नुपर्ने धारणा राखे। आरोपका बीच उनले कांग्रेससँगको सम्बन्ध ठिक ढंगले अगाडि नबढ्ने धारणा राखे। कांग्रेसले छानबिन समिति गठन बनाउने माग गरेपनि बनाउन तयार नभएको उल्लेख गरे। आइतबार विरोध सभामा नेपाली कांग्रेसका महामन्त्री विश्वप्रकाश शर्माले केपी ओलीले सहकारी प्रकरणमा मुछिएका गृहमन्त्रीलाई बचाउन लागिपरेको टिप्पणी गरेका थिए। एउटाले सहकारी र अर्कोले गिरिबन्धुलाई मिलाइराख्ने प्रयास गरेको भन्दै शर्माले अहिलेको गठबन्धनलाई सहकारीबन्धु गठबन्धनको संज्ञा दिएका थिए। यसैगरी कांग्रेसले गरेको विरोध प्रदर्शनमा पनि सहकारी ठग कहाँ छन् ? गिरिबन्धु जहाँ छन्जस्ता नारा लेखिएका प्लेकार्ड बोकेका थिए। सहकारी ठगीविरुद्धको आन्दोलनमा ओलीलाई पूर्वाग्रही ढंगले मुछिएको एमालेको आरोप छ।"
दार्चुलामा खोला तर्नेक्रममा बेपत्ता भएका काकाभतिज मृत फेला,दार्चुला : दार्चुलामा खोला तर्ने क्रममा बगेर बेपत्ता भएका दुबै जनाको शव फेला परेको छ। मार्मा गाउँपालिका वडा५ मुरैस्थित गन्याड खोला तर्ने क्रममा बेपत्ता भएका दुबैजनाको शव आज बिहान फेला परेको जिल्ला प्रहरी कार्यालय दार्चुलाले जनाएको छ। पानीको भेल आएपछि सोही ठाउँका २५ वर्षीया झुपा टमटा र अम्मर टमटाका ६ वर्षीय छोरा ऐन बिक खोलाले बगाएपछि बेपत्ता भएका थिए। दुवैजना नातामा काका भतिज पर्छन्। उनीहरुलाई खोज्दै जाँदा सोमबार आज २ मिटर तल बासखोलामा मृत फेला परेको जिल्ला प्रहरी कार्यालय दार्चुलाका प्रहरी निरीक्षक एवम् सूचना अधिकारी ज्ञानेन्द्र बहादुर सिंहले बताए। बेपत्ता दुबैजनालाई आफन्तको जिम्मा लगाउने तयारी भइरहेको जिल्ला प्रहरी कार्यालय दार्चुलाले जनाएको छ।
राष्ट्रिय ललितकला प्रदर्शनी २०८१ : ४८२ कलाकारका ५२२ कलाकृति राखिने,"काठमाडौंं : नेपाल ललितकला प्रज्ञाप्रतिष्ठानले राष्ट्रिय ललितकला प्रदर्शनी२०८१ आयोजना गर्न लागेको छ। सामाजिक रूपान्तरण ः ललितकलाको अभियान भन्ने मूल भावमा रहेर सम्पन्न गरेको प्रादेशिक ललितकला प्रदर्शनी२०८० मार्फत छानिएका कलाकृति समावेश गरेर राष्ट्रिय ललितकला प्रदर्शनी२०८१ गर्न लागेको हो। आइतबार पत्रकार सम्मेलन गरी प्रतिष्ठानले यसको विस्तृत जानकारी दिएको हो। प्रतिष्ठानले पहिलोपटक प्रादेशिक प्रदर्शनी हुँदै राष्ट्रिय ललितकला प्रदर्शनी गर्ने जानकारी समेटिएको विस्तृत विवरणसहितको सार्वजनिक सूचना २०८० माघ १२ गते सूचना जारी गर्दै देशभरका कलाकारलाई प्रदर्शनीमा सहभागिताका लागि आह्वान गरेको थियो। यसैअनुरूप प्रादेशिक ललितकला प्रदर्शनीमा सहभागी र अप्रतियोगी कलाकृतिसमेत समावेश गरी राष्ट्रिय ललितकला प्रदर्शनी २०८१ मा ४ सय ८२ कलाकारका ५ सय २२ कलाकृति प्रदर्शनीमा राखिने छ। जसअन्तर्गत कोशी प्रदेशबाट ४२ कलाकारका ४३, मधेस प्रदेशबाट ५७ कलाकारका ६१, बागमती प्रदेशबाट २ सय ३३ कलाकारका २ सय ६७, गण्डकी प्रदेशबाट ४२ कलाकारका ४६, लुम्बिनी प्रदेशबाट ७० कलाकारका ७०, कर्णाली प्रदेशबाट २३ कलाकारका २८, सुदूरपश्चिम प्रदेशबाट ४२ कलाकारका ४३ कलाकृति गरी ४८२ कलाकारका ५ सय २२ कलाकृति प्रदर्शनीमा रहने छन्। अप्रतियोगीअन्तर्गत ७६ कलाकृति समावेश छन्। विधागत रूपमा समसामयिक चित्रकलाका १७८ कलाकारका १९१, परम्परागत चित्रकलाका ८४ कलाकारका ८९, आधुनिक मूर्तिकलाका ३७ कलाकारका ४१, परम्परागत मूर्तिकलाका २१ कलाकारका २३, लोककलाका ४७ कलाकारका ५१, हस्तकलाका ६२ कलाकारका ६८, वास्तुकला तथा अन्य सिर्जनात्मक (बहुआयामिक) कलाअन्तर्गत छविकलाका २८ कलाकारका ३३, प्रतिस्थापन कलाका ७ कलाकारका ७, कार्टुनका ११ कलाकारका १२, क्यारिकेचरका ३ कलाकारका ३, डिजिटलका १ कलाकारका १, भिडियो आर्टका १ कलाकारका १, भावभङ्गिमा कलाका २ कलाकारका २ कलाकृति प्रदर्शनीमा रहने छन्। फागुन १७ गतेदेखि चैत १६ गतेसम्म भएको प्रादेशिक ललितकला प्रदर्शनी २०८० कर्णालीको नेपाल कमर्सियल आर्टिस्ट संघ (फागुन १७२१ गतेसम्म सुर्खेत), कोशीको इटहरी मेट्रिक्स (फागुन २९ देखि चैत ५ सम्म इटहरी), मधेसको मधेस प्रज्ञाप्रतिष्ठान (चैत २५गतेसम्म जनकपूरधाम), बागमतीको नेपाल ललितकला प्रज्ञाप्रतिष्ठान (चैत १२१६ गतेसम्म नक्साल), गण्डकीको पोखरा आर्ट ग्यालरी (फागुन १९२३ गतेसम्म पोखरा), लुम्बिनीको नेपाल व्यावसायिक कलाकार संघ (फागुन २२२६ गतेसम्म बुटवल) र सुदूरपश्चिमको सुदूरपश्चिम प्रज्ञाप्रतिष्ठान (फागुन २०२४ गतेसम्म धनगढी) मा सम्पन्न भएको थियो। राष्ट्रिय ललितकला प्रदर्शनी २०८१ जेठ १५ देखि ३० गतेसम्म चल्ने छ। गत माघ १२ गते सूचना जारी गरेर देशभरका कलाकारलाई प्रदर्शनीमा सहभागिताका लागि आह्वान गरिएको थियो। पत्रकार सम्मेलनमा प्रतिष्ठानका कुलपति नारदमणि हार्तम्छालीले नियमित क्रममै आयोजना गरिएको यस प्रदर्शनी राज्यको संघीय अवधारणाअनुसार सुरुमा प्रादेशिक ललितकला प्रदर्शनी२०८० गरी त्यहाँँबाट छानिएका कलाकृतिहरू राष्ट्रिय प्रदर्शनीमा समेटेको बताए। उपकुलपति तथा प्रदर्शनीका कार्यकारी संयोजक लालकाजी लामाले सामाजिक रूपान्तरण ः ललितकलाको अभियान मूल भावमा रहेर प्रदर्शनी गर्न लागिएको बताए। राष्ट्रिय ललितकला प्रदर्शनी २०८१ जेठ १५ देखि ३० गतेसम्म चल्ने छ। प्रदर्शनीको प्रबद्र्धकका रूपमा नेपाल पर्यटन बोर्ड रहेको छ। सदस्य सचिव देवेन्द्रकुमार काफ्ले थुम्केलीले प्रदर्शनीको तयारी अन्तिम चरणमा पुगेको जानकारी दिए। प्राज्ञसभा सदस्य तथा क्युरेटर प्रदीप शाक्यले प्रदर्शनीको क्युरेटिङ स्वस्तिक थिममा रहेर गरिएको बताए। यस वर्ष अरनिको ललितकला राष्ट्रिय प्रज्ञा सम्मान प्राज्ञ किरण मानन्धर (पूर्वकुलपति) र श्यामवदन श्रेष्ठ (वरिष्ठ हस्तकलाकार) लाई प्रदान गरिने छ। यस पुरस्कारको राशि १ लाख ५० हजार र सम्मानपत्र रहेको छ। सर्वोत्कृष्ट राष्ट्रिय ललितकला पुरस्कार सुरेश लवट तुलाधरलाई प्रदान गरिने छ। यस पुरस्कारको राशि १ लाख र सम्मानपत्र रहेको छ। राष्ट्रिय ललितकला पुरस्कार समसामयिक चित्रकलातर्फ कृष्ण लामा, समसामयिक मूर्तिकलातर्फ श्रवणकुमार महर्जन, परम्परागत चित्रकलातर्फ महेश्वर डंगगोल, परम्परागत मूर्तिकलातर्फ सुमन शाक्य, हस्तकलातर्फ विनोदकुमार बज्राचार्य, लोककलातर्फ विजयकुमार दत्त कायस्त, वास्तुकला तथा अन्य सिर्जनात्मक (बहुआयामिक) कलाअन्तर्गत प्रतिस्थापन कलातर्फ टासी सलाका र फोटोग्राफीतर्फ रामगोपाल वैद्यलाई प्रदान गरिने छ। यी सम्पूर्ण पुरस्कारको राशि ६० हजार रुपैयाँ र सम्मानपत्र रहेको छ।"
"गृहमन्त्री रवि लामिछानेलाई निलम्बनको माग गर्दै सर्वोच्चमा रिट दर्ता,बुधबारलाई पेशी","काठमाडौं : उपप्रधान एवं गृहमन्त्री रवि लामिछानेविरुद्ध सर्वोच्च अदालतमा रिट दर्ता भएको छ। गृहमन्त्री लामिछाने पदमा रहेर सरकारी ठगीको छानबिन निष्पक्ष नहुने ठहर गर्दै निलम्बनको माग गर्दै सर्वोच्चमा रिट दर्ता भएको हो। उनीविरुद्ध सहकारी ठगीको कुनै मुद्दा छैन भन्ने महान्यायाधिवक्ता कार्यालयको पत्र खारेज गर्न समेत माग गरिएको छ। रिटमा महान्यायाधिवक्ता कार्यालय, महान्यायाधिवक्ता दिनमणि पोखरेल र गृहमन्त्री लामिछानेलाई विपक्षी बनाइएको छ। गृहमन्त्री लामिछाने पदमा रहिरहेका बेला सहकारी ठगी प्रकरणको छानबिन हुँदा 'कन्फ्लिक्ट अफ इन्टरेस्ट' हुने भन्दै निलम्बनको माग गर्दै अधिवक्ता अनुपम भट्टराईको निवेदन वारिसनामामार्फत अतुल विष्टले सोमबार सर्वोच्च अदालतमा रिट दायर गरेका हुन्। जेठ १६ गतेका लागि रिटको पेशी तोकिएको सर्वोच्च अदालत प्रशासनले जनाएको छ। 'उपप्रधानमन्त्री तथा गृहमन्त्रीले धारणा गरेको जिम्मेवारीले अनुसन्धान प्रक्रियामा अनु्चित प्रभाव र प्रतिकूल असर पार्ने र प्राकृतिक न्यायको सिद्धान्त विपरित समेत रहने स्पष्ट भएको हुँदा अनुसन्धान प्रक्रिया चलिरहेको अवस्थामा गृहमन्त्रीको पदबाट निजलाई निलम्बन गर्नु भनि नेपाल सरकार, मन्त्री प्रधानमन्त्री तथा मन्त्रिपरिषदको नाउँमा अन्तरिम प्रकृतिको उपयुक्त आदेश माग गरिएको छ,' रिट निवेदनमा उल्लेख छ। रिट निवेदनमा भनिएको छ,' मिति २०८१०११० मा रवि लामिछानेले दन१४०५१ बाट माग गरे अनुसार विपक्षी कार्यालयबाट मिति २०८१०१ २४ मा चनं३२७५ बाट जारी भएको पत्रको कुनै कानुनी वैधानिकता नहरेको र उक्त पत्रकले फौजदारी न्याय प्रणालीलाई अनुचित तवरले प्रभावित पार्ने स्पष्ट रहेको हुँदा मिति २०८१११० मा रवि लामिछानेले दनं १४०५१ बाट माग गरे अनुसार विपक्षी कार्यालयबाट मिति २०८१०१२४ मा च नं ३२७५ बाट जारी भएको पत्र सम्बन्ध भएको सम्पूर्ण कारवाही,सूचना,पत्राचार कार्यान्वयन नगर्नु नगराउनु भनी सम्पूर्ण विपक्षीका नाउँमा अन्तरिम आदेश जारी पाउँ।' 'आफ्ना कर्तुतहरूलाई यसैगरी दवाउन,स्वार्थ बाझिने गरि रवि लामिछानले उप प्रधान तथा गृह मन्त्रीको पद लिएका छन् । अपराध अनुसन्धान गर्नु पर्ने निकायलाई दबाब दिन,धम्क्याउन र मुख्य कुरा सरकार टिकाउने कुरालाई बार्गेनिङ गर्नका लागि आफ्ना व्यक्तिगत स्वार्थलाई अनर्गल र अनवरत रुपमा मलजल गर्न रवि लामिछानेले राज्यको स्रोत साधन,निकायको प्रयोग गरेको र हालसम्म व्यवहारमा नरहेको कुरा अर्थात तपाई विरुद्ध मुद्दा चलेको छैन भनेर 'क्लिन चिट'लिएका छन् ,' रिट निवेदनमा भनिएको छ,' कुनै देवानी प्रकृतिका विषयमा प्रहरीले धरपकड गर्न सक्ने अवस्थामा अदालतले निषेधाज्ञाको आदेश जारी गर्ने न्यायिक प्रक्रिया रहेको र फौजदारी अपराधमा अनुसन्धान भइरहेको अवस्थामा भने यस्तो आदेश गर्न नसकिने भनेर सम्मानित सर्वोच्च अदालतबाट विभिन्न मुद्दामा व्याख्या भएको अवस्था छ। अदालतबाट न्यायको रोहमा समेत नहुने कुरालाई विपक्षी कार्यालयले क्लिन चिट प्रदान गरेको कुरालाई सहज ढंगले हेर्न नसकिने र यसलाई         भनेर संज्ञा दिन सकिन्छ।' महान्यायाधिवक्ताको कार्यालयले गृहमन्त्री लामिछानेविरुद्ध सहकारी ठगी प्रकरणमा कुनै पनि उजुरी नपरेको भन्दै पत्र पठाएपछि अधिवक्ता अनुपम भट्टराईले गृहमन्त्री र महान्याधिवक्ताविरुद्ध सर्वोच्चमा रिट निवेदन दिएका थिए। तर, अदालत प्रशासनले रिट दरपीठ गरिदिएपछिभट्टराईले अर्को रिट दायर गरेका थिए । उक्त रिटमा सुनुवाइ गर्दै न्यायाधीश टेकप्रसाद ढुंगानाको इजलासले गृहमन्त्री र महान्यायाधिवक्ताविरुद्धको रिट दर्ता गर्न अदालत प्रशासनलाई आदेश दिएको थियो। सोही आदेशअनुसार सहकारी ठगी प्रकरणमा गृहमन्त्री लामिछानेविरुद्धको रिट सर्वोच्च प्रशासनले दर्ता गरेको हो। महान्यायाधिवक्ताको कार्यालयले रुपन्देहीकोसुप्रिप बचत तथा ऋण सहकारी संस्था, चितवनको साहारा सहकारी संस्था तथा कास्कीको सूर्यदर्शन सहकारी संस्थाको रकम हिनामिनासम्बन्धी लामिछानेविरुद्ध कुनै उजुरीजाहेरी र अनुसन्धान तथा अभियोजन समेत भएको नदेखिएको जानकारी गराएको थियो। लामिछानेमाथि सहकारीको रकम अपचलन गरेको आरोप छ। सोही विषयलाई लिएर प्रमुख प्रतिपक्ष दल नेपाली कांग्रेससहित विपक्षी दलहरूले संसदीय छानबिन समितिको माग गर्दै आएका छन्।"
देश विकासको एउटा बहस,"एकातिर जनता देश विकास भएन भनिराखेका छन् । त्यत्रो आन्दोलन गरेर त्यत्रा १६१७ हजार जनताको बाँच्न पाउने अधिकार खोसेर ल्याएको गणतन्त्रले खै के नाप्यो ? भन्नुमा तुक छ पनि । अनि कति जनता भोकमरीमा छन् । पहिला मुखियाले १० प्रतिशतभन्दा बढी ब्याज लिएर जनतालाई शोषण गर्यो भनेर कालोमोसो दलेर जुत्ताको माला लगाएर सहर घुमाउँथे । अहिले तिनैले विभिन्न वित्तीय संस्था खोलेर पाँच लाख ऋण लिएको ठाउँमा २८ लाख तिरिसक्यो, अझै ४५ लाख तिर्नु छ भनेर तराईबाट २३ दिन लाएर हिँडेर काठमाडौं आई आन्दोलन गरिरहेको अवस्था छ । यो एउटा विचारणीय कुरा छ । यो त वास्तवमा अतिचार नै हो । ती सीधासादा जनतालाई कति ठगेको ? तिनले पनि आनन्दसँग बाँच्न पाउने अधिकार छ नि । छैन र ! खै त अझ केही दिनअगाडि तराईमै हो एउटाले सारा गाउँलेको लालपुर्जा ल्याएर बैंकमा धितो राखे र पैसा लिए । अरूको लालपुर्जा राखेर पैसा लिएको छ अब उसलाई केको मतलव हुन्थ्यो ? यसरी पैसा तिरेन अनि पछि गएर पैसा तिरेन भनेर सारा गाउँलेलाई लगेर थुन्न लगायो । होइन, अन्याय पनि कति गर्न सकेको ? यस्ताको भोट लिएर आएका मधेसका नेताहरू के हेर्छन् ? के ती गरिब जनताको वकालत गर्छन् ? यस्तो पनि हुन्छ ? ती नेताहरू देश विकास गर्छौं भनेर आएका छन् । कसरी पत्याउनु ? कति मान्छे मधेसमै दाइजो पाइएन भनेर आफ्नै पत्नीलाई मट्टीतेल खन्याउँछन् र आगो लगाउँछन् । ज्यानभन्दा धन ठूलो मान्नेको बुद्धि कहिले पलाउला ? कति बोक्सीका नाउँमा मलमूत्र खुवाउँछन् । खै यत्रो गणतन्त्र आइसकेपछि त यस्ता प्रथा हटाउन पर्दैन ? खाली जनता ठग्ने र खानेभन्दाबाहेक कतै कुनै काम भएको पाइँदैन । चिनी मिल स्थापना गरिएको छ । किसानको उखु समयमा लिइँदैन । उखु सुकिसकेपछि उखुलियो भन्ने र पैसा नदिने अनि नेपालका चिनी मिल बन्द गराएर चीन, भारतबाट चिनी ल्याउने । यो देशमा अत्याचार पनि कति हुन सकेको ? कति अन्याय, अत्याचार गर्न सकेको ? के हाम्रो देशको विकास यही हो ? सर्वसाधारण जनताको थाप्लोमा कर थुपारेर उठ्नै नसक्ने गराइएको छ । सरकारमा जानेहरू हामी आए यो गर्छौं र त्यो गर्छौं भनेर नारा दिन्छन् । जनतालाई प्रलोभनमा पारेर भोट जितेर सरकारमा गएपछि कसरी सरकार बनाउने र गिराउने भन्नेमै दिन बिताउँछन् । अहिले जनताको हक अधिकार भएको गणतन्त्र भनिन्छ । भनेर के गर्नु ? झन् तिनै सीधासादा जनताका थाप्लोमा तिर्नै नसक्ने ऋणको भार थुपारिएको छ । महँगी चरमचुलीमा नाघेको छ । यति मात्रै हो र ! सरकारमा बस्नेहरू नै कुनै सुन तस्करीमा लागेका छन् त कुनै मानव बेचबिखन गर्नमा तल्लीन छन् । कुनै सरकारी जग्गा हडपेर बेचिरहेछन् त कोही भ्रष्टाचारमा चुर्लुम्म डुबेका छन् । यस्तालाई भोट दिएर जिताएर पठाउने हामी कस्ता नागरिक ? यो झनै विचारणीय कुरा छ । अझै हामी नै यस्ताको वकालत गर्दै हिँडेका छौं । यसरी देश विकास किमार्थ हुँदैन । जनताको कल्याण हुने छैन । देश विकास गर्ने हो र जनताको कल्याण गर्ने हो भने सबै सुध्रिन आवश्यक छ । सबै आआफ्ना ठाउँमा नबसेसम्म कुनै कतै केही हुनेवाला छैन । आखिरमा सबका सबले दुःख पाउने मात्रै हो । स्वार्थको घेराबाट माथि उठेर देश र जनताको हितमा ध्यान राखेर काम गरे मात्रै देश र जनताको उन्नति हुनेछ । हामी सबै कस्तो व्यक्ति भयौं भने खाली अरूलाई मात्रै दोष लगाउने । उसले यसो गर्न नहुने, त्यसले त्यसो गर्न नहुने मात्रै भन्छौं । खाली स्वार्थ हेरेर कुरा गर्छौं । आफू नै ठीक भन्छौं । अधिकार खोज्नेले कर्तव्य पनि पालना गर्नुपर्छ तर यहाँ भएन र त सबैतिर बिग्रिएको छ । अधिकार खोज्नेले कर्तव्य पनि पालना गर्नुपर्छ । यस्ता कार्य सोचेर समाजमा सबैले योगदान दिएको खण्डमा मात्रै हामी सबैको कल्याण हुन्छ । जब यो होइन, यस्तो हुनै सक्दैन भन्छौं भने सबै खल्बलिएर जानेछ । यसरी, समाज सबैले दुःख पाउने बन्छ किनकि एकापसमा द्वन्द्व मच्चिने कारण नै यिनै हुन्छन् । अब हामी सबै जागरूक हुनैपर्छ । अब पनि हामीले कति दुःख पाउने ? एक्काईसौं शताब्दी व्यतीत हुन लागिसक्यो । देशमा गणतन्त्र आइसक्यो । सुख पाउन अब के आउन बाँकी छ र ? अब यो देशका तमाम बुद्धिजीवी, नागरिक समाज, साहित्यकार, पत्रकार, न्यायकर्मी, कलाकार, डाक्टर, इन्जिनियर, अन्तर्राष्ट्रिय ख्यातिप्राप्त विशेषज्ञहरू झिकाएर यहाँको हावापानी र भूगोल हेरेर विकासको बीज रोप्नुपर्छ । व्यापक मात्रामा बहस गराएर सरकारले विकास व्यवस्थापन गराउनुपर्छ अनि मात्रै केही हुन सक्छ । ढुंगाबालुवाले भरिएको मरुभूमि इजरायलमा अन्यत्रबाट माटो लगेर अत्यधिक मात्रामा उब्जनी गराएको छ । हाम्रो तराईमा भने अत्यधिक उब्जनी हुने जग्गा र पहाडका सारा जग्गा बाँझै छन् । अनि हामी भने अन्यत्रबाट धान, मकै, कोदोजस्ता अन्नबाली साथै तरकारी ल्याएर खाइरहेका छौं । देशमा उद्योगधन्दा केही छैनन्, भएका पनि अनेक स्वार्थले बन्द भए, हुँदैछन् । युवा शक्ति देशबाहिर गइरहेका छन् । तिनलाई स्वदेशमै अवसर दिएको भए नेपाल एउटा स्वर्गभूमि बन्न सक्थ्यो । यतापट्टि न हाम्रो ध्यान छ, न त सरकारको । कता भ्रष्टाचार गर्न सकिन्छ । कसरी सरकारी जग्गा हडप्न सकिन्छ । कसरी मानव तस्करी गर्न सकिन्छ । कसरी सुन ल्याएर अन्यत्र पैठारी गर्न सकिन्छ । कसरी सत्ता हत्याउन सकिन्छ । यस्तैमा बिते सबैजसो सरकारमा पुग्ने राजनीतिक दलका नेताका दिन र महिना । त्यही भएर राजनीति स्थिर हुन सकेन र त वर्षौंवर्ष एउटै दल र नेता सत्तामा टिक्न सकेनन् । अब त बुद्धि पलाउँछ कि ? हेरौं ।"
जनताले सहकारीमा राखेको पैसा हिनामिना हुँदा सरकार मुकदर्शक बन्यो : डा कोइराला,"काठमाडौं : नेपाली कांग्रेसका नेता डा शेखर कोइरालाले जनताले सहकारीमा राखेको पैसा हिनामिना हुँदा सरकार मुकदर्शक बनेर बसेको आरोप लगाएका छन्। आज काठमाडौंमा आयोजित एक कार्यक्रममा नेता डा कोइरालाले छिटोभन्दा छिटो सहकारी ठगीमा समिति बनाएर अगाडि बढ्न सरकारलाई आग्रह गरेकाहुन् । उनले कांग्रेसले सहकारी पीडित जनताको समस्यालाई संसद र सडकबाट उठाएको बताए । संसदीय व्यवस्थामा संसद प्रतिपक्षको भन्ने गरिन्छ तर यहाँ सत्तापक्षले प्रतिपक्षको कुरालाई सुन्दै नसुनीकन अगाडि बढ्न खोजेको छ, उनले भने । उनले नेपाली कांग्रेसलाई सरकारमा जाने हतारो नभएको भन्दै कांग्रेसले सत्ताभन्दा पनि देशलाई प्राथमिकतामा राखेर अगाडि बढ्ने स्पष्ट पारे । राजनीतिक स्थायित्व, आर्थिक विकास र सुशासन मेरो अभियान हो, यसलाई अगाडि बढाउन म दृढताका साथ लाग्नेछु, डा कोइरालाले भने । उनले लोकतान्त्रिक गणतन्त्रको विकल्प विश्वमा अरु व्यवस्था नभएको टिप्पणी गरे । नेता डा कोइरालाले संविधानमा भएको कमी कमजोरीलाई समाधान गर्दै अगाडि बढ्नुपर्ने धारणा राखे ।"
विराटनगरबाट ब्राउन सुगरसहित एक पक्राउ,"विराटनगर : विराटनगरको रानी क्षेत्रबाट लागूऔषध ब्राउन सुगर (खैरो हेरोइन)सहित एक जनालाई प्रहरीले पक्राउ गरेको छ । सुनसरीको इटहरी उपमहानगरपालिका५ घर भएका ३२ वर्षीय सुरज चौधरीलाई आइतबार साँझ ५ बजेतिर पक्राउ गरिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले जानकारी दिए । उनका अनुसार लागूऔषध नियन्त्रण ब्युरो विराटनगरबाट खटिएको टोलीले विराटनगर महानगरपालिका१५ स्थित १ नम्बर ढाटबाट चौधरीलाई पक्राउ गरेको हो । भारतको जोगवनी पुगेर ब्राउन सुगर खरिद गरी पैदल नै नेपालतर्फ आउँदै गरेको अवस्थामा शंका लागेपछि प्रहरीले उनलाई नियन्त्रणमा लिएर शरीर खानतलासी गरेको थियो । त्यस क्रममा चौधरीको साथबाट ब्राउन सुगरजस्तो देखिने वस्तु ४०६ ग्राम बरामद भएको डीएसपी बस्नेतले बताए । आवश्यक अनुसन्धान र कारबाहीका लागि इलाका प्रहरी कार्यालय रानीको हिरासतमा राखिएका उनीविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ । घटनाका सम्बन्धमा रानीका इन्सपेक्टर प्रकाश थापा नेतृत्वको टोलीले थप अनुसन्धान सुरु गरेको छ । प्रहरीले लागूऔषधको ओसारपसार, बेचबिखनलगायतका अवैध गतिविधि नियन्त्रणका लागि नेपालभारत सीमा क्षेत्रमा निगरानी बढाएको छ ।"
सामान्य कुरालाई लिएर संसद अवरोध हुन पुग्यो : सिटौला,काठमाडौं : नेपाली कांग्रेसका नेता कृष्ण प्रसाद सिटौलाले सामान्य कुरालाई लिएर संसद अवरोध हुन पुगेको बताएका छन् । गणेशमान सिंह तथा सहिद स्मृति शान्ति प्रतिष्ठानले सोमबार काठमाडौंमा आयोजना गरेको कार्यक्रममा सिटौलाले गृहमन्त्रीमाथि छानविन गर्न संसदीय समिति बनाउनुपर्ने सामान्य मागका कारण संसद अवरोध हुन पुगेको बताएका हुन् । उनले विगतमा पनि विभिन्न प्रकरणमा मुछिएका मन्त्रीहरुमाथि छानविनका लागि संसदमा आवाज उठ्ने गरेकाले यसलाई सामान्य रुपमा लिनुपर्ने धारणा राखे ।उनले सहकारी ठगीको विषयमा तर्साउनका लागि कैलाश सिरोहियालाई पक्राउ गरिएको दाबी गरे।
मधेशमा अल्पमत सरकार : दीर्घकालीन असर पर्ने निर्णय नगर्न मुख्यमन्त्रीलाई विपक्षी दलको चेतावनी,"जनकपुरधाम : अल्पमतमा रहेको मधेश सरकारलाई दीर्घकालीन असर पर्ने निर्णय नगर्न दलहरुले ध्यानाकर्षण गराएका छन्। मधेश सरकारमा सहभागीबाहेक अन्य चार दलले अल्पमतको सरकारले सत्तामा रहँदा दीर्घकालिन असर पर्ने कुनै पनि निर्णय नगर्न नगराउन मुख्यमन्त्री सरोज कुमार यादवलाई ध्यानाकर्षण पत्र बुझाएका हुन्। मधेशका विपक्षी दलहरु नेपाल कम्युनिष्ठ पार्टी (एमाले), नेपाल कम्युनिष्ठ पार्टी (माओवादी केन्द्र), जनमत पार्टी र लोकतान्त्रिक समाजवादी पार्टीले मुख्यमन्त्री यादवलाई सोमबार ध्यानाकर्षण पत्र बुझाएका हुन्। ध्यानाकर्षण पत्रमा भनिएको छ, आर्थिक वर्ष २०८००८१ को स्थानीय तहलाई दिने सशर्त अनुदान वितरण तथा विभिन्न मन्त्रालयबाट हुने रकमान्तरको सम्बन्धमा हाम्रो गम्भीर ध्यानाकर्षण भएको छ। वर्तमान सरकार अल्पमतमा रहेकोले दिर्घकालिन असर पर्ने खालका निर्णय नगर्ननगराउन ध्यानाकर्षण गराउदँछु। एमालेका संसदीय दलका नेता सरोज कुमार यादव, जनमतका महेश प्रसाद यादव, माओवादी केन्द्रका भरत प्रसाद साह र लोकतान्त्रिक समाजवादी पार्टीका उपनेता उपेन्द्र महतोले मुख्यमन्त्री सरोजलाईलाई ध्यानाकर्षण गराउँदै स्थानीय तहलाई दिँदै आएको सशर्त अनुदानमा अनियमित हुने खेल नखेल्न मुख्यमन्त्री यादवलाई आग्रह गरेको माओवादी केन्द्रका नेता भरत प्रसाद साहले अन्नपूर्णलाई बताए। उनले भने,आन्तरिक मिलेमतोमा कुनै स्थानीय तहलाई धेरै र कुनै स्थानीय तहलाई न्यूनतमभन्दा पनि कम दिने प्रचलन विगतमा पनि विवादित भएको र यस पटक पनि त्यसैको खेल चलिरहेकोले त्यसलाई रोक्न चेतावनी समेत दिएका छौं। अहिले जसपाका सञ्जय यादव अर्थमन्त्री छन्। विगतमा उनले सशर्त अनुदान मनपरी ढंगले वितरण गरेपछि विवादित बनेका थिए। सशर्त अनुदान वितरणमा भ्रष्टाचार भएको भन्दै संसदीय छानबिन समिति बनेको छ। तर समितिले प्रतिवेदन सार्वजनिक गरिएको छैन। लु आर्थिक वर्षमा पनि स्थानीय तहलाई सशर्त अनुदान वितरण मनपरी ढंगले गर्न लागेको सूचना पाएकाले अर्थमन्त्रीको ध्यानाकर्षण गराएको हो।"
बालुवाटारमा शीर्ष दल र कार्यदलको छलफल जारी,"काठमाडौं : संसदको गतिरोध अन्त्य गर्न सत्ता गठबन्धनका शीर्ष नेताबीच बालुवाटारमा छलफल जारी रहेको छ। बैठकमा प्रधानमन्त्री पुष्पकमल दाहाल,कांग्रेसबाट उपसभापति पूर्णबहादुर खड्का, महामन्त्री गगन थापा,सहमहामन्त्री जीवन परियार,कृष्ण सिटौला, प्रमुख सचेतक रमेश लेखक, ज्ञानेन्द्रबहादुर कार्की, एमालेबाट कानुनमन्त्री पदम गिरी, प्रमुख सचेतक महेश बर्तौला, माओवादीबाट अर्थमन्त्री वर्षमान पुन,प्रमुख सचेतक हितराज पाण्डे, रास्वपाबाट सभापति रवि लामिछाने, उपसभापति स्वर्णीम वाग्ले, प्रमुख सचेतक सन्तोष परियार लगायत छन्। शीर्ष नेतासहित बैठक बस्ने भनेपनि आजको बैठकमा कांग्रेस सभापति शेरबहादुर देउवा र एमाले अध्यक्ष केपी शर्मा ओली सहभागी छैनन्। सहकारी ठगीमा जोडिएका गृहमन्त्री लामिछानेमाथि छानबिन गर्न संसदीय समिति गठनको विकल्प नभएको निष्कर्ष निकाल्दै कांग्रेस सदन र सडक संघर्षमा उत्रिएको छ। बालुवाटारको बैठक अगाडि आज बुढानीलकण्ठमा सभापति देउवा, उपसभापति पूर्णबहादुर खड्का, महामन्त्री गगन थापा, संसदीय दलका प्रमुख सचेतक रमेश लेखकसहितका नेताहरु आन्तरिक छलफलमा जुटेका थिए। छलफलपश्चात उनीहरु बालुवाटारको बैठकमा सहभागी भएका हुन्। संविधानमै जेठ १५ गते बजेट ल्याउनै पर्ने बाध्यात्मक व्यवस्था छ। आइतबार नीति तथा कार्यक्रमसमेत विरोधकैबीच पारित गरेर मंगलबार १ बजे बजेटका लागि सरकारले समय निर्धारण गरेको छ। लगातार सदन अवरुद्ध गरिरहेको कांग्रेसलाई सदनअबरोधको कारण देखाएर सत्तापक्षले प्रतिपक्षलाई दोष थोपारे अध्यादेशबाट बजेट ल्याउने हो कि भन्ने त्रास उत्तिकै छ। सत्ता पक्ष र प्रतिपक्षबीच संसदीय छानबिन समिति गठनका लागि टीओआर बनाउन कार्य दल गठन भएपनि बैठकमा सहमति हुन सकेको छैन। यता सत्ता पक्षले कांग्रेस सहमतिको बाधक बनिरहेको दाबी गरेको छ।"
टी२० विश्वकप : नेपालले आज क्यानडासँग वार्म अफ खेल्दै,"काठमाडौं : टी२० विश्वकप अघि नेपालले आज क्यानडासँग वार्म अफ खेल खेल्दैछ। नेपालले पहिलो पटक टी२० विश्व कप खेल्ने तयारीमा रहेको क्यानाडासँग वार्म अप खेल खेल्दैछ। ग्रान्ड प्रेरी मैदानमा नेपाली समय अनुसार राति ९:१५ बजे खेल सुरु हुनेछ। नेपाल क्रिकेट संघ (क्यान)का अनुसार नेपालले रोहित पौडेलको कप्तानीमा १५ सदस्यीय टोली अमेरिका पठाइसकेको छ। नेपाली टोलीले अमेरिकासँग मे ३० मा दोस्रो वार्मअप म्याच खेल्नेछ। नेपालले जुन ४ मा टी२० विश्वकपको आफ्नो पहिलो खेलमा नेपालले नेदरल्याण्ड्सको सामना गर्नेछ। समूह डीमा नेपालसहित दक्षिण अफ्रिका, श्रीलंका, बंगलादेश र नेदरल्यान्ड्स छन्। नेपालले दोस्रो खेल श्रीलंकासँग जुन ११, तेस्रो खेल दक्षिण अफ्रिकासँग जुन १४ र चौथो खेल बंगलादेशसंग जुन १६ मा खेल्नेछ। यसपटकको विश्व कप अमेरिका र वेस्ट इन्डिजले संयुक्त रुपमा आयोजना गर्दैछन्। तर नेपालस्थित अमेरिकी दूतावासले क्रिकेटर सन्दीप लामिछानेलाई भिसा अस्वीकार गर्दा उनी अमेरिकामा हुने खेलमा सहभागि हुन नपाउने भएका छन्। अमेरिकाले भिसा नदिएपछि लामिछानेले विश्वकप गुमाउने भन्दै क्यानले प्रधानमन्त्री कार्यालय, गृहमन्त्री र खेलकुदमन्त्रीसँग पहल थालेको छ। खेलकुद मन्त्रालयबाट परराष्ट्रलाई कुटनीतिक नोट पठाउन आग्रह गरिएको छ। क्रिकेटर लामिछानेले सामाजिक सञ्जालमार्फत् बुधबार आफूले भिसा नपाएको जानकारी दिएका थिए। उनले सन् २०१९ मा जस्तै यसपटक पनि काठमाडौंस्थित अमेरिकी दूतावासले भिसा दिन अस्वीकार गरेको बताए। विश्वकप खेल्न नपाएपछि उनले आफ्ना समर्थकहरूसँग माफी मागेका छन्। बलात्कार अभियोग लागेका लामिछानेलाई हालै उच्च अदालत पाटनले सफाइ दिएको थियो। काठमाडौं जिल्ला अदालतबाट ८ वर्ष कैद सजाय भएको मुद्दा उल्टाउँदै पाटनले आरोप पुष्टि नहुने भन्दै लामिछानेलाई सफाइ दिएको थियो। नेपाली टोली : रोहित पौडेल (कप्तान), आशिफ शेख, कुशल भुर्तेल, अनिलकुमार साह, कुशल मल्ल, दीपेन्द्रसिंह ऐरी, करण केसी, सोमपाल कामी, गुल्सन झा, ललित राजवंशी, प्रतीश जिसी, सन्दीप जोरा, अभिनाश बोहोरा, सागर ढकाल र कमलसिंह ऐरी।"
"गण्डकीका मुख्यमन्त्री अधिकारीविरुद्धको मुद्दामा सु्नुवाइ हुँदै,आजै फैसला आउने संभावना","काठमाडौं : गण्डकी प्रदेशका मुख्यमन्त्री खगराज अधिकारीविरुद्धको मुद्दामा सर्वोच्च अदालतमा आज सुनुवाइ हुँदैछ। न्यायाधीश कुमार रेग्मी र सुनिल कुमार पोखरेलको इजलासमा मुद्दाको सुनुवाइ हुँदै आएको छ। यसअघि जेठ ९ गतेको इजलासमा दुवै पक्षका कानुनी व्यवसायीहरूको बहस सकिएको थियो। आज जवाफी बहस हुनेछ। जवाफी बहस सकिएपछि आजै फैसला आउने संभावना छ। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्चमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
बेरुजु पुग्यो ११ खर्ब ८३ अर्ब,"काठमाडौं : सरकारको राजस्व तथा कर बक्यौता बढेसँगै सरकारको रुजु हुन नसकेको आर्थिक कारोबारको रकम (बेरुजु) बढेको छ। आर्थिक वर्ष २०७९०८० को वित्तीय लेखापरीक्षणको ६१ औं प्रतिवेदनअनुसार सरकारको कुल बेरुजु ११ खर्ब ८३ अर्ब २६ करोड रुपैयाँ पुगेको छ। यसमा अद्यावधिक ६ खर्ब ६९ अर्ब र कारबाही टुंगो लगाउनुपर्ने ५ खर्ब १३ अर्ब छ। प्रतिवेदन महालेखापरीक्षक तोयम रायाले आइतबार राष्ट्रपति रामचन्द्र पौडेललाई बुझाएका हुन्। प्रतिवेदनकाअनुसार समीक्षा वर्षको मात्र बेरुजु ९५ अर्ब ६० करोड रुपैयाँ छ। सुरुमा १ खर्ब २७ अर्ब रुपैयाँको बेरुजु देखिएकामा लेखापरीक्षणको प्रारम्भिक प्रतिवेदनपछि ३४ अर्ब १४ करोड रुपैयाँ फछ्र्योट भएको थियो। देखिएको कुल बेरुजुको २५१६ प्रतिशत प्रारम्भिक प्रतिवेदनमा नै फछ्र्योट भएको भनिएको छ। बेरुजु रकम बढ्नुमा प्रमुख कारण राजस्व बक्यौता र बेरुजुको आकारलाई औंल्याएको छ। आर्थिक वर्ष २०७८०७९ मा यस्तो बेरुजु रकम १ खर्ब २९ अर्ब रुपैयाँ थियो। यो वर्ष संघीय मन्त्रालय तथा निकाय मातहतका ३ हजार २ सय ७७ कार्यालयको २४ खर्ब ६१ अर्ब ११ करोड, प्रदेश मन्त्रालय तथा निकाय मातहतका १ हजार २ सय ७० कार्यालयको ३ खर्ब २३ अर्ब ३४ करोड रुपैयाँ बराबरको लेखापरीक्षण गरिएको थियो। यस्तै ७ सय ५३ स्थानीय तहमध्ये ७ सय ४६ र गत वर्षको बक्यौता २ समेत ७ सय ४८ को ११ खर्ब ३९ अर्ब १९ करोड, २ सय १७ समिति र अन्य संस्थाको २ खर्ब ९६ अर्ब ८५ करोड र ९३ संगठित संस्थाको ३६ खर्ब ६१ अर्ब ११ करोडसमेत गरी जम्मा ७८ खर्ब ८१ अर्ब ६० करोडको लेखापरीक्षण सम्पन्न गरिएको छ। वित्तीय लेखापरीक्षणको अतिरिक्त ९ विषयको कार्यमूलक, २ विषयको वातावरणीय र १ विषयको सूचना प्रविधि लेखापरीक्षण गरिएका उल्लेख छ। समीक्षा वर्षको बेरुजु ९५ अर्ब ६० करोडमध्ये असुल गर्नुपर्नेमा २३ अर्ब ४० करोड(२४४७ प्रतिशत), नियमित गर्नुपर्नेमा ६५ अर्ब ३ करोड(६८०३ प्रतिशत) र पेस्की ७ अर्ब १६ करोड( ७५० प्रतिशत) रहेको छ। यो वर्ष ५ हजार सय ०५ सरकारी कार्यलय, संगठित संस्था तथा अन्य संस्थाको लेखापरीक्षण गरिएको छ। लेखापरीक्षण भएको कुल रकममध्ये सबैभन्दा बढी बेरुजस स्थानीय तहमा देखिएको छ। २ स्थानीय तहका गत वर्षको बक्यौतासमेत गरी ७ सय ४८ को लेखापरीक्षण भएकोमा(११ खर्ब ३९ करोड रुपैयाँ) ३१ अर्ब रुपैयाँ बराबर बेरुजु देखिएको छ। स्थानीय तहको बेरुजु प्रतिशत २७२ प्रतिशत रहेको छ। यस्तै, प्रदेश मन्त्रालय तथा निकायको बेरुजु २०३ प्रतिशत, प्रदेशसंस्था, समिति र अन्य संस्थाको २२४ प्रतिशत, संघीय मन्त्रालय तथा निकायको १८९ प्रतिशत देखिन्छ। यो वर्ष ७४६ स्थानीय तहको ११ खर्ब ३७ अर्ब ४ करोड १९ लाखको लेखापरीक्षण सम्पन्न भएको छ। लेखापरीक्षणबाट ३५ अर्ब ६६ करोड ६३ लाख बेरुजु देखिएकोमा प्रारम्भिक प्रतिवेदन उपलब्ध गराएपछि ४ अर्ब ८३ करोड ९ लाख फछ्र्योट गरिएको बताइएको। सोमध्ये ३० अर्ब ८३ करोड ५३ लाख फछ्र्योट गर्न बाँकी रहेको छ। यसमा पनि असुल गर्नुपर्ने ४ अर्ब ९ करोड १८ लाख, नियमित गर्नुपर्ने २३ अर्ब ९२ करोड ८८ लाख र म्याद नाघेको पेस्की २ अर्ब ८१ करोड ४८ लाख बाँकी छ। त्यसैगरी २ स्थानीय तहको २०७७।०७८ र २०७८।०७९ को २ अर्ब १४ करोड ९५ लाखको लेखापरीक्षणबाट१७ करोड ९८ लाख बेरुजु देखिएको छ। अद्यावधि बेरुजु ६ खर्ब माथि संघीय, तथा प्रदेश सरकारी कार्यलय, स्थानीय तह र संस्थाको लेखापरीक्षणबाट औंल्याइएको अद्यावधिक बेरुजु ६ खर्ब ६९ अर्ब ८६ करोड रहेको छ। यस्तो बेरुजु गत वर्षभन्दा १४०५ प्रतिशतले बढेको छ। गत वर्ष यस्तो बेरुजु ५ खर्ब ८७ अर्ब रुपैयाँ थियो। यसमा चालु वर्ष मात्रै ९५ अर्ब ६० करोड थपिएको हो। अद्यावधिक बेरुजु गत वर्षको खुद बाँकी करिब ५ खर्ब ७४ अर्ब रुपैयाँ रहेको छ। प्रतिवेदनका अनुसार गत वर्षको अद्यावधिक बेरुजुमा फछ्र्योट भएको रकम करिब १३ अर्ब रुपैयाँ रहेको छ। अद्यावधिक बेरुजुमा सबैभन्दा धेरै संघीय सरकारी कार्यालयहरूको ३ खर्ब ४२ अर्ब रुपैयाँ रहेको छ। यस्तै, स्थानीय तहको १ खर्ब ९३ अर्ब रुपैयाँ अद्यावधिक बेरुजु रहेको छ। अन्य संस्था समिति(प्रदेशसमेत) को १ खर्ब ५ अर्ब र प्रदेश सरकारी कार्यलयहरूको २८ अर्ब ४६ करोड अद्यावधिक बेरुजु रहेको छ। पेस्की बाँकी यो वर्ष संघ, प्रदेश र स्थानीय तहसमेतको म्याद नाघेको कुल पेस्की ६ अर्ब ३४ करोड ४१ लाखमध्ये संघतर्फ २ अर्ब ९ करोड ७२ लाख, प्रदेशतर्फ १ अर्ब ४२ करोड ४१ लाख र स्थानीय तहतर्फ २ अर्ब ८२ करोड २८ लाख बाँकी रहेको छ। महालेखा नियन्त्रक कार्यालयको एकीकृत वित्तीय विवरणअनुसार संघीय र प्रादेशिक कार्यालय तथा स्थानीय तहमा ५६ अर्ब ९१ करोड ७८ लाख पेस्की बाँकी देखिन्छ। म्याद नाघेको र ननाघेको पेस्कीको अद्यावधिक विवरण तयार नगरेका कारण सोको विश्लेषण गर्न नसकिएको भनिएको छ। पेस्की बाँकी रकम वित्तीय व्यवस्थापन सूचना प्रणालीसँग भिडान नभएको, पेस्की हिसाब राख्न महालेखापरीक्षकद्वारा तोकिएको फाराम अद्यावधिक नगरेको, कार्यालयहरूले विगत वर्षमा बाँकी पेस्की फस्र्योट गर्दा छुट्टै अभिलेख राखी सम्परीक्षण नगराएको देखिएको छ। यस्तै खर्च नहुने अवस्थामा समेत पेस्की दिएको, समयमा पेस्की फछ्र्योटनगरेको लगायतका बेहोरा देखिएकाले पेस्की प्रवाह, सोको अभिलेख, फछ्र्योट र बाँकी सम्बन्धमा सुधार गर्न जरुरी देखिएको छ। बेरुजुमा मधेस प्रदेश अघि समीक्षा वर्षको लेखापरीक्षण प्रतिवेदनअनुसार सबैभन्दा धेरै मधेस प्रदेशको बेरुजु देखिएको छ। १ अर्ब ८५ करोड रुपैयाँ देखिएको मधेस प्रदेशको बेरुजु प्रतिशत ३८७ प्रतिशत छ। दोस्रोमा १ अर्ब ३१ करोड(२५० प्रतिशत) बेरुजुसहित कोसी प्रदेश रहेको छ। सबैभन्दा कम भने सुदूरपश्चिमको ०९५ प्रतिशत(३७ करोड ६४ लाख रुपैयाँ) रहेको छ। ७ प्रदेशको गरी ३ खर्ब ६० अर्ब बराबरको लेखापरीक्षण भएकोमा कुल बेरुजु ७ अर्ब ४० करोड रहेको छ। प्रदेशगत कुल बेरुजु प्रतिशत २०५ रहेको छ। अर्थमै आधाभन्दा बढी बेरुजु लेखापरीक्षक कार्यलयको ६१ औं प्रतिवेदनका अनुसार संघीय सरकार माताहतका निकायमा सबैभन्दा बढी अर्थ मन्त्रालयको हिसाब बिग्रिएको छ। अर्थात् यस मन्त्रालयमा सबैभन्दा बढी बेरुजु देखिएको छ। उक्त प्रतिवेदनले मन्त्रालयगत कुल बेरुजुमा अर्थ मन्त्रालयको हिस्सा ५४७४ प्रतिशत रहेको छ। मन्त्रालयत गत बेरुजु ४६ अर्ब ५३ करोडमा अर्थको २५ अर्ब ४७ करोड रुपैयाँ रहेको छ। यसमा असुल गर्नुपर्ने ३ अर्ब ५५ करोड, नियमित गर्नुपर्ने २१ अर्ब ९२ करोड र पेस्की बाँकी २ लाख रुपैयाँ देखिन्छ। दोस्रोमा भौतिक पूर्वाधार तथा यातायात मन्त्रालयको २५९९ प्रतिशत(१२ अर्ब ९ करोड) छ। तेस्रोमा सञ्चार तथा सूचना प्रविधि मन्त्रालयको ६७१ प्रतिशत(३ अर्ब १२) छ। लेखापरीक्षणको प्रभाव यो वर्षको लेखापरीक्षणको क्रममा १ अर्ब २६ करोड २५ लाख, प्रारम्भिक प्रतिवेदन पठाएपछि ७१ करोड ८० लाख फछ्र्योट भएको छ। यस्तै, विगतको बेरुजु फछ्र्योट गर्दा १९ करोड ६८ लाख गरी बजेटरी निकायतर्फ २ अर्ब १७ करोड ७३ लाख र गैरबजेटरी निकायतर्फ १९ अर्ब ९९ करोड ४० लाखसमेत २२ अर्ब १७ करोड १३ लाख असुल भएको प्रतिवेदनमा उल्लेख छ। विगतमा लेखापरीक्षण प्रतिवेदनमा उल्लेख भएका सुझावअनुसार यो वर्ष एफपीओ जारी गरी प्राप्त रकमबाट लाभांशबापत वितरित बोनस सेयरको रकम आयमा समावेश नगरेका निकायमा शुल्क र ब्याज मिनाहासम्बन्धी बेरुजुबाट ७ अर्ब ८५ करोड ६ लाख र बैंक तथा वित्तीय संस्थाहरूको मर्जर तथा एक्विजिसनको लाभमा लाग्ने करमा शुल्क र ब्याज मिनाहा नहुनेसम्बन्धी व्यवस्थाबाट ५ अर्ब ३७ करोड १ लाखसमेत १३ अर्ब २२ करोड ७ लाख राजस्व असुल भएको छ। सोबाहेक विभिन्न भन्सार तथा कर सम्बन्धमा दिइएको सुझावहरू कार्यान्वयन भएका कारण संघीय सञ्चित कोषमा राजस्व प्राप्त भएको छ विभिन्न विषयमा नीतिगत तथा कानुनी सुधारका लागि दिइएका सुझावहरू कार्यान्वयनको चरणमा रहेको भनिएको छ। महालेखाले औंल्याएका केही मुद्दाहरू वास्तविक स्रोतमा आधारित भई बजेट निर्माण गर्र्नुपर्नेः महालेखाको ६१औं प्रतिवेदनले हरेक बजेटका नीति तथा कार्यक्रम महत्वपूर्ण भन्दै प्रस्तुत गर्ने गरे पनि कार्यान्वयन हुन नसेककेको औंल्याएको छ। यथार्थपरक र वास्तविक स्रोतमा आधारित भई बजेट निर्माणमा महालेखाको प्रतिवेदनले जोड दिएको छ। चालु खर्च बढी र पुँजीगत खर्च कम हुँदै गएकाले विकास निर्माण एवं सेवा प्रवाहमा ध्यान दिई पुँजीगत खर्च वृद्धि गर्न सुझाएको छ। विनियोजित बजेटको खर्च प्रतिशत घट्दो क्रममा रहेको उल्लेख गर्दै प्रतिवेदनले कार्ययोजना बनाइ बजेट खर्च गर्न भनेको छ। राजस्व तथा साँवा ब्याज बक्यौताः अर्थ मन्त्रालय र मातहतका निकायले ४ खर्ब १५ अर्ब ३ करोड २ लाख राजस्व तथा भाखा नाघेको ऋणको साँवा ब्याज असुल गर्न बाँकी रहेको छ। सोमध्ये राजस्व बक्यौता २ खर्ब ५८ अर्ब ८५ करोड ४८ लाख र सार्वजनिक संस्थान, समिति, बोर्ड, कोष र स्थानीय तहका गरेको ऋण लगानीको साँवा ब्याज १ खर्ब ५६ अर्ब १७ करोड ५४ लाख रहेको छ। असुल गर्न बाँकी राजस्व बक्यौतामध्ये १ खर्ब ४५ अर्ब ७७ करोड ८९ लाख (५६३२ प्रतिशत) को सम्बन्धमा करदाताहरू न्यायिक पुनरावेदनमा गएको देखिँदा बक्यौताको ठूलो हिस्सा न्यायिक निकायम विचाराधीन रहेको देखिन्छ। प्राविधिक तथा अन्य सहायताः कानुनतः वैदेशिक सहायतासम्बन्धी विवरण केन्द्रीय वित्तीय विवरणमा समावेश गर्नुपर्ने व्यवस्था रहेको छ। बजेटमा प्राविधिक तथा अन्य सहायतासम्बन्धी विवरणमा १४ संघीय मन्त्रालयनिकायअन्तर्गतका १४५ आयोजनाकार्यक्रमका लागि यस वर्ष २२ अर्ब ४४ करोड ५ लाख तथा अन्तर्राष्ट्रिय गैरसरकारी संस्थामार्फत १७० कार्यक्रमआयोजनाका लागि १९ अर्ब १५ करोड ९ लाखसमेत ४१ अर्ब ५९ करोड १४ लाख प्राविधिक सहायता प्राप्त हुने उल्लेख छ। उक्त रकम वित्तीय विवरणमा समावेश गरेको नदेखिएकाले सबै प्रकारका वैदेशिक सहायता वित्तीय विवरणमा समावेश गर्नुपर्छ। अबन्डा बजेटः स्थानीय सरकार सञ्चालन ऐन, २०७४ मा बजेट तथा कार्यक्रमको प्राथमिकीकरण गरी अनुमान तथा सीमा निर्धारणका आधारमा अबन्डा नराखी आयव्ययको अनुमान पेस गर्नुपर्ने व्यवस्था छ। यो वर्ष २९१ स्थानीय तहले ७ अर्ब ४४ करोड २३ लाख ९८ हजार अबण्डा राखी बजेट या कार्यक्रम स्वीकृत गरेका छन्। अबन्डा रकम कार्यपालिकाको निर्णयबाट पछि बाँडफाँट गरी पटके योजना र कार्यक्रममा खर्च हुने, वित्तीय अनुशासन पालना नहुनेलगायतका अवस्था विद्यमान रहने हुँदा अबन्डा राखी खर्च गर्ने कार्यमा नियन्त्रण गर्न प्रतिवेदनले औंल्याएको छ। कृषि अनुदानः अनुदानको लागि यो वर्ष ४१ अर्ब १५ करोड ६ लाख बजेट व्यवस्था भएकोमा रासायनिक मल खरिदमा ३१ अर्ब २० करोड ३३ लाख, बाली तथा पशुधन बिमा प्रिमियममा ७५ करोड ९९ लाख, उखु कृषकका लागि ७३ करोड ६१ लाख र अन्य बिज बिरुवा, मेसिनरी, कृषि औजारलगायतमा ३ अर्ब ३४ करोड ४१ लाखसमेत ३६ अर्ब ४ करोड ३४ लाख अनुदान वितरण गरेको छ। तीनवटै तहबाट कृषि क्षेत्रमा विभिन्न अनुदान कार्यक्रम सञ्चालनमा रहे तापनि तीनै तहबीच समन्वयको अभावमा अनुदान वितरणको एकीकृत अभिलेख अद्यावधिक हुन सकेको छैन। साथै, अनुदान उपयोगक अनुगमन तथा मूल्यांकन प्रभावकारी हुन नसकी कृषि क्षेत्रको उत्पादन र उत्पादकत्वमा अपेक्षाकृत अभिवृद्धि हुन सकेको छैन। किसान परिचयपत्र जारी तथा अनुदान वितरणको राष्ट्रिय नीति एवं व्यवस्थापन सूचना प्रणाली तयार गरी अनुदान वितरणलाई थप व्यवस्थित गर्नुपर्छ। राजस्वभन्दा सामाजिक सुरक्षा भत्ताको वार्षिक वृद्धिदर बढीः राष्ट्रिय परिचयपत्र तथा पञ्जीकरण विभागले उपलब्ध गराएको विवरणअनुसार यो वर्ष ३८ लाख नागरिकलाई १ खर्ब ८ अर्ब ३७ करोड २ लाख सामाजिक सुरक्षा भत्ता वितरण गरेको छ। सो रकम गत वर्षको तुलनामा १२८२ प्रतिशत बढी रहेको छ। नेपालमा विगत १० वर्षमा राजस्वको वृद्धि दर १९२ प्रतिशत, सामाजिक सुरक्षा भत्ता प्राप्त गर्ने लाभग्राहीको वार्षिक वृद्धिदर १०४२ प्रतिशत र सामजिक सुरक्षा भत्ताको वार्षिक वृद्धिदर ३०५३ प्रतिशत रहेको देखिन्छ। बन्चरेडाँडामा मापदण्ड मानिएनः बन्चरेडाँडा स्यानिटरी ल्यान्डफिल्ड साइट काठमाडौं उपत्यकामा उत्सर्जन हुने फोहरको दिगो व्यवस्थापनका लागि अघि सारिएको आयोजना हो। बन्चरेडाँडामा मिश्रित फोहोर २० वर्ष र वर्गीकृत फोहोर ४० वर्षसम्म धान्ने गरी २० हजार घन मिटर क्षमताको लिचेट पोखरी र सेडिमेन्टेसन पोखरीसमेतको स्यानिटरी ल्यान्डफिल्ड साइट ९६ करोड ३५ लाख ३९ हजार लागतमा निर्माण कार्य सम्पन्न भई पहुँच मार्ग स्तरोन्नति कार्य भइरहेको छ। ल्यान्डफिल्ड साइटमा फोहोरमैलाको उचित व्यवस्थापनको लागि सहरी विकास तथा भवन निर्माण विभागबाट स्वीकृत ल्यान्डफिल साइट सञ्चालनसम्बन्धी कार्य सञ्चालन कार्यविधि छ। तर, मापदण्डको पालना नगरेको जनाइ विभागले काठमाडौं महानगरपालिकालाई ध्यानाकर्षण गरेको तथा मर्मत सम्भार तथा व्यवस्थापन कार्यको दायित्व लिन पत्राचार गरेको देखिन्छ। फोहोरको स्रोतमा वर्गीकरण नहुँदा, फोहोर कम्प्याक्सन नगर्दा र लिचेटलाई सर्कुलेसन नगरेको कारणले ल्यान्डफिल साइट भरिन लागेको अवस्था छ। प्रभावित स्थानीय तह तथा तालुक निकाय एवं सरोकारवाला पक्षसँग समन्वय गरी वैज्ञानिक ढंगले फोहरमैलाको व्यवस्थापन गर्नुपर्छ। अलपत्र स्मार्ट सिटीः स्मार्ट सिटी आयोजना कार्यान्वयन नेपाल सरकारले काठमाडौं उपत्यकाको बस्ती व्यवस्थापन गर्न २०७५ मा यसको अवधारणा स्वीकृत गरेको हो। बाहिरी चक्रपथको कार्यसम्पादन अवस्था यकिन भई नसकेको स्थितिमा सोही क्षेत्रको अधिकांश भूभाग समेटिने गरी काठमाडौं उत्तरपूर्वमा १ लाख रोपनी, काठमाडौं उत्तरमा १० हजार रोपनी तथा ललितपुर र भक्तपुरमा १०१० हजार रोपनी क्षेत्रफलमा ४ स्मार्ट सिटीको आयोजना अघि बढाउने लक्ष्य रहेको छ। स्मार्ट सिटीको विस्तृत आयोजना प्रतिवेदन तयारीमा १६ करोड २६ लाख ५३ हजार खर्च भएकोमा कुनै पनि योजना कार्यान्वयनमा आएको छैन। वर्षोंसम्म योजना कार्यान्वयन नहुँदा समय तथा लागत बढ्ने हुनाले कार्यान्वयन प्रक्रिया अगाडि बढाउन प्रतिवेदनले सुझाएको छ। अधुरा ठेकाः तोकिएको अवधिभित्र ठेक्काको कार्यसम्पन्न गर्नुपर्नेमा पटकपटक गरी ३ सय प्रतिशतसम्म म्याद थप हुँदा पनि कार्यसम्पन्न नगरी सडक विभाग अन्तर्गतका २७ डिभिजन तथा योजना कार्यालयलका आयोजना छ। कुल १२ अर्ब २५ करोड २ लाखका २०४ खरिद सम्झौतामध्ये ११५ ठेक्कामा २ अर्ब ५३ करोड ६४ लाख भुक्तानी भई सम्झौताको २०७१ प्रतिशत मात्र प्रगति भई काम अधुरो रहेको देखिन्छ। निर्माण व्यवसायीहरूले सम्झौताअनुसार काम सुरु नगर्ने, कामको प्रगति नगर्ने र बीचमा कार्य छाड्ने गरेका कारण अधुरा ठेक्काहरूको संख्या र समयावधि बढ्दै गएको छ। प्रचलित कानुन र खरिद सम्झौताअनुसार कारबाही गरी निर्माण कार्यसम्पन्न गर्नुपर्छ। सोझै खरिदसार्वजनिक खरिद ऐन, २०६३ को दफा ८ (२) मा खरिद गर्दा प्रतिस्पर्धा सीमित हुने गरी लागत अनुमान टुक्रा पारी खरिद गर्न नहुने उल्लेख छ। साथै २० लाख रुपैयाँसम्म लागत अनुमान भएको मालसामान खरिद र निर्माण कार्य सिलबन्दी दरभाउपत्र आह्वान गरी खरिद गर्न सक्ने व्यवस्था छ। ऐनको प्रावधानविपरीत ऊर्जा, जलस्रोत तथा सिँचाइ, सहरी विकास, र स्वास्थ्य मन्त्रालयअन्तर्गतका २५ निकायले मालसामान खरिद तथा संरचना निर्माण कार्यलाई टुक्रा पारी ३६ करोड ९१ लाख २५ हजारको खरिद गरेको देखिन्छ। परामर्श खर्चः विभागीय जनशक्तिबाट सम्पादन हुन नसक्ने अवस्थामा मात्र परामर्श सेवा खरिद गर्न सकिने उल्लेख छ। खानेपानी, शहरी विकास, भौतिक पूर्वाधार तथा यातायात मन्त्रालयअन्तर्गतका विभिन्न कार्यालय तथा आयोजनाको सम्भाव्यता अध्ययन, डिजाइन, गुरुयोजना तयार तथा निर्माण सुपरिवेक्षण गर्ने कार्यको लागि कार्यालयले मौजुदा सूचीबाट प्रस्ताव माग गरी १२ करोड ७९ लाख ९ हजारको परामर्श सेवा खरिद गरेका छन्। विभागीय जनशक्तिको उपयुक्त व्यवस्थापन नगरी परामर्शदाता माथिको निर्भरता बढाउनु उचित देखिएन। अत्यावश्यक कार्यमा मात्र परामर्श सेवा लिई नियमित कार्यको लागि परामर्शदाता माथिको निर्भरता घटाउनुपर्छ। सवारीचालक अनुमतिपत्रः चालक अनुमतिपत्र मागको आधारमा यो वर्ष १४ लाख ६० हजार कार्ड चाहिन्छ तर, १२ लाख कार्ड मात्र आपूर्ति हुने भएकाले २ लाख ६० हजार कार्ड अपुरा हुने अवस्था छ। विभागले हाल विदेश जाने व्यक्तिसहित अत्यावश्यकलाई मात्र कार्ड वितरण गरिरहेकाले २०२२ जुलाईदेखिका नयाँ तथा नवीकरण गरेका सवारीचालकहरूको अनुमतिपत्र छपाइ भएको छैन। आवश्यक संख्यामा कार्डको आपूर्ति नहुँदा सेवा प्रवाहमा असर परेको छ। पूर्णपाठ"
"चारवटा सवारीसाधन एकापसमा ठोक्किँए : एक जनाको मृत्यु, २३ घाइते","काठमाडौं : चितवन भरतपुर महानगरपलिका २९ को नारायणगढमुग्लिङ सडक खण्डको सत्र किलोमा चारवटा सवारी साधन एकापसमा ठोक्किँदा एक जनाको मृत्यु भएको छ। गएराती १२:३५ तिर भएको दुर्घटनामा २३ जना घाइते भएका छन् भने घाइतेमध्ये ८ जनाको अवस्था गम्भीर रहेको प्रहरीले जनाएको छ। घाइतेहरुमध्ये १६१७ वर्षका युवकको भरतपुर अस्पतालमा उपचारको क्रममा २ बजे मृत्यु भएको हो। काठमाडौंबाट प्युठानतर्फ आउँदै गरेको बा ४ ख ९०८६ नं को बस, नारायणगढदेखि मुग्लिनतर्फ जाँदै गरेको ना ३ ख ७९१५ नं को ट्रक, काठमाडौंबाट महोत्तरी बर्दिवासतर्फ आउँदै गरेको ना ७ ख ३२४८ नंको बस र वीरगंञ्जबाट काठमाडौंतर्फ जाँदै गरेको ना ६ ख ८९६८ नंको बस एकै ठाउँमा ठक्कर खाँदा दुर्घटना भएको हो। घाइतेहरुको इच्छाकामना आधारभुत अस्पताल कुरिन्टारमा १८ जनाको र चारजनाको नयाँ मेडिकल कलेज भरतपुरमा उपचार भइरहेको छ। प्रहरीले घटनाको अनुसन्धान गरिरहेको छ।"
प्री ओपन सेसनमा २३२ अंकले बढ्यो नेप्से परिसूचक,काठमाडौं : सेयर कारोबारको दोस्रो दिन सोमबार प्री ओपन सेसनमा नेप्से परिसूचक २३२ अंकले बढेर २१११६७ विन्दुमा पुगेको छ। यो समयमा ५० स्क्रिप्सको २ हजार ४१५ कित्ता सेयर १४ लाख ९५ हजार ८५३५० रुपैयाँ बराबरको सेयर खरिद बिक्री भए। कारोबारमा आएका स्टकमध्ये ३१ वटाको मूल्य बढ्यो भने १७ वटाको घट्यो । बाँकी २ वटाको मूल्य यो समयमा स्थिर रह्यो।
गोरखाको साम्दोमा बीओपी स्थापना,"गोरखा : उत्तरी गोरखाको साम्दोमा सशस्त्र प्रहरीको बोर्डर आउट पोस्ट(बीओपी)स्थापना भएको छ । एक वर्ष लामो तयारीपछि आइतबार बीओपी स्थापना भएको हो । तिब्बतसंगको रुईला नाका नजिकै पर्ने चुमनुब्री गाउँपालिका १ साम्दोमा बीओपी स्थापना भएको डीएसपी सुमन बोगटीले जानकारी दिए । इन्स्पेक्टरको कमाण्डमा टोलीले काम सुरु गरिसकेको उनले बताए । बीओपीमा खटिएका टोलीले सीमा सुरक्षा गर्नेलगायतका काम गर्नेछन् । सीमा सुरक्षाको प्रमुख जिम्मेवारी छ, डिएसपी बोगटी भन्छन्, सीमानामा हुने अवाञ्छित गतिविधि, अवैध कारोबार नियन्त्रण गर्ने, शान्ति सुरक्षा स्थापना गर्ने, विपद् व्यवस्थापन गर्ने कामहरु मुख्यमुख्य कामहरु हुन् । चुमनुब्री गाउँपालिका१ रुइला नाका आसपास र वडा नं ७ को मुलाढाज्यान नाका आसपास दुई ठाउँमा बोर्डर आउटपोस्ट राख्ने सरकारले विगत एक वर्षदेखि तयारी गरेको थियो । रुइला नाका आसपास स्थापना भएपनि मुलाढाज्यान आसपास भने बीओपी स्थापना हुन अझै बाँकी नै रहेको छ ।"
सदन र सडक संघर्षमा उत्रिएको कांग्रेस आन्तरिक छलफलमा,"काठमाडौं : उपप्रधान तथा गृहमन्त्री रवि लामिछानेमाथि संसदीय छानबिन नगरेसम्म संसद अवरोध गर्ने नीति लिएको प्रमुख प्रतिपक्षी नेपाली कांग्रेस आन्तरिक छलफलमा जुटेको छ। सहकारी ठगीमा जोडिएको भन्दै मन्त्री लामिछानेमाथि छानबिन गर्न संसदीय समिति गठनको विकल्प नभएको निष्कर्ष निकाल्दै कांग्रेस सदन र सडक संघर्षमा उत्रिएको हो। आज बिहान बुढानीलकण्ठमा सभापति शेरबहादुर देउवा, उपसभापति पूर्णबहादुर खड्का, महामन्त्री गगन थापा, संसदीय दलका प्रमुख सचेतक रमेश लेखकसहितका नेताहरु समसामयिक राजनीति र संसदको गतिरोध, आफ्ना मागका विषयमा आन्तरिक छलफलमा जुटेका हुन्। बजेट वक्तव्य आउनु अगाडि कांग्रेससहित सत्ता पक्षका शीर्ष नेताको बैठक बस्दैछ। बैठकमा कांग्रेसले कति लचकता अपनाउने र आगामी रणनीति के बनाउने भन्ने विषयमा समेत पार्टीभित्र आन्तरिक छलफल चलिरहेको एक नेताले जानकारी दिए। संविधानमै जेठ १५ गते बजेट ल्याउनै पर्ने बाध्यात्मक व्यवस्था छ। आइतबार नीति तथा कार्यक्रमसमेत विरोधकैबीच पारित गरेर मंगलबार १ बजे बजेटका लागि सरकारले समय निर्धारण गरेको छ। लगातार सदन अवरुद्ध गरिरहेको कांग्रेसलाई सदन अवरोधको कारण देखाएर सत्तापक्षले प्रतिपक्षलाई दोष थोपारे अध्यादेशबाट बजेट ल्याउने हो कि भन्ने त्रास उत्तिकै छ। आइतबार प्रधानमन्त्री पुष्पकमल दाहाल (प्रचण्ड)ले सहकारी ठगीको विषयमा छानबिन गर्न संसदीय समिति गठन गर्न सरकार तयार रहेको र मंगलबारसम्म सहमति हुने विश्वास व्यक्त गरेका थिए। उनले संसदीय छानबिन समितिको टीओआर बनाउन सबैले लचकता प्रदर्शन गर्नुपर्ने धारणा राखे। मैले केहि दिनदेखि लगातार सत्ता पक्ष र प्रतिपक्षका नेतासँग छलफल गरिरहेको छु। र गतिरोधको अन्त्य गर्न प्रयास भइरहेको छ। सहमतिको नजिक पुगेको मैले महसुस गरिरहेको छु। आइतबार बिहान पनि बुढानीलकण्ठ कांग्रेस सभापति शेरबहादुर देउवा लगायतका नेतासँग सहमतिको निम्ति प्रयास गरेको छु। नेकपा माओवादी केन्द्रको अध्यक्षसमेत रहेका प्रचण्डले संसद्मा भने,मलाई के विश्वास छ भने आज वा भोलिसम्म बजेट वक्तव्य पढ्ने बेलासम्म सहमति र समझदारी बन्नेछ। किनकी हामी त्यसको नजिकै छौं। सत्ता पक्ष र प्रतिपक्षबीच संसदीय छानबिन समिति गठनका लागि टीओआर बनाउन कार्य दल गठन भएपनि बैठकमा सहमति हुन सकेको छैन। यता सत्ता पक्षले कांग्रेस सहमतिको बाधक बनिरहेको दाबी गरेको छ। आइतबार संसद भवन नयाँ बानेश्वरमा सञ्चारकर्मीसँग कुरा गर्दै नेकपा एमालेका प्रमुख सचेतक महेश बर्तौलाले संसदीय छानविन समिति गठनका विषयमा लचक भएर सत्तापक्षले छलफल गर्दा पनि कांग्रेसले अडान नछाडेको र सहमतिको बाधक बनिरहेको बताएका हुन्। उनले अधिकतम लचक भएर कांग्रेसले भनेका विषयलाई सम्बोधन गर्न खोजेपनि कांग्रेसले एकपछि अर्को माग लिएर प्रस्तुत भएको जानकारी दिए।"
किन फुट्छन् दलहरू ?,"दलहरू निहित स्वार्थभन्दा माथि उठ्नुपर्छ। लोकतन्त्रलाई व्यवस्थित गर्न देश र जनतालाई शिरमा बोकेर हिँड्नुपर्छ। सत्तास्वार्थकै कारण पछिल्लोपटक जनता समाजवादी पार्टी (जसपा) फुटेको छ। यतिबेला यो विषयले राजनीतिक बजार पाएको छ। यसको पहिरो अरू दलमा पनि जाने देखिन्छ। प्रचण्ड नेतृत्वको सरकारमा उपप्रधान तथा स्वास्थ्यमन्त्री पाएका उपेन्द्र यादव अमेरिका भ्रमणमा रहेका बेला वरिष्ठ नेता अशोक राईले १२ संघीय सांसदमध्ये सात जना बहुमत सांसदलाई पक्षमा पारेर पार्टी फुटाए। त्यसपछि यतिबेला जसपाका नेता, कार्यकर्ताको मनोविज्ञान खस्किएको छ। यतिबेला उनीहरू राजनीतिक भविष्यको सोधीखोजी गरिरहेका छन्। निश्चित समय पुगेपछि दलहरूमा यसरी टुटफुट र विभाजन किन हुन्छ ? कुरा त्यतिमा मात्र सीमित रहँदैन। उनीहरू जोसँग फुट्छन्, फेरि त्यहीसँग आएर जुट्छन् पनि। यो प्रक्रिया राजनीतिमा निरन्तर चलेको देखिन्छ। आखिर उनीहरू यसरी के कारणले फुट्छन् र के कारणले जुट्छन् ? यसरी दलहरूलाई जोड्ने र तोड्ने रसायन के हो ? अनि यसरी पटकपटक आफ्नो पार्टी संगठन, नेता, कार्यकर्ता र जनतालाई मूर्ख किन बनाइरहेका हुन्छन् ? यसको एउटै कारण हो, दलहरूको वैचारिक स्खलन र निहित स्वार्थप्रतिको बढ्दो मोह। दोस्रो कारण हो, नागरिकलाई दिग्भ्रमित गर्ने झुट फुसको राजनीति। व्यक्ति निहित सत्तामोहकै कारण पछिल्लोपटक दलहरूमा टुटफुट र विभाजन तथा गुटउपगुटहरू अनिवार्य बन्न पुगेको छ। यसरी नगरे अवसर पाउन सकिँदैन भन्ने प्रभाव आमरूपमा परिसकेको अवस्था छ। उनीहरू चुनावमा मोटो रकम खर्च गरेको हुन्छ। ब्याजसहित असुली गर्ने मनसायबाट ग्रसित हुन्छन्। त्यो छटपटी उनीहरूमा व्याप्त हुन्छ। त्यसो नगरे कुनै गुञ्जायस देख्दैनन्। दोस्रो, त्यसो गर्न पनि आफ्नै पार्टी र नेतृत्वलाई सेटिङमा राखेर मोटो रकम बुझाउनुपर्ने हुन्छ। यी विभिन्न कारण छन्, जसले दलहरूको विचार मरेको छ र निहित महŒवाकांक्षा बढाइदिएको छ। किनभने दलका मुख्य नेतृत्वहरूले नै त्यो बाटोमा लागेपछि नेता, कार्यकर्तामा त्यो प्रभाव पर्नु स्वाभाविक हो। तेस्रो, सत्ता अंकगणितमा बहुमत र अल्पमतको कुरा। जसले नचाहेको कुरा पनि दलहरूले गर्नुपर्ने हुन्छ। त्यसो नगरी गुञ्जायसै छैन। त्यसैले यतिबेला राजनीतिक दलहरूमा विभाजनको प्रवृत्ति चरम रूपमा देखिएको छ। जसको प्रभाव संगठन र नागरिकमा समेत दलीय विश्वास गुम्दो अवस्थामा छ। यतिबेला दलहरूको नेता, कार्यकर्ता र संगठन नामको मात्र सावित भइरहेको छ। दलहरूको पार्टी सदस्यतासमेत देखावटी सावित भइरहेको छ। नभए पार्टी सदस्यता अनुसार चुनावमा भोट आउने हो भने दलहरूले यस्तो दुर्दशा भोग्नै पर्दैन। यसरी पार्टीभित्रको समस्याको कोण जोर मिलाउन नसक्दा र व्यक्तिवाद हाबी हुँदा दलहरूमा जटिल समस्याले प्रवेश पाएको छ। पछिल्लो पटक दलहरूमा पार्टी अधिवेशन नीतिमा नभएर नियतमा र निर्वाचन एजेन्डामा नभएर भागबन्डामा हुन थालेपछि दलहरूको राजनीतिक अवस्था बिग्रेको छ। त्यसैले उनीहरू पार्टीभित्र मात्र नभएर निर्वाचनमा समेत मनी र मसलसँग प्रतिस्पर्धा गर्नेहरूको सोधीखोजी बढाएका छन्। र, उनीहरूले ठाउँ पाइरहेका छन्। इमान्दार नेता, कार्यकर्तालाई पछाडि पारिरहेका छन्। यतिसम्मकि कार्यकर्ताहरू नेताहरूको व्यवहारबाट आजित भएर कतिपय सन्दर्भमा दल बदल गर्नुपर्ने विवशतामै पुग्छन्। जुन कारण पछिल्लोपटक राजनीतिक दलहरूलाई उम्मेदवार भेट्नै मुस्किल छ। किनभने जुन हैसियतमा निर्वाचन लड्ने वातावरण सिर्जना गरेको छ। उनीहरूभित्र त्यो हैसियतका उम्मेदवारहरू नै पर्याप्त छैन। उम्मेदवारको झन् खडेरी हुँदै जाने देखिन्छ। दलहरूका लागि चुनाव लडिदिने मान्छे नै भेटिने छैन। त्यसैले उनीहरू अहिलेदेखि नै चुनावमा गठबन्धन, महागठबन्धन र तालमेल गर्न मजबुर छन्। तर पनि चुनावमा बहुमत जुटाउन सकेको छैन। बहुमत जुटाउन नसक्दा महिना दिन नपुग्दै सरकार फेरबदलको तनाव खेपिरहेको छ। प्रचण्डले आफ्नै नेतृत्वमा १६ महिनामै तीन पटक भ्यागुतो तालमा सरकार परिवर्तन गरेको हामीले नजिकबाट नियालिरहेका छौं। तर पनि उनले फेरबदल गर्दै हिँडेको सरकारका लागि गठबन्धन विश्वासिलो छैन। सरकार कतिबेला ढल्छ, ग्यारेन्टी छैन। यिनै चिन्ता र चिन्तनका कारण पार्टीहरू फुट्नुपर्ने र फुटाउनुपर्ने दाउपेचको राजनीति अघि बढेको छ। यो कुनै नौलो प्रयोग भने होइन। विगतमा कांग्रेस एमालेले प्रयोग गरेकै बाटो हो। जुन बाटो यतिबेला प्रचण्डले प्रयोग गरेर अघि बढिरहेको छ। यसको सल्लाहकार भने उनै नेकपा एमाले अध्यक्ष केपी शर्मा ओली छन्। आजसम्म राजनीतिक दलहरूको चरित्र हेर्दा उनीहरूको नीति, सिद्धान्त, विचार र बोलीमा कुनै कमी छैन। तर, उनीहरूको निहित स्वार्थ र व्यवहार हेर्दा सीमा नाघिसकेको छ। आफू अनुकूलको सरकार टिकाउन र बनाउन आन्तरिक र बाहिरिया शक्तिको ठूलो चलखेल हुँदै आएको छ। त्यसैले सत्ता, शक्ति र सरकारको अंकगणित मिलाउन दलहरू विभाजन हुँदै आएका छन्। सके सत्ता, शक्ति र सरकारमा जाने, नसके आर्थिक लाभ लिने सोचबाट ग्रसित छन्, सांसद, राजनीतिक दल र तिनका नेता, कार्यकर्ता। यो समस्या तीनै तहको सरकारमा छन्। पैसा लिएर कोटा चोटा खरिदबिक्री गर्ने। असल नेता, कार्यकर्तालाई वाईपास गर्ने संस्कारको विकास भएको छ। पछिल्लोपटक राजनीतिक दलले समानुपातिक समावेशी कोटा पनि खरिदबिक्री गर्न थालेको छ। यतिसम्मकि आफ्नो आसेपासे र दाइजो उपहारसमेत दिन थालेको छ। राजनीतिक दलको आधारभूत नीति र नेतृत्वहरूमा हुनुपर्ने आधारभूत नैतिकता यतिसम्म खस्केर गएको छ कि आफ्नो ओज र गरिमासमेत खरिदबिक्रीमा राख्न थालेको छ। जसले गर्दा उनीहरूको पार्टी संगठन दिनानुदिन कमजोर हुँदै गएको छ। भरपर्दो विकल्प नहुँदा नेता, कार्यकर्तामा दलबदलको चरित्र हाबी हुँदै गएको छ। नेतृत्वहरूमा भने कुर्सीका निम्ति सके पार्टी एकता गर्ने, नभए गठबन्धन वा मोर्चाबन्दी गरेर आफ्नो निहित स्वार्थ पूरा गर्ने हतियार पार्टीलाई बनाएको छ। यो विषय सर्वसाधारणसम्म पुगिसकेको छ। र, नजिकबाट नियालिरहेको छ। आजसम्म राजनीतिक दलहरूको चरित्र हेर्दा उनीहरूको नीति, सिद्धान्त, विचार र बोलीमा कुनै कमी छैन। तर, उनीहरूको निहित स्वार्थ र व्यवहार हेर्दा सीमा नाघिसकेको छ। यो कुरा उनीहरूले देखेको छैन। यिनै कारण पछिल्लोपटक यथास्थितिवादी राजनीतिक दलहरूमा अविश्वास, टुटफुट र विभाजनले चरम रूप लिएको छ। कसको पार्टी कतिबेला फुट्ने हुन् भने रोगबाट दलहरू ग्रसित छन्, आतंकित छन्। किनभने लोकतन्त्र प्राप्तिपछि मुलुकमा राजनीतिक अस्थिरता बढेको छ। दलहरू चुनावमा बहुमत नपाउँदा बिल्लीबाठ लागेको छ। यसर्थ दलहरू निहित स्वार्थभन्दा माथि उठ्नुपर्छ। प्राप्त लोकतन्त्रलाई व्यवस्थित गर्न देश र जनताको कर्मलाई शिरमा बोकेर हिँड्नुपर्छ। बोल्ने एकथरी र गर्ने अर्कोथरी संस्कारको अन्त्य गर्नुपर्छ। दल र नेताहरूप्रतिको अविश्वास नागरिकमा घटाउनुपर्छ। थोरै भए पनि आफ्नो दलीय नीति, सिद्धान्त र विचारमा व्यावहारिक ढंगले कर्मठ हुनुपर्छ। कुर्सी पाए जे पनि सुन्दर, कुर्सी नपाए जे पनि असुन्दर अर्थात् आलोचनाको फन्टुस राजनीतिक संस्कारको अन्त्य गर्नुपर्छ। नभए निकट भविष्यमै नेपाली पार्टी र नेताहरूको हालत श्रीलंकाको जस्तो हुन बेर छैन।"
"चुरे संरक्षण, जीवन रक्षा","मेचीदेखि महाकालीसम्म फैलिएको चुरे पर्वत शृंखलामात्रै वनस्पति र वन्यजन्तुको आश्रयदाता होइन। यो त तराईमधेस र सिंगो देशको आधार हो। सयौं खोलानालाको स्रोत यही पर्वतमाला हो। पानीको स्रोत नै चुरे हो। अन्न भण्डार मधेसलाई सिञ्चित गर्ने र बासिन्दाको पानीको तिर्खा मेटाउने पनि चुरे नै हो। त्यही चुरेको दोहन यति डरलाग्दो भइदियो कि पानीका स्रोतहरू सुके। अहिले तराई मधेसका विभिन्न जिल्लाका बासिन्दा चुरेको चिन्ता लिएर काठमाडौं आएका छन्। उनीहरूको चुरे संरक्षणको पानी आपूर्तिको जुन माग छ, संवेदनशील छ। सरकार भने उल्टै ढुंगागिटी र बालुवा निकासी पनि गर्न दिनेखालको नीति बनाउन उद्दत हुन्छ, जसको अन्तर्य भनेकै फेरि पनि चुरे दोहन हुन्छ। जसलाई कडाभन्दा कडा कानुन बनाएर संरक्षण गर्न जो जरुरी छ। अचेल मधेसका फाँटहरू सुक्खा हुनु, घर आँगनका इनारहरू सुक्नुको मुख्य कारण नै चुरे दोहन हो। हुँदाहुँदा चुरे स्रोत भएका कमलालगायत नदीहरू नै सुक्ने अवस्था देखिएका छन्। हजारौं वर्षपहिला हिमालय क्षेत्रबाट बग्दै आएको गेग्रान र बलौटे माटोले बनेको चुरे पर्वतमाला कमजोर छ। भूक्षय भइरहन्छ, त्यसमाथि दोहन। मानवीय जीवन र जीविकोपार्जनको भरपर्दाे स्रोतलाई संरक्षण नगरी सरकार कुम्भकर्ण निद्रा निदाइरहेको छ। ब्युँझाउन मधेसबाट सर्वसाधारण काठमाडौं आएर धर्नामा त छन्। तर सरकार कहाँ छ कहाँ जस्तोको अवस्था छ। चुरे मुन्तिरको भावर क्षेत्रको भूमिगत पानीको स्रोत गहिरिँदै गएको छ। खोलानाला सुकेका छन् र खडेरी बढेको छ। चुरे शृंखलाको दोहनले डाँडाकाँडा रित्तिने खतरा छ। जुन डाँडाकाँडाले नै मधेसमा वर्षा गराउन भूमिका खेलेको हुन्छ। हिमालतिर जाने तातो हावा रोक्न योगदान पुयाएको हुन्छ। चुरेको संरक्षण भनेको मानव जीवनको रक्षा हो। त्यो दायित्व राज्यको हो। स्थानीयदेखि प्रदेश हुँदै संघीय सरकारसम्मको समन्वय र सहकार्यबाटै चुरे संरक्षण गरिनुपर्छ। स्थानीय सरकारले प्रत्यक्ष रूपमा निगरानी गरी दोहन रोक्नुपर्छ। संघले संरक्षणको कडा कानुन र बजेट विनियोजन गर्नुपर्छ। प्रदेशले दुवैतिर सेतुको कर्तव्य निर्वाह गर्नुपर्छ।"
खोला तर्ने क्रममा दार्चुलामा काका र भतिजा बेपत्ता,दार्चुला : खोलाले बगाएर जिल्लाको मार्मा गाउँपालिकाका दुईजना बेपत्ता भएका छन् । आइतबार साँझ मुरैस्थित गन्याड खोला तर्ने क्रममा २५ वर्षीया झुपा टमटा र ६ वर्षीय ऐन विक बेपत्ता भएको मार्मा गाउँपालिका५ का वडाअध्यक्ष सुरेन्द्र महताले बताए । उनीहरू दुवैको नातामा काकी भतिजा भएको खुल्न आएको छ । भिरालो ठाउँमा माथिबाट ढुंगामाटोसहित आएको खोलाको भेलले उनीहरूलाई बगाएको जानकारी प्राप्त भएको छ । सो क्षेत्रमा एक्कासी भारी वर्षा भएको त्यहाँका स्थानीयले बताएका छन् । खोला आसपास नयाँ सडक निर्माण भइरहेकाले छ। उनीहरु बेपत्ता भएको खबर प्राप्त भएपछि इलाका प्रहरी कार्यालय लटिनाथबाट प्रहरी टोली घटनास्थल खटिएको प्रहरीले जनाएको छ । अहिले प्रहरी र स्थानीयले उनीहरूको खोजी गरिरहेको छ ।
अध्यादेशको डरले दबाबमा प्रतिपक्ष,"काठमाडौं : संविधानमै जेठ १५ गते बजेट ल्याउनै पर्ने बाध्यात्मक व्यवस्था छ । १५ गते १ बजे बजेटका लागि सरकारले समय पनि तोकिसक्यो । तर, सहकारी ठगी प्रकरणमा संसदीय छानबिन समिति बनाउने माग गर्दै विपक्षी कांग्रेसले लगातार सदन अवरुद्ध गरिरहेको छ । आइतबार नीति तथा कार्यक्रमसमेत विरोधकैबीच पारित गरिएको छ । संसद् अवरुद्ध भइरहे, सरकारको मनोविज्ञान भने बल प्रयोगबाट भन्दा अधिवेशन अन्त्य गरी अध्यादेशबाट बजेट ल्याउने देखिन्छ । र, त्यो अवस्था आए, सम्भवतः बजेट मात्र अध्यादेशबाट आउने छैन । राजनीतिक दल विभाजनसम्बन्धी व्यवस्था केही खुकुलो पारिएको अध्यादेश पनि आउन सक्नेछ । त्यसले प्रतिपक्ष दबाबमा परेको छ । १५ गतेसम्ममा प्रतिपक्षलाई गलाउने रणनीतिमा सत्तापक्ष छ । नगले अध्यादेश छँदै छ भन्नेमा सरकार देखिन्छ । संसद् अवरुद्धै होस् सत्ता पक्षले संसद्को अवरोध हटाउन खासै चासो देखाएको छैन । लचिलो पनि भएको छैन । संसदीय समिति बनाउन राजी भएको भनिए पनि ऊ नाम मात्रकै समिति बनाएर जान चाहन्छ । मुख्य मुद्दा ढाकछोप गरेर तत्कालीन समस्याबाट पन्छिन् चाहन्छ । अबरोध भए पनि शक्तिको बलमा सदन चलाएकै छ । प्रतिपक्ष अझ आक्रामक भए अर्को बाटो जान पनि सत्ता पक्ष तयार देखिएको छ । प्रतिपक्ष : माग छोड्नु कि अध्यादेश सहनु ? प्रतिपक्ष संकटमा छ । हिउँदे अधिवेशनदेखि सहकारी ठगी प्रकरणमा उपप्रधान तथा गृहमन्त्री रवि लामिछानेको नामसमेत राखेर संसदीय समिति बनाउनुपर्ने अडानमा छ ऊ । तर, पछिल्लो समय यो अडान छोड्नु कि अध्यादेश सहनु ? भन्ने द्विविधामा आइपुगेको छ । सत्ता पक्षले अध्यादेश ल्याएर जे पनि गर्न सक्ने जोखिम छ । जसरी पनि जेठ १५ मा बजेट त ल्याउनु नै छ । प्रतिपक्षले लगातार अबरोध गरेको निहुँमा सत्ता पक्ष अध्यादेशबाटै बजेट आओस् भन्ने चाहन्छ । सदन अबरोधको कारण अध्यादेशबाट बजेट ल्याउनै पर्यो भने त्यो प्रतिपक्षलाई दोष थोपर्ने दाउमा सत्तापक्ष छ । सत्ता पक्षका नेताहरूले सार्वजनिक रूपमा पनि सदन चल्न नदिए अध्यादेशबाटै बजेट ल्याउने अभिव्यक्ति दिइरहेका छन् । अध्यादेशको बाटो खुला : दलहरू मुख्य तारो सदनको अबरोधलाई बहाना बनाएर सरकारले अध्यादेशमार्फत बजेट त ल्याउँछ नै । त्यसमाथि पनि सरकारको अर्को तारोमा केही दलहरू देखिएका छन् । जसबाट नयाँ अध्यादेश ल्याएर तिनलाई विभाजन गर्न सक्ने सम्भावना उत्तिकै छ । सरकारले हालै राजनीतिक दलसम्बन्धी विधेयक फिर्ता लिनुले पनि अध्यादेश ल्याउने संकेत गर्छ । राजनीतिक दलसम्बन्धी (दोस्रो संशोधन) अध्यादेश २०७८ खारेज भएकाले साविककै व्यवस्था राख्न भन्दै गृह मन्त्रालयले विधेयक अघि बढाएको थियो । राजनीतिक दलसम्बन्धी ऐन, २०७३ को दफा ३३ को उपदफा २ मा कुनै दलको केन्द्रीय समिति र संघीय संसद्मा संसदीय दलका कम्तीमा ४० प्रतिशत सदस्यले छुट्टै नयाँ दल बनाएमा वा अर्को कुनै दलमा प्रवेश गरेमा वा त्यस्ता सदस्यहरूसमेत भई नयाँ दल गठन गरेमा त्यस्तो संसदीय दलका सदस्यले दल त्याग गरेको मानिने छैन भन्ने व्यवस्था छ । २०७८ मा ल्याएको अध्यादेशको व्यवस्था यस्तो गरिएको थियो, महाधिवेशनबाट निर्वाचित केन्द्रीय समिति र नयाँ दर्ता भएको दलको हकमा त्यस्तो दल दर्ता हुनाका बखतको केन्द्रीय समितिको २० प्रतिशत वा सोभन्दा बढी सदस्य वा त्यस्तो दलको संघीय संसद्को संसदीय दलको २० प्रतिशत वा सोभन्दा बढी सदस्यले एकैपटक छुट्टै नयाँ बनाएमा वा अर्को कुनै दलमा प्रवेश गरेमा वा त्यस्ता सदस्यहरूसमेत भई नयाँ दल गठन गरेमा त्यस्तो संसदीय दलका सदस्यले दल त्याग गरेको मानिने छैन । उक्त अध्यादेशबाट २०७८ भदौमा एमाले र जनता समाजवादी पार्टी नेपाल फुटाइएका थिए । त्यस बेला राजनीतिक दलसम्बन्धी ऐन २०७३ को व्यवस्थाविपरीत अध्यादेश ल्याएर एमाले फुटेर माधवकुमार नेपालको नेतृत्वमा नयाँ पार्टी नेकपा एकीकृत समाजवादी गठन भएको थियो भने जसपा नेपाल फुटेर महन्थ ठाकुरको नेतृत्वमा लोसपा बनेको थियो । तत्कालीन प्रधानमन्त्री केपी शर्मा ओलीले संसदीय दल वा केन्द्रीय समितिमा ४० प्रतिशत भए दल विभाजन गर्न सकिने अध्यादेश ल्याउँदा नेपाली कांग्रेसका सभापति शेरबहादुर देउवा, साविक नेकपाका दोस्रो अध्यक्ष पुष्पकमल दाहाल (प्रचण्ड), नेकपाका माधवकुमार नेपालले चर्को विरोध गरेका थिए । सर्वत्र विरोधपछि त्यो अध्यादेश फिर्ता पनि भयो । देउवा प्रधानमन्त्री भएको बेला २०७८ भदौमा प्रचण्डसँग मिलेर २० प्रतिशतमै दल विभाजन गर्न सकिने अध्यादेश ल्याए । त्यो पनि एमाले र जसपा फुटाउने निहीत उद्देश्यले । यसपालि त्यस्तै नहोला भन्न सकिन्न, संसदीय मामलाका एक विज्ञले भने, केही दल फुटको अति जोखिममा छन् । सत्ता गठबन्धन त्यसको अवसर कुरिरहेको छ ।"
अदालतको अवहेलनामा बूढानीलकण्ठका मेयरसहित ४ जना प्रतिनिधिलाई एकएक महिना कैद,"काठमाडौं : जिल्ला अदालत काठमाडौंले अदालतको फैसला नमानेको र कार्यान्वयनमा अटेर गरको भन्दै बूढानीलकण्ठ नगरपालिकाका प्रमुख मीठाराम अधिकारीसहित ४ जनप्रतिनिधिलाई जनही एक महिना कैद सजाय सुनाएको छ। न्यायाधीश डा राजेन्द्रकुमार आचार्यको इजलासले अदालतको फैसलाको सम्मान नगरी अवज्ञा गरेको देखिएको जनाउँदै सजाय गरेको हो। मेयर अधिकारीसँगै वडा १० का अध्यक्ष नवराज भट्टराई, वडा ८ का अध्यक्ष सुमन तामाङ र वडा १० का सदस्य चन्द्रमान श्रेष्ठलाई उक्त सजाय सुनाएको हो। अदालतले २०८० मंसिर १७ गते चन्द्रबहादुर थापाले हालेको जग्गा विवादको मुद्दामा नगरपालिकाका विपक्षमा फैसला सुनाएको थियो। उक्त जग्गा एक सय दिनभित्र व्यक्तिलाई उपयोग गर्न दिनू भनी आदेश गरिएको थियो। तर, कार्यान्वयन नगरेको भन्दै थापाले पुनः निवेदन दिएका थिए। सो मुद्दामा काठमाडौं जिल्ला अदालतले गत जेठ ११ गते आदेश सुनाएको हो। बूढानीलकण्ठ नगरपालिकाले पठाएको पत्रमा विवादित जग्गा सार्वजनिक प्रयोजनका लागि आवश्यक रहेको भनिएको थियो। थापाले उक्त बदलामा पाएको जग्गा पनि सोभन्दा पहिले नै राज्यले शोधभर्ना स्वरूप लिएको थियो। सो स्थानमा पनि जग्गा राज्यलाई चाहिन्छ भन्ने हो भने पूरै जीवन वैकल्पिक वासस्थानका लागि भौंतारिनुपर्ने अवस्था देखिन आएको छ। नगरपालिकाले जग्गा चाहिन्छ भन्ने र समयमा निकासा नदिएर कब्जामै राखिराख्न मिल्दैन, आदेशमा भनिएको छ, यी वादीले १५१६ वर्षपश्चात् मात्र श्रेस्ता पाउन सफल भएको अवस्थामा जीवनभर राज्यविरुद्ध मुद्दा लड्दै हिँड्ने भन्ने हुँदैन। अदालतले सजायका लागि मुलुकी देवानी संहिताको दफा २३८ (१६) प्रयोग गरेको छ। प्रतिवादीहरूले अब ६० दिनभित्र संरचना हटाई निवेदक एवं वादीलाई चलन दिई कब्जा छाडिदिएको प्रतिवेदन पेस गरेमा उक्त कैद असुल गर्न पर्दैन, आदेशमा भनिएको छ। अदालतले ६० दिनभित्र पनि संरचना हटाइ नलगेमा अदालतबाट संरचना हटाइदिन र लागेको खर्च बूढानीलकण्ठ नगरपालिकाबाट असुल गर्न पनि आदेश दिएको छ। संरचना नहटाउने कार्यले अदालतको फैसलाको सम्मान नगरेको देखिन आएको छ, आदेशमा भनिएको छ, यस अदालतको फैसला माथिल्लो अदालतबाट बदर नभएसम्म सो फैसला अक्षरशः कार्यान्वयन गर्नुपर्ने हुन्छ। त्यसमा पनि नगरपालिकाजस्तो राज्य शक्तिको प्रयोग गर्ने नियकाले यो वा त्यो वहानामा अदालतको फैसलालाई अन्यथा हुने गरी काम व्यवहार गर्न मिल्दैन। आदेशमा थापाको सम्पत्तिसम्बन्धी हक अधिकारलाई नगरपालिको अतिक्रमण गरेको देखिएको उल्लेख छ। यसो गर्ने अधिकार राज्यको हुँदैन। प्रतिवादीले अदालतको फैसलाको सम्मान नगरी अवज्ञा गरेको समेत देखिन आएको छ, आदेशमा भनिएको छ। पुन चलन चलाई पाउँ भनि परेको रिट निवेदनमा निवेदक थापाका तर्फबाट अधिवक्ता ज्योति बानियाँले बहस गरेका थिए।"
बंगलादेशको खाडीबाट शक्तिशाली आँधी आउँदै,नयाँ दिल्ली (एपीरासस) : बंगलादेशले बंगालको खाडीबाट शक्तिशाली आँधी आउन लागेपछि आइतबार जोखिममा रहेका क्षेत्रबाट करिब ८ लाख मानिसलाई सुरक्षित स्थानमा सारेको छ। आँधीले आइतबार मध्यराततिर बंगलादेश र भारतको पश्चिम बंगालका तटहरूलाई पार गर्ने अनुमान गरिएको छ। भारतको मौसम विज्ञान विभागले आइतबार राति पश्चिम बंगालको सागर टापु र बंगलादेशको खेपुपारा क्षेत्रमा १ सय २० किलोमिटर प्रतिघन्टाको अधिकतम गतिमा आँधी चल्ने अनुमान गरेको छ। बंगलादेशका प्रकोप व्यवस्थापन तथा राहतका लागि कनिष्ठमन्त्री मोहिबुर रहमानले मुलुकको तटीय क्षेत्रमा चार हजार आँधी आश्रयबाट मानिसहरूलाई निकाल्न स्वयंसेवकहरूलाई खटाइएको बताए। सरकारले अर्को सूचना जारी नभएसम्मका लागि सबै विद्यालय पनि बन्द गरेको छ। भारतको कोलकाता विमानस्थल आइतबार रातिदेखि २१ घन्टाका लागि बन्द रहनेछ। बंगलादेशले दक्षिणपूर्वी सहर चट्टोग्राममा विमानस्थल बन्द गरेको छ भने कक्स बजारबाट आवागमन हुने सबै आन्तरिक उडान रद्ध गरेको छ। बंगलादेशी अधिकारीहरूले मुलुकको सबैभन्दा ठूलो बन्दरगाह चटगाउँमा लोडिङ र अनलोडिङलाई पनि निलम्बित गरेका छन् भने सावधानीका रूपमा एक दर्जनभन्दा बढी जहाजहरूलाई घाटहरूबाट गहिरो समुद्रमा लैजान सुरु गरेका छन्। जुनदेखि सेप्टेम्बरसम्म चल्ने यस वर्षको मनसुन सिजनअघि बंगालको खाडीमा यो पहिलो आँधी हो। भारतको पश्चिम बंगाल राज्यका तटीय जिल्लाहरूमा अधिकांश स्थानमा मध्यमदेखि भारी वर्षा हुने अनुमान गरिएको छ। करिब एक मिटर अग्लो आँधीका कारण तटीय पश्चिम बंगाल र बंगलादेशका तल्ला क्षेत्रहरूमा बाढी आउने अनुमान गरिएको छ। यस्ता आँधीले रुखहरू उखेल्नसक्ने र फुसका घर तथा बिजुली र सञ्चार लाइनहरूलाई ठूलो क्षति पुर्याउन सक्ने विज्ञप्तिमा बताइएको छ। भारतका तटहरू प्राय आँधीहरूबाट प्रभावित हुन्छन् तर जलवायु ढाँचामा भएको परिवर्तनका कारण आँधी थप तीव्र भएको छ। यसबाट प्राकृतिक प्रकोपहरूका लागि तयारी अत्यावश्यक भएको छ।
