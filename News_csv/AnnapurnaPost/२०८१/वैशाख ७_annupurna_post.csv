शीर्षक,विवरण
निःशुल्क दन्त शिविरमा ५३५ ले सेवा लिए,"काठमाडौं : रसुवाको जीवजीवे ग्रामीण अस्पतालमा निःशुल्क दन्त शिविरमा ५३५ जनाले सेवा लिएका छन्। जिल्लाको कालिका, उत्तरगया र नौकुण्ड गाउँपालिकाका सेवाग्राहीलाई लक्षित गरी शिविर सञ्चालन गरिएको अस्पतालका जनस्वास्थ्य निरीक्षक उत्सव पौडेलले बताए। कालिका गाउँपालिकाले ट्रेक एण्ड एक्पिडेशन प्रालि र वर्ल्ड होरिजन एण्ड सेटपको प्राविधिक सहयोगमा शिविर सञ्चालन भएको हो। तीनवटा पालिकाका दाँतको उपचारका लागि जिल्ला बाहिर जानुपर्ने र आर्थिक समस्याका कारण उपचार गराउन कठिन भएकालाई शिविरले फाइदा पुगेको छ।"
आगलागीबाट एकजनाको मृत्यु,"दाङ : दाङमा आगलागीबाट एक जनाको मृत्यु भएको छ। मृत्यु हुनेमा लमही नगरपालिका९ तरुलियाका ८७ वर्षीय वीरबहादुर बोटे रहेको जिल्ला प्रहरीले कार्यालयले दाङले जनाएको छ। गएराति बोटेको गोठमा लागेको आगो फैलिएर घरसम्म पुगेको थियो। घरमा आगो लागेको थाहा पाएपछि वीरबहादुर नगद तथा अन्य सामग्री निकाल्न घरभित्र पसेका थिए। त्यहीबेला आगोले जलेर मृत्यु भएको प्रहरीको भनाइ छ। आगोले वीरबहादुरको घर गोठ तथा उनका भतिजा हुकुमबहादुर बोटेको घर जलेर नष्ट भएको प्रहरीको भनाइ छ। लमही नगरपालिका र गढवा गाउँपालिकाको दमकल, नेपाल प्रहरी, सशस्त्र प्रहरी र स्थानीयको पहलमा आगो नियन्त्रमा लिइएको जनाइएको छ।"
प्रतिपक्षी दल उपस्थित नभएपछि गण्डकी प्रदेशसभा बैठक अनिश्चितकालका लागि स्थगित,काठमाडौं : नेपाली कांग्रेसले बहिष्कार गरेपछि गण्डकी प्रदेशसभाको बैठक अर्को सूचना नभएसम्मका लागि स्थगित गरिएको छ। शुक्रबार अपरान्ह बसेको बैठकमा कांग्रेस सांसदहरू उपस्थित नभएपछि गण्डकी प्रदेशका सभामुख कृष्णप्रसाद धितालले बैठकमा सहभागी हुन पटकपटक आग्रह गरे। सभामुखको बायाँतर्फ रहेको प्रतिपक्षी बेन्चमा सांसदहरूको आसन खाली देखिएको भन्दै उनले प्रतिपक्षी सदस्यहरूलाई हलमा प्रवेश गरी आफ्नो स्थानमा आसन गर्न आग्रह गरेका थिए। त्यसपछि पनि प्रतिपक्षी सांसदहरू नआएपछि सभामुख धितालले प्रतिपक्षी सांसदको उपस्थिति नदेखिएको भन्दै कार्यसूचीमा रहेका बुँदाहरू हटाएर बैठक अर्को सूचना नभएसम्म लागि स्थगीत गरे। खगराज अधिकारी नेतृत्वको सरकारको वैधानिकताका सम्बन्धमा यसअघि कांग्रेस संसदीय दलका नेता सुरेन्द्रराज पाण्डेले दायर गरेको रिटमा फैसला नआएसम्म प्रदेशसभा बैठकमा सहभागी नहुने भन्दै कांग्रेसले बैठक बहिष्कार गरेको हो। अदालतको फैसला नआउदै मुख्यमन्त्रीले विश्वासको मत लिनका लागि प्रदेश प्रमुखले प्रदेशसभा बैठक आह्वान गरिएको भन्दै कांग्रेसले सभामुखलाई ध्यानाकर्षणपत्र समेत बुझाएको थियो।
हिमालयन हाइड्रो एक्स्पो वैशाख १२ गतेदेखि,काठमाडौं : समृद्धिका लागि हरित ऊर्जा भन्ने मूल नारासाथ वैशाख १२ गतेदेखि काठमाडौंमा हिमालयन हाइड्रो एक्स्पो २०२४ आयोजना हुने भएको छ। स्वतन्त्र ऊर्जा उत्पादकहरूको संस्था नेपाल (इप्पान) र एक्स्पो एन्ड इभेन्ट म्यानेजमेन्ट सर्भिसेस प्रालिको संयुक्त आयोजनामा वैशाख १२ गतेदेखि १४ गतेसम्म काठमाडौंको भृकुटिमण्डपमा हाइड्रो एक्स्पो हुन लागेको हो। इप्पानले शुक्रबार काठमाडौंमा पत्रकार सम्मेलन गर्दै हिमालयन हाइड्रो एक्स्पोको सम्पूर्ण तयारी पूरा भएको जनाएको छ। एक्स्पोमा १ सयभन्दा धेरै स्वदेशी तथा विदेशी कम्पनीका स्टल रहनुका साथै सात विषयमा सेमिनार सञ्चालन हुने इप्पानका अध्यक्ष गणेश कार्कीले जानकारी दिए। आगामी सन् २०३५ भित्र २८ हजार ५ सय मेगावाट विद्युत उत्पादन गर्ने सरकारको लक्ष्य र लगानी सम्मेलनको पूर्वसन्ध्यामा हुने एक्स्पो ऊर्जा क्षेत्रको समग्र विकासका लागि महत्पूर्ण हुने उनले बताए। एक्स्पो अघि काठमाडौमा २६ किलोमिटरको इभि र्याली गरिने इप्पानले जनाएको छ।
मोरङमा सद्भाव कायम राख्न सर्वपक्षीय छलफल,"विराटनगर : मोरङमा सामाजिक सद्भाव कायम राख्न शुक्रबार सर्वपक्षीय छलफलको आयोजना गरिएको छ। जिल्ला प्रशासन कार्यालयको अगुवाइमा छलफलको आयोजना गरिएको हो। सहायक प्रमुख जिल्ला अधिकारी प्रदीप साहका अनुसार छलफलमा सुरक्षा निकाय, पूर्वमन्त्री, सांसद, राजनीतिक दलका प्रतिनिधि, जनप्रतिनिधि, धार्मिक अगुवा र सरोकारवालाहरुको सहभागिता रहेको थियो। छलफलका सहभागीहरु सामाजिक, धार्मिक र जातीय सद्भाव कायम राख्ने विषयमा एकजुट भएका छन्। उनीहरुले सदिऔँदेखिको सहिष्णुता कायम राख्न सबै पक्षले पहल गर्नुपर्नेमा जोड दिएका छन्। सहायक प्रजिअ साहका अनुसार एकले अर्काको धर्म र संस्कृतिको सम्मान गर्ने तथा एकले अर्काको विरोध र बहिष्कार नगर्ने प्रतिबद्धता छलफलका सहभागीले जनाएका छन्। उनीहरुले गलत मनसाय राखेर सद्भाव भड्काउन खोज्नेलाई पहिचान गरेर कारबाहीको दायरामा ल्याउन जोडसमेत दिएको साहले बताए। समाजमा यो वा त्यो बहानामा अशान्ति मच्चाउनेलाई कारबाही गरिनुपर्छ भन्ने निष्कर्ष छलफलबाट निस्किएको छ, उनले भने, एकले अर्काको धर्म र संस्कृतिको सम्मान गर्दै अघि बढ्ने विषयमा छलफल केन्द्रित भयो। सबैले एकअर्कालाई सम्मान गर्ने र सद्भाव भड्काउने गतिविधि नगर्ने प्रतिबद्धता जनाएको साहको भनाइ छ। रामनवमीको अवसरमा बुधबार एउटा समूहले निकालेको र्यालीलाई अर्को समूहले अवरोध गरेपछि विराटनगरको रानी क्षेत्रमा दुई समुदायबीच झडप भएको थियो। प्रदर्शनकारी र प्रहरीबीच बिहीबार पनि झडप भयो। बुधबार र बिहीबारको झडपमा परेर नेपाल प्रहरीका डीएसपीसहित १२ प्रहरी र १ जना बालक घाइते भएका छन्। दुई पक्षबीच झडप भएपछि बिहीबारदेखि स्थानीय प्रशासनले समन्वय बिना सभा, सम्मेलन र विभिन्न गतिविधि गर्नलाई रोक लगाएको छ। प्रशासनले सूचना जारी गरेर मोरङ जिल्लाको शान्ति सुरक्षाको संवेदनशीलतालाई मध्यनजर गर्दै सम्भावित मानवीय क्षति कम गर्न र सार्वजनिक सम्पत्तिको सुरक्षा गर्न जिल्ला प्रशासन कार्यालयसँग समन्वय नगरी राजनीतिक सभा, सामाजिक भेला, धार्मिक गतिविधिलगायत सबै प्रकारका भेला, र्याली, प्रदर्शन कार्यक्रम नगर्ननगराउन भनेको छ। प्रशासनले जारी गरेको सूचना उल्लंघन गर्दै बिहीबार विराटनगर महानगरपालिका१५ रामजानकी मन्दिर अगाडि प्रदर्शनसमेत भएको थियो। त्यसक्रममा २ जना प्रदर्शनकारीलाई प्रहरीले पक्राउ गर्यो। पक्राउको विरोधमा प्रदर्शन उग्र बनाउँदै लगेर ढुंगामडा गर्न थालिएपछि नियन्त्रणमा लिन प्रहरीले ८ सेल अश्रुग्यास प्रहार गरेको थियो। स्थिति सुरक्षा नियन्त्रणमै रहेको र अवस्था थप भड्किन नदिन ठूलो संख्यामा प्रहरी परिचालन गरेर उच्च सतर्कता अपनाइएको मोरङका प्रमुख जिल्ला अधिकारी प्रेमप्रसाद भट्टराईले बताए। अराजक गतिविधिलाई प्रसय दिएर हिंसा एवं सद्भाव भड्काउन खोज्नेलाई कानुनी कारबाहीको दायरामा ल्याइने उनको भनाइ छ। सद्भाव भड्काउने गतिविधि निस्तेज पार्न युवा संघको माग विराटनगरमा सद्भाव भड्काउने गतिविधि हुन थालेको भन्दै राष्ट्रिय युवा संघ नेपालले चिन्ता व्यक्त गरेको छ। समुदायबीचको सद्भावलाई कमजोर बनाउने र भड्काउने अप्राकृतिक कार्यप्रति युवा संघले आफ्नो गम्भीर ध्यानाकर्षण भएको जनाएको छ। राष्ट्रिय युवा संघ विराटनगर महानगर कमिटीले शुक्रबार जिल्ला प्रशासन कार्यालय मोरङमा ज्ञापन पत्रसमेत बुझाएको छ। सहायक प्रजिअ प्रदीप साहलाई बुझाइएको ज्ञापन पत्रमार्फत युवा संघले सामाजिक रूपमा असर पर्ने जातीय, धार्मिक र सामाजिक सद्भाव भड्किने खालका गतिविधिलाई निस्तेज पार्न आग्रह गरेको छ। कुनै पनि अवाञ्छित गतिविधि गरेमा कानुनी कारबाही अघि बढाउन पनि युवा संघले प्रशासनसमक्ष आग्रह गरेको छ। साथै, ज्ञापन पत्रमार्फत शान्ति सुव्यवस्था कायम राख्न माग समेत गरिएको छ। संघका विराटनगर अध्यक्ष निरञ्जन ढुंगानाले सद्भाव भड्काउने खालका गतिविधि कोही कसैबाट पनि हुन नहुने बताए। नेपाल बहुल जाति, भाषा, धर्म र संस्कृतिजस्ता विविधताबीचको सामाजिक सद्भावले भरिपूर्ण मुलुक हो। जहाँ हामी एकअर्काको धर्म र संस्कारको सम्मान गर्छौं, ढुंगानाले भने, हामीबीचको सद्भाव भड्काउन विभिन्न शक्तिले प्रयास गरिरहेको देखिन्छ। त्यस्तो कार्य एकदमै दुःखद् र निन्दनीय हो। व्यक्तिगत उत्तेजना र अवाञ्छित गतिविधिमार्फत स्थानीय समुदाय बीचको सद्भावलाई कमजोर बनाउने गतिविधि भएको भन्दै उनले त्यसलाई रोक्न सबैले पहल गर्नुपर्ने बताए। राष्ट्रिय युवा संघ नेपाल सदैव सामाजिक र धार्मिक एकताको पक्षमा छ, उनले भने, विविध सांस्कृतिक पक्षको संरक्षण गर्दै सुन्दर समाज निर्माण गर्नु हाम्रो अभिभारा हो।"
वीरगन्जमा हुण्डीको २२ लाख रकमसहित दुई नेपाली पक्राउ,"वीरगन्ज : वीरगन्जबाट प्रहरीले हुण्डीको ठूलो रकमसहित दुई जना नेपालीलाई पक्राउ गरेको छ। वीरगन्ज१० आदर्शनगरस्थित रुंगटा मार्केटभित्रबाट शुक्रबार दिउँसो प्रहरीले श्रोत खुल्न नसकेको नेपाली २२ लाख ५ हजार रुपैयाँसहित पक्राउ गरेको हो। विशेष सूचनाका आधारमा वडा प्रहरी कार्यालय वीर्ताबाट प्रहरी निरीक्षक पुष्कर बोगटी नेतृत्वमा खटिएको टोलीले रुंगटा मार्केटभित्र रहेको एक आईएमईमा छापा मारेर उनीहरूलाई नियन्त्रणमा लिएको हो। पक्राउ पर्नेहरू दुवै जना नेपाली नागरिक रहेका छन् तर उनीहरूको परिचय भने प्रहरीले खुलाएको छैन। पक्राउ परेकामध्ये एक जना आईएमईका सञ्चालक र अर्का व्याक्ति उक्त आईएमईमा भारतबाट रकम ओसारेर ल्याउने भरिया रहेको प्रहरी श्रोतले जनाएको छ। जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले श्रोत खुल्न नसकेको २२ लाख ५ हजार रुपियाँसहित दुई जनालाई प्रहरीले नियन्त्रणमा लिएको पुष्टि गरे। उनले भने,बरामद रकमसहित दुवैलाई प्रहरी हिरासतमा राखेर अनुसन्धान भइरहेको छ। त्यसकारण उनीहरूको परिचय सार्वजनिक गरिएको छैन।"
"नेसनल पेमेन्ट गेटवे प्रकरणमा सुनिल पौडेल दोषी ठहर, अन्यलाई सफाइ","काठमाडौं : नेसनल पेमेन्ट गेटवे प्रकरणमा राष्ट्रिय सूचना प्रविधि केन्द्रका तत्कालीन उपनिर्देशक सुनिल पौडेललाई दोषी ठहर गरेको छ। विशेष अदालतका अध्यक्ष टेकनारायण कुँवर र सदस्य मुरारीबाबु श्रेष्ठको संयुक्त इजलासले बाँकी ८ जनालाई भने सफाइ दिएको छ। उनीविरुद्धको सजाय भने वैशाख २५ गते तोक्नेछ। अख्तियार दुरूपयोग अनुसन्धान आयोगले नेसनल पेमेन्ट गेटवे अनियमितता गरेको भन्दै विशेष अदालतमा २३ करोड मूल्य बराबरको भ्रष्टाचार मुद्दा दायर गरेको थियो। आयोगले अर्थ मन्त्रालय बजेट तथा कार्यक्रम महाशाखाका तत्कालीन महाशाखा प्रमुख तथा हालः उद्योग, वाणिज्य तथा आपूर्ति मन्त्रालयका सचिव मधु कुमार मरासिनी, तत्कालीन विज्ञान तथा प्रविधि मन्त्रालयका सचिव तथा राष्ट्रिय सूचना प्रविधि केन्द्रका तत्कालीन अध्यक्ष संजय शर्मा, राष्ट्रिय सूचना प्रविधि केन्द्रका तत्कालीन कार्यकारी निर्देशक प्रणिता उपाध्याय, राष्ट्रिय सूचना प्रविधि केन्द्रका तत्कालीन उपनिर्देशकरकार्यकारी निर्देशक तथा हाल नेपाल टेलिकमका प्रवन्ध निर्देशक सुनिल पौडेल, राष्ट्रिय सूचना प्रविधि केन्द्रका तत्कालीन निर्देशक तथा हाल उपनिर्देशक सफल श्रेष्ठ, राष्ट्रिय सूचना प्रविधि केन्द्रका तत्कालीन सहायक निर्देशक रमेश प्रसाद पोखरेल भन्ने रमेश पोखरेल, राष्ट्रिय सूचना प्रविधि केन्द्रका तत्कालीन लेखा अधिकृत निम बहादुर वली, राष्ट्रिय सूचना प्रविधि केन्द्रका तत्कालीन लेखा अधिकृत राम बहादुर बुढा, राष्ट्रिय सूचना प्रविधि केन्द्रका कम्प्युटर इन्जिनियर राम शरण गायकविरुद्ध भ्रष्टाचार मुद्दा दायर गरेको थियो। नेपाल सरकार र सार्वजनिक संस्थाको सम्पत्तिको लापरबाही तथा बद्नियत गरी २३ करोड २७ लाख ५८ हजार ७७ रुपैयाँ हानिनोक्सानी गराएको पुष्टि भएको अख्तियारले उनीहरूविरुद्ध मुद्दा दायर गरेको थियो।"
डोल्पामा हिउँ चितुवाको संख्या बढ्यो,"डोल्पा : हिमाली जिल्ला डोल्पामा दुर्लभ वन्यजन्तु हिउँ चितुवाको संख्या १२० पुगेको छ। शेफोक्सुण्डो राष्ट्रिय निकुञ्जको संरक्षण क्षेत्र र डिभिजन वन कार्यालको क्षेत्र गरेर हिउँ चितुवाको संख्या १२० पुगेको हो। निकुञ्जको संरक्षण क्षेत्र बाहिर वन क्षेत्रमा पहिलो पटक अत्याधुनिक प्रविधि क्यामेरा ट्रयाप विधिबाट हिउँ चितुवाको गणना गर्दा डोल्पामा मात्रै नेपालमै सबैभन्दा धेरै हिउँ चितुवाको संख्या एकीन गरिएको तथ्यांक सार्वजनिक गरिएको हो। पाँच महिना लगाएर गरिएको सर्वेक्षणबाट वन क्षेत्रमा मात्रै ३० वटा हिउँ चितुवा फेला परेको डिभिजन वन अधिकृत मुन बहादुर रावतले शुक्रबार सदरमुकाम दुनैमा आयोजित पत्रकार सम्मेलन मार्फत जानकारी दिए। सर्वेक्षण अनुसार निकुञ्ज क्षेत्र बाहिर पर्ने डोल्पोबुद्ध,काइके र छार्काताङ्सोङ् गाउँपालिकाको वन क्षेत्रमा प्रति एक सय वर्ग किलोमिटर क्षेत्रफलमा हिउँ चितुवाको घनत्व १५ रहेको छ। डिभिजन वन अधिकृत रावतका अनुसार तीन वटा गाउँपालिकामा रहेको वन क्षेत्रमा पर्ने दुई हजार वर्ग किलोमिटर क्षेत्रफलमा अध्ययन गरिएको थियो। डिभिजन वन कार्यालयको नेतृत्वमा कर्मचारी, विद्यार्थी र विश्व वन्यजन्तु कोषका अनुसन्धानकर्ताहरू सहित भएर हिउँ चितुवाको संख्या अध्ययन गरिएको बताइएको छ। जसका लागि वन क्षेत्रमा पर्ने ६६ वटा स्थानमा क्यामेरा जडान गरिएको थियो। विश्वमा दुर्लभ वन्यजन्तु हिउँ चितुवा एसियाका १२ वटा राष्ट्रमा मात्र पाइने र त्यसमा पनि नेपालमै सबैभन्दा धेरै डोल्पामा रहेका शेफोक्सुण्डो राष्ट्रिय निकुञ्जका प्रमुख संरक्षण अधिकृत विश्वबाबु श्रेष्ठले जानकारी दिए। चार वर्ष अघि मा क्यामेरा ट्रयाप विधिबाट हिउँ चितुवाको सर्वेक्षण गर्दा शेफोक्सुण्डो निकुञ्जको संरक्षित क्षेत्रमा मात्रै नब्बे वटा फेला परेको प्रमुख संरक्षण अधिकृत श्रेष्ठले बताए। प्राप्त तथ्यांक अनुसार निकुञ्जको संरक्षण क्षेत्रमा प्रति एक सय बर्ग किलोमिटर क्षेत्रफलमा हिउँ चितुवाको घनत्व २२ रहेको उनले बताए। निकुञ्ज र वन क्षेत्र गरेर कुल संख्या १२० पुगेकाले यो संरक्षण गर्ने निकाय र संरक्षणकर्मीका लागि खुशीको कुरा हो,हिउँ चितुवाका लागि आवश्यक आहार प्रजाति नावरको संख्या वृद्धि हुनाका कारण पनि संख्या बढेको पाइएको छ, श्रेष्ठले भने। हिउँ चितुवाको संख्या बृद्धि भएसँगै मानव वन्यजन्तु द्वन्द्व घटाउने उपाय अपनाउनका लागि सम्बन्धित निकायले जनचेतनामुलक लगायत विभिन्न राहतका कार्यक्रमहरू प्रभावकारी ढंगबाट लागु गर्नुपर्ने उनको भनाइ छ। हिउँ चितुवाको संख्या वृद्धि हुनुले पर्यापर्यटन र आयआर्जनमा समेत टेवा पुग्ने बताइएको छ। जिल्ला समन्वय समितिका प्रमुख श्याम बहादुर रोकायको अध्यक्षतामा वन तथा भूसंरक्षण विभाग र विश्व वन्यजन्तु कोषका प्रतिनिधि,गाउँपालिकाका अध्यक्ष,प्रमुख जिल्ला अधिकारी,सुरक्षा निकायका प्रतिनिधि,सञ्चारकर्मीहरूको भौतिक तथा भर्चुअल उपस्थितिमा हिउँ चितुवाको तथ्यांक सार्वजनिक गरिएको थियो। हिउँ चितुवा गणनाका लागि शेफोक्सुण्डो राष्ट्रिय निकुञ्जबाट गरिएको सर्वेक्षणमा ८० लाख र डिभिजन वन कार्यालयको भएको सर्वेक्षणमा ४८ लाख खर्च भएको विश्व वन्यजन्तु कोषका प्रतिनिधि चन्द्रजंग हमालले बताए। दुवै निकायले गरेको सर्वेक्षणमा प्राविधिक तथा आर्थिक सहयोग विश्व वन्यजन्तु कोषले गरेको उनको भनाइ छ।"
कोशीमा मुख्यमन्त्री कार्कीले वैशाख २५ भित्र विश्वासको मत लिनुपर्ने,"काठमाडौं : कोशी प्रदेशसभामा संकल्प प्रस्ताव पारित भएसँगै मुख्यमन्त्री केदार कार्कीले राजीनामा दिनुपर्ने एमाले, माओवादी र नेकपा एकीकृत समाजवादीका नेताहरूले बताएका छन्। कोशी प्रदेशसभापछि सञ्चारकर्मीसँग कुरा गर्दै कोशी प्रदेश माओवादी केन्द्रका संसदीय दलका नेता इन्द्र आङ्बोले अल्पमतमा परेको सरकारले राजीनामा दिएर मार्ग प्रसस्त गर्नुपर्ने बताए। बैठकमा मुख्यमन्त्रीले संविधान अनुसार नै अघि बढ्ने बताएकाले ३० भित्र विश्वासको मत लिने विश्वास व्यक्त गरे। ३० दिनभित्र विश्वासको मत नलिए मुख्यमन्त्री कार्की पदमुक्त हुने र नयाँ सरकार गठनको आह्वान हुने उनले बताए। त्यस्तै नेकपा एकीकृत समाजवादी संसदीय दलका नेता राजेन्द्र राईले अबको ३० दिनसम्म विश्वासको मतका लागि पर्खने र सोही अवधिमा विश्वासको मत नलिए मार्ग प्रसस्त गर्न थप दबाब दिने बताए। मुख्यमन्त्री कार्कीले विश्वासको मत लिन्न भन्न नपाउने भन्दै उनले विश्वासको मत लिन नसके राजीनामा दिनुपर्ने उनले बताए। त्यस्तै एमाले कोशी संसदीय दलका नेता हिक्मत कार्कीले विश्वासको मत वा राजीनामा दिएर ३० दिनभित्र मार्ग प्रसस्त गर्नुपर्ने बताए। संकल्प प्रस्ताव बहुमतले पारित भएसँगै मुख्यमन्त्रीलाई संवैधानिक एवं कानुनी दबाब परेको र मार्ग प्रशस्त गर्ने विश्वास व्यक्त गरे। त्यसअघि शुक्रबार नै बसेको कोशी प्रदेशसभा बैठकमा मुख्यमन्त्री केदार कार्कीले वैशाख २६ गते सम्ममा विश्वासको मत लिइसक्नुपर्ने सहितको संकल्प प्रस्ताव बहुमतले पारित गरेको थियो।"
राप्रपाबाहेक सबै दल एउटै हुन् : राजेन्द्र लिङ्देन,"बझाङ : राष्ट्रिय प्रजातन्त्र पार्टी (राप्रपा)का केन्द्रीय अध्यक्ष राजेन्द्र लिङ्देनले कांग्रेसएमालेमाओवादी र नयाँ सबै दल एउटै भएको बताएका छन्। बझाङको सदरमुकाम चैनपुरमा शुक्रबार भएको प्रदेश सभा उपनिर्वाचनको चुनावी सभालाई सम्बोधन गर्दै अध्यक्ष लिङ्देनले भने, 'कतिपय मान्छेहरूले एमाले, कांग्रेस, माओवादीसँग चित्त नबुझेर नयाँ पार्टीमा लागेको देखेको छु। तर, एमाले, कांग्रेस र माओवादी पार्टीको विकल्प स्वतन्त्र पार्टी होइन, यिनीहरू सबै एकै पार्टी हुन्।' उनले पार्टीका नाम, चिह्न र नेता अलग भए पनि विचार र व्यवहारमा सबै पार्टी एउटै भएको बताए। उनले देशको मूल समस्याका रूपमा रहेको निर्वाचन प्रणाली, नियुक्ति प्रणाली र भ्रष्ट व्यवस्थाको सबै पार्टीले स्वीकार गरेको बताए। उनले अहिलेको निर्वाचन प्रणाली, नियुक्ति प्रणाली र भ्रष्ट व्यवस्थाको सबैको विकल्पमा राष्ट्रिय प्रजातन्त्र पार्टीमात्रै रहेको बताए। उनले व्यवस्था र अवस्था परिर्वतनका लागि वैशाख १५ गते हुने उपनिर्वाचनमा हलो चिह्नमा मतदान गर्नसमेत सबैमा अपील गरे। त्यस्तै उनले चुनावमा भोट दिने कुरा बिहेमा छोरी दिनेभन्दा पनि महत्वपूर्ण कुरा भएको बताए। अध्यक्ष लिङ्देनले चुनावमा दिइने मतले जनताको भाग्य र भविष्य निर्धारण गर्ने बताए। तपाईँले अनेक विचार गरेर दिएको छोरी पनि कहिलेकाहीँ गलत मान्छेको हातमा पर्छ। छोरी गलत मान्छेको हातमा परेपनि त्यही एउटा छोरीले मात्र दुःख पाउँछ। तर, तपाईँले दिएको एउटा भोट पूरै समाज र देशले दुख पाउने भएकाले भोट दिनुअघि हजार पटक सोचेर भोट दिनुस्,' उनले भने।"
"कोशीमा रगतको अभाव, सुरक्षाकर्मीबाट टारिदै संकट","विराटनगर : विराटनगरको नोबेल शिक्षण अस्पतालको आईसीयूमा उपचाररत झापाको हल्दिबारी गाउँपालिका४ का रिंकुराज मेचेलाई रगतको आवश्यकता पर्यो। कलेजोको समस्या भएर लामो समयदेखि उपचार गराइरहेका उनलाई ४ पिन्ट रगत चाहिने जानकारी चिकित्सकले गराए। २ पिन्ट तत्काल उपलब्ध गराउन भने। परिवारका सदस्य र आफन्त एबी पोजिटिभ रगतको खोजीमा भौतारिए। तर, पाउन सकेनन्। रक्तसञ्चार सेवा केन्द्र (ब्लड बैंक)मा पनि स्टक सकिएको थियो। चिनजानका साथीबाट १ पिन्ट रगत त जुट्यो। तर, अरु रगत जुट्न सकेन। उपचारमा समस्या हुने भएपछि मेचेका आफन्त सशस्त्र प्रहरी बल नेपाल नम्बर १ बराह वाहिनी मुख्यालय पकलीको सम्पर्कमा पुगे। वाहिनीपति एवं सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेल एबी पोजिटिभ समूहको रगत भएका सशस्त्रको खोजीमा जुटे। सुनसरीको झुम्का कारागारमा कार्यरत सशस्त्र प्रहरी जवान रमेश गुरुङसँग मेचेको रगत समूह मेल खायो। सशस्त्रका जवान गुरुङले करिब ३० किलोमिटर टाढाबाट आएर मेचेका लागि शुक्रबार रगत दिएका छन्। त्यसपछि उनको थप उपचार अघि बढ्यो। बाँकी रगत शनिबारसम्ममा जुटाउन चिकित्सकले भनेका छन्। नेपाल प्रहरीका पूर्वहवल्दार राजेन्द्र घिमिरे थप रगतको जोहो गर्न लागेका छन्। मेचे उनीसँगकै सम्पर्कका आधारमा उपचारका लागि नोबेलमा भर्ना भएका हुन्। प्रहरी सेवाबाट अवकाश लिएपछि घिमिरे बिरामीको सेवामा सक्रिय छन्। उनी उपचारका लागि अस्पताल आउने बिरामीलाई निःशुल्क सहजीकरण गरिदिनेदेखि आवश्यक रगत जुटाउन मद्धत गर्छन्। चिकित्सकले भनेजति रगत समयमै उपलब्ध गराउन सकिएन भने बिरामीको उपचारमा समस्या हुन्छ। ज्यान नै तलमाथि हुने अवस्था आएका कारण सबैतिर हारगुहार गर्दैछौं, घिमिरेले भने, अहिले रगत नै पाउन छाडिएको छ। ब्लड बैंकले पनि उपलब्ध गराउन सकेन। उनका अनुसार मेचेको पारिवारिक आर्थिक अवस्था कमजोर छ। आर्थिक अवस्थाले उपचारमा समस्या भइरहेका बेला रगतको अभाव पनि झेल्नु परेको घिमिरे बताउँछन्। गरिब र विपन्न बिरामीको उपचारमा सहजीकरण गरिदिनु आफ्नो धर्म भएको उनले बताए। मेचेलाई मात्रै हैन, कोशी प्रदेशका अस्पतालमा उपचारका लागि भर्ना भएका बिरामीहरुले अहिले रगत अभावको सामना गरिरहनु परेको छ। तत्काल रगत चाहिने बिरामीले पाउन सकिरहेका छैनन्। केही समययता कोशी प्रदेशमा रगतको चरम अभाव भएको छ। प्रदेशका सबैजसो ब्लड बैंकमा रगत पाउन छाडिएको छ। सबै समूहका रगतको मौज्दात सकिएको प्रादेशिक रक्तसञ्चार सेवा विराटनगरका प्रमुख एवं रक्तसञ्चार सेवा अधिकृत शिवानन्द यादवले बताए। उनका अनुसार रगतको अभाव हुँदा दुर्घटनाका घाइते, शल्यक्रिया गर्नुपर्ने बिरामी, गर्भवती, सुत्केरी, दीर्घ रोगी र नियमित रगत आवश्यक पर्ने बिरामीहरु मर्कामा परेका छन्। स्वास्थ्य संस्थामा रगत आवश्यक पर्ने बिरामीको चाप बढ्दो छ। माग अत्यधिक छ, यादवले भने, तर, आपूर्तिलाई सहज बनाउन सकिएन। सबैतिर अभाव खड्किएको छ। माग अनुसारको आपूर्ति गर्न नसक्दा रगतकै कारण बिरामीले सहज उपचार पाउने वातावरण नबनेको जानकारी उनले दिए। रगतको संकट टार्नलाई रक्तदानको नियमित व्यवस्थासमेत नभएको जानकारी यादवले दिए। उनका अनुसार वैशाख लागेपछि संस्थागत हिसाबले रक्तदान हुन नसकेर रगत संकलनमा कमी भएको छ। बिरामीका आफन्त, सम्पर्कमा आएका व्यक्ति र स्वयंसेवी रक्तदाताबाट मुस्किलले रगतको व्यवस्था गर्नुपर्ने अवस्था रहेको उनको भनाइ छ। प्रदेशमा दैनिक करिब २ सय पिन्ट रगतको माग रहेको र आपूर्ति भने ५० प्रतिशतजति पनि हुन नसकेको उनले बताए। कोशी प्रदेशमा १० वटाजति ब्लड बैंक छन्, यादवले भने, सबैमा अभाव हुँदा रगतको माग धान्न मुस्किल परिरहेको छ। नियमित रगत चाहिने बिरामीले समेत पाउन नसकेको बताउँदै उनले आपूर्ति सहज बनाउने उपायको खोजी भइरहेको उल्लेख गरे। कोशी प्रदेशका स्वास्थ्य संस्थामा कोशीसहित मधेस प्रदेश र भारतबाट बिरामी आउँछन्। बिरामीले रगतका लागि आफन्त, सम्पर्कमा भएका व्यक्ति र सुरक्षाकर्मीको भर पर्नुपर्ने अवस्था छ। रगत अभावका कारण बिरामीलाई बचाउन मुस्किल परिरहेको यादव बताउँछन्। उनका अनुसार विभिन्न ३ सय जति संघ संस्थाले वार्षिक कार्यक्रम बनाएरै रक्तदान कार्यक्रम गर्ने गरेका छन्। तर, अहिले सार्वजनिक हिसाबले रक्तदान नभएका कारण पर्याप्त रगत उपलब्ध गराउन नसकिएको उनले बताए। सुरक्षाकर्मीबाट टारिदै संकट पछिल्लो समय रगतका लागि बिरामीले सुरक्षाकर्मीको भर पर्नुपर्ने अवस्था छ। रगतको संकट सुरक्षाकर्मीले टार्दै आएका छन्। कतै नपाएर आपत परेका बेला बिरामीका आफन्तले रगतका लागि सुरक्षाकर्मीलाई सम्झने गरेका हुन्। रगतको अपेक्षा गरेर बिरामीका आफन्त नेपाली सेना, नेपाल र सशस्त्र प्रहरीलगायतका निकायको सम्पर्कमा पुग्ने गरेका छन्। सुरक्षाकर्मीले रगत दिएर कतिपय बिरामीको ज्यान बचाइरहेका छन्। रगत चाहियो भनेर धेरै फोन आउने गरेको छ, सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेल भन्छन्, मिल्दोजुल्दो समूहको रगत भएकालाई तत्काल बिरामीका आफन्तको सम्पर्कमा पठाएर उपलब्ध गराउने गरिएको छ। विभिन्न अवसर पारेर पनि सुरक्षा निकायले रक्तदान कार्यक्रम गर्ने गरेको उनले बताए। एकै ठाउँमा ठूलो संख्या र समूहमा बस्ने भएकाले तत्काल पाउन सकिने हुँदा सुरक्षाकर्मीसँग सर्वसाधारणले रगतका अपेक्षा गर्ने गरेको पोखरेल बताउँछन्। जीवन रक्षाका लागि अति नै आवश्यक पर्ने रगतमा सर्वसाधारण सुरक्षाकर्मीकै भर पर्छन्, उनले भने, सम्बन्धित निकायमा अभाव भएकाले अहिलेको संकट सुरक्षाकर्मीबाटै टर्दैछ। सुरक्षा संगठनभित्र आवश्यक परेको समूहसँग मेल खाने रगत भएका कोही न कोही भेटिने भएकाले सर्वसाधारणले सम्झिने गरेको उनको भनाइ छ। डीआईजी पोखरेलका अनुसार रगतको अभाव हुँदा सुरक्षाकर्मीबाटै भरथेग हुन्छ भन्ने अपेक्षा सर्वसाधारणले गर्नु स्वभाविक हो। रगत अभाव भएका बेला सहजीकरण गर्ने गरिएको छ, उनले भने, संकटमा बेला साथ दिएर मानिसको जीवन बचाउने कुरा ठूलो हो। मानवीय सेवाका हिसाबले बिरामीको ज्यान बचाउन सुरक्षाकर्मीले रगत दिने गरेको उनको भनाइ छ। तर, सधैंजसो खड्किने रगतको अभाव टार्न संस्थागत रक्तदानतर्फ सम्बन्धित निकायले ध्यान दिनुपर्ने पोखरेलको सुझाव छ। सबैलाई रक्तदानका लागि प्रेरित गर्नुपर्ने तथा व्यक्ति र संघ संस्थाले सक्रियता बढाउनुपर्ने उनी बताउँछन्।"
"बदलिँदै छ मधेस, छोरी जन्मिँदा मुन्नाले गाउँभरि बाँडे मिठाइ","वीरगन्ज : मधेसमा छोरा जन्मिएपछि घरपरिवारमा खुसीयाली छाउँछ। अस्पतालमै मिठाइ बाँडिन्छ। 'छैंठी'का दिन भव्य भोजभतेर गरिन्छ। तर, कसैको घरमा छोरी जन्मिए त्यस घरपरिवारका सदस्यहरूको अनुहारमा १२ नै बज्छ। जन्म दिने आमाबुबाको अनुहार निन्याउरो हुन्छ। कारण एउटै हो छोरी जन्मी अब यसको बिहेबारी कसरी हुन्छ? दाइजोको जोहो कहाँबाट गर्ने? जस्ता प्रश्नसहितका चिन्ताले आमाबुबालाई सताउन थाल्छ। वीरगन्जमा यसको विपरीत एउटा सकरात्मक घटना सार्वजनिक भएको छ। वीरगन्ज२ छपकैयाका शेख मुन्नाको पहिलो सन्तानका रूपमा छोरी जन्मिएपछि घरपरिवारका कोही पनि सदस्य दुःखी छैनन्। छोरी जन्मिएकोमा परिवारका सबै खुसी छन्। छोरी जन्मिएको १२औं दिनको विधि पूरा भएपछि खुसीयालीमा मुन्नाले शुक्रबार गाउँभरि मिठाइ बाँडेका छन्। खुसीयालीमै जन्मिएको छोरीका लागि आशीर्वाद लिन मुन्नाले शुक्रबार नै घरमा पवँरीया बोलाएर नाचगान पनि गराए। यसो त मधेसमा प्रायः छोरा जन्मिएपछि मात्र घरमा पवँरीया बोलाएर नाचगान गराउने प्रचलन छ। तर, मुन्नाले छोरी जन्मिएको खुसीमा शुक्रबार पवँरीया बोलाएर नाचगान गराएका हुन्। उनले भने, छोरी जन्मिएको खुसीमा मैले आज गाउँभरि झण्डै १ हजार पिस रसबरी बाँडे। पवँरीयालाई घरमा बोलाएर नचाए। उनीहरूबाट छोरीका लागि आशीर्वाद पनि लिएँ। मधेसमा त छोरी जन्मिएपछि परिवारका सबैले मन दुःखी गर्छन् नि? भन्ने प्रश्न गर्दा मुन्नाले भने, यो मधेसको विडम्बनामा हो। छोरी जन्मिएपछि मन दुःखी गर्नु बिल्कुल गलत हो। किनकि छोरा वा छोरी जे जन्मिए पनि खुसी मनाउनुपर्छ। किन कि बुबाआमाका लागि उसका सन्तान छोरा वा छोरी जे भए पनि दुवै बराबर नै हुन्। विभेद गर्नु हुँदैन। मुन्नाका अनुसार गत चैत २० गते वीरगन्जको नारायणी सेन्ट्रल हस्पिटलमा उनकी पत्नि मुस्कान खातुनले पहिलो सन्तानका रूपमा छोरीलाई जन्म दिइन्। मुन्नाले भने, छोरी जन्मिई भनेर खबर पाउनासाथ खुसी भएर मैले हस्पिटलमै नर्सहरूलाई पाँचपाँच सय रूपैयाँ दिए। हस्पिटलमै मिठाइ पनि बाँडे। हस्पिटलमा छोरी जन्मिएका बेलादेखि नै श्रीमती मुस्कानसहित घरपरिवारका सबै सदस्यमा खुसीयाली छाएको उनले बताए। मुन्नाले भने, मेरी छोरी जन्मिएपछि पाँचदिन सम्म अस्पतालमै राख्नुपर्दा कुरुवा बस्नु परेको थियो। त्यो पाँच दिन हस्पिटलमा बस्दा मैले के देखे भने जसको छोरी जन्मिन्थे, उसका परिवारले मन दुःखी गर्थे। उनीहरूलाई सम्झाउँदै मैले भन्थे, 'छोरी जन्मियो भनेर मन दुःखी नगर्नुस्। किनकि हाम्रै देशमा छोरी पनि राष्ट्रपति भएका छन्। मन्त्री भएका छन्। त्यसैले सही शिक्षा दिक्षा र संस्कार दिन सकियो भने छोरीले पनि तपाईंको मानसम्मान बढाउन सक्छन्। देशको शीर उँचो पार्न सक्छन्। छोरी जन्मिँदा बिहेमा दाइजो दिनुपर्छ भनेर मन दुःखी पार्ने प्रचलन रहेको मधेसी समाजमा सकरात्मक सन्देश प्रवाह होस् भनेर नै आफूले छोरी जन्मिएको खुसीमा शुक्रबार गाउँरभर मिठाई बाँड्नुका साथै घरमा पवँरीया बोलाएर नाचगान गराएर खुशीयालीको मुन्नाले बताए। मुन्नाले भने, छोराले गर्न नसक्ने काम छोरीले गरेर बाआमाको मानसम्मान बढाएका छन्। हेर्नुहोला म आफ्नी यही छोरीलाई असल संस्कार र शिक्षा दिक्षा दिएर एक दिन हाम्रो मधेसी समाजले नै गर्व गर्न लायकको एक होनाहार छोरी बनाउँछु। मुन्नाका छिमेकी पारस बैठाले भने, छोरी जन्मिँदा गाउँमा आजसम्म यसरी मिठाई नै बाँडेर खुसीयाली मनाएको मैलेचाहिँ देखेको थिइन्। छोरी जन्मिँदा पनि यसरी खुसी मनाएको देख्दा अनौंठो नै लागेको छ। तर, यो हाम्रो मधेसी समाजका लागि सकरात्मक कुरा हो। अब कसैको घरमा पनि छोरी जन्मियो भने मन दुःखी गर्ने होइन। छोरा जन्मिएको जस्तै छोरी जन्मिदा पनि मन खुसी बनाउनुपर्छ। उपप्राध्यापक तथा समाजसेवी डाक्टर सुष्मा तिवारी द्विवेदीले पनि मधेसी समाजमा छोरीप्रति विद्यमान विभेद हटाउन मुन्नाले छोरी जन्मदा खुसीयाली मनाएको घटनाले सकरात्मक सन्देश प्रवाह गरेको बताउँछिन्। उनले भनिन्, मुन्ना र उनका परिवारले हाम्रो मधेसी समाजलाई एउटा ठूलो सकरात्मक सन्देश दिएका छन्। यसले अब अरूको घरमा पनि छोरी जन्मिँदा मन दुःखी गर्नुका सट्टा मुन्नाको जस्तै खुसी मनाउनुपर्छ भन्ने सन्देश समाजमा प्रवाह भएको छ। जुन मधेसी समाजका लागि सुखद पनि हो। पछिल्लो समय दाइजोविरुद्ध मधेसका छोरीहरू स्वयं नै विद्रोहमा उत्रिरहेको घटनाहरू प्रकाशमा आइरहेको भन्दै द्विवेदीले भनिन्, यसका साथै बुढ्यौलीमा बुबाआमालाई छोराले हेला गरेको अवस्थामा छोरीले आफ्नो साथमा राखेर मायाममता दिएका प्रशस्त उदाहरणहरू देखिएका छन्। यी सबैका कारण अब मधेसी समाजमा छोरीको महत्त्व विस्तारै बढ्दै गएको छ। गत चैत १८ गते मधेस प्रदेशको राजधानी जनकपुरधाममा आयोजित एक कार्यक्रममा मधेस प्रदेशमा छोराको तुलनामा छोरीको जन्म न्यून देखिएको र यसले भविष्यमा मधेस प्रदेशको जनसंख्याको लैंगिक संरचनामा नै असन्तुलित हुने भन्दै सरोकारवालाले चिन्ता व्यक्त गरेका थिए। राष्ट्रिय तथ्यांक कार्यालयका निर्देशक ढुण्डिराज लामिछाने प्रस्तुत गरेको कार्यपत्रमा मधेसमा लैंगिक अनुपात ११८ रहेको छ। उक्त कार्यपत्रमा उल्लेख तथ्यांक अनुसार मधेसमा एक सय जना छोरीको जन्मिँदा एक सय १८ जना छोराको जन्म हुने गरेको उल्लेख थियो। जबकि नेपालको औसत लैंगिक अनुपात भने एक सय १२ रहेको छ। यो भनेको एक सय जना छोरीको जन्म हुँदा एक सय पाँच जना छोराको जन्म हुनु बराबर हो। उक्त कार्यक्रममा निर्देशक लामिछानेले गर्भमै लिंग पहिचान गरी गर्भपतन गराउने चलनले मधेसमा छोराको तुलनामा छोरीको जन्म न्यून हुने गरेको बताएका थिए। उनले भनेका थिए, यो गम्भीर विषय हो। यस विषयमा प्रदेश सभा र स्थानीय सरकारले विशेष निगरानी गर्नुपर्छ।"
चौथो मिल्स गोल्डकप : एपीएफको विजयी सुरुवात,"विराटनगर : सुनसरीको पकलीस्थित सशस्त्र प्रहरी बल एपीएफले विराटनगरमा शुक्रबारदेखि सुरु भएको चौथो संस्करणको मिल्स गोल्डकप फुटबल प्रतियोगितामा विजयी सुरुवात गरेको छ। उद्घाटन खेलमा महोत्तरीको नगर खेलकुद विकास समिति बर्दिबासलाई ४१ गोलको फराकिलो अन्तरले पराजित गर्दै एपीएफ प्रतियोगिताको सेमिफाइनलमा पुगेको हो। एपीएफका तर्फबाट हरि कार्कीले २, दिसन राई र धनबहादुर श्रेष्ठले ११ गोल गरेर टिमलाई अन्तिम चारको यात्रा तय गराएका हुन्। बर्दीबासका पवन पाख्रिनले सान्त्वना गोल फर्काएका थिए। एक पक्षीय खेल पस्किएको एपीएफले ११ औं मिनेटमा हरि कार्कीको गोलमार्फत अग्रता लिएको थियो। कप्तान उज्वल चाम्लिङले निकालेको पासलाई सदुपयोग गर्दै हरिले दर्शनीय गोल गरेका थिए। त्यसको १ मिनेट पनि बित्न नपाउँदै एपीएफले अग्रता दोब्बर बनायो। करिब २५ आर्ड टाढाबाट दिसन राईले गरेको प्रहारले जाली चुम्दा एपीएफ २० को अवस्थामा अघि बढ्यो। कप्तान उज्वलकै पासलाई सदुपयोग गर्दै दिसनले टिमका लागि दोस्रो गोल गरेका हुन्। खेलको २२ औं मिनेटमा हरि कार्कीले अर्को गोल गरेर अग्रता तेब्बर बनाउँदा बर्दीबास थप दबाब झेल्न बाध्य भयो। भरत कपालीले कर्नर लाइनबाट निकालेको पासलाई हरिले आकर्षक गोल गरेका थिए। मध्यान्तरपछिको अतिरिक्त समयमा एपीएफका धनबहादुर श्रेष्ठले गोल गरेर टिमलाई फराकिलो अन्तरको जित दिलाए। खेलको ५५ औं मिनेटमा पवन पाख्रिनले सान्तवना गोल फर्काए पनि बर्दीबासलाई जितका लागि पर्याप्त हुन सकेन। खेलको सुरुवातदेखि आक्रामक खेल पस्किएको एपीएफले अन्तिमसम्म बर्दीबासलाई दवाबमा राखेको थियो। केही राम्रा अवसर सदुपयोग गर्न नसक्दा पहिलो खेलबाटै बर्दीबास बाहिरिन पुग्यो। खेलको म्यान अफ दी म्याच एपीएफका हरि कार्की घोषित भए। उनले नगद ३ हजार पुरस्कार पाए। प्रतियोगिताअन्तर्गत शनिबारको खेलमा पेमा युवा क्लब विराटनगर र सुनसरीको फेयर फुटबल क्लब धरानबीच प्रतिस्पर्धा हुने छ। मिल्स गोल्डकप फुटबल ट्रष्टको आयोजनामा विराटनगर जुट मिलको खेलमैदानमा सुरु भएको प्रतियोगिता वैशाख १५ गतेसम्म चल्ने छ। प्रतियोगितामा ८ टिमको सहभागिता रहेको गोल्डकप संयोजक मनोज खड्काले बताए। उनका अनुसार पुरस्कारवापत विजेताले २ लाख ११ हजार १ सय र उपविजेताले १ लाख ११ हजार १ सय रुपैयाँ पाउने छन्।"
"सुदूरपश्चिम प्रदेशको ७३ प्रतिसत विकास बजेट खर्च हुनै बाँकी, सत्ताको खेलमै मस्त दलहरू","धनगढी : सुदूरपश्चिममा राजनीतिक दलहरू सत्तालिप्सामा डुबेपछि विकास बजेट कार्यान्वयनको अवस्था निरासाजनक भएको छ। दलहरू सरकार बनाउने र गिराउने खेलमै अल्झिरहदा विकास बजेट कार्यान्वयनको अवस्था निरासाजनक देखिएको हो। प्रदेश कोषलेखा नियन्त्रकको कार्यालयले दिएको तथ्यांकअनुसार चैतको मसान्तसम्म ७३ प्रतिसत विकास बजेट खर्च हुनै बाँकी छ। तुलनात्मक रूपमा भन्ने हो भने सुदूरपश्चिम प्रदेश सरकारको दोस्रो कार्यकाल पहिलो कार्यकालभन्दा झन बढी निरासाजनक देखिएको छ। पहिलो कार्याकालमा कर्मचारीको अभाव, मातहतका अड्डाहरूको अभाव, अनुभवको अभावका बाबजुद पनि प्रदेशको बजेट खर्चको अवस्था ठीकठीकै थियो। तर, दोस्रो कार्यकाल खर्चको अवस्थामा सुधार आउने अपेक्षा गरिए पनि त्यो झन् निरासाजनक भएको छ। सबैभन्दा बढी विकास बजेट रहेको प्रदेशको भौतिक पूर्वाधार विकास मन्त्रालयको अवस्था अझ दयनीय देखिएको छ। पूर्वाधार विकास मन्त्रालयको नेतृत्व कांग्रेसका युवा नेता प्रकाश देउवाले गरेका थिए। उनको कार्यकालयमा पनि खर्चको अवस्था विगतभन्दा बढ्न सकेन। गत आर्थिक वर्ष वर्षभन्दा यसवर्ष विकास खर्चको अवस्थामा सुधार आउने आशा गरिएकोमा यस वर्ष पनि कुनै सुधार नभएपछि प्रदेशबासीमा निरासा छाएको छ। गत आर्थिक वर्ष २०७९८० मा १८ अर्बको विकास बजेटमा चैत मसान्तसम्म सवा ५ अर्ब अथवा २९ प्रतिसत बजेट खर्च भएकोमा यस वर्ष पनि चैत मसान्त सम्म २९ प्रतिसत नै विकास बजेट खर्च भएको छ। चालु आर्थिक वर्ष २०८०८१ को १२ अर्बको बजेटमा ३ अर्ब ९६ करोड रकम खर्च भएको छ। आर्थिक वर्षका ३ महिनाका लागि ७१ प्रतिसत बजेट बाँकी छ। यो सामान्यरूपमा खर्च हुनै सक्दैन। असारे विकासका लागि गरिने यो विगतकै रोग हो,' आर्थिक क्षेत्रका जानकारी शिवहरी मुडभरीले भने। भौतिक पूर्वाधार मन्त्रालय पछि, बढी पूँजीगत बजेट रहेको सामाजिक विकास मन्त्रालयमा पनि १ अर्ब ४३ करोडको पूँजीगत बजेटमा ४१ करोड अथवा ४२ प्रतिसत रकम मात्रै खर्च भएको छ । सामाजिक विकास मन्त्रालयमा पनि ३ महिनामा ५८ प्रतिसत विकास बजेट खर्च गर्नुपर्ने देखिएको छ। सबैभन्दा कम मुख्यमन्त्री तथा मन्त्रिपरिषदको कार्यालयले ९८ करोडको पूजीगत बजेटमा १ प्रतिसत अथवा १२ करोड मात्रै खर्च गरेको छ। आर्थिक मामिला मन्त्रालयले १४ करोडको पूजीगत बजेटमा ९ लाख (६प्रतिसत), उद्योग पर्यटन बन तथा वातावरण मन्त्रालयले ७० करोडमा १७ करोड (२५ प्रतिसत) पुँजीगत बजेट खर्च गरेको छ। भूमि ब्यवस्था कृषि तथा सहकारी मन्त्रालयले कुल ४१ करोडको पूँजीगत बजेटमा ६ करोड (१४ प्रतिसत) रकम खर्च गरेको छ। आन्तरिक तथा कानुन मन्त्रालयले कूल पुँजीगत बजेट २४ करोडमा ८ करोड (३२ प्रतिसत) रकम खर्च गरेको छ। प्रदेश सरकारले चालुतर्फ भने ३७ प्रतिसत रकम खर्च गरेको छ।"
त्रिभुवन विमानस्थलबाट आठ सय ५० ग्राम सुनसहित महिला पक्राउ,"काठमाडौँ : त्रिभुवन अन्तर्राष्ट्रिय विमानस्थलबाट प्रहरीले करिब आठ सय ५० ग्राम सुनसहित एक महिलालाई पक्राउ गरेको छ। पक्राउ पर्नेमा थाई एयरलाइन्सको टिजी ३१९ नंको उडानबाट आज नेपाल आएकी भारतीय महिला सहिना प्रभिन रहेकी विमानस्थल सुरक्षा कार्यालयका प्रमुख एवं प्रहरी वरिष्ठ उपरीक्षक कृष्णहरि शर्माले जानकारी दिए। उनले भने, सेतो प्लास्टिकलाई बाहिरबाट कालो टेपले बेरर भित्री कपडा भित्र लुकाएर ल्याएको अवस्थामा अर्धठोस अवस्थामा रहेको सुनजस्तो देखिने दुई पोका पहेँलो धातु अन्दाजी (प्लास्टिकसहित) आठ सय ५० ग्राम सुनसहित निजलाई पक्राउ गरिएको हो। यसअघि बिहीबार पनि प्रहरीले विमानस्थलबाट एक किलो ७० ग्राम बेवारिसे अवस्थामा रहेको सुन बरामद गरेको थियो।"
जनताको घरमै पुगेर गुनासो संकलन गर्दै जनप्रतिनिधि,"परासी : स्थानीय जनताका गुनासो संकलन गर्न प्रतापपुर गाउँपालिकाका जनप्रतिनिधिहरूले अभियान सञ्चालन गरेका छन्। गाउँमा सञ्चालन गर्नुपर्ने योजनासँगै स्थानीयहरूको अन्य आवश्यकता पहिचान गरी सोहीअनुरुप कार्यक्रम र योजना निर्माण गर्नका लागि जनताको घरमा पुगेर प्रत्यक्ष भेटघाट सुरु गरिएको अध्यक्ष उमेशचन्द्र यादवले बताए। जनतासँग जनप्रतिनिधि कार्यक्रम नाम दिएर सुरु गरिएको अभियानमा पालिकाबाट निर्वाचित सबै जनप्रतिनिधिहरू सहभागी छन्। ९ वटा वडा रहेको पालिकामा ४९ जना जनप्रतिनिधि चुनिएका छन्। निर्वाचित भएको दुई वर्षमा पालिकाबाट भएका कामको जनताबाटै समीक्षा सुन्ने र उनीहरूको आवश्यकताका आधारमा योजना तय गर्नका लागि प्रत्यक्ष भेटघाट सुरु गरेका हौं, अध्यक्ष यादवले भने। वैशाख ३ गतेदेखि सञ्चालन गरिएको १० दिने अभियानमा जनप्रतिनिधिहरूले जनतासँग भेटघाट गर्दै टोल भेलामार्फत सुझाव र गुनासो संकलन गर्दै आएका छन्। पालिकाका ८३ वटा टोल भेलाबाट आएका सुझाव र गुनासालाई सम्बोधन गर्दै आगामी बजेट निर्माण गरिने अध्यक्ष यादवको भनाइ छ। संवादले सहकार्य बढाउँछ, सहकार्यले समग्र विकासलाई सघाउ पुर्याउँछ। त्यसैले यो कार्यक्रम प्रभावकारी भएकाले हरेक वर्ष यसलाई निरन्तरता दिन्छौं, अध्यक्ष यादवले भने। अभियानका क्रममा स्थानीयहरूले सबैभन्दा बढी शुद्ध खानेपानी, सिचाइँ र रासायनिक मलको व्यवस्था गर्न माग गरेका थिए। पालिकाका अधिकांश स्थानीयहरूले हेण्ड पाइपको पानी पिउँदै आएका छन्। करिब ९० प्रतिशत स्थानीय उखु, केरालगायतका कृषि क्षेत्रमा आवद्ध छन्। सडक निर्माण, सिचाइँ, विद्युतीकरण लगायतका समस्यालाई पनि सम्बोधन गर्न स्थानीयहरूले जनप्रतिनिधिहरूसँग माग गरेका थिए। स्थानीय महिलाहरूले भने आफूहरूले स्थानीय स्तरमा उपलब्ध भएका वस्तुहरूलाई प्रयोग गरी निर्माण गरिएका हस्त सामग्रीहरूको बजारीकरण र उद्यमीहरूलाई अनुदानको व्यवस्था गर्न माग गरेका थिए। गाउँपालिकामा पाइने पटेर (गुन्द्री बनाउन प्रयोग हुने एक प्रकारको झार प्रजाति)बाट हस्त सामग्रीहरू निर्माण गरी जीविकोपार्जन गर्दै आएका छन्। त्यस्तै केराको पकेट क्षेत्र रहेको पालिकाका अधिकांश महिलाहरूले केराको चिप्स र केराको थामबाट सेनिटरी प्याड बनाउने गरेका छन्।"
शनिबार देशका यी स्थानमा हुने छ वर्षा,"काठमाडौं : शनिबार कोशी, बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती, गण्डकी र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा वर्षाहिमपातको सम्भावना रहेको छ। शनिबार राति कोशी र गण्डकी प्रदेशको पहाडी भूभागमा आंशिक रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
"दिपेश पुनसँग ४ लाख धरौटी माग, धरौटी नबुझाएपछि थुनामै","बुटवल : रुपन्देही जिल्ला अदालतले थुनामा रहेका रोल्पाका दिपेश कुमार पुनलाई चार लाख धरौटीमा छाड्न आदेश दिएको छ। शुक्रबार न्यायाधीश डा श्रीप्रकाश उप्रेतीको इजलासले उनीसहित ६ जनालाई धरौटीमा छाड्न आदेश दिएको हो। नेकपा (माओवादी) केन्द्रको विद्यार्थी संगठन अखिल क्रान्तिकारीका महासचिवसमेत रहेका दीपेश पुन पूर्व उपराष्ट्रपति नन्दकिशोर पुनका छोरा हुन्। सहकारीका अध्यक्ष ओम प्रकाश गुरुङलाई पूरपक्षका लागि थुनामा राख्ने आदेश भएको छ। धरौटीमा छुटेका पुनले चार लाख रुपैया धरौटी बुझाउन नसकेपछि कारागारमै छन्। बुटवलमा रहेको सुप्रिम वचत तथा ऋण सहकारी संस्थाका बचतकर्ताको रकम हिनामिना प्रकरणमा पुनसहित ६ जना थुनामा थिए। अदालतको आदेशअनुसार नबिन अछामीसँग १० लाख, दुर्गा चापागाईं पाण्डे १८ लाख, निता थापा मगर दुई लाख, दीपक न्यौपाने चार लाख ४५ हजार र रोशनी गुरुङ दुई लाख धरौटीमा छुटेको रुपन्देही जिल्ला अदालतका सूचना अधिकारी अनन्तराज मरासिनीले जानकारी दिए। सुप्रिम सहकारीका करिव १ हजार ३ सय बचतकर्ताहरूको करिब १ अर्ब ३ करोड रुपैयाँ अपचलन गरेको प्रहरीमा उजुरी छ। सहकारीका पूर्व अध्यक्ष गितेन्द्रबाबु (जीबी) राई अझै फरार छन्।"
भारत लोकसभा चुनाव : पहिलो चरणमा मतदान सुरु,"नयाँदिल्ली : भारतमा १८ औं लोकसभा चुनावको पहिलो चरणको मतदान सुरु भएको छ। आजबाट पहिलो चरणमा २१ राज्यका १०२ सिटको लागि मतदान गरिंदै छ। तमिलनाडुका सबै ३९ सिटको लागि पहिलो चरणमा मतदान भइरहेको छ। त्यस्तै राजस्थानको १२, उत्तरप्रदेशको ८, महाराष्ट्रको ५ र बिहारमा ४ सिटको लागि मतदान भइरहेको छ। १८ औं लोकसभाको लागि मतदान ७ चरणहरूमा हुनेछ। अन्तिम चरणको मतदान जुन १ मा हुनेछ । लोकसभा चुनावको नतिजा ४ जुनमा घोषणा हुनेछ । त्यस्तै यो चुनावमा भारतमा पहिलोपटक ज्येष्ठ नागरिक र अपाङ्गता भएकाले पहिलो घरबाटै मतदान गर्ने अधिकार पाएका छन्। भारतको निर्वाचन आयोगले पहिलो पटक ज्येष्ठ नागरिक र अपाङ्गता भएका नागरिकलाई घरमै बसेर मतदान गर्ने अधिकार दिएको हो। विगत केही सातादेखि निर्वाचन आयोगका अधिकारीले वृद्धवृद्धा र अपाङ्गता भएका व्यक्तिका घरघरमा पुगेर मतपत्र संकलन गरिरहेका छन् । आज मतदान भएका स्थान र सिट संख्या : उत्तर प्रदेशका ८ सिट  सहारनपुर, कैराना, मुजफ्फरनगर, बिजनौर, नगीना, मुरादाबाद, रामपुर, पिलीभीत पश्चिम बंगालको  सीटहरू  कुचबिहार, अलीपुरद्वार र जलपाईगुडी बिहारको ४ सिट  औरंगाबाद, गया, नवादा र जमुई जम्मू कश्मीरको १ सीट  उधमपुर महाराष्ट्रको ५ सिट रामटेक, नागपुर, भंडारागोन्दिया, गढचिरोलीचिमुर, चन्द्रपुर मध्य प्रदेशको ६ सिट  सिधी, शहडोल, जबलपुर, मण्डला, बालाघाट, छिन्दवाड़ा असमको ५ सिट  काजिरंगा, सोनितपुर, लखीमपुर, डिब्रुगढ, जोरहाट छत्तीसगढको १ सीट  बस्तर राजस्थान १२ सिट गंगानगर, बीकानेर, चुरु, झुन्झुनु, सिकर, जयपुर ग्रामीण, जयपुर, अलवर, भरतपुर, करौलीढोलपुर, दौसा, नागौर। त्रिपुरा १ सीट  त्रिपुरा पश्चिम मणिपुर १ सीट  भित्री मणिपुर तमिलनाडु (३९ सिट) तिरुवल्लुर, चेन्नई उत्तर, चेन्नई दक्षिण, चेन्नई सेन्ट्रल, श्रीपेरुम्बदुर, कांचीपुरम, अरक्कोनम, वेल्लोर, कृष्णगिरी, धर्मपुरी, तिरुवन्नमलाई, अरानी, विल्लुपुरम, कालाकुरुची, सलेम, नमक्कल, इरोड, तिरुपुर, निलबगिरी, कोलिम्बिरिस पोल्लाची, डिंडीगुल, करूर, तिरुचिरापल्ली, पेराम्बलूर, कुड्डालोर, चिदम्बरम, माइलादुथुराई, नागपट्टिनम, तंजावुर, शिवगंगाई, मदुरै, थेनी, विरुधुनगर, रामनाथपुरम, थुथुकुडी, तेनकासी, कान्यकुमरी,। उत्तराखण्ड ५ सिट टिहरी गढवाल, गढवाल, अल्मोरा, नैनीतालउधम सिंह नगर, हरिद्वार अरुणाचल प्रदेशको २ सीट  अरुणाचल पूर्व, अरुणाचल पश्चिम अण्डमान निकोबार टापुहरूको  सीट  अण्डमान निकोबार टापुहरू लक्षद्वीपको १ सीट  लक्षद्वीप मेघालयको २ सिट  शिलोङ, तुरा मिजोरम १ सीट  मिजोरम नागाल्याण्ड १ सीट  नागाल्याण्ड पुडुचेरी १ सीट  पुडुचेरी सिक्किम १ सीट  सिक्किम"
प्रहरीलाई कम्प्युटर हस्तान्तरण,नुवाकोट : विदुर नगरपालिकाले जिल्ला प्रहरी कार्यालय नुवाकोटलाई तीन थान कम्प्युटर प्रदान गरेको छ। प्रविधिमैत्री सुरक्षामा जोड दिँदै नुवाकोटमा प्रहरीलाई कम्प्युटर प्रदान गरिएको हो। मेयर राजन श्रेष्ठले कम्प्युटर लगायतका उपकरणहरू प्रहरी प्रमुख तथा प्रहरी उपरीक्षक शान्तिराज कोइरालालाई हस्तान्तरण गरेका हुन्।
एसीसी प्रिमियर कप : नेपालले युएईलाई दियो १२० रनको लक्ष्य,"काठमाडौं : एसीसी प्रिमियर कपअन्तर्गत फाइनल प्रवेशका लागि नेपालले युएईलाई १२० रनको लक्ष्य दिएको छ। ओमानको अल अमेरत क्रिकेट मैदानमा टस हारेर पहिला ब्याटिङ गरेको नेपालले निर्धारित २० ओभरमा ९ विकेट गुमाएर ११९ रन मात्रै बनाउन सक्यो। नेपालका लागि सन्दीप जोरा अर्धशतक बनाउन सफल भए। ४० बलमा उनले ४ चौका र २ छक्का प्रहार गरे। गुल्सन झा र करण केसीबाहेक अन्यले दोहोरो अंक जोड्न सकेनन्। झाले २० ,केसीले १७ ,असिफ शेखले ८,रोहित पौडेल र दिपेन्द्र सिंह ऐरीले ५५ रनको योगदान गरे। पहिलो बलमै नेपालका ओपनर कुशल भुर्तेल आउट भए भने ८ रन जोडेर आसिफ शेख दोस्रो विकेटका रुपमा आउट भएका थिए। यसैगरी अभिनाश बोहरा १ र ललितनारायण राजवंशी २ रनमा अविजित रहे।"
"गैरसंवैधानिक तरिकाले प्रदेश सरकार गठन गरियो, राजनीतिक दल विशेष निर्णय गर्ने अधिकार प्रदेश प्रमुखलाई छैन : कांग्रेस","काठमाडौं : नेपाली कांग्रेसले गण्डकी प्रदेश र सुदूरपश्चिम प्रदेश सरकार गैरसंवैधानिक तरिकाले गठन भएको बताएको छ। प्रदेश प्रमुखलाई कुनै दल विशेषका लागि निर्णय गर्ने अधिकार संविधानले नदिएको कांग्रेसको भनाइ छ। 'प्रदेशहरूमा अहिले गैरसंवैधानिक तरिकाले सरकार गठन भइरहेको छ। विशेषतः गण्डकी र सुदूरपश्चिम प्रदेशको सरकार गठन प्रक्रिया गैरसंवैधानिक भयो। आफूलाई हुँदै नभएको अधिकार प्रयोग गरी गठन भएको सरकारप्रति कांग्रेसको घोर आपत्ति छ,' कांग्रेसका प्रवक्ता प्रकाशशरण मतहले भने। उनले प्रदेश प्रमुखलाई कुनै दल विशेषका लागि निर्णय गर्ने अधिकार संविधानले नदिएको बताए। प्रदेशसभाको ठूलो दलले पाउने अधिकारलाई प्रदेश प्रमुखले नजरअन्दाज गरेको उनको आरोप छ। उनले सर्वोच्च अदालतको आदेशलाई पनि प्रदेश सरकारले उल्लंघन गरेको बताए। गण्डकी प्रदेश सरकारको विषयमा सर्वोच्च अदालतले दीर्घकालीन असर पुर्याउने निर्णय नगर्न अन्तरिम आदेश दिएको थियो। त्यसविपरीत गण्डकी सरकारले मन्त्रालय फुटाउनेदेखि महत्वपूर्ण नियुक्तिहरू गरिरहेको भन्दै कांग्रेसले आपत्ति जनाएको हो। 'संविधान र सर्वोच्च अदालतको आदेश पनि गठबन्धनले उल्लंघन गरेको छ। नियुक्ति पनि गैरकानुनीरूपमा गरिएको छ। रिटको पूर्ण सुनुवाई नहुँदै प्रदेशसभा बैठक आह्वान गरेर प्रदेश प्रमुख र प्रदेश सरकारले अदालतको अवहेलना गरेको छ,' प्रवक्ता महतले भने। सर्वोच्च अदालतको आदेशको अवज्ञा गर्दै प्रदेश सरकारको निर्णय अन्तरिम आदेश विपरीत रहेको उनको भनाइ छ। त्यस्तै कोशी प्रदेशको हकमा पनि एमालेमाओवादीले गलत कदम उठाएको उनले बताए। सर्वोच्च अदालतको आदेशले २ वर्षसम्म सरकारलाई चलाउन नपाइने भन्दै संकल्प प्रस्तावले मुख्यमन्त्री हटाउन नसकिने उनको भनाइ छ। उनले एमालेमाओवादी गठबन्धन अप्राकृतिक भएको बताए। उनले अप्राकृतिक गठबन्धन छिट्टै पतन हुने बताए। 'हामीले धेरै चलखेल गर्नै पर्दैन। यो अप्राकृतिक गठबन्धन हो। छिट्टै पतन हुन्छ,' उनले भने।"
आगो निभाउने क्रममा वृद्धाको मृत्यु,"स्याङ्जा : आगो निभाउने क्रममा जलेर स्याङ्जामा वृद्धको घटनास्थलमै मृत्यु भएको छ। बिरुवा गाउँपालिका७ कुमेरदुङ निवासी ७४ वर्षीया रेउसरी गुरुङको बिहीबार दिउँसो जलेर मृत्यु भएको प्रहरीले जनाएको छ। कोदोको बिउ राख्नका लागि बारीमा सुकेका झारपात, पतिंगर जलाउने क्रममा आगो सल्केर जंगलसम्म पुगेपछि सोही आगो निभाउने क्रममा जलेर उनको मृत्यु भएको प्रहरी नायब उपरीक्षक इन्द्रबहादुर रानाले जानकारी दिए। घटनाका बारेमा अनुसन्धान सुरु गरेको प्रहरीले जनाएको छ।"
कपिलवस्तुमा भारतीय नागरिकको अपहरणपछि हत्या,"कपिलवस्तु : मायादेवी गाउँपालिका२ मा एक भारतीय नागरिकको अपहरणपछि हत्या भएको छ। ३४ जनाको समूहले भारतको सिद्धार्थ जिल्ला पोखरभेटवा ग्राम पचगवा पोष्टका ४५ वर्षीय जमाल अहमदको हत्या गरेका हुन्। घटनामा संलग्न रहेका ४ जनालाई प्रहरीले पक्राउ गरी अनुसन्धान सुरु गरेको प्रहरी नायब उपरीक्षक हरिबहादुर वलीले बताए। जमाल अहमद मायादेवी गाउँपालिकाको पकडी चारचौडा सडक खण्डको बिजुवा पुलबाट बिहीबार दिउँसो अपहरणमा परेका थिए। आर्थिक लेनदेन तथा फिरौतीका लागि उनलाई अपहरण गरिएको हुन सक्ने प्रहरीको प्रारम्भिक अनुमान छ। अपहरणपछि जमाल अहमदलाई अपहरणकारी समूहले हात खुट्टा बाँधेर मरणासन्न अवस्थामा मायादेवी गाउँपालिका२ को एक मदरसाको कोठामा थुनेर राखेका थिए। जमाल अपहरणमा परेको खबर पाए लगत्तै उनको खोजीका लागि बिहीबार साँझबाट प्रहरी परिचालन भएको थियो। अपहरणस्थलबाट भारतीय सीमा क्षेत्र आपसपास चारै तर्फ खोज जाँच गर्दा जमाललाई थुनेर राखेको अवस्थामा मदरसाको कोठामा फेला पारिएको प्रहरी नायब उपरीक्षक वलीले बताए। उनको उद्धार गर्दा सम्म उनको सोही मदरसाको कोठामा मृत्यु भइसकेको थियो, प्रहरी नायब उपरीक्षक वलीले भने, शव पोस्टमार्टमका लागि कपिलवस्तु अस्पताल पठाएका छौं, बाँकी अन्य अनुसन्धानको प्रक्रिया समेत अघि बढेको छ।"
गण्डकी प्रदेशसभाको बैठकमा कांग्रेस सहभागी नहुने,"पोखरा : नेपाली कांग्रेसले आज दिउँसो ३ बजेका लागि बोलाइएको गण्डकी प्रदेशसभाको बैठकमा सहभागी नहुने निर्णय गरेको छ। कांग्रेस संसदीय दलको आजको बैठकले खगराज अधिकारी नेतृत्वको सरकारको वैधानिकताका सम्बन्धमा यसअघि कांग्रेस संसदीय दलका नेता सुरेन्द्रराज पाण्डेले दायर गरेको रिटमा फैसला नआएसम्म प्रदेशसभा बैठकमा सहभागी नहुने निर्णय गरेको हो। उक्त रिटमा प्रारम्भिक सुनुवाई गर्दै अदालतले निवेदन पत्र टुंगो नलाग्दासम्म दीर्घकालीन असर पर्ने प्रकृतिका निर्णय नगर्नु नगराउनु र पूर्ण सुनुवाइका लागि वैशाख १० गतेका लागि पेशी तोक्नु भनी गत चैत २८ गते अन्तरिम आदेश दिएको थियो। उक्त आदेशलाई बेवास्ता गर्दै मुख्यमन्त्रीले विश्वासको मत लिनका लागि प्रदेश प्रमुखले प्रदेशसभा बैठक आह्वान गरिएको भन्दै कांग्रेसले सभामुखलाई ध्यानाकर्षणपत्र बुझाएको कांग्रेसका प्रमुख सचेतक नन्दप्रसाद न्यौपानेले जारी गरेको विज्ञप्तिमा जनाइएको छ। 'यही वैशाख ७ गते दिउँसो ३ बजेका लागि बोलाइएको प्रदेशसभा बैठक र सम्मानित सर्वोच्च अदालतबाट मुद्दाको अन्तिम फैसला नहुँदासम्म आह्वान गरिने प्रदेशसभाको कुनै पनि बैठकमा हामी नेपाली कांग्रेसका प्रदेशसभा सदस्यहरूले सहभागी नहुने निर्णय गरेको जानकारी गराउँदछौं,' विज्ञप्तिमा भनिएको छ। सर्वोच्च अदालतबाट दीर्घकालीन असर पर्ने प्रकृतिका निर्णय नगर्नु नगराउनु भन्ने अन्तरिम आदेश जारी भएको परिस्थितिमा प्रदेशसभा अधिवेशन आह्वान गर्न सिफारिस गर्नु र प्रदेश प्रमुखले अधिवेशन आह्वान गर्नु उचित नभएको कांग्रेसको भनाइ छ। अदालतमा विचाराधीन मुद्दाको अन्तिम किनारा नलाग्दासम्म प्रदेशसभाको बैठक सञ्चालन गर्नु संवैधानिक दृष्टिले त्रुटिपूर्ण र संसदीय मर्यादा एवं परम्परा विपरीतसमेत हुने भएकाले प्रदेशसभा बैठक सञ्चालन नगर्ननगराउन कांग्रेसले अनुरोध गरेको छ।"
इजरायलमा मारिएका आनन्द साहको परिवारलाई पाँचलाख सहयोग,ढल्केवर(धनुषा) : हमास समूहबाट मारिएका धनुषाका आनन्द साहको परिवारलाई मधेश सरकारले पाँच लाख सहयोग गरेको छ । गत असोज २० गते इजरायलमा चरमपन्थी समूह हमासको आक्रमणमा परी मृत्यु भएका धनुषाको लक्ष्मीनिया गाउँपालिका४ सपहीका २२ वर्षीय साहको परिवारलाई राहतस्वरुप प्रदेश सरकारले पाँच लाख रुपैयाँ सहयोग गरेको हो । मधेश सरकारबाट घोषणा भएअनुरुप मुख्यमन्त्री सरोज कुमार यादवले शुक्रबार मृतक साहका बुवा सोमन साहलाई पाँचलाख बराबरको चेक हस्तान्तरण गरेका हुन् । जनकपुरकै मिट कलेजबाट आइएससी उत्तीर्ण गरेका साह सुदूरपश्चिम विश्वविद्यालयअन्तर्गत टीकापुर मल्टिपल क्याम्पस कैलालीमा कृषि विषयमा स्नातक पढेका थिए । अन्तिम वर्षको पढाइ सकिएपछि कलेजले नै अभ्यासका लागि इजरायल पठाएको थियो । उक्त आक्रमणबाट साहसहित अध्ययन भ्रमणमा रहेका १० जना नेपाली विद्यार्थीको ज्यान गएको थियो ।
५ रन बनाएर दिपेन्द्र सिंह ऐरी पनि आउट,"काठमाडौं : दिपेन्द्र सिंह ऐरी ८ बलमा ५ रन बनाएर आउट भएका छन्। उनलाई युएईका आयन खानले आउट गराएका हुन्। एसीसी प्रिमियर कपअन्तरगत फाइनल प्रवेशका लागि युएईविरुद्ध जारी खेलमा नेपालले १३ दशमलव २ ओभरमा ५ विकेट गुमाएको हो। पाँचौं विकेटका रुपमा ऐरीलाई गुमाएको हो। यसअघि कप्तान रोहित पौडेल,आसिफ शेख , कुशल भुर्तेल र कुशल मल्ल आउट भइसकेका छन्। ओमानको अल अमेरत क्रिकेट मैदानमा युएईका कम्तान मोहम्मद वासिमले टस जितेर नेपाललाई बलिङको निम्तो दिएका थिए।"
वैशाख १६ गतेदेखि हात्तीपाइले विरुद्धको औषधि खुवाइने,"ढल्केवर(धनुषा) : सरकारले यही वैशाख १६ गतेदेखि हात्तीपाइले विरुद्धको औषधि खुवाउने कार्यक्रम सञ्चालन गर्ने भएको छ। सरकारले सातवटा जिल्लामा सञ्चालन गर्ने भनिएको राष्ट्रिय हात्तीपाइले रोग निवारण कार्यक्रम यही वैशाख १६ गतेदेखि सुरु हुने भएको हो। हात्तीपाइले रोग निवारणका लागि जोखिम समूहमा रहेका झापा, धनुषा, महोत्तरी, सर्लाही, रौतहट, रसुवा र कपिलवस्तु जिल्लामा आम औषधि सेवन कार्यक्रम सञ्चालन गर्ने सरकारको तयारी छ। त्यहीअनुसार धनुषाको मिथिला नगरपालिकाले आम औषधि सेवन अभियान सम्बन्धी पालिकास्तरीय योजना तथा बहुनिकाय गोष्ठी सञ्चालन गरेर हात्तीपाइले विरुद्धको औषधि खुवाउने कार्यक्रमलाई पूर्ण सफल बनाउन तयारी सुरु गरेको छ। स्वास्थ्य अधिकृत समेत रहेको मिथिला नगरपालिकाका प्रमुख प्रशासकीय अधिकृत अशोक कुमार भण्डारीले हात्तीपाइले रोग विरुद्ध चलाउने औषधिहरू अत्यन्त प्रभावकारी र सुरक्षित रहेको उल्लेख गर्दै यो औषधि सेवन गरेर हात्तीपाइले रोग निवारण गर्ने अभियानमा आआफ्नो तबरबाट जुट्न सबैमा अपिल गरे। उनले २ वर्षभन्दा मुनिका बच्चा, गर्भवती महिला, सुत्केरी भएको एक हप्ताभित्र र अशक्त भई बेडमा रहेका बाहेक सबै आम नागरिकलाई हात्तीपाइले रोग विरुद्धका औषधि सेवन गर्नुपर्ने बताए। उनका अनुसार हात्तीपाइले रोग विरुद्ध प्रयोग भइरहेका औषधिहरू डाइथाइलकार्बामाजिन १०० एमजी र ४०० एमजीको अल्बेन्डाजोल औषधि खुवाइने छ। कुनै लक्षण नदेखिए पनि शरीरमा हात्तीपाइले रोगको परजीवि हुन सक्ने भन्दै आम नागरिकलाई औषधि सेवन गर्न गराउन अभियान सञ्चालन गर्न लागेको अधिकृत भण्डारीले जनाए। रोग लागि सकेपछि पूर्ण रुपमा निको हुन नसक्ने भएकाले समयमै औषधि खाएमा शरीरमा हात्तीपाइलेको परजीवि नष्ट हुने र रोग नलाग्ने भएकाले आम रुपमा औषधि सेवन गर्न उनले आग्रह गरे।"
नेपाललाई सातौं झट्का : अर्धशतक बनाएर सन्दीप जोरा आउट,"काठमाडौं : अर्धशतक बनाएर सन्दीप जोरा आउट भएका छन्। उनी ४० बलमा ५० रन बनाएर आउट भएका हुन्। युएईका मोहम्मद फारुकले जोरालाई आउट गराएका हुन्। योसहित नेपालले ८९ रनमा ७ विकेट गुमाइसकेको छ। यसअघि कप्तान रोहित पौडेल,आसिफ शेख , कुशल भुर्तेल,कुशल मल्ल,सोम्पाल कामी, दिपेन्द्र सिंह ऐरी आउट भइसकेका छन्। एसीसी प्रिमियर कपअन्तरगत फाइनल प्रवेशका लागि युएईविरुद्ध जारी खेलमा नेपालले बलिङ गरिरहेको छ।"
"युएईसँग नेपाल स्तब्ध, एसिया कप खेल्ने सपना चकनाचुर","काठमाडौं : दोस्रोपटक एसिया कप खेल्ने नेपालको सपना चकनाचुर भएको छ। एसीसी प्रिमियर कपको सेमिफाइनलमा नेपाल युएईसँग ६ विकेटले स्तब्ध बनेको हो। डिफेन्डिङ च्याम्पियनसमेत रहेको नेपालका प्रमुख ब्याटरहरू चल्न सकेनन्। नेपालले दिएको १२० रनको सामान्य लक्ष्य युएईले १७२ ओभरमा ४ विकेटको क्षतिमा पूरा गर्यो। युएईका लागि अलिशान सराफुले अविजित ५५ रन बनाए। त्यस्तै विष्णु सुकुमुरानले २८, साइद हैदरले १४, मोहम्मद वाशिम र आसिफ खानले समान १०१० रन बनाए। नेपका लागि गुल्शन झाले २ र सोमपाल काकमी र ललित राजबंशीले ११ विकेट लिए। त्यसअघि टस हारेर ब्याटिङ गरेको नेपालले निर्धारित ओभरको खेलमा ९ विकेट गुमाउँदै ११९ रन बनाएको थियो। नेपालका लागि सन्दीप जोराले सर्वाधिक ५० रन बनाए। त्यस्तै गुल्शन झाले २०, करण केसीले १७ रन बनाउँदा अन्य खेलाडीले दोहोरो अंकको रन जोड्न सकेनन्। नेपालका प्रमुख ब्याटरहरू नै चल्न सकेनन्। कुशल भुर्तेल शून्यमै आउट हुँदा आरिफ शेखले ८ रन, कप्तान रोहित पौडेलले ५ रन, कुशल मल्लले ३, दीपेन्द्र सिंह ऐरीले ५ रन बनाए। नेपालले समूहचरणको खेलमा भने अपराजित रहेको थियो। नेपालले मलेसिया, कतार, हङकङ र साउदीलाई पराजित गरेको थियो।"
एमालेमाओवादीले पेस गरेको संकल्प प्रस्ताव पारित,"विराटनगर : कोसी प्रदेशसभामा मुख्यमन्त्रीले विश्वासको मत दिनुपर्ने लगायतका बुँदा समेटिएको नेकपा एमाले र नेकपा माओवादी केन्द्रको संकल्प प्रस्ताव पारित भएको छ। शुक्रबार संकल्प प्रस्तावमाथिको छलफलपछि भएको मत विभाजनका क्रममा प्रस्तावको पक्षमा ५२ सांसदले मत दिएका थिए भने विपक्षमा रहेका प्रदेशसभा सांसदहरूले मत दिएनन्। त्यस्तै ३ जना सांसद तटस्थ बसेका थिए। प्रस्तावको पक्षमा बहुमत सदस्यको मत परेपछि सभामुख अम्बरबहादुर विष्टले प्रस्ताव पारित भएको घोषणा गरे। संकल्प प्रस्तावमा एमाले र माओवादी केन्द्रका तर्फबाट मुख्यमन्त्रीलाई दिएको समर्थन फिर्ता लिएको अवस्थामा मुख्यमन्त्री केदार कार्कीलाई आफैंमाथिको विश्वास छ भन्ने प्रस्ताव राखी विश्वासको मत लिन निर्देशन दिइयोस् भन्ने उल्लेख गरिएको छ। वैकल्पिक सरकारका लागि मार्ग प्रसस्त नगरेमा, विश्वासको मत नलिएमा वा विश्वासको मत प्राप्त नगरेमा संविधान बमोजिम नयाँ वैकल्पिक सरकार गठनको प्रक्रिया प्रारम्भ गर्न कोशी प्रदेशसभा सचिवालयलाई निर्देशन दिने पनि प्रस्तावमा उल्लेख छ। त्यसअघि प्रस्तावमाथिको छलफलका क्रममा आएका प्रश्नको जवाफ दिँदै मुख्यमन्त्री केदार कार्कीले आफ्नो तर्फबाट संविधानको कुठाराघात नहुने प्रष्ट पारे। आफू मुख्यमन्त्री रहरले भएको नभई बाध्यताले भएको भन्दै उनले मुख्यमन्त्री बन्दा कम्तिमा संविधानको सर्वोच्चता रहन्छ भनेर म मुख्यमन्त्री बनेको प्रष्टिकरण दिए। मुख्यमन्त्री कार्कीले प्रदेश सभा विघटन हुन्छ भनेर हल्ला नफिजाउन प्रतिपक्षीलाई आग्रह गर्दै मध्यावधि रोक्नकै लागि आफू मुख्यमन्त्री भएको पनि बताए। उनले कोशी प्रदेशका सन्दर्भमा सर्वोच्च अदालतले गरेको ०७८ असार २८ को फैसलालाई राम्रोसँग पढेको र जानकारी लिएको पनि बताए। मुख्यमन्त्री केदार कार्कीलाई दिएको समर्थन फिर्ता गरेका एमाले र माओवादीको कदमलाई चुनौती दिँदै मुख्यमन्त्री कार्कीले राजीनामा पनि नदिने र विश्वासको मत पनि नलिने अडान नछाडेपछि दुई दलले संसदमा संकल्प प्रस्ताव प्रस्तुत गरेको थियो।"
युएईविरुद्ध सोमपाल कामीले लिए पहिलो विकेट,काठमाडौं : नेपालका लागि सोमपाल कामीले युएईको पहिलो विकेट लिएका छन्। युएईका कप्तान मोहम्मद वासिमलाई कामीले आउट गराएका हुन् । उनी ७ बलमा ११ रन बनाएर पेभेलियन फर्किएका छन्। एसीसी प्रिमियर कपअन्तर्गत फाइनल प्रवेशका लागि नेपालले युएईलाई १२० रनको लक्ष्य दिएको छ। ओमानको अल अमेरत क्रिकेट मैदानमा खेल जारी छ।
गुल्शन झाले लिए युएईको दोस्रो विकेट,काठमाडौं : नेपालका गुल्शन झाले दोस्रो विकेट लिएका छन्। युएईका विष्णु सुकुमारानलाई झाले आउट गराएका हुन्। उनी ७ दशमलव ५ ओभरमा २८ बलमा २८ रन जोडेर पेभेलियन फर्किएका छन्। यसअघि सोमपाल कामीले युएईको पहिलो विकेट लिएका थिए । युएईका कप्तान मोहम्मद वासिमलाई कामीले आउट गराएका हुन् । उनी ७ बलमा ११ रन बनाएर बाहिरिए। एसीसी प्रिमियर कपअन्तर्गत फाइनल प्रवेशका लागि नेपालले युएईलाई १२० रनको लक्ष्य दिएको छ। ओमानको अल अमेरत क्रिकेट मैदानमा खेल जारी छ।
अनरको फोल्डेबल फोन म्याजिक भी टु नेपालमा,"काठमाडौं : अनरको फोल्डेबल फोन म्याजिक भी टु नेपालमा भित्रिएको छ। विश्व इन्नोभेसन दिवसमा अनरले पातलो र हलुका फोल्डेबल अनर म्याजिक भी टु ल्याएको हो। अनरका लागि नेपालको अधिकारिक बिक्रेता सेलट्रोन नेपाल प्रालिले सबैभन्दा पातलो फोल्डेबल नेपालमा फोन ल्याउन पहल गरेको हो।   ,      र   मा आधारित   द्वारा सञ्चालित छ। यो (१६५१२) जीबीको भेरियन्टमा आउँछ।    पर्पल र भेगन लेदर भएको ब्ल्याक गरि दुइ सुन्दर रंगहरु मा उपलब्ध छ जसको मूल्य (१६५१२) जीबी को भेरिएन्टका लागि रु २,३९,९९९ तोकिएको छ भने आकर्षक अफरहरू र उपहारहरूसहित आजबाट देशभरी उपलब्ध गरिएको छ। लन्चिङ अफरहरू अर्ली बर्ड अफर, म्याजिक अफर र गो बियन्ड अफर गरि तीन प्रकारमा विभाजित छन्। ग्राहकहरूले यी तीन अफर मध्ये आफ्नो लागि उपयुक्त एउटा अफर छान्न सक्नेछन्। अर्ली बर्ड अफरमा   र     को निःशुल्क उपहार समावेश छ। म्याजिक अफरमा  ,     र  भाउचर समावेश छ। त्यस्तै, गो बियन्ड अफरमा भेस्पाको छुट भौचर समावेश छ। ग्राहकहरूले यसलाई अफलाइन अधिकृत  स्टोरहरू र  र  जस्ता अनलाइन प्लेटफर्महरू मार्फत पनि किन्न सक्नेछन्।"
"युएईको तेस्रो विकेट पतन, झाले लिए अर्को विकेट",काठमाडौं : युएईको तेस्रो विकेट पतन भएको छ। नेपालका गु्ल्शन झाले अर्को विकेट लिएका हुन्। झाले आसिफ खानलाई आउट गराएका हुन्। उनी ६ बलमा १० रन जोडेर पेभेलियन फर्किएका छन्। यसअघि झाले युएईका विष्णु सुकुमारानलाई आउट गराएका थिए। उनी ७ दशमलव ५ ओभरमा २८ बलमा २८ रन जोडेर आउट भएका थिए। सोमपाल कामीले युएईको पहिलो विकेट लिएका थिए । युएईका कप्तान मोहम्मद वासिमलाई कामीले आउट गराएका हुन् । उनी ७ बलमा ११ रन बनाएर बाहिरिए। एसीसी प्रिमियर कपअन्तर्गत फाइनल प्रवेशका लागि नेपालले युएईलाई १२० रनको लक्ष्य दिएको छ। ओमानको अल अमेरत क्रिकेट मैदानमा खेल जारी छ।
इजराइलद्वारा इरानमाथि जवाफी आक्रमण भएको अमेरिकी सञ्चारमाध्यमको भनाइ,"इरानको सरकारी सञ्चारमाध्यमले शुक्रबार मध्य प्रान्त इस्फहानमा विस्फोट भएको बताएको छ । अमेरिकी सञ्चारमाध्यमले भने अधिकारीहरूलाई उद्धृत गर्दै इजराइलले आफ्नो कट्टर प्रतिद्वन्द्वीमाथि जवाफी आक्रमण गरेको बताएको छ । सरकारी सञ्चारमाध्यमका अनुसार धेरै इरानी सहरमा हवाई रक्षा प्रणालीलाई सक्रिय तुल्याइएको छ । मुलुकको आधिकारिक प्रसारकले इस्फहान सहर नजिक विस्फोटको आवाज सुनिएको बताएको छ । सप्ताहन्तमा इरानले इजराइलमाथि सयौँ मिसाइल र ड्रोन प्रहार गरेपछि इजराइलले जवाफी आक्रमण गर्ने चेतावनी दिएको थियो । इरानको अधिकांश ड्रोन तथा मिसाइल आक्रमणलाई रोकिएको थियो । इरानको फार्स समाचार समितिले कहजावरेस्तान, इस्फहान विमानस्थल र शेखरी सेनाको विमानस्थल नजिक तीन वटा विस्फोट सुनिएको बताएको छ । इरानको अन्तरिक्ष एजेन्सीका प्रवक्ता होसेन डेलिरियनले भने धेरै ड्रोनलाई सफलतापूर्वक खसालिएको बताए । 'मिसाइल आक्रमणको कुनै रिपोर्ट गरिएको छैन', उनले सामाजिक सञ्जाल एक्समा भने। आधिकारिक आइआरएनए समाचार समितिले भनेको छ, 'कुनै पनि हवाई खतराको प्रभावले कुनै ठूलो क्षति वा ठूलो विस्फोट नभएको रिपोर्टहरूले सङ्केत गरेका छन् ।' इरानको तस्निम समाचार समितिले इस्फहानमा आणविक केन्द्रहरू पूर्णरूपमा सुरक्षित रहेको रिपोर्ट गरिएको बताएको छ । एबिसी र सिबिएस न्युजले अमेरिकी अधिकारीहरूलाई उद्धृत गर्दै इजराइलले आक्रमण गरेको बताएका छन् । ह्वाइट हाउस वा पेन्टागनका तर्फबाट तत्काल कुनै टिप्पणी आएको छैन । सिएनएनले एक अधिकारीलाई उद्धृत गर्दै इजराइली आक्रमणको लक्ष्य आणविक नभएको बताएको छ । इजराइली सेनाले एएफपीलाई भनेको छ, 'हामीसँग अहिले कुनै टिप्पणी छैन ।' सप्ताहन्तमा इरानले इजराइलमाथि आफ्नो पहिलो प्रत्यक्ष आक्रमण गरेको थियो । इजराइलले आफ्ना सहयोगीहरूको सहयोगमा इरानले प्रहार गरेका तीन सय मिसाइल र ड्रोनमध्ये अधिकांशलाई रोकेको र कसैको मृत्यु नभएको बताएको छ । इरानले सिरियाली राजधानी दमास्कसमा आफ्नो वाणिज्य दूतावासमा अप्रिल १ मा भएको आक्रमणको प्रतिशोधमा इजराइलमाथि आक्रमण गरेको हो । वाणिज्य दूतावासमा भएको आक्रमणका लागि इरानले इजराइललाई दोषी मानेको थियो । उक्त आक्रमणमा इरानको रिभोल्युसनरी गार्डका दुई जनरलसहित सात जना मारिएका थिए । सन् २०११ मा सिरियामा गृहयुद्ध सुरु भएपछि इरान समर्थित समूहहरूले राष्ट्रपति बशर अलअसदको सेनालाई बलियो बनाएका छन् । इरान प्यालेस्टिनी लडाकू समूह हमास र लेबनानको हिजबुल्लाहको पनि मुख्य समर्थक हो । इजराइलमाथि इरानको आक्रमणपछि गाजा युद्धबाट ठूलो क्षेत्रीय प्रभावको आशङ्का बढेको छ । अक्टोबर ७ मा आक्रमण गरेर युद्ध सुरु गर्ने हमासलाई निमिट्यान्न पार्ने वाचा गर्नुभएका इजराइलका प्रधानमन्त्री बेन्यामिन नेतान्याहुले इजराइलले इरानविरुद्ध आफ्नो सुरक्षा गर्ने अधिकार सुरक्षित राखेको बताउनुभएको छ । इजराइलको प्रमुख सहयोगी तथा सैन्य आपूर्तिकर्ता अमेरिकाले इरानमाथि प्रतिशोधात्मक आक्रमणमा सहभागी नहुने स्पष्ट गरेको छ । यद्यपि उसले इरानी आक्रमणमा परिचालन गरिएका ड्रोनको उत्पादनमा संलग्न मानिस र संस्थाहरूविरुद्ध प्रतिबन्ध लगाउने घोषणा गरेको छ । युरोपेली सङ्घ (इयु) ले इरानको ड्रोन कार्यक्रमलाई प्रतिबन्ध लगाउने बताएपछि अमेरिकी राष्ट्रपति जो बाइडेनले प्रतिबन्धको घोषणा गर्दै भने, 'हामी इरानलाई जवाफदेही बनाउँदैछौँ ।' इरानका विदेशमन्त्री होसेन अमिरअब्दुल्लाहियानले चेतानवी दिँदै इरानमाथि कुनै पनि आक्रमणका लागि इजराइलले पश्चात्ताप गर्ने बताए। इरानमा यी विस्फोट सर्वोच्च नेता आयातुल्लाह अली खमेनीको ८५औँ जन्मदिनका अवसरमा भएको छ । शुक्रबार इरानका धेरै क्षेत्रमा उडानहरू रद्द गरिएको छ । युएईस्थित फ्लाईदुबई एयरलाइनले इरानका लागि उडानहरू रद्द गरेको छ । रासस"
सामसङको ग्यालेक्सी एम१४ एलटीई सार्वजनिक,काठमाडौं : सामसङले ५ हजार एमएचको ब्याट्री भएको ग्यालेक्सी एम१४ एलटीई सार्वजनिक गरेको छ। यसको एफ१८ लेन्स सहितको ५० एमपीको ट्रिपल मुख्य क्यामरा रहेको छ भने १३ एमपीको फ्रन्ट क्यामेरा रहेको छ। अत्याधुनिक अक्टाकोर प्रोसेसर र शक्तिशाली सुविधाहरू रहेको ग्यालेक्सी एम१४ को मुख्य क्यामेरा ले कम प्रकाशमा पनि उत्कृष्ट स्पष्टताको फोटो लिन सकिने कम्पनीले जनाएको छ। यसमा ६ एनएमको प्रोसेसर रहेको छ। ग्यालेक्सी एम१४ कीन्दा २५ वाटको फास्ट चार्जन पनि उपलब्ध हुनेछ। ग्यालेक्सी एम१४मा ६ जीबीको र्याम रहेको छ भने प्लस ६ जीबीको र्याम थप्न सकिने छ। कम्पनीका अनुसार ग्यालेक्सी एम१४ मा    अक्टाकोर प्रोसेसरले यसको सेगमेन्टमा बेग्लै मापदण्ड सेट गरेको छ। यो चिपसेटले सिमलेस गेम खेल्दा सहज हुने र ३ डी ग्राफिक्स गर्न प्रभावकारी हुने कम्पनीको भनाइ छ। ग्यालेक्सी एम१४ ६७ प्लस एलसीडी इन्फीनीटीयु रहेकोले इमर्सिभ दृश्य अनुभव प्रदान गर्न सकिने कम्पनीले जनाएको छ। ग्यालेक्सी एम१४ मा एन्ड्रोइड १३ प्लेटफर्ममा निर्मित १ युआइ ५१ कोर सुविधा रहेको छ। यसमा  सम्म  अपग्रेड र ४ वर्षसम्मको सुरक्षा अपडेटहरूको ग्यारेन्टी दिने कम्पनीको भनाइ छ। ग्यालेक्सी एम१४ एलटीइ निलो र गाढा निलोमा उपलब्ध रहेको छ। ४६४ जीबी स्टोरेज भएको ग्यालेक्सी एम१४ एलटीइको मुल्य १६ हजार ९ सय ९९ रहेको छ भने ६१२८ जीबी स्टोरेजको मूल्य २१ हजार ९ सय ९९ रहेको छ। यो मोडेल आउँदो जेठ ५ गतेदेखि नेपाभरका रिटेल आउटलेटहरूमा उपलब्ध हुने कम्पनीले जानकारी दिएको छ। यो मोडेल इन्स्टा फाइनान्स सेवाबाट पनि प्राप्त गर्न सकिने छ। यो सेवा मार्फत ० ब्याज दरमा आफ्नो नागरिकताको साथ उपकरण प्राप्त गर्न सकिने कम्पनीको भनाइ छ। इन्स्टा फाइनान्सको यो सेवा २० हजारभन्दा माथिका मोबाइलहरुमा नेपालभर उपलब्ध छ।
राष्ट्रिय महाधिवेशन प्रतिनिधि परिषद् बैठकमा ओलीले राजनीतिक प्रतिवेदन प्रस्तुत गर्ने,"काठमाडौं : नेकपा एमालेको राष्ट्रिय महाधिवेशन प्रतिनिधि परिषद् बैठक भोलिदेखि सुरू हुँदैछ। कम्युनिष्ट पार्टीको ७५ औं स्थापना दिवसका अवसरमा एमालेले भोलिदेखि वैशाख १० गतेसम्म ललितपुरको गोदावरीस्थित सनराइज हलमा बैठक बस्न लागेको हो। बैठकमा पार्टी अध्यक्ष केपी शर्मा ओलीले राजनीतिक प्रतिवेदन प्रस्तुत गर्ने कार्यसूची रहेको छ। राष्ट्रिय महाधिवेशन प्रतिनिधि परिषद बैठकबारे जानकारी दिन आयोजित पत्रकार सम्मेलनमा एमालेका महासचिव शंकर पोखरेलले बैठकमा अध्यक्ष ओलीले राजनीतिक प्रतिवेदन प्रस्तुत गर्ने जानकारी दिए। राजनीतिक प्रतिवेदनले पार्टीलाई कसरी अगाडि बढाउने भन्ने विषयको निर्क्योल गर्ने उनले दावी गरे। विगतको गठबन्धन सरकारका कारणले मुलुकले विभिन्न चुनौतीको सामान गरिरहेको उनको भनाइ छ। उनले भने,'विगतको गठबन्धन सरकारबाट तीनवटा चुनौतीबाट मुलुक गुज्रिरहेको छ। एउटा राजनीतिक अस्थिरता र सामाजिक अराजकताको चुनौती, अर्को सामाजिक मूल्यहरूको विघटनहरूको चुनौती र तेस्रो मुलुकमा चरम आर्थिक संकटको अवस्था।' उनले मुलुकको ओरालो यात्रालाई रोकेर सकारात्मक दिशा दिने जुन प्रयत्न छ त्यसको संलेषण राष्ट्रिय महाधिवेशन परिषदको बैठकबाट गर्ने बताए। 'मुलुकलाई अब कुन दिशामा अगाडि बढाउने भन्ने निष्कर्श बैठकका माध्यमबाट गर्नेछौं,'उनले भने,'महाधिवेशन यताको समग्र कामहरूको पार्टीको कामको समीक्ष हुनेछ।' मिसन ग्रासरुट संगठन सुदृढकरण अभियान र समृद्धिका लागि संकल्प यात्राका रुपमा गरेको झुलाघाट चिवाभज्याङ यात्राको समीक्षा हुने उनले बताए। यसैगरी आगामी दिनमा वार्षिक कार्ययोजनाहरूलाई कसरी व्यवस्थित गर्ने भन्ने विषयमा पनि बैठकमा समीक्षा हुनेछ। बैठकमा एकजना विशिष्ट व्यक्तिलाई'गणतन्त्र गौरव सम्मान' प्रदान गरिने उनले बताए। कार्यक्रममा अध्यक्ष केपी ओलीका साथै प्रधानमन्त्री प्रचण्ड, कांग्रेस सभापति शेर बहादुर देउवा लगायतले सम्बोधन गर्ने एमालेले जनाएको छ । बैठकमा २ हजार ४ सय ५४ जना सहभागी हुनेछन्।"
शल्यक्रिया! कतिपटक ?,"आरती केसी (नाम परिवर्तन) ३२ वर्षीया गृहिणी हुन्। उनको खास घर भारतमा भए पनि केही वर्षदेखि श्रीमान्को रोजगारका कारण विराटनगर बस्दै आएकी छन्। उनकी ९ वर्षकी छोरी छन्। थप सन्तान नभएको पनि होइन। पहिलोमा सिजरियन गरे पनि उनले थप तीन पटक सिजरियन गरेर सन्तानहरूको जन्म दिइन्। तर सन्तानमा विविध समस्या भएर बचाउन सकेनन्। ३२ वर्षमै चार पटक सिजरियन र एक पटक एपेन्डिक्सको शल्यक्रिया। एकमात्र छोरी हुँदा थप सन्तानको कल्पना गर्नु स्वाभाविक हो। दुई सन्तानको चाहना गलत पक्कै थिएन। तर फेरि गर्भ र सिजरियन ? प्रश्न सोचनीय छ। बच्चा जन्माउने र वंश बढाउने कामलाई सामान्य भनिए तापनि यो एउटा जटिल प्रक्रिया हो। जटिलताको कारण आमा, बच्चा वा आमा र बच्चा दुवैको मृत्युसमेत हुने गरेको छ। राष्ट्रिय जनगणना २०७८ अनुसार नेपालको मातृमृत्यु दर १५१ प्रतिलाख जन्म छ। अर्थात् एक लाख जीवित बच्चा जन्माउने क्रममा १ सय ५१ आमाको मृत्यु हुने गरेको छ। डेलिभरी अर्थात् बच्चा जन्माउने प्रक्रिया धेरै किसिमका हुन्छन्। प्राकृतिक रूपमा वा कुनै बाह्य सहयोगबिना हुने डेलिभरीलाई सामान्य वा नर्मल डेलिभरी भनिन्छ। धेरै अवस्थामा नर्मल डेलिभरी हुने गर्छन्। नर्मल डेलिभरी हुन नसक्ने अवस्थामा आमा, बच्चा वा दुवैलाई जोगाउन औजार (भ्याकुम तथा फोरसेप) प्रयोग गर्ने अर्थात् सिजरियन सेक्सन (शल्यक्रिया) गरेर डेलिभरी गराउनुपर्ने हुन्छ। नर्मल हुन नसक्ने र औजार पनि प्रयोग गर्न नसकिने भएपछि प्रसव गराउने अन्तिम विकल्प भनेको शल्यक्रिया अर्थात् सिजरियन नै हो। पछिल्लो समयमा नर्मल डेलिभरीभन्दा सिजरियन डेलिभरी गराउनेको संख्या बढी हुने गरेको सुनिन्छ। सन् १९७० मा अमेरिकामा ४५ प्रतिशतमा मात्र सीमित रहेको सिजरियन डेलिभरी सन् २०२२ मा सोही मुलुकमा ३२१ प्रतिशत हुने गरेको अध्ययनले देखाएको छ। नेपालमा पनि सिजरियन डेलिभरीको दरमा उल्लेखनीय वृद्धि भएको देखिन्छ। स्वास्थ्य सेवा विभागको प्रतिवेदनअनुसार, नेपालमा सिजरियनको राष्ट्रिय औसत दर २०७३०७४ मा १६ दशमलव ६० प्रतिशत रहेको थियो भने २०७७०७८ मा यो २० दशमलव ५० प्रतिशत पुगेको छ। कोशी प्रदेश र बागमती प्रदेशमा यसको दर निरन्तर बढ्दै गएको देखिएको छ भने कर्णाली प्रदेशमा खासै परिर्वतन देखिएको छैन। प्रदेशअनुसार मात्र होइन, हरेक अस्पतालहरूमा एउटै दरमा सिजरियन हुने गरेका छैनन्। अस्पतालमा रहेको सुविधा, बिरामीको चाप र प्रकार अनि अस्पतालको नीतिले पनि सिजरियन हुने दरमा असर गर्न सक्छ। सिजरियन सुविधा नभएको स्वास्थ्य संस्थामा सिजरियन भएको नदेखिने हुन्छ भने यस्ता संस्थाबाट रिफर गर्ने अस्पतालमा सो बढी देखिने हुन्छ। सिजरियनको सुरुवात कसरी भयो भन्नेमा एक मत देखिँदैन। विलियम्स् अब्सट्रेटिक्सको २२औं संस्करणमा सिजरियनको इतिहास उल्लेख गरिएअनुसार १०० बीसीभन्दा अगाडि नै जुलियस सिजरको जन्म पेट चिरेर गरेको र उनकै नामबाट सिजरियन रहेको मान्यता छ। सन् १८६५ सम्म पनि सिजरियन डेलिभरीलाई सफल मानिएको थिएन। त्यस अवस्थामा बेलायतमा मात्र सिजरियन गर्दा आमाको मृत्युदर ८५ प्रतिशत थियो। त्यसबेला पाठेघर सिलाउने र रक्तस्राव रोक्ने प्रवृत्तिको राम्रो विकास भइसकेको थिएन। सन् १८८२ मा पाठेघर सिलाउन चाँदीको तारलाई प्रयोग गरेपछि सिजरियन डेलिभरीका लागि थप अवसरको विकास भयो। सन् १९१२ पछि पनि यसमा धेरै सुधार देखिएको छ र हाल गरिने सिजरियन डेलिभरी यसभन्दा बिल्कुलै फरक र सुरक्षित छ। सिजरियन नै गर्नुपर्ने कारण धेरै छन्। आमाको पेल्भिस् सानो भएको अवस्थामा बच्चाको टाउको उक्त बाटो भएर आउन नसक्ने वा पेल्भिस् ठीकै भए पनि बच्चाको टाउको नै ठूलो भएको अवस्था सिजरियन डेलिभरीको प्रमुख कारण रहन्छ। बच्चा उल्टो, तेर्सो वा नमिलेको अवस्थामा भए पनि यो अवस्था आइपर्छ। बच्चाको मुटुको धड्कन सामान्यभन्दा कम वा बढी भएको, सालनाल पाठेघरको मुखमा रहेको, बेथा लगाएर पनि डेलिभरी नभएको जस्ता अवस्थामा पनि सिजरियन गर्नुपर्ने हुन्छ। पहिलो बच्चा जन्माउने उमेर बढी हुनु, बच्चाको अवस्थाको बारेमा जन्मनुभन्दा अगाडि नै थाहा पाउनु, औजार प्रयोग गरेर बच्चा जन्माउन नचाहनु, बच्चा उल्टो रहेको थाहा हुनुजस्ता कारणमात्र होइन, साइत हेरेर बच्चा जन्माउने प्रवृत्तिले पनि सिजरियन गर्नुपर्ने हुन्छ। गर्भवती महिलाले प्रसव पीडा सहन नसक्ने, चाँडै आत्तिने र जोखिममा बस्न नचाहने भएकाले पनि सिजरियन डेलिभरीको दर बढ्दै छ। बच्चाको अवस्थालाई निरन्तर निगरानी गर्न नसकिने अवस्थामा चिकित्सकले पनि जोखिम लिएर नर्मल डेलिभरीका लागि पर्खन नसक्ने बाध्यता हुन्छ। आजभोलि मानिस व्यस्त हुने र योजना बनाएर गर्भ राख्ने अनि सो गर्भका लागि सानो जोखिम लिन नचाहने भएकाले दम्पतीले नै सिजरियनका लागि अनुरोध गर्ने गरेको पाइन्छ। सुत्केरीका लागि अस्पतालमा भर्ना भएका गर्भवती वा बच्चामा कुनै असर देखिएमा अस्पताल र चिकित्सकमाथि नै हातपातसमेत हुन सक्ने भएकाले चिकित्सक र अस्पतालले समेत धेरै कुराउनुभन्दा सिजरियन रोज्ने गरेको पाइन्छ। सिजरियन गर्ने तर कति पटक ? प्रश्न सामान्य छ, उत्तर सबै अवस्थामा सरल हँदैन। अहिलेको अवस्थामा दम्पतीले धेरै सन्तानको कल्पना गर्दैनन्। नेपालको औसत प्रजनन दर २३ हुनुले पनि प्रायः दम्पतीले दुई सन्तानको चाहना राखेको देखाउँछ। दुई पटक सिजरियन गरेर नै प्रसव गराउन चाहिँ गाह्रो नहोला। तर सधैं त्यसो हुन पाउँदैन। रोग, दुर्घटना तथा विविध कारणले आमाहरू सन्तान गुमाउन बाध्य छन्। कतिलाई थप सन्तानको चाहना हुन्छ। यस अवस्थामा नर्मल डेलिभरी भएको छ भने खासै तनाव रहँदैन। तर पहिले सिजरियन गरेको छ भने कतिपटक सिजरियन गर्न सकिन्छ ? भन्ने प्रश्न उठ्छ। पटकपटक सिजरियन गर्दा जटिलता बढ्छ। मुख्यरूपमा सालनाल (प्लासेन्टा)सँग सम्बन्धित जटिलता हुने, पाठेघरसँग अन्य अंग टाँसिएर जटिलता आउने र चिरेको खतले जटिलता थप्ने हुन सक्छ। यिनै कारण अत्यधिक रक्तस्राव हुने, पिसाबथैलीआन्द्रामा घाउ हुने, हर्निया हुने, रगत दिनुपर्ने तथा पाठेघर नै फाल्नुपर्ने अवस्था आउन सक्छ। सन्तान कति पाउने, कति फरक गर्ने जस्ता निर्णय स्वास्थ्यसँग मात्र सम्बन्धित हुँदैन। सामाजिक र व्यावहारिक तरिकाले पनि सोच्ने गरिन्छ। थोरै तर राम्रो सन्तानको चाहना सबैलाई हुन्छ। जन्म दिएर मात्र हुँदैन, तिनको लालनपालन र भविष्य पनि समयमै सोच्नुपर्छ। परिस्थिति फरक भए २३ पटकपछि सिजरियन सम्भव नै हुँदैन भनेर तनाव लिनु पर्दैन।"
लागुऔषधसहित दुईजना कारोबारी पक्राउ,धरान : लागुऔषध खैरो हिरोइनसहित सुनसरी प्रहरीले दुईजना कारोबारीलाई पक्राउ गरेको छ । सुनसरीको कोशी गाउँपालिका१ स्थित भन्सार टोलबाट उनीहरू पक्राउ परेका हुन् । पकाउ पर्नेमा रामधुनी गाउँपालिका३ का ३१ वर्षीय सबिन चौधरी र कोशी गाउँपालिका १ का १९ वर्षीय रन्जनकुमार यादब रहेको जिल्ला प्रहरी कार्यालय सुनसरीका डीएसपी नविनकृष्ण भण्डारीले जानकारी दिए। उनीहरूको साथबाट लागुऔषध ओसारपसारमा प्रयोग गरिएको प्रदेश १०२०४७ प ४४६९ नम्बरको मोटरसाइकल र १ ग्राम २ मिलिग्राम लागुऔषध खैरो हिरोइन बरामद गरिएको उनले जानकारी दिए । पक्राउ परेका दुबैजनालाई जिल्ला अदालत सुनसरीबाट ७ दिनको म्याद थप अनुमति लिइ थप अनुसन्धान भइरहेको डीएसपी भण्डारीले बताए ।
लुम्बिनी बौद्ध विश्वविद्यालयको रजिष्ट्रारमा ७ जनाको प्रतिस्पर्धा,"लुम्बिनी : लुम्बिनी बौद्ध विश्वविद्यालयको रजिष्ट्रार पदमा सिफारिसका लागि ७ जनाबीच प्रतिस्पर्धा हुने भएको छ । २०८० चैत १ गतेबाट पद रिक्त भए पछि खुला प्रतिस्पर्धाबाट छनौट गर्न दरखास्त आह्वान गरिएको हो । पेश भएका ९ वटा आवेदनमध्ये ७ वटाको अन्तिम मूल्यांकन हुने विश्वविद्यालयको उपकुलपति कार्यालयले जनाएको छ । लुम्बिनी बौद्ध विश्वविद्यालय ऐन, २०६३ मा उपकुलपतिको सिफारिसमा कुलपति एवं प्रधानमन्त्रीले रजिष्ट्रार नियुक्त गर्ने व्यवस्था छ । कुलपति एवं प्रधानमन्त्री पुष्पकमल दाहाल तथा शिक्षा, विज्ञान तथा प्रविधिमन्त्री सुमना श्रेष्ठले विश्वविद्यालयहरूमा पदाधिकारी नियुक्ति गर्दा खुला प्रतिस्पर्धाबाट गर्ने बताउँदै आएकी छन् । अन्य विश्वविद्यालयमा पनि खुलारूपमा दरखास्त आह्वान गरी पदाधिकारी नियुक्तिको अभ्यास थालिएको छ । लुम्बिनी बौद्ध विश्वविद्यालयका उपकुलपति प्राडा सुवर्णलाल बज्राचार्यले पनि सोही प्रक्रिया पछ्याउँदै रजिष्ट्रार सिफारिसका लागि खुलारूपमा दरखास्त आह्वान गरेका थिए । विश्वविद्यालय ऐनले रजिष्ट्रार सिफारिस गर्ने एकल अधिकार उपकुलपतिलाई दिएको छ । रजिष्ट्रार छनौटको मापदण्ड निर्माण तथा दरखास्त आह्वानका लागि उपकुलपति बज्राचार्यको नेतृत्वमा मानविकी तथा सामाजिक शास्त्र संकायका डिन डा हरिशरण चखुँ र अनुसन्धान केन्द्रका निर्देशक प्राडा गितु गिरी रहेको तीन सदस्यीय समिति गठन गरिएको छ । सो समितिले प्राप्त भएका ९ जनाको दरखास्तमध्ये मापदण्ड पुगेका ७ जनाको नाम मूल्यांकनका लागि छनौट गरेको छ । दरखास्तका लागि प्रकाशित सूचनामा रजिष्ट्रार पदका लागि कम्तिमा स्नातकोत्तर तह उत्तीर्ण, पाँच वर्ष प्राज्ञिक संस्थाको नेतृत्व गरेको अनुभव र सहप्राध्यापक वा सोभन्दा माथिको पदीय हैसियतलाई न्यूनतम मापदण्ड तथा बौद्ध अध्ययन गरेकालाई प्राथमिकतामा राखिने उल्लेख छ । कार्यअनुभवमा क्याम्पस प्रमुख, केन्द्रीय विभाग प्रमुख, सहायक डिन, डिन वा सोभन्दा माथिल्लो पदमा विभिन्न समयमा गरी कम्तीमा ५ वर्ष कार्य गरेकाले आवेदन दिन सक्ने व्यवस्था राखिएको उपकुलपति कार्यालयले जनाएको छ । दरखास्तसहित उम्मेदवारहरूले विश्वविद्यालयको कार्ययोजना र दीर्घकालीन योजना पेश गर्नुपर्ने व्यवस्था गरिएको थियो । उपकुलपति बज्राचार्यले पहिलो चरणको दरखास्तको मूल्यांकनबाट ७ जनाको नाम छनौट भएको जानकारी दिए । उनीहरूको प्रस्तुतीकरण, योजनाको मूल्यांकन तथा अन्तर्वार्ताका लागि शिक्षा क्षेत्रमा ख्याति प्राप्त विज्ञहरू सम्मिलित तीन सदस्यीय मूल्यांकन समिति गठन गरिएको छ । सो समितिले आवेदनको अन्तिम मूल्यांकन गरी प्राप्तांक उपकुलपतिलाई प्रदान गर्नेछ । रजिष्ट्रारका लागि दरखास्त दिएकामध्ये बर्दघाट नवलपरासीका डा घनश्याम न्यौपाने, तनहुका प्राडा काजिराम अधिकारी, ललितपूरका डा गणेशप्रसाद घिमिरे, अर्घाखाँचीका प्राडा लालमणि पाण्डे, इलामका प्राडा नरेन्द्र कटुवाल, चितवनका इन्द्रप्रसाद काफ्ले र अर्घाखाँचीका डा तिलकराम आचार्यको आवेदन स्वीकृत भएको छ । काठमाडौंंका डा गजेन्द्रबहादुर सिंह र कपिलवस्तुका मेघराज आचार्यको आवेदन भने मापदण्डभित्र नपरेको उपकुलपति कार्यालयले जनाएको छ । उम्मेदवारहरूको ०८० वैशाख ८ गते अन्तिम मूल्यांकनका लागि प्रस्तुतीकरण हुने उपकुलपति बज्राचार्यले जानकारी दिए । मूल्यांकनमा उत्कृष्ट अंक ल्याउने उम्मेद्वारलाई रजिष्ट्रार नियुक्तिका लागि सिफारिस गरिने उनले बताए ।"
माथिल्लो अरुणको वित्तीय व्यवस्थापन विश्व बैंकले गर्ने करिब निश्चित,"काठमाडौं : संखुवासभामा निर्माण हुने १ हजार ६३ मेगावाटको माथिल्लो अरुण अर्धजलासययुक्त जलविद्युत आयोजनामा वित्तीय व्यवस्थापन विषयमा सैद्धान्तिक सहमति जुटेको छ। अमेरिका भ्रमणमा रहेका अर्थमन्त्री वर्षमान पुन अनन्त र विश्व बैंक उच्च नेतृत्वबीच वासिन्टन डिसीमा भएको वार्तामा त्यसबारे सैद्धान्तिक सहमति भएको हो। मन्त्री पुन र विश्व बैंकका दक्षिण एसिया हेर्ने उपाध्यक्ष मार्टिन रेजरबीच माथिल्लो अरुणसहित विश्व बैंकको लगानीमा नेपालमा सञ्चालित आयोजनाबारे छलफल भएको थियो। माथिल्लो अरुणमा विश्व बैंकले वित्तीय व्यवस्थापनको नेतृत्व गर्ने विषयमा सैद्धान्तिक निस्कर्षमा पुगिएको मन्त्री पुनको भ्रमण टोली सदस्य एवं अर्थ मन्त्रालयको अन्तर्राष्टिय आर्थिक सहायता समन्वय महाशाखा प्रमुख सहसचिव श्रीकृष्ण नेपालले जानकारी दिए। नेपाल सरकारले सैद्धान्तिक स्वीकृति दिएपछि सहमतिले औपचारिकता पाउनुका साथै वित्तीय व्यवस्थापनसम्बन्धी सम्झौता हुनेछ। गेमचेन्जर आयोजना माथिल्लो अरुणको वित्तीय व्यवस्थापनको नेतृत्व विश्व बैंकले गर्नेछ विश्व बैंकको सहवित्तीयकरणमा अन्तर्राष्ट्रिय वित्तीय संस्थाको सहुलियतपूर्ण ऋण र स्वदेशी बैंक तथा वित्तीय संस्थाबाट गरी ७० प्रतिशत ऋण लगानी जुटाउनुका साथै ३० प्रतिशत स्वपुँजी (इक्विटी) बाट वित्तीय व्यवस्थापन गर्ने तयारी छ। उक्त आयोजना निर्माणको लागत कति हुने भने टुंगो लाग्न बाँकी छ। अमेरिका उड्नुअघि मन्त्री पुनले ऊर्जामन्त्री शक्तिबहादुर बस्नेत, विश्व बैंक र एसियाली विकास बैंकका नेपाल निर्देशकसँग माथिल्लो अरुणको वित्तिय व्यवस्थापन छिटो सकेर निर्माणको काम अघि बढाउनेबारे छलफल गरेका थिए। माथिल्लो अरुणको पूर्वतयारीस्वरुप २ किलोमिटर सुरुङ मार्ग र २१ किलोमिटर पहुँच मार्ग निर्माणको काम अघि बढेको छ। जग्गा प्राप्ति र मुआब्जा वितरण करिब सकिएको छ। विद्युतको उच्च माग हुने हिउँदको ६ महिना दैनिक ६ घण्टा पूर्ण क्षमतामा सञ्चालन गरिने माथिल्लो अरुण नेपालकै गेमचेन्जर आयोजना हो। सो आयोजनाबाट वार्षिक चार अर्ब ५३ करोड युनिट ऊर्जा उत्पादन हुनेछ। उत्पादित विद्युत ६ किलोमिटर ४ सय केभीको प्रसारण लाइनमार्फत् संखुवासभाको हाइटारमा नयाँ बन्ने सबस्टेसनमार्फत् राष्ट्रिय प्रसारण प्रणालीमा जोडिनेछ। भुँवाघाटमा निर्माण हुने ६ सय ३५ मेगावाटको दूधकोशी जलविद्युत आयोजनालाई सरकारले राष्ट्रिय गौरवको आयोजनामा सामावेश गरेको छ। बैठकमा विश्व बैंकको लगानीमा सञ्चालित अरु विकास आयोजनाको कामलाई समेत तीव्रता दिने विषयमा छलफल भएको थियो। नेपालले परम्परागत रुपमा उपयोग गर्दै आएको विश्व बैंकको सहुलित दरमा ऋण दिने संस्था इन्टरनेशनल डेभलपमेन्ट एसोसिएसन (आईडीए) सुविधा बढाउने र आयोजनाहरुमा विविधिकरण गर्नेबारे समेत कुराकानी भएको छ। त्यस क्रममा मन्त्री पुनले नेपालको विकास पूर्वधार निर्माणमा आन्तरिक श्रोतको सीमितता रहेकाले वैदेशिक लगानीको जरुरी रहेको बताए। उनले मलेरिया निवारुणको समयदेखि नै विश्व बैंकले नेपालका लागि गर्दै आएको अनुदान र सहुलीयतपूर्ण ऋण सहायताका लागि धन्यवाद दिँदै आगामी दिनमा थप लगानी बढाउन आग्रह गरे। रेजरले आगामी जुनमा काठमाडौंमा हुने आइडीए२१ बैठकको राम्रो तयारी गरेको भन्दै नेपालको प्रशंसा गरे। नेपालले आफूलाई ग्रिड अवधारणामा अघि बढाएकामा पनि उनले खुसी प्रकट गरे। उनले आईडीए२१बैठकमार्फत काठमाडौँबाट संसारलाई ठूलो सन्देश दिन सकिने विश्वास पैदा भएको बताए। आईडीएमा सदस्य राष्टका ९० भन्दा बढी देशका प्रतिनिधि सहभागी हुँदैछन्। यस्तै मन्त्री पुनले आगामी १६ र १७ वैशाखमा हुने तेश्रो अन्तर्राष्ट्रिय लगानी सम्मेलनमा उच्चस्तरको प्रतिनिधित्व गर्न लागेकामा विश्व बैंक समूहलाई धन्यवाद दिए।"
गृहमन्त्रीज्यूको लड्डु !,"सानीकान्छीले खसी पाल्न सहकारीबाट ऋण लिएकी छ । छोरोले १२ पछि ऋण तिर्ला भनेको अब बिजोग हुने भयो । हो ! फेरि अर्को नयाँ साल। कति छिटो छिटो दिन बित्छ पत्तै नहुने ! भर्खर नयाँ वर्षले नयाँ उमंग ल्याएको जस्तो लागिरहेको थियो, एक वर्ष बितेको पत्तै भएन। वर्षदिनको मेहनत परिश्रम पसिना बनेर बग्यो तर परिणाम हात लागी शून्य ! खायोलायो, बच्चाबच्चीलाई पढायो, सक्कियो। आफ्नो परिश्रमको सही मूल्य पाइने भए जीवन सुखमय हुन्थ्यो। तर यो देशमा श्रमको सही मूल्यांकन हुँदैन। निराशा नै निराशामा घेरिएको छ जिन्दगी ! आ! जस्तो जेसुकै होस्, नयाँ वर्षमा त जसरी जोरजाम गरेर भए पनि एकछाक मासु खानै पर्छ। वर्षको सुरुवात राम्रो भएर खुुसीसाथ बिते पो वर्षभरि राम्रो हुन्छ। आज त खसीको मासु ल्याउनुपर्छ अनि मज्जाले मासुभात खानु पर्छ। सोच्दै थिएँ, तल पल्लाघरे काइँला ए दाइ दाइ भन्दै चिच्याएको सुनियो। ए काइँला किन कराउँछस् माथिबाटै आवाज दिएँ। दाइ तल आउनुस् त काइँला करायो। के भयो होला ? चिन्ता अनि डर पनि लाग्न थाल्यो। हतारहतार सिंगो भयाङ एकै सासमा काटेर तल पुगें। के भयो काइँला ? सोधें। मुसुक्क हाँस्दै एउटा पोको मेरो हातमा थमाइदियो। सोधें के हो यो ? उसले जवाफ फर्कायो, नयाँ वर्ष मनाउने जोस चढ्यो, एउटा खसी काटेको, अलिअलि मासु सबै छिमेकी मिलीजुली बाँडचँुड गरी खाउँ भन्ने लाग्यो, त्यही अलिकति मासु ल्याइदिएको दाइलाई पनि। यो कपटी मान्छेलाई के भूत चढ्यो आज सबलाई मासु बाँड्दै हिँडिरहेछ ! आश्चर्य लाग्यो ! जे होस् सित्तैमा खसीको मासु पाएको खुसीको सीमा रहेन। मन दंग ! हतारहतार मासुको पोको लिएर भान्छातिर दौडिएँ। बूढीको हातमा पोको थमाइदिएँ। अनि मासुको पोका कहाँबाट आयो भन्ने बेलिविस्तार लाएपछि बूढीले पनि अचम्म मान्दै प्रतिक्रिया दिइहाली हो र ? काइँलोलाई चिठ्ठै परेछ कि के हो ? गाउँभरि मासु बाँड्दै हिँडिरहेछ ? मैले बीचमै रोकेर भनिहालें जे भए पनि लामो गनगन किन उसले मायाले ल्याइदियो खुसीसाथ मज्जाले खाउँ, भइगयो। बूढीले गज्जब पकाइन् मासु। परिवार बसेर मज्जाले खायौं। बच्चाबच्ची पनि खुसी। आमाबालाई सन्तान खुसी भएको देख्दा साह्रै आनन्द आउँछ। आनन्द नलाग्नु पनि किन र उनीहरूकै खुसीका लागि त परिश्रम अनि मेहनत गर्छन् आमाबाउ। तर जे होस् काइँलाले गर्दा यसपालिको नयाँ वर्ष सस्तैमा कट्यो। मासु त खाइयो तर पनि कताकता मनमा एउटा प्रश्न उठेको उठ्यै छ। साँच्चै कहाँबाट ल्यायो पैसा त्यो काइँलाले, सिंगो खसी किन्न। आम्दानी उही हो, त्यस्तो उल्लेख्य थप कमाइ केही भए जस्तो पनि लाग्दैन। यत्रो खर्च गर्ने सामथ्र्य कसरी बढायो तेल्ले ? मनमा शंका उपशंका उब्जिरह्यो। फेरि आ ! किन बढी सुर्ता लिइबस्ने ल्याइदियो खाइदिएँ भइहाल्यो भनी मन बुझाएँ। दिन त्यत्तिकै बित्यो। भोलिपल्ट बिहानै गाउँमा अमिलो गाइँगुइँ सुनिन थाल्यो। माथिल्लो गाउँकी सानीकान्छीको खसी हिजोदेखि हराइरहेको छ भनी खोज्दै हिँडिरहेकी छ रे ! बिचरा सानीकान्छी त्यही खसी बेचेर छोरालाई बाह्र कक्षा भर्ना गर्छु भन्दै थिई रे। अब खसी बेपत्ता भएसँगै छोराको भविष्य पनि बिलाउने भयो। सानीकान्छीले फेरि त्यो खसी पाल्न हाम्रो सहकारीबाट ऋण पनि लिएकी छ। छोरोले १२ सकेपछि कमाउन थाल्छ। विस्तारै ऋण तिर्दै जाउँला भन्दै हिँड्थी ऊ। बिजोग हुने भयो। सब भताभुंग ! यो खबर सुनेपछि अब त मनमा डरले दह्रो डेरा जमाउन थाल्यो। कतै त्यो काइँलाले ख्वाएको मासु त्यही सानीकान्छीको हराएको खसीको त हैन ? होइन होइन! जतिसुकै समस्या परे पनि त्यो काइँलाले चोरी चंै गरी हाल्दैन। फेरि चोरेकै हो भने सबले थाहा पाउने गरी किन बाँड्दै हिँड्थ्यो ? यस्तै कुरा खेल्न थाल्यो मनमा। हुन पनि हो बूढापाकाले सुनाउने गथ्र्यो कि चोरले आफ्नो पापमोचन गर्न चोरेको बस्तु बाँडेर सबलाई पापको भागीदार बनाउँछ। यदि यो सत्य हो भने म पनि चोरीको भागीदार बनँं। त्यो बिचरा विधवा सानीकान्छीको बिजोग, उसको छोराको अन्योल भविष्य, ऋणको बोझ, त्यसमाथि घरखेत जान सक्ने अवस्था निम्त्याउनमा मेरो पनि भागीदारी ! हैत किन गरेछु मैले लोभ ! सम्झिँदै, धिक्कार्दै छु आफैंलाई। ठूलै पाप गरेछु, छाती भत्भती पोलिरहेछ। कहाँ जाउँ के गरुँ छटपटीले जलिरहेछ छु। नभन्दै केहीबेर पछि काइँलोलाई प्रहरीले लग्यो भन्ने खबर आयो। लौ बर्वाद ! मासुको स्वाद पाइने भयो अब। काइँलाले नाम पोल्न थाल्यो रे ककसले मासुको भाग खाएका छन् भनेर। मासुको भाग खानेहरू सब लुक्न थाले भन्ने खबर पनि आयो। लौ फसाद ! अब के गर्ने ? बूढी उल्टै मलाई दोष दिन थाली। सित्तैमा पायो भन्दैमा किन लिन पया त्यो मासु ! नाइँ पर्दैन भन्न सकेनौ ? उल्टै मलाई दोष। मलाई पनि रिस उठ्यो तिमीहरू पनि दंग पर्दै खाएथ्यौ नि त त्यही मासु, अब तिमी पनि जान्छौ पुलिस थाना। दुवै थुनियौं भने बालबच्चाको बिजोग हुन्छ भन्ने पीरले पिरोलिन थाल्यौं। नभन्दै कसैले तल ढोका ढकढक्याउन थाल्यो जोडले। डराइडराइ चिहाएँ झ्यालबाट बिस्तारै। लौ बर्बाद ! ए बूढी तल त प्रहरी आएछन्। मलाई बचा, यता पछाडिको झ्यालबाट फुत्त भाग्छु। खोइ भनी सोधे भने सहर गाको छ भन्नू। लामो कुरा नगर भन्दै झ्यालबाट ओर्लिन खोज्दा खुट्टा चिप्लेर म त बजारिन पुगेछु भुइँमा। अइया बाबा  भन्दै चिच्याएँ। बूढी के भो भन्दै चिच्याउँदै आई। अनि कराउन थाली कस्तो बेहोसीमा सुत्छौ, के पिएका थियौ हिजो राति खाटबाटै लड्ने गरी ! झसंग भएँ। हैट खाटबाट पो लडेको रैछु। सपना पनि के देख्ने के देख्ने ? फेरि बर्बराउन थाली आज नयाँ वर्ष मासु खाने हैन ? हो हो ल म किन्न गएँ। चोकमा मान्छेको भीड थियो। के भएको भनी सोध्दा थाहा भयो नयाँ वर्षको उपलक्ष्यमा गृहमन्त्रीज्यू लड्डु बाँड्दै हुनुहुन्छ।"
सपथ लिएकै भोलिपल्ट सुदूरपश्चिमका मुख्यमन्त्री सोडारी अल्पमतमा,"धनगढी : सुदूरपश्चिममा समाजवादीका नेता दीर्घबहादुर सोडारीले मुख्यमन्त्रीको सपथ लिएकै भोलि पल्ट नागरिक उन्मुक्तिका एक जना प्रदेश सभा सदस्यले समर्थन फिर्ता लिएको घोषणा गरेपछि अल्पमतमा परेका छन्। मन्त्री पदको सपथका लागि प्रदेश प्रमुखको कार्यालय बोलाएको तर त्यहाँ बिना विभागीय मन्त्री बनाउने र मन्त्रालय फुटाएर विभाग तोक्ने भनेर अपमान गरेको भन्दै नागरिक उन्मुक्ति पार्टीकी प्रदेश सभा सदस्य टीका थापाले समर्थन फिर्ता लिएको घोषणा गरेपछि मुख्यमन्त्री सोडारी अल्पमतमा परेका हुन्। मलाई मन्त्रीको सपथ खाने भनेर प्रदेश प्रमुखको कार्यालय बोलायो, पछि बिना विभागीयमा सपथ खान भनियो । मन्त्रालय तोडफोड गरेर विभाग तोक्ने भनियो । मलाई अपमान महसुस भयो, प्रदेश संरचनाका बारेमा जनता निरास रहेका बेला मन्त्रालय तोडेर मन्त्री खान मन लागेनँ, त्यसैले सोडारीलाई दिएको समर्थन फिर्ता लिएको छु, टीका थापालाई उद्धृत गर्दै उनका श्रीमान रतन थापाले फेसबुकमा स्टाटस हालेका छन्। सोडारी माओवादीका १०, एमालेका १०, समाजवादीका ४, स्वतन्त्र १ र २ जना नागरिक उन्मुक्ति (रञ्जीता पक्ष) का गरी २७ जनाको बहमुत पाउने भन्दै सरकारमा गएका थिए । नागरिक उन्मुक्तिका ७ जना प्रदेश सभा सदस्य भए पनि ५ जना रेशमको पक्षमा छन्। रेशम चौधरी सोडारीको नेतृत्वलाई समर्थन नगर्ने पक्षमा छन्। एक जनाको समर्थन नहुने वित्तिकै मुख्यमन्त्रीमा सोडारीले विश्वासको मत पाउदैनन । ५३ सदस्यीय प्रदेश सभामा काँग्रेसका १ जना प्रदेश सभा सदस्यको निधन भएपछि अहिले प्रदेश सभामा ५२ जना सदस्य छन । बहुमतमा लागि २७ जना प्रदेश सभा सदस्यको संख्या आवश्यक पर्छ । उन्मुक्तिकी टीका थापाले सोडारीलाई दिएको समर्थन फिर्ता लिएको घोषणा गरेपछि फेरि सोडारी संकटमा परेका छन्। उनलाई विवादास्पद व्यक्ति भएको भन्दै सत्ता गठबन्धनकै घटक एमालेले अन्तिम समयसम्म पात्र परिवर्तनको अडान राखेको थियो । एमालेले समर्थन गरे पनि उसले तत्काल सरकारमा भने नजाने बताएको छ।"
कञ्चनपुरमा आगलागी हुँदा ७ बिघाको गहुँबाली नष्ट,"महेन्द्रनगर : कञ्चनपुरको दोधारा चाँदनी नगरपालिकामा बिहीबार गहुँबालीमा आगलागी हुँदा सात बिघाभन्दा बढी जमिनमा लगाएको गहुँ नष्ट भएको छ। दोधारा चाँदनी७ बाबाथानमा रुखको हाँगामा बिजुलीको तार खसेपछि निस्केको आगोको झिल्काले गहुँबालीमा आगलागी भएको दोधारा चाँदनी नगरपालिकाका प्रवक्ता ओम बस्नेतले जानकारी दिए। उनले स्थानीय पुजन बरालसहित १५ स्थानीयको गहुँबालीमा आगलागी भएको बताए। 'आगलागीबाट सात बिघा जमिनको गहुँबाली पूर्ण रूपमा क्षति भएको छ', बस्नेतले भने, 'स्थानीय, सुरक्षा निकाय, जनप्रतिनिधि र भीमदत्त र दोधारा चाँदनी नगरपालिकाको दमकलको सहायताले आगो निभाइएको थियो।' भित्र्याउने बेलाको गहुँ खेतमै जल्यो टीकापुर कैलालीको जोशीपुर गाउँपालिका र भजनी नगरपालिकामा आगलागीबाट किसानको घर भित्र्याउने बेलाको गहुँ खेतमै जलेको छ। जोशीपुरमा १३ कठ्ठा र भजनीमा आठ कठ्ठा जमिनमा लगाएको गहुँ नष्ट भएको हो। आगलागीबाट जोशीपुर४ खर्चुवाका किसान परशुराम चौधरीको काटेर थुपारेको र काट्न बाँकी रहेको गहुँ जलेको इलाका प्रहरी कार्यालय जोशीपुरले जानकारी दिएको छ। तेह्र कठ्ठा जमिनमा लगाएको बाली नष्ट भएपछि चौधरीको परिवार पीडामा छ। स्थानीयका अनुसार बिजुलीको तार गहुँखेतमा लत्रिएका कारण आगलागी भएको हो। आगो स्थानीय बासिन्दा, प्रहरी र टीकापुरको दमकलको सहायतामा निभाइएको थियो। यसैगरी, भजनी नगरपालिका वडा नं ८ जनकपुरमा नारायणप्रसाद देवकोटाले आठ कठ्ठामा लागएको काट्ने बेला भएको गहुँमा आगो लागेको छ। रासस"
एसीसी प्रिमियर कप : पहिलो बलमै कुशल भुर्तेल आउट,"काठमाडौं : नेपालले पहिलो बलम विकेट गुमाएको छ। एसीसी प्रिमियर कप टी२० अन्तरर्राष्ट्रिय क्रिकेट प्रतियोगितामा फाइनल प्रवेशका लागि युएईविरुद्धको खेलमा पहिलो बलमै कुशल भुर्तेल गोल्डेन डक आउट भए। युएईका जुनैद सिद्धिकीले भुर्तेललाई आउट गराएका हुन्। नेपालले टस हारेर ब्याटिङको निम्तो पाएको हो। ओमानको अल अमेरत क्रिकेट मैदानमा युएईका कम्तान मोहम्मद वासिमले टस जितेर नेपाललाई बलिङको निम्तो दिएका हुन्। नेपाल 'ए'को समूहको विजेता र युएई समूह 'ए' को उपविजेता हुन्। नेपाल समूह 'ए'बाट ४ खेलमा ८ अंकका साथ शीर्ष स्थानमा रहेर समूह विजेता बन्दा युएई ४ खेलमा तीन जित र एक हारसँगै उपविजेताका रुपमा सेमिफाइनलमा पुगेको हो। यसअघिको संस्करणमा नेपालले युएईलाई फाइनलमा हराउँदै च्याम्पियन बनेको थियो भने एसिया कपसमेत खेलेको थियो। टी२० विश्वकप छनोटमा पनि नेपालले युएईलाई पराजित गरेको थियो। नेपाल र युएई मुख्य प्रतिद्वन्द्वी रहँदै आएका छन्। नेपालको टोली : रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी, र अभिनाश बोहरा । यूएईको टोली : हम्मद वासिम (कप्तान), आयन खान, एलिशान शराफु, अली नासिर, आसिफ खान, बासिल हामिद, जुनैद सिद्दिक, मोहम्मद फारुक, मोहम्मद हैदर शाह, ओमैद रहमान, र विष्णु सुकुमारान ।"
"नेपालको तेस्रो विकेट पतन, कप्तान रोहित पौडेल पाँच रन बनाएर आउट","काठमाडौं : कप्तान रोहित पौडेल आउट भएका छन्। पौडेलसहित नेपालले तीनवटा विकेट गुमाइसकेको छ। एसीसी प्रिमियर कपअन्तरगत फाइनल प्रवेशका लागि युएईविरुद्ध जारी खेलमा अली नारिसरले उनलाई आउट गराएका हुन्। पौडेल १८ बलमा ५ रन बनाएर पेभेलियन फर्किए। यसअघि ८ रन जोडेर आसिफ शेख र पहिलो बलमै कुशल भुर्तेल आउट भएका थिए। ओमानको अल अमेरत क्रिकेट मैदानमा युएईका कम्तान मोहम्मद वासिमले टस जितेर नेपाललाई बलिङको निम्तो दिएका हुन्। समाचार तयार पार्दासम्म नेपालले ८ दशमलव ४ ओभरमा ४८ रन मात्र बनाएको छ। नेपाल 'ए'को समूहको विजेता र युएई समूह 'ए' को उपविजेता हुन्। नेपाल समूह 'ए'बाट ४ खेलमा ८ अंकका साथ शीर्ष स्थानमा रहेर समूह विजेता बन्दा युएई ४ खेलमा तीन जित र एक हारसँगै उपविजेताका रुपमा सेमिफाइनलमा पुगेको हो। यसअघिको संस्करणमा नेपालले युएईलाई फाइनलमा हराउँदै च्याम्पियन बनेको थियो भने एसिया कपसमेत खेलेको थियो। टी२० विश्वकप छनोटमा पनि नेपालले युएईलाई पराजित गरेको थियो। नेपाल र युएई मुख्य प्रतिद्वन्द्वी रहँदै आएका छन्। नेपालको टोली : रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी, र अभिनाश बोहरा । यूएईको टोली : हम्मद वासिम (कप्तान), आयन खान, एलिशान शराफु, अली नासिर, आसिफ खान, बासिल हामिद, जुनैद सिद्दिक, मोहम्मद फारुक, मोहम्मद हैदर शाह, ओमैद रहमान, र विष्णु सुकुमारान ।"
बाक्लो बस्तीले जोखिमपूर्ण बन्दै इन्धन डिपो,"काठमाडौं : मानव बस्ती बाक्लिँदै घना भएपछि भैरहवा र बुटवलबीचको तिलोत्तमा नगरपालिकामा अवस्थित नेपाल आयल निगमको भलवारी इन्धन डिपोका कारण उक्त क्षेत्र जोखिमपूर्ण बनेको छ। यसकारण उक्त डिपोलाई डिस्पोज गर्नुअघि निगमले रूपन्देहीको रोहिणी खोला नजिकैको जग्गामा ३ अर्ब रुपैयाँ लागतको इन्धन भण्डारण गृह निर्माण गर्ने भएको हो। निगमले बुधबार एक समारोहका बीच हिन्दु संस्कृतिअनुसार पूजा गरी इन्धन भण्डारण गृह निर्माणको शिलान्यास गरेको छ। करिब ४० वर्षअघि बनेको भलवारी इन्धन डिपो दैनिक १० ट्यांकर क्षमताको छ तर अहिले दिनको एक सय ट्यांकर ल्याएर कारोबार गर्नु परेकोले साँघुरोसमेत भएको बताउँछन् पेट्रोलियम भण्डारण गृह निर्माण परियोजना प्रमुख प्रदीप यादव। जहाँ तीन दिनलाई पेट्रोल, एक सातालाई डिजेल पुग्ने भण्डारण छ। अब बन्ने नयाँ इन्धन डिपोमा भने २० देखि २५ दिनसम्मलाई पर्याप्त हुने भण्डारण बनाउने लक्ष्य छ। जबकि सरकारले देशभर नै ९० दिनलाई पुग्ने पेट्रोलियम पदार्थ भण्डारण क्षमताको विकास गर्ने नीति पनि लिएको थियो। उक्त नीतिलाई अबको नयाँ भण्डारणले केही मद्दत पुग्ने देखिन्छ। परियोजना प्रमुख यादव डिपो स्थानान्तरणबारे प्रष्ट्याउँदै भन्छन्, डिपोको चारैतिर बस्ती बढ्दा साँघुरो भएको छ। कत्ति पटक आगलागी भइसकेको छ। अहिलेसम्म साना आगलागी भएको छ, यसलाई निभाउन सकिएको छ। तर ठूलो आगलागी भयो भने डिपो पनि खत्तम हुने बस्ती पनि बर्बाद हुन सक्ने जोखिम भएका कारण निगमले बस्ती नभएको खाली ठाउँमा डिपो राख्न लागेको हो। करिब तीन अर्ब रुपैयाँ लगानीमा बन्न लागेको नयाँ भण्डारण गृहमा २१ लाख लिटरको ३ डिजेलको ट्यांक, १६ लाख लिटरको २ पेट्रोलको ट्यांक र ७० हजार लिटर ७० क्षमताको ३ ट्यांकसहितका कुल ८ ट्यांकको डिपो बन्नेछ। २०८१ मा सुरु गरिएको निर्माण प्रक्रिया लगभग तीन वर्षभित्र अर्थात् २०८३ मा सम्पन्न गरेर सञ्चालन गर्ने योजना रहेको उनले दाबी गरे। उनका अनुसार उक्त अवधिमा निर्माण सम्पन्न भएसँगै भलवारी डिपो बन्द गरिनेछ। साथै, हाल डिपोस्थित जग्गाको भ्यालु धेरै भइसकेकाले सरकारले बिक्री गरेर अहिलेको लागत उठाउन पनि सक्छ वा अर्को प्रयोजनका लागि प्रयोग गर्न सक्छ उनले बताए। भलवारी डिपोकै जग्गाको भाउ रामो भएकाले जग्गा बेचेर पनि ३ अर्ब रुपैयाँ लागत उठाएर पनि बचाउन पनि सकिन्छ, उनले थपे। निगमले इन्धन डिपो बस्ती विकास हुन नसक्ने ठाउँमा हुनुपर्ने भएकाले खोला नजिकको भलवारी भण्डारणका लागि उपयुक्त ठानेर जग्गा खरिद गरिएको थियो। यसकारण ओमसतिया गाउँपालिका ५ र रोहिणी गाउँपालिका ३ को सिमानामा पर्ने १४ बिघामा भण्डार गृह बन्नेछ। तर यो जग्गाले अपुग हुने उनको भनाइ छ। उक्त भण्डारणका लागि कम्तीमा २० बिघा जग्गा जरुरी हुने भएकाले बाँकी जग्गा फेरि खरिद गरिने उनले जनाए। हाइड्रो प्रोजेक्ट गर्ने सिभिल इन्जिनियरको समूह आएर डेढ महिनासम्म प्रारम्भिक विस्तृत अध्ययन गरेर बुझाएको सिफारिसको आधारमा डिपो बन्न लागेको परियोजना प्रमुख दाहाल बताउँछन्। निर्माणअघि बढाउन उद्योग, वाणिज्य तथा आपूर्ति मन्त्रालयबाट बजेट स्वीकृत भइसकेको छ। यसअनुरूप निर्माणअघि बढाउन टेन्डर आह्वान भइसकेको छ। पहिलो चरणमा अबको तीन महिनाभित्र अर्थात् असारसम्ममा डिपोका लागि रिटेनिङ वाल र भूमि सम्याउने काम गरिने बताइएको छ। यसको जिम्मा काठमाडौं विश्वविद्यालयलाई दिइएको छ। अब यसको डिजाइनलगायतको काम हुनेछ। स्थानीयहरू निर्माण प्रक्रियामा रहेको उक्त परियोजनामा स्थानीयलाई रोजगारी दिन जनप्रतिनिधिहरू आग्रह गर्छन्। यसै क्रममा ओमसतिया गाउँपालिकाका अध्यक्ष मञ्जितकुमार यादव उक्त परियोजना विकासका लागि रामो भएको प्रशंसा गर्दै स्थानीयलाई छाडेर बाहिरकालाई रोजगारी नदिन आग्रह गरे। गाउँपालकिाका अध्यक्ष यादव भन्छन्, यो डिपो बन्दा रोजगारी सिर्जना गर्छ। तर स्थानीयलाई छोडेर बाहिरकालाई रोजगारी दिन भएन। यस्तै, रोहिणी गाउँपालकिाका अध्यक्ष विद्याप्रसाद यादव पनि स्थानीयलाई रोजगारीको वातावरण बनाउन आग्रह गर्छन्। सर्लाहीमोतिहारी एलपीजी ग्यास पाइपलाइन बनाउने योजना नेपाल आयल निगमले छिट्टै सर्लाहीमोतिहारी एलपीजी ग्यास पाइपलाइन निर्माण गर्ने प्रमुख यादवले जानकारी दिएका छन्। यसका लागि प्रक्रियाअघि बढाउन लागेको उनको भनाइ छ। यसको कुल लम्बाइ १ सय ३० किलोमिटर हुनेछ भने लागत खर्च १५ अर्ब रुपैयाँ हुने अनुमान छ। उक्त पाइपलाइन बनेपछि भारतबाट भारतीय बुलेटमा आयात हुने ग्यासबापतको ढुवानी खर्च वार्षिक ६ अर्ब रुपैयाँ बचत हुने उनको दाबी छ। नेपाली नम्बर प्लेटकै बुलेट सञ्चालनमा आउँदा यसले नेपालको पुँजी बचाउनुको साथै नेपाली व्यवसायीले रोजगारीसमेत पाउनेछन्। निगमले भारतको गौरखपुरबाट भैरहवासम्म ग्यासको पाइपलाइन निर्माण गर्ने तयारी गरेको उनले जानकारी दिए।"
"दोलखाबाट जन्ती लिएर आउँदै गरेको बस सिन्धुपाल्चोकमा दुर्घटना : ३ जनाको मृत्यु, ५२ घाइते",सिन्धुपाल्चोक : दोलखाबाट जन्ती लिएर आउँदै गरेको बस सिन्धुपाल्चोकमा दुर्घटना भएको छ। दुर्घटनामा ३ जनाको मृत्यु भएको तथा अन्य ५२ जना घाइते भएका प्रहरीले जनाएको छ। आज बिहान ७ बजे जन्ती बोकेर आइरहेको बस सिन्धुपाल्चोकको पिस्कर५ धारावतीमा भिरमा खसेर दुर्घटना भएको हो। दोलखाबाट जन्ती लिएर आउँदै गरेको रोल्वालिङ यातायातको बा४ख ५६१६ नम्बरको बस त्रिपुरासुन्दरी गाउँपालिका५ धारावतीमा आज बिहान ७ बजे दुर्घटना भएको जिल्ला प्रहरी कार्यालयका प्रहरी नायब उपरीक्षक निरञ्जन भट्टराईले जानकारी दिए। दुर्घटनामा घाइते भएकाहरूको उद्धार गरी अस्पताल लगिएको छ।
"६२० किमी रेन्ज दिने पहिलो प्रीमियम ईभी यसयुभि नेपालमा,के के छन् विशेषता ?","काठमाडौं :जी मोर्टस प्रालिले चाइनाको विश्व प्रख्यात ब्राण्ड स्काईवेल प्रिमियम लक्जरी ईभी यसयुभि नेपालमा सार्वजनिक गरेको छ। बिहीबार विशेष कार्यक्रमका बीच नेपालमा पहिलो पटक भित्रिएको ६२० किमी रेन्ज दिने,पाँच स्टार सेफ्टी रेटिङ प्राप्त रियल इभी यसयुभी सार्वजनिक भएको हो। ७ वर्षदेखि नेपालमा विभिन्न ब्राण्डका सवारी साधन बिक्री गर्दै आएको जी मोटर्स प्रालिको राधेराधे भक्तपुरमा रहेको स्काईवेल शोरुमको समुदघाटनसँगै ९ वटा गाडी ग्राहकलाई डेलिभरी गरिएको थियो। नेपालस्थित चिनिया दुतवासका इकोनोमिक एन्ड कमर्सियल कन्सुलर सीयु,स्काईवेल न्यु इनर्जी भेहिकलका चिनियाँ प्रतिनिधी थोमस जु र जी मोटर्स प्रालीका अध्यक्ष दुर्गाप्रसाद गेलालले संयुक्त रुपमा शोरुमको उद्घाटन गरेका हुन्। औपचारिक बुकिङ्ग एवं ब्रान्डको बिक्री सुरुवात गरेको जी मोटर्सले छोटो समयमा स्काईवेलको प्रेमियम एवं नेपाल मै सबैभन्दा धेरै रेन्ज दिने ६२० किमीको दुरी एक सिङ्गल चार्जमा तय गर्ने र १५० किलोवाट आवरको ब्याट्री प्याक रहेको स्काइवेलको प्रिमियमको विक्री सुरू गरेको हो। गाडी सार्वजनिक गर्दै कम्पनी प्रबन्ध निर्देशक कैलाश बाबु गेलालले १ वर्षको निशुल्क बिमा, सडक कर, एक्सचेन्ज सुविधामा आकर्षक बोनस र विशेष छुट सुविधा बैशाख महिना भरी रहेको जानकारी दिए। विद्युतीय सवारी प्रति उपभोक्ताको बढ्दो चाहनालाई सम्बोधन गर्न कम्पनीले प्रिमियम ब्रान्डको विद्युतीय एसयूभी ल्याएको हो र स्काइवेलका विद्युतीय सवारी जर्मनी, इजरायल्, टर्की र रसियालगायत ५८ भन्दा बढी देशमा बिक्री हुँदै आएको उनले जानकारी दिए। स्काईवेल इटि फाइभका विशेष विशेषता कम्पनीले सार्वजनिक गरेको विवरण अनुसार ईभी यसयुभिमा ८६ किलोवाट आवरको ब्याट्री प्याक (लिथियम टर्नोटरी) रहेको छ। यसले १५० किलोवाट मोटर क्यापासिटीसँगै     को मान्यता पाएको छ। नेपालमा एक पटक ब्याट्री चार्ज गर्दा ६२० किमी रेन्ज भएको नेपालमा पहिलो विद्धुतिय गाडी रहेको,अटो पार्किङ, मेट्रीक्स लेजर हेडलाईट , मोसन सेन्सर बेस्ड रियर टेलगेट ओपनर, फुल साइज प्यानारोमिक सनरुफ र मुनरुफ र लक्जरी      रहेको कम्पनीले जनाएको छ। उच्च प्रविधियुक्त र नेपालमा उपलब्ध ईभी सवारीमध्ये सर्वाधिक रेन्ज दिने स्काइवेलको विद्युतीय एसयूभी ईटी फाइभ भित्र्याएको कम्पनीको दावी छ। ईटी फाइभ विशेष गरी इन्टेलिजेन्ट स्टाइलिङ, इन्टेलिजेन्ट इन्जोइमेन्ट, इन्टेलिजेन्ट कनेक्टिभिटी, इन्टेलिजेन्ट ड्राइभिङ, इन्टेलिजेन्ट सेक्युरिटी, इन्टेलिजेन्ट इलेकट्रोनिक र इन्टेलिजेन्ट जोयमा आधारित रहेर प्योर ईभी प्ल्याटफर्ममा बनेको कम्पनीले जनाएको छ। यसको टपस्पिड १६० प्रतिघण्टा भन्दा बढी रहेको छ जसले उपभोक्तालाई उच्च गतिको सवारी ड्राईभिङ्ग अनुभूति दिलाउन सक्नेछ। स्काईवेल ईटि फाइभको नेपाली बजार मूल्य १ करोड ९ लाख रहेको कम्पनीले जनाएको छ।"
गाउँपालिकाको निर्णय कार्यान्वयन नगर्न अन्तरिम आदेश,"सिन्धुली : जनप्रतिनिधि, शिक्षक तथा कर्मचारीका छोराछोरीलाई सामुदायिक विद्यालयमा अनिवार्य भर्ना गराएर पढाउनुपर्ने मरिण गाउँपालिकाको निर्णयलाई कार्यान्वयन नगर्न उच्च अदालत पाटनले अन्तरिम आदेश दिएको छ। स्थानीय अभिभावक उत्तमकुमार पाख्रिनले दिएको रिट निवेदनमाथि सुनुवाइ गर्दै उच्च अदालत पाटनका न्यायाधीश राज्यलक्ष्मी बज्राचार्यको एकल इजलासले बिहीबार यस्तो आदेश दिएको हो। न्यायाधीश बज्राचार्यको एकल इजलासले निवेदकको माग अनुसार तत्काल आदेश जारी नगर्दा बालबालिकाको पठनपाठनसम्बन्धी हक अधिकारको विषय समावेश भएकाले अन्तरिम आदेश जारी नगर्दा निवेदकको छोराको यस वर्षको शिक्षा आर्जनमा असर पुग्ने भएकाले निवेदनको अन्तिम टुंगो नलागेसम्म मरिण गाउँपालिकाको निर्णय कार्यान्वयन नगर्न उच्च अदालत नियमावली, २०७३ को नियम ४२ (१) बमोजिम विपक्षीका नाममा अन्तरिम आदेश जारी गरिदिएको हो। गाउँपालिकाले २०८० चैत्र १९ गते सामुदायिक विद्यालयको शैक्षिक सुधार भन्दै जनप्रतिनिधि, शिक्षक, कर्मचारी र सार्वजनिक पद धारण गरेका व्यक्तिका बालबालिकाहरूलाई यस शैक्षिक सत्रमा सामुदायिक विद्यालयमा अनिवार्य पठनपाठन गराउनु पर्ने सार्वजनिक सूचना जारी गरेको थियो। उक्त सूचनापछि निवेदक पाख्रिनले मरिण गाउँपालिकालाई विपक्ष बनाइ आफ्नो छोराले रोजेर इच्छाएको विद्यालयमा अध्ययन गर्न पाउने अधिकारबाट बञ्चित भएको र पालिकाले पढ्न पाउने हकबाट बञ्चित गरेको भन्दै निर्णय खारेज गरिपाउँ भनि उच्च अदालतमा रिट दर्ता गराएका थिए। निवेदक पाख्रिनका तर्फबाट अधिवक्ताहरू लोकहरी अचार्य, संजय कुमार दाहाल र लिलानाथ घिमिरेले बहस गरेका थिए। उच्च अदालतको यस्तो आदेश सँगै पालिको निर्णय कार्यान्वयन नहुने भएको छ। यसअघि कमलामाई नगरपालिकाको पनि सोही प्रकारको निर्णयलाई उच्च अदालत पाटनले तत्काल कार्यान्वयन नगर्न अन्तरिम आदेश दिएको थियो। सिन्धुलीका दुई नगरपालिका र सातवटा गाउँपालिका सहित ९ वटा स्थानीय तहमध्ये कमलामाई नगरपालिका, मरिण गाउँपालिका, घ्याङलेख गाउँपालिका र तिनपाटन गाउँपालिकाले नयाँ शैक्षिक सत्रबाट जनप्रतिनिधि, शिक्षक तथा कर्मचारीका छोराछोरीलाई सामुदायिक विद्यालयमा अनिवार्य भर्ना गराएर पढाउनुपर्ने निर्णय गरेका थिए।"
आसिफ शेख ८ रन बनाएर आउट,"काठमाडौं : नेपालले दोस्रो विकेट गुमाएको छ। एसीसी प्रिमियर कपअन्तरगत फाइनल प्रवेशका लागि युएईविरुद्ध जारी खेलमा नेपालले दोस्रो विकेटका रुपमा असिफ शेखलाई गुमाएको हो। ओमिद रहमानले खानलाई आउट गराएका हुन्। उनले ११ बलमा ८ रन जोडेर आउट भए। यसअघि पहिलो बलमै कुशल भर्तेल आउट भएका थिए। युएईका जुनैद सिद्धिकीले उनलाई आउट गराएका हुन्। नेपालले टस हारेर ब्याटिङ गरिरहेको छ। ओमानको अल अमेरत क्रिकेट मैदानमा युएईका कम्तान मोहम्मद वासिमले टस जितेर नेपाललाई बलिङको निम्तो दिएका हुन्। नेपालको टोली : रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी, र अभिनाश बोहरा । यूएईको टोली : हम्मद वासिम (कप्तान), आयन खान, एलिशान शराफु, अली नासिर, आसिफ खान, बासिल हामिद, जुनैद सिद्दिक, मोहम्मद फारुक, मोहम्मद हैदर शाह, ओमैद रहमान, र विष्णु सुकुमारान ।"
प्रदेशको प्रणाली किन नबदल्ने ?,"काठमाडौं : कोशी प्रदेशमा नेकपा एमाले र नेकपा माओवादी केन्द्रले मुख्यमन्त्री केदार कार्कीलाई दिएको समर्थन फिर्ता लिएको छ। कार्कीलाई राजीनामा दिन माग गर्दै आएका सत्तारुढ दलले बिहीबार प्रदेशसभाको विशेष अधिवेशनमा संकल्प प्रस्ताव टेबुल गरेका छन्। कार्की राजीनामा नदिने अडानमा छन्। कोशी प्रदेशमा अब के हुन्छ ? अन्योल कायमै छ। सुदूरपश्चिम प्रदेश सरकारको मुख्यमन्त्रीमा दीर्घ सोडारी नियुक्त भएका छन्। तर, नेपाली कांग्रेस, नागरिक उन्मुक्ति पार्टीले सोडारीको नियुक्ति गैरसंवैधानिक भएको दाबी गरेका छन्। सत्तारुढ नेकपा एकीकृत समाजवादीले सरकारलाई दिएको समर्थन फिर्ता लिने धम्की दियो। त्यसपछि लुम्बिनी प्रदेश सरकारमा भागबन्डा भएको छ। समाजवादीबाट भगवती अधिकारीलाई बिहीबार मन्त्री बनाइएको छ। ५ वैशाख अपराह्न शीतलनिवास पुगेका प्रधानमन्त्री पुष्पकमल दाहाल प्रचण्डलाई राष्ट्रप्रति रामचन्द्र पौडेलले विशेष चासो दिँदै सोधे, प्रदेशमा जे भइरहेको छ, त्यो संविधान, कानुनसम्मत छ ? राष्ट्रपति पौडेलले समसामयिक विषयमा भएको छलफलका क्रममा विशेषगरी सुदूरपश्चिमको सरकार गठनतर्फ संकेत गरेका थिए। त्यस्तै कोशी र मधेस प्रदेश सरकारका बारेमा सातवटै प्रदेश सरकारका बारेमा पनि छलफल भएको स्रोतले बतायो। प्रधानमन्त्री दाहालले संविधान, कानुनअनुसार नै प्रक्रियागत ढंगले अघि बढिरहेको जवाफ दिए पनि राष्ट्रपति पौडेल सन्तुष्ट भएनन्। राष्ट्रपति पौडेलले संवैधानिक भूमिकामा रहने प्रदेश प्रमुखहरूमाथि प्रश्न उठेको तर्फ संकेत गर्दै लोकतान्त्रिक व्यवस्थामा संविधान, कानुन सबैभन्दा माथि रहने स्मरण गराएका थिए। संविधानले जति अधिकार दिएको छ। त्यो अधिकार प्रयोग गर्न पनि केन्द्रले कञ्जुस्याइँ गरेको भन्ने प्रदेशको गुनासो मनासिव छ। दमननाथ ढुंगाना, संविधानविद् संविधानविद् दमननाथ ढुंगानाका अनुसार, संघीयता ल्याउनेले नै संघीयता बिगार्न थालेको शंका गर्छन्। पूर्वसभामुखसमेत रहेका संविधानविद् ढुंगाना प्रश्न गर्छन्, केन्द्रको कारण प्रदेश सरकार किन यतिविधि अस्थिर र यतिसम्म निर्भर भएको ? संघीयता ल्याउनेहरूले नै संघीयता बिगार्न थालेका त होइनन ? दलीयकरणले गर्दा प्रदेश प्रमुखहरूले पनि पदीय मर्यादासमेत नराखेको संविधानविद्हरू बताउँछन्। राजनीतिक अस्थिरताको प्रभाव दोस्रो आवधिक निर्वाचन सम्पन्न भए यताको १५ महिनाको अवधिमा प्रधानमन्त्री दाहालले तेस्रोपटक सत्ता समीकरण फेरेका छन्। मधेश प्रदेशका मुख्यमन्त्री सरोजकुमार यादवले १५ महिनाको अवधिमा ११ औं पटक सरकार पुनर्गठन गरेका छन्। यसरी सरकार फेर्ने विकृति संघमा भन्दा प्रदेशमा बढी देखिएको संवैधानिक संवैधानिक कानुनका विज्ञ गणेशदत्त भट्ट बताउँछन्। भट्ट भन्छन्, संघमा सत्ता समीकरण फेरिनेबित्तिकै त्यसकै आधार र प्रभावमा प्रदेश सरकारहरू बन्ने र भत्किने अभ्यासले मुलुकको संघीय अभ्यास अप्ठ्यारोमा परेको छ। संघीयता सहितको नेपालको संविधान लागू भएयता संघमा १० पटक सरकार फेरिएका छन्। संघमा सरकार फेरिँदा त्यसको असर प्रदेशमा समेत पर्ने गरेको छ। संवैधानिक कानुन व्यवसायी मञ्चका अध्यक्ष ओमप्रकाश अर्याल संघीय व्यवस्था टिकाउन तथा संघीय मूल्य पद्धतिको विकास गर्न सकारात्मक प्रयास गर्नु राज्यका हरेक संयन्त्रको कानुनी दायित्व मात्र नभई संवैधानिक नैतिकताको विषय भएको बताउँछन्। तर, यसका लागि सकारात्मक राजनीतिक परिस्थिति विकास हुन नसकेको अर्यालको ठम्याइ छ। संघमा सत्ता समीकरण फेरिनेबित्तिकै त्यसकै आधार र प्रभावमा प्रदेश सरकारहरू बन्ने र भत्किने अभ्यासले मुलुकको संघीय अभ्यास अप्ठ्यारोमा परेको छ। गणेशदत्त भट्ट, संवैधानिक कानुन विज्ञ संविधानविद् भट्ट संविधानले गरेको व्यवस्थाबमोजिम संघ, प्रदेश र स्थानीय गरी तीनै तहका सरकार व्यवस्थित र प्रभावकारी हुन सकेमा मात्र संघीयता प्रभावकारिता देखिने बताउँछन्। भट्ट भन्छन्, संघीय लोकतान्त्रिक गणतन्त्रलाई आत्मसाथ गर्न नसक्ने शक्ति र समूहहरू सल्बलाउँदै र संगठित हुँदै गर्दा पनि संघीय प्रणालीलाई सुदृढ र संस्थागत गर्ने जिम्मेवारीमा रहेका दल र तिनका नेताहरूमा संघीयतालाई परिणामबाट अब्बल देखाउने कुरामा प्रतिबद्धता र सक्रियता नदेखिनु संघीयताकालागि दुःखद स्थिति हो। प्रदेशका पीडा एकभन्दा बढी तहका सरकारबाट शासन सञ्चालन गर्ने प्रणाली नै संघीयता हो। संघ, प्रदेश र स्थानीय सरकारबीच समन्वय नभए संघीयता कार्यान्वयन गर्न कठिन हुने जानकारहरू बताउँछन्। तर, संघले अधिकार प्रत्यायोजन नगरेको र अन्य आवश्यक सहयोग नगर्दा अपेक्षित कार्य गर्न नसकेको प्रदेशको गुनासो छ। प्रदेश सरकारहरूले संघीय सरकारको कार्यप्रणाली प्रतिप्रदेश सरकारको गुनासो गरेका छन्। पर्याप्त बजेट विनियोजनदेखि कानुनको निर्माणसम्ममा सहजीकरण नगरेको र क्षमतावान कर्मचारी समेत नपठाएको सम्मका गुनासो प्रदेश सरकारहरूको छ। संविधानले प्रदेश संसद्लाई आवश्यक कानुन, ऐन बनाउने अधिकार दिएको छ। तर, संघीय कानुनसँग नबाझिने गरी बनाउने चुनौती छ। कतिपय अतिआवश्यक कानुन केन्द्रले कानुन बनाएको छैन। प्रदेश आफैंले बनाउँदा संघसँग बाझिने डर पनि उत्तिकै छ। संघले आवश्यक कानुनका साथै नीति नियम निर्माणमा ढिलाइ गर्दा कानुन निर्माणमा प्रदेश सुस्त देखिएको छ। प्रादेशिक संरचना सञ्चालन गर्न आवश्यक नीति, नियम, कानुन निर्माणमा ढिलाइदेखि प्रशासनिक भवन सञ्चालनका लागि जग्गा व्यवस्थापन, कर्मचारी व्यवस्थापन, प्रदेशको मागलाई बेवास्ता गरेको भन्दै संघीय सरकारको कार्यप्रणालीप्रति प्रदेश सरकारहरू रुस्ट बनेका छन्। नेपालको संविधानको धारा २३४ मा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न अन्तरप्रदेश परिषद् रहने व्यवस्था छ। प्रधानमन्त्रीको अध्यक्षता गर्ने परिषद्को सदस्यमा गृहमन्त्री, अर्थमन्त्री, सम्बन्धित प्रदेशका मुख्यमन्त्री रहने संवैधानिक व्यवस्था छ। आवश्यकताका आधारमा बैठक बस्ने तथा बैठकमा विवादका विषयमा सम्बन्धित नेपाल सरकारको मन्त्री र सम्बन्धित प्रदेशका मन्त्री र विशेषज्ञलाई आमन्त्रण गर्न सक्ने व्यवस्था छ। अन्तर प्रदेश परिषद् गठन भए पनि प्रभावकारी ढंगले काम गर्न सकेको छैन। प्रदेश सरकार, प्रदेश प्रमुख, प्रदेशसभा, प्रदेश सभामुख तथा प्रदेश सांसद स्वयंले आआफ्नो अस्तित्वको औचित्य सावित गर्न सकेनन्। ओमप्रकाश अर्याल, अध्यक्ष, संवैधानिक कानुन व्यवसायी मञ्च राज्यका एकाइहरूबीच अधिकार बाँडफाँटसहित अवलम्बन गरिएको पद्धति नै नै संघीयता हो। तर, संघमा हुने सत्ता समीकरणको प्रभाव प्रदेशमा पर्दा आवश्यक कानुन निर्माण र अधिकार बाँडफाँटसमेत हुन सकेको छैन। एकल र साझा अधिकार सूची कार्यान्वयनको वातावरण नभएको, राजस्व बाँडफाँट पनि संघमुखी भएको गुनासो प्रदेश सरकारले गर्दै आएका छन्। बागमती गत वर्ष काठमाडौंमा आयोजित एक कार्यक्रममा बोल्दै बागमती प्रदेशका तत्कालीन मुख्यमन्त्री राजेन्द्र पाण्डेले संविधानले दिएको अधिकार प्रयोग गर्नसमेत नदिएकाले केन्द्रीय सरकारका विरुद्ध मुद्दा हाल्ने चेतावनीसमेत दिएका थिए। सोही कार्यक्रममा लुम्बिनी प्रदेशका तत्कालीन मुख्यमन्त्री कुलप्रसाद केसीले केन्द्र सरकारबाट समन्वयभन्दा हस्तक्षेप बढी भएको बताए। केन्द्र सरकार र प्रदेशबीच कानुनी प्रक्रियामा स्पष्ट नभएकाले काम गर्न झमेला भएको उनको गुनासो थियो। पूर्वसभामुख एवं संविधानविद् दमननाथ ढुंगाना पनि संविधाननिक अधिकारसमेत प्रदेशले प्रयोग गर्न नपाएको बताउँछन्। संविधानले जति अधिकार दिएको छ। त्यो अधिकार प्रयोग गर्न पनि केन्द्रले कञ्जुस्याइँ गरेको भन्ने प्रदेशको गुनासो मनासिव छ, उनले भने। संज्ञियताविज्ञ डा खिमलाल देवकोटाका प्रदेश सरकारले अभिभावकत्व महसुस गर्न नपाएको बताउँछन्। केन्द्रमा राजनीतिक समिकरण फेरिनेबित्तिकै धागो चुँडिन्छ। प्रदेश सरकार गर्लम्यागुर्लुम ढल्छ, संज्ञियताविद् देवकोटा भन्छन्, प्रदेशसँग आफ्नो कर्मचारी छैन। प्रहरी प्रशासन समायोजन हुन सकेको छैन। प्रदेश लोकसेवा आयोगले बिजनेस पाएका छैनन्। प्रदेश सरकारले अभिभावकत्व महसुस गर्न सकेको छैन। किन देखिएन लाभदायी ? संवैधानिक कानुन व्यवसायी मञ्चका अध्यक्ष अर्याल प्रदेश सरकार, प्रदेश प्रमुख, प्रदेश सभा, प्रदेश सभामुख तथा प्रदेश सांसद स्वयंले आआफ्नो अस्तित्वको औचित्य सावित गर्न नसक्दा लाभदायी नदेखिएको बताउँछन्। जब प्रदेशको औचित्य उनीहरू स्वयंले पुष्टि गर्न सक्दैनन् भने संवैधानिक व्यवस्था हुँदैमा जनताले प्रदेशको सान्दर्भिकता महसुस गर्न सक्दैनन्, अध्यक्ष अर्याल भन्छन्,हिंसात्मक द्वन्द्व रोज्ने कि संघीयता रोज्ने ? भन्ने विकल्पमा नेपाली जनताले शान्तिका लागि विवशतापूर्वक संघीयता रोजेका हुन्। कानुनी रूपमा कमजोर वा असफल हुँद गएमा राजनीतिक कारणले मात्र संघीयता टिकाउन नसकिने अर्याल बताउँछन्। संवैधानविद् भट्ट संघीयताका आयामहरूमध्ये बहुजातीय, बहुभाषिक र बहुसांस्कृतिक मुलुकमा पहिचानको व्यवस्थापन गर्नुपर्ने दायित्व मुख्य रहेको बताउँछन्। भट्ट प्रश्न गर्छन्, हामीले संघीय संरचना निर्माणको बहसमा पहिचानलाई साँघुरो रूपमा बुझ्यौं कि ? विविधतालाई स्वीकार्ने त भन्यौं तर देशको पहिचानको प्रकृतिलाई बुझ्न सकेनौं कि ? प्रदेश नभइकन पहिचान र सभ्यताको संरक्षण हुन सक्दैन। तर, प्रादेशिक संरचनाको निर्माण गर्दा पहिचानलाई सम्मान र सम्बोधन गर्ने कुरामा जति ध्यान पुग्नुपथ्र्यो। त्यति ध्यान पुगेन कि ? अब के गर्ने ? संघीय लोकतान्त्रिक गणतन्त्रात्मक संसदीय शासन प्रणालीलाई सुदृढ र संस्थागत गर्न संविधानको प्रभावकारी कार्यान्वयन विकल्प नभएको जानकारहरू बताउँछन्। संघबाट पनि प्रदेशले अभिभावकत्व पाएको छैन। प्रदेश आफैंमा पनि नयाँ शिराबाट अघि बढ्नुपर्छ भन्ने सोंच पनि देखिँदैन। अब प्रदेशको स्थायित्वमा बहसको जरुरी छ। डा खिमलाल देवकोटा, संघीयताविद् संविधानविद् भट्टका अनुसार, संविधानको अक्षर र मर्म एवं भावनालाई बुझेर सही रूपमा संविधान कार्यान्वयन जरुरी भएको बताउँछन्। यस्तो चुनौतीपूर्ण कार्य सम्पन्न गर्न व्यापक राष्ट्रिय सहमतिको आवश्यकता पर्छ नै, भट्ट थप्छन्, लोकतान्त्रिक मूल्य, मान्यता र आदर्शअनुसार असल र जवाफदेहीपूर्ण राजनीतिक संस्कारको पनि विकास हुनु जरुरी छ। संविधान कानुन व्यवसायी मञ्चका अध्यक्ष अर्याल प्रादेशिक शासन व्यवस्थालाई सुदृढीकरण गर्नका लागि सबै प्रदेश सरकार तथा प्रदेशसभाका सदस्यहरू वा उनीहरूका प्रतिनिधिहरूबीच सघन रूपमा विचार विमर्शको आवश्यकता रहेको औंल्याउँछन्। अर्याल भन्छन्, साझा प्रयासबाट देशव्यापी रूपमा सकारात्मक राजनीतिक वातावरण बनाउने मञ्चको स्थापना गर्नु पनि एउटा विकल्प हुन सक्छ। संघीयताविज्ञ डा देवकोटाका अनुसार, प्रदेश सरकारको स्थायित्वमा गम्भीर ढंगले बहस गर्नुपर्ने जरुरी भइरहेको छ। संघबाट पनि प्रदेशले पर्याप्त सहयोग पाएको छैन। प्रदेश आफैं पनि नयाँ शिराबाट अघि बढ्नुपर्छ भन्ने सोंच पनि देखिँदैन। कोशी प्रदेशसभामा संकल्प प्रस्ताव टेबल, मुख्यमन्त्रीको राजीनामा माग नेकपा एमाले र नेकपा माओवादी केन्द्रले कोशी प्रदेश सचिवालयमा पेस गरेको संकल्प प्रस्ताव प्रदेशसभामा टेबुल भएको छ। प्रदेशसभाको बिहीबार बसेको बैठकमा नेकपा एमाले कोशी प्रदेश संसदीय दलका प्रमुख सचेतक रेवतीरमण भण्डारीले संकल्प प्रस्ताव टेबुल गरेका हुन्। मंगलबार नेकपा एमाले र माओवादीले कोशी प्रदेससभा सचिवालयमा संकल्प प्रस्ताव पेस गरेका थिए। सो प्रस्तावमा माओवादी केन्द्रका प्रदेशसभा सदस्य गणेशप्रसाद उप्रेती र एमालेका प्रदेशसभा सदस्य किशोरचन्द्र दुलाल समर्थकमा रहेका छन्। संकल्प प्रस्ताव टेबुल गरेपछि एमाले प्रमुख सचेतक भण्डारीले सरकारलाई संकल्प प्रस्तावमार्फत विशेष निर्देशन दिन संसदको अधिवेशन आह्वान भएको बताए। गत असोज २७ गते एमालेका ३९ जना प्रदेशसभा सदस्यले मुख्यमन्त्रीलाई समर्थन गरेको र असोज १ गते विश्वासको मत दिएको भए पनि परिस्थितिले उनलाई समर्थन र विश्वासको मत दिन नसकेको भण्डारीले बताए। एमाले र माओवादीले दिएको विश्वासको मत फिर्ता लिएपछि मुख्यमन्त्री अल्पमतमा परेको बताउँदै उनले भने, संसदीय सर्वोच्चतामा अल्पमतमा परेपछि सरकारमा बस्न मिल्दैन। उहाँ अल्पमतमा परेपछि सरकारको प्रमुख हुन मिल्दैन। मुख्यमन्त्रीलाई अल्पमतमा परेको देखाउन अधिवेशनको आह्वान भएको बताउँदै उनले भने, अल्पमतमा परेको देखेपछि यो सभा चलेकाले बेलैमा राजीनामा दिनु हुन्छ भन्ने आशा लिएको छु। प्रदेशसभामा पेस गरिएको संकल्प प्रस्तावलाई समर्थन गर्दै माओवादी केन्द्रका उप्रेतीले प्रस्ताव पास नहुँदै मार्ग प्रशस्त गर्न मुख्यमन्त्री कार्कीलाई आग्रह गरे। समर्थक नै रहेका एमालेका किशोरचन्द्र दुलालले वर्तमान सरकारले मार्गप्रसस्त गरोस् भन्ने अभिप्रायका साथ प्रदेशसभामा संकल्प प्रस्ताव टेबुल गरिएको बताए। प्रदेशसभाको बिहीबार बसेको बैठकमा सत्तापक्षमा भन्दा विपक्षमा बस्ने सांसदको संख्या दोब्बर बढी थियो। विपक्षका ६ जना सांसद अनुपस्थित रहँदासमेत प्रदेशसभामा विपक्षीको कुर्सीमा बस्ने सांसदहरूको संख्या ५२ थियो। लुम्बिनीमा मिल्यो भागबन्डा, ६ बिनाविभागीयसहित ९ मन्त्रीले लिए शपथ लुम्बिनी प्रदेश सरकारमा मन्त्रालय भागबन्डाको टुंगो लागेको छ। नेकपा माओवादी केन्द्रलाई मुख्यमन्त्रीसहित दुई, नेकपा एमाले पाँच, जनता समाजवादी पार्टी, नागरिक उनमुक्ति पार्टी र स्वतन्त्र सांसदले एकएकवटा मन्त्रालय पाउने सहमति भएको हो। बिहीबार ६ जना बिनाविभागीयसहित ९ जना मन्त्रीले प्रदेश प्रमुखको कार्यालय बुटवलमा शपथ लिएका छन्। नेकपा एमालेका तर्फबाट अर्घाखाँचीबाट निर्वाचित प्रदेशसभा सदस्य चेतनारायण आचार्य आर्थिक मामिला तथा योजना मन्त्रालय, नेकपा (माओवादी) केन्द्र रोल्पाका दीपेन्द्रकुमार पुनमगर स्वास्थ्य र जनता समाजवादी पार्टी बाँकेका भण्डारीलाल अहिरले कृषि तथा भूमि व्यवस्थामन्त्रीको रूपमा शपथ लिएका हुन्। एमालेबाट निर्वाचित रुपन्देहीका भूमिश्वर ढकाल, बाँकेका रत्नबहादुर खत्री, कपिलवस्तुका अर्जुनकुमार केसीले बिनाविभागीय मन्त्रीका रूपमा शपथ खाएका छन्। स्रोतका अनुसार ढकाल सहरी विकास तथा खानेपानी, पन्थी आन्तरिक मामिला तथा कानुन, बाँकेका रत्नबहादुर खत्री सामाजिक विकास र कपिलवस्तुका अर्जुनकुमार केसी वन तथा वातावरणमन्त्री बन्ने टुंगो लागेको छ। तर, उनीहरूका बारेमा यसै साताभित्र अन्तिम टुंगो लाग्ने नवनियुक्त आर्थिक मामिला तथा योजनामन्त्री चेतनारायण आचार्यले जानकारी दिए। नवलपरासी (बर्दघाट सुस्ता पश्चिम) बाट चुनाव जितेका स्वतन्त्र सांसद खड्ग बस्नेत र बर्दियाबाट निर्वाचित नागरिक उन्मुक्ति पार्टीका धर्मबहादुर चौधरीले बिनाविभागीय मन्त्रीका रूपमा शपथ लिएका छन्। स्रोतका अनुसार स्वतन्त्र सांसद बस्नेत उद्योग, पर्यटन तथा सहकारी र चौधरी भौतिक पूर्वाधार विकास तथा यातायात मन्त्री बन्ने टुंगो लागेको छ। नवनियुक्त मन्त्रीको शपथसँगै प्रदेश सरकारले पूर्णता पाएको छ। नेकपा (माओवादी) केन्द्रबाट निर्वाचित रोल्पाका सांसद जोखबहादुर महरा मुख्यमन्त्री छन्। समाजवादीका सोडारी बने सुदूरपश्चिमका मुख्यमन्त्री सुदूरपश्चिममा नेकपा एकीकृत समाजवादीका नेता दीर्घबहादुर सोडारी मुख्यमन्त्री बनेका छन्। संविधानको धारा ६८(२) बमोजिम सोडारी मुख्यमन्त्री बनेका हुन्। प्रदेश प्रमुख नजिर मियाँले विहीबार नै सोडारीलाई पद तथा गोपनीयताको शपथ खुवाए। सोडारीले नेकपा माओवादीका सभामुख सहितका ११, एमालेका १०, समाजवादीका ४, उन्मुक्तिका ७ र स्वतन्त्र १ जना गरी ३३ जना प्रदेशसभा सदस्यको समर्थन रहेको भन्दै प्रदेश प्रमुख समक्ष दाबी पेस गरेका थिए। तर, उनले रेशम पक्षका ५ जना उन्मुक्तिका सांसदको समर्थन भने नपाउने सम्भावना बढेको छ। बिहीबार उन्मुक्तिका २ जना प्रदेशसभा सदस्य कैलाश चौधरी र टीका थापालाई मन्त्रीको शपथ खुवाउने तयारी थियो। समर्थन गर्नुअघि कैलाश चौधरीलाई भौतिक पूर्वाधार विकास मन्त्रालय दिने र टीका थापालाई बिनाविभागीयमन्त्री बनाएर शपथ खुवाउने भनिएको थियो तर शपथ ग्रहणका बेला दुवैलाई बिनाविभागीय मन्त्री बनाउने भएपछि दुुवै जना मुख्यमन्त्रीको शपथग्रहण समारोह बहिस्कार गरेर बाहिरिएका थिए। तर, राति अबेर चौधरीलाई भौतिक पूर्वाधार विकास मन्त्रालय नै दिने सहमति जुटेपछि उनले सपथ लिए। कैलाश चौधरीलाई भौतिक पूर्वाधार विकास मन्त्रालय दिने र टीका थापालाई बिना विभागीयमन्त्री बनाएर शपथ खुवाउने सहमति भएको थियो। शपथग्रहण समारोहमा दुवैलाई बिनाविभागीय बनाउने थाहा पाएपछि हामी बाहिरिएका हौं तर राति अबेर भौतिक पूर्वाधार विकास मन्त्रालय दिने सहमति भएपछि हामीले समथ लिएका हौं, नागरिक उन्मुक्ति पार्टीका उपाध्यक्ष तथा प्रवक्ता दामोदर पण्डितले भने। उता सोडारीको विकल्पमा अर्को व्यक्ति मुख्यमन्त्री बनाउन भन्दै अडानमा रहेको नेकपा एमाले पनि तत्काल सरकारमा सहभागी नहुने भएको छ। एमाले संसदीय दलका नेता राजेन्द्र सिंह रावलले मुख्यमन्त्रीमा समर्थन गर्ने तर तत्काल सरकारमा नजाने निर्णय भएको बताए। हामीले मुख्यमन्त्रीमा समर्थन गरेका छौं, तर तत्काल सरकारमा नजाने भन्ने संसदीय दलको निर्णय भएको छ, रावलले भने। सत्ता गठबन्धनकै अर्को घटक नेकपा माओवादी केन्द्र पनि बिहीबार सरकारमा सहभागी भएन। माओवादीबाट मन्त्रीमा कोको जाने भन्ने टुंगो लागि नसकेकाले पार्टीबाट कोही सरकारमा नगएको हो। माओवादीले गिरिराजमणि पोखरेललाई सुदूरपश्चिमको पार्टी इञ्चार्ज तोकेको थियो। पोखरेल पनि धनगढी आएका छन्। शुक्रबार माओवादीको बैठकले मन्त्रीहरूको टुंगो लगाउने बताइएको छ। रेशम पक्ष र कांग्रेसको विरोध कांग्रेस र उन्मुक्ति (रेशम पक्ष) ले समाजवादीका नेता दीर्घबहादुर सोडारीलाई मुख्यमन्त्रीमा गरिएको नियुक्ति गैरसंवैधानिक भएको आरोप लगाएका छन्। मुख्यमन्त्री समेत रहेका कमल बहादुर शाह, उन्मुक्तिका रेशम पक्षका संसदीय दलका नेता घनश्याम चौधरी सहितले विहीबार पत्र बुझाएर प्रदेश प्रमुख नजिर मियाँको ध्यानाकर्षण गराएका हुन्। रेशम पक्षका उन्मुुक्ति संसदीय दलका नेता घनश्याम चौधरीले, सोडारीलाई आफ्नो दलको समर्थन नरहेको र कैलाश चौधरी संसदीय दलको नेता नरहेको दाबी गरे। सर्वसम्मत दलको नेता म हो, तर कैलाश चौधरीको हस्ताक्षर नागरिक उन्मुक्तिका तर्फबाट आधिकारिक होइन, उनले भने। नेपाली कांग्रेस, उन्मुक्तिको रेशम पक्ष, राप्रपा र समाजवादीले वैशाख २ गते उन्मुक्तिका लक्ष्मणकिशोर चौधरीलाई मुख्यमन्त्रीमा अघि सार्दै दाबी पेस गरेका थिए। बिहीबार मुख्यमन्त्री कमलबहादुर शाहसहितका नेताहरूले पनि प्रदेश प्रमुखलाई भेटेर लक्ष्मण किशोर चौधरीको दाबी संविधान सम्मत रहेकाले उनैलाई मुख्यमन्त्री नियुक्त गर्न माग गरेका थिए। नागरिक उन्मुक्तिमा घनश्याम चौधरी विवाद नआउदा नै संसदीय दलका नेता थिए। पार्टीभीत्र रेशम र रञ्जिताबीच विवाद चुलिएपछि रञ्जिताले घनश्यामलाई दलको नेताबाट हटाएर कैलाश चौधरीलाई नेता बनाएकी थिइन्। सोडारीलाई समर्थन रहेको भन्दै दलको नेताका हैसियतमा कैलाशले हस्ताक्षर गरेपछि रेशम पक्ष चिढिएको हो। को हुन् सोडारी ? सुदूरपश्चिममा चौथो मुख्यमन्त्री बनेका सोडारी २०३४ सालमा अछामको मंगलसेन नगरपालिका १४ मा जन्मेका हुन्। उनी अहिले धनगढीकै बासिन्दा हुन्। बुवा लोकबहादुर र आमा कटुदेवीका सन्तान सोडारी कैलाली निर्वाचन क्षेत्र नं ४ (१) बाट प्रत्यक्ष रूपमा जितेका हुन्। उनी २०५१ सालदेखि नेकपा (एमाले) निकट अनेरास्ववियुको कैलाली बहुमुखी क्याम्पस, प्रारम्भिक कमिटी उपाध्यक्ष, जिल्ला अध्यक्ष हँुदै केन्द्रीय सदस्य बने। २०५८ मा पार्टीको जिल्ला कमिटी सदस्य, २०६३ मा जिल्ला सचिवालय सदस्य, २०६६ मा जिल्ला कमिटी सचिव र २०७० मा एमालेको जिल्ला अध्यक्ष भए। २०७० सालमा संविधानसभा सदस्यको उम्मेदवार, २०७४ माघदेखि २०७५ कात्तिकसम्म सामाजिक विकासमन्त्री बने। सामाजिक विकासमन्त्री भएका बेला उनलाई यौनहिंसाको आरोप लागेर उनी मन्त्रीबाट निष्कासित भए भने उनलाई तत्कालिन नेकपाले साधारण सदस्यबाट निलम्बन गर्यो। नेकपा विभाजन भए पछि समाजवादी बन्यो। सोडारी यस क्षेत्रमा जबरजस्त रुपमा समाजवादीको संगठन बनाउन लागे। त्यसपछि उनी त्रिलोचन भट्टकै पालामा प्रदेशको भौतिक पूर्वाधार विकासमन्त्री बनेका थिए।"
कर्णालीमा पुग्यो पाठ्यपुस्तक,"कालीकोट : कर्णाली प्रदेशको हिमाली जिल्लामा यस वर्ष समयमै पाठ्यपुस्तक पुगेको छ। बिगतका प्रत्येक वर्ष वार्षिक परीक्षा सुरु हुने बेलासम्म पाठ्यपुस्तक विद्यार्थीको हातमा नपुगी उनीहरू परीक्षामा सामेल हुनुपर्ने बाध्यता थियो। तर, यो वर्ष भने नयाँ शैक्षिक सत्रको सुरुवातमै पाठ्यपुस्तक पुग्दा विद्यार्थी हर्षित छन्। कालीकोटमा शैक्षिक सत्र सुरु हुनुअघि नै पहिलोपटक पाठ्यपुस्तक पुगेको शिक्षा समन्वय एकाइ प्रमुख प्रकाशचन्द्र धितालले बताए। उनले भने, चालु आर्थिक वर्षको शैक्षिक सत्र वैशाख २ गतेदेखि सुरु भए पनि चैत महिनामै पाठ्यपुस्तक कालिकोट पुग्नाले समयमै विद्यार्थीको हातमा पनि पाठ्यपुस्तक पुग्नेछ। पाठ्यपुस्तक पालिका र सम्बन्धित विद्यालयलाई चाँडो खरिद गर्न पत्राचार गरेका छौं। जनक शिक्षा सामग्री केन्द्र सुर्खेत कार्यालयले पाठ्यपुस्तक शैक्षिक सत्र अगावै उपलब्ध गराएको विनोद बुक सेन्टरका सञ्चालक नन्दबहादुर शाहीले बताए। उनले भने, चैत १५ गते नै कक्षा १ देखि १० सम्मका सबै विषयका पाठ्यपुस्तक जिल्लामा आइपुगेका हुन्। योभन्दा अगाडिका वर्षमा शैक्षिक सत्र सुरु भएको लामो समयसम्म पनि पाठ्यपुस्तक नपाउँदा विद्यार्थीहरूले सास्ती खेप्नुपर्ने अवस्था थियो। खाँडाचक्र नगरपालिकाअन्तर्गत जनजीबन मावि ताडीमा कक्षा ९ मा अध्ययनरत छात्रा सिर्जना सिम्खाडाले भनिन्, यो वर्ष समयमै किताब हातमा पर्ने भो, गएको वर्ष त किताब नै पाएनौं। किताब नपाएकै कारण परीक्षामा सहभागी हुँदा नपढेको विषय साह्रै गाह्रो लाग्यो। कक्षा १ देखि १० सम्म सरकारले निःशुल्क पाठ्यपुस्तक उपलब्ध गराउँदै आएको छ। चालु आर्थिक वर्षको शैक्षिक सत्र सुरु हुनुभन्दा पहिले नै यो वर्ष कर्णालीमा पाठ्यपुस्तक पुयाइसकिएको छ भने कतिपय ठाउँमा पुयाउने क्रम जारी छ। विशेष गरी यो वर्ष पहिलोपटक कर्णालीका हिमाली जिल्लाहरूमा समयमै पाठ्यपुस्तक पुगेको जनक शिक्षा सामग्री केन्द्रले जनाएको छ। जनक शिक्षाका अनुसार हिमाली जिल्ला हुम्ला, डोल्पा, मुगु, जुम्ला, कालीकोटमा पाठ्यपुस्तक समयमै पुगेको छ। नेपालगन्ज कार्यालयले हिमाली र पहाडी जिल्लालाई पहिलो प्राथमिकतामा राखेर किताब वितरण गरेको छ। ्उक्त कार्यालयले कर्णालीका हुम्ला, डोल्पा, सल्यान र रुकुम पश्चिमलाई हेर्दै आएको छ। डोल्पामा १ हजार ५ सय सेट, सल्यानमा ५ हजार ७ सय सेट किताब पुगेको छ भने रुकुम पूर्व र रुकुम पश्चिममा गरी ५ हजार ६ सय सेट पुस्तक पुगेको छ। यस्तै जनक शिक्षाको प्रादेशिक कार्यालय वीरेन्द्रनगर सुर्खेतले मुगु, जुम्ला, कालीकोट, दैलेख, सुर्खेत र जाजरकोटलाई किताब पुयाउँछ। कार्यालयका अनुसार कालीकोटमा यो वर्ष सुरुमै २ हजार ५ सय सेट पुस्तक पुगेको र कालिकोटलाई ३ हजार ७ सय बराबर सेट किताब आवश्यक पर्ने शिक्षा समन्वय एकाइ प्रमुख धितालको भनाइ छ। यस्तै सुर्खेत कार्यालयका प्रमुख भैरवबाबु पन्तले केही जिल्लामा ६० प्रतिशत त केहीमा ५० प्रतिशत किताब सम्बन्धीत जिल्ला र पालिकामा पुगिसकेको बताए। उनले भने, जाजरकोटमा पनि ३ हजार सेट किताब पुगिसकेको छ भने बाँकी पठाउने काम भइरहेको छ। यो वर्ष मात्रै सुर्खेत कार्यालयबाट जिल्ला तथा पालिकामा ५६ पुस्तक व्यवसायीले किताब पुयाएका छन्। विगतका वर्षहरूमा कर्णालीका विद्यार्थीले पूरा सेट किताब कहिल्यै नपाएको उनीहरूको गुनासो छ। गएको वर्ष कर्णालीका ४० प्रतिशत विद्यार्थीले पूरै सेट किताब नपाएर नै वार्षिक परीक्षामा सहभागि भएको देखिन्छ। शिक्षामा परिवर्तन ल्याउन कर्णालीका स्थानीय तहले विभिन्न शिक्षा नीति तथा कार्यविधि बनाएको देखिन्छ। कार्यविधिमा टेकेर शिक्षामा उथलपुथल ल्याउने भने पनि समयमै पाठ्यपुस्तक पुयाउन नसक्नु स्थानीय तहको कमजोरी भएको सामाजिक अभियन्ता हिक्मतजंग मल्लले बताए। उनले भने, संघीयतापछि कतिपय स्थानीय तहले शिक्षाको अधिकार आफैं लिएका छन्।"
विपिन जोशीका परिवारको प्रधानमन्त्रीसँग भेट,काठमाडौं : प्रधानमन्त्री पुष्पकमल दाहाल 'प्रचण्ड'सँग हमासको कब्जामा रहेका विपिन जोशीको परिवारले भेट गरेको छ। शुक्रबार बिहान प्रधानमन्त्री निवास बालुवाटारमा जोशीका बुवा आमासहित परिवारले भेट गरेका हुन्। भेटमा जोशीको परिवारले विपिनको रिहाइका लागि थप पहल गरिदिन आग्रह गरिदिन प्रधानमन्त्रीलाई ध्यानाकर्षण गराएको थियो। सो क्रममा प्रधानमन्त्रीले आफू विपिनको रिहाइका लागि चिन्तित रहेको र रिहाइका लागि निरन्तर पहल गरिरहेको बताउँदै छिटै सकारात्मक परिणाम आउनेमा आशावादी रहेको बताए।
नेपालको खराब प्रदर्शन : ३ रन बनाएर कुशल मल्ल आउट,"काठमाडौं : एसीसी प्रिमियर कपअन्तरगत फाइनल प्रवेशका लागि युएईविरुद्ध जारी खेलमा नेपालले खराब प्रर्दशन गरिरहेको छ। नेपालले ५० रनमा चार विकेट गुमाएको छ। चौथो विकेटका रुपमा कुशल मल्ललाई गुमाएको हो। उनी पाँच बलमा ३ रन बनाएर आउट भए। युएईका बासिल हामिदले ९ दशमलव १ ओभरमा उनलाई आउट गराएका हुन्। नेपालले ९दशमलव १ ओभरमा ५० रन मात्रै जोड्न सकेको छ। यसअघि कप्तान रोहित पौडेल,आसिफ शेख र कुशल भुर्तेल आउट भइसकेका छन्। ओमानको अल अमेरत क्रिकेट मैदानमा नेपालले बलिङ गरिरहेको छ।"
युएईले टस जितेर नेपाललाई दियो ब्याटिङको निम्तो,"काठमाडौं : एसीसी प्रिमियर कप टी२० अन्तरर्राष्ट्रिय क्रिकेट प्रतियोगितामा फाइनल प्रवेशका लागि युएईले टस जितेर पहिला बलिङ गर्ने निर्णय लिएको छ। ओमानको अल अमेरत क्रिकेट मैदानमा युएईका कम्तान मोहम्मद वासिमले टस जितेर नेपाललाई बलिङको निम्तो दिएका हुन्। नेपाल 'ए'को समूहको विजेता र युएई समूह 'ए' को उपविजेता हुन्। नेपाल समूह 'ए'बाट ४ खेलमा ८ अंकका साथ शीर्ष स्थानमा रहेर समूह विजेता बन्दा युएई ४ खेलमा तीन जित र एक हारसँगै उपविजेताका रुपमा सेमिफाइनलमा पुगेको हो। यसअघिको संस्करणमा नेपालले युएईलाई फाइनलमा हराउँदै च्याम्पियन बनेको थियो भने एसिया कपसमेत खेलेको थियो। टी२० विश्वकप छनोटमा पनि नेपालले युएईलाई पराजित गरेको थियो। नेपाल र युएई मुख्य प्रतिद्वन्द्वी रहँदै आएका छन्। नेपालको टोली : रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी, र अभिनाश बोहरा । यूएईको टोली : हम्मद वासिम (कप्तान), आयन खान, एलिशान शराफु, अली नासिर, आसिफ खान, बासिल हामिद, जुनैद सिद्दिक, मोहम्मद फारुक, मोहम्मद हैदर शाह, ओमैद रहमान, र विष्णु सुकुमारान ।"
एसीसी प्रिमियर कप : फाइनल प्रवेशका लागि नेपाल र युएईबीच प्रतिस्पर्धा हुँदै,काठमाडौं : एसीसी प्रिमियर कपको फाइनल प्रवेशका लागि आज नेपाल र युएईबीच प्रतिस्पर्धा हुँदैछ। ओमानको अल अमेरत क्रिकेट मैदानमा हुने खेल नेपाली समयअनुसार बिहान ११ :४५ बजेबाट सुरू हुनेछ। नेपाल 'ए' को समूहको विजेता र युएई समूह 'बी ' को उपविजेता हुन्। नेपाल समूह 'ए' बाट ४ खेलमा ८ अंकका साथ शीर्ष स्थानमा रहेर समूह विजेता बन्दा युएई ४ खेलमा तीन जित र एक हारसँगै उपविजेताका रुपमा सेमिफाइनलमा पुगेका हुन्। यसअघिको संस्करणमा नेपालले युएईलाई फाइनलमा हराउँदै च्याम्पियन बनेको थियो भने एसिया कपसमेत खेलेको थियो। टी२० विश्वकप छनोटमा पनि नेपालले युएईलाई पराजित गरेको थियो। नेपाल र युएई मुख्य प्रतिद्वन्द्वी रहँदै आएको छ।
आज देशका यी स्थानमा पानी पर्ने,"काठमाडौं : हाल मुलकमा पश्चिमी वायु र स्थानीय वायुको आंशिक प्रभाव रहेको बताउँदै जल तथा मौसम विज्ञान विभाग मौसम पूर्वानुमान महाशाखाले अहिले सुदूरपश्चिम प्रदेशलगायत देशका पहाडी भागमा आंशिक बदली रही बाँकी भेगमा मौसम मुख्यतया सफा रहेको जनाएको छ। महाशाखाका अनुसार आज दिउँसो देशका पहाडी भागमा आंशिक बदली हुने तथा बाँकी भागमा मौसम मुख्यतया सफा रहने छ। कोशी प्रदेशका पहाडी भागका केही स्थान तथा बागमती, गण्डकी र कर्णाली प्रदेशका पहाडी भागको एकदुई स्थानमा मेघगर्जन र चट्याङसहित हल्का वर्षा हुने सम्भावना छ। त्यसैगरी, देशका उच्च पहाडी तथा हिमाली भागका एकदुई स्थानमा वर्षा र हिमपातको पनि सम्भावना छ। आज राति देशका पहाडी भागमा आंशिक बदली रही बाँकी भागमा मौसम सफा रहने छ। कोशी, बागमती, गण्डकी र कर्णाली प्रदेशका पहाडी भूभागका एकदुई स्थानमा मेघगर्ज र चट्याङसहित हल्का वर्षाको सम्भावना छ। त्यसैगरी, कोशी, बागमती, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपात हुने सम्भावना रहेको महाशाखाले जनाएको छ। महाशाखाले आज बिहान जारी गरेको बुलेटिनअनुसार कोशी प्रदेशका पहाडी भूभागका केही स्थान तथा बागमती, गण्डकी र कर्णाली प्रदेशको पहाडी भूभागका एकदुई स्थानमा मेघगर्ज र चट्याङसहित हल्का वर्षाको सम्भावना छ। देशका उच्च पहाडी तथा हिमाली भागका एकदुई स्थानमा पानी र हिउँ पर्नेछ। लुम्बिनी, कर्णाली, गण्डकी र सुदूरपश्चिम प्रदेशका केही स्थान र बाँकी प्रदेशका केही स्थानमा हुरीबतासको सम्भावना रहेकाले त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना भएकाले सतर्कता अपनाउन महाशाखाले अनुरोध गरेको छ। रासस"
"८० वर्षीयासँग छैन नागरिकता, परिवारै वञ्चित","मुगु : कार्मारोङ५ सेरोगकी नुन्जुम कामी ८० वर्ष पुगिन्। तर, उनीसँग नेपाली नागरिकता प्रमाणपत्र छैन। एकल महिला नुन्जुमसँग नागरिकता नभएकै कारण सामाजिक सुरक्षा भत्ता लगायतका सेवाबाट वञ्चित छिन्। त्यति मात्र होइन, नुन्जुमसँग नागरिकता नहुँदा छोराबुहारीले नागरिकता पाएनन्। नाति नातिनाको जन्मदर्ता भएन। ८० वर्षीया नुन्जुम कामीसँग नागरिकता नहुँदा ३२ वर्षीय छोरा योदान ग्याम्जो कामी र ३२ वर्षीया बुहारी छिमेक साग्वु कामीले हालसम्म नागरिकता पाउन सकेका छैनन््। १२ र ६ वर्षीया दुई नातिनी र ८ वर्षीय नातिको पनि जन्म दर्ता हुन सकेको छैन। नुन्जुमका पति तेन्जिन कामीको ३५ वर्ष अगाडि मृत्यु भइसकेको छ। पतिको नागरिकता भएनभएको उनलाई कुनै जानकारी छैन। पतिको नागरिकता नभएकै कारण अहिले उनीसहित छोरा बुहारीले समेत नागरिकता नपाएका हुन्। नागरिकता नभएकै कारण छोरा बुहारीको विवाह दर्ता र नाति नातिनाको जन्म दर्तासमेत हुन नसकेको उनले गुनासो गरिन्। नेपाली नागरिकता नहुँदा सिंगै परिवारले सरकारबाट पाउनुपर्ने सामाजिक सुरक्षा भत्ता लगायतका सेवासुविधा पनि पाउन सकेको छैन। नागरिकता नहुँदा आफू सबै खालका सेवाबाट बञ्चित भएको जानकारी पाएपछि नुन्जुम नागरिकता बनाउन सदरमुकाम गमगढी पुगेकी छन्। नागरिकताका लागि जिल्ला प्रशासन कार्यालयमा आवश्यक कागजपत्र सकंलन गर्ने काम भइरहेको स्थानीय सोनाम तामाङ लामाले बताए। नुन्जुमसँग नागरिकता नभएको भन्ने जानकारी पाएपछि आफूले सहयोग गरिरहेको उनले बताए। वडा कार्यालय र प्रहरी चौकी पुलुबाट हुने सबै प्रकारका सिफारिस मुचुल्का गरी जिल्ला प्रशासन कार्यालयसम्म बुझाइसकेको मुगम कार्मारोङ गाउँपालिकाका दानसाङ तामाङले बताए। पटकपटक नागरिकता वितरणका लागि गाउँमा घुम्ती टोलीसमेत पुगेको थियो। त्यतिबेला आवश्यक कागजपत्र जुटाएर त्यतिबेला नागरिकता लिन सकिन्थ्यो। तर, आवश्यक कागजपत्र जुटाउन नसक्दा अहिलेसम्म परिवारै नागरिकताबाट बञ्चित हुन पुगेको छ, दानसाङले भने। उनीहरूले के कारणले अहिलेसम्म नागरिकता पाउन नसकेका हुन् भन्ने विषयमा अनुसन्धान हुने र त्यसको प्रतिवेदन आएपछि आवश्यक कागजपत्र पुर्याएर नागरिकता दिइने निमित्त प्रमुख जिल्ला अधिकारी हरिबहादुर खत्रीले बताए। कागजपत्र पुर्याएर पनि सरकारी निकायले नागरिकता दिन नमाने पीडितले गृह मन्त्रालय र प्रधानमन्त्री कार्यालयको हटलाइनमा फोन गरी वा निवेदन दिई कानुनी उपचारका लागि न्यायालयसम्म पुग्न सक्ने अधिवक्ता कुबेरजंग शाहीले बताए।"
अपांगता भएकालाई हेलाहोचो !,"राष्ट्रका नागरिक सक्षम र सबल हुनु आवश्यक छ। स्वस्थ र सबल नागरिकहरू राष्ट्रको उन्नतिका आधारमा हुन्। खानपान, जीवनशैली, पोषणमा सन्तुलन भएन भने मानिस कमजोरमात्रै होइन अपांगता भएका पनि हुन सक्छ। अपांगता कसैको रहर होइन। कोही जन्मँदै अपांगता भएको हुन सक्छ। गर्भवतीलाई पोषण पुगेन वा राम्ररी स्वास्थ्य जाँच र ओखतीमूलो भएन भने बच्चामा अपांगता हुन सक्छ। कोही भने दुर्घटनामा परेर त्यस्तो अवस्था हुन सक्छ। स्वास्थ्य विज्ञानले पनि रोक्न नसक्ने गरी जन्मँदै कसैमा अपांगता भयो भने बेग्लै नत्र सकेसम्म कसैमा पनि अपांगता नहोस् भनेर ध्यान पुयाउनुपर्छ। त्यो ध्यान आमाबाबु हुँदै घर परिवार, समाज र राज्यसम्मले पुयाउनुपर्छ। नेपालको जनसंख्या २ करोड ९१ लाख हो। त्यसमध्ये ६ लाख ५० हजार जना जति अपांगता भएका व्यक्ति छन्। पहिलो, त कोही पनि अपांगता भएको नहोस् भनेर ख्याल गर्ने, ध्यान दिने र पहिल्यै औषधोपचार गर्ने कुरा भइहाल्यो। दोस्रो, अपांगता भएका नागरिकप्रति पनि राज्यको उत्तिकै दायित्व हुन्छ। संघ सरकारले ७ सय ५३ वटै पालिकासँग समन्वय गरी देशभरको अपांगता भएकाको अवस्थालाई बृहत् सर्भे गर्न जरुरी छ। अपांगता भएकाको वर्गीकरण गर्ने चलन छ। अपांगता भएका सबै राज्यको सूचीमा अझै आइसकेका छैनन्। कोही छुट्नु हुँदैन। छुटाउनु हुँदैन। जसरी सबै नागरिकलाई शिक्षाको हक छ। त्यसैगरी अपांगता भएकै कारण कोही पनि शिक्षाबाट वञ्चित हुन हुँदैन। सरकारले अपांगता भएकाहरूलाई सबैभन्दा पहिला बनाउनुपर्ने नै साक्षर अनि त्यसपछि शिक्षित हो। शिक्षा नै अपांगता भएकाहरूका लागि पहिलो र अनिवार्य, अपरिहार्य सर्त हो। देशका सबै सामुदायिक शिक्षण संस्था अपांगता भएकाहरूका लागि पनि शिक्षामैत्री हुन अनिवार्य छ। विशेष शिक्षा भनेर छुट्टै पढाउँदा अपांगता भएका र नभएकाबीच खाडल सिर्जना भएको छ, विभेद सिर्जना भएको छ। सहशिक्षाको अवधारणा लागु गरिनुपर्छ। अपांगता भएकाहरूको स्वाभिमान उठाउनुपर्छ। त्यही कारण कसैले हेलाहोचो अनुभूति गर्नु हुँदैन र कसैलाई गरिनु हुँदैन। पूर्ण अपांगता भएर कुनै काम गर्न नसक्नेका हकमा सरकारले पूरापूर देखदेख र स्याहारसुसारसम्मकै बन्दोबस्ती मिलाउनुपर्छ। राज्यले भत्तामात्रै दिएर हुँदैन, उनीहरूको शारीरिक र मानसिक स्वास्थ्यलाई ख्याल गर्दै उचित हेरचाह र सुरक्षा मिलाउनुपर्छ। विकसित देशहरूमा त्यस्तो प्रबन्ध छ। सामाजिक न्याय र समृद्धि भनेको राज्यले त्यस्ता नागरिकप्रति ध्यान दिनु हो। पूर्वाधारको विकासमात्रै समृद्धि होइन। अपांगता भएका र तर काम गर्न सक्नेहरूलाई उचित रोजगारी पनि दिनुपर्छ। अपांगता भएकाको मामला हेर्न राज्यले अधिकार र स्रोतसम्पन्न बलियो संरचना स्थापना गर्नुपर्छ। त्यस्तो संरचना हरेक पालिकामा आवश्यक छ।"
अपांगता वकालतको हतियार बन्यो,"२०७८ सालको जनगणना अनुसार कुल जनसंख्याको २२ प्रतिशत अपांगता भएका व्यक्ति रहेको सार्वजनिक गरिएको छ। जनगणना ०६८ को तुलनामा ०७८ मा केही प्रश्नावली थप गरेर सोधिएको थियो। जसबाट यो संख्या आएको हो। त्यो सकारात्मक हो। तर, यो जनगणनाअनुसार अपांगता भएकाको जनसंख्या २२ प्रतिशतमा हाम्रो सहमति छैन। यो जनगणना वासिङटन ग्रुप अफ क्विसननेयर(डब्ल्यूजीक्वी)को आधारमा आएको छैन। संयुक्त राष्ट्र संघले डब्ल्यूजीक्वी कै आधारमा जनगणना गर्ने गर्छ। त्यो आधारमा नै गर्नुपर्छ भन्ने हाम्रो मान्यता हो। विश्व स्वास्थ्य संगठन(डब्ल्यूएचओ)को आधारमा पनि यो जनसंख्या कम नै देखिन्छ। डब्ल्यूएचओका अनुसार पनि विकासोन्मुख मुलुकमा कुल जनसंख्याको १० प्रतिशत अपांगता भएकाको जनसंख्या हुनुपर्छ। युनिसेफले ५ देखि ५५ प्रतिशत अपांगता भएको जनसंख्या नेपालमा छ भनेको छ। अपांगता भएका व्यक्तिको अधिकारसम्बन्धी ऐन, २०७४ मा शारीरिक अंग वा प्रणालीमा भएको समस्या तथा कठिनाइको आधारमा अपांगता भएकालाई १० वटा वर्गमा वर्गीकरण गरिएको छ तर यो जनगणनामा दुइटा खण्डीकरण गरेर १२ प्रकारको आधारमा जनगणना गरिएको छ। तर, पनि पहिलो प्रतिवेदनका रूपमा आएकोमा सरकारलाई धन्यवाद दिनै पर्छ । यसमा केही पक्ष सकारात्मक पनि छ भनेर मैले माथि नै भनिसकेको छु। यसले आपंगता भएकाको पक्षमा नीति निर्माण गर्न, योजना तर्जुमा गर्न र बजेट विनियोजन गर्न सहयोगी भूमिका खेल्छ नै। अरू पनि यसबाट धेरै फाइदा नै हुन्छ। १ यसलाई अपांगता भएकाको वकालत गर्ने हतियारका रूपमा लिन सकिन्छ। २ कुन वर्गका कति छन् ? एकिन गर्न सहयोग गर्छ। ३ अवस्था के छ जस्तै शैक्षिक अवस्था, रोजगारी, घरबार, शिक्षा लगायतमा अपांगता भएकाको अवस्था कस्तो छ तुलनात्मक रूपमा अध्ययन गर्न सहयोग मिल्ने छ। ४ २०८८ सालको जनगणनाका लागि योजना बनाउन पनि यसले सहयोग नै गर्छ। समग्रमा भन्नु पर्दा पहिलोपटक छट्टै प्रतिवेदनका रूपमा आएको छ। यो सकारात्मक नै छ।तर यसमा सुधार गर्नुपर्ने चिज पनि धेरै छ। आगामी जनगणनामा यसमा विचार पुयाउनुपर्छ। (आचार्य राष्ट्रिय अपांग महासंघका अध्यक्ष हुन्)"
अपांगता भएकालाई हेलाहोचो !,"राष्ट्रका नागरिक सक्षम र सबल हुनु आवश्यक छ। स्वस्थ र सबल नागरिकहरू राष्ट्रको उन्नतिका आधारमा हुन्। खानपान, जीवनशैली, पोषणमा सन्तुलन भएन भने मानिस कमजोरमात्रै होइन अपांगता भएका पनि हुन सक्छ। अपांगता कसैको रहर होइन। कोही जन्मँदै अपांगता भएको हुन सक्छ। गर्भवतीलाई पोषण पुगेन वा राम्ररी स्वास्थ्य जाँच र ओखतीमूलो भएन भने बच्चामा अपांगता हुन सक्छ। कोही भने दुर्घटनामा परेर त्यस्तो अवस्था हुन सक्छ। स्वास्थ्य विज्ञानले पनि रोक्न नसक्ने गरी जन्मँदै कसैमा अपांगता भयो भने बेग्लै नत्र सकेसम्म कसैमा पनि अपांगता नहोस् भनेर ध्यान पुयाउनुपर्छ। त्यो ध्यान आमाबाबु हुँदै घर परिवार, समाज र राज्यसम्मले पुयाउनुपर्छ। नेपालको जनसंख्या २ करोड ९१ लाख हो। त्यसमध्ये ६ लाख ५० हजार जना जति अपांगता भएका व्यक्ति छन्। पहिलो, त कोही पनि अपांगता भएको नहोस् भनेर ख्याल गर्ने, ध्यान दिने र पहिल्यै औषधोपचार गर्ने कुरा भइहाल्यो। दोस्रो, अपांगता भएका नागरिकप्रति पनि राज्यको उत्तिकै दायित्व हुन्छ। संघ सरकारले ७ सय ५३ वटै पालिकासँग समन्वय गरी देशभरको अपांगता भएकाको अवस्थालाई बृहत् सर्भे गर्न जरुरी छ। अपांगता भएकाको वर्गीकरण गर्ने चलन छ। अपांगता भएका सबै राज्यको सूचीमा अझै आइसकेका छैनन्। कोही छुट्नु हुँदैन। छुटाउनु हुँदैन। जसरी सबै नागरिकलाई शिक्षाको हक छ। त्यसैगरी अपांगता भएकै कारण कोही पनि शिक्षाबाट वञ्चित हुन हुँदैन। सरकारले अपांगता भएकाहरूलाई सबैभन्दा पहिला बनाउनुपर्ने नै साक्षर अनि त्यसपछि शिक्षित हो। शिक्षा नै अपांगता भएकाहरूका लागि पहिलो र अनिवार्य, अपरिहार्य सर्त हो। देशका सबै सामुदायिक शिक्षण संस्था अपांगता भएकाहरूका लागि पनि शिक्षामैत्री हुन अनिवार्य छ। विशेष शिक्षा भनेर छुट्टै पढाउँदा अपांगता भएका र नभएकाबीच खाडल सिर्जना भएको छ, विभेद सिर्जना भएको छ। सहशिक्षाको अवधारणा लागु गरिनुपर्छ। अपांगता भएकाहरूको स्वाभिमान उठाउनुपर्छ। त्यही कारण कसैले हेलाहोचो अनुभूति गर्नु हुँदैन र कसैलाई गरिनु हुँदैन। पूर्ण अपांगता भएर कुनै काम गर्न नसक्नेका हकमा सरकारले पूरापूर देखदेख र स्याहारसुसारसम्मकै बन्दोबस्ती मिलाउनुपर्छ। राज्यले भत्तामात्रै दिएर हुँदैन, उनीहरूको शारीरिक र मानसिक स्वास्थ्यलाई ख्याल गर्दै उचित हेरचाह र सुरक्षा मिलाउनुपर्छ। विकसित देशहरूमा त्यस्तो प्रबन्ध छ। सामाजिक न्याय र समृद्धि भनेको राज्यले त्यस्ता नागरिकप्रति ध्यान दिनु हो। पूर्वाधारको विकासमात्रै समृद्धि होइन। अपांगता भएका र तर काम गर्न सक्नेहरूलाई उचित रोजगारी पनि दिनुपर्छ। अपांगता भएकाको मामला हेर्न राज्यले अधिकार र स्रोतसम्पन्न बलियो संरचना स्थापना गर्नुपर्छ। त्यस्तो संरचना हरेक पालिकामा आवश्यक छ।"
कर्णालीमा पुग्यो पाठ्यपुस्तक,"कालीकोट : कर्णाली प्रदेशको हिमाली जिल्लामा यस वर्ष समयमै पाठ्यपुस्तक पुगेको छ। बिगतका प्रत्येक वर्ष वार्षिक परीक्षा सुरु हुने बेलासम्म पाठ्यपुस्तक विद्यार्थीको हातमा नपुगी उनीहरू परीक्षामा सामेल हुनुपर्ने बाध्यता थियो। तर, यो वर्ष भने नयाँ शैक्षिक सत्रको सुरुवातमै पाठ्यपुस्तक पुग्दा विद्यार्थी हर्षित छन्। कालीकोटमा शैक्षिक सत्र सुरु हुनुअघि नै पहिलोपटक पाठ्यपुस्तक पुगेको शिक्षा समन्वय एकाइ प्रमुख प्रकाशचन्द्र धितालले बताए। उनले भने, चालु आर्थिक वर्षको शैक्षिक सत्र वैशाख २ गतेदेखि सुरु भए पनि चैत महिनामै पाठ्यपुस्तक कालिकोट पुग्नाले समयमै विद्यार्थीको हातमा पनि पाठ्यपुस्तक पुग्नेछ। पाठ्यपुस्तक पालिका र सम्बन्धित विद्यालयलाई चाँडो खरिद गर्न पत्राचार गरेका छौं। जनक शिक्षा सामग्री केन्द्र सुर्खेत कार्यालयले पाठ्यपुस्तक शैक्षिक सत्र अगावै उपलब्ध गराएको विनोद बुक सेन्टरका सञ्चालक नन्दबहादुर शाहीले बताए। उनले भने, चैत १५ गते नै कक्षा १ देखि १० सम्मका सबै विषयका पाठ्यपुस्तक जिल्लामा आइपुगेका हुन्। योभन्दा अगाडिका वर्षमा शैक्षिक सत्र सुरु भएको लामो समयसम्म पनि पाठ्यपुस्तक नपाउँदा विद्यार्थीहरूले सास्ती खेप्नुपर्ने अवस्था थियो। खाँडाचक्र नगरपालिकाअन्तर्गत जनजीबन मावि ताडीमा कक्षा ९ मा अध्ययनरत छात्रा सिर्जना सिम्खाडाले भनिन्, यो वर्ष समयमै किताब हातमा पर्ने भो, गएको वर्ष त किताब नै पाएनौं। किताब नपाएकै कारण परीक्षामा सहभागी हुँदा नपढेको विषय साह्रै गाह्रो लाग्यो। कक्षा १ देखि १० सम्म सरकारले निःशुल्क पाठ्यपुस्तक उपलब्ध गराउँदै आएको छ। चालु आर्थिक वर्षको शैक्षिक सत्र सुरु हुनुभन्दा पहिले नै यो वर्ष कर्णालीमा पाठ्यपुस्तक पुयाइसकिएको छ भने कतिपय ठाउँमा पुयाउने क्रम जारी छ। विशेष गरी यो वर्ष पहिलोपटक कर्णालीका हिमाली जिल्लाहरूमा समयमै पाठ्यपुस्तक पुगेको जनक शिक्षा सामग्री केन्द्रले जनाएको छ। जनक शिक्षाका अनुसार हिमाली जिल्ला हुम्ला, डोल्पा, मुगु, जुम्ला, कालीकोटमा पाठ्यपुस्तक समयमै पुगेको छ। नेपालगन्ज कार्यालयले हिमाली र पहाडी जिल्लालाई पहिलो प्राथमिकतामा राखेर किताब वितरण गरेको छ। ्उक्त कार्यालयले कर्णालीका हुम्ला, डोल्पा, सल्यान र रुकुम पश्चिमलाई हेर्दै आएको छ। डोल्पामा १ हजार ५ सय सेट, सल्यानमा ५ हजार ७ सय सेट किताब पुगेको छ भने रुकुम पूर्व र रुकुम पश्चिममा गरी ५ हजार ६ सय सेट पुस्तक पुगेको छ। यस्तै जनक शिक्षाको प्रादेशिक कार्यालय वीरेन्द्रनगर सुर्खेतले मुगु, जुम्ला, कालीकोट, दैलेख, सुर्खेत र जाजरकोटलाई किताब पुयाउँछ। कार्यालयका अनुसार कालीकोटमा यो वर्ष सुरुमै २ हजार ५ सय सेट पुस्तक पुगेको र कालिकोटलाई ३ हजार ७ सय बराबर सेट किताब आवश्यक पर्ने शिक्षा समन्वय एकाइ प्रमुख धितालको भनाइ छ। यस्तै सुर्खेत कार्यालयका प्रमुख भैरवबाबु पन्तले केही जिल्लामा ६० प्रतिशत त केहीमा ५० प्रतिशत किताब सम्बन्धीत जिल्ला र पालिकामा पुगिसकेको बताए। उनले भने, जाजरकोटमा पनि ३ हजार सेट किताब पुगिसकेको छ भने बाँकी पठाउने काम भइरहेको छ। यो वर्ष मात्रै सुर्खेत कार्यालयबाट जिल्ला तथा पालिकामा ५६ पुस्तक व्यवसायीले किताब पुयाएका छन्। विगतका वर्षहरूमा कर्णालीका विद्यार्थीले पूरा सेट किताब कहिल्यै नपाएको उनीहरूको गुनासो छ। गएको वर्ष कर्णालीका ४० प्रतिशत विद्यार्थीले पूरै सेट किताब नपाएर नै वार्षिक परीक्षामा सहभागि भएको देखिन्छ। शिक्षामा परिवर्तन ल्याउन कर्णालीका स्थानीय तहले विभिन्न शिक्षा नीति तथा कार्यविधि बनाएको देखिन्छ। कार्यविधिमा टेकेर शिक्षामा उथलपुथल ल्याउने भने पनि समयमै पाठ्यपुस्तक पुयाउन नसक्नु स्थानीय तहको कमजोरी भएको सामाजिक अभियन्ता हिक्मतजंग मल्लले बताए। उनले भने, संघीयतापछि कतिपय स्थानीय तहले शिक्षाको अधिकार आफैं लिएका छन्।"
बाक्लो बस्तीले जोखिमपूर्ण बन्दै इन्धन डिपो,"काठमाडौं : मानव बस्ती बाक्लिँदै घना भएपछि भैरहवा र बुटवलबीचको तिलोत्तमा नगरपालिकामा अवस्थित नेपाल आयल निगमको भलवारी इन्धन डिपोका कारण उक्त क्षेत्र जोखिमपूर्ण बनेको छ। यसकारण उक्त डिपोलाई डिस्पोज गर्नुअघि निगमले रूपन्देहीको रोहिणी खोला नजिकैको जग्गामा ३ अर्ब रुपैयाँ लागतको इन्धन भण्डारण गृह निर्माण गर्ने भएको हो। निगमले बुधबार एक समारोहका बीच हिन्दु संस्कृतिअनुसार पूजा गरी इन्धन भण्डारण गृह निर्माणको शिलान्यास गरेको छ। करिब ४० वर्षअघि बनेको भलवारी इन्धन डिपो दैनिक १० ट्यांकर क्षमताको छ तर अहिले दिनको एक सय ट्यांकर ल्याएर कारोबार गर्नु परेकोले साँघुरोसमेत भएको बताउँछन् पेट्रोलियम भण्डारण गृह निर्माण परियोजना प्रमुख प्रदीप यादव। जहाँ तीन दिनलाई पेट्रोल, एक सातालाई डिजेल पुग्ने भण्डारण छ। अब बन्ने नयाँ इन्धन डिपोमा भने २० देखि २५ दिनसम्मलाई पर्याप्त हुने भण्डारण बनाउने लक्ष्य छ। जबकि सरकारले देशभर नै ९० दिनलाई पुग्ने पेट्रोलियम पदार्थ भण्डारण क्षमताको विकास गर्ने नीति पनि लिएको थियो। उक्त नीतिलाई अबको नयाँ भण्डारणले केही मद्दत पुग्ने देखिन्छ। परियोजना प्रमुख यादव डिपो स्थानान्तरणबारे प्रष्ट्याउँदै भन्छन्, डिपोको चारैतिर बस्ती बढ्दा साँघुरो भएको छ। कत्ति पटक आगलागी भइसकेको छ। अहिलेसम्म साना आगलागी भएको छ, यसलाई निभाउन सकिएको छ। तर ठूलो आगलागी भयो भने डिपो पनि खत्तम हुने बस्ती पनि बर्बाद हुन सक्ने जोखिम भएका कारण निगमले बस्ती नभएको खाली ठाउँमा डिपो राख्न लागेको हो। करिब तीन अर्ब रुपैयाँ लगानीमा बन्न लागेको नयाँ भण्डारण गृहमा २१ लाख लिटरको ३ डिजेलको ट्यांक, १६ लाख लिटरको २ पेट्रोलको ट्यांक र ७० हजार लिटर ७० क्षमताको ३ ट्यांकसहितका कुल ८ ट्यांकको डिपो बन्नेछ। २०८१ मा सुरु गरिएको निर्माण प्रक्रिया लगभग तीन वर्षभित्र अर्थात् २०८३ मा सम्पन्न गरेर सञ्चालन गर्ने योजना रहेको उनले दाबी गरे। उनका अनुसार उक्त अवधिमा निर्माण सम्पन्न भएसँगै भलवारी डिपो बन्द गरिनेछ। साथै, हाल डिपोस्थित जग्गाको भ्यालु धेरै भइसकेकाले सरकारले बिक्री गरेर अहिलेको लागत उठाउन पनि सक्छ वा अर्को प्रयोजनका लागि प्रयोग गर्न सक्छ उनले बताए। भलवारी डिपोकै जग्गाको भाउ रामो भएकाले जग्गा बेचेर पनि ३ अर्ब रुपैयाँ लागत उठाएर पनि बचाउन पनि सकिन्छ, उनले थपे। निगमले इन्धन डिपो बस्ती विकास हुन नसक्ने ठाउँमा हुनुपर्ने भएकाले खोला नजिकको भलवारी भण्डारणका लागि उपयुक्त ठानेर जग्गा खरिद गरिएको थियो। यसकारण ओमसतिया गाउँपालिका ५ र रोहिणी गाउँपालिका ३ को सिमानामा पर्ने १४ बिघामा भण्डार गृह बन्नेछ। तर यो जग्गाले अपुग हुने उनको भनाइ छ। उक्त भण्डारणका लागि कम्तीमा २० बिघा जग्गा जरुरी हुने भएकाले बाँकी जग्गा फेरि खरिद गरिने उनले जनाए। हाइड्रो प्रोजेक्ट गर्ने सिभिल इन्जिनियरको समूह आएर डेढ महिनासम्म प्रारम्भिक विस्तृत अध्ययन गरेर बुझाएको सिफारिसको आधारमा डिपो बन्न लागेको परियोजना प्रमुख दाहाल बताउँछन्। निर्माणअघि बढाउन उद्योग, वाणिज्य तथा आपूर्ति मन्त्रालयबाट बजेट स्वीकृत भइसकेको छ। यसअनुरूप निर्माणअघि बढाउन टेन्डर आह्वान भइसकेको छ। पहिलो चरणमा अबको तीन महिनाभित्र अर्थात् असारसम्ममा डिपोका लागि रिटेनिङ वाल र भूमि सम्याउने काम गरिने बताइएको छ। यसको जिम्मा काठमाडौं विश्वविद्यालयलाई दिइएको छ। अब यसको डिजाइनलगायतको काम हुनेछ। स्थानीयहरू निर्माण प्रक्रियामा रहेको उक्त परियोजनामा स्थानीयलाई रोजगारी दिन जनप्रतिनिधिहरू आग्रह गर्छन्। यसै क्रममा ओमसतिया गाउँपालिकाका अध्यक्ष मञ्जितकुमार यादव उक्त परियोजना विकासका लागि रामो भएको प्रशंसा गर्दै स्थानीयलाई छाडेर बाहिरकालाई रोजगारी नदिन आग्रह गरे। गाउँपालकिाका अध्यक्ष यादव भन्छन्, यो डिपो बन्दा रोजगारी सिर्जना गर्छ। तर स्थानीयलाई छोडेर बाहिरकालाई रोजगारी दिन भएन। यस्तै, रोहिणी गाउँपालकिाका अध्यक्ष विद्याप्रसाद यादव पनि स्थानीयलाई रोजगारीको वातावरण बनाउन आग्रह गर्छन्। सर्लाहीमोतिहारी एलपीजी ग्यास पाइपलाइन बनाउने योजना नेपाल आयल निगमले छिट्टै सर्लाहीमोतिहारी एलपीजी ग्यास पाइपलाइन निर्माण गर्ने प्रमुख यादवले जानकारी दिएका छन्। यसका लागि प्रक्रियाअघि बढाउन लागेको उनको भनाइ छ। यसको कुल लम्बाइ १ सय ३० किलोमिटर हुनेछ भने लागत खर्च १५ अर्ब रुपैयाँ हुने अनुमान छ। उक्त पाइपलाइन बनेपछि भारतबाट भारतीय बुलेटमा आयात हुने ग्यासबापतको ढुवानी खर्च वार्षिक ६ अर्ब रुपैयाँ बचत हुने उनको दाबी छ। नेपाली नम्बर प्लेटकै बुलेट सञ्चालनमा आउँदा यसले नेपालको पुँजी बचाउनुको साथै नेपाली व्यवसायीले रोजगारीसमेत पाउनेछन्। निगमले भारतको गौरखपुरबाट भैरहवासम्म ग्यासको पाइपलाइन निर्माण गर्ने तयारी गरेको उनले जानकारी दिए।"
प्रदेशको प्रणाली किन नबदल्ने ?,"काठमाडौं : कोशी प्रदेशमा नेकपा एमाले र नेकपा माओवादी केन्द्रले मुख्यमन्त्री केदार कार्कीलाई दिएको समर्थन फिर्ता लिएको छ। कार्कीलाई राजीनामा दिन माग गर्दै आएका सत्तारुढ दलले बिहीबार प्रदेशसभाको विशेष अधिवेशनमा संकल्प प्रस्ताव टेबुल गरेका छन्। कार्की राजीनामा नदिने अडानमा छन्। कोशी प्रदेशमा अब के हुन्छ ? अन्योल कायमै छ। सुदूरपश्चिम प्रदेश सरकारको मुख्यमन्त्रीमा दीर्घ सोडारी नियुक्त भएका छन्। तर, नेपाली कांग्रेस, नागरिक उन्मुक्ति पार्टीले सोडारीको नियुक्ति गैरसंवैधानिक भएको दाबी गरेका छन्। सत्तारुढ नेकपा एकीकृत समाजवादीले सरकारलाई दिएको समर्थन फिर्ता लिने धम्की दियो। त्यसपछि लुम्बिनी प्रदेश सरकारमा भागबन्डा भएको छ। समाजवादीबाट भगवती अधिकारीलाई बिहीबार मन्त्री बनाइएको छ। राष्ट्रपति पौडेलले समसामयिक विषयमा भएको छलफलका क्रममा विशेषगरी सुदूरपश्चिमको सरकार गठनतर्फ संकेत गरेका थिए। त्यस्तै कोशी र मधेस प्रदेश सरकारका बारेमा सातवटै प्रदेश सरकारका बारेमा पनि छलफल भएको स्रोतले बतायो। प्रधानमन्त्री दाहालले संविधान, कानुनअनुसार नै प्रक्रियागत ढंगले अघि बढिरहेको जवाफ दिए पनि राष्ट्रपति पौडेल सन्तुष्ट भएनन्। राष्ट्रपति पौडेलले संवैधानिक भूमिकामा रहने प्रदेश प्रमुखहरूमाथि प्रश्न उठेको तर्फ संकेत गर्दै लोकतान्त्रिक व्यवस्थामा संविधान, कानुन सबैभन्दा माथि रहने स्मरण गराएका थिए। संविधानले जति अधिकार दिएको छ। त्यो अधिकार प्रयोग गर्न पनि केन्द्रले कञ्जुस्याइँ गरेको भन्ने प्रदेशको गुनासो मनासिव छ। दमननाथ ढुंगाना, संविधानविद् संविधानविद् दमननाथ ढुंगानाका अनुसार, संघीयता ल्याउनेले नै संघीयता बिगार्न थालेको शंका गर्छन्। पूर्वसभामुखसमेत रहेका संविधानविद् ढुंगाना प्रश्न गर्छन्, केन्द्रको कारण प्रदेश सरकार किन यतिविधि अस्थिर र यतिसम्म निर्भर भएको ? संघीयता ल्याउनेहरूले नै संघीयता बिगार्न थालेका त होइनन ? दलीयकरणले गर्दा प्रदेश प्रमुखहरूले पनि पदीय मर्यादासमेत नराखेको संविधानविद्हरू बताउँछन्। राजनीतिक अस्थिरताको प्रभाव दोस्रो आवधिक निर्वाचन सम्पन्न भए यताको १५ महिनाको अवधिमा प्रधानमन्त्री दाहालले तेस्रोपटक सत्ता समीकरण फेरेका छन्। मधेश प्रदेशका मुख्यमन्त्री सरोजकुमार यादवले १५ महिनाको अवधिमा ११ औं पटक सरकार पुनर्गठन गरेका छन्। यसरी सरकार फेर्ने विकृति संघमा भन्दा प्रदेशमा बढी देखिएको संवैधानिक संवैधानिक कानुनका विज्ञ गणेशदत्त भट्ट बताउँछन्। भट्ट भन्छन्, संघमा सत्ता समीकरण फेरिनेबित्तिकै त्यसकै आधार र प्रभावमा प्रदेश सरकारहरू बन्ने र भत्किने अभ्यासले मुलुकको संघीय अभ्यास अप्ठ्यारोमा परेको छ। संघीयता सहितको नेपालको संविधान लागू भएयता संघमा १० पटक सरकार फेरिएका छन्। संघमा सरकार फेरिँदा त्यसको असर प्रदेशमा समेत पर्ने गरेको छ। संवैधानिक कानुन व्यवसायी मञ्चका अध्यक्ष ओमप्रकाश अर्याल संघीय व्यवस्था टिकाउन तथा संघीय मूल्य पद्धतिको विकास गर्न सकारात्मक प्रयास गर्नु राज्यका हरेक संयन्त्रको कानुनी दायित्व मात्र नभई संवैधानिक नैतिकताको विषय भएको बताउँछन्। तर, यसका लागि सकारात्मक राजनीतिक परिस्थिति विकास हुन नसकेको अर्यालको ठम्याइ छ। संघमा सत्ता समीकरण फेरिनेबित्तिकै त्यसकै आधार र प्रभावमा प्रदेश सरकारहरू बन्ने र भत्किने अभ्यासले मुलुकको संघीय अभ्यास अप्ठ्यारोमा परेको छ। गणेशदत्त भट्ट, संवैधानिक कानुन विज्ञ संविधानविद् भट्ट संविधानले गरेको व्यवस्थाबमोजिम संघ, प्रदेश र स्थानीय गरी तीनै तहका सरकार व्यवस्थित र प्रभावकारी हुन सकेमा मात्र संघीयता प्रभावकारिता देखिने बताउँछन्। भट्ट भन्छन्, संघीय लोकतान्त्रिक गणतन्त्रलाई आत्मसाथ गर्न नसक्ने शक्ति र समूहहरू सल्बलाउँदै र संगठित हुँदै गर्दा पनि संघीय प्रणालीलाई सुदृढ र संस्थागत गर्ने जिम्मेवारीमा रहेका दल र तिनका नेताहरूमा संघीयतालाई परिणामबाट अब्बल देखाउने कुरामा प्रतिबद्धता र सक्रियता नदेखिनु संघीयताकालागि दुःखद स्थिति हो। प्रदेशका पीडा एकभन्दा बढी तहका सरकारबाट शासन सञ्चालन गर्ने प्रणाली नै संघीयता हो। संघ, प्रदेश र स्थानीय सरकारबीच समन्वय नभए संघीयता कार्यान्वयन गर्न कठिन हुने जानकारहरू बताउँछन्। तर, संघले अधिकार प्रत्यायोजन नगरेको र अन्य आवश्यक सहयोग नगर्दा अपेक्षित कार्य गर्न नसकेको प्रदेशको गुनासो छ। प्रदेश सरकारहरूले संघीय सरकारको कार्यप्रणाली प्रतिप्रदेश सरकारको गुनासो गरेका छन्। पर्याप्त बजेट विनियोजनदेखि कानुनको निर्माणसम्ममा सहजीकरण नगरेको र क्षमतावान कर्मचारी समेत नपठाएको सम्मका गुनासो प्रदेश सरकारहरूको छ। संविधानले प्रदेश संसद्लाई आवश्यक कानुन, ऐन बनाउने अधिकार दिएको छ। तर, संघीय कानुनसँग नबाझिने गरी बनाउने चुनौती छ। कतिपय अतिआवश्यक कानुन केन्द्रले कानुन बनाएको छैन। प्रदेश आफैंले बनाउँदा संघसँग बाझिने डर पनि उत्तिकै छ। संघले आवश्यक कानुनका साथै नीति नियम निर्माणमा ढिलाइ गर्दा कानुन निर्माणमा प्रदेश सुस्त देखिएको छ। प्रादेशिक संरचना सञ्चालन गर्न आवश्यक नीति, नियम, कानुन निर्माणमा ढिलाइदेखि प्रशासनिक भवन सञ्चालनका लागि जग्गा व्यवस्थापन, कर्मचारी व्यवस्थापन, प्रदेशको मागलाई बेवास्ता गरेको भन्दै संघीय सरकारको कार्यप्रणालीप्रति प्रदेश सरकारहरू रुस्ट बनेका छन्। नेपालको संविधानको धारा २३४ मा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न अन्तरप्रदेश परिषद् रहने व्यवस्था छ। प्रधानमन्त्रीको अध्यक्षता गर्ने परिषद्को सदस्यमा गृहमन्त्री, अर्थमन्त्री, सम्बन्धित प्रदेशका मुख्यमन्त्री रहने संवैधानिक व्यवस्था छ। आवश्यकताका आधारमा बैठक बस्ने तथा बैठकमा विवादका विषयमा सम्बन्धित नेपाल सरकारको मन्त्री र सम्बन्धित प्रदेशका मन्त्री र विशेषज्ञलाई आमन्त्रण गर्न सक्ने व्यवस्था छ। अन्तर प्रदेश परिषद् गठन भए पनि प्रभावकारी ढंगले काम गर्न सकेको छैन। प्रदेश सरकार, प्रदेश प्रमुख, प्रदेशसभा, प्रदेश सभामुख तथा प्रदेश सांसद स्वयंले आआफ्नो अस्तित्वको औचित्य सावित गर्न सकेनन्। ओमप्रकाश अर्याल, अध्यक्ष, संवैधानिक कानुन व्यवसायी मञ्च राज्यका एकाइहरूबीच अधिकार बाँडफाँटसहित अवलम्बन गरिएको पद्धति नै नै संघीयता हो। तर, संघमा हुने सत्ता समीकरणको प्रभाव प्रदेशमा पर्दा आवश्यक कानुन निर्माण र अधिकार बाँडफाँटसमेत हुन सकेको छैन। एकल र साझा अधिकार सूची कार्यान्वयनको वातावरण नभएको, राजस्व बाँडफाँट पनि संघमुखी भएको गुनासो प्रदेश सरकारले गर्दै आएका छन्। बागमती गत वर्ष काठमाडौंमा आयोजित एक कार्यक्रममा बोल्दै बागमती प्रदेशका तत्कालीन मुख्यमन्त्री राजेन्द्र पाण्डेले संविधानले दिएको अधिकार प्रयोग गर्नसमेत नदिएकाले केन्द्रीय सरकारका विरुद्ध मुद्दा हाल्ने चेतावनीसमेत दिएका थिए। सोही कार्यक्रममा लुम्बिनी प्रदेशका तत्कालीन मुख्यमन्त्री कुलप्रसाद केसीले केन्द्र सरकारबाट समन्वयभन्दा हस्तक्षेप बढी भएको बताए। केन्द्र सरकार र प्रदेशबीच कानुनी प्रक्रियामा स्पष्ट नभएकाले काम गर्न झमेला भएको उनको गुनासो थियो। पूर्वसभामुख एवं संविधानविद् दमननाथ ढुंगाना पनि संविधाननिक अधिकारसमेत प्रदेशले प्रयोग गर्न नपाएको बताउँछन्। संविधानले जति अधिकार दिएको छ। त्यो अधिकार प्रयोग गर्न पनि केन्द्रले कञ्जुस्याइँ गरेको भन्ने प्रदेशको गुनासो मनासिव छ, उनले भने। संज्ञियताविज्ञ डा खिमलाल देवकोटाका प्रदेश सरकारले अभिभावकत्व महसुस गर्न नपाएको बताउँछन्। केन्द्रमा राजनीतिक समिकरण फेरिनेबित्तिकै धागो चुँडिन्छ। प्रदेश सरकार गर्लम्यागुर्लुम ढल्छ, संज्ञियताविद् देवकोटा भन्छन्, प्रदेशसँग आफ्नो कर्मचारी छैन। प्रहरी प्रशासन समायोजन हुन सकेको छैन। प्रदेश लोकसेवा आयोगले बिजनेस पाएका छैनन्। प्रदेश सरकारले अभिभावकत्व महसुस गर्न सकेको छैन। किन देखिएन लाभदायी ? संवैधानिक कानुन व्यवसायी मञ्चका अध्यक्ष अर्याल प्रदेश सरकार, प्रदेश प्रमुख, प्रदेश सभा, प्रदेश सभामुख तथा प्रदेश सांसद स्वयंले आआफ्नो अस्तित्वको औचित्य सावित गर्न नसक्दा लाभदायी नदेखिएको बताउँछन्। जब प्रदेशको औचित्य उनीहरू स्वयंले पुष्टि गर्न सक्दैनन् भने संवैधानिक व्यवस्था हुँदैमा जनताले प्रदेशको सान्दर्भिकता महसुस गर्न सक्दैनन्, अध्यक्ष अर्याल भन्छन्,हिंसात्मक द्वन्द्व रोज्ने कि संघीयता रोज्ने ? भन्ने विकल्पमा नेपाली जनताले शान्तिका लागि विवशतापूर्वक संघीयता रोजेका हुन्। कानुनी रूपमा कमजोर वा असफल हुँद गएमा राजनीतिक कारणले मात्र संघीयता टिकाउन नसकिने अर्याल बताउँछन्। संवैधानविद् भट्ट संघीयताका आयामहरूमध्ये बहुजातीय, बहुभाषिक र बहुसांस्कृतिक मुलुकमा पहिचानको व्यवस्थापन गर्नुपर्ने दायित्व मुख्य रहेको बताउँछन्। भट्ट प्रश्न गर्छन्, हामीले संघीय संरचना निर्माणको बहसमा पहिचानलाई साँघुरो रूपमा बुझ्यौं कि ? विविधतालाई स्वीकार्ने त भन्यौं तर देशको पहिचानको प्रकृतिलाई बुझ्न सकेनौं कि ? प्रदेश नभइकन पहिचान र सभ्यताको संरक्षण हुन सक्दैन। तर, प्रादेशिक संरचनाको निर्माण गर्दा पहिचानलाई सम्मान र सम्बोधन गर्ने कुरामा जति ध्यान पुग्नुपथ्र्यो। त्यति ध्यान पुगेन कि ? अब के गर्ने ? संघीय लोकतान्त्रिक गणतन्त्रात्मक संसदीय शासन प्रणालीलाई सुदृढ र संस्थागत गर्न संविधानको प्रभावकारी कार्यान्वयन विकल्प नभएको जानकारहरू बताउँछन्। संघबाट पनि प्रदेशले अभिभावकत्व पाएको छैन। प्रदेश आफैंमा पनि नयाँ शिराबाट अघि बढ्नुपर्छ भन्ने सोंच पनि देखिँदैन। अब प्रदेशको स्थायित्वमा बहसको जरुरी छ। डा खिमलाल देवकोटा, संघीयताविद् संविधानविद् भट्टका अनुसार, संविधानको अक्षर र मर्म एवं भावनालाई बुझेर सही रूपमा संविधान कार्यान्वयन जरुरी भएको बताउँछन्। यस्तो चुनौतीपूर्ण कार्य सम्पन्न गर्न व्यापक राष्ट्रिय सहमतिको आवश्यकता पर्छ नै, भट्ट थप्छन्, लोकतान्त्रिक मूल्य, मान्यता र आदर्शअनुसार असल र जवाफदेहीपूर्ण राजनीतिक संस्कारको पनि विकास हुनु जरुरी छ। संविधान कानुन व्यवसायी मञ्चका अध्यक्ष अर्याल प्रादेशिक शासन व्यवस्थालाई सुदृढीकरण गर्नका लागि सबै प्रदेश सरकार तथा प्रदेशसभाका सदस्यहरू वा उनीहरूका प्रतिनिधिहरूबीच सघन रूपमा विचार विमर्शको आवश्यकता रहेको औंल्याउँछन्। अर्याल भन्छन्, साझा प्रयासबाट देशव्यापी रूपमा सकारात्मक राजनीतिक वातावरण बनाउने मञ्चको स्थापना गर्नु पनि एउटा विकल्प हुन सक्छ। संघीयताविज्ञ डा देवकोटाका अनुसार, प्रदेश सरकारको स्थायित्वमा गम्भीर ढंगले बहस गर्नुपर्ने जरुरी भइरहेको छ। संघबाट पनि प्रदेशले पर्याप्त सहयोग पाएको छैन। प्रदेश आफैं पनि नयाँ शिराबाट अघि बढ्नुपर्छ भन्ने सोंच पनि देखिँदैन। कोशी प्रदेशसभामा संकल्प प्रस्ताव टेबल, मुख्यमन्त्रीको राजीनामा माग नेकपा एमाले र नेकपा माओवादी केन्द्रले कोशी प्रदेश सचिवालयमा पेस गरेको संकल्प प्रस्ताव प्रदेशसभामा टेबुल भएको छ। प्रदेशसभाको बिहीबार बसेको बैठकमा नेकपा एमाले कोशी प्रदेश संसदीय दलका प्रमुख सचेतक रेवतीरमण भण्डारीले संकल्प प्रस्ताव टेबुल गरेका हुन्। मंगलबार नेकपा एमाले र माओवादीले कोशी प्रदेससभा सचिवालयमा संकल्प प्रस्ताव पेस गरेका थिए। सो प्रस्तावमा माओवादी केन्द्रका प्रदेशसभा सदस्य गणेशप्रसाद उप्रेती र एमालेका प्रदेशसभा सदस्य किशोरचन्द्र दुलाल समर्थकमा रहेका छन्। संकल्प प्रस्ताव टेबुल गरेपछि एमाले प्रमुख सचेतक भण्डारीले सरकारलाई संकल्प प्रस्तावमार्फत विशेष निर्देशन दिन संसदको अधिवेशन आह्वान भएको बताए। गत असोज २७ गते एमालेका ३९ जना प्रदेशसभा सदस्यले मुख्यमन्त्रीलाई समर्थन गरेको र असोज १ गते विश्वासको मत दिएको भए पनि परिस्थितिले उनलाई समर्थन र विश्वासको मत दिन नसकेको भण्डारीले बताए। एमाले र माओवादीले दिएको विश्वासको मत फिर्ता लिएपछि मुख्यमन्त्री अल्पमतमा परेको बताउँदै उनले भने, संसदीय सर्वोच्चतामा अल्पमतमा परेपछि सरकारमा बस्न मिल्दैन। उहाँ अल्पमतमा परेपछि सरकारको प्रमुख हुन मिल्दैन। मुख्यमन्त्रीलाई अल्पमतमा परेको देखाउन अधिवेशनको आह्वान भएको बताउँदै उनले भने, अल्पमतमा परेको देखेपछि यो सभा चलेकाले बेलैमा राजीनामा दिनु हुन्छ भन्ने आशा लिएको छु। प्रदेशसभामा पेस गरिएको संकल्प प्रस्तावलाई समर्थन गर्दै माओवादी केन्द्रका उप्रेतीले प्रस्ताव पास नहुँदै मार्ग प्रशस्त गर्न मुख्यमन्त्री कार्कीलाई आग्रह गरे। समर्थक नै रहेका एमालेका किशोरचन्द्र दुलालले वर्तमान सरकारले मार्गप्रसस्त गरोस् भन्ने अभिप्रायका साथ प्रदेशसभामा संकल्प प्रस्ताव टेबुल गरिएको बताए। प्रदेशसभाको बिहीबार बसेको बैठकमा सत्तापक्षमा भन्दा विपक्षमा बस्ने सांसदको संख्या दोब्बर बढी थियो। विपक्षका ६ जना सांसद अनुपस्थित रहँदासमेत प्रदेशसभामा विपक्षीको कुर्सीमा बस्ने सांसदहरूको संख्या ५२ थियो। लुम्बिनीमा मिल्यो भागबन्डा, ६ बिनाविभागीयसहित ९ मन्त्रीले लिए शपथ लुम्बिनी प्रदेश सरकारमा मन्त्रालय भागबन्डाको टुंगो लागेको छ। नेकपा माओवादी केन्द्रलाई मुख्यमन्त्रीसहित दुई, नेकपा एमाले पाँच, जनता समाजवादी पार्टी, नागरिक उनमुक्ति पार्टी र स्वतन्त्र सांसदले एकएकवटा मन्त्रालय पाउने सहमति भएको हो। बिहीबार ६ जना बिनाविभागीयसहित ९ जना मन्त्रीले प्रदेश प्रमुखको कार्यालय बुटवलमा शपथ लिएका छन्। नेकपा एमालेका तर्फबाट अर्घाखाँचीबाट निर्वाचित प्रदेशसभा सदस्य चेतनारायण आचार्य आर्थिक मामिला तथा योजना मन्त्रालय, नेकपा (माओवादी) केन्द्र रोल्पाका दीपेन्द्रकुमार पुनमगर स्वास्थ्य र जनता समाजवादी पार्टी बाँकेका भण्डारीलाल अहिरले कृषि तथा भूमि व्यवस्थामन्त्रीको रूपमा शपथ लिएका हुन्। एमालेबाट निर्वाचित रुपन्देहीका भूमिश्वर ढकाल, बाँकेका रत्नबहादुर खत्री, कपिलवस्तुका अर्जुनकुमार केसीले बिनाविभागीय मन्त्रीका रूपमा शपथ खाएका छन्। स्रोतका अनुसार ढकाल सहरी विकास तथा खानेपानी, पन्थी आन्तरिक मामिला तथा कानुन, बाँकेका रत्नबहादुर खत्री सामाजिक विकास र कपिलवस्तुका अर्जुनकुमार केसी वन तथा वातावरणमन्त्री बन्ने टुंगो लागेको छ। तर, उनीहरूका बारेमा यसै साताभित्र अन्तिम टुंगो लाग्ने नवनियुक्त आर्थिक मामिला तथा योजनामन्त्री चेतनारायण आचार्यले जानकारी दिए। नवलपरासी (बर्दघाट सुस्ता पश्चिम) बाट चुनाव जितेका स्वतन्त्र सांसद खड्ग बस्नेत र बर्दियाबाट निर्वाचित नागरिक उन्मुक्ति पार्टीका धर्मबहादुर चौधरीले बिनाविभागीय मन्त्रीका रूपमा शपथ लिएका छन्। स्रोतका अनुसार स्वतन्त्र सांसद बस्नेत उद्योग, पर्यटन तथा सहकारी र चौधरी भौतिक पूर्वाधार विकास तथा यातायात मन्त्री बन्ने टुंगो लागेको छ। नवनियुक्त मन्त्रीको शपथसँगै प्रदेश सरकारले पूर्णता पाएको छ। नेकपा (माओवादी) केन्द्रबाट निर्वाचित रोल्पाका सांसद जोखबहादुर महरा मुख्यमन्त्री छन्। समाजवादीका सोडारी बने सुदूरपश्चिमका मुख्यमन्त्री सुदूरपश्चिममा नेकपा एकीकृत समाजवादीका नेता दीर्घबहादुर सोडारी मुख्यमन्त्री बनेका छन्। संविधानको धारा ६८(२) बमोजिम सोडारी मुख्यमन्त्री बनेका हुन्। प्रदेश प्रमुख नजिर मियाँले विहीबार नै सोडारीलाई पद तथा गोपनीयताको शपथ खुवाए। सोडारीले नेकपा माओवादीका सभामुख सहितका ११, एमालेका १०, समाजवादीका ४, उन्मुक्तिका ७ र स्वतन्त्र १ जना गरी ३३ जना प्रदेशसभा सदस्यको समर्थन रहेको भन्दै प्रदेश प्रमुख समक्ष दाबी पेस गरेका थिए। तर, उनले रेशम पक्षका ५ जना उन्मुक्तिका सांसदको समर्थन भने नपाउने सम्भावना बढेको छ। बिहीबार उन्मुक्तिका २ जना प्रदेशसभा सदस्य कैलाश चौधरी र टीका थापालाई मन्त्रीको शपथ खुवाउने तयारी थियो। समर्थन गर्नुअघि कैलाश चौधरीलाई भौतिक पूर्वाधार विकास मन्त्रालय दिने र टीका थापालाई बिनाविभागीयमन्त्री बनाएर शपथ खुवाउने भनिएको थियो तर शपथ ग्रहणका बेला दुवैलाई बिनाविभागीय मन्त्री बनाउने भएपछि दुुवै जना मुख्यमन्त्रीको शपथग्रहण समारोह बहिस्कार गरेर बाहिरिएका थिए। तर, राति अबेर चौधरीलाई भौतिक पूर्वाधार विकास मन्त्रालय नै दिने सहमति जुटेपछि उनले सपथ लिए। कैलाश चौधरीलाई भौतिक पूर्वाधार विकास मन्त्रालय दिने र टीका थापालाई बिना विभागीयमन्त्री बनाएर शपथ खुवाउने सहमति भएको थियो। शपथग्रहण समारोहमा दुवैलाई बिनाविभागीय बनाउने थाहा पाएपछि हामी बाहिरिएका हौं तर राति अबेर भौतिक पूर्वाधार विकास मन्त्रालय दिने सहमति भएपछि हामीले समथ लिएका हौं, नागरिक उन्मुक्ति पार्टीका उपाध्यक्ष तथा प्रवक्ता दामोदर पण्डितले भने। उता सोडारीको विकल्पमा अर्को व्यक्ति मुख्यमन्त्री बनाउन भन्दै अडानमा रहेको नेकपा एमाले पनि तत्काल सरकारमा सहभागी नहुने भएको छ। एमाले संसदीय दलका नेता राजेन्द्र सिंह रावलले मुख्यमन्त्रीमा समर्थन गर्ने तर तत्काल सरकारमा नजाने निर्णय भएको बताए। हामीले मुख्यमन्त्रीमा समर्थन गरेका छौं, तर तत्काल सरकारमा नजाने भन्ने संसदीय दलको निर्णय भएको छ, रावलले भने। सत्ता गठबन्धनकै अर्को घटक नेकपा माओवादी केन्द्र पनि बिहीबार सरकारमा सहभागी भएन। माओवादीबाट मन्त्रीमा कोको जाने भन्ने टुंगो लागि नसकेकाले पार्टीबाट कोही सरकारमा नगएको हो। माओवादीले गिरिराजमणि पोखरेललाई सुदूरपश्चिमको पार्टी इञ्चार्ज तोकेको थियो। पोखरेल पनि धनगढी आएका छन्। शुक्रबार माओवादीको बैठकले मन्त्रीहरूको टुंगो लगाउने बताइएको छ। रेशम पक्ष र कांग्रेसको विरोध कांग्रेस र उन्मुक्ति (रेशम पक्ष) ले समाजवादीका नेता दीर्घबहादुर सोडारीलाई मुख्यमन्त्रीमा गरिएको नियुक्ति गैरसंवैधानिक भएको आरोप लगाएका छन्। मुख्यमन्त्री समेत रहेका कमल बहादुर शाह, उन्मुक्तिका रेशम पक्षका संसदीय दलका नेता घनश्याम चौधरी सहितले विहीबार पत्र बुझाएर प्रदेश प्रमुख नजिर मियाँको ध्यानाकर्षण गराएका हुन्। रेशम पक्षका उन्मुुक्ति संसदीय दलका नेता घनश्याम चौधरीले, सोडारीलाई आफ्नो दलको समर्थन नरहेको र कैलाश चौधरी संसदीय दलको नेता नरहेको दाबी गरे। सर्वसम्मत दलको नेता म हो, तर कैलाश चौधरीको हस्ताक्षर नागरिक उन्मुक्तिका तर्फबाट आधिकारिक होइन, उनले भने। नेपाली कांग्रेस, उन्मुक्तिको रेशम पक्ष, राप्रपा र समाजवादीले वैशाख २ गते उन्मुक्तिका लक्ष्मणकिशोर चौधरीलाई मुख्यमन्त्रीमा अघि सार्दै दाबी पेस गरेका थिए। बिहीबार मुख्यमन्त्री कमलबहादुर शाहसहितका नेताहरूले पनि प्रदेश प्रमुखलाई भेटेर लक्ष्मण किशोर चौधरीको दाबी संविधान सम्मत रहेकाले उनैलाई मुख्यमन्त्री नियुक्त गर्न माग गरेका थिए। नागरिक उन्मुक्तिमा घनश्याम चौधरी विवाद नआउदा नै संसदीय दलका नेता थिए। पार्टीभीत्र रेशम र रञ्जिताबीच विवाद चुलिएपछि रञ्जिताले घनश्यामलाई दलको नेताबाट हटाएर कैलाश चौधरीलाई नेता बनाएकी थिइन्। सोडारीलाई समर्थन रहेको भन्दै दलको नेताका हैसियतमा कैलाशले हस्ताक्षर गरेपछि रेशम पक्ष चिढिएको हो। को हुन् सोडारी ? सुदूरपश्चिममा चौथो मुख्यमन्त्री बनेका सोडारी २०३४ सालमा अछामको मंगलसेन नगरपालिका १४ मा जन्मेका हुन्। उनी अहिले धनगढीकै बासिन्दा हुन्। बुवा लोकबहादुर र आमा कटुदेवीका सन्तान सोडारी कैलाली निर्वाचन क्षेत्र नं ४ (१) बाट प्रत्यक्ष रूपमा जितेका हुन्। उनी २०५१ सालदेखि नेकपा (एमाले) निकट अनेरास्ववियुको कैलाली बहुमुखी क्याम्पस, प्रारम्भिक कमिटी उपाध्यक्ष, जिल्ला अध्यक्ष हँुदै केन्द्रीय सदस्य बने। २०५८ मा पार्टीको जिल्ला कमिटी सदस्य, २०६३ मा जिल्ला सचिवालय सदस्य, २०६६ मा जिल्ला कमिटी सचिव र २०७० मा एमालेको जिल्ला अध्यक्ष भए। २०७० सालमा संविधानसभा सदस्यको उम्मेदवार, २०७४ माघदेखि २०७५ कात्तिकसम्म सामाजिक विकासमन्त्री बने। सामाजिक विकासमन्त्री भएका बेला उनलाई यौनहिंसाको आरोप लागेर उनी मन्त्रीबाट निष्कासित भए भने उनलाई तत्कालिन नेकपाले साधारण सदस्यबाट निलम्बन गर्यो। नेकपा विभाजन भए पछि समाजवादी बन्यो। सोडारी यस क्षेत्रमा जबरजस्त रुपमा समाजवादीको संगठन बनाउन लागे। त्यसपछि उनी त्रिलोचन भट्टकै पालामा प्रदेशको भौतिक पूर्वाधार विकासमन्त्री बनेका थिए।"
गाउँपालिकाको निर्णय कार्यान्वयन नगर्न अन्तरिम आदेश,"सिन्धुली : जनप्रतिनिधि, शिक्षक तथा कर्मचारीका छोराछोरीलाई सामुदायिक विद्यालयमा अनिवार्य भर्ना गराएर पढाउनुपर्ने मरिण गाउँपालिकाको निर्णयलाई कार्यान्वयन नगर्न उच्च अदालत पाटनले अन्तरिम आदेश दिएको छ। स्थानीय अभिभावक उत्तमकुमार पाख्रिनले दिएको रिट निवेदनमाथि सुनुवाइ गर्दै उच्च अदालत पाटनका न्यायाधीश राज्यलक्ष्मी बज्राचार्यको एकल इजलासले बिहीबार यस्तो आदेश दिएको हो। न्यायाधीश बज्राचार्यको एकल इजलासले निवेदकको माग अनुसार तत्काल आदेश जारी नगर्दा बालबालिकाको पठनपाठनसम्बन्धी हक अधिकारको विषय समावेश भएकाले अन्तरिम आदेश जारी नगर्दा निवेदकको छोराको यस वर्षको शिक्षा आर्जनमा असर पुग्ने भएकाले निवेदनको अन्तिम टुंगो नलागेसम्म मरिण गाउँपालिकाको निर्णय कार्यान्वयन नगर्न उच्च अदालत नियमावली, २०७३ को नियम ४२ (१) बमोजिम विपक्षीका नाममा अन्तरिम आदेश जारी गरिदिएको हो। गाउँपालिकाले २०८० चैत्र १९ गते सामुदायिक विद्यालयको शैक्षिक सुधार भन्दै जनप्रतिनिधि, शिक्षक, कर्मचारी र सार्वजनिक पद धारण गरेका व्यक्तिका बालबालिकाहरूलाई यस शैक्षिक सत्रमा सामुदायिक विद्यालयमा अनिवार्य पठनपाठन गराउनु पर्ने सार्वजनिक सूचना जारी गरेको थियो। उक्त सूचनापछि निवेदक पाख्रिनले मरिण गाउँपालिकालाई विपक्ष बनाइ आफ्नो छोराले रोजेर इच्छाएको विद्यालयमा अध्ययन गर्न पाउने अधिकारबाट बञ्चित भएको र पालिकाले पढ्न पाउने हकबाट बञ्चित गरेको भन्दै निर्णय खारेज गरिपाउँ भनि उच्च अदालतमा रिट दर्ता गराएका थिए। निवेदक पाख्रिनका तर्फबाट अधिवक्ताहरू लोकहरी अचार्य, संजय कुमार दाहाल र लिलानाथ घिमिरेले बहस गरेका थिए। उच्च अदालतको यस्तो आदेश सँगै पालिको निर्णय कार्यान्वयन नहुने भएको छ। यसअघि कमलामाई नगरपालिकाको पनि सोही प्रकारको निर्णयलाई उच्च अदालत पाटनले तत्काल कार्यान्वयन नगर्न अन्तरिम आदेश दिएको थियो। सिन्धुलीका दुई नगरपालिका र सातवटा गाउँपालिका सहित ९ वटा स्थानीय तहमध्ये कमलामाई नगरपालिका, मरिण गाउँपालिका, घ्याङलेख गाउँपालिका र तिनपाटन गाउँपालिकाले नयाँ शैक्षिक सत्रबाट जनप्रतिनिधि, शिक्षक तथा कर्मचारीका छोराछोरीलाई सामुदायिक विद्यालयमा अनिवार्य भर्ना गराएर पढाउनुपर्ने निर्णय गरेका थिए।"
लुम्बिनी बौद्ध विश्वविद्यालयको रजिष्ट्रारमा ७ जनाको प्रतिस्पर्धा,"लुम्बिनी : लुम्बिनी बौद्ध विश्वविद्यालयको रजिष्ट्रार पदमा सिफारिसका लागि ७ जनाबीच प्रतिस्पर्धा हुने भएको छ । २०८० चैत १ गतेबाट पद रिक्त भए पछि खुला प्रतिस्पर्धाबाट छनौट गर्न दरखास्त आह्वान गरिएको हो । पेश भएका ९ वटा आवेदनमध्ये ७ वटाको अन्तिम मूल्यांकन हुने विश्वविद्यालयको उपकुलपति कार्यालयले जनाएको छ । लुम्बिनी बौद्ध विश्वविद्यालय ऐन, २०६३ मा उपकुलपतिको सिफारिसमा कुलपति एवं प्रधानमन्त्रीले रजिष्ट्रार नियुक्त गर्ने व्यवस्था छ । कुलपति एवं प्रधानमन्त्री पुष्पकमल दाहाल तथा शिक्षा, विज्ञान तथा प्रविधिमन्त्री सुमना श्रेष्ठले विश्वविद्यालयहरूमा पदाधिकारी नियुक्ति गर्दा खुला प्रतिस्पर्धाबाट गर्ने बताउँदै आएकी छन् । अन्य विश्वविद्यालयमा पनि खुलारूपमा दरखास्त आह्वान गरी पदाधिकारी नियुक्तिको अभ्यास थालिएको छ । लुम्बिनी बौद्ध विश्वविद्यालयका उपकुलपति प्राडा सुवर्णलाल बज्राचार्यले पनि सोही प्रक्रिया पछ्याउँदै रजिष्ट्रार सिफारिसका लागि खुलारूपमा दरखास्त आह्वान गरेका थिए । विश्वविद्यालय ऐनले रजिष्ट्रार सिफारिस गर्ने एकल अधिकार उपकुलपतिलाई दिएको छ । रजिष्ट्रार छनौटको मापदण्ड निर्माण तथा दरखास्त आह्वानका लागि उपकुलपति बज्राचार्यको नेतृत्वमा मानविकी तथा सामाजिक शास्त्र संकायका डिन डा हरिशरण चखुँ र अनुसन्धान केन्द्रका निर्देशक प्राडा गितु गिरी रहेको तीन सदस्यीय समिति गठन गरिएको छ । सो समितिले प्राप्त भएका ९ जनाको दरखास्तमध्ये मापदण्ड पुगेका ७ जनाको नाम मूल्यांकनका लागि छनौट गरेको छ । दरखास्तका लागि प्रकाशित सूचनामा रजिष्ट्रार पदका लागि कम्तिमा स्नातकोत्तर तह उत्तीर्ण, पाँच वर्ष प्राज्ञिक संस्थाको नेतृत्व गरेको अनुभव र सहप्राध्यापक वा सोभन्दा माथिको पदीय हैसियतलाई न्यूनतम मापदण्ड तथा बौद्ध अध्ययन गरेकालाई प्राथमिकतामा राखिने उल्लेख छ । कार्यअनुभवमा क्याम्पस प्रमुख, केन्द्रीय विभाग प्रमुख, सहायक डिन, डिन वा सोभन्दा माथिल्लो पदमा विभिन्न समयमा गरी कम्तीमा ५ वर्ष कार्य गरेकाले आवेदन दिन सक्ने व्यवस्था राखिएको उपकुलपति कार्यालयले जनाएको छ । दरखास्तसहित उम्मेदवारहरूले विश्वविद्यालयको कार्ययोजना र दीर्घकालीन योजना पेश गर्नुपर्ने व्यवस्था गरिएको थियो । उपकुलपति बज्राचार्यले पहिलो चरणको दरखास्तको मूल्यांकनबाट ७ जनाको नाम छनौट भएको जानकारी दिए । उनीहरूको प्रस्तुतीकरण, योजनाको मूल्यांकन तथा अन्तर्वार्ताका लागि शिक्षा क्षेत्रमा ख्याति प्राप्त विज्ञहरू सम्मिलित तीन सदस्यीय मूल्यांकन समिति गठन गरिएको छ । सो समितिले आवेदनको अन्तिम मूल्यांकन गरी प्राप्तांक उपकुलपतिलाई प्रदान गर्नेछ । रजिष्ट्रारका लागि दरखास्त दिएकामध्ये बर्दघाट नवलपरासीका डा घनश्याम न्यौपाने, तनहुका प्राडा काजिराम अधिकारी, ललितपूरका डा गणेशप्रसाद घिमिरे, अर्घाखाँचीका प्राडा लालमणि पाण्डे, इलामका प्राडा नरेन्द्र कटुवाल, चितवनका इन्द्रप्रसाद काफ्ले र अर्घाखाँचीका डा तिलकराम आचार्यको आवेदन स्वीकृत भएको छ । काठमाडौंंका डा गजेन्द्रबहादुर सिंह र कपिलवस्तुका मेघराज आचार्यको आवेदन भने मापदण्डभित्र नपरेको उपकुलपति कार्यालयले जनाएको छ । उम्मेदवारहरूको ०८० वैशाख ८ गते अन्तिम मूल्यांकनका लागि प्रस्तुतीकरण हुने उपकुलपति बज्राचार्यले जानकारी दिए । मूल्यांकनमा उत्कृष्ट अंक ल्याउने उम्मेद्वारलाई रजिष्ट्रार नियुक्तिका लागि सिफारिस गरिने उनले बताए ।"
राप्रपाबाहेक सबै दल एउटै हुन् : राजेन्द्र लिङ्देन,"बझाङ : राष्ट्रिय प्रजातन्त्र पार्टी (राप्रपा)का केन्द्रीय अध्यक्ष राजेन्द्र लिङ्देनले कांग्रेसएमालेमाओवादी र नयाँ सबै दल एउटै भएको बताएका छन्। बझाङको सदरमुकाम चैनपुरमा शुक्रबार भएको प्रदेश सभा उपनिर्वाचनको चुनावी सभालाई सम्बोधन गर्दै अध्यक्ष लिङ्देनले भने, 'कतिपय मान्छेहरूले एमाले, कांग्रेस, माओवादीसँग चित्त नबुझेर नयाँ पार्टीमा लागेको देखेको छु। तर, एमाले, कांग्रेस र माओवादी पार्टीको विकल्प स्वतन्त्र पार्टी होइन, यिनीहरू सबै एकै पार्टी हुन्।' उनले पार्टीका नाम, चिह्न र नेता अलग भए पनि विचार र व्यवहारमा सबै पार्टी एउटै भएको बताए। उनले देशको मूल समस्याका रूपमा रहेको निर्वाचन प्रणाली, नियुक्ति प्रणाली र भ्रष्ट व्यवस्थाको सबै पार्टीले स्वीकार गरेको बताए। उनले अहिलेको निर्वाचन प्रणाली, नियुक्ति प्रणाली र भ्रष्ट व्यवस्थाको सबैको विकल्पमा राष्ट्रिय प्रजातन्त्र पार्टीमात्रै रहेको बताए। उनले व्यवस्था र अवस्था परिर्वतनका लागि वैशाख १५ गते हुने उपनिर्वाचनमा हलो चिह्नमा मतदान गर्नसमेत सबैमा अपील गरे। त्यस्तै उनले चुनावमा भोट दिने कुरा बिहेमा छोरी दिनेभन्दा पनि महत्वपूर्ण कुरा भएको बताए। अध्यक्ष लिङ्देनले चुनावमा दिइने मतले जनताको भाग्य र भविष्य निर्धारण गर्ने बताए। तपाईँले अनेक विचार गरेर दिएको छोरी पनि कहिलेकाहीँ गलत मान्छेको हातमा पर्छ। छोरी गलत मान्छेको हातमा परेपनि त्यही एउटा छोरीले मात्र दुःख पाउँछ। तर, तपाईँले दिएको एउटा भोट पूरै समाज र देशले दुख पाउने भएकाले भोट दिनुअघि हजार पटक सोचेर भोट दिनुस्,' उनले भने।"
कोशीमा मुख्यमन्त्री कार्कीले वैशाख २५ भित्र विश्वासको मत लिनुपर्ने,"काठमाडौं : कोशी प्रदेशसभामा संकल्प प्रस्ताव पारित भएसँगै मुख्यमन्त्री केदार कार्कीले राजीनामा दिनुपर्ने एमाले, माओवादी र नेकपा एकीकृत समाजवादीका नेताहरूले बताएका छन्। कोशी प्रदेशसभापछि सञ्चारकर्मीसँग कुरा गर्दै कोशी प्रदेश माओवादी केन्द्रका संसदीय दलका नेता इन्द्र आङ्बोले अल्पमतमा परेको सरकारले राजीनामा दिएर मार्ग प्रसस्त गर्नुपर्ने बताए। बैठकमा मुख्यमन्त्रीले संविधान अनुसार नै अघि बढ्ने बताएकाले ३० भित्र विश्वासको मत लिने विश्वास व्यक्त गरे। ३० दिनभित्र विश्वासको मत नलिए मुख्यमन्त्री कार्की पदमुक्त हुने र नयाँ सरकार गठनको आह्वान हुने उनले बताए। त्यस्तै नेकपा एकीकृत समाजवादी संसदीय दलका नेता राजेन्द्र राईले अबको ३० दिनसम्म विश्वासको मतका लागि पर्खने र सोही अवधिमा विश्वासको मत नलिए मार्ग प्रसस्त गर्न थप दबाब दिने बताए। मुख्यमन्त्री कार्कीले विश्वासको मत लिन्न भन्न नपाउने भन्दै उनले विश्वासको मत लिन नसके राजीनामा दिनुपर्ने उनले बताए। त्यस्तै एमाले कोशी संसदीय दलका नेता हिक्मत कार्कीले विश्वासको मत वा राजीनामा दिएर ३० दिनभित्र मार्ग प्रसस्त गर्नुपर्ने बताए। संकल्प प्रस्ताव बहुमतले पारित भएसँगै मुख्यमन्त्रीलाई संवैधानिक एवं कानुनी दबाब परेको र मार्ग प्रशस्त गर्ने विश्वास व्यक्त गरे। त्यसअघि शुक्रबार नै बसेको कोशी प्रदेशसभा बैठकमा मुख्यमन्त्री केदार कार्कीले वैशाख २६ गते सम्ममा विश्वासको मत लिइसक्नुपर्ने सहितको संकल्प प्रस्ताव बहुमतले पारित गरेको थियो।"
"सुदूरपश्चिम प्रदेशको ७३ प्रतिसत विकास बजेट खर्च हुनै बाँकी, सत्ताको खेलमै मस्त दलहरू","धनगढी : सुदूरपश्चिममा राजनीतिक दलहरू सत्तालिप्सामा डुबेपछि विकास बजेट कार्यान्वयनको अवस्था निरासाजनक भएको छ। दलहरू सरकार बनाउने र गिराउने खेलमै अल्झिरहदा विकास बजेट कार्यान्वयनको अवस्था निरासाजनक देखिएको हो। प्रदेश कोषलेखा नियन्त्रकको कार्यालयले दिएको तथ्यांकअनुसार चैतको मसान्तसम्म ७३ प्रतिसत विकास बजेट खर्च हुनै बाँकी छ। तुलनात्मक रूपमा भन्ने हो भने सुदूरपश्चिम प्रदेश सरकारको दोस्रो कार्यकाल पहिलो कार्यकालभन्दा झन बढी निरासाजनक देखिएको छ। पहिलो कार्याकालमा कर्मचारीको अभाव, मातहतका अड्डाहरूको अभाव, अनुभवको अभावका बाबजुद पनि प्रदेशको बजेट खर्चको अवस्था ठीकठीकै थियो। तर, दोस्रो कार्यकाल खर्चको अवस्थामा सुधार आउने अपेक्षा गरिए पनि त्यो झन् निरासाजनक भएको छ। सबैभन्दा बढी विकास बजेट रहेको प्रदेशको भौतिक पूर्वाधार विकास मन्त्रालयको अवस्था अझ दयनीय देखिएको छ। पूर्वाधार विकास मन्त्रालयको नेतृत्व कांग्रेसका युवा नेता प्रकाश देउवाले गरेका थिए। उनको कार्यकालयमा पनि खर्चको अवस्था विगतभन्दा बढ्न सकेन। गत आर्थिक वर्ष वर्षभन्दा यसवर्ष विकास खर्चको अवस्थामा सुधार आउने आशा गरिएकोमा यस वर्ष पनि कुनै सुधार नभएपछि प्रदेशबासीमा निरासा छाएको छ। गत आर्थिक वर्ष २०७९८० मा १८ अर्बको विकास बजेटमा चैत मसान्तसम्म सवा ५ अर्ब अथवा २९ प्रतिसत बजेट खर्च भएकोमा यस वर्ष पनि चैत मसान्त सम्म २९ प्रतिसत नै विकास बजेट खर्च भएको छ। चालु आर्थिक वर्ष २०८०८१ को १२ अर्बको बजेटमा ३ अर्ब ९६ करोड रकम खर्च भएको छ। आर्थिक वर्षका ३ महिनाका लागि ७१ प्रतिसत बजेट बाँकी छ। यो सामान्यरूपमा खर्च हुनै सक्दैन। असारे विकासका लागि गरिने यो विगतकै रोग हो,' आर्थिक क्षेत्रका जानकारी शिवहरी मुडभरीले भने। भौतिक पूर्वाधार मन्त्रालय पछि, बढी पूँजीगत बजेट रहेको सामाजिक विकास मन्त्रालयमा पनि १ अर्ब ४३ करोडको पूँजीगत बजेटमा ४१ करोड अथवा ४२ प्रतिसत रकम मात्रै खर्च भएको छ । सामाजिक विकास मन्त्रालयमा पनि ३ महिनामा ५८ प्रतिसत विकास बजेट खर्च गर्नुपर्ने देखिएको छ। सबैभन्दा कम मुख्यमन्त्री तथा मन्त्रिपरिषदको कार्यालयले ९८ करोडको पूजीगत बजेटमा १ प्रतिसत अथवा १२ करोड मात्रै खर्च गरेको छ। आर्थिक मामिला मन्त्रालयले १४ करोडको पूजीगत बजेटमा ९ लाख (६प्रतिसत), उद्योग पर्यटन बन तथा वातावरण मन्त्रालयले ७० करोडमा १७ करोड (२५ प्रतिसत) पुँजीगत बजेट खर्च गरेको छ। भूमि ब्यवस्था कृषि तथा सहकारी मन्त्रालयले कुल ४१ करोडको पूँजीगत बजेटमा ६ करोड (१४ प्रतिसत) रकम खर्च गरेको छ। आन्तरिक तथा कानुन मन्त्रालयले कूल पुँजीगत बजेट २४ करोडमा ८ करोड (३२ प्रतिसत) रकम खर्च गरेको छ। प्रदेश सरकारले चालुतर्फ भने ३७ प्रतिसत रकम खर्च गरेको छ।"
"दिपेश पुनसँग ४ लाख धरौटी माग, धरौटी नबुझाएपछि थुनामै","बुटवल : रुपन्देही जिल्ला अदालतले थुनामा रहेका रोल्पाका दिपेश कुमार पुनलाई चार लाख धरौटीमा छाड्न आदेश दिएको छ। शुक्रबार न्यायाधीश डा श्रीप्रकाश उप्रेतीको इजलासले उनीसहित ६ जनालाई धरौटीमा छाड्न आदेश दिएको हो। नेकपा (माओवादी) केन्द्रको विद्यार्थी संगठन अखिल क्रान्तिकारीका महासचिवसमेत रहेका दीपेश पुन पूर्व उपराष्ट्रपति नन्दकिशोर पुनका छोरा हुन्। सहकारीका अध्यक्ष ओम प्रकाश गुरुङलाई पूरपक्षका लागि थुनामा राख्ने आदेश भएको छ। धरौटीमा छुटेका पुनले चार लाख रुपैया धरौटी बुझाउन नसकेपछि कारागारमै छन्। बुटवलमा रहेको सुप्रिम वचत तथा ऋण सहकारी संस्थाका बचतकर्ताको रकम हिनामिना प्रकरणमा पुनसहित ६ जना थुनामा थिए। अदालतको आदेशअनुसार नबिन अछामीसँग १० लाख, दुर्गा चापागाईं पाण्डे १८ लाख, निता थापा मगर दुई लाख, दीपक न्यौपाने चार लाख ४५ हजार र रोशनी गुरुङ दुई लाख धरौटीमा छुटेको रुपन्देही जिल्ला अदालतका सूचना अधिकारी अनन्तराज मरासिनीले जानकारी दिए।"
सपथ लिएकै भोलिपल्ट सुदूरपश्चिमका मुख्यमन्त्री सोडारी अल्पमतमा,"धनगढी : सुदूरपश्चिममा समाजवादीका नेता दीर्घबहादुर सोडारीले मुख्यमन्त्रीको सपथ लिएकै भोलि पल्ट नागरिक उन्मुक्तिका एक जना प्रदेश सभा सदस्यले समर्थन फिर्ता लिएको घोषणा गरेपछि अल्पमतमा परेका छन्। मन्त्री पदको सपथका लागि प्रदेश प्रमुखको कार्यालय बोलाएको तर त्यहाँ बिना विभागीय मन्त्री बनाउने र मन्त्रालय फुटाएर विभाग तोक्ने भनेर अपमान गरेको भन्दै नागरिक उन्मुक्ति पार्टीकी प्रदेश सभा सदस्य टीका थापाले समर्थन फिर्ता लिएको घोषणा गरेपछि मुख्यमन्त्री सोडारी अल्पमतमा परेका हुन्। मलाई मन्त्रीको सपथ खाने भनेर प्रदेश प्रमुखको कार्यालय बोलायो, पछि बिना विभागीयमा सपथ खान भनियो । मन्त्रालय तोडफोड गरेर विभाग तोक्ने भनियो । मलाई अपमान महसुस भयो, प्रदेश संरचनाका बारेमा जनता निरास रहेका बेला मन्त्रालय तोडेर मन्त्री खान मन लागेनँ, त्यसैले सोडारीलाई दिएको समर्थन फिर्ता लिएको छु, टीका थापालाई उद्धृत गर्दै उनका श्रीमान रतन थापाले फेसबुकमा स्टाटस हालेका छन्। सोडारी माओवादीका १०, एमालेका १०, समाजवादीका ४, स्वतन्त्र १ र २ जना नागरिक उन्मुक्ति (रञ्जीता पक्ष) का गरी २७ जनाको बहमुत पाउने भन्दै सरकारमा गएका थिए । नागरिक उन्मुक्तिका ७ जना प्रदेश सभा सदस्य भए पनि ५ जना रेशमको पक्षमा छन्। रेशम चौधरी सोडारीको नेतृत्वलाई समर्थन नगर्ने पक्षमा छन्। एक जनाको समर्थन नहुने वित्तिकै मुख्यमन्त्रीमा सोडारीले विश्वासको मत पाउदैनन । ५३ सदस्यीय प्रदेश सभामा काँग्रेसका १ जना प्रदेश सभा सदस्यको निधन भएपछि अहिले प्रदेश सभामा ५२ जना सदस्य छन । बहुमतमा लागि २७ जना प्रदेश सभा सदस्यको संख्या आवश्यक पर्छ । उन्मुक्तिकी टीका थापाले सोडारीलाई दिएको समर्थन फिर्ता लिएको घोषणा गरेपछि फेरि सोडारी संकटमा परेका छन्। उनलाई विवादास्पद व्यक्ति भएको भन्दै सत्ता गठबन्धनकै घटक एमालेले अन्तिम समयसम्म पात्र परिवर्तनको अडान राखेको थियो । एमालेले समर्थन गरे पनि उसले तत्काल सरकारमा भने नजाने बताएको छ।"
विपिन जोशीका परिवारको प्रधानमन्त्रीसँग भेट,काठमाडौं : प्रधानमन्त्री पुष्पकमल दाहाल 'प्रचण्ड'सँग हमासको कब्जामा रहेका विपिन जोशीको परिवारले भेट गरेको छ। शुक्रबार बिहान प्रधानमन्त्री निवास बालुवाटारमा जोशीका बुवा आमासहित परिवारले भेट गरेका हुन्। भेटमा जोशीको परिवारले विपिनको रिहाइका लागि थप पहल गरिदिन आग्रह गरिदिन प्रधानमन्त्रीलाई ध्यानाकर्षण गराएको थियो। सो क्रममा प्रधानमन्त्रीले आफू विपिनको रिहाइका लागि चिन्तित रहेको र रिहाइका लागि निरन्तर पहल गरिरहेको बताउँदै छिटै सकारात्मक परिणाम आउनेमा आशावादी रहेको बताए।
"नेसनल पेमेन्ट गेटवे प्रकरणमा सुनिल पौडेल दोषी ठहर, अन्यलाई सफाइ","काठमाडौं : नेसनल पेमेन्ट गेटवे प्रकरणमा राष्ट्रिय सूचना प्रविधि केन्द्रका तत्कालीन उपनिर्देशक सुनिल पौडेललाई दोषी ठहर गरेको छ। विशेष अदालतका अध्यक्ष टेकनारायण कुँवर र सदस्य मुरारीबाबु श्रेष्ठको संयुक्त इजलासले बाँकी ८ जनालाई भने सफाइ दिएको छ। उनीविरुद्धको सजाय भने वैशाख २५ गते तोक्नेछ। अख्तियार दुरूपयोग अनुसन्धान आयोगले नेसनल पेमेन्ट गेटवे अनियमितता गरेको भन्दै विशेष अदालतमा २३ करोड मूल्य बराबरको भ्रष्टाचार मुद्दा दायर गरेको थियो। आयोगले अर्थ मन्त्रालय बजेट तथा कार्यक्रम महाशाखाका तत्कालीन महाशाखा प्रमुख तथा हालः उद्योग, वाणिज्य तथा आपूर्ति मन्त्रालयका सचिव मधु कुमार मरासिनी, तत्कालीन विज्ञान तथा प्रविधि मन्त्रालयका सचिव तथा राष्ट्रिय सूचना प्रविधि केन्द्रका तत्कालीन अध्यक्ष संजय शर्मा, राष्ट्रिय सूचना प्रविधि केन्द्रका तत्कालीन कार्यकारी निर्देशक प्रणिता उपाध्याय, राष्ट्रिय सूचना प्रविधि केन्द्रका तत्कालीन उपनिर्देशकरकार्यकारी निर्देशक तथा हाल नेपाल टेलिकमका प्रवन्ध निर्देशक सुनिल पौडेल, राष्ट्रिय सूचना प्रविधि केन्द्रका तत्कालीन निर्देशक तथा हाल उपनिर्देशक सफल श्रेष्ठ, राष्ट्रिय सूचना प्रविधि केन्द्रका तत्कालीन सहायक निर्देशक रमेश प्रसाद पोखरेल भन्ने रमेश पोखरेल, राष्ट्रिय सूचना प्रविधि केन्द्रका तत्कालीन लेखा अधिकृत निम बहादुर वली, राष्ट्रिय सूचना प्रविधि केन्द्रका तत्कालीन लेखा अधिकृत राम बहादुर बुढा, राष्ट्रिय सूचना प्रविधि केन्द्रका कम्प्युटर इन्जिनियर राम शरण गायकविरुद्ध भ्रष्टाचार मुद्दा दायर गरेको थियो। नेपाल सरकार र सार्वजनिक संस्थाको सम्पत्तिको लापरबाही तथा बद्नियत गरी २३ करोड २७ लाख ५८ हजार ७७ रुपैयाँ हानिनोक्सानी गराएको पुष्टि भएको अख्तियारले उनीहरूविरुद्ध मुद्दा दायर गरेको थियो।"
गण्डकी प्रदेशसभाको बैठकमा कांग्रेस सहभागी नहुने,"पोखरा : नेपाली कांग्रेसले आज दिउँसो ३ बजेका लागि बोलाइएको गण्डकी प्रदेशसभाको बैठकमा सहभागी नहुने निर्णय गरेको छ। कांग्रेस संसदीय दलको आजको बैठकले खगराज अधिकारी नेतृत्वको सरकारको वैधानिकताका सम्बन्धमा यसअघि कांग्रेस संसदीय दलका नेता सुरेन्द्रराज पाण्डेले दायर गरेको रिटमा फैसला नआएसम्म प्रदेशसभा बैठकमा सहभागी नहुने निर्णय गरेको हो। उक्त रिटमा प्रारम्भिक सुनुवाई गर्दै अदालतले निवेदन पत्र टुंगो नलाग्दासम्म दीर्घकालीन असर पर्ने प्रकृतिका निर्णय नगर्नु नगराउनु र पूर्ण सुनुवाइका लागि वैशाख १० गतेका लागि पेशी तोक्नु भनी गत चैत २८ गते अन्तरिम आदेश दिएको थियो। उक्त आदेशलाई बेवास्ता गर्दै मुख्यमन्त्रीले विश्वासको मत लिनका लागि प्रदेश प्रमुखले प्रदेशसभा बैठक आह्वान गरिएको भन्दै कांग्रेसले सभामुखलाई ध्यानाकर्षणपत्र बुझाएको कांग्रेसका प्रमुख सचेतक नन्दप्रसाद न्यौपानेले जारी गरेको विज्ञप्तिमा जनाइएको छ। 'यही वैशाख ७ गते दिउँसो ३ बजेका लागि बोलाइएको प्रदेशसभा बैठक र सम्मानित सर्वोच्च अदालतबाट मुद्दाको अन्तिम फैसला नहुँदासम्म आह्वान गरिने प्रदेशसभाको कुनै पनि बैठकमा हामी नेपाली कांग्रेसका प्रदेशसभा सदस्यहरूले सहभागी नहुने निर्णय गरेको जानकारी गराउँदछौं,' विज्ञप्तिमा भनिएको छ। सर्वोच्च अदालतबाट दीर्घकालीन असर पर्ने प्रकृतिका निर्णय नगर्नु नगराउनु भन्ने अन्तरिम आदेश जारी भएको परिस्थितिमा प्रदेशसभा अधिवेशन आह्वान गर्न सिफारिस गर्नु र प्रदेश प्रमुखले अधिवेशन आह्वान गर्नु उचित नभएको कांग्रेसको भनाइ छ। अदालतमा विचाराधीन मुद्दाको अन्तिम किनारा नलाग्दासम्म प्रदेशसभाको बैठक सञ्चालन गर्नु संवैधानिक दृष्टिले त्रुटिपूर्ण र संसदीय मर्यादा एवं परम्परा विपरीतसमेत हुने भएकाले प्रदेशसभा बैठक सञ्चालन नगर्ननगराउन कांग्रेसले अनुरोध गरेको छ।"
माथिल्लो अरुणको वित्तीय व्यवस्थापन विश्व बैंकले गर्ने करिब निश्चित,"काठमाडौं : संखुवासभामा निर्माण हुने १ हजार ६३ मेगावाटको माथिल्लो अरुण अर्धजलासययुक्त जलविद्युत आयोजनामा वित्तीय व्यवस्थापन विषयमा सैद्धान्तिक सहमति जुटेको छ। अमेरिका भ्रमणमा रहेका अर्थमन्त्री वर्षमान पुन अनन्त र विश्व बैंक उच्च नेतृत्वबीच वासिन्टन डिसीमा भएको वार्तामा त्यसबारे सैद्धान्तिक सहमति भएको हो। मन्त्री पुन र विश्व बैंकका दक्षिण एसिया हेर्ने उपाध्यक्ष मार्टिन रेजरबीच माथिल्लो अरुणसहित विश्व बैंकको लगानीमा नेपालमा सञ्चालित आयोजनाबारे छलफल भएको थियो। माथिल्लो अरुणमा विश्व बैंकले वित्तीय व्यवस्थापनको नेतृत्व गर्ने विषयमा सैद्धान्तिक निस्कर्षमा पुगिएको मन्त्री पुनको भ्रमण टोली सदस्य एवं अर्थ मन्त्रालयको अन्तर्राष्टिय आर्थिक सहायता समन्वय महाशाखा प्रमुख सहसचिव श्रीकृष्ण नेपालले जानकारी दिए। नेपाल सरकारले सैद्धान्तिक स्वीकृति दिएपछि सहमतिले औपचारिकता पाउनुका साथै वित्तीय व्यवस्थापनसम्बन्धी सम्झौता हुनेछ। गेमचेन्जर आयोजना माथिल्लो अरुणको वित्तीय व्यवस्थापनको नेतृत्व विश्व बैंकले गर्नेछ विश्व बैंकको सहवित्तीयकरणमा अन्तर्राष्ट्रिय वित्तीय संस्थाको सहुलियतपूर्ण ऋण र स्वदेशी बैंक तथा वित्तीय संस्थाबाट गरी ७० प्रतिशत ऋण लगानी जुटाउनुका साथै ३० प्रतिशत स्वपुँजी (इक्विटी) बाट वित्तीय व्यवस्थापन गर्ने तयारी छ। उक्त आयोजना निर्माणको लागत कति हुने भने टुंगो लाग्न बाँकी छ। अमेरिका उड्नुअघि मन्त्री पुनले ऊर्जामन्त्री शक्तिबहादुर बस्नेत, विश्व बैंक र एसियाली विकास बैंकका नेपाल निर्देशकसँग माथिल्लो अरुणको वित्तिय व्यवस्थापन छिटो सकेर निर्माणको काम अघि बढाउनेबारे छलफल गरेका थिए। माथिल्लो अरुणको पूर्वतयारीस्वरुप २ किलोमिटर सुरुङ मार्ग र २१ किलोमिटर पहुँच मार्ग निर्माणको काम अघि बढेको छ। जग्गा प्राप्ति र मुआब्जा वितरण करिब सकिएको छ। विद्युतको उच्च माग हुने हिउँदको ६ महिना दैनिक ६ घण्टा पूर्ण क्षमतामा सञ्चालन गरिने माथिल्लो अरुण नेपालकै गेमचेन्जर आयोजना हो। सो आयोजनाबाट वार्षिक चार अर्ब ५३ करोड युनिट ऊर्जा उत्पादन हुनेछ। उत्पादित विद्युत ६ किलोमिटर ४ सय केभीको प्रसारण लाइनमार्फत् संखुवासभाको हाइटारमा नयाँ बन्ने सबस्टेसनमार्फत् राष्ट्रिय प्रसारण प्रणालीमा जोडिनेछ। भुँवाघाटमा निर्माण हुने ६ सय ३५ मेगावाटको दूधकोशी जलविद्युत आयोजनालाई सरकारले राष्ट्रिय गौरवको आयोजनामा सामावेश गरेको छ। बैठकमा विश्व बैंकको लगानीमा सञ्चालित अरु विकास आयोजनाको कामलाई समेत तीव्रता दिने विषयमा छलफल भएको थियो। नेपालले परम्परागत रुपमा उपयोग गर्दै आएको विश्व बैंकको सहुलित दरमा ऋण दिने संस्था इन्टरनेशनल डेभलपमेन्ट एसोसिएसन (आईडीए) सुविधा बढाउने र आयोजनाहरुमा विविधिकरण गर्नेबारे समेत कुराकानी भएको छ। त्यस क्रममा मन्त्री पुनले नेपालको विकास पूर्वधार निर्माणमा आन्तरिक श्रोतको सीमितता रहेकाले वैदेशिक लगानीको जरुरी रहेको बताए। उनले मलेरिया निवारुणको समयदेखि नै विश्व बैंकले नेपालका लागि गर्दै आएको अनुदान र सहुलीयतपूर्ण ऋण सहायताका लागि धन्यवाद दिँदै आगामी दिनमा थप लगानी बढाउन आग्रह गरे। रेजरले आगामी जुनमा काठमाडौंमा हुने आइडीए२१ बैठकको राम्रो तयारी गरेको भन्दै नेपालको प्रशंसा गरे। नेपालले आफूलाई ग्रिड अवधारणामा अघि बढाएकामा पनि उनले खुसी प्रकट गरे। उनले आईडीए२१बैठकमार्फत काठमाडौँबाट संसारलाई ठूलो सन्देश दिन सकिने विश्वास पैदा भएको बताए। आईडीएमा सदस्य राष्टका ९० भन्दा बढी देशका प्रतिनिधि सहभागी हुँदैछन्। यस्तै मन्त्री पुनले आगामी १६ र १७ वैशाखमा हुने तेश्रो अन्तर्राष्ट्रिय लगानी सम्मेलनमा उच्चस्तरको प्रतिनिधित्व गर्न लागेकामा विश्व बैंक समूहलाई धन्यवाद दिए।"
एमालेमाओवादीले पेस गरेको संकल्प प्रस्ताव पारित,"विराटनगर : कोसी प्रदेशसभामा मुख्यमन्त्रीले विश्वासको मत दिनुपर्ने लगायतका बुँदा समेटिएको नेकपा एमाले र नेकपा माओवादी केन्द्रको संकल्प प्रस्ताव पारित भएको छ। शुक्रबार संकल्प प्रस्तावमाथिको छलफलपछि भएको मत विभाजनका क्रममा प्रस्तावको पक्षमा ५२ सांसदले मत दिएका थिए भने विपक्षमा रहेका प्रदेशसभा सांसदहरूले मत दिएनन्। त्यस्तै ३ जना सांसद तटस्थ बसेका थिए। प्रस्तावको पक्षमा बहुमत सदस्यको मत परेपछि सभामुख अम्बरबहादुर विष्टले प्रस्ताव पारित भएको घोषणा गरे। संकल्प प्रस्तावमा एमाले र माओवादी केन्द्रका तर्फबाट मुख्यमन्त्रीलाई दिएको समर्थन फिर्ता लिएको अवस्थामा मुख्यमन्त्री केदार कार्कीलाई आफैंमाथिको विश्वास छ भन्ने प्रस्ताव राखी विश्वासको मत लिन निर्देशन दिइयोस् भन्ने उल्लेख गरिएको छ। वैकल्पिक सरकारका लागि मार्ग प्रसस्त नगरेमा, विश्वासको मत नलिएमा वा विश्वासको मत प्राप्त नगरेमा संविधान बमोजिम नयाँ वैकल्पिक सरकार गठनको प्रक्रिया प्रारम्भ गर्न कोशी प्रदेशसभा सचिवालयलाई निर्देशन दिने पनि प्रस्तावमा उल्लेख छ। त्यसअघि प्रस्तावमाथिको छलफलका क्रममा आएका प्रश्नको जवाफ दिँदै मुख्यमन्त्री केदार कार्कीले आफ्नो तर्फबाट संविधानको कुठाराघात नहुने प्रष्ट पारे। आफू मुख्यमन्त्री रहरले भएको नभई बाध्यताले भएको भन्दै उनले मुख्यमन्त्री बन्दा कम्तिमा संविधानको सर्वोच्चता रहन्छ भनेर म मुख्यमन्त्री बनेको प्रष्टिकरण दिए। मुख्यमन्त्री कार्कीले प्रदेश सभा विघटन हुन्छ भनेर हल्ला नफिजाउन प्रतिपक्षीलाई आग्रह गर्दै मध्यावधि रोक्नकै लागि आफू मुख्यमन्त्री भएको पनि बताए। उनले कोशी प्रदेशका सन्दर्भमा सर्वोच्च अदालतले गरेको ०७८ असार २८ को फैसलालाई राम्रोसँग पढेको र जानकारी लिएको पनि बताए। मुख्यमन्त्री केदार कार्कीलाई दिएको समर्थन फिर्ता गरेका एमाले र माओवादीको कदमलाई चुनौती दिँदै मुख्यमन्त्री कार्कीले राजीनामा पनि नदिने र विश्वासको मत पनि नलिने अडान नछाडेपछि दुई दलले संसदमा संकल्प प्रस्ताव प्रस्तुत गरेको थियो।"
प्रदेशको प्रणाली किन नबदल्ने ?,"काठमाडौं : कोशी प्रदेशमा नेकपा एमाले र नेकपा माओवादी केन्द्रले मुख्यमन्त्री केदार कार्कीलाई दिएको समर्थन फिर्ता लिएको छ। कार्कीलाई राजीनामा दिन माग गर्दै आएका सत्तारुढ दलले बिहीबार प्रदेशसभाको विशेष अधिवेशनमा संकल्प प्रस्ताव टेबुल गरेका छन्। कार्की राजीनामा नदिने अडानमा छन्। कोशी प्रदेशमा अब के हुन्छ ? अन्योल कायमै छ। सुदूरपश्चिम प्रदेश सरकारको मुख्यमन्त्रीमा दीर्घ सोडारी नियुक्त भएका छन्। तर, नेपाली कांग्रेस, नागरिक उन्मुक्ति पार्टीले सोडारीको नियुक्ति गैरसंवैधानिक भएको दाबी गरेका छन्। सत्तारुढ नेकपा एकीकृत समाजवादीले सरकारलाई दिएको समर्थन फिर्ता लिने धम्की दियो। त्यसपछि लुम्बिनी प्रदेश सरकारमा भागबन्डा भएको छ। समाजवादीबाट भगवती अधिकारीलाई बिहीबार मन्त्री बनाइएको छ। राष्ट्रपति पौडेलले समसामयिक विषयमा भएको छलफलका क्रममा विशेषगरी सुदूरपश्चिमको सरकार गठनतर्फ संकेत गरेका थिए। त्यस्तै कोशी र मधेस प्रदेश सरकारका बारेमा सातवटै प्रदेश सरकारका बारेमा पनि छलफल भएको स्रोतले बतायो। प्रधानमन्त्री दाहालले संविधान, कानुनअनुसार नै प्रक्रियागत ढंगले अघि बढिरहेको जवाफ दिए पनि राष्ट्रपति पौडेल सन्तुष्ट भएनन्। राष्ट्रपति पौडेलले संवैधानिक भूमिकामा रहने प्रदेश प्रमुखहरूमाथि प्रश्न उठेको तर्फ संकेत गर्दै लोकतान्त्रिक व्यवस्थामा संविधान, कानुन सबैभन्दा माथि रहने स्मरण गराएका थिए। संविधानले जति अधिकार दिएको छ। त्यो अधिकार प्रयोग गर्न पनि केन्द्रले कञ्जुस्याइँ गरेको भन्ने प्रदेशको गुनासो मनासिव छ। दमननाथ ढुंगाना, संविधानविद् संविधानविद् दमननाथ ढुंगानाका अनुसार, संघीयता ल्याउनेले नै संघीयता बिगार्न थालेको शंका गर्छन्। पूर्वसभामुखसमेत रहेका संविधानविद् ढुंगाना प्रश्न गर्छन्, केन्द्रको कारण प्रदेश सरकार किन यतिविधि अस्थिर र यतिसम्म निर्भर भएको ? संघीयता ल्याउनेहरूले नै संघीयता बिगार्न थालेका त होइनन ? दलीयकरणले गर्दा प्रदेश प्रमुखहरूले पनि पदीय मर्यादासमेत नराखेको संविधानविद्हरू बताउँछन्। राजनीतिक अस्थिरताको प्रभाव दोस्रो आवधिक निर्वाचन सम्पन्न भए यताको १५ महिनाको अवधिमा प्रधानमन्त्री दाहालले तेस्रोपटक सत्ता समीकरण फेरेका छन्। मधेश प्रदेशका मुख्यमन्त्री सरोजकुमार यादवले १५ महिनाको अवधिमा ११ औं पटक सरकार पुनर्गठन गरेका छन्। यसरी सरकार फेर्ने विकृति संघमा भन्दा प्रदेशमा बढी देखिएको संवैधानिक संवैधानिक कानुनका विज्ञ गणेशदत्त भट्ट बताउँछन्। भट्ट भन्छन्, संघमा सत्ता समीकरण फेरिनेबित्तिकै त्यसकै आधार र प्रभावमा प्रदेश सरकारहरू बन्ने र भत्किने अभ्यासले मुलुकको संघीय अभ्यास अप्ठ्यारोमा परेको छ। संघीयता सहितको नेपालको संविधान लागू भएयता संघमा १० पटक सरकार फेरिएका छन्। संघमा सरकार फेरिँदा त्यसको असर प्रदेशमा समेत पर्ने गरेको छ। संवैधानिक कानुन व्यवसायी मञ्चका अध्यक्ष ओमप्रकाश अर्याल संघीय व्यवस्था टिकाउन तथा संघीय मूल्य पद्धतिको विकास गर्न सकारात्मक प्रयास गर्नु राज्यका हरेक संयन्त्रको कानुनी दायित्व मात्र नभई संवैधानिक नैतिकताको विषय भएको बताउँछन्। तर, यसका लागि सकारात्मक राजनीतिक परिस्थिति विकास हुन नसकेको अर्यालको ठम्याइ छ। संघमा सत्ता समीकरण फेरिनेबित्तिकै त्यसकै आधार र प्रभावमा प्रदेश सरकारहरू बन्ने र भत्किने अभ्यासले मुलुकको संघीय अभ्यास अप्ठ्यारोमा परेको छ। गणेशदत्त भट्ट, संवैधानिक कानुन विज्ञ संविधानविद् भट्ट संविधानले गरेको व्यवस्थाबमोजिम संघ, प्रदेश र स्थानीय गरी तीनै तहका सरकार व्यवस्थित र प्रभावकारी हुन सकेमा मात्र संघीयता प्रभावकारिता देखिने बताउँछन्। भट्ट भन्छन्, संघीय लोकतान्त्रिक गणतन्त्रलाई आत्मसाथ गर्न नसक्ने शक्ति र समूहहरू सल्बलाउँदै र संगठित हुँदै गर्दा पनि संघीय प्रणालीलाई सुदृढ र संस्थागत गर्ने जिम्मेवारीमा रहेका दल र तिनका नेताहरूमा संघीयतालाई परिणामबाट अब्बल देखाउने कुरामा प्रतिबद्धता र सक्रियता नदेखिनु संघीयताकालागि दुःखद स्थिति हो। प्रदेशका पीडा एकभन्दा बढी तहका सरकारबाट शासन सञ्चालन गर्ने प्रणाली नै संघीयता हो। संघ, प्रदेश र स्थानीय सरकारबीच समन्वय नभए संघीयता कार्यान्वयन गर्न कठिन हुने जानकारहरू बताउँछन्। तर, संघले अधिकार प्रत्यायोजन नगरेको र अन्य आवश्यक सहयोग नगर्दा अपेक्षित कार्य गर्न नसकेको प्रदेशको गुनासो छ। प्रदेश सरकारहरूले संघीय सरकारको कार्यप्रणाली प्रतिप्रदेश सरकारको गुनासो गरेका छन्। पर्याप्त बजेट विनियोजनदेखि कानुनको निर्माणसम्ममा सहजीकरण नगरेको र क्षमतावान कर्मचारी समेत नपठाएको सम्मका गुनासो प्रदेश सरकारहरूको छ। संविधानले प्रदेश संसद्लाई आवश्यक कानुन, ऐन बनाउने अधिकार दिएको छ। तर, संघीय कानुनसँग नबाझिने गरी बनाउने चुनौती छ। कतिपय अतिआवश्यक कानुन केन्द्रले कानुन बनाएको छैन। प्रदेश आफैंले बनाउँदा संघसँग बाझिने डर पनि उत्तिकै छ। संघले आवश्यक कानुनका साथै नीति नियम निर्माणमा ढिलाइ गर्दा कानुन निर्माणमा प्रदेश सुस्त देखिएको छ। प्रादेशिक संरचना सञ्चालन गर्न आवश्यक नीति, नियम, कानुन निर्माणमा ढिलाइदेखि प्रशासनिक भवन सञ्चालनका लागि जग्गा व्यवस्थापन, कर्मचारी व्यवस्थापन, प्रदेशको मागलाई बेवास्ता गरेको भन्दै संघीय सरकारको कार्यप्रणालीप्रति प्रदेश सरकारहरू रुस्ट बनेका छन्। नेपालको संविधानको धारा २३४ मा संघ र प्रदेशबीच तथा प्रदेशप्रदेशबीच उत्पन्न राजनीतिक विवाद समाधान गर्न अन्तरप्रदेश परिषद् रहने व्यवस्था छ। प्रधानमन्त्रीको अध्यक्षता गर्ने परिषद्को सदस्यमा गृहमन्त्री, अर्थमन्त्री, सम्बन्धित प्रदेशका मुख्यमन्त्री रहने संवैधानिक व्यवस्था छ। आवश्यकताका आधारमा बैठक बस्ने तथा बैठकमा विवादका विषयमा सम्बन्धित नेपाल सरकारको मन्त्री र सम्बन्धित प्रदेशका मन्त्री र विशेषज्ञलाई आमन्त्रण गर्न सक्ने व्यवस्था छ। अन्तर प्रदेश परिषद् गठन भए पनि प्रभावकारी ढंगले काम गर्न सकेको छैन। प्रदेश सरकार, प्रदेश प्रमुख, प्रदेशसभा, प्रदेश सभामुख तथा प्रदेश सांसद स्वयंले आआफ्नो अस्तित्वको औचित्य सावित गर्न सकेनन्। ओमप्रकाश अर्याल, अध्यक्ष, संवैधानिक कानुन व्यवसायी मञ्च राज्यका एकाइहरूबीच अधिकार बाँडफाँटसहित अवलम्बन गरिएको पद्धति नै नै संघीयता हो। तर, संघमा हुने सत्ता समीकरणको प्रभाव प्रदेशमा पर्दा आवश्यक कानुन निर्माण र अधिकार बाँडफाँटसमेत हुन सकेको छैन। एकल र साझा अधिकार सूची कार्यान्वयनको वातावरण नभएको, राजस्व बाँडफाँट पनि संघमुखी भएको गुनासो प्रदेश सरकारले गर्दै आएका छन्। बागमती गत वर्ष काठमाडौंमा आयोजित एक कार्यक्रममा बोल्दै बागमती प्रदेशका तत्कालीन मुख्यमन्त्री राजेन्द्र पाण्डेले संविधानले दिएको अधिकार प्रयोग गर्नसमेत नदिएकाले केन्द्रीय सरकारका विरुद्ध मुद्दा हाल्ने चेतावनीसमेत दिएका थिए। सोही कार्यक्रममा लुम्बिनी प्रदेशका तत्कालीन मुख्यमन्त्री कुलप्रसाद केसीले केन्द्र सरकारबाट समन्वयभन्दा हस्तक्षेप बढी भएको बताए। केन्द्र सरकार र प्रदेशबीच कानुनी प्रक्रियामा स्पष्ट नभएकाले काम गर्न झमेला भएको उनको गुनासो थियो। पूर्वसभामुख एवं संविधानविद् दमननाथ ढुंगाना पनि संविधाननिक अधिकारसमेत प्रदेशले प्रयोग गर्न नपाएको बताउँछन्। संविधानले जति अधिकार दिएको छ। त्यो अधिकार प्रयोग गर्न पनि केन्द्रले कञ्जुस्याइँ गरेको भन्ने प्रदेशको गुनासो मनासिव छ, उनले भने। संज्ञियताविज्ञ डा खिमलाल देवकोटाका प्रदेश सरकारले अभिभावकत्व महसुस गर्न नपाएको बताउँछन्। केन्द्रमा राजनीतिक समिकरण फेरिनेबित्तिकै धागो चुँडिन्छ। प्रदेश सरकार गर्लम्यागुर्लुम ढल्छ, संज्ञियताविद् देवकोटा भन्छन्, प्रदेशसँग आफ्नो कर्मचारी छैन। प्रहरी प्रशासन समायोजन हुन सकेको छैन। प्रदेश लोकसेवा आयोगले बिजनेस पाएका छैनन्। प्रदेश सरकारले अभिभावकत्व महसुस गर्न सकेको छैन। किन देखिएन लाभदायी ? संवैधानिक कानुन व्यवसायी मञ्चका अध्यक्ष अर्याल प्रदेश सरकार, प्रदेश प्रमुख, प्रदेश सभा, प्रदेश सभामुख तथा प्रदेश सांसद स्वयंले आआफ्नो अस्तित्वको औचित्य सावित गर्न नसक्दा लाभदायी नदेखिएको बताउँछन्। जब प्रदेशको औचित्य उनीहरू स्वयंले पुष्टि गर्न सक्दैनन् भने संवैधानिक व्यवस्था हुँदैमा जनताले प्रदेशको सान्दर्भिकता महसुस गर्न सक्दैनन्, अध्यक्ष अर्याल भन्छन्,हिंसात्मक द्वन्द्व रोज्ने कि संघीयता रोज्ने ? भन्ने विकल्पमा नेपाली जनताले शान्तिका लागि विवशतापूर्वक संघीयता रोजेका हुन्। कानुनी रूपमा कमजोर वा असफल हुँद गएमा राजनीतिक कारणले मात्र संघीयता टिकाउन नसकिने अर्याल बताउँछन्। संवैधानविद् भट्ट संघीयताका आयामहरूमध्ये बहुजातीय, बहुभाषिक र बहुसांस्कृतिक मुलुकमा पहिचानको व्यवस्थापन गर्नुपर्ने दायित्व मुख्य रहेको बताउँछन्। भट्ट प्रश्न गर्छन्, हामीले संघीय संरचना निर्माणको बहसमा पहिचानलाई साँघुरो रूपमा बुझ्यौं कि ? विविधतालाई स्वीकार्ने त भन्यौं तर देशको पहिचानको प्रकृतिलाई बुझ्न सकेनौं कि ? प्रदेश नभइकन पहिचान र सभ्यताको संरक्षण हुन सक्दैन। तर, प्रादेशिक संरचनाको निर्माण गर्दा पहिचानलाई सम्मान र सम्बोधन गर्ने कुरामा जति ध्यान पुग्नुपथ्र्यो। त्यति ध्यान पुगेन कि ? अब के गर्ने ? संघीय लोकतान्त्रिक गणतन्त्रात्मक संसदीय शासन प्रणालीलाई सुदृढ र संस्थागत गर्न संविधानको प्रभावकारी कार्यान्वयन विकल्प नभएको जानकारहरू बताउँछन्। संघबाट पनि प्रदेशले अभिभावकत्व पाएको छैन। प्रदेश आफैंमा पनि नयाँ शिराबाट अघि बढ्नुपर्छ भन्ने सोंच पनि देखिँदैन। अब प्रदेशको स्थायित्वमा बहसको जरुरी छ। डा खिमलाल देवकोटा, संघीयताविद् संविधानविद् भट्टका अनुसार, संविधानको अक्षर र मर्म एवं भावनालाई बुझेर सही रूपमा संविधान कार्यान्वयन जरुरी भएको बताउँछन्। यस्तो चुनौतीपूर्ण कार्य सम्पन्न गर्न व्यापक राष्ट्रिय सहमतिको आवश्यकता पर्छ नै, भट्ट थप्छन्, लोकतान्त्रिक मूल्य, मान्यता र आदर्शअनुसार असल र जवाफदेहीपूर्ण राजनीतिक संस्कारको पनि विकास हुनु जरुरी छ। संविधान कानुन व्यवसायी मञ्चका अध्यक्ष अर्याल प्रादेशिक शासन व्यवस्थालाई सुदृढीकरण गर्नका लागि सबै प्रदेश सरकार तथा प्रदेशसभाका सदस्यहरू वा उनीहरूका प्रतिनिधिहरूबीच सघन रूपमा विचार विमर्शको आवश्यकता रहेको औंल्याउँछन्। अर्याल भन्छन्, साझा प्रयासबाट देशव्यापी रूपमा सकारात्मक राजनीतिक वातावरण बनाउने मञ्चको स्थापना गर्नु पनि एउटा विकल्प हुन सक्छ। संघीयताविज्ञ डा देवकोटाका अनुसार, प्रदेश सरकारको स्थायित्वमा गम्भीर ढंगले बहस गर्नुपर्ने जरुरी भइरहेको छ। संघबाट पनि प्रदेशले पर्याप्त सहयोग पाएको छैन। प्रदेश आफैं पनि नयाँ शिराबाट अघि बढ्नुपर्छ भन्ने सोंच पनि देखिँदैन। कोशी प्रदेशसभामा संकल्प प्रस्ताव टेबल, मुख्यमन्त्रीको राजीनामा माग नेकपा एमाले र नेकपा माओवादी केन्द्रले कोशी प्रदेश सचिवालयमा पेस गरेको संकल्प प्रस्ताव प्रदेशसभामा टेबुल भएको छ। प्रदेशसभाको बिहीबार बसेको बैठकमा नेकपा एमाले कोशी प्रदेश संसदीय दलका प्रमुख सचेतक रेवतीरमण भण्डारीले संकल्प प्रस्ताव टेबुल गरेका हुन्। मंगलबार नेकपा एमाले र माओवादीले कोशी प्रदेससभा सचिवालयमा संकल्प प्रस्ताव पेस गरेका थिए। सो प्रस्तावमा माओवादी केन्द्रका प्रदेशसभा सदस्य गणेशप्रसाद उप्रेती र एमालेका प्रदेशसभा सदस्य किशोरचन्द्र दुलाल समर्थकमा रहेका छन्। संकल्प प्रस्ताव टेबुल गरेपछि एमाले प्रमुख सचेतक भण्डारीले सरकारलाई संकल्प प्रस्तावमार्फत विशेष निर्देशन दिन संसदको अधिवेशन आह्वान भएको बताए। गत असोज २७ गते एमालेका ३९ जना प्रदेशसभा सदस्यले मुख्यमन्त्रीलाई समर्थन गरेको र असोज १ गते विश्वासको मत दिएको भए पनि परिस्थितिले उनलाई समर्थन र विश्वासको मत दिन नसकेको भण्डारीले बताए। एमाले र माओवादीले दिएको विश्वासको मत फिर्ता लिएपछि मुख्यमन्त्री अल्पमतमा परेको बताउँदै उनले भने, संसदीय सर्वोच्चतामा अल्पमतमा परेपछि सरकारमा बस्न मिल्दैन। उहाँ अल्पमतमा परेपछि सरकारको प्रमुख हुन मिल्दैन। मुख्यमन्त्रीलाई अल्पमतमा परेको देखाउन अधिवेशनको आह्वान भएको बताउँदै उनले भने, अल्पमतमा परेको देखेपछि यो सभा चलेकाले बेलैमा राजीनामा दिनु हुन्छ भन्ने आशा लिएको छु। प्रदेशसभामा पेस गरिएको संकल्प प्रस्तावलाई समर्थन गर्दै माओवादी केन्द्रका उप्रेतीले प्रस्ताव पास नहुँदै मार्ग प्रशस्त गर्न मुख्यमन्त्री कार्कीलाई आग्रह गरे। समर्थक नै रहेका एमालेका किशोरचन्द्र दुलालले वर्तमान सरकारले मार्गप्रसस्त गरोस् भन्ने अभिप्रायका साथ प्रदेशसभामा संकल्प प्रस्ताव टेबुल गरिएको बताए। प्रदेशसभाको बिहीबार बसेको बैठकमा सत्तापक्षमा भन्दा विपक्षमा बस्ने सांसदको संख्या दोब्बर बढी थियो। विपक्षका ६ जना सांसद अनुपस्थित रहँदासमेत प्रदेशसभामा विपक्षीको कुर्सीमा बस्ने सांसदहरूको संख्या ५२ थियो। लुम्बिनीमा मिल्यो भागबन्डा, ६ बिनाविभागीयसहित ९ मन्त्रीले लिए शपथ लुम्बिनी प्रदेश सरकारमा मन्त्रालय भागबन्डाको टुंगो लागेको छ। नेकपा माओवादी केन्द्रलाई मुख्यमन्त्रीसहित दुई, नेकपा एमाले पाँच, जनता समाजवादी पार्टी, नागरिक उनमुक्ति पार्टी र स्वतन्त्र सांसदले एकएकवटा मन्त्रालय पाउने सहमति भएको हो। बिहीबार ६ जना बिनाविभागीयसहित ९ जना मन्त्रीले प्रदेश प्रमुखको कार्यालय बुटवलमा शपथ लिएका छन्। नेकपा एमालेका तर्फबाट अर्घाखाँचीबाट निर्वाचित प्रदेशसभा सदस्य चेतनारायण आचार्य आर्थिक मामिला तथा योजना मन्त्रालय, नेकपा (माओवादी) केन्द्र रोल्पाका दीपेन्द्रकुमार पुनमगर स्वास्थ्य र जनता समाजवादी पार्टी बाँकेका भण्डारीलाल अहिरले कृषि तथा भूमि व्यवस्थामन्त्रीको रूपमा शपथ लिएका हुन्। एमालेबाट निर्वाचित रुपन्देहीका भूमिश्वर ढकाल, बाँकेका रत्नबहादुर खत्री, कपिलवस्तुका अर्जुनकुमार केसीले बिनाविभागीय मन्त्रीका रूपमा शपथ खाएका छन्। स्रोतका अनुसार ढकाल सहरी विकास तथा खानेपानी, पन्थी आन्तरिक मामिला तथा कानुन, बाँकेका रत्नबहादुर खत्री सामाजिक विकास र कपिलवस्तुका अर्जुनकुमार केसी वन तथा वातावरणमन्त्री बन्ने टुंगो लागेको छ। तर, उनीहरूका बारेमा यसै साताभित्र अन्तिम टुंगो लाग्ने नवनियुक्त आर्थिक मामिला तथा योजनामन्त्री चेतनारायण आचार्यले जानकारी दिए। नवलपरासी (बर्दघाट सुस्ता पश्चिम) बाट चुनाव जितेका स्वतन्त्र सांसद खड्ग बस्नेत र बर्दियाबाट निर्वाचित नागरिक उन्मुक्ति पार्टीका धर्मबहादुर चौधरीले बिनाविभागीय मन्त्रीका रूपमा शपथ लिएका छन्। स्रोतका अनुसार स्वतन्त्र सांसद बस्नेत उद्योग, पर्यटन तथा सहकारी र चौधरी भौतिक पूर्वाधार विकास तथा यातायात मन्त्री बन्ने टुंगो लागेको छ। नवनियुक्त मन्त्रीको शपथसँगै प्रदेश सरकारले पूर्णता पाएको छ। नेकपा (माओवादी) केन्द्रबाट निर्वाचित रोल्पाका सांसद जोखबहादुर महरा मुख्यमन्त्री छन्। समाजवादीका सोडारी बने सुदूरपश्चिमका मुख्यमन्त्री सुदूरपश्चिममा नेकपा एकीकृत समाजवादीका नेता दीर्घबहादुर सोडारी मुख्यमन्त्री बनेका छन्। संविधानको धारा ६८(२) बमोजिम सोडारी मुख्यमन्त्री बनेका हुन्। प्रदेश प्रमुख नजिर मियाँले विहीबार नै सोडारीलाई पद तथा गोपनीयताको शपथ खुवाए। सोडारीले नेकपा माओवादीका सभामुख सहितका ११, एमालेका १०, समाजवादीका ४, उन्मुक्तिका ७ र स्वतन्त्र १ जना गरी ३३ जना प्रदेशसभा सदस्यको समर्थन रहेको भन्दै प्रदेश प्रमुख समक्ष दाबी पेस गरेका थिए। तर, उनले रेशम पक्षका ५ जना उन्मुक्तिका सांसदको समर्थन भने नपाउने सम्भावना बढेको छ। बिहीबार उन्मुक्तिका २ जना प्रदेशसभा सदस्य कैलाश चौधरी र टीका थापालाई मन्त्रीको शपथ खुवाउने तयारी थियो। समर्थन गर्नुअघि कैलाश चौधरीलाई भौतिक पूर्वाधार विकास मन्त्रालय दिने र टीका थापालाई बिनाविभागीयमन्त्री बनाएर शपथ खुवाउने भनिएको थियो तर शपथ ग्रहणका बेला दुवैलाई बिनाविभागीय मन्त्री बनाउने भएपछि दुुवै जना मुख्यमन्त्रीको शपथग्रहण समारोह बहिस्कार गरेर बाहिरिएका थिए। तर, राति अबेर चौधरीलाई भौतिक पूर्वाधार विकास मन्त्रालय नै दिने सहमति जुटेपछि उनले सपथ लिए। कैलाश चौधरीलाई भौतिक पूर्वाधार विकास मन्त्रालय दिने र टीका थापालाई बिना विभागीयमन्त्री बनाएर शपथ खुवाउने सहमति भएको थियो। शपथग्रहण समारोहमा दुवैलाई बिनाविभागीय बनाउने थाहा पाएपछि हामी बाहिरिएका हौं तर राति अबेर भौतिक पूर्वाधार विकास मन्त्रालय दिने सहमति भएपछि हामीले समथ लिएका हौं, नागरिक उन्मुक्ति पार्टीका उपाध्यक्ष तथा प्रवक्ता दामोदर पण्डितले भने। उता सोडारीको विकल्पमा अर्को व्यक्ति मुख्यमन्त्री बनाउन भन्दै अडानमा रहेको नेकपा एमाले पनि तत्काल सरकारमा सहभागी नहुने भएको छ। एमाले संसदीय दलका नेता राजेन्द्र सिंह रावलले मुख्यमन्त्रीमा समर्थन गर्ने तर तत्काल सरकारमा नजाने निर्णय भएको बताए। हामीले मुख्यमन्त्रीमा समर्थन गरेका छौं, तर तत्काल सरकारमा नजाने भन्ने संसदीय दलको निर्णय भएको छ, रावलले भने। सत्ता गठबन्धनकै अर्को घटक नेकपा माओवादी केन्द्र पनि बिहीबार सरकारमा सहभागी भएन। माओवादीबाट मन्त्रीमा कोको जाने भन्ने टुंगो लागि नसकेकाले पार्टीबाट कोही सरकारमा नगएको हो। माओवादीले गिरिराजमणि पोखरेललाई सुदूरपश्चिमको पार्टी इञ्चार्ज तोकेको थियो। पोखरेल पनि धनगढी आएका छन्। शुक्रबार माओवादीको बैठकले मन्त्रीहरूको टुंगो लगाउने बताइएको छ। रेशम पक्ष र कांग्रेसको विरोध कांग्रेस र उन्मुक्ति (रेशम पक्ष) ले समाजवादीका नेता दीर्घबहादुर सोडारीलाई मुख्यमन्त्रीमा गरिएको नियुक्ति गैरसंवैधानिक भएको आरोप लगाएका छन्। मुख्यमन्त्री समेत रहेका कमल बहादुर शाह, उन्मुक्तिका रेशम पक्षका संसदीय दलका नेता घनश्याम चौधरी सहितले विहीबार पत्र बुझाएर प्रदेश प्रमुख नजिर मियाँको ध्यानाकर्षण गराएका हुन्। रेशम पक्षका उन्मुुक्ति संसदीय दलका नेता घनश्याम चौधरीले, सोडारीलाई आफ्नो दलको समर्थन नरहेको र कैलाश चौधरी संसदीय दलको नेता नरहेको दाबी गरे। सर्वसम्मत दलको नेता म हो, तर कैलाश चौधरीको हस्ताक्षर नागरिक उन्मुक्तिका तर्फबाट आधिकारिक होइन, उनले भने। नेपाली कांग्रेस, उन्मुक्तिको रेशम पक्ष, राप्रपा र समाजवादीले वैशाख २ गते उन्मुक्तिका लक्ष्मणकिशोर चौधरीलाई मुख्यमन्त्रीमा अघि सार्दै दाबी पेस गरेका थिए। बिहीबार मुख्यमन्त्री कमलबहादुर शाहसहितका नेताहरूले पनि प्रदेश प्रमुखलाई भेटेर लक्ष्मण किशोर चौधरीको दाबी संविधान सम्मत रहेकाले उनैलाई मुख्यमन्त्री नियुक्त गर्न माग गरेका थिए। नागरिक उन्मुक्तिमा घनश्याम चौधरी विवाद नआउदा नै संसदीय दलका नेता थिए। पार्टीभीत्र रेशम र रञ्जिताबीच विवाद चुलिएपछि रञ्जिताले घनश्यामलाई दलको नेताबाट हटाएर कैलाश चौधरीलाई नेता बनाएकी थिइन्। सोडारीलाई समर्थन रहेको भन्दै दलको नेताका हैसियतमा कैलाशले हस्ताक्षर गरेपछि रेशम पक्ष चिढिएको हो। को हुन् सोडारी ? सुदूरपश्चिममा चौथो मुख्यमन्त्री बनेका सोडारी २०३४ सालमा अछामको मंगलसेन नगरपालिका १४ मा जन्मेका हुन्। उनी अहिले धनगढीकै बासिन्दा हुन्। बुवा लोकबहादुर र आमा कटुदेवीका सन्तान सोडारी कैलाली निर्वाचन क्षेत्र नं ४ (१) बाट प्रत्यक्ष रूपमा जितेका हुन्। उनी २०५१ सालदेखि नेकपा (एमाले) निकट अनेरास्ववियुको कैलाली बहुमुखी क्याम्पस, प्रारम्भिक कमिटी उपाध्यक्ष, जिल्ला अध्यक्ष हँुदै केन्द्रीय सदस्य बने। २०५८ मा पार्टीको जिल्ला कमिटी सदस्य, २०६३ मा जिल्ला सचिवालय सदस्य, २०६६ मा जिल्ला कमिटी सचिव र २०७० मा एमालेको जिल्ला अध्यक्ष भए। २०७० सालमा संविधानसभा सदस्यको उम्मेदवार, २०७४ माघदेखि २०७५ कात्तिकसम्म सामाजिक विकासमन्त्री बने। सामाजिक विकासमन्त्री भएका बेला उनलाई यौनहिंसाको आरोप लागेर उनी मन्त्रीबाट निष्कासित भए भने उनलाई तत्कालिन नेकपाले साधारण सदस्यबाट निलम्बन गर्यो। नेकपा विभाजन भए पछि समाजवादी बन्यो। सोडारी यस क्षेत्रमा जबरजस्त रुपमा समाजवादीको संगठन बनाउन लागे। त्यसपछि उनी त्रिलोचन भट्टकै पालामा प्रदेशको भौतिक पूर्वाधार विकासमन्त्री बनेका थिए।"
"गैरसंवैधानिक तरिकाले प्रदेश सरकार गठन गरियो, राजनीतिक दल विशेष निर्णय गर्ने अधिकार प्रदेश प्रमुखलाई छैन : कांग्रेस","काठमाडौं : नेपाली कांग्रेसले गण्डकी प्रदेश र सुदूरपश्चिम प्रदेश सरकार गैरसंवैधानिक तरिकाले गठन भएको बताएको छ। प्रदेश प्रमुखलाई कुनै दल विशेषका लागि निर्णय गर्ने अधिकार संविधानले नदिएको कांग्रेसको भनाइ छ। 'प्रदेशहरूमा अहिले गैरसंवैधानिक तरिकाले सरकार गठन भइरहेको छ। विशेषतः गण्डकी र सुदूरपश्चिम प्रदेशको सरकार गठन प्रक्रिया गैरसंवैधानिक भयो। आफूलाई हुँदै नभएको अधिकार प्रयोग गरी गठन भएको सरकारप्रति कांग्रेसको घोर आपत्ति छ,' कांग्रेसका प्रवक्ता प्रकाशशरण मतहले भने। उनले प्रदेश प्रमुखलाई कुनै दल विशेषका लागि निर्णय गर्ने अधिकार संविधानले नदिएको बताए। प्रदेशसभाको ठूलो दलले पाउने अधिकारलाई प्रदेश प्रमुखले नजरअन्दाज गरेको उनको आरोप छ। उनले सर्वोच्च अदालतको आदेशलाई पनि प्रदेश सरकारले उल्लंघन गरेको बताए। गण्डकी प्रदेश सरकारको विषयमा सर्वोच्च अदालतले दीर्घकालीन असर पुर्याउने निर्णय नगर्न अन्तरिम आदेश दिएको थियो। त्यसविपरीत गण्डकी सरकारले मन्त्रालय फुटाउनेदेखि महत्वपूर्ण नियुक्तिहरू गरिरहेको भन्दै कांग्रेसले आपत्ति जनाएको हो। 'संविधान र सर्वोच्च अदालतको आदेश पनि गठबन्धनले उल्लंघन गरेको छ। नियुक्ति पनि गैरकानुनीरूपमा गरिएको छ। रिटको पूर्ण सुनुवाई नहुँदै प्रदेशसभा बैठक आह्वान गरेर प्रदेश प्रमुख र प्रदेश सरकारले अदालतको अवहेलना गरेको छ,' प्रवक्ता महतले भने। सर्वोच्च अदालतको आदेशको अवज्ञा गर्दै प्रदेश सरकारको निर्णय अन्तरिम आदेश विपरीत रहेको उनको भनाइ छ। त्यस्तै कोशी प्रदेशको हकमा पनि एमालेमाओवादीले गलत कदम उठाएको उनले बताए। सर्वोच्च अदालतको आदेशले २ वर्षसम्म सरकारलाई चलाउन नपाइने भन्दै संकल्प प्रस्तावले मुख्यमन्त्री हटाउन नसकिने उनको भनाइ छ। उनले एमालेमाओवादी गठबन्धन अप्राकृतिक भएको बताए। उनले अप्राकृतिक गठबन्धन छिट्टै पतन हुने बताए। 'हामीले धेरै चलखेल गर्नै पर्दैन। यो अप्राकृतिक गठबन्धन हो। छिट्टै पतन हुन्छ,' उनले भने।"
प्रतिपक्षी दल उपस्थित नभएपछि गण्डकी प्रदेशसभा बैठक अनिश्चितकालका लागि स्थगित,काठमाडौं : नेपाली कांग्रेसले बहिष्कार गरेपछि गण्डकी प्रदेशसभाको बैठक अर्को सूचना नभएसम्मका लागि स्थगित गरिएको छ। शुक्रबार अपरान्ह बसेको बैठकमा कांग्रेस सांसदहरू उपस्थित नभएपछि गण्डकी प्रदेशका सभामुख कृष्णप्रसाद धितालले बैठकमा सहभागी हुन पटकपटक आग्रह गरे। सभामुखको बायाँतर्फ रहेको प्रतिपक्षी बेन्चमा सांसदहरूको आसन खाली देखिएको भन्दै उनले प्रतिपक्षी सदस्यहरूलाई हलमा प्रवेश गरी आफ्नो स्थानमा आसन गर्न आग्रह गरेका थिए। त्यसपछि पनि प्रतिपक्षी सांसदहरू नआएपछि सभामुख धितालले प्रतिपक्षी सांसदको उपस्थिति नदेखिएको भन्दै कार्यसूचीमा रहेका बुँदाहरू हटाएर बैठक अर्को सूचना नभएसम्म लागि स्थगीत गरे। खगराज अधिकारी नेतृत्वको सरकारको वैधानिकताका सम्बन्धमा यसअघि कांग्रेस संसदीय दलका नेता सुरेन्द्रराज पाण्डेले दायर गरेको रिटमा फैसला नआएसम्म प्रदेशसभा बैठकमा सहभागी नहुने भन्दै कांग्रेसले बैठक बहिष्कार गरेको हो। अदालतको फैसला नआउदै मुख्यमन्त्रीले विश्वासको मत लिनका लागि प्रदेश प्रमुखले प्रदेशसभा बैठक आह्वान गरिएको भन्दै कांग्रेसले सभामुखलाई ध्यानाकर्षणपत्र समेत बुझाएको थियो।
राष्ट्रिय महाधिवेशन प्रतिनिधि परिषद् बैठकमा ओलीले राजनीतिक प्रतिवेदन प्रस्तुत गर्ने,"काठमाडौं : नेकपा एमालेको राष्ट्रिय महाधिवेशन प्रतिनिधि परिषद् बैठक भोलिदेखि सुरू हुँदैछ। कम्युनिष्ट पार्टीको ७५ औं स्थापना दिवसका अवसरमा एमालेले भोलिदेखि वैशाख १० गतेसम्म ललितपुरको गोदावरीस्थित सनराइज हलमा बैठक बस्न लागेको हो। बैठकमा पार्टी अध्यक्ष केपी शर्मा ओलीले राजनीतिक प्रतिवेदन प्रस्तुत गर्ने कार्यसूची रहेको छ। राष्ट्रिय महाधिवेशन प्रतिनिधि परिषद बैठकबारे जानकारी दिन आयोजित पत्रकार सम्मेलनमा एमालेका महासचिव शंकर पोखरेलले बैठकमा अध्यक्ष ओलीले राजनीतिक प्रतिवेदन प्रस्तुत गर्ने जानकारी दिए। राजनीतिक प्रतिवेदनले पार्टीलाई कसरी अगाडि बढाउने भन्ने विषयको निर्क्योल गर्ने उनले दावी गरे। विगतको गठबन्धन सरकारका कारणले मुलुकले विभिन्न चुनौतीको सामान गरिरहेको उनको भनाइ छ। उनले भने,'विगतको गठबन्धन सरकारबाट तीनवटा चुनौतीबाट मुलुक गुज्रिरहेको छ। एउटा राजनीतिक अस्थिरता र सामाजिक अराजकताको चुनौती, अर्को सामाजिक मूल्यहरूको विघटनहरूको चुनौती र तेस्रो मुलुकमा चरम आर्थिक संकटको अवस्था।' उनले मुलुकको ओरालो यात्रालाई रोकेर सकारात्मक दिशा दिने जुन प्रयत्न छ त्यसको संलेषण राष्ट्रिय महाधिवेशन परिषदको बैठकबाट गर्ने बताए। 'मुलुकलाई अब कुन दिशामा अगाडि बढाउने भन्ने निष्कर्श बैठकका माध्यमबाट गर्नेछौं,'उनले भने,'महाधिवेशन यताको समग्र कामहरूको पार्टीको कामको समीक्ष हुनेछ।' मिसन ग्रासरुट संगठन सुदृढकरण अभियान र समृद्धिका लागि संकल्प यात्राका रुपमा गरेको झुलाघाट चिवाभज्याङ यात्राको समीक्षा हुने उनले बताए। यसैगरी आगामी दिनमा वार्षिक कार्ययोजनाहरूलाई कसरी व्यवस्थित गर्ने भन्ने विषयमा पनि बैठकमा समीक्षा हुनेछ। बैठकमा एकजना विशिष्ट व्यक्तिलाई'गणतन्त्र गौरव सम्मान' प्रदान गरिने उनले बताए। कार्यक्रममा अध्यक्ष केपी ओलीका साथै प्रधानमन्त्री प्रचण्ड, कांग्रेस सभापति शेर बहादुर देउवा लगायतले सम्बोधन गर्ने एमालेले जनाएको छ । बैठकमा २ हजार ४ सय ५४ जना सहभागी हुनेछन्।"
चौथो मिल्स गोल्डकप : एपीएफको विजयी सुरुवात,"विराटनगर : सुनसरीको पकलीस्थित सशस्त्र प्रहरी बल एपीएफले विराटनगरमा शुक्रबारदेखि सुरु भएको चौथो संस्करणको मिल्स गोल्डकप फुटबल प्रतियोगितामा विजयी सुरुवात गरेको छ। उद्घाटन खेलमा महोत्तरीको नगर खेलकुद विकास समिति बर्दिबासलाई ४१ गोलको फराकिलो अन्तरले पराजित गर्दै एपीएफ प्रतियोगिताको सेमिफाइनलमा पुगेको हो। एपीएफका तर्फबाट हरि कार्कीले २, दिसन राई र धनबहादुर श्रेष्ठले ११ गोल गरेर टिमलाई अन्तिम चारको यात्रा तय गराएका हुन्। बर्दीबासका पवन पाख्रिनले सान्त्वना गोल फर्काएका थिए। एक पक्षीय खेल पस्किएको एपीएफले ११ औं मिनेटमा हरि कार्कीको गोलमार्फत अग्रता लिएको थियो। कप्तान उज्वल चाम्लिङले निकालेको पासलाई सदुपयोग गर्दै हरिले दर्शनीय गोल गरेका थिए। त्यसको १ मिनेट पनि बित्न नपाउँदै एपीएफले अग्रता दोब्बर बनायो। करिब २५ आर्ड टाढाबाट दिसन राईले गरेको प्रहारले जाली चुम्दा एपीएफ २० को अवस्थामा अघि बढ्यो। कप्तान उज्वलकै पासलाई सदुपयोग गर्दै दिसनले टिमका लागि दोस्रो गोल गरेका हुन्। खेलको २२ औं मिनेटमा हरि कार्कीले अर्को गोल गरेर अग्रता तेब्बर बनाउँदा बर्दीबास थप दबाब झेल्न बाध्य भयो। भरत कपालीले कर्नर लाइनबाट निकालेको पासलाई हरिले आकर्षक गोल गरेका थिए। मध्यान्तरपछिको अतिरिक्त समयमा एपीएफका धनबहादुर श्रेष्ठले गोल गरेर टिमलाई फराकिलो अन्तरको जित दिलाए। खेलको ५५ औं मिनेटमा पवन पाख्रिनले सान्तवना गोल फर्काए पनि बर्दीबासलाई जितका लागि पर्याप्त हुन सकेन। खेलको सुरुवातदेखि आक्रामक खेल पस्किएको एपीएफले अन्तिमसम्म बर्दीबासलाई दवाबमा राखेको थियो। केही राम्रा अवसर सदुपयोग गर्न नसक्दा पहिलो खेलबाटै बर्दीबास बाहिरिन पुग्यो। खेलको म्यान अफ दी म्याच एपीएफका हरि कार्की घोषित भए। उनले नगद ३ हजार पुरस्कार पाए। प्रतियोगिताअन्तर्गत शनिबारको खेलमा पेमा युवा क्लब विराटनगर र सुनसरीको फेयर फुटबल क्लब धरानबीच प्रतिस्पर्धा हुने छ। मिल्स गोल्डकप फुटबल ट्रष्टको आयोजनामा विराटनगर जुट मिलको खेलमैदानमा सुरु भएको प्रतियोगिता वैशाख १५ गतेसम्म चल्ने छ। प्रतियोगितामा ८ टिमको सहभागिता रहेको गोल्डकप संयोजक मनोज खड्काले बताए। उनका अनुसार पुरस्कारवापत विजेताले २ लाख ११ हजार १ सय र उपविजेताले १ लाख ११ हजार १ सय रुपैयाँ पाउने छन्।"
"कोशीमा रगतको अभाव, सुरक्षाकर्मीबाट टारिदै संकट","विराटनगर : विराटनगरको नोबेल शिक्षण अस्पतालको आईसीयूमा उपचाररत झापाको हल्दिबारी गाउँपालिका४ का रिंकुराज मेचेलाई रगतको आवश्यकता पर्यो। कलेजोको समस्या भएर लामो समयदेखि उपचार गराइरहेका उनलाई ४ पिन्ट रगत चाहिने जानकारी चिकित्सकले गराए। २ पिन्ट तत्काल उपलब्ध गराउन भने। परिवारका सदस्य र आफन्त एबी पोजिटिभ रगतको खोजीमा भौतारिए। तर, पाउन सकेनन्। रक्तसञ्चार सेवा केन्द्र (ब्लड बैंक)मा पनि स्टक सकिएको थियो। चिनजानका साथीबाट १ पिन्ट रगत त जुट्यो। तर, अरु रगत जुट्न सकेन। उपचारमा समस्या हुने भएपछि मेचेका आफन्त सशस्त्र प्रहरी बल नेपाल नम्बर १ बराह वाहिनी मुख्यालय पकलीको सम्पर्कमा पुगे। वाहिनीपति एवं सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेल एबी पोजिटिभ समूहको रगत भएका सशस्त्रको खोजीमा जुटे। सुनसरीको झुम्का कारागारमा कार्यरत सशस्त्र प्रहरी जवान रमेश गुरुङसँग मेचेको रगत समूह मेल खायो। सशस्त्रका जवान गुरुङले करिब ३० किलोमिटर टाढाबाट आएर मेचेका लागि शुक्रबार रगत दिएका छन्। त्यसपछि उनको थप उपचार अघि बढ्यो। बाँकी रगत शनिबारसम्ममा जुटाउन चिकित्सकले भनेका छन्। नेपाल प्रहरीका पूर्वहवल्दार राजेन्द्र घिमिरे थप रगतको जोहो गर्न लागेका छन्। मेचे उनीसँगकै सम्पर्कका आधारमा उपचारका लागि नोबेलमा भर्ना भएका हुन्। प्रहरी सेवाबाट अवकाश लिएपछि घिमिरे बिरामीको सेवामा सक्रिय छन्। उनी उपचारका लागि अस्पताल आउने बिरामीलाई निःशुल्क सहजीकरण गरिदिनेदेखि आवश्यक रगत जुटाउन मद्धत गर्छन्। चिकित्सकले भनेजति रगत समयमै उपलब्ध गराउन सकिएन भने बिरामीको उपचारमा समस्या हुन्छ। ज्यान नै तलमाथि हुने अवस्था आएका कारण सबैतिर हारगुहार गर्दैछौं, घिमिरेले भने, अहिले रगत नै पाउन छाडिएको छ। ब्लड बैंकले पनि उपलब्ध गराउन सकेन। उनका अनुसार मेचेको पारिवारिक आर्थिक अवस्था कमजोर छ। आर्थिक अवस्थाले उपचारमा समस्या भइरहेका बेला रगतको अभाव पनि झेल्नु परेको घिमिरे बताउँछन्। गरिब र विपन्न बिरामीको उपचारमा सहजीकरण गरिदिनु आफ्नो धर्म भएको उनले बताए। मेचेलाई मात्रै हैन, कोशी प्रदेशका अस्पतालमा उपचारका लागि भर्ना भएका बिरामीहरुले अहिले रगत अभावको सामना गरिरहनु परेको छ। तत्काल रगत चाहिने बिरामीले पाउन सकिरहेका छैनन्। केही समययता कोशी प्रदेशमा रगतको चरम अभाव भएको छ। प्रदेशका सबैजसो ब्लड बैंकमा रगत पाउन छाडिएको छ। सबै समूहका रगतको मौज्दात सकिएको प्रादेशिक रक्तसञ्चार सेवा विराटनगरका प्रमुख एवं रक्तसञ्चार सेवा अधिकृत शिवानन्द यादवले बताए। उनका अनुसार रगतको अभाव हुँदा दुर्घटनाका घाइते, शल्यक्रिया गर्नुपर्ने बिरामी, गर्भवती, सुत्केरी, दीर्घ रोगी र नियमित रगत आवश्यक पर्ने बिरामीहरु मर्कामा परेका छन्। स्वास्थ्य संस्थामा रगत आवश्यक पर्ने बिरामीको चाप बढ्दो छ। माग अत्यधिक छ, यादवले भने, तर, आपूर्तिलाई सहज बनाउन सकिएन। सबैतिर अभाव खड्किएको छ। माग अनुसारको आपूर्ति गर्न नसक्दा रगतकै कारण बिरामीले सहज उपचार पाउने वातावरण नबनेको जानकारी उनले दिए। रगतको संकट टार्नलाई रक्तदानको नियमित व्यवस्थासमेत नभएको जानकारी यादवले दिए। उनका अनुसार वैशाख लागेपछि संस्थागत हिसाबले रक्तदान हुन नसकेर रगत संकलनमा कमी भएको छ। बिरामीका आफन्त, सम्पर्कमा आएका व्यक्ति र स्वयंसेवी रक्तदाताबाट मुस्किलले रगतको व्यवस्था गर्नुपर्ने अवस्था रहेको उनको भनाइ छ। प्रदेशमा दैनिक करिब २ सय पिन्ट रगतको माग रहेको र आपूर्ति भने ५० प्रतिशतजति पनि हुन नसकेको उनले बताए। कोशी प्रदेशमा १० वटाजति ब्लड बैंक छन्, यादवले भने, सबैमा अभाव हुँदा रगतको माग धान्न मुस्किल परिरहेको छ। नियमित रगत चाहिने बिरामीले समेत पाउन नसकेको बताउँदै उनले आपूर्ति सहज बनाउने उपायको खोजी भइरहेको उल्लेख गरे। कोशी प्रदेशका स्वास्थ्य संस्थामा कोशीसहित मधेस प्रदेश र भारतबाट बिरामी आउँछन्। बिरामीले रगतका लागि आफन्त, सम्पर्कमा भएका व्यक्ति र सुरक्षाकर्मीको भर पर्नुपर्ने अवस्था छ। रगत अभावका कारण बिरामीलाई बचाउन मुस्किल परिरहेको यादव बताउँछन्। उनका अनुसार विभिन्न ३ सय जति संघ संस्थाले वार्षिक कार्यक्रम बनाएरै रक्तदान कार्यक्रम गर्ने गरेका छन्। तर, अहिले सार्वजनिक हिसाबले रक्तदान नभएका कारण पर्याप्त रगत उपलब्ध गराउन नसकिएको उनले बताए। सुरक्षाकर्मीबाट टारिदै संकट पछिल्लो समय रगतका लागि बिरामीले सुरक्षाकर्मीको भर पर्नुपर्ने अवस्था छ। रगतको संकट सुरक्षाकर्मीले टार्दै आएका छन्। कतै नपाएर आपत परेका बेला बिरामीका आफन्तले रगतका लागि सुरक्षाकर्मीलाई सम्झने गरेका हुन्। रगतको अपेक्षा गरेर बिरामीका आफन्त नेपाली सेना, नेपाल र सशस्त्र प्रहरीलगायतका निकायको सम्पर्कमा पुग्ने गरेका छन्। सुरक्षाकर्मीले रगत दिएर कतिपय बिरामीको ज्यान बचाइरहेका छन्। रगत चाहियो भनेर धेरै फोन आउने गरेको छ, सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेल भन्छन्, मिल्दोजुल्दो समूहको रगत भएकालाई तत्काल बिरामीका आफन्तको सम्पर्कमा पठाएर उपलब्ध गराउने गरिएको छ। विभिन्न अवसर पारेर पनि सुरक्षा निकायले रक्तदान कार्यक्रम गर्ने गरेको उनले बताए। एकै ठाउँमा ठूलो संख्या र समूहमा बस्ने भएकाले तत्काल पाउन सकिने हुँदा सुरक्षाकर्मीसँग सर्वसाधारणले रगतका अपेक्षा गर्ने गरेको पोखरेल बताउँछन्। जीवन रक्षाका लागि अति नै आवश्यक पर्ने रगतमा सर्वसाधारण सुरक्षाकर्मीकै भर पर्छन्, उनले भने, सम्बन्धित निकायमा अभाव भएकाले अहिलेको संकट सुरक्षाकर्मीबाटै टर्दैछ। सुरक्षा संगठनभित्र आवश्यक परेको समूहसँग मेल खाने रगत भएका कोही न कोही भेटिने भएकाले सर्वसाधारणले सम्झिने गरेको उनको भनाइ छ। डीआईजी पोखरेलका अनुसार रगतको अभाव हुँदा सुरक्षाकर्मीबाटै भरथेग हुन्छ भन्ने अपेक्षा सर्वसाधारणले गर्नु स्वभाविक हो। रगत अभाव भएका बेला सहजीकरण गर्ने गरिएको छ, उनले भने, संकटमा बेला साथ दिएर मानिसको जीवन बचाउने कुरा ठूलो हो। मानवीय सेवाका हिसाबले बिरामीको ज्यान बचाउन सुरक्षाकर्मीले रगत दिने गरेको उनको भनाइ छ। तर, सधैंजसो खड्किने रगतको अभाव टार्न संस्थागत रक्तदानतर्फ सम्बन्धित निकायले ध्यान दिनुपर्ने पोखरेलको सुझाव छ। सबैलाई रक्तदानका लागि प्रेरित गर्नुपर्ने तथा व्यक्ति र संघ संस्थाले सक्रियता बढाउनुपर्ने उनी बताउँछन्।"
प्रहरीलाई कम्प्युटर हस्तान्तरण,नुवाकोट : विदुर नगरपालिकाले जिल्ला प्रहरी कार्यालय नुवाकोटलाई तीन थान कम्प्युटर प्रदान गरेको छ। प्रविधिमैत्री सुरक्षामा जोड दिँदै नुवाकोटमा प्रहरीलाई कम्प्युटर प्रदान गरिएको हो। मेयर राजन श्रेष्ठले कम्प्युटर लगायतका उपकरणहरू प्रहरी प्रमुख तथा प्रहरी उपरीक्षक शान्तिराज कोइरालालाई हस्तान्तरण गरेका हुन्।
"बदलिँदै छ मधेस, छोरी जन्मिँदा मुन्नाले गाउँभरि बाँडे मिठाइ","वीरगन्ज : मधेसमा छोरा जन्मिएपछि घरपरिवारमा खुसीयाली छाउँछ। अस्पतालमै मिठाइ बाँडिन्छ। 'छैंठी'का दिन भव्य भोजभतेर गरिन्छ। तर, कसैको घरमा छोरी जन्मिए त्यस घरपरिवारका सदस्यहरूको अनुहारमा १२ नै बज्छ। जन्म दिने आमाबुबाको अनुहार निन्याउरो हुन्छ। कारण एउटै हो छोरी जन्मी अब यसको बिहेबारी कसरी हुन्छ? दाइजोको जोहो कहाँबाट गर्ने? जस्ता प्रश्नसहितका चिन्ताले आमाबुबालाई सताउन थाल्छ। वीरगन्जमा यसको विपरीत एउटा सकरात्मक घटना सार्वजनिक भएको छ। वीरगन्ज२ छपकैयाका शेख मुन्नाको पहिलो सन्तानका रूपमा छोरी जन्मिएपछि घरपरिवारका कोही पनि सदस्य दुःखी छैनन्। छोरी जन्मिएकोमा परिवारका सबै खुसी छन्। छोरी जन्मिएको १२औं दिनको विधि पूरा भएपछि खुसीयालीमा मुन्नाले शुक्रबार गाउँभरि मिठाइ बाँडेका छन्। खुसीयालीमै जन्मिएको छोरीका लागि आशीर्वाद लिन मुन्नाले शुक्रबार नै घरमा पवँरीया बोलाएर नाचगान पनि गराए। यसो त मधेसमा प्रायः छोरा जन्मिएपछि मात्र घरमा पवँरीया बोलाएर नाचगान गराउने प्रचलन छ। तर, मुन्नाले छोरी जन्मिएको खुसीमा शुक्रबार पवँरीया बोलाएर नाचगान गराएका हुन्। उनले भने, छोरी जन्मिएको खुसीमा मैले आज गाउँभरि झण्डै १ हजार पिस रसबरी बाँडे। पवँरीयालाई घरमा बोलाएर नचाए। उनीहरूबाट छोरीका लागि आशीर्वाद पनि लिएँ। मधेसमा त छोरी जन्मिएपछि परिवारका सबैले मन दुःखी गर्छन् नि? भन्ने प्रश्न गर्दा मुन्नाले भने, यो मधेसको विडम्बनामा हो। छोरी जन्मिएपछि मन दुःखी गर्नु बिल्कुल गलत हो। किनकि छोरा वा छोरी जे जन्मिए पनि खुसी मनाउनुपर्छ। किन कि बुबाआमाका लागि उसका सन्तान छोरा वा छोरी जे भए पनि दुवै बराबर नै हुन्। विभेद गर्नु हुँदैन। मुन्नाका अनुसार गत चैत २० गते वीरगन्जको नारायणी सेन्ट्रल हस्पिटलमा उनकी पत्नि मुस्कान खातुनले पहिलो सन्तानका रूपमा छोरीलाई जन्म दिइन्। मुन्नाले भने, छोरी जन्मिई भनेर खबर पाउनासाथ खुसी भएर मैले हस्पिटलमै नर्सहरूलाई पाँचपाँच सय रूपैयाँ दिए। हस्पिटलमै मिठाइ पनि बाँडे। हस्पिटलमा छोरी जन्मिएका बेलादेखि नै श्रीमती मुस्कानसहित घरपरिवारका सबै सदस्यमा खुसीयाली छाएको उनले बताए। मुन्नाले भने, मेरी छोरी जन्मिएपछि पाँचदिन सम्म अस्पतालमै राख्नुपर्दा कुरुवा बस्नु परेको थियो। त्यो पाँच दिन हस्पिटलमा बस्दा मैले के देखे भने जसको छोरी जन्मिन्थे, उसका परिवारले मन दुःखी गर्थे। उनीहरूलाई सम्झाउँदै मैले भन्थे, 'छोरी जन्मियो भनेर मन दुःखी नगर्नुस्। किनकि हाम्रै देशमा छोरी पनि राष्ट्रपति भएका छन्। मन्त्री भएका छन्। त्यसैले सही शिक्षा दिक्षा र संस्कार दिन सकियो भने छोरीले पनि तपाईंको मानसम्मान बढाउन सक्छन्। देशको शीर उँचो पार्न सक्छन्। छोरी जन्मिँदा बिहेमा दाइजो दिनुपर्छ भनेर मन दुःखी पार्ने प्रचलन रहेको मधेसी समाजमा सकरात्मक सन्देश प्रवाह होस् भनेर नै आफूले छोरी जन्मिएको खुसीमा शुक्रबार गाउँरभर मिठाई बाँड्नुका साथै घरमा पवँरीया बोलाएर नाचगान गराएर खुशीयालीको मुन्नाले बताए। मुन्नाले भने, छोराले गर्न नसक्ने काम छोरीले गरेर बाआमाको मानसम्मान बढाएका छन्। हेर्नुहोला म आफ्नी यही छोरीलाई असल संस्कार र शिक्षा दिक्षा दिएर एक दिन हाम्रो मधेसी समाजले नै गर्व गर्न लायकको एक होनाहार छोरी बनाउँछु। मुन्नाका छिमेकी पारस बैठाले भने, छोरी जन्मिँदा गाउँमा आजसम्म यसरी मिठाई नै बाँडेर खुसीयाली मनाएको मैलेचाहिँ देखेको थिइन्। छोरी जन्मिँदा पनि यसरी खुसी मनाएको देख्दा अनौंठो नै लागेको छ। तर, यो हाम्रो मधेसी समाजका लागि सकरात्मक कुरा हो। अब कसैको घरमा पनि छोरी जन्मियो भने मन दुःखी गर्ने होइन। छोरा जन्मिएको जस्तै छोरी जन्मिदा पनि मन खुसी बनाउनुपर्छ। उपप्राध्यापक तथा समाजसेवी डाक्टर सुष्मा तिवारी द्विवेदीले पनि मधेसी समाजमा छोरीप्रति विद्यमान विभेद हटाउन मुन्नाले छोरी जन्मदा खुसीयाली मनाएको घटनाले सकरात्मक सन्देश प्रवाह गरेको बताउँछिन्। उनले भनिन्, मुन्ना र उनका परिवारले हाम्रो मधेसी समाजलाई एउटा ठूलो सकरात्मक सन्देश दिएका छन्। यसले अब अरूको घरमा पनि छोरी जन्मिँदा मन दुःखी गर्नुका सट्टा मुन्नाको जस्तै खुसी मनाउनुपर्छ भन्ने सन्देश समाजमा प्रवाह भएको छ। जुन मधेसी समाजका लागि सुखद पनि हो। पछिल्लो समय दाइजोविरुद्ध मधेसका छोरीहरू स्वयं नै विद्रोहमा उत्रिरहेको घटनाहरू प्रकाशमा आइरहेको भन्दै द्विवेदीले भनिन्, यसका साथै बुढ्यौलीमा बुबाआमालाई छोराले हेला गरेको अवस्थामा छोरीले आफ्नो साथमा राखेर मायाममता दिएका प्रशस्त उदाहरणहरू देखिएका छन्। यी सबैका कारण अब मधेसी समाजमा छोरीको महत्त्व विस्तारै बढ्दै गएको छ। गत चैत १८ गते मधेस प्रदेशको राजधानी जनकपुरधाममा आयोजित एक कार्यक्रममा मधेस प्रदेशमा छोराको तुलनामा छोरीको जन्म न्यून देखिएको र यसले भविष्यमा मधेस प्रदेशको जनसंख्याको लैंगिक संरचनामा नै असन्तुलित हुने भन्दै सरोकारवालाले चिन्ता व्यक्त गरेका थिए। राष्ट्रिय तथ्यांक कार्यालयका निर्देशक ढुण्डिराज लामिछाने प्रस्तुत गरेको कार्यपत्रमा मधेसमा लैंगिक अनुपात ११८ रहेको छ। उक्त कार्यपत्रमा उल्लेख तथ्यांक अनुसार मधेसमा एक सय जना छोरीको जन्मिँदा एक सय १८ जना छोराको जन्म हुने गरेको उल्लेख थियो। जबकि नेपालको औसत लैंगिक अनुपात भने एक सय १२ रहेको छ। यो भनेको एक सय जना छोरीको जन्म हुँदा एक सय पाँच जना छोराको जन्म हुनु बराबर हो। उक्त कार्यक्रममा निर्देशक लामिछानेले गर्भमै लिंग पहिचान गरी गर्भपतन गराउने चलनले मधेसमा छोराको तुलनामा छोरीको जन्म न्यून हुने गरेको बताएका थिए। उनले भनेका थिए, यो गम्भीर विषय हो। यस विषयमा प्रदेश सभा र स्थानीय सरकारले विशेष निगरानी गर्नुपर्छ।"
हिमालयन हाइड्रो एक्स्पो वैशाख १२ गतेदेखि,काठमाडौं : समृद्धिका लागि हरित ऊर्जा भन्ने मूल नारासाथ वैशाख १२ गतेदेखि काठमाडौंमा हिमालयन हाइड्रो एक्स्पो २०२४ आयोजना हुने भएको छ। स्वतन्त्र ऊर्जा उत्पादकहरूको संस्था नेपाल (इप्पान) र एक्स्पो एन्ड इभेन्ट म्यानेजमेन्ट सर्भिसेस प्रालिको संयुक्त आयोजनामा वैशाख १२ गतेदेखि १४ गतेसम्म काठमाडौंको भृकुटिमण्डपमा हाइड्रो एक्स्पो हुन लागेको हो। इप्पानले शुक्रबार काठमाडौंमा पत्रकार सम्मेलन गर्दै हिमालयन हाइड्रो एक्स्पोको सम्पूर्ण तयारी पूरा भएको जनाएको छ। एक्स्पोमा १ सयभन्दा धेरै स्वदेशी तथा विदेशी कम्पनीका स्टल रहनुका साथै सात विषयमा सेमिनार सञ्चालन हुने इप्पानका अध्यक्ष गणेश कार्कीले जानकारी दिए। आगामी सन् २०३५ भित्र २८ हजार ५ सय मेगावाट विद्युत उत्पादन गर्ने सरकारको लक्ष्य र लगानी सम्मेलनको पूर्वसन्ध्यामा हुने एक्स्पो ऊर्जा क्षेत्रको समग्र विकासका लागि महत्पूर्ण हुने उनले बताए। एक्स्पो अघि काठमाडौमा २६ किलोमिटरको इभि र्याली गरिने इप्पानले जनाएको छ।
इजरायलमा मारिएका आनन्द साहको परिवारलाई पाँचलाख सहयोग,ढल्केवर(धनुषा) : हमास समूहबाट मारिएका धनुषाका आनन्द साहको परिवारलाई मधेश सरकारले पाँच लाख सहयोग गरेको छ । गत असोज २० गते इजरायलमा चरमपन्थी समूह हमासको आक्रमणमा परी मृत्यु भएका धनुषाको लक्ष्मीनिया गाउँपालिका४ सपहीका २२ वर्षीय साहको परिवारलाई राहतस्वरुप प्रदेश सरकारले पाँच लाख रुपैयाँ सहयोग गरेको हो । मधेश सरकारबाट घोषणा भएअनुरुप मुख्यमन्त्री सरोज कुमार यादवले शुक्रबार मृतक साहका बुवा सोमन साहलाई पाँचलाख बराबरको चेक हस्तान्तरण गरेका हुन् । जनकपुरकै मिट कलेजबाट आइएससी उत्तीर्ण गरेका साह सुदूरपश्चिम विश्वविद्यालयअन्तर्गत टीकापुर मल्टिपल क्याम्पस कैलालीमा कृषि विषयमा स्नातक पढेका थिए । अन्तिम वर्षको पढाइ सकिएपछि कलेजले नै अभ्यासका लागि इजरायल पठाएको थियो । उक्त आक्रमणबाट साहसहित अध्ययन भ्रमणमा रहेका १० जना नेपाली विद्यार्थीको ज्यान गएको थियो ।
वीरगन्जमा हुण्डीको २२ लाख रकमसहित दुई नेपाली पक्राउ,"वीरगन्ज : वीरगन्जबाट प्रहरीले हुण्डीको ठूलो रकमसहित दुई जना नेपालीलाई पक्राउ गरेको छ। वीरगन्ज१० आदर्शनगरस्थित रुंगटा मार्केटभित्रबाट शुक्रबार दिउँसो प्रहरीले श्रोत खुल्न नसकेको नेपाली २२ लाख ५ हजार रुपैयाँसहित पक्राउ गरेको हो। विशेष सूचनाका आधारमा वडा प्रहरी कार्यालय वीर्ताबाट प्रहरी निरीक्षक पुष्कर बोगटी नेतृत्वमा खटिएको टोलीले रुंगटा मार्केटभित्र रहेको एक आईएमईमा छापा मारेर उनीहरूलाई नियन्त्रणमा लिएको हो। पक्राउ पर्नेहरू दुवै जना नेपाली नागरिक रहेका छन् तर उनीहरूको परिचय भने प्रहरीले खुलाएको छैन। पक्राउ परेकामध्ये एक जना आईएमईका सञ्चालक र अर्का व्याक्ति उक्त आईएमईमा भारतबाट रकम ओसारेर ल्याउने भरिया रहेको प्रहरी श्रोतले जनाएको छ। जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले श्रोत खुल्न नसकेको २२ लाख ५ हजार रुपियाँसहित दुई जनालाई प्रहरीले नियन्त्रणमा लिएको पुष्टि गरे। उनले भने,बरामद रकमसहित दुवैलाई प्रहरी हिरासतमा राखेर अनुसन्धान भइरहेको छ। त्यसकारण उनीहरूको परिचय सार्वजनिक गरिएको छैन।"
जनताको घरमै पुगेर गुनासो संकलन गर्दै जनप्रतिनिधि,"परासी : स्थानीय जनताका गुनासो संकलन गर्न प्रतापपुर गाउँपालिकाका जनप्रतिनिधिहरूले अभियान सञ्चालन गरेका छन्। गाउँमा सञ्चालन गर्नुपर्ने योजनासँगै स्थानीयहरूको अन्य आवश्यकता पहिचान गरी सोहीअनुरुप कार्यक्रम र योजना निर्माण गर्नका लागि जनताको घरमा पुगेर प्रत्यक्ष भेटघाट सुरु गरिएको अध्यक्ष उमेशचन्द्र यादवले बताए। जनतासँग जनप्रतिनिधि कार्यक्रम नाम दिएर सुरु गरिएको अभियानमा पालिकाबाट निर्वाचित सबै जनप्रतिनिधिहरू सहभागी छन्। ९ वटा वडा रहेको पालिकामा ४९ जना जनप्रतिनिधि चुनिएका छन्। निर्वाचित भएको दुई वर्षमा पालिकाबाट भएका कामको जनताबाटै समीक्षा सुन्ने र उनीहरूको आवश्यकताका आधारमा योजना तय गर्नका लागि प्रत्यक्ष भेटघाट सुरु गरेका हौं, अध्यक्ष यादवले भने। वैशाख ३ गतेदेखि सञ्चालन गरिएको १० दिने अभियानमा जनप्रतिनिधिहरूले जनतासँग भेटघाट गर्दै टोल भेलामार्फत सुझाव र गुनासो संकलन गर्दै आएका छन्। पालिकाका ८३ वटा टोल भेलाबाट आएका सुझाव र गुनासालाई सम्बोधन गर्दै आगामी बजेट निर्माण गरिने अध्यक्ष यादवको भनाइ छ। संवादले सहकार्य बढाउँछ, सहकार्यले समग्र विकासलाई सघाउ पुर्याउँछ। त्यसैले यो कार्यक्रम प्रभावकारी भएकाले हरेक वर्ष यसलाई निरन्तरता दिन्छौं, अध्यक्ष यादवले भने। अभियानका क्रममा स्थानीयहरूले सबैभन्दा बढी शुद्ध खानेपानी, सिचाइँ र रासायनिक मलको व्यवस्था गर्न माग गरेका थिए। पालिकाका अधिकांश स्थानीयहरूले हेण्ड पाइपको पानी पिउँदै आएका छन्। करिब ९० प्रतिशत स्थानीय उखु, केरालगायतका कृषि क्षेत्रमा आवद्ध छन्। सडक निर्माण, सिचाइँ, विद्युतीकरण लगायतका समस्यालाई पनि सम्बोधन गर्न स्थानीयहरूले जनप्रतिनिधिहरूसँग माग गरेका थिए। स्थानीय महिलाहरूले भने आफूहरूले स्थानीय स्तरमा उपलब्ध भएका वस्तुहरूलाई प्रयोग गरी निर्माण गरिएका हस्त सामग्रीहरूको बजारीकरण र उद्यमीहरूलाई अनुदानको व्यवस्था गर्न माग गरेका थिए। गाउँपालिकामा पाइने पटेर (गुन्द्री बनाउन प्रयोग हुने एक प्रकारको झार प्रजाति)बाट हस्त सामग्रीहरू निर्माण गरी जीविकोपार्जन गर्दै आएका छन्। त्यस्तै केराको पकेट क्षेत्र रहेको पालिकाका अधिकांश महिलाहरूले केराको चिप्स र केराको थामबाट सेनिटरी प्याड बनाउने गरेका छन्।"
डोल्पामा हिउँ चितुवाको संख्या बढ्यो,"डोल्पा : हिमाली जिल्ला डोल्पामा दुर्लभ वन्यजन्तु हिउँ चितुवाको संख्या १२० पुगेको छ। शेफोक्सुण्डो राष्ट्रिय निकुञ्जको संरक्षण क्षेत्र र डिभिजन वन कार्यालको क्षेत्र गरेर हिउँ चितुवाको संख्या १२० पुगेको हो। निकुञ्जको संरक्षण क्षेत्र बाहिर वन क्षेत्रमा पहिलो पटक अत्याधुनिक प्रविधि क्यामेरा ट्रयाप विधिबाट हिउँ चितुवाको गणना गर्दा डोल्पामा मात्रै नेपालमै सबैभन्दा धेरै हिउँ चितुवाको संख्या एकीन गरिएको तथ्यांक सार्वजनिक गरिएको हो। पाँच महिना लगाएर गरिएको सर्वेक्षणबाट वन क्षेत्रमा मात्रै ३० वटा हिउँ चितुवा फेला परेको डिभिजन वन अधिकृत मुन बहादुर रावतले शुक्रबार सदरमुकाम दुनैमा आयोजित पत्रकार सम्मेलन मार्फत जानकारी दिए। सर्वेक्षण अनुसार निकुञ्ज क्षेत्र बाहिर पर्ने डोल्पोबुद्ध,काइके र छार्काताङ्सोङ् गाउँपालिकाको वन क्षेत्रमा प्रति एक सय वर्ग किलोमिटर क्षेत्रफलमा हिउँ चितुवाको घनत्व १५ रहेको छ। डिभिजन वन अधिकृत रावतका अनुसार तीन वटा गाउँपालिकामा रहेको वन क्षेत्रमा पर्ने दुई हजार वर्ग किलोमिटर क्षेत्रफलमा अध्ययन गरिएको थियो। डिभिजन वन कार्यालयको नेतृत्वमा कर्मचारी, विद्यार्थी र विश्व वन्यजन्तु कोषका अनुसन्धानकर्ताहरू सहित भएर हिउँ चितुवाको संख्या अध्ययन गरिएको बताइएको छ। जसका लागि वन क्षेत्रमा पर्ने ६६ वटा स्थानमा क्यामेरा जडान गरिएको थियो। विश्वमा दुर्लभ वन्यजन्तु हिउँ चितुवा एसियाका १२ वटा राष्ट्रमा मात्र पाइने र त्यसमा पनि नेपालमै सबैभन्दा धेरै डोल्पामा रहेका शेफोक्सुण्डो राष्ट्रिय निकुञ्जका प्रमुख संरक्षण अधिकृत विश्वबाबु श्रेष्ठले जानकारी दिए। चार वर्ष अघि मा क्यामेरा ट्रयाप विधिबाट हिउँ चितुवाको सर्वेक्षण गर्दा शेफोक्सुण्डो निकुञ्जको संरक्षित क्षेत्रमा मात्रै नब्बे वटा फेला परेको प्रमुख संरक्षण अधिकृत श्रेष्ठले बताए। प्राप्त तथ्यांक अनुसार निकुञ्जको संरक्षण क्षेत्रमा प्रति एक सय बर्ग किलोमिटर क्षेत्रफलमा हिउँ चितुवाको घनत्व २२ रहेको उनले बताए। निकुञ्ज र वन क्षेत्र गरेर कुल संख्या १२० पुगेकाले यो संरक्षण गर्ने निकाय र संरक्षणकर्मीका लागि खुशीको कुरा हो,हिउँ चितुवाका लागि आवश्यक आहार प्रजाति नावरको संख्या वृद्धि हुनाका कारण पनि संख्या बढेको पाइएको छ, श्रेष्ठले भने। हिउँ चितुवाको संख्या बृद्धि भएसँगै मानव वन्यजन्तु द्वन्द्व घटाउने उपाय अपनाउनका लागि सम्बन्धित निकायले जनचेतनामुलक लगायत विभिन्न राहतका कार्यक्रमहरू प्रभावकारी ढंगबाट लागु गर्नुपर्ने उनको भनाइ छ। हिउँ चितुवाको संख्या वृद्धि हुनुले पर्यापर्यटन र आयआर्जनमा समेत टेवा पुग्ने बताइएको छ। जिल्ला समन्वय समितिका प्रमुख श्याम बहादुर रोकायको अध्यक्षतामा वन तथा भूसंरक्षण विभाग र विश्व वन्यजन्तु कोषका प्रतिनिधि,गाउँपालिकाका अध्यक्ष,प्रमुख जिल्ला अधिकारी,सुरक्षा निकायका प्रतिनिधि,सञ्चारकर्मीहरूको भौतिक तथा भर्चुअल उपस्थितिमा हिउँ चितुवाको तथ्यांक सार्वजनिक गरिएको थियो। हिउँ चितुवा गणनाका लागि शेफोक्सुण्डो राष्ट्रिय निकुञ्जबाट गरिएको सर्वेक्षणमा ८० लाख र डिभिजन वन कार्यालयको भएको सर्वेक्षणमा ४८ लाख खर्च भएको विश्व वन्यजन्तु कोषका प्रतिनिधि चन्द्रजंग हमालले बताए। दुवै निकायले गरेको सर्वेक्षणमा प्राविधिक तथा आर्थिक सहयोग विश्व वन्यजन्तु कोषले गरेको उनको भनाइ छ।"
निःशुल्क दन्त शिविरमा ५३५ ले सेवा लिए,"काठमाडौं : रसुवाको जीवजीवे ग्रामीण अस्पतालमा निःशुल्क दन्त शिविरमा ५३५ जनाले सेवा लिएका छन्। जिल्लाको कालिका, उत्तरगया र नौकुण्ड गाउँपालिकाका सेवाग्राहीलाई लक्षित गरी शिविर सञ्चालन गरिएको अस्पतालका जनस्वास्थ्य निरीक्षक उत्सव पौडेलले बताए। कालिका गाउँपालिकाले ट्रेक एण्ड एक्पिडेशन प्रालि र वर्ल्ड होरिजन एण्ड सेटपको प्राविधिक सहयोगमा शिविर सञ्चालन भएको हो। तीनवटा पालिकाका दाँतको उपचारका लागि जिल्ला बाहिर जानुपर्ने र आर्थिक समस्याका कारण उपचार गराउन कठिन भएकालाई शिविरले फाइदा पुगेको छ।"
वैशाख १६ गतेदेखि हात्तीपाइले विरुद्धको औषधि खुवाइने,"ढल्केवर(धनुषा) : सरकारले यही वैशाख १६ गतेदेखि हात्तीपाइले विरुद्धको औषधि खुवाउने कार्यक्रम सञ्चालन गर्ने भएको छ। सरकारले सातवटा जिल्लामा सञ्चालन गर्ने भनिएको राष्ट्रिय हात्तीपाइले रोग निवारण कार्यक्रम यही वैशाख १६ गतेदेखि सुरु हुने भएको हो। हात्तीपाइले रोग निवारणका लागि जोखिम समूहमा रहेका झापा, धनुषा, महोत्तरी, सर्लाही, रौतहट, रसुवा र कपिलवस्तु जिल्लामा आम औषधि सेवन कार्यक्रम सञ्चालन गर्ने सरकारको तयारी छ। त्यहीअनुसार धनुषाको मिथिला नगरपालिकाले आम औषधि सेवन अभियान सम्बन्धी पालिकास्तरीय योजना तथा बहुनिकाय गोष्ठी सञ्चालन गरेर हात्तीपाइले विरुद्धको औषधि खुवाउने कार्यक्रमलाई पूर्ण सफल बनाउन तयारी सुरु गरेको छ। स्वास्थ्य अधिकृत समेत रहेको मिथिला नगरपालिकाका प्रमुख प्रशासकीय अधिकृत अशोक कुमार भण्डारीले हात्तीपाइले रोग विरुद्ध चलाउने औषधिहरू अत्यन्त प्रभावकारी र सुरक्षित रहेको उल्लेख गर्दै यो औषधि सेवन गरेर हात्तीपाइले रोग निवारण गर्ने अभियानमा आआफ्नो तबरबाट जुट्न सबैमा अपिल गरे। उनले २ वर्षभन्दा मुनिका बच्चा, गर्भवती महिला, सुत्केरी भएको एक हप्ताभित्र र अशक्त भई बेडमा रहेका बाहेक सबै आम नागरिकलाई हात्तीपाइले रोग विरुद्धका औषधि सेवन गर्नुपर्ने बताए। उनका अनुसार हात्तीपाइले रोग विरुद्ध प्रयोग भइरहेका औषधिहरू डाइथाइलकार्बामाजिन १०० एमजी र ४०० एमजीको अल्बेन्डाजोल औषधि खुवाइने छ। कुनै लक्षण नदेखिए पनि शरीरमा हात्तीपाइले रोगको परजीवि हुन सक्ने भन्दै आम नागरिकलाई औषधि सेवन गर्न गराउन अभियान सञ्चालन गर्न लागेको अधिकृत भण्डारीले जनाए। रोग लागि सकेपछि पूर्ण रुपमा निको हुन नसक्ने भएकाले समयमै औषधि खाएमा शरीरमा हात्तीपाइलेको परजीवि नष्ट हुने र रोग नलाग्ने भएकाले आम रुपमा औषधि सेवन गर्न उनले आग्रह गरे।"
शनिबार देशका यी स्थानमा हुने छ वर्षा,"काठमाडौं : शनिबार कोशी, बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती, गण्डकी र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा वर्षाहिमपातको सम्भावना रहेको छ। शनिबार राति कोशी र गण्डकी प्रदेशको पहाडी भूभागमा आंशिक रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
मोरङमा सद्भाव कायम राख्न सर्वपक्षीय छलफल,"विराटनगर : मोरङमा सामाजिक सद्भाव कायम राख्न शुक्रबार सर्वपक्षीय छलफलको आयोजना गरिएको छ। जिल्ला प्रशासन कार्यालयको अगुवाइमा छलफलको आयोजना गरिएको हो। सहायक प्रमुख जिल्ला अधिकारी प्रदीप साहका अनुसार छलफलमा सुरक्षा निकाय, पूर्वमन्त्री, सांसद, राजनीतिक दलका प्रतिनिधि, जनप्रतिनिधि, धार्मिक अगुवा र सरोकारवालाहरुको सहभागिता रहेको थियो। छलफलका सहभागीहरु सामाजिक, धार्मिक र जातीय सद्भाव कायम राख्ने विषयमा एकजुट भएका छन्। उनीहरुले सदिऔँदेखिको सहिष्णुता कायम राख्न सबै पक्षले पहल गर्नुपर्नेमा जोड दिएका छन्। सहायक प्रजिअ साहका अनुसार एकले अर्काको धर्म र संस्कृतिको सम्मान गर्ने तथा एकले अर्काको विरोध र बहिष्कार नगर्ने प्रतिबद्धता छलफलका सहभागीले जनाएका छन्। उनीहरुले गलत मनसाय राखेर सद्भाव भड्काउन खोज्नेलाई पहिचान गरेर कारबाहीको दायरामा ल्याउन जोडसमेत दिएको साहले बताए। समाजमा यो वा त्यो बहानामा अशान्ति मच्चाउनेलाई कारबाही गरिनुपर्छ भन्ने निष्कर्ष छलफलबाट निस्किएको छ, उनले भने, एकले अर्काको धर्म र संस्कृतिको सम्मान गर्दै अघि बढ्ने विषयमा छलफल केन्द्रित भयो। सबैले एकअर्कालाई सम्मान गर्ने र सद्भाव भड्काउने गतिविधि नगर्ने प्रतिबद्धता जनाएको साहको भनाइ छ। रामनवमीको अवसरमा बुधबार एउटा समूहले निकालेको र्यालीलाई अर्को समूहले अवरोध गरेपछि विराटनगरको रानी क्षेत्रमा दुई समुदायबीच झडप भएको थियो। प्रदर्शनकारी र प्रहरीबीच बिहीबार पनि झडप भयो। बुधबार र बिहीबारको झडपमा परेर नेपाल प्रहरीका डीएसपीसहित १२ प्रहरी र १ जना बालक घाइते भएका छन्। दुई पक्षबीच झडप भएपछि बिहीबारदेखि स्थानीय प्रशासनले समन्वय बिना सभा, सम्मेलन र विभिन्न गतिविधि गर्नलाई रोक लगाएको छ। प्रशासनले सूचना जारी गरेर मोरङ जिल्लाको शान्ति सुरक्षाको संवेदनशीलतालाई मध्यनजर गर्दै सम्भावित मानवीय क्षति कम गर्न र सार्वजनिक सम्पत्तिको सुरक्षा गर्न जिल्ला प्रशासन कार्यालयसँग समन्वय नगरी राजनीतिक सभा, सामाजिक भेला, धार्मिक गतिविधिलगायत सबै प्रकारका भेला, र्याली, प्रदर्शन कार्यक्रम नगर्ननगराउन भनेको छ। प्रशासनले जारी गरेको सूचना उल्लंघन गर्दै बिहीबार विराटनगर महानगरपालिका१५ रामजानकी मन्दिर अगाडि प्रदर्शनसमेत भएको थियो। त्यसक्रममा २ जना प्रदर्शनकारीलाई प्रहरीले पक्राउ गर्यो। पक्राउको विरोधमा प्रदर्शन उग्र बनाउँदै लगेर ढुंगामडा गर्न थालिएपछि नियन्त्रणमा लिन प्रहरीले ८ सेल अश्रुग्यास प्रहार गरेको थियो। स्थिति सुरक्षा नियन्त्रणमै रहेको र अवस्था थप भड्किन नदिन ठूलो संख्यामा प्रहरी परिचालन गरेर उच्च सतर्कता अपनाइएको मोरङका प्रमुख जिल्ला अधिकारी प्रेमप्रसाद भट्टराईले बताए। अराजक गतिविधिलाई प्रसय दिएर हिंसा एवं सद्भाव भड्काउन खोज्नेलाई कानुनी कारबाहीको दायरामा ल्याइने उनको भनाइ छ। सद्भाव भड्काउने गतिविधि निस्तेज पार्न युवा संघको माग विराटनगरमा सद्भाव भड्काउने गतिविधि हुन थालेको भन्दै राष्ट्रिय युवा संघ नेपालले चिन्ता व्यक्त गरेको छ। समुदायबीचको सद्भावलाई कमजोर बनाउने र भड्काउने अप्राकृतिक कार्यप्रति युवा संघले आफ्नो गम्भीर ध्यानाकर्षण भएको जनाएको छ। राष्ट्रिय युवा संघ विराटनगर महानगर कमिटीले शुक्रबार जिल्ला प्रशासन कार्यालय मोरङमा ज्ञापन पत्रसमेत बुझाएको छ। सहायक प्रजिअ प्रदीप साहलाई बुझाइएको ज्ञापन पत्रमार्फत युवा संघले सामाजिक रूपमा असर पर्ने जातीय, धार्मिक र सामाजिक सद्भाव भड्किने खालका गतिविधिलाई निस्तेज पार्न आग्रह गरेको छ। कुनै पनि अवाञ्छित गतिविधि गरेमा कानुनी कारबाही अघि बढाउन पनि युवा संघले प्रशासनसमक्ष आग्रह गरेको छ। साथै, ज्ञापन पत्रमार्फत शान्ति सुव्यवस्था कायम राख्न माग समेत गरिएको छ। संघका विराटनगर अध्यक्ष निरञ्जन ढुंगानाले सद्भाव भड्काउने खालका गतिविधि कोही कसैबाट पनि हुन नहुने बताए। नेपाल बहुल जाति, भाषा, धर्म र संस्कृतिजस्ता विविधताबीचको सामाजिक सद्भावले भरिपूर्ण मुलुक हो। जहाँ हामी एकअर्काको धर्म र संस्कारको सम्मान गर्छौं, ढुंगानाले भने, हामीबीचको सद्भाव भड्काउन विभिन्न शक्तिले प्रयास गरिरहेको देखिन्छ। त्यस्तो कार्य एकदमै दुःखद् र निन्दनीय हो। व्यक्तिगत उत्तेजना र अवाञ्छित गतिविधिमार्फत स्थानीय समुदाय बीचको सद्भावलाई कमजोर बनाउने गतिविधि भएको भन्दै उनले त्यसलाई रोक्न सबैले पहल गर्नुपर्ने बताए। राष्ट्रिय युवा संघ नेपाल सदैव सामाजिक र धार्मिक एकताको पक्षमा छ, उनले भने, विविध सांस्कृतिक पक्षको संरक्षण गर्दै सुन्दर समाज निर्माण गर्नु हाम्रो अभिभारा हो।"
कपिलवस्तुमा भारतीय नागरिकको अपहरणपछि हत्या,"कपिलवस्तु : मायादेवी गाउँपालिका२ मा एक भारतीय नागरिकको अपहरणपछि हत्या भएको छ। ३४ जनाको समूहले भारतको सिद्धार्थ जिल्ला पोखरभेटवा ग्राम पचगवा पोष्टका ४५ वर्षीय जमाल अहमदको हत्या गरेका हुन्। घटनामा संलग्न रहेका ४ जनालाई प्रहरीले पक्राउ गरी अनुसन्धान सुरु गरेको प्रहरी नायब उपरीक्षक हरिबहादुर वलीले बताए। जमाल अहमद मायादेवी गाउँपालिकाको पकडी चारचौडा सडक खण्डको बिजुवा पुलबाट बिहीबार दिउँसो अपहरणमा परेका थिए। आर्थिक लेनदेन तथा फिरौतीका लागि उनलाई अपहरण गरिएको हुन सक्ने प्रहरीको प्रारम्भिक अनुमान छ। अपहरणपछि जमाल अहमदलाई अपहरणकारी समूहले हात खुट्टा बाँधेर मरणासन्न अवस्थामा मायादेवी गाउँपालिका२ को एक मदरसाको कोठामा थुनेर राखेका थिए। जमाल अपहरणमा परेको खबर पाए लगत्तै उनको खोजीका लागि बिहीबार साँझबाट प्रहरी परिचालन भएको थियो। अपहरणस्थलबाट भारतीय सीमा क्षेत्र आपसपास चारै तर्फ खोज जाँच गर्दा जमाललाई थुनेर राखेको अवस्थामा मदरसाको कोठामा फेला पारिएको प्रहरी नायब उपरीक्षक वलीले बताए। उनको उद्धार गर्दा सम्म उनको सोही मदरसाको कोठामा मृत्यु भइसकेको थियो, प्रहरी नायब उपरीक्षक वलीले भने, शव पोस्टमार्टमका लागि कपिलवस्तु अस्पताल पठाएका छौं, बाँकी अन्य अनुसन्धानको प्रक्रिया समेत अघि बढेको छ।"
त्रिभुवन विमानस्थलबाट आठ सय ५० ग्राम सुनसहित महिला पक्राउ,"काठमाडौँ : त्रिभुवन अन्तर्राष्ट्रिय विमानस्थलबाट प्रहरीले करिब आठ सय ५० ग्राम सुनसहित एक महिलालाई पक्राउ गरेको छ। पक्राउ पर्नेमा थाई एयरलाइन्सको टिजी ३१९ नंको उडानबाट आज नेपाल आएकी भारतीय महिला सहिना प्रभिन रहेकी विमानस्थल सुरक्षा कार्यालयका प्रमुख एवं प्रहरी वरिष्ठ उपरीक्षक कृष्णहरि शर्माले जानकारी दिए। उनले भने, सेतो प्लास्टिकलाई बाहिरबाट कालो टेपले बेरर भित्री कपडा भित्र लुकाएर ल्याएको अवस्थामा अर्धठोस अवस्थामा रहेको सुनजस्तो देखिने दुई पोका पहेँलो धातु अन्दाजी (प्लास्टिकसहित) आठ सय ५० ग्राम सुनसहित निजलाई पक्राउ गरिएको हो। यसअघि बिहीबार पनि प्रहरीले विमानस्थलबाट एक किलो ७० ग्राम बेवारिसे अवस्थामा रहेको सुन बरामद गरेको थियो।"
आगलागीबाट एकजनाको मृत्यु,"दाङ : दाङमा आगलागीबाट एक जनाको मृत्यु भएको छ। मृत्यु हुनेमा लमही नगरपालिका९ तरुलियाका ८७ वर्षीय वीरबहादुर बोटे रहेको जिल्ला प्रहरीले कार्यालयले दाङले जनाएको छ। गएराति बोटेको गोठमा लागेको आगो फैलिएर घरसम्म पुगेको थियो। घरमा आगो लागेको थाहा पाएपछि वीरबहादुर नगद तथा अन्य सामग्री निकाल्न घरभित्र पसेका थिए। त्यहीबेला आगोले जलेर मृत्यु भएको प्रहरीको भनाइ छ। आगोले वीरबहादुरको घर गोठ तथा उनका भतिजा हुकुमबहादुर बोटेको घर जलेर नष्ट भएको प्रहरीको भनाइ छ। लमही नगरपालिका र गढवा गाउँपालिकाको दमकल, नेपाल प्रहरी, सशस्त्र प्रहरी र स्थानीयको पहलमा आगो नियन्त्रमा लिइएको जनाइएको छ।"
लागुऔषधसहित दुईजना कारोबारी पक्राउ,धरान : लागुऔषध खैरो हिरोइनसहित सुनसरी प्रहरीले दुईजना कारोबारीलाई पक्राउ गरेको छ । सुनसरीको कोशी गाउँपालिका१ स्थित भन्सार टोलबाट उनीहरू पक्राउ परेका हुन् । पकाउ पर्नेमा रामधुनी गाउँपालिका३ का ३१ वर्षीय सबिन चौधरी र कोशी गाउँपालिका १ का १९ वर्षीय रन्जनकुमार यादब रहेको जिल्ला प्रहरी कार्यालय सुनसरीका डीएसपी नविनकृष्ण भण्डारीले जानकारी दिए। उनीहरूको साथबाट लागुऔषध ओसारपसारमा प्रयोग गरिएको प्रदेश १०२०४७ प ४४६९ नम्बरको मोटरसाइकल र १ ग्राम २ मिलिग्राम लागुऔषध खैरो हिरोइन बरामद गरिएको उनले जानकारी दिए । पक्राउ परेका दुबैजनालाई जिल्ला अदालत सुनसरीबाट ७ दिनको म्याद थप अनुमति लिइ थप अनुसन्धान भइरहेको डीएसपी भण्डारीले बताए ।
आगो निभाउने क्रममा वृद्धाको मृत्यु,"स्याङ्जा : आगो निभाउने क्रममा जलेर स्याङ्जामा वृद्धको घटनास्थलमै मृत्यु भएको छ। बिरुवा गाउँपालिका७ कुमेरदुङ निवासी ७४ वर्षीया रेउसरी गुरुङको बिहीबार दिउँसो जलेर मृत्यु भएको प्रहरीले जनाएको छ। कोदोको बिउ राख्नका लागि बारीमा सुकेका झारपात, पतिंगर जलाउने क्रममा आगो सल्केर जंगलसम्म पुगेपछि सोही आगो निभाउने क्रममा जलेर उनको मृत्यु भएको प्रहरी नायब उपरीक्षक इन्द्रबहादुर रानाले जानकारी दिए। घटनाका बारेमा अनुसन्धान सुरु गरेको प्रहरीले जनाएको छ।"
कञ्चनपुरमा आगलागी हुँदा ७ बिघाको गहुँबाली नष्ट,"महेन्द्रनगर : कञ्चनपुरको दोधारा चाँदनी नगरपालिकामा बिहीबार गहुँबालीमा आगलागी हुँदा सात बिघाभन्दा बढी जमिनमा लगाएको गहुँ नष्ट भएको छ। दोधारा चाँदनी७ बाबाथानमा रुखको हाँगामा बिजुलीको तार खसेपछि निस्केको आगोको झिल्काले गहुँबालीमा आगलागी भएको दोधारा चाँदनी नगरपालिकाका प्रवक्ता ओम बस्नेतले जानकारी दिए। उनले स्थानीय पुजन बरालसहित १५ स्थानीयको गहुँबालीमा आगलागी भएको बताए। 'आगलागीबाट सात बिघा जमिनको गहुँबाली पूर्ण रूपमा क्षति भएको छ', बस्नेतले भने, 'स्थानीय, सुरक्षा निकाय, जनप्रतिनिधि र भीमदत्त र दोधारा चाँदनी नगरपालिकाको दमकलको सहायताले आगो निभाइएको थियो।' भित्र्याउने बेलाको गहुँ खेतमै जल्यो टीकापुर कैलालीको जोशीपुर गाउँपालिका र भजनी नगरपालिकामा आगलागीबाट किसानको घर भित्र्याउने बेलाको गहुँ खेतमै जलेको छ। जोशीपुरमा १३ कठ्ठा र भजनीमा आठ कठ्ठा जमिनमा लगाएको गहुँ नष्ट भएको हो। आगलागीबाट जोशीपुर४ खर्चुवाका किसान परशुराम चौधरीको काटेर थुपारेको र काट्न बाँकी रहेको गहुँ जलेको इलाका प्रहरी कार्यालय जोशीपुरले जानकारी दिएको छ। तेह्र कठ्ठा जमिनमा लगाएको बाली नष्ट भएपछि चौधरीको परिवार पीडामा छ। स्थानीयका अनुसार बिजुलीको तार गहुँखेतमा लत्रिएका कारण आगलागी भएको हो। आगो स्थानीय बासिन्दा, प्रहरी र टीकापुरको दमकलको सहायतामा निभाइएको थियो। यसैगरी, भजनी नगरपालिका वडा नं ८ जनकपुरमा नारायणप्रसाद देवकोटाले आठ कठ्ठामा लागएको काट्ने बेला भएको गहुँमा आगो लागेको छ। रासस"
गाउँपालिकाको निर्णय कार्यान्वयन नगर्न अन्तरिम आदेश,"सिन्धुली : जनप्रतिनिधि, शिक्षक तथा कर्मचारीका छोराछोरीलाई सामुदायिक विद्यालयमा अनिवार्य भर्ना गराएर पढाउनुपर्ने मरिण गाउँपालिकाको निर्णयलाई कार्यान्वयन नगर्न उच्च अदालत पाटनले अन्तरिम आदेश दिएको छ। स्थानीय अभिभावक उत्तमकुमार पाख्रिनले दिएको रिट निवेदनमाथि सुनुवाइ गर्दै उच्च अदालत पाटनका न्यायाधीश राज्यलक्ष्मी बज्राचार्यको एकल इजलासले बिहीबार यस्तो आदेश दिएको हो। न्यायाधीश बज्राचार्यको एकल इजलासले निवेदकको माग अनुसार तत्काल आदेश जारी नगर्दा बालबालिकाको पठनपाठनसम्बन्धी हक अधिकारको विषय समावेश भएकाले अन्तरिम आदेश जारी नगर्दा निवेदकको छोराको यस वर्षको शिक्षा आर्जनमा असर पुग्ने भएकाले निवेदनको अन्तिम टुंगो नलागेसम्म मरिण गाउँपालिकाको निर्णय कार्यान्वयन नगर्न उच्च अदालत नियमावली, २०७३ को नियम ४२ (१) बमोजिम विपक्षीका नाममा अन्तरिम आदेश जारी गरिदिएको हो। गाउँपालिकाले २०८० चैत्र १९ गते सामुदायिक विद्यालयको शैक्षिक सुधार भन्दै जनप्रतिनिधि, शिक्षक, कर्मचारी र सार्वजनिक पद धारण गरेका व्यक्तिका बालबालिकाहरूलाई यस शैक्षिक सत्रमा सामुदायिक विद्यालयमा अनिवार्य पठनपाठन गराउनु पर्ने सार्वजनिक सूचना जारी गरेको थियो। उक्त सूचनापछि निवेदक पाख्रिनले मरिण गाउँपालिकालाई विपक्ष बनाइ आफ्नो छोराले रोजेर इच्छाएको विद्यालयमा अध्ययन गर्न पाउने अधिकारबाट बञ्चित भएको र पालिकाले पढ्न पाउने हकबाट बञ्चित गरेको भन्दै निर्णय खारेज गरिपाउँ भनि उच्च अदालतमा रिट दर्ता गराएका थिए। निवेदक पाख्रिनका तर्फबाट अधिवक्ताहरू लोकहरी अचार्य, संजय कुमार दाहाल र लिलानाथ घिमिरेले बहस गरेका थिए। उच्च अदालतको यस्तो आदेश सँगै पालिको निर्णय कार्यान्वयन नहुने भएको छ। यसअघि कमलामाई नगरपालिकाको पनि सोही प्रकारको निर्णयलाई उच्च अदालत पाटनले तत्काल कार्यान्वयन नगर्न अन्तरिम आदेश दिएको थियो। सिन्धुलीका दुई नगरपालिका र सातवटा गाउँपालिका सहित ९ वटा स्थानीय तहमध्ये कमलामाई नगरपालिका, मरिण गाउँपालिका, घ्याङलेख गाउँपालिका र तिनपाटन गाउँपालिकाले नयाँ शैक्षिक सत्रबाट जनप्रतिनिधि, शिक्षक तथा कर्मचारीका छोराछोरीलाई सामुदायिक विद्यालयमा अनिवार्य भर्ना गराएर पढाउनुपर्ने निर्णय गरेका थिए।"
आज देशका यी स्थानमा पानी पर्ने,"काठमाडौं : हाल मुलकमा पश्चिमी वायु र स्थानीय वायुको आंशिक प्रभाव रहेको बताउँदै जल तथा मौसम विज्ञान विभाग मौसम पूर्वानुमान महाशाखाले अहिले सुदूरपश्चिम प्रदेशलगायत देशका पहाडी भागमा आंशिक बदली रही बाँकी भेगमा मौसम मुख्यतया सफा रहेको जनाएको छ। महाशाखाका अनुसार आज दिउँसो देशका पहाडी भागमा आंशिक बदली हुने तथा बाँकी भागमा मौसम मुख्यतया सफा रहने छ। कोशी प्रदेशका पहाडी भागका केही स्थान तथा बागमती, गण्डकी र कर्णाली प्रदेशका पहाडी भागको एकदुई स्थानमा मेघगर्जन र चट्याङसहित हल्का वर्षा हुने सम्भावना छ। त्यसैगरी, देशका उच्च पहाडी तथा हिमाली भागका एकदुई स्थानमा वर्षा र हिमपातको पनि सम्भावना छ। आज राति देशका पहाडी भागमा आंशिक बदली रही बाँकी भागमा मौसम सफा रहने छ। कोशी, बागमती, गण्डकी र कर्णाली प्रदेशका पहाडी भूभागका एकदुई स्थानमा मेघगर्ज र चट्याङसहित हल्का वर्षाको सम्भावना छ। त्यसैगरी, कोशी, बागमती, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपात हुने सम्भावना रहेको महाशाखाले जनाएको छ। महाशाखाले आज बिहान जारी गरेको बुलेटिनअनुसार कोशी प्रदेशका पहाडी भूभागका केही स्थान तथा बागमती, गण्डकी र कर्णाली प्रदेशको पहाडी भूभागका एकदुई स्थानमा मेघगर्ज र चट्याङसहित हल्का वर्षाको सम्भावना छ। देशका उच्च पहाडी तथा हिमाली भागका एकदुई स्थानमा पानी र हिउँ पर्नेछ। लुम्बिनी, कर्णाली, गण्डकी र सुदूरपश्चिम प्रदेशका केही स्थान र बाँकी प्रदेशका केही स्थानमा हुरीबतासको सम्भावना रहेकाले त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना भएकाले सतर्कता अपनाउन महाशाखाले अनुरोध गरेको छ। रासस"
कर्णालीमा पुग्यो पाठ्यपुस्तक,"कालीकोट : कर्णाली प्रदेशको हिमाली जिल्लामा यस वर्ष समयमै पाठ्यपुस्तक पुगेको छ। बिगतका प्रत्येक वर्ष वार्षिक परीक्षा सुरु हुने बेलासम्म पाठ्यपुस्तक विद्यार्थीको हातमा नपुगी उनीहरू परीक्षामा सामेल हुनुपर्ने बाध्यता थियो। तर, यो वर्ष भने नयाँ शैक्षिक सत्रको सुरुवातमै पाठ्यपुस्तक पुग्दा विद्यार्थी हर्षित छन्। कालीकोटमा शैक्षिक सत्र सुरु हुनुअघि नै पहिलोपटक पाठ्यपुस्तक पुगेको शिक्षा समन्वय एकाइ प्रमुख प्रकाशचन्द्र धितालले बताए। उनले भने, चालु आर्थिक वर्षको शैक्षिक सत्र वैशाख २ गतेदेखि सुरु भए पनि चैत महिनामै पाठ्यपुस्तक कालिकोट पुग्नाले समयमै विद्यार्थीको हातमा पनि पाठ्यपुस्तक पुग्नेछ। पाठ्यपुस्तक पालिका र सम्बन्धित विद्यालयलाई चाँडो खरिद गर्न पत्राचार गरेका छौं। जनक शिक्षा सामग्री केन्द्र सुर्खेत कार्यालयले पाठ्यपुस्तक शैक्षिक सत्र अगावै उपलब्ध गराएको विनोद बुक सेन्टरका सञ्चालक नन्दबहादुर शाहीले बताए। उनले भने, चैत १५ गते नै कक्षा १ देखि १० सम्मका सबै विषयका पाठ्यपुस्तक जिल्लामा आइपुगेका हुन्। योभन्दा अगाडिका वर्षमा शैक्षिक सत्र सुरु भएको लामो समयसम्म पनि पाठ्यपुस्तक नपाउँदा विद्यार्थीहरूले सास्ती खेप्नुपर्ने अवस्था थियो। खाँडाचक्र नगरपालिकाअन्तर्गत जनजीबन मावि ताडीमा कक्षा ९ मा अध्ययनरत छात्रा सिर्जना सिम्खाडाले भनिन्, यो वर्ष समयमै किताब हातमा पर्ने भो, गएको वर्ष त किताब नै पाएनौं। किताब नपाएकै कारण परीक्षामा सहभागी हुँदा नपढेको विषय साह्रै गाह्रो लाग्यो। कक्षा १ देखि १० सम्म सरकारले निःशुल्क पाठ्यपुस्तक उपलब्ध गराउँदै आएको छ। चालु आर्थिक वर्षको शैक्षिक सत्र सुरु हुनुभन्दा पहिले नै यो वर्ष कर्णालीमा पाठ्यपुस्तक पुयाइसकिएको छ भने कतिपय ठाउँमा पुयाउने क्रम जारी छ। विशेष गरी यो वर्ष पहिलोपटक कर्णालीका हिमाली जिल्लाहरूमा समयमै पाठ्यपुस्तक पुगेको जनक शिक्षा सामग्री केन्द्रले जनाएको छ। जनक शिक्षाका अनुसार हिमाली जिल्ला हुम्ला, डोल्पा, मुगु, जुम्ला, कालीकोटमा पाठ्यपुस्तक समयमै पुगेको छ। नेपालगन्ज कार्यालयले हिमाली र पहाडी जिल्लालाई पहिलो प्राथमिकतामा राखेर किताब वितरण गरेको छ। ्उक्त कार्यालयले कर्णालीका हुम्ला, डोल्पा, सल्यान र रुकुम पश्चिमलाई हेर्दै आएको छ। डोल्पामा १ हजार ५ सय सेट, सल्यानमा ५ हजार ७ सय सेट किताब पुगेको छ भने रुकुम पूर्व र रुकुम पश्चिममा गरी ५ हजार ६ सय सेट पुस्तक पुगेको छ। यस्तै जनक शिक्षाको प्रादेशिक कार्यालय वीरेन्द्रनगर सुर्खेतले मुगु, जुम्ला, कालीकोट, दैलेख, सुर्खेत र जाजरकोटलाई किताब पुयाउँछ। कार्यालयका अनुसार कालीकोटमा यो वर्ष सुरुमै २ हजार ५ सय सेट पुस्तक पुगेको र कालिकोटलाई ३ हजार ७ सय बराबर सेट किताब आवश्यक पर्ने शिक्षा समन्वय एकाइ प्रमुख धितालको भनाइ छ। यस्तै सुर्खेत कार्यालयका प्रमुख भैरवबाबु पन्तले केही जिल्लामा ६० प्रतिशत त केहीमा ५० प्रतिशत किताब सम्बन्धीत जिल्ला र पालिकामा पुगिसकेको बताए। उनले भने, जाजरकोटमा पनि ३ हजार सेट किताब पुगिसकेको छ भने बाँकी पठाउने काम भइरहेको छ। यो वर्ष मात्रै सुर्खेत कार्यालयबाट जिल्ला तथा पालिकामा ५६ पुस्तक व्यवसायीले किताब पुयाएका छन्। विगतका वर्षहरूमा कर्णालीका विद्यार्थीले पूरा सेट किताब कहिल्यै नपाएको उनीहरूको गुनासो छ। गएको वर्ष कर्णालीका ४० प्रतिशत विद्यार्थीले पूरै सेट किताब नपाएर नै वार्षिक परीक्षामा सहभागि भएको देखिन्छ। शिक्षामा परिवर्तन ल्याउन कर्णालीका स्थानीय तहले विभिन्न शिक्षा नीति तथा कार्यविधि बनाएको देखिन्छ। कार्यविधिमा टेकेर शिक्षामा उथलपुथल ल्याउने भने पनि समयमै पाठ्यपुस्तक पुयाउन नसक्नु स्थानीय तहको कमजोरी भएको सामाजिक अभियन्ता हिक्मतजंग मल्लले बताए। उनले भने, संघीयतापछि कतिपय स्थानीय तहले शिक्षाको अधिकार आफैं लिएका छन्।"
"८० वर्षीयासँग छैन नागरिकता, परिवारै वञ्चित","मुगु : कार्मारोङ५ सेरोगकी नुन्जुम कामी ८० वर्ष पुगिन्। तर, उनीसँग नेपाली नागरिकता प्रमाणपत्र छैन। एकल महिला नुन्जुमसँग नागरिकता नभएकै कारण सामाजिक सुरक्षा भत्ता लगायतका सेवाबाट वञ्चित छिन्। त्यति मात्र होइन, नुन्जुमसँग नागरिकता नहुँदा छोराबुहारीले नागरिकता पाएनन्। नाति नातिनाको जन्मदर्ता भएन। ८० वर्षीया नुन्जुम कामीसँग नागरिकता नहुँदा ३२ वर्षीय छोरा योदान ग्याम्जो कामी र ३२ वर्षीया बुहारी छिमेक साग्वु कामीले हालसम्म नागरिकता पाउन सकेका छैनन््। १२ र ६ वर्षीया दुई नातिनी र ८ वर्षीय नातिको पनि जन्म दर्ता हुन सकेको छैन। नुन्जुमका पति तेन्जिन कामीको ३५ वर्ष अगाडि मृत्यु भइसकेको छ। पतिको नागरिकता भएनभएको उनलाई कुनै जानकारी छैन। पतिको नागरिकता नभएकै कारण अहिले उनीसहित छोरा बुहारीले समेत नागरिकता नपाएका हुन्। नागरिकता नभएकै कारण छोरा बुहारीको विवाह दर्ता र नाति नातिनाको जन्म दर्तासमेत हुन नसकेको उनले गुनासो गरिन्। नेपाली नागरिकता नहुँदा सिंगै परिवारले सरकारबाट पाउनुपर्ने सामाजिक सुरक्षा भत्ता लगायतका सेवासुविधा पनि पाउन सकेको छैन। नागरिकता नहुँदा आफू सबै खालका सेवाबाट बञ्चित भएको जानकारी पाएपछि नुन्जुम नागरिकता बनाउन सदरमुकाम गमगढी पुगेकी छन्। नागरिकताका लागि जिल्ला प्रशासन कार्यालयमा आवश्यक कागजपत्र सकंलन गर्ने काम भइरहेको स्थानीय सोनाम तामाङ लामाले बताए। नुन्जुमसँग नागरिकता नभएको भन्ने जानकारी पाएपछि आफूले सहयोग गरिरहेको उनले बताए। वडा कार्यालय र प्रहरी चौकी पुलुबाट हुने सबै प्रकारका सिफारिस मुचुल्का गरी जिल्ला प्रशासन कार्यालयसम्म बुझाइसकेको मुगम कार्मारोङ गाउँपालिकाका दानसाङ तामाङले बताए। पटकपटक नागरिकता वितरणका लागि गाउँमा घुम्ती टोलीसमेत पुगेको थियो। त्यतिबेला आवश्यक कागजपत्र जुटाएर त्यतिबेला नागरिकता लिन सकिन्थ्यो। तर, आवश्यक कागजपत्र जुटाउन नसक्दा अहिलेसम्म परिवारै नागरिकताबाट बञ्चित हुन पुगेको छ, दानसाङले भने। उनीहरूले के कारणले अहिलेसम्म नागरिकता पाउन नसकेका हुन् भन्ने विषयमा अनुसन्धान हुने र त्यसको प्रतिवेदन आएपछि आवश्यक कागजपत्र पुर्याएर नागरिकता दिइने निमित्त प्रमुख जिल्ला अधिकारी हरिबहादुर खत्रीले बताए। कागजपत्र पुर्याएर पनि सरकारी निकायले नागरिकता दिन नमाने पीडितले गृह मन्त्रालय र प्रधानमन्त्री कार्यालयको हटलाइनमा फोन गरी वा निवेदन दिई कानुनी उपचारका लागि न्यायालयसम्म पुग्न सक्ने अधिवक्ता कुबेरजंग शाहीले बताए।"
"दोलखाबाट जन्ती लिएर आउँदै गरेको बस सिन्धुपाल्चोकमा दुर्घटना : ३ जनाको मृत्यु, ५२ घाइते",सिन्धुपाल्चोक : दोलखाबाट जन्ती लिएर आउँदै गरेको बस सिन्धुपाल्चोकमा दुर्घटना भएको छ। दुर्घटनामा ३ जनाको मृत्यु भएको तथा अन्य ५२ जना घाइते भएका प्रहरीले जनाएको छ। आज बिहान ७ बजे जन्ती बोकेर आइरहेको बस सिन्धुपाल्चोकको पिस्कर५ धारावतीमा भिरमा खसेर दुर्घटना भएको हो। दोलखाबाट जन्ती लिएर आउँदै गरेको रोल्वालिङ यातायातको बा४ख ५६१६ नम्बरको बस त्रिपुरासुन्दरी गाउँपालिका५ धारावतीमा आज बिहान ७ बजे दुर्घटना भएको जिल्ला प्रहरी कार्यालयका प्रहरी नायब उपरीक्षक निरञ्जन भट्टराईले जानकारी दिए। दुर्घटनामा घाइते भएकाहरूको उद्धार गरी अस्पताल लगिएको छ।
विपिन जोशीका परिवारको प्रधानमन्त्रीसँग भेट,काठमाडौं : प्रधानमन्त्री पुष्पकमल दाहाल 'प्रचण्ड'सँग हमासको कब्जामा रहेका विपिन जोशीको परिवारले भेट गरेको छ। शुक्रबार बिहान प्रधानमन्त्री निवास बालुवाटारमा जोशीका बुवा आमासहित परिवारले भेट गरेका हुन्। भेटमा जोशीको परिवारले विपिनको रिहाइका लागि थप पहल गरिदिन आग्रह गरिदिन प्रधानमन्त्रीलाई ध्यानाकर्षण गराएको थियो। सो क्रममा प्रधानमन्त्रीले आफू विपिनको रिहाइका लागि चिन्तित रहेको र रिहाइका लागि निरन्तर पहल गरिरहेको बताउँदै छिटै सकारात्मक परिणाम आउनेमा आशावादी रहेको बताए।
