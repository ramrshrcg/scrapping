शीर्षक,विवरण
स्कुल बस दुर्घटना हुँदा २८ जना घाइते,भरतपुर : चितवनको उपरदाङगढीमा पिकनिक गएर फर्कंदै गरेको स्कुल बस दुर्घटनामा परेको छ। कालिका नगरपालिका४ पदमपुरस्थित चित्रवन माविको मधेश प्रदेश ०३०११ क २६७७ नंको बस आज साँझ ५ बजे कालिका नगरपालिका९ द्रब्यटारमा दुर्घटनामा परेको जिल्ला प्रहरी कार्यालय चितवनले जानकारी दिएको छ। दुर्घटनामा परेर चालकसहित २७ जना विद्यार्थी र एक शिक्षिका गरी २८ जना घाइते भएको जिल्ला प्रहरी कार्यालय चितवनका प्रहरी नायब उपरीक्षक ज्ञानकुमार महतोले जानकारी दिए। घाइतेमध्ये एक जनाको अवस्था गम्भीर रहेको छ। अहिले चितवन मेडिकल कलेजमा २२ र पुरानो मेडिकल कलेजमा ६ जनाको उपचार भइरहेको महतोले बताए। उनका अनुसार ३० जना विद्यार्थीसहित ३२ जना बसमा सवार थिए। पिकनिक गएर फर्किंदै गर्दा ब्रेक फेल भएर बस दुघर्टनामा परेको थियो।
भारतीय सेना प्रमुख द्विवेदीले गरे पोखरा भ्रमण,काठमाडौं : भारतीय सेना प्रमुख जनरल उपेन्द्र द्विवेदीले पोखराको भ्रमण गरेका छन्। पोखरा भ्रमणका क्रममा उनले वीरता पुरस्कार विजेताहरूलाई सम्मानसमेत गरे। भारतीय दूतावासका अनुसार उनले पोखरास्थित पेन्सन भुक्तानी कार्यालयको मैदानमा भेला भएका भूतपूर्व गोर्खा सैनिकको ठूलो र्यालीलाई सम्बोधन गरेका थिए। जनरल द्विवेदी र सेना पत्नी कल्याण संघ (भारतीय सेना) की अध्यक्ष सुनीता द्विवेदीले सहभागीहरूसँग अन्तर्क्रिया गरेका थिए। गोर्खा सैनिकहरूको बहादुरीको प्रशंसा गर्दै उनीहरूको साहस र राष्ट्रप्रति समर्पित सेवालाई द्विवेदीले सलाम गरेका थिए। जनरल द्विवेदीले पोखरास्थित नेपाली सेनाको पश्चिम पृतना हेडक्वाटरको पनि भ्रमण गरेका थिए। त्यसक्रममा उनले पृतनापति उपरथी सन्तोष बल्लभ पौड्याल र त्यहाँ स्टाफ अफिसरहरूसँग अन्तरक्रिया गरेका थिए।
आइतबार देशका यी स्थानमा हुने छ वर्षा,काठमाडौं : आइतबार कोशी प्रदेश र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार राति कोशी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेशको पहाडी भूभागका एकदुई स्थानमा हल्का वर्षाको सम्भावना रहेको छ।
"महाराष्ट्रमा बिजेपी गठबन्धनलाई भारी बहुमत, उद्धव ठाकरेको राजनीति संकटमा","काठमाडौं : भारतको महाराष्ट्र विधानसभामा भारतीय जनता पार्टी (बिजेपी) सम्मिलित गठबन्धन 'महायुति'ले बहुमतले विजयी भएको छ। २८८ सिटका लागि भएको विधानसभा निर्वाचनमा महायुति गठबन्धनले २१२ सिटमा विजयी हासिल गरेको छ। पछिल्लो मत परिणामअनुसार महायुतिले १८ स्थानमा अग्रता लिएको छ। त्यस्तै विपक्षी गठबन्धन महाविकास अघाडी गठबन्धनले ४६ सिटमा जित हासिल गरेको छ भने ४ सिटमा अग्रता लिएको छ। बाँकी सिटमा दुई स्वतन्त्रसहित साना दल विजयी भएको भारतीय निर्वाचन आयोगले जनाएको छ। महायुति गठबन्धनमा बिजेपी, एकनाथ सिन्धेको शिवसेना र अजित पवारको एनसीपी रहेका छन्। पछिल्लो मतपरिणामअनुसार विजेपीले १२३ स्थानमा जित हासिल गरेको छ भने ९ स्थानमा अग्रता लिएको छ। शिवसेनाले ५४ स्थानमा विजयी हासिल गर्दा ३ स्थानमा अग्रता लिएको छ भने एनसीपीले ३९ सिट जितेर २ स्थानमा अग्रता लिएको छ। यता महाविकास अघाडी गठबन्धनमा आबद्ध उद्धव ठाकरेको शिव सेनाले २० सिट जितेको छ। इन्डियन नेशनल कांग्रेसले १२ सिट जित्दा ४ स्थानमा अग्रता लिएको छ भने शरद पवारको एनसीपीले १० स्थानमा विजयी भएको छ। समग्रमा भन्नुपर्दा महुयतिले २३० स्थानमा विजयी हुने देखिएको छ भने महाविकास अघाडी ५० स्थानमा जित्ने देखिन्छ। सन् २०१९ को निर्वाचनमा बिजेपीले १०५ सिट जितेको थियो। त्यतिबेला शिवसेनाले ५६, एनसीपीले ५४ र कांग्रेसले ४४ सिट जितेको थियो। त्यसपछि सत्ता सहाकार्यको विषयलाई लिएर महाराष्ट्रमा पाँच वर्ष नै राजनीतिक खिचातानी भएको थियो। त्यसकै परिणाम पनि निर्वाचनमा देखिएको विश्लेषकहरूले एजेन्सीहरूलाई बताएका छन्। राजनीतिक उतार चढावमा बितेको पाँच वर्ष सन् २०१९ भएको विधानसभा निर्वाचनले महाराष्ट्रको राजनीतिलाई नै तहसनहस बनाइदियो। राजनीतिक दलबीच नै टुटफुट हुन थालेपछि महाराष्ट्रमा केही दिन राष्ट्रपति शासन लागू गर्नपरेको थियो। त्यतिबेला दोस्रो ठूलो दल बनेको शिवसेनाका उद्धव ठाकरेले बिजेपीसँगको सत्ता सहाकार्य अस्वीकार गरेका थिए। ठाकरेले बिजेपीको प्रस्ताव नमानेपछि एनसीपीसँग मिलेर सरकार बनाएको थियो। त्यतिबेला देवेन्द्र फडणवासी मुख्यमन्त्री बनेका थिए। तर, उनको सरकार ८० घन्टा पनि टिकेन। त्यसपछि ठाकरेले कांग्रेस र एनसीपीसँग मिलेर सरकार बनाएका थिए। साढे दुई वर्षपछि ठाकरेका विश्वास पात्र मानिएका एकनाथ सिन्धेले पार्टीभित्र तहल्का मच्चाएका थिए। ४० विधायक आफ्नो पक्षमा रहेको भन्दै उनले शिवसेनामाथि नै कब्जा जमाउने प्रयास गरे। त्यतिमात्र होइन, बिजेपीको प्रस्तावमा उनी मुख्यमन्त्री पनि भए। टुटफुटको क्रम शिवसेनामा मात्र होइन, एनसीपीमा पनि देखियो। शरद पवारका भतिजा अजित पवार पनि एनसीपीको एक हिस्सासहित बिजेपी गठबन्धनमा सामेल भए। शिवसेनाको आधिकारिकता विवादपछि निर्वाचन आयोगले एकनाथ सिन्धेको पक्षमा फैसला सुनाएको थियो। शिवसेना पार्टीको आधिकारिकता र चुनाव चिन्ह अहिले सिन्धेसँग रहेको छ। यस विषयको मुद्दा अहिले पनि भारतको सर्वोच्च अदालतमा विचाराधीन छ। संकटमा उद्धव ठाकरेको राजनीति निर्वाचनमा उद्धव ठाकरेको शिवसेनाबाट ९५ जना उम्मेदवार चुनावी मैदानमा उत्रिएका थिए। जसमा उनले १८ सिटमात्रै जित्न सफल भएका छन्। शिवसेनाको गढ मानिएको मुम्बईमा भने उद्धवले बिरासत जोगाएको वरिष्ठ पत्रकार अनुराग चतुर्वेदीले बीबीसी हिन्दीसँग भनेका छन्। नक्कली र असलीका बीच मतदाताले एकनाथ सिन्धेलाई बढी सिटमा जिताए पनि मुम्बईमा ठाकेरेले इज्जत जोगाएको विश्लेषक चतुर्वेदीको भनाइ छ। उद्धाव ठाकरेको राजनीतिक बिरासत मुम्बई महानगरपालिकाको नतिजाले मात्र तय गर्न सकिने उनले बताए। अर्का विश्लेषक सुधीर सूर्यवंशीले पनि ठाकरेको राजनीति सकिनलाई सिन्धे मुख्यमन्त्री बन्नुपर्ने दाबी गरे। यता, सिन्धेले 'जसरी पार्टी फुटाएर आफूहरूले बिजेपीलाई साथ दियौं, त्यसरी नै सत्ता समीकरणका विषयमा पनि बिजेपीले मनन गर्नुपर्ने' बताउँदै आएका छन्। यस भनाइले उनी फेरि मुख्यमन्त्रीका दावेदार रहेको बुझ्न सकिने विश्लेकहरूको भनाइ छ। ऐतिहासिक जितका बावजुद बिजेपीले मुख्यमन्त्रीको विषयमा भने केही बताउन सकेको छैन। 'युज एन्ड थ्रो' नीति यदि बिजेपीले लिएको हो भने शिवसेनालाई फेरि एकजुट हुन मद्धत पुग्ने उनीहरूको बुझाइ छ। सिन्धे पक्षधरले पनि महराष्ट्रको मुख्यमन्त्रीको कुर्सी शिवसेनाको हातमै हुनुपर्ने दबी गरिरहेका छन्। एजेन्सीको सहयोगमा"
"चिलिमेका तीन जलविद्युत आयोजनाको निर्माण सकियो, १६८ मेगावाट राष्ट्रिय प्रसारण प्रणालीमा जडान","काठमाडौं : नेपाल विद्युत प्राधिकरणको सहायक कम्पनी चिलिमे जलविद्युतको अगुवाइमा रसुवामा सुरु भएका तीनवटा जलविद्युत आयोजनाको निर्माण सम्पन्न भएको छ। तीनवटा जलविद्युत आयोजनाहरू निर्माण सम्पन्न भई १६८ मेगावाट विद्युत् राष्ट्रिय प्रसारण प्रणालीमा जोडिएको छ। तीनवटै आयोजनाहरूबाट उत्पादित विद्युत् विद्युत् रसुवाको आमाछोदिङमो गाउँपालिका थम्बुचेतस्थित प्राधिकरणले बनाएको २२०१३२३३ केभी सबस्टेसनमा जोडी राष्ट्रिय प्रसारण प्रणालीमा समाहित गरिएको हो। १४८ मेगावाटको माथिल्लो सान्जेन, ४२५ मेगावाटको सान्जेन र १११ मेगावाटको रसुवागढी जलविद्युत आयोजनाहरूको निर्माण सम्पन्न गरी राष्ट्रिय प्रसारण लाइनमा जोडिएका हुन्। यसमध्ये माथिल्लो सान्जेन गत वर्षको असोजमा निर्माण सम्पन्न भई व्यावसायिक रुपमा विद्युत् उत्पादन गरी हालसम्म करिब ३० करोड रुपैयाँको विद्युत् बिक्री गरिसकेको छ। ४२५ मेगावाटको सान्जेन जलविद्युत आयोजनाको निर्माण सम्पन्न गरी शुक्रबारबाट राष्ट्रिय प्रसारण लाइनमा जोडी परीक्षणका रुपमा विद्युत उत्पादन सुरु गरिएको छ। १११ मेगावाटको रसुवागढी जलविद्युत आयोजनाको निर्माण सम्पन्न भई हाल परीक्षणका रुपमा विद्युत उत्पादन गरिरहेको छ। परीक्षण उत्पादन सफल भएपछि एवम् तोकिएका मापदण्ड पूरा गरेपछि सान्जेन र रसुवागढीको व्यावसायिक रुपमा विद्युत् उत्पादन सुरु हुने छ। दुवै आयोजनाहरूबाट यही महिनाभित्रमा व्यावसायिक रुपमा विद्युत् उत्पादन हुनेछ। नदी प्रवाहमा आधारित माथिल्लो सान्जेन, सान्जेन र रसुवागढी जलविद्युत आयोजनाहरूबाट हिउँदयाममा करिब ८० मेगावाट मात्र विद्युत उत्पादन हुन्छ। चिलिमे जलविद्युत कम्पनीको अगुवाइमा २७० मेगावाटका चारवटा आयोजना सुरु गरिएकामा सिन्धुपाल्चोकमा निर्माणाधीन १०२ मेगावाटको मध्यभोटेकोशी बाहेक तीनवटा आयोजनाहरू सम्पन्न भएका हुन्। सबै आयोजनाहरू २०७२ सालको विनाशकारी भूकम्प र त्यसपछिका पराकम्पन एवम् बाढीपहिरोले पुर्याएको क्षति तथा अवरोध, कमजोर भौगर्भिक अवस्था, मधेश आन्दोलनका कारण निर्माण सामग्री ढुवानी र इन्धन आपूर्तिमा आएको समस्या, प्रत्येक वर्षायाममा आयोजना क्षेत्रमा आइरहे ठूलो बाढी, पहुँच मार्गमा निरन्तर गइरहने पहिरो, कोभिड१९को महामारी, कोभिड१९पछि चीनसँगको सीमा बन्द हुँदा सामान आयातमा सिर्जित समस्या लगायतको चपेटामा परेका थिए। यसले गर्दा आयोजनाहरूको निर्माण प्रभावित भएको थियो। प्राधिकरणका कार्यकारी निर्देशक कुलमान घिसिङले विभिन्न कारणले जीर्ण बनेका चिलिमेका आयोजनाहरू निरन्तरको प्रयासपछि निर्माण सम्पन्न हुनु ठूलो उपलब्धि भएको बताए। म चिलिमे कम्पनीको प्रबन्धसञ्चालक भएकावेला आमसर्वसाधारणको पनि लगानी रहने गरी एकसाथ चारवटै आयोजनाहरूको निर्माण अगाडि बढाइएको थियो, मुख्य रुपमा काबु बाहिरको परिस्थितिका कारण आयोजनाहरूको निर्माणमा केही समय लागे तापनि अब तीनवटा आयोजनाहरूको निर्माण सम्पन्न भई विद्युत् उत्पादन सुरु भएको छ, बढी विद्युत् माग हुने काठमाडौं उपत्यकाबाट नजिकै रहेका आयोजनाहरूले हिउँदयाममा विद्युत् प्रणालीलाई सन्तुलन र भरपर्दो बनाउन सहयोग गर्नेछन्,, कार्यकारी निर्देशक घिसिङले भने। भूकम्प, नाकाबन्दी, विदेशी मुद्राको तुलनामा नेपाली मुद्राको अवमूल्यन, निर्माण अवधि लम्बिँदा ऋणको ब्याजदर तथा प्रशासनिक खर्च बढ्दा लागतमा केही वृद्धि भएको छ। माथिल्लो सान्जेन र सञ्जेन गरी दुवै आयोजनाहरूको अनुमानित लागत निर्माण अवधिको व्याजबाहेक ७ अर्ब ३५ करोड रुपैयाँ थियो। आयोजनाको प्रवर्द्धक सान्जेन जलविद्युत कम्पनीका प्रमुख कार्यकारी अधिकृत (सिइओ) अर्पण बहादुर सिंहले निर्माण अवधिको व्याजबाहेक आयोजनाहरूको लागत ९ अर्ब २० करोड हुने अनुमान गरिएको बताए। सिइओ सिंहले लागत अनुमान बमोजिम दुवै आयोजनाहरूको अनुमानित लागत प्रति मेगावाट साढे २२ करोड रुपैयाँ हुने देखिएको उल्लेख गरे। चिलिमेका चार वटै आयोजनाहरूमा कर्मचारी सञ्चय कोषले ऋण प्रवाह गरेको हो। कम्पनीमा चिलिमे जलविद्युत कम्पनीको ३९३६ प्रतिशत, प्राधिकरणको १०३६ प्रतिशत, रसुवाका स्थानीय तहको १२८ प्रतिशत संस्थापक सेयर छ। कर्मचारी सञ्चय कोषका सञ्चयकर्ता र कम्पनीका संस्थापक संस्थाहरू (प्राधिकरण, चिलिमे र रसुवा जिल्लाका सम्बन्धित स्थानिय तह) का कर्मचारीहरू तथा ऋणदाता संस्था (कर्मचारी संचयकोष)का कर्मचारीहरू, आयोजना प्रभावित रसुवाबासी र सर्वसाधारणको गरी ४९ प्रतिशत साधारण सेयर छ। माथिल्लो सान्जेन र सान्जेनबाट वार्षिक रुपमा १ अर्ब ८० करोड युनिट विद्युत उत्पादन हुनेछ। माथिल्लो साञ्चेनलाई विद्युतको बढी माग हुने साँझको समय (पिक) दिउँसोको पानी जम्मा गरी ७० ७० मिनेट पूर्ण क्षमतामा चलाउन सकिन्छ। यसका लागि पिकिङ पोखरी निर्माण गरिएको छ। उक्त पोखरीमा पानी सञ्चय गरी साँझको समयमा थप विद्युत् उत्पादन गरी हिउँदयामका साँझको समयमा थप विद्युत् उत्पादन गरी प्रणालीलाई सन्तुलन बनाउन योगदान पुग्ने सिइओ सिंहले बताए।"
४ महिनामा साढे ४ खर्ब व्यापार घाटा,"काठमाडौं : चालू आर्थिक वर्ष २०८१८२ को पहिलो ४ महिनामा मुलुकले साढे ४ खर्बभन्दा बढीको व्यापार घाटा व्यहोरेका छ। भन्सार विभागले सार्वजनिक गरेको चालू आवको कात्तिक मसान्तसम्मको वैदेशिक व्यापारको विवरणअनुसार यस अवधिमा ५ खर्ब १३ अर्ब ३८ करोड ८० लाख रुपैयाँ बराबरको आयात र ५२ अर्ब ६७ करोड रुपैयाँ बराबरको निर्यात भएको हो। यसरी कूल ५ खर्ब ६६ अर्ब पाँच करोड ६७ लाख रुपैयाँको वैदेशिक व्यापारमा ४ खर्ब ६० अर्ब ७१ करोड ७३ लाख रुपैयाँ घाटा देखिएको विभागले जनाएको छ। गत आर्थिक वर्षको सोही अवधिको तुलनामा आयात ०१७ र निर्यात ४१६ प्रतिशतले बढेको छ। नेपालको सबैभन्दा ठूलो वैदेशिक व्यापार साझेदार भारतसँग मात्र ४ महिनामा २ खर्ब ८१ अर्ब ११ करोड ६६ लाख रुपैयाँ घाटा व्यहोरेको छ। कात्तिक मसान्तसम्ममा भारतबाट ३ खर्ब १६ अर्ब ८८ करोड ५३ लाख बराबरको वस्तु आयात हुँदा ३५ अर्ब ७६ करोड ८७ लाख रुपैयाँ बराबरको निर्यात भएको छ। त्यस्तै नेपालको अर्को ठूलो वैदेशिक व्यापार हुने मुलुक चीनसँग १ खर्ब ३ अर्ब १८ करोड २५ लाखको आयात र ६८ करोड २३ लाख ७७ हजार रुपैयाँको निर्यात हुँदा १ खर्ब २ अर्ब ५० करोडको व्यापार घाटा देखिएको छ। पहिलो चौमासिकमा पेट्रोलियम पदार्थको आयात सबैभन्दा धेरै देखिएको छ। कात्तिक मसान्तसम्ममा २९ अर्ब ४ करोड २० लाख बराबरको डिजेल, २१ अर्ब ५६ करोड २९ लाख बराबरको पेट्रोल र १८ अर्ब ८५ करोड ९३ लाख बराबरको एलपी ग्यास आयात भएको छ। त्यस्तै १५ अर्ब ९६ करोड ९२ लाख बराबरको फलामजन्य वस्तु, १३ अर्ब ४० करोड ४८ लाख बराबरको स्मार्टफोन आयात भएको विभागको तथ्याङ्कबाट देखिन्छ। बढी निर्यात भएका वस्तुमा भने कार्पेट पहिलो स्थानमा देखिएको छ। ४ महिनामा ३ अर्ब ६० करोड ८ लाख बराबरको कार्पेट निर्यात भएको छ। त्यस्तै सोयाबिन तेल ३ अर्ब ४१ करोड, चिया २ अर्ब २१ करोड र अलैँची १ अर्ब ९० करोड रुपैयाँ बराबरको निर्यात भएको छ।"
क्रेडिट रेटिङ पछि नेपालले लिनुपर्ने लाभ के हो?,"काठमाडौं : प्रक्रिया सुरु भएको करिब छ वर्षपछि नेपालले आफ्नो सार्वभौम साख मूल्याङ्कन (सोभरेन क्रेडिट रेटिङ) सम्पन्न गरेको छ। पहिलो पटक गराएको क्रेडिट रेटिङमा नेपालले डबल बी माइनस (बिबी) स्कोर प्राप्त गरेको छ। प्रत्यक्ष वैदेशिक लगानी (एफडिआइ) र बाह्य ऋण भित्र्याउँदा लगानीकर्ताले खोज्ने महत्वपूर्ण सूचकका रूपमा क्रेडिट रेटिङ पर्छ। यसकारण दातृ निकाय, विकास साझेदार तथा वैदेशिक लगानीकर्ता र नेपालको निजी क्षेत्रलेसमेत लामो समयदेखि क्रेडिट रेटिङ अतिआवश्यक रहेको बताउँदै आएका थिए। नेपालले कोभिड१९ महामारीअघि नै रेटिङ प्रक्रिया थालेको थियो। तर, महामारीले अर्थतन्त्रमा गम्भीर सङ्कुचन देखिएको बेला क्रेडिट रेटिङ गर्दा खराब अवस्था देखिने भएपछि सरकारी प्रयासबाटै यो प्रक्रिया रोकियो। पहिलोपटक गराएको क्रेडिट रेटिङको नतिजा शुक्रबार सार्वजनिक गर्दै अर्थ मन्त्रालयले यसलाई सन्तोषजनक देखिएको र आगामी दिनमा यो अवस्था सुधार गर्दै जाने बताएको छ। यो रेटिङले नेपालको अर्थतन्त्रको संरचना, सार्वजनिक वित्तीय व्यवस्थापन र समष्टिगत आर्थिक तथा वित्तीय अवस्था सुदृढ रहेको र लगानीमैत्री वातावरण रहेको देखाएको मन्त्रालयको भनाइ छ। लगानीकर्ताले प्रतिफल हेरेर लगानी गर्छन्। निर्धारण गर्ने आधारका रुपमा क्रेडिट रेटिङलाई हेर्ने गरिन्छ। नेपालमा सहज र सुदृढ लगानीको वातावरण छ भन्ने कुरा यो रेटिङको नतिजाले देखाएको छ। विश्वका ३० भन्दाबढी देशमा वित्तीय सूचनासम्बन्धी सेवा उपलब्ध गराइरहेको रेटिङ एजेन्सी फिच रेटिङले नेपालको साखको स्वतन्त्र आँकलन पछि भनेको छ, नेपालको सार्वजनिक ऋण र कूल गार्हस्थ्य उत्पादन (जिडिपी)को अनुपात सुविधाजनक अवस्थामै छ। नेपालले राखेको लक्षित आर्थिक वृद्धि र राजस्व सुदृढीकरणबाट यो अनुपात अहिलेकै अवस्थामा कायम रहन सक्छ। सहनशीलता राम्रो छ। बाह्य क्षेत्र राम्रो छ। पहिलोपटक सार्वभौम साख मूल्याङ्कन गराएर ऐतिहासिक उपलब्धि हासिल गरेको र त्यसको नतिजा पनि सन्तोषजनक देखिएको दाबी सरकारले गरिरहँदा नेपालले केकस्तो लाभ लिनसक्छ? त्यसका लागि हामी कति तयार छौ? भन्ने प्रश्न महत्वपूर्ण छ। मुलुकको विकास र समृद्धिका आकाङ्क्षा पूरा गर्न आन्तरिक स्रोतले नभ्याउने अवस्थामा प्रत्यक्ष वैदेशिक लगानी र बाह्य ऋणको भर पर्नुपर्ने हुन्छ। तर, लगानीकर्ताले भने सम्बन्धित देशमा भएको लगानीको उचित प्रतिफल पाइन्छपाइँदैन वा दिइएको ऋण फिर्ता हुन्छहुँदैन भन्ने कुराको सुनिश्चितता खोज्ने गर्छन्। पूर्वअर्थसचिव शिशिरकुमार ढुङ्गाना सार्वभौम साख मूल्याङ्कनले नेपालको कर्जा तिर्नसक्ने क्षमता र लगानीको प्रतिफलको सुनिश्चितता राम्रो देखिएको बताउँछन्। रेटिङले लगानी वातावरणका लागि आत्मविश्वास बढाउँछ। अहिलेको नतिजाले नेपालमा गरिएको लगानीको तिर्नसक्ने क्षमता (क्रेडिट वर्दिनेस) राम्रो छ भन्ने देखाएको छ। यसले यहाँ भएको लगानी डुब्दैन भन्ने सुनिश्चिता प्रदान गर्दछ, रासससँग उहाँले भन्नुभयो, वित्तीय स्रोत परिचालनका लागि अझै ठाउँ छ भन्ने कुरा पनि रेटिङ नतिजाले देखाएको छ। नेपालको जिडिपी र सार्वजनिक ऋणको अनुपात अहिले ४४ प्रतिशत हाराहारी छ। जुन अनुपातले धेरै दबाब नरहेको देखाउने र थप ऋण लिनका लागि अझै ठाउँ रहेको देखाएको ढुङ्गाना बताउँछन्। हाम्रो वित्तीय खाडल (फिस्कल ग्याप) कम हुँदै गएको छ भन्ने देखिएको छ। यसले स्रोत परिचालनका लागि अझै पनि दायरा बाँकी छ भन्ने बुझाउँछ र यी सबै कुराले लगानीकर्ताको विश्वास बढाउने हो,' उनले भने। साख मूल्याङ्कनमा राम्रो अवस्था देखिनुले सस्तो लगानी ल्याउनका लागि भूमिका खेल्ने पनि ढुङ्गाना बताउँछन्। विदेशीहरुले ऋण दिँदा अथवा सरकार वा निजी क्षेत्रले विदेशबाट पैसा ल्याउँदा रिक्स प्रिमियम लगाउने गर्थे। रिक्स प्रिमियमको दर कम हुन्छ वा यस्तो प्रिमियम नलाग्ने हुन्छ। जसकारण लगानी सस्तो हुन्छ, उनले भने, लगानीको जोखिम कम भएपछि हेजिङको शुल्क पनि कम हुने भयो।"
काठमाडौंमा तीनवटा शव फेला,"काठमाडौं : काठमाडौंका विभिन्न क्षेत्रमा तीन जना मृत भेटिएका छन्। काठमाडौँको गोकर्णेश्वर नगरपालिका, टोखा र दक्षिणकालीमा शव भेटिएको काठमाडौंका प्रहरी प्रवक्ता एवं प्रहरी नायब महानिरीक्षक दानबहादुर कार्कीले बताए। उनका अनुसार गोकर्णेश्वर नगरपालिका१ सुन्दरीजलस्थित निमा तामाङको घरको आँगनमा सोलुखुम्बु घर भएका ५२ वर्षीय नरबहादुर राई, टोखा नगरपालिका१० खरिबोटस्थित सत्कार खाजा पसलका सञ्चालक सुनसरी धरान उपमहानगरपालिका घर भएका ५५ वर्षीय अर्जुनकुमार राई आफ्नै खाजा पसल अगाडि मृत फेला परेका छन् । यसैगरी दक्षिणकाली नगरपालिका६ दक्षिणकाली सांस्कृतिक क्षेत्र सुधार समितिको जंगलको पानी ट्याङ्की नजिक खोल्सामा आज बिहान एक पुरुष मृत भेटिएका प्रहरीले जनाएको छ। अन्दाजी ६० वर्षीय ती पुरुषको पहिचान खुलेको छैन। तीनै वटा घटनाबारे अनुसन्धान भइरहेको प्रहरी प्रधान कार्यालयले जनाएको छ।"
इन्भेस्टमेन्ट कम्पनीको सेयर कारोबारसम्बन्धी नयाँ प्रावधान,"काठमाडौं : गैरआवासीय नेपालीको संयुक्त लगानीमा स्थापित इन्भेष्टमेन्ट कम्पनीको सेयर कारोबारसम्बन्धी नयाँ व्यवस्था गरिएको छ। धितोपत्र बजारको नियामक निकाय नेपाल धितोपत्र बोर्डका प्रवक्ता डा नवराज अधिकारीका अनुसार, इन्भेष्टमेन्ट कम्पनीको शेयरमा गैरआवासीय नेपालीले लगानी गर्नसक्ने र त्यस्तो सेयर दोस्रो बजारमा पनि उनीहरुले मात्रै खरिद बिक्री गर्न पाउने छन्। बोर्डले धितोपत्र निष्काशन तथा बाँडफाँट निर्देशिका, २०७४ मा आठौँ संशोधन गर्दै त्यसप्रकारको प्रबन्ध गरेको हो। गैरआवासीय नेपालीले नेपालका बैंक तथा वित्तीय संस्थामा खाता खोल्न सक्नेछन्। सोही खातामा आस्वा प्रणालीको प्रयोग गरी सरकार र गैरआवासीय नेपालीले स्थापना गरेको कम्पनीको सेयरमा आवेदन दिनसक्ने प्रबन्ध गरिएको उनले जानकारी दिए। त्यसरी बिक्री गरिने सेयरमा आवेदन दिन सकिने न्यूनतम सीमा भने एक हजार कित्ता रहेको छ। सेयर खरिद गर्न चाहने गैरआवासीय नेपाली नागरिकले आफ्नो परिचयपत्र वा स्थायी लेखा नम्बर पेस गर्नुपर्नेछ। त्यस्तो कम्पनीको संस्थापक वा सर्वसाधारणका रूपमा लगानी गर्न सक्नेछन्। शेयरको कारोबार प्रणाली धितोपत्र बजारले व्यवस्था गरे बमोजिम हुनेछ। संयुक्त लगानीको इन्भेष्टमेन्ट कम्पनीले धितोपत्र निष्काशन गर्दा सेयरको प्रत्याभूतिसम्बन्धी व्यवस्था भने लागू हुने छैन। गैरआवासीय नेपालीलाई पुँजी बजारमा लगानीको अवसर उपलब्ध गराउन सरकार र बोर्डको उच्च प्राथमिकता रहेको प्रवक्ता डाअधिकारीको भनाइ छ।"
जुम्लाका आठवटै स्थानीय तह साक्षर घोषणा,"जुम्ला : जुम्लाका आठवटै स्थानीय तह साक्षर घोषणा भएका छन्। जिल्लामा एक नगरपालिकासहित सात गाउँपालिका एकैसाथ साक्षर घोषणा भएका हुन्। साक्षरताका १२ सूचकमध्ये अधिकांश सूचकहरू पूरा गरेपछि यहाँका सबै स्थानीय तहलाई साक्षर घोषणा गरिएको जिल्ला समन्वय समितिका प्रमुख गौरीनन्द आचार्यले बताउ। गत भदौ २१ गते हिमा गाउँपालिका पहिलो साक्षर पालिकाका रूपमा घोषणा भएको थियो। जिल्ला समन्वय समितिका अनुसार सबैभन्दा बढी चन्दननाथ नगरपालिकामा ९८ दशमलव ९१ प्रतिशत र सबैभन्दा कम तिला गाउँपालिकामा ९५ दशमलव चार प्रतिशत नागरिक साक्षर छन्। कनका सुन्दरी गाउँपालिकामा ९७ प्रतिशत, सिञ्जामा ९६ दशमलव पाँच, तातोपानीमा ९५ दशमलव ७७, गुठिचौरमा ९५ दशमलव ७३, हिमामा ९५ दशमलव ७२ र पातारासीमा ९५ दशमलव २४ प्रतिशत नागरिक साक्षर रहेका स्थानीय तहको शिक्षा शाखाले सार्वजनिक गरेको तथ्यांकमा उल्लेख गरिएको छ। साक्षरताका १२ सूचकमध्ये छ सूचक पूरा गर्ने पालिकालाई साक्षर पालिका घोषणा गर्ने प्रावधान रहेको जिल्ला समन्वय समितिका प्रमुख आचार्यले बताए। जिल्लाका ६० वटा वडाका बस्तीमा साक्षर संख्याको खोजी गरिएको थियो।"
कृषि फर्ममा आगलागी हुँदा ६ लाखको क्षति,सप्तरी : कृषि फर्ममा आगलागी हुँदा ६ लाखको क्षति भएको छ। शम्भुनाथ नगरपालिका१२ कुशहा बस्ने मोहम्द नसार आलमको कृषि फार्ममा शुक्रबार राति आगलागी हुँदा करिब ६ लाख रुपैयाँ बराबरको धनमाल जलेर नष्ट भएको हो । प्रहरीले स्थानीय बासिन्दाको सहयोगमा आगलागी नियन्त्रणमा लिएको थियो। घटनाबारे आवश्यक अनुसन्धान भइरहेको जिल्ला प्रहरी कार्यालयले जनाएको छ।
घुसखोरी आरोपपछि अडानीको व्यापारमा ठूलो क्षति,"नयाँ दिल्ली : भारतीय अर्बपति गौतम अडानीले आफ्नो विश्वव्यापी ऊर्जा र पूर्वाधार साम्राज्य विस्तार गर्ने तीव्र प्रयासलाई अमेरिकी घुसखोरीको आरोपले धक्का दिएको छ। कैयौं बहुराष्ट्रिय कम्पनीका मालिक तथा अडानी समूहका अध्यक्षसमेत रहेका अडानीले र उनको समूहलाई आरोपले क्षणिक रूपमा क्षति पुर्याएको र आर्थिक पुनरागमन गर्न लामो समय नलाग्ने विश्लेषकहरूले बताएका छन्। अडानी र उनका सहयोगीहरूले आकर्षक सरकारी सम्झौताका लागि २५ करोड अमेरिकी डलरभन्दा बढी घुस दिएको दाबी गर्दै न्युयोर्कमा बुधबार भएको दोषारोपणले उनको कम्पनीको स्टकको उत्साहपूर्ण बिक्रीलाई प्रभावित पारेको छ। न्युयोर्कमा घुस दिएको दाबी गरिएको केही घण्टाभित्रै भारतका विपक्षी नेता राहुल गान्धीले अडानीलाई पक्राउ गर्न माग गरेका थिए। आरोपपछि केन्याका राष्ट्रपति विलियम रुटोले करिब २५ अर्ब अमेरिकी डलर बराबरको विमानस्थल र बिजुली सम्झौता रद्द गरेको घोषणा गरेका छन्। अडानी समूहले घुसखोरीको आरोपलाई आधारहीन भन्दै खारेज गरेको छ, तर कर्पोरेट गभर्नेन्स एडभाइजरी फर्म इनगभर्न रिसर्च सर्भिसेजका संस्थापक श्रीराम सुब्रमण्यमले भने यसको ठूलो प्रभाव रहेको बताएका छन्। सुब्रमण्यनले बैङ्लोरबाट एएफपीसँग भने, उनीहरूले अपिल गरेर आफ्नो रक्षा गर्नेछन् वा नयाँ सम्झौताका लागि जानेछन्। यो आफूहरूको प्रतिष्ठा र कर्पोरेट गभर्नेन्स अभ्यासका लागि ठूलो धक्का हो।"
पाकिस्तानमा साम्प्रदायिक हिंसामा ३२ जनाको मृत्यु,"पेशावर : पाकिस्तानको उत्तरपश्चिमी क्षेत्रमा भएको साम्प्रदायिक झडपमा कम्तीमा ३२ जनाको मृत्यु भएको छ। झडपमा ४७ जना घाइते भएको पाकिस्तानी सुरक्षा अधिकारीले शनिबार एएफपीलाई बताएका छन्। स्मरण रहोस्, पाकिस्तानको सोही क्षेत्रमा दुई दिनअघि भएको साम्प्रदायिक झडपमा कम्तीमा ४३ जनाको मृत्यु भएको थियो। 'शिया र सुन्नी समुदायबीच विभिन्न स्थानमा लडाइँ जारी छ। पछिल्लो रिपोर्टअनुसार १४ सुन्नी र १८ शियासहित ३२ जनाको मृत्यु भएको छ,' सुरक्षालाई मध्यनजर गर्दै नाम नबताउने शर्तमा एक वरिष्ठ प्रशासनिक अधिकारीले एएफपीसँग भने।"
कञ्चनपुरमा बस दुर्घटना हुँदा ३१ जना घाइते,महेन्द्रनगर : पूर्व पश्चिम राजमार्ग अन्तर्गत कञ्चनपुरको शुक्लाफाटा नगरपालिका११ स्थित कलुवापुरमा बस दुर्घटना हुँदा ३१ जना घाइते भएका छन्। जिल्ला प्रहरी कार्यालय कञ्चनपुरका सूचना अधिकारी प्रहरी नायब उपरीक्षक उमेश जोशीका अनुसार धनगढीबाट महेन्द्रनगर आउँदै गरेको ना ४ ख ७७५५ नम्बरको बस दुर्घटना भएको हो। बसमा सवार ३१ जना यात्रु घाइते भएका छन् दुई जनाको अवस्था गम्भीर छ। प्रहरीका अनुसार धनगढीमा नेत्रविक्रम चन्द (विप्लव)को कार्यक्रममा सहभागी भएर महेन्द्रनगर फर्कँदै गरेको बस दुर्घटनामा परेको हो। घाइतेहरूको अत्तरिया र महेन्द्रनगरस्थित महाकाली अस्पतालमा उपचार भइरहेको प्रहरीले जनाएको छ।
सुर्खेतको पञ्चपुरीमा जीप दुर्घटना हुँदा १४ जना घाइते,"वीरेन्द्रनगर : सुर्खेतको पञ्चपुरी नगरपालिकामा जिप दुर्घटनामा परेको छ। शनिवार बाबियाचौरबाट चिसापानीतर्फ जाँदै गरेको सुदूरपश्चिम प्रदेश ०१००१ ज १५०७ नम्बरको जिप पञ्चपुरी नगरपालिका५, गरगरेस्थित बाबियाचौर कुइने भित्री सडक खण्डमा दुर्घटनामा परेको हो। दुर्घटनाबाट करिब १४ जना यात्रु घाइते भएको जिल्ला ट्राफिक प्रहरी कार्यालय सुर्खेतले जनाएको छ। घाइते हुनेहरूमा सुर्खेत पञ्चपुरी नगरपालिका ५ बस्ने वर्ष ५६ कि पार्वती घर्ती मगर र नर बहादुर देउवा, वडा नम्बर ९ बस्ने वर्ष २० कि वर्षा सुनार र वर्ष ४० का वीरेन्द्र सुनार, वडा नम्बर ८ बस्ने वर्ष ३५ का शिव राज सुनार रहेको जिल्ला ट्राफिक प्रहरी कार्यालय सुर्खेतका प्रमुख वकिल सुनारले जानकारी दिए। यस्तै पञ्चपुरी नगरपालिका२ बस्ने वर्ष ३२ कि भावना रोकाय दैलेख दुल्लु नगरपालिका३ बस्ने वर्ष २२ का प्रकाश महत, कैलाली घोडाघोडी नगरपालिका७ बस्ने थर नखुलेका वर्ष ३७ का सन्तोष र वर्ष ३६ कि सरस्वती धामी, कैलाली लम्की नगरपालिका६ बस्ने वर्ष ८ कि प्रिती घिमिरे र वर्ष ३० कि टीका घिमिरे घाइते भएका छन्। प्रहरीका अनुसार घोडाघोडी नगरपालिका४ बस्ने वर्ष ४५ का खगेन्द्र कँडेल र डडेलधुरा पर्सुराम नगरपालिका६ बस्ने वर्ष ३० का गणेश प्रसाद जैसी घाइते भएका छन्। घाइतेहरूको बाबियाचौरस्थित पञ्चपुरी अस्पतालमा उपचार भइरहेको अवस्था सामान्य रहेको प्रहरीले जनाएको छ। जिप आफैं अनियन्त्रित भए सडकको बायाँ किनाराबाट करिब १० मिटर तल खसेको छ।"
पोखरीमा डुबेर मृत्यु,सप्तरी : पोखरीमा डुबेर एकजनाको मृत्यु भएको छ। महादेवा गाउँपालिका५ भगवतपुरस्थित सार्वजानिक पोखरीमा नुहाउने क्रममा डुबेर ३२ वर्षीय चन्देश्वर रामको शनिबार बिहान मृत्यु भएको हो। घटनाको बारे आवश्यक अनुसन्धान भइरहेको जिल्ला प्रहरी कार्यालयले जनाएको छ।
इराकमा हवाई आक्रमणमा पाँच आईएस लडाकुको मृत्यु,"बगदाद : इराकको उत्तरी प्रान्त किर्कुकमा गरिएको हवाई आक्रमणमा इस्लामिक स्टेट (आईएस)का पाँच लडाकुको मृत्यु भएको इराकी सेनाले शनिबार जनाएको छ। गुप्तचर रिपोर्टका आधारमा इराकी सेनाले शुक्रबार प्रान्तीय राजधानी किर्कुकको पश्चिमस्थित दुर्गम क्षेत्रमा आईएस लडाकु लुकेको ठाउँमा हवाई आक्रमण गरेको जनाइएको छ। इराकी सेना र गुप्तचरको संयुक्त बलले शनिबार बम विस्फोट भएको स्थानमा पाँच आतंककारीको शव फेला पारेको विज्ञप्तिमा उल्लेख छ। चार राइफल, दुई विस्फोटक बेल्ट, ६ ह्यान्ड ग्रेनेड, गोलाबारुदसहित सञ्चार उपकरण पनि फेला परेको विज्ञप्तिमा उल्लेख छ। सन् २०१७ मा आईएसको पराजयपछि इराकको सुरक्षा स्थितिमा केही सुधार आएको थियो । तर, अझै सहरी तथा दुर्गम क्षेत्रमा लुकेका आईएसका लडाकुले सुरक्षा बल र नागरिकविरुद्ध बारम्बार आक्रमण गर्दै आएका छन्।"
विदेशी शक्तिले सरकार ढाल्ने र बनाउने नेताहरूको भनाइ जनतामाथिको धोका हो : विप्लव,काठमाडौं : नेकपाका महासचिव नेत्रबिक्रम चन्द विप्लवले विदेशीको इशारामा सरकार बन्छ र ढल्छ भन्नु जनतामाथिको अपमान भएको बताएका छन्। पार्टी पुनर्गठन दिवसको अवसरमा शनिबार काठमाडौंमा आयोजित सभालाई सम्बोधन गर्दै विप्लवले सरकार बनाउनका लागि चुनावमा जनता सहभागी भए पनि नेताहरूले विदेशीको इशारामा सरकार बन्छ र ढल्छ भन्नु जनतामाथिको अपमान भएको बताए। नेपालको सरकार विदेशी शक्तिले ढाल्ने र बनाउने नेताहरूको व्याख्या जनतामाथिको धोका भएको उनले बताए। त्यस्तै विप्लवले अहिलेको मुलुकको अवस्था अस्तव्यस्त रहेको र सरकारले जनताका पक्षमा काम गर्न नसकेको आरोप लगाए। प्रधानमन्त्रीको काम सरकार ढल्दैन भन्ने मात्रै रहेको उल्लेख गर्दै विप्लवले अहिलेको सरकार रातको १२ बजे ढल्नसक्ने आभास जनतालाई भएको बताए। अहिले भ्रष्टहरूले नै सडकमा नारा लगाउने काम गरिरहेको र आफूले गरेको भ्रष्टाचारलाई ढाकछोप गर्ने प्रयास गरेको उनले बताए। त्यस्तै उनले ऋणको त्रास देखाएर बीआरआई परियोजना रोक्ने र एसपीपी सम्झौता गर्ने षड्यन्त्र भइरहेको उल्लेख गरे।
१८५ किलो गाँजासहित चालक पक्राउ,"सिन्धुली : १८५ किलो गाँजासहित चालक पक्राउ परेका छन्। कमलामाई नगरपालिका९ चेकपोष्टबाट १ सय ८५ किलोग्रामसहित चितवन भरतपुर महानगरपालिका६ बस्ने ३९ वर्षीय शेर बहादुर लामा पक्राउ परेका छन्। इलाका प्रहरी कार्यालय भिमानबाट खटिएको प्रहरीले चितवनबाट हेटौंडा, सिन्धुली हुँदै बर्दीबासतर्फ जाँदै गरेको बाप्र०३००१ च २२८० नम्बरको पिकअप गाडीलाई जाँच गर्ने क्रममा गाडीमा फल्स बटम बनाई लुकाई छिपाई ल्याएको उक्त परिमाणको गाँजा फेला पारी चालक लामालाई पक्राउ गरेको हो। यस सम्बन्धमा आवश्यक अनुसन्धान भइरहेको प्रहरीले जनाएको छ।"
प्रकाश मावि राष्ट्रपति रनिङ शिल्ड च्याम्पियन,"बेनी : प्रकाश माविले लगातार दोस्रो पटक बेनी नगरपालिका स्तरीय राष्ट्रपति रनिङ शिल्ड खेलकुद प्रतियोगितामा च्याम्पियन भएको छ। बेनीको खुल्ला मञ्च खेलमैदानमा शनिबार सम्पन्न पाँचौ नगर स्तरीय प्रतियोगितामा न्यु वेष्ट पोइन्ट आवासीय मावि दृतीय र माउन्ट एभरेष्ट आवासीय मावि तृतीय भए। प्रकाश माविले गत वर्षको प्रतियोगिता पनि जितेको थियो। १३ १३ स्वर्ण र रजत तथा एक वटा कास्य पदक सहित प्रकाश मावि लगातार दोस्रो पटक विजेता हुँदा १३ स्वर्ण, छ रजत र १४ कास्य पदक जितेको वेष्ट पोइन्टले उपविजेतामा चित्त बुझायो। तेस्रो भएको माउन्टले पाँच स्वर्ण, दुई रजत र छ कास्य पदक जितेको छ। तीन दिनसम्म सञ्चालन भएको प्रतियोगितामा २६ वटा विद्यालय सहभागि थिए। एथलेटिक्स, भलिबल, कवड्डी र मार्शल आर्ट विधाका ४० वटा खेलमा प्रतिस्पर्धा भएको थियो। विजेता विद्यालयले ५१ हजार नगद सहित राष्ट्रपति रनिङ शिल्ड र ट्रफी प्राप्त गरेको छ। दोस्रोलाई ४० हजार र तेस्रोलाई ३० हजार रुपैयाँ नगद सहित ट्रफी प्रदान गरिएको बेनी नगरपालिकाका शिक्षा शाखाका अधिकृत कमलप्रसाद ढकालले जानकारी दिए। बेनी नगरपालिकाका प्रमुख सुरत केसी, प्रमुख प्रशासकीय अधिकृत अर्जुन शर्मा, शिक्षा शाखाका उपसचिव हेमचन्द्र पौडेलले विजेता विद्यालय तथा खेलाडीहरुलाई प्रमाणपत्र, मेडल र पुरस्कार वितरण गरेका थिए।"
वायनाड लोकसभा उपनिर्वाचनमा प्रियंका गान्धी विजयी,नयाँ दिल्ली : कांग्रेस नेतृ प्रियंका गान्धी वायनाड लोकसभा उपनिर्वाचनमा विजयी भएकी छन्। उनले नकम्युनिस्ट पार्टीका सत्यन मोकेरी र भारतीय जनता पार्टीकी नव्या हरिदासलाई पराजित गरेकी हुन्। प्रियंकाले ६ लाख २० हजार बढी मत ल्याइन्। प्रतिद्वन्द्वी र उनको मतान्त्रर चार लाख बढी रहेको छ। राहुल गान्धीले उक्त क्षेत्रको सिट छाडेपछि उपनिर्वाचन भएको थियो। यसअघि भएको लोकसभा निर्वाचमा राहुल गान्धी केरलको वायनाड र राय बरेलीबाट चुनाव लडेका थिए। दुवै क्षेत्रमा विजयी भएपछि राहुलले राय बरेलीलाई आफ्नो निर्वाचन क्षेत्र चुनेका थिए।
शान्ति सुरक्षा स्थापनामा प्रहरी प्रतिबद्ध छ : महानिरीक्षक कुँवर,नुवाकोट : प्रहरी महानिरीक्षक वसन्तबहादुर कुँवरले प्रहरी शान्ति सुरक्षा स्थापनामा सक्षम रहेको बताएका छन्। उनले नेपाल प्रहरीले जुनसुकै परिस्थितिको सामना गरेर भए पनि देशमा कानुन अनुसार नागरिकको जिउधनको सुरक्षामा सक्रिय रहेको बताए। नुवाकोटको विदुरमा शनिवार जिल्ला प्रहरी कार्यालय नुवाकोटको परिसरमा स्थापित नागरिक सहायता कक्ष र नवनिर्मित भगवतीको मन्दिरको उद्घाटन गर्दै महानिरीक्षक कुँवरले सो कुरा बताएका हुन्। उनले देशमा प्रहरीले बढ्दो आत्महत्या नियन्त्रणमा विशेष योजना बनाएको समेत बताए। प्रहरी महानिरीक्षक कुँवरले बढ्दो आत्महत्या नियन्त्रणका लागि प्रहरीले बनाएको विशेष योजना अनुसार अगाडि बढिरहेको समेत बताए। सोही अवसरमा कुँवरले नागरिक सहायता कक्ष र भगवती मन्दिरको निर्माणमा सहयोग गरेका विभिन्न व्यक्ति तथा संस्थाहरूलाई सम्मानपत्र समेत प्रदान गरे। नवनिर्मित नागरिक सहायता कक्ष कुल १६ लाख र भगवती मन्दिरको कुल लागत १० लाख ८९ हजार चारसय ९३ रुपैयाँ रहेको छ।
साउदीमा गरे २९ जना नेपालीले रक्तदान,साउदी : वैदेशिक रोजगारीको क्रममा साउदीमा रहेका २९ जना नेपालीले रक्तदान गरेका छन्। २२ नोभेम्बर २०२४ का दिन मोरङ सुनसरी सेवा समाज साउदी अरेबियाको आयोजना तथा डा सुलेमान अलहबिब हस्पिटल रियादको सहकार्यमा रक्तदान कार्यक्रम गरिएको हो। रक्तदान जीवन दानरक्तदान गरौं पुण्य कमाऔं भन्ने मूल विषयलाई आधार मानी रक्तदान गर्नका लागि संस्थाले कार्यरत नेपालीलाई आह्वान गरेको थियो जसमा २९ जना नेपालीले रक्तदान गरेका हुन।
अरुण नदीमा पूजा गर्ने क्रममा एक जना बेपत्ता,"सङ्खुवासभा : सङ्खुवासभाको चैनपुर नगरपालिका११ खहरेस्थित अरुण नदीमा पूजा गर्ने क्रममा एक जना बेपत्ता भएका छन्। चैनपुर११ कुइबिरका ४८ वर्षीय गजेन्द्र जिमी बेपत्ता भएको जिल्ला प्रहरी कार्यालय सङ्खुवासभाका प्रहरी निरीक्षक रामकुमार लामिछानेले बताए। शनिबार दिउँसो चैनपुर११ खहरेस्थित अरुण नदीमा पूजा गर्न क्रममा चिप्लिएर जिमी बेपत्ता भएको प्रहरी निरीक्षक लामिछानेले बताए। जिमीको सशस्त्र प्रहरी, प्रहरी र स्थानीयले खोजीकार्य जारी राखेको जिल्ला प्रहरी कार्यालय सङ्खुवासभाले जनाएको छ। प्रत्यक्षदर्शीका अनुसार गजेन्द्र अरुण नदीमा पूजा सुरु गरे लगत्तै नदीमा चिप्लिएर बेपत्ता भएका थिए। चैनपुर११ कुइबिरका गजेन्द्र परिवारका छ जनासहित शनिबार अरुण नदी पुगेका थिए। शनिबार साँझसम्म पनि जिमीको शव फेला पर्न नसकेको जिल्ला प्रहरी कार्यालयले जनाएको छ।"
प्रकृतितिर फर्किने कि ?,"विश्वकै सर्वोच्च शिखर सगरमाथामय प्राग ऐतिहासिककालीन हिमवत् सभ्यताले परिपूर्ण नेपाल विश्वको केन्द्रबिन्दुमा अवस्थित छ। विश्वकै सर्वोच्च शिखर सगरमाथामय प्राग ऐतिहासिककालीन हिमवत् सभ्यताले परिपूर्ण नेपाल विश्वको केन्द्रबिन्दुमा अवस्थित छ। यसको अर्थ विशाल पृथ्वीभित्र चीनको कैलाश मानसरोवर प्रश्रवण क्षेत्रदेखि महालंगुर हिमशृंखलायुक्त सगरमाथा प्रश्रवण क्षेत्रको हिमालय वारिपारिको एकीकृत भौगोलिक संरचना पृथ्वीको मध्यस्थल (केन्द्रबिन्दु)मा रहेको सभ्यता मानिन्छ। त्योभन्दा पनि पुराना हाम्रा हिमालय सीमा पार गरेर भोट तिब्बतबाट बगेर नेपालभित्र आएका भोट नदीहरू पृथ्वीका महत्त्वपूर्ण प्राकृतिक सम्पदाहरू हुन्। भोट तिब्बत भूमिभित्र उद्गम (मूल) भएका हुम्ला कर्णाली नदी, भोट केरुङ नदी (नेपालभित्र त्रिशूली नदीसँग मिसिएको), भोटखोला (नेपालभित्र सुनखोलासँग मिसिएको), अरुण (नेपालभित्र तमोर र सप्तनदीसँग मिसिएको) जस्ता हिमालभन्दा पुराना ४ ठूला नदीहरू हिमालय सीमा पार गरी नेपालभित्र आएको तथ्य जगजाहेरै छ। यो आलेखमा भने विशेषगरी बागमती प्रदेशबाट पूर्वपट्टीको पानीढलोको चर्चा गरिएको छ। अर्थात्, यसलाई यसरी पनि बुझ्न सकिन्छ ः पूर्वको सप्तकोशी नदीका सहायक नदीहरूमध्ये सबैभन्दा पश्चिमउत्तर दिशाबाट बगेर आएकी नदी इन्द्रावती हुन् भने सबैभन्दा पूर्वउत्तर दिशाबाट बगेर आएको नदी तमोर हो। नदीहरूको चर्चा गरिरहँदा जोड्नै पर्ने विषय चाहिँ मानव शरीरको रगत जस्तै नदीहरू पनि पृथ्वीको शरीरका रगत समान् छन्। अतः देशको संघीय राजधानी काठमाडौंबाट उत्तर रसुवा जिल्लामा लाङटाङ हिमालय प्रश्रवण क्षेत्र छ। यसै क्षेत्रमा पृथ्वीका मालिक गोसाइँकुण्ड विराजमान हुनुहुन्छ। यो कुण्डमा नेपालका राष्ट्रिय विभूति, जीवित सिंह एवं आधुनिक नेपाल एकीकरणका बडाकाजी अमरसिंह थापा जलमहापरिनिर्वाण हुनु भएकाले गोसाइँकुण्डलाई अमरकुण्ड पनि भन्ने गरेको पाइन्छ। सातौं शताब्दी (सन् ६३३) मा नेपालबाट राजकुमारी बेहुली भृकुटीलाई तिब्बतका राजा श्रङचङ गम्पोसँग विवाह गराउने क्रममा काभ्रेको खोपासी, बनेपा, काठमाडौंको बज्रयोगिनी साँखु, गोसाइँकुण्डलाई दाहिना पारी रसुवागढीकेरुङको बाटो हुँदै ल्हासा लगिएको थियो। यो पदचाप पछ्याउँदै, भृकुटी देवीका अनन्य भक्त राष्ट्रिय विभूति अमरसिंह थापाले पनि आफ्नो महापरिनिर्वाणको मूलथलो पृथ्वीका मालिक गोसाइँकुण्डलाई नै रोज्नु भएको थियो। प्रकृतिले आफ्नो व्यवस्थापन आफैं गर्छ, मात्र मानिसले नदीमा गम्भीर असर पार्नेखाले गतिविधि गर्नु भएन। त्यसकारण चेतनशील, विवेकशील हाम्रा मानव पुर्खाहरूले उहिल्यै भनेथे, प्रकृतितिर फर्क, नदीलाई आफ्नै शरीरको रगत समान मान। । ऐतिहासिक विरासत बोकेको लाङटाङगोसाइँकुण्ड हिमालय क्षेत्रबाट करिब ५ देखि ४७ किलोमिटर उत्तर चीनको तिब्बतमा विश्वकै १४औं उच्चशिखर शिशापाङमा हिमाल विराजमान छन्। राईहरूले पाङ्दाङ्वा, चिनियाँहरूले पाङ्कु, फिलिपिनोहरूले पानकु भन्नुको अर्थ शिव बोध हुन्छ। भोट भाषामा पाङ्माको अर्थ शिव हुन्छ। अतः तिब्बती भाषामा शिशापाङ्मा भनेको घाँसे मैदानी क्षेत्रको भगवान् (शिव) भन्ने अर्थ बोध हुन्छ। शिशापाङ्मालाई गोसाइँथानको नामले पनि चिनिन्छ। शिशापाङ्मा हिमालय प्रश्रवण क्षेत्र आसपास झाङ्चाङ्पो हिमतालअन्तर्गत लुमी चिमी तालबाट पोइछु नदी उत्पत्ति भएको छ। भोटतिब्बती पोइछुलाई नेपालभित्र भोटनदी वा भोटखोला भनिन्छ। पोइछु तिब्बतबाट बग्दै आई हाम्रो देशको सिन्धुपाल्चोक जिल्लाको लिपिङ् मितेरी पुलमुनिबाट नेपालभित्र प्रवेश गरेको छ। भोटखोला र सुनखोला अर्थात् सुनकोशी नदीको बाह्रबिसेस्थित बलेफी नजिक अभिन्न मिलन हुन्छ। त्यसपछि सुनकोशी पवित्रस्थल दोलालघाट पुग्छिन्। चन्द्रावती नदी पनि रत्नचुड पर्वतबाट निस्किन्छन्। मण्डनबेंसीमा चन्द्रावती सिन्धुपाल्चोकको पाँचपोखरी क्षेत्रबाट आएकी इन्द्रावती नदीसँग मिल्दै इन्द्रावतीकै नामबाट पवित्रस्थल दोलालघाट पुग्छिन्। यसरी दोलालघाटमा सुनकोशी र इन्द्रावतीको सुमधुर मेल हुन्छ। पुण्यवती नदी पनि रत्नचुड पर्वतबाटै निस्किन्छिन्। तर पुण्यवती चन्द्रावतीको पछि नलागी लीलावती र गोदावरीलाई सम्झिँदै काभ्रेको पवित्रस्थल पनौतीतिर लाग्छिन्। नभन्दै, ललितपुर फुलचोकीको दायाँबाट लीलावती अर्थात् रोशी खोला र बायाँबाट गोदावरी आउँछिन्। अब, काभ्रेको पनौतीमा पुण्यवती, गोदावरी र रोशीको सुमधुर मिलन भई एकमुष्ठमा रोशी खोलाको नामले पूर्वतिर हाँक्किन्छिन्। रोशी नेपालथोकमा पुगेर सुनकोशीमा मिलेपछि पनि सुनकोशीकै नामबाट अगाडि बग्छिन्। त्यसपछि बेनीघाटमा पुगेर सुनकोशी र तामाखोला (तामाकोशी) को मिलन हुँदा पनि सुनकोशीकै नामबाट अगाडि बग्छिन्। त्यसपछि नवलपुरमा सुनकोशी र लिखु नदीको मिलन भएपछि पनि सुनकोशीकै नामबाट अगाडि बग्दै जाँदा जोतीर्घाटमा पुगेर सुनकोशीसँग दूधखोला दूधकोशी) को मेल हुन्छ। सप्तनदीको अर्को मुख्य सहायक नदी अरुण पनि भोटखोला जस्तै चीन (भोट तिब्बत)बाट बगेर नेपालमा आएको पौराणिक महत्त्वको नदी हो। तिब्बतमा अरुण भोटनदीलाई फुङ चु अर्थात् वुम चु भनिन्छ। यो नदीको उद्गम बिन्दू पनि शिशापाङ्मा हिमालय प्रश्रवण क्षेत्रको उत्तरपूर्वी धारस्थित यवोकान्जियल हिमताल हो। यो नदी चीनको जिन्टाङ् सहरबाट नेपालको संखुवासभा किमाथाङ्का भित्र प्रवेश गर्छ। उता, ताप्लेजुङको कञ्चनजंघा हिमशृंखला क्षेत्रबाट आएको तमोर र अरुणको सुमधुर मिलन साक्सिलामा हुन्छ। अन्ततः सुनकोशी, अरुण, तमोर नदीहरू मिलेपछि सप्तनदीको स्वरूप निर्माण हुन्छ। बराह क्षेत्रमा प्रवेश गरेपछि सप्तनदीलाई सप्तकोशी भन्दछन्। कतिपय किराँत राई भाषाविद्हरूका अनुसार नदीलाई राई भाषामा कोशी भन्ने गरेको प्रचलन पनि सम्झिनु हुन्छ। हिमालय पर्वतभन्दा पनि जेठा नदीहरूमध्ये भोटखोला, सुनखोला, अरुण, तामाखोलालगायतका ठूला भोटनदी (चु) हरू मिलेर बनेको सप्तनदी भोटतिब्बत क्षेत्र र बागमती प्रदेशबाट पूर्वी पहाडी तथा मधेश प्रदेशमा बगेर आउनुले भौगोलिक सम्बन्धको अन्तर्राष्ट्रिय जग बसालेको छ। यसको अर्थ चीननेपालभारत त्रिदेशीय त्रिपक्षीय दिगो सम्बन्धको दरिलो आधार नदी प्रणाली पनि हो। गोसाइँकुण्ड (अमरकुण्ड) र चीन (तिब्बत) को शिशापाङ्मा हिमाली प्रश्रवण क्षेत्रबाट बगेर आएका नदीहरू पूर्वको तमोर नदीमा मिसिनु साधारण प्राकृतिक नियम होइन। यी पश्चिमेली नदीहरू किन नजिकको काठमाडौंतिरै गएनन् ? किन नजिकको चोभार गल्छी काटेर बागमती प्रदेशको राजधानी हेटौंडातिर लागेनन् ? किन त्रिशूली नदीमा मिसिँदै सप्तगण्डकीलाई भेट्न गएनन् ? पूर्वको तमोरलाई भेट्न सुनकोशीमा समाहित हुँदै किन यति धेरै जिल्ला काटी अविराम यात्रा गरेका होलान् ? यी प्रश्नका वैज्ञानिक उत्तरहरू हामीसँग नभएका होइनन्, छन्। तीमध्ये एउटा साधारण उत्तर पानी सामान्यतयाः यस्तै अग्लो भूभागबाट ओरालो, भिरालो, होचो, गहिरो भूभागतिर बग्ने विशेषता रहेकाले पनि ती नदीहरू शिशापाङ्मागोसाइँकुण्ड प्रश्रवण क्षेत्रबाट ओरालो पूर्वीदक्षिण नेपालको पानीढलोतिर बगेर गएको सर्वविदित छ। तर दार्शनिक रूपमा नदीलाई सभ्यताको मुहान बुझिरहँदा, नदीहरू प्राणरक्षक बनिरहँदा, मानवहरू प्रकृतिबाट टाढिँदै जाँदा, नदीमा ढल फालिँदै जाँदा, नदी हिँड्ने बाटो मिच्दै जाँदा के मानव पनि प्रकृतिकै उपज होइन ? प्रकृतिको आँखामा त्यो भुसुनाको प्राणको अस्तित्व जति छ, हामी मानव प्राणीको प्राणको अस्तित्व पनि उति नै छ, होइन र ! होइन भने चन्द्रमामा मानवको त के कुरा, त्यही भुसुनाकै प्राण भेट्टाउन वैज्ञानिकहरूलाई किन असम्भव छ ! एक दिन पृथ्वीबाट मानव जाति लोप हुनुअगावै पृथ्वीभन्दा अर्को कुनै मानव बस्न योग्य ग्रहमा बस्ती बसाल्ने उपाय बेलैमा सोच भनेर स्टिफन हकिङले किन भने होलान् ? हाम्रा प्रत्येक राजनीतिक अधिकारका विकासे लडाइँमा नदीहरूलाई कम आँक्नु जायज हो या नाजायज ! अनि हाम्रा सामाजिकसांस्कृतिक सभ्यताको विकासक्रममा नदीहरूसँग पौंठेजोरी खेल्नु सही हो वा गलत ! प्रकृतिले आफ्नो व्यवस्थापन आफैं गर्छ, मात्र मानिसले नदीमा गम्भीर असर पार्नेखाले गतिविधि गर्नु भएन। त्यसकारण चेतनशील, विवेकशील हाम्रा मानव पुर्खाहरूले उहिल्यै भनेथे, प्रकृतितिर फर्क, नदीलाई आफ्नै शरीरको रगत समान मान।"
पुनर्स्थापना नहुँदा साहुकै हलो जोत्न बाध्य छन् हलियाहरू,"सुर्खेत : सुर्खेत चिङ्गाड ५ का डिले कामीले गाउँमा साहुकै हलो जोतेर जीवन गुजारे। उनको इच्छा थियो, सानो घर बनाउने, थोरै भए पनि सन्तानका लागि जग्गा जोडिदिने। तर उनको इच्छा पूरा हुन सकेन। साहुकै हलो जोत्दाजोत्दै गत जेठमा मृत्यु भयो। बुवाले ऋण तिर्न नसकेपछि डिलेका छोरा चन्द्रबहादुर विक पनि साहुकै घरमा हलिया बस्न बाध्य भए। चन्द्रबहादुरकी पत्नी गंगामती विक भन्छिन्, बावुछोरा नै साहुको हलिया बस्न बाध्य हुनुभयो, विस्तारै श्रीमान्ले भारतबाट कमाएर ल्याएपछि साहुको ऋण तिर्यौ। तर हाम्रो नाममा अहिले पनि एक टुक्रा जग्गा छैन, गाउँमा माइतीले बनाइदिएको सानो झुप्रोमा रात काट्दै आएका छौं। अर्काको घरमा हलिया (साहुको घरमा हलो जोत्न बाध्य भएका व्यक्ति) बसेकाहरूलाई सरकारले २०६५ साल भदौमा मुक्त भएको घोषणा गरेको थियो। हलिया परिवारको नाममा रहेको साहुको ऋण तिर्नु नपर्ने घोषणा गरेको थियो। तर यस्तो घोषणा भएको १६ वर्ष बित्दा पनि मुक्त हलियाको पुनर्स्थापना हुन सकेको छैन। पुनर्स्थापना नहुँदा र साहुको ऋण तिर्न नसक्दा मुक्त हलियाहरू गाउँमा साहुकै हलो जोत्न बाध्य छन्। सुर्खेतको वीरेन्द्रनगर१० निवासी शान्ति चौधरीका बुवा रत्नबहादुर थारूले गाउँमा अरूकै हलो जोते। छाक टार्ने उपाय नभएपछि उनी साहुको हलो जोत्न बाध्य भए। साहुकै हलो जोतेर परिवार पाले। अहिले शान्तिको परिवार पनि बुवाले जस्तै अर्काकै जग्गा जोतेर छाक टार्न बाध्य छ। सरकारले १६ वर्षअघि हलिया मुक्तिको घोषणा गरे पनि पुनर्स्थापना नहुँदा यो परिवार अहिले पनि अरूकै हलो जोत्न बाध्य छ। शान्ति भन्छिन्, हलिया मुक्तिको घोषणा कागजमै सीमित भयो, हामीले मुक्त भएर पनि अर्काकै हलो जोत्नु परिरहेको छ। आजसम्म हाम्रो नाममा न घर छ, न त खेती गर्नलाई जग्गा। देशमा गणतन्त्र आएर तीन तहका सरकार बन्दा समेत आफूहरूको पुनर्स्थापना नभएको उनले दुःखेसो पोखिन्। यस्तै वीरेन्द्रनगर९ लाटीकोइलीका थीरबहादुर चौधरीका बुवाले पनि गाउँमा साहुकै हलो जोते। साहुको खेती गरेरै परिवार पाले। अर्काको हलो जोत्दाजोत्दै उनको उमेर ढल्कियो। अहिले थीरबहादुर पनि बुवाले जस्तै साहुको हलो जोत्न बाध्य छन्। बस्नलाई त ऐलानी जग्गामा सानो छाप्रो छ, तर खानलाई आफ्नो नाममा जग्गा छैन थीरबहादुर भन्छन्, बुवाले अर्काकै हलो जोतेर हामीलाई हुर्काउनुभो, अहिले पनि हामी अरूकै जग्गामा हलो जोत्न बाध्य छौं। सरकारले मुक्त भएको घोषणा गरे पनि पुनर्स्थापनाको काम नहुँदा आफूहरू अलपत्र परेको उनको दुःखेसो छ। उनी भन्छन्, सरकारले हामीलाई कार्ड (परिचयपत्र) त दिएको छ, तर घर र जग्गा कहिले पाउँछौं ? मुक्त भनेर मात्र हुँदैन, हामीलाई तत्काल पुनर्स्थापना गरियोस्। सरकारले पुनर्स्थापना नगर्दा सन्तानको भविष्य पनि अलपत्र पर्ने उनको चिन्ता छ। माथि उल्लेखित केही प्रतिनिधि पात्र हुन्। अहिले पनि कर्णाली र सुदूरपश्चिममा मुक्त भएका हलियाहरूको पुनर्स्थापना हुन सकेको छैन। पुनर्स्थापना नहुँदा मुक्त हलियाका परिवार विभिन्न संकट भोग्न बाध्य भएको राष्ट्रिय मुक्त हलिया समाज महासंघ नेपालले जनाएको छ। महासंघका कार्यकारी निर्देशक हरिसिंह बोहरा भन्छन्, हाम्रो संघर्षका कारण हलिया मुक्त घोषणा भयो, तर उनीहरूको पुनर्स्थापनामा खेलाँची भइरहेको छ। यसबाट हलिया बस्न बाध्य परिवारका बालबालिका शिक्षाबाट वञ्चित छन्, बिरामी हुँदा उपचार गर्न नसक्ने अवस्था छ। पुनर्स्थापनाको काम नहुँदा मुक्त घोषणा भए पनि हलियाहरू अहिले पनि अर्काकै हलो जोत्न बाध्य भएको उनको भनाइ छ। कर्णालीमा पनि मुक्त हलियाको समस्या छ। तर हालसम्म तथ्यांक नै संकलन हुन सकेको छैन। कानुन नहुँदा काम अगाडि नबढेको हो। अब हामीले यसबारे चाँडै आवश्यक पर्ने विधेयक बनाउँदै छौं। ऐन निर्माण भएपछि तथ्यांक संकलनको काम सुरु हुन्छ। अरू काम अगाडि बढाउने बाटो पनि खुल्छ। विनोदकुमार शाह, मन्त्री, भूमि व्यवस्था, कृषि तथा सहकारी मन्त्रालय, कर्णाली प्रदेश। ऋणै भयो गलपासो सुर्खेत चिङ्गाड ६ निवासी यामलाल चुनारा ४९ वर्षका भए। उनी १० कक्षा पढ्दापढ्दै साहुको घरमा हलिया बसेका थिए। यामलाल सानै हुँदा उनका बुवा वीरबहादुर चुनाराको मृत्यु भयो। बुवाको निधनपछि यामलाललाई पढाउनका लागि आमा जमुना चुनाराले साहुसँग ऋण लिइन्। आमाले आफूलाई पढाउनका लागि लिएको त्यही २० हजार रुपैयाँ तिर्न नसकेपछि यामलाल साहुको हलिया बस्न बाध्य भए। उनी भन्छन्, परिवारको आर्थिक अवस्था कमजोर थियो, बुवाको मृत्युपछि मैले पढ्न पाइँन। मलाई पढाउन आमाले लिएको ऋण तिर्न सकेनौं, त्यसको बदलामा म नै साहुको हलो जोत्न गएँ। साहुको हलो जोत्दाजोत्दै आफ्नो आधा उमेर ढल्किएको भन्दै उनले दाइहरूले बाँकी रहेको साहुको ऋण तिरिदिएको सुनाए। उनले सरकारबाट हाल (ग) वर्गको हलिया परिचयपत्र पाएका छन्। तर पुनर्स्थापना नहुँदा उनी अहिले पनि अरूकै जग्गामा हलो जोत्न बाध्य छन्। चिङ्गाड गाउँपालिका५ निवासी गंगामती विकको परिवारले गाउँकै साहुबाट २५ हजार ऋण लिएको थियो। उनका ससुराले लिएको उक्त ऋणको ब्याज बढ्दै गयो। ऋण तिर्न नसक्ने भएपछि गंगामतीका ससुरा डिले कामी र उनका श्रीमान् चन्द्रबहादुर विक पालैपालो साहुको हलिया बस्न बाध्य भए। केही वर्षसम्म साहुको हलिया बसेका चन्द्रबहादुर कमाउनका लागि भारत गए। त्यहाँबाट कमाएर उनले साहुलाई ६० हजार रुपैयाँ तिरे। साहुको ऋण तिरेपछि उनी अहिले भारतमा मजदुरी गर्छन्। गंगामती भन्छिन्, साहुको ऋणले नै हामीलाई हलिया बस्न बाध्य बनायो, ऋण तिर्न नसकेपछि साहुकै हलो जोतेर समय बित्यो। आम्दानी नहुँदा घरजग्गा जोड्न सकेनौं, सरकारले हामीलाई मुक्त गरे पनि छाक टार्नका लागि साहुकै हलो जोत्नुपर्ने बाध्यता छ। सरकारले १६ वर्षअघि हलिया मुक्तिको घोषणा गरे पनि कर्णाली र सुदूरपश्चिममा ऋण तिर्न नसकेकै कारण धेरै परिवार अहिले पनि साहुको घरमा हलिया बस्न बाध्य छन्। मुक्त हलियाको यकिन तथ्यांक नहुँदा पुनर्स्थापना गर्न समस्या भएको हो। मुक्त हलियाहरू सम्पर्क नआउँदा पनि यो विषय ओझेलमा परेको हो। अब हामी तथ्यांक संकलन र त्यसको यकिन गरेर अगाडि बढ्छौं। मोहनमाया ढकाल, प्रमुख, वीरेन्द्रनगर नगरपालिका, सुर्खेत। संख्या यकिन छैन, ५० हजारको अनुमान सरकारले हलिया मुक्तिको घोषणा गरे पनि त्यसको यकिन तथ्यांक हालसम्म संकलन हुन सकेको छैन। तर हलिया मुक्तिको क्षेत्रमा कार्यरत राष्ट्रिय मुक्त हलिया समाज महासंघ नेपालका अनुसार कर्णाली र सुदूरपश्चिममा मात्र करिब ५० हजार मुक्त हलिया छन्। हालसम्म सुदूरपश्चिमका ९ वटा जिल्ला र कर्णालीका तीन जिल्लामा मात्र मुक्त हलियाको तथ्यांक संकलन गरिएको छ। यद्यपि यो तथ्यांक पनि अधुरो छ। अहिले पनि तथ्यांकमा छुटेका हलिया परिवार धेरै छन्। कर्णालीका सात जिल्लामा अहिले पनि हलियाको तथ्यांक संकलन हुन सकेको छैन। तर महासंघका अनुसार दुई प्रदेशमा गरी करिब ५० हजार मुक्त हलिया छन्। सुदूरपश्चिममा यसअघि १६ हजार ५ सय १२ जना हलियाको तथ्यांक संकलन भएको थियो। जसमा काँटछाँट गरेर १४ हजार २ सय ६२ जनाको नाम टुंगो लगाइएको छ। तर अहिले पनि त्यहाँ अरू १६ हजार १ सय ३ जनाको नाम छुटेको राष्ट्रिय मुक्त हलिया समाज महासंघले जनाएको छ। महासंघका कार्यकारी निर्देशक हरिसिंह बोहरा भन्छन्, पहिला हतारमा तथ्यांक संकलन गरियो, त्योबेला धेरैको नाम छुट्न गयो। अहिले पनि कर्णालीका सात जिल्लामा तथ्यांक नै संकलन हुन सकेको छैन, भएका जिल्लामा पनि तथ्यांक अधुरो छ। उनका अनुसार कर्णालीमा भने करिब १८ हजार हलिया छन्। तर यसको आधिकारिक तथ्यांक संकलन हुन सकेको छैन। दुवै प्रदेशमा गरी करिब ५० हजार मुक्त हलिया रहेको बोहराको दाबी छ। सरकारले यसअघि कर्णालीका हुम्ला, सुर्खेत र जाजरकोटमा मात्र हलियाको तथ्यांक संकलन गरेको छ। जसअनुसार हुम्लामा १ हजार ४ सय २१, सुर्खेतमा ६ सय ६८ र जाजरकोटमा ४ सय ४४ जना हलियाको पहिचान भएको छ। यद्यपि यी जिल्लामा पनि सबैको तथ्यांक संकलन नभएको महासंघको भनाइ छ। महासंघका कार्यकारी निर्देशक बोहरा भन्छन्, सुदूरपश्चिमका नौ जिल्ला र कर्णालीका तीन जिल्लामा मात्र यसअघि मुक्त हलियाको तथ्यांक संकलन गरियो, त्यसबेला १२ जिल्लामा गरी १९ हजार ५९ जना हलियाको मात्र पहिचान भयो। यो संख्या अन्तिम होइन, मसिनो गरी तथ्यांक संकलन गरेर छुटेका हलियाहरूको पनि पहिचान हुनुपर्छ। उनले अब आफूहरूले कर्णालीका सबै जिल्लामा शाखा विस्तार गरेर हलियाको तथ्यांक संकलन गर्ने जानकारी दिए। स्थानीय र प्रदेश सरकारसँग मिलेर काम गर्ने भन्दै उनले मुक्त हलियाको पहिचान गर्ने र उनीहरूको पुनर्स्थापनाका लागि सहजीकरण गरिने बताए। मुक्त हलियाको पुनर्स्थापनामा सरकार गम्भीर भएन। प्रदेश र स्थानीय सरकारले पनि चासो दिएनन्। हाम्रो आन्दोलनबाट सरकारले हलिया मुक्तिको घोषणा गरेको थियो। तर आज १६ वर्ष बित्यो। हलियाको समस्या उस्तै छन्। हरिसिंह बोहरा, कार्यकारी निर्देशक, राष्ट्रिय मुक्त हलिया समाज महासंघ नेपाल। कार्ड दियो, पुनर्स्थापना भएन सरकारले पहिचान भएका मुक्त हलियालाई परिचयपत्र (कार्ड) उपलब्ध गराएको छ। त्यही कार्डका आधारमा उनीहरूको पुनर्स्थापना हुनुपर्ने हो। तर पहिचान भएका मुक्त हलियाको पनि पुनर्स्थापना हुन सकेको छैन। जिल्ला हलिया मुक्ति समाज सुर्खेतका अध्यक्ष यामराज मल्ल भन्छन्, सरकारले परिचय कार्ड त दियो, तर हालसम्म मुक्त हलियाको पुनर्स्थापना हुन सकेको छैन। यो कार्डले मात्र के गर्ने ? तत्काल पुनर्स्थापना पनि होस्। उनले सुर्खेतमा मात्र कार्ड पाएका १६ जना मुक्त हलियाको पुनर्स्थापना हुन नसकेको बताए। यसअघि पहिचान भएको मुक्त हलियाले कार्ड पाएका छन्। उनीहरूको पुनर्स्थापना हुन नसकिरहेका बेला कार्ड नै नपाउने मुक्त हलियाको संख्या धेरै छ। सुदूरपश्चिममा केही प्रगति भए पनि कर्णालीमा भने कार्ड नै नपाउने धेरै छन्। सुर्खेतका मुक्त हलिया चन्द्रबहादुर बादी भन्छन्, मेरो बुवा ४० वर्ष जति हलिया बस्नुभो, हामीले अरूको हलो नजोतेसम्म खान पाउने अवस्था छैन। तर हामीलाई सरकारले कार्ड नै दिएको छैन, तथ्यांकमा हामी छुटेका छौं। उनले गाउँमा धेरै हलियाका परिवारले कार्ड नै नपाएको सुनाए। यस्तै मुक्त हलिया पूर्णा विकले भनिन्, हामीले त कार्ड नै पाएका छैनौं, पाएकाले पनि घरजग्गा पाउन सकेका छैनन्। छाक टार्ने उपाय नै छैन, अब हामी कसरी बाँचौं ? आफूहरू तथ्यांकमै छुटेको कर्णालीका हलिया परिवारको गुनासो छ। स्थानीय सरकार अलमलमै भूमि व्यवस्था, सहकारी तथा गरिबी निवारण मन्त्रालयले मुक्त हलियाको पुनर्स्थापनाका लागि २०७६ सालमै स्थानीय तहलाई आवश्यक कार्यादेश दिएको छ। सोही मन्त्रालयको आग्रहमा संघीय मामिला तथा सामान्य प्रशासन मन्त्रालयले समेत २०७६ सालमै मुक्त हलियाको पुनर्स्थापनाको काम अगाडि बढाउन स्थानीय तहलाई निर्देशन दिएको थियो। तर स्थानीय सरकारको अलमलका कारण यो काम प्रभावकारी हुन सकिरहेको छैन। सुदूरपश्चिममा प्रदेश सरकार र केही स्थानीय तहले मुक्त हलियाको पुनस्र्थापनका लागि आवश्यक ऐन र कार्यविधि बनाएर काम सुरु गरेका छन्। सुदूरपश्चिमका ८८ वटा स्थानीय तहमध्ये २३ वटाले मात्र निर्देशिका बनाएर तथ्यांक संकलन सुरु गरेका छन्। तर कर्णालीमा भने काम नै हुन सकेको छैन। स्थानीय सरकारले काम नगर्दा बर्सेनि बजेट फिर्ता जाने गरेको जिल्ला हलिया मुक्ति समाज सुर्खेतका अध्यक्ष यामराज मल्लले बताए। सरकारले घर र जग्गा दुबै नभएकालाई (क), साहुको घरमा बसेकालाई (ख), जग्गा भएको तर घर नभएकालाई (ग) र घर तथा जग्गा भए पनि पर्याप्त नभएकालाई (घ) वर्गमा विभाजन गरेर पुनर्स्थापना गर्ने भनेको छ। तर स्थानीय सरकारले चासो नदिएका कारण हाल मुक्त हलियाको पुनर्स्थापनामा कठिनाइ भइरहेको मल्लको भनाइ छ। उनका अनुसार मुक्त हलियाको पुनस्र्थापनका लागि सरकारले जग्गा खरिदका लागि प्रतिपरिवार २ लाख र घर निर्माणका लागि १ लाख २५ हजार गरी ३ लाख २५ हजार रुपैयाँ उपलब्ध गराउँदै आएको छ। तर कर्णालीमा पहिचान भएका मुक्त हलियाहरूको पुनर्स्थापनामा बेवास्ता गरिएको उनको आरोप छ। लोकतान्त्रिक शासन व्यवस्थामा कुनै पनि नागरिक जबर्जस्ती श्रमिक बन्नु दुःखद् हो। तर कर्णाली र सुदूरपश्चिममा अहिले पनि आर्थिक अवस्था कमजोर भएका नागरिक अर्काको काम गर्न बाध्य छन्। यो कुप्रथा अन्त्यका लागि प्रदेश र स्थानीय सरकार गम्भीर बन्नुपर्छ। उपेन्द्र विक, उपप्राध्यापक, मध्यपश्चिम विश्वविद्यालय, सुर्खेत। पुनर्स्थापना नहुँदा साहुकै हलो जोत्नुु परेको, ऐलानी जग्गामा बस्न बाध्य भएको, नागरिकताको समस्या रहेको, तथा शिक्षा, स्वास्थ्य र जीविकोपार्जनमा नै समस्या भइरहेको मुक्त हलियाको दुःखेसो छ। तर स्थानीय सरकारले भने अब काम थाल्ने बताएका छन्। सुर्खेतको वीरेन्द्रनगर नगरपालिकाले मुक्त हलियाको तथ्यांक यकिन गरेर पुनर्स्थापनाको काम अगाडि बढाइने जनाएको छ। नगरपालिकाका प्रमुख मोहनमाया ढकाल भन्छिन्, मुक्त हलियाको यकिन तथ्यांक नहुँदा समस्या भएको हो, अब हामी तथ्यांक संकलन र यकिन गरेर अगाडि बढ्छौं। उनले नगरपालिका एक्लैले नसक्ने भन्दै सुकुम्बासी समस्या समाधानका लागि सरकारले गठन गर्ने भूमि आयोगसँग मिलेर मुक्त हलियाहरूको पुनर्स्थापनाको काम गरिने बताइन्। आफूहरू अहिले छलफलमै रहेको भन्दै यसका लागि आवश्यक पर्ने कार्यविधि र निर्देशिकासमेत बनाउने जानकारी दिइन्। के गर्दैछ कर्णाली सरकार ? कर्णालीमा मुक्त हलियाको तथ्यांक नै संकलन हुन सकेको छैन। हालसम्म यसतर्फ कुनै चासो नदिएको कर्णाली सरकारले भने अब मुक्त हलियाको पुनर्स्थापनामा काम थाल्ने जनाएको छ। प्रदेश सरकारका प्रवक्तासमेत रहेका भूमि व्यवस्था, कृषि तथा सहकारी मन्त्री विनोदकुमार शाहले भने, कानुन नहुँदा काम अगाडि नबढेको हो, अब हामीले यसबारे विधेयक बनाउँदै छौं। ऐन निर्माण भएपछि तथ्यांक सकंलनको काम हुन्छ, अरू काम अगाडि बढाउने बाटो पनि खुल्छ। कर्णालीमा हाल संकलन भएको तथ्यांक यकिन नभएकाले पनि पुनर्स्थापनाको काम हुन नसकेको उनको भनाइ छ। मुक्त हलियाको समस्या कर्णालीमा रहेको भन्दै उनले यो समस्याको दीर्घकालीन समाधानका लागि प्रदेश सरकार गम्भीर रहेको बताए। उनले भने, छलफल सुरु भइसकेको छ, अब सरकारले आवश्यक काम अगाडि बढाउँछ। मुक्त हलियाको गाँस र बासको व्यवस्थापनमा सरकार प्रतिबद्ध छ, यसका लागि तत्काल आवश्यक पर्ने ऐन र नियमावली बनाएर हामी काम अगाडि बढाउँछौं। यसरी मुक्त भएका थिए हलिया मुख्यगरी कर्णाली र सुदूरपश्चिम प्रदेशमा बाध्यकारी रूपमा श्रमिक राख्ने प्रथा नै हलिया प्रथा हो। आफू वा आफ्नो परिवार वा पुर्खाले लिएको ऋण र सोको ब्याज चुक्ता गर्न नसकेपछि साहुको घरमा हलो जोत्ने, गोठालो बस्ने र खेतीको काम गर्ने व्यक्तिलाई नै यस क्षेत्रमा हलिया भनिन्छ। यसरी हलिया बसेका व्यक्तिले साहुकोमा जग्गा उपभोग गरेबापत खेती लगाउनेदेखि भिœयाउनेसम्मका सबै काम गर्नुपर्छ। हलिया प्रथा असमान श्रम सम्बन्ध र बाध्यात्मक कृषि श्रममा आधारित एउटा कुप्रथा हो। हलिया बसेकाहरू साहुको खेतीपाती लगाउने, हलो जोत्ने, मालिकको भारी बोक्ने, दाउरा चिर्ने, मल फाल्ने, वस्तुभाउ हेर्ने तथा दैनिक रूपमा गरिने काम बिना ज्यालामा गर्न बाध्य थिए। यही असमानता र कुप्रथाविरुद्ध आवाज उठाउनका लागि सुदूरपश्चिममा हलिया मुक्ति समाज गठन भयो। त्यसपछि विसं २०६४ सालमा राष्ट्रिय हलिया मुक्ति महासंघ नेपालको स्थापना भयो। योसँगै हलिया मुक्तिका लागि आन्दोलन विस्तार भयो। महासंघले नै २०६५ साल असारबाट हलियाका ११ बुँदे माग पूरा गर्न भन्दै सरकारविरुद्ध आन्दोलन चर्कायो। यही आन्दोलनको बलमा सरकार हलियाको आवाज सुन्न तयार भयो। सरकार र महासंघबीच सहमति नै भयो। पाँचबुँदे सहमति भएपछि सरकारले २०६५ साल भदौ २१ गते हलिया मुक्तिको औपचारिक घोषणा गरेको थियो। यही सहमतिअनुसार महासंघले पनि आन्दोलन स्थगित गरेको थियो। तर मुक्त घोषणा भएको १६ वर्ष बिते पनि मुक्त हलियाहरूको पुनर्स्थापना हुन सकेको छैन। जसकारण अहिले पनि यस क्षेत्रमा हलिया प्रथा कायमै छ। आज पनि जीविकोपार्जनका लागि मुक्त भएका हलियाहरू अरूकै काम गर्न बाध्य हुनु परेको छ। तत्काल पुनर्स्थापना गर्न आग्रह अधिकारकर्मीले तत्काल मुक्त हलियाको पहिचान र पुनर्स्थापना गर्न आग्रह गरेका छन्। राष्ट्रिय अपांग महासंघ कर्णालीका अध्यक्ष विष्णु शर्माले हलियाको तत्काल पुनर्स्थापना हुनुपर्ने बताए। यसका लागि कर्णालीका सबै जिल्लामा हलियाहरूको पहिचान गर्नुपर्ने उनको भनाइ छ। यस्तै मध्यपश्चिम विश्वविद्यालयका उपप्राध्यापक उपेन्द्र विकले मुक्त घोषणा भएको १६ वर्षसम्म पनि हलियाको पहिचान हुन नसकेको बताए। उनले भने, यो मानवअधिकारको सबाल हो, नागरिकले बाध्य भएर अर्काको हलो जोत्नु परिरहेको छ। मुक्त भए पनि हलियाको जीविकोपार्जनमा समस्या छ, यसमा सरकार गम्भीर भएको देखिएन। स्याक नेपालका हरि कोइरालाले हलियाको पुनर्स्थापनाका लागि स्थानीय र प्रदेश सरकार गम्भीर हुनुपर्ने बताए। यस्तै जिल्ला हलिया मुक्ति समाज सुर्खेतका सचिव डिलबहादुर नेपालीले पहिचान भएका मुक्त हलियामध्ये ९७ प्रतिशत दलित रहेको बताए। उनका अनुसार मुक्त हलिया र त्यसमा पनि महिलाहरूको अवस्था दयनीय रहेको बताए। मुक्त हलियाहरूलाई मालिक बनाउनका लागि तत्काल सरकारले उनीहरूको पुनर्स्थापना गर्नुपर्ने उनको आग्रह छ।"
भारतीय स्थल सेनाध्यक्षले गरे मुक्तिनाथको दर्शन,जोमसोम : नेपाल भ्रमणमा रहेका भारतीय सेनाध्यक्ष उपेन्द्र द्विवेदीले शनिबार बिहान मुक्तिनाथको दर्शन गरेका छन्। नेपाली सेनाको हेलिकोप्टर मार्फत मुस्ताङ आएका द्विवेदीले मुक्तिनाथमा १०८ धारामा जलसेचन गरी मुक्तिनाथ मन्दिरको दर्शन गरेका हुन्। भारतीय सेनाध्यक्ष द्विवेदी मुक्तिनाथ दर्शन गर्ने उद्देश्यले नेपाली सेनाको हेलिकोप्टर मार्फत शनिबार बिहान ८:४० बजे मुक्तिनाथ हेलिप्याण्डमा अवतरण गरेका थिए। सेनाध्यक्षको मुक्तिनाथ भ्रमण दलमा ४ जना महिला पनि समावेश थिए। द्विवेदीलाई मुस्ताङको जोमसोम स्थित नारायण दल गणका गणपति प्रमुख सेनानी लेखनाथ कटुवाल र सैनिक उच्चशिखर शिक्षालयका महासेनानी खेमराज शर्माले मुक्तिनाथमा स्वागत गरेका थिए। दिवेदीले मुक्तिनाथ मन्दिरको दर्शन गरी फर्किएको सैनिक जनसम्पर्क निर्देशानालयले पुष्टि गरेको छ। निर्देशानालयले भारतीय स्थल सेनाध्यक्ष द्विवेदीको मुक्तिनाथ भ्रमण नितान्त व्यक्तिगत रहेको बताएको छ। मुक्तिनाथमा उनको सुरक्षार्थ नेपाली सेनासहित नेपाल प्रहरी र सशस्त्र प्रहरीका सुरक्षाकर्मीले सहयोग पुर्याएका थिए। मुक्तिनाथको दर्शनका लागि भारतीय सेनाध्यक्ष द्विवेदीले १ घण्टा ५० मिनेट बिताएका थिए। काठमाडौंबाट सैनिक हेलिकोप्टर मार्फत बिहान ८: ४० बजे मुक्तिनाथ पुगेका भारतीय स्थल सेनाध्यक्ष द्विवेदी मुक्तिनाथ दर्शन गरेर बिहान १०:३० बजे मुक्तिनाथबाट हेलीमार्फत काठमाडौं फर्किएका छन्।
घरदैलो अभियानमा व्यस्त उम्मेदवारहरू,"काठमाडौं : काठमाडौंको कीर्तिपुर नगरपालिकाको मयेर पदमा हुन लागेको उपनिर्वाचनमा लागि प्रमुख राजनीतिक दलका साथै स्वतन्त्र उम्मेदवारहरूले प्रचारप्रसारका साथै घरदैलो अभियानलाई तीव्रता दिएका छन् । नगरपालिकाको मेयर पदका उम्मेदवारहरु जनताका घरघरमा पुगेर आफ्ना एजेण्डका बारेमा जानकारी गराउँदै मत मागिरहेका छन् । एमाले, कांग्रेस, माओवादी, जसपा, राप्रपा, नेमकिपा लगायत दलका उम्मेदवारका साथै स्वतन्त्र उम्मेदवारहरूमध्ये केही घर घरमा पुगेका छन् भने केहीले चोक चोकमा सभा गरिरहेका छन् । त्यस्तै केही उम्मेदवारहरूले साइकल र्याली गर्दै प्रचार प्रसार गरिरहेका छन् । कीर्तिपुर नगरको प्रमुखमा एमालेकातर्फबाट सुरेन्द्र मानन्धर, कांग्रेसबाट कृष्णमान डंगोल, माओवादी केन्द्रका तर्फबाट प्राडाशिवशरण महर्जन, राष्ट्रिय प्रजातन्त्र पार्टीका तर्फबाट ध्रुव महर्जन लगायत केहीले स्वतन्त्र उम्मेदवारी दिएका छन् ।"
मित्रराष्ट्रहरूसँगको सम्बन्धलाई थप गाढा बनाउँछौं : उपप्रधानमन्त्री सिंह,काठमाडौं : उपप्रधानमन्त्री एवं सहरी विकासमन्त्री प्रकाशमान सिंहले मित्रराष्ट्रहरूसँगको सम्बन्धलाई थप प्रगाढ गर्दै अघि बढ्ने बताएका छन्। काठमाडौँस्थित चिनियाँ दूतावासले छत्रपाटी निःशुल्क चिकित्सालयलाई उपलब्ध गराएको विद्युतीय सवारी साधन हस्तान्तरण कार्यक्रममा छिमेकीमुलुकसँगै अन्तर्राष्ट्रिय समुदायसँग मैत्रीपूर्ण सम्बन्ध राखेर अघि बढिरहेको बताएका हुन् । उनले दूतावासको सहयोग दुई देशबीचको सम्बन्धका कडीका रुपमा रहेको बताए। उपप्रधानमन्त्री सिंहले विश्वव्यापी रुपमा जलवायु परिवर्तनको असर बढ्दै गइरहेको अवस्थामा विद्युतीय सवारी साधनलाई प्रवर्द्धन गर्नुपर्ने समेत बए। नेपालका लागि चिनियाँ राजदूत छन् सङले नेपालको आर्थिक विकास र समृद्धिका लागि चीनले सहयोग गर्दै आएको उल्लेख गरे। सो अवसरमा काठमाडौँस्थित चिनियाँ दूतावासले उपलब्ध गराएको विद्युतीय सवारी साधन हस्ताक्षर गरिएको थियो ।
सिप्रदी र म्याक लुब्रिकेन्टस्को म्याक स्टार नाईट कार्यक्रम सम्पन्न,"काठमाडौं : सिप्रदी ट्रेडिङ्ग एवं भारत पेट्रोलियम कोर्पोरसन लिमिटेड्ले संयुक्त रुपमा 'म्याक स्टार नाइट्' कार्यक्रम राजधानीको सोल्टी होटेलमा गत मंगलबार आयोजना गरेको थियो । कार्यक्रम मा सिप्रदीको तर्फबाट प्रमुख कार्यकारी अधिकृत राजनबाबु श्रेष्ठ, प्रमुख सञ्चालन आधिकृत राजेश प्रसाद गिरी , उपाध्यक्ष सौरव राज थपलिया लगायत भारत पेट्रोलियमबाट कार्यकारी निर्देशक शुभान्कर सेन, रणनीति तथा अन्तराष्ट्रिय विभागका उपमहाप्रबन्धक राहुल दोङ्रे, पूर्व क्षेत्रीय प्रमुख रविकान्त गोविन्दु, प्राविधिक सेवा कार्यकारी हिमांशु सिंघल लगायात अधिकारीहरुको उपस्थिति थियो। म्याक स्टार नाइटमा डिलरहरुको अतिरिक्त उपस्थितिमा म्याक सिप्रदी स्टार एप एवम रुबी प्लस गृज को उद्घाटन गरियो । म्याक सिप्रदीका श्रेष्ठ १० ओटा डिलरहरुलाई विभिन्न विधामा सम्मानित गरिएको थियो। त्यस्तै, म्याक सिप्रदीका १० वटा डिलरहरुलाई उत्कृष्ट कार्यगरे बापत विभिन्न विधामा सम्मानित गरिएको थियो। सम्मानित डिलरहरु सप्तकोशी बियरिङ्ग, डाइनयामिक ट्रेडिंग , फोर बी सप्लायर्स, खेतान ट्रेडिंग, मनकामना अटो मोबाइल्स, बंगलामुखी मोटर ट्रेडर्स, अस्त्र ईन्टरनेशनल, भवानी ट्रेड लिंक, नेक्स्ट जेनेरेसन अटोमोटिभ र श्री कामना सप्लायर्स रहेका छन् ।"
गढीमाई मेलामा मारकले खुल्लारुपमा हतियार बोक्न र प्रदर्शन गर्न नपाउने,"सिमराः बाराको गढीमाई मेलामा मार हान्ने मारकले खुल्लारुपमा हतियार बोक्न र प्रदर्शन गर्न नपाउने भएका छन् । जिल्ला प्रशासन कार्यालय बाराले शुक्रबार एक सूचना जारी गर्दै बलि कार्यक्रम अन्तर्गत कुनै पनि व्यक्ति वा मारकले मार हान्ने हतियार तरवार, खुँडा, खुकुरी, चक्कुजस्ता हतियार खुल्लारुपमा बोक्न वा प्रदर्शन गर्न रोक लगाएको हो । प्रमुख जिल्ला अधिकारी बसन्त अधिकारीद्वारा जारी सूचनामा त्यस्ता हतियार खुल्लारुपमा प्रदर्शन वा बोकेको पाइएमा कारवाही हुने जनाइएको छ । गढीमाई मेला मंसिर १ गतेदेखि सुरु भएको छ । एक महिनासम्म लाग्ने मेलामा मंसिर १७ गतेदेखि २६ गतेसम्म विशेष पूजा हुनेछ । उक्त समयमा दर्शनार्थीको अत्यधिक भिड हुने गर्दछ ।"
अवैध लागूऔषधसहित दुई जना पक्राउ,काठमाडौं : नागढुङ्गाबाट अवैध लागूऔषधसहित २ जना पक्राउ परेका छन्। ब्राउनसुगर जस्तो देखिने पदार्थ ११ ग्रामसहित झापा भद्रपुर नगरपालिका७ बस्ने २१ वर्षीय ईन्द्र राजवंशीलाई शुक्रबार प्रहरीले पक्राउ गरेको हो। प्रहरी प्रभाग नागढुङ्गा र लागूऔषध नियन्त्रण ब्युरो शाखा कार्यालय नागढुङ्गाबाट खटिएको प्रहरीले विराटनगरदेखि काठमाडौंतर्फ आउँदै गरेको बा प्र०१००६ ख ५२३७ नम्बरको बसमा सवार उनलाई उक्त पदार्थसहित पक्राउ गरेको हो। यसैगरी चन्द्रागिरी नगरपालिका२ नागढुङ्गाबाट नियन्त्रित लागूऔषध ट्रामाडोल १ सय ३ ट्याब्लेटसहित सुर्खेत वीरेन्द्रनगर नगरपालिका६ बस्ने २१ वर्षीय जीवन शाहीलाई शुक्रबार प्रहरीले पक्राउ गरेको हो। प्रहरी प्रभाग नागढुङ्गा र लागूऔषध नियन्त्रण ब्युरो शाखा कार्यालय नागढुङ्गाबाट खटिएको प्रहरीले सुनौलीदेखि काठमाडौंतर्फ आउँदै गरेको लु१ ख ०१०७ नम्बरको बसमा सवार उनलाई उक्त लागूऔषध सहित पक्राउ गरेको हो। प्रहरीले आवश्यक अनुसन्धान गरिरहेको जनाएको छ।
तरकारी र नर्सरीबाट मनग्य आम्दानी,"हुम्ला : ताजाँकोट गाउँपालिका२ का मनिकण्ठ जैसीले तरकारी र नर्सरीबाट बर्सेनि १२देखि १३ लाखसम्म आम्दानी गर्दै आएका छन् । तरकारी खेती, स्याउ, ओखर, कागती, मौसमी लगायतका खेतीपातीमा उनको दिनार्चाय बित्ने गरेको छ । ७ वर्षदेखि व्यवसायिक रुपमा नर्सरी र तरकारी खेती गर्दै आएका उनी हुम्ला जिल्लाका नमुना कृषक हुन् । कृषि विकास कार्यालय हुम्लाबाट ६० हजार बराबरको स्याउको बिउ अनुदान पाएका जैसी हाल जिल्लाभित्रकै एक नमुना कृषकका रुपमा चर्चित छन् । उनको पोलिहाउसभित्र लटरम्म फलेका गोलभेँडा र बन्दा, स्याउ, ओखर, कागती, मौसमी लगायतका बोटबिरुवाले मन लोभ्याउँछ । बर्सेनि बाबुराम नर्सरी उत्पादन तथा कृषि फर्मबाट १२ देखि १३ लाख आम्दानी हुँदै आएको मनिकण्ठ जैसीले जानकारी दिए । स्याउ, ओखर, कागती, मौसमी र तरकारी खेतीले परिवारको जीविकोपार्जन गर्दै आएका जैसीले अन्नपूर्ण पोस्टसँग बताएका हुन् । डोटीको एउटा जोनसँग समन्वय गरेर कृषि विषयमा ज्ञान दिएको उनको भनाई छ। ताजाँकोट गाउँपालिकाको वस्तुस्थिति हेरेर मौसमी रुपमा गाउँमा ३ क्विन्टलसम्म तरकारी उत्पादन गर्न सकिन्छ भनेर कृषि कर्ममा लागेको उनले बताए । आफ्नै माटोमा कृषि खेती गरेपछि यहाँका कृषकहरूको जीवनस्तर माथि उठ्छ भन्ने उदारण बनेर उनले देखाएका छन् । कृषि विकास कार्यालयबाट ६० हजारको बिउ अनुदानबाट एक वर्षमा १३ लाखको आम्दानी भएको बाँकी १० लाख बराबरको बोटबिरुवा बिक्री हुन बाँकी रहेको उनको भनाइ छ । नर्सरी र तरकारी खेतीबाट आएको आम्दानीले नै छोराछोरी काठमाडौंमा पढाउने गरेको उनले बताए । 'अहिले राम्रै भएको छ, उनले भने, 'सिँचाइ सुविधा पर्याप्त नहुँदा, बजार अभाव, यातायात सेवा सहज नहुँदा बजारीकरणमा केही समस्या हुने गरेको छ। सिँचाइ सुविधा, बजार र यातायातको सहज सुविधा भए तरकारी खेती गर्न अझै सहज हुने थियो।' सिँचाइ सुविधा नहुँदा खानेपानीले तरकारी सिँचाइ गर्नुपर्ने बाध्यता रहेको उनले सुनाए। साथै मेहनत गरेर उत्पादन गरेको तरकारीले बजार नपाउँदा सस्तोमै बेच्नुपर्ने बाध्यता पनि उनले सुनाए । 'स्थानीय बजारमा खपत हुँदैन, उनले भने । गाउँपालिकाबाट व्यवसायिक किसानलाई अनुदान सहयोग गर्न नसकिएको ताजाँकोट गाउँपालिका कार्यबाहक अध्यक्ष अजबिर खत्रीले बताए । कृषि क्षेत्रलाई अगामी दिनहरूमा पहिलो प्रथामिकता राख्ने उनले वाचा गरे।"
अब आधा आकाश,"जब म विद्यालय जाने उमेरको थिएँ, मेरा बुवाआमाले मलाई विद्यालय पठाउन चाहनुभएको थिएन किनकि म एक फरक क्षमता भएकी बालिका थिएँ। उहाँहरूलाई लाग्थ्यो, मैले पढेलेखेर के नै गर्छु होला र ? तर, ईश्वरसँग मेरा लागि छुट्टै योजना रहेछ। मलाई विद्यालय यसका लागि पठाइयो कि कम्तीमा म अक्षर चिन्न सकूँ। मैले ६ कक्षासम्म आफ्नै प्रदेशको विद्यालयमा पढें तर त्यसपछि १० कक्षासम्म पढ्न छिमेकको सहर जानु पर्यो। फेरि पनि अभिभावकहरूले अवरोध गरे तर ईश्वरको मर्जी अगाडि कसको के नै चल्थ्यो र ? मलाई अगाडि पढ्ने अनुमति दिइयो किनकि कम्तीमा मैले हिसाबकिताब गर्न सकूँ र आफ्नो जीवनमा सहजता ल्याउन सकूँ। तर, १० कक्षा पढ्दै गर्दा मैले राजधानीको विद्यालयमा पढ्ने छात्रवृत्ति पाएँ र पहिलोपटक जब म विमान चढेर राजधानी जाँदै थिएँ, मेरी आमा धुरुधुरु रुनु भयो। पपुवा न्युगिनीकी इप्युअल पोवासु ओबे थाइल्यान्डको बैंककमा गतसाता आयोजित बेइजिङ प्लस रिभ्यु सम्मेलनमा अनुभव यसरी सुनाइरहँदा निकै भावुक भइन्। ओबे अपांगता समावेशी, महिला नेतृत्व कार्यक्रम र अपांगता भएका आदिवासी जनजातिहरूका लागि प्यासिफिक क्षेत्र फोकल पर्सन र ग्लोबल नेटवर्ककी वरिष्ठ कार्यक्रम प्रबन्धक हुन्। महिलाहरू विश्वभरि नै असमानताको सिकार भएका छन्। त्यसमा पनि फरक क्षमता भएका महिलाहरूका लागि त हरेक क्षेत्र चुनौतीपूर्ण छ, आबे भन्छिन्, मैले २५ वर्षसम्म पपुवा न्युगिनीको कृषि अनुसन्धान क्षेत्रमा जागिर गरें तर त्यस क्रममा मैले देखें कि फरक क्षमता भएका महिलाहरूका लागि आवाज उठाइदिने मान्छे नै छैनन् अनि म जागिर छाडेर नेतृत्व क्षेत्रमा लागेकी हँु। महिलामा फरक क्षमता भएकाहरूलाई बढी चुनौती ६० वर्षभन्दा बढी उमेर कटिसकेकी आबेको जस्तै अनुभव नेपालकी प्रतिमा गुरुङको पनि छ। हाम्रो देश नेपालमा पनि फरक क्षमता भएका महिलाहरूसँग गरिने व्यवहार खासै राम्रो छैन। म पनि एक फरक क्षमता भएकी महिला हुँ। मैले आफ्नो स्थान स्थापित गर्न निकै चुनौतीहरू भोग्नु परेको छ। निकै तिरस्कार, नराम्रो व्यवहार र बोलीहरू सहेर पनि मैले काम गरिराखें र अहिले आएर केही उपलब्धि प्राप्त गर्न सफल भएकी छु तर यो सहज भने छैन, उनी भन्छिन्। गुरुङ अपांगता भएका आदिवासी जनजाति ग्लोबल नेटवर्ककी महासचिव हुन् भने उनी राष्ट्रिय आदिवासी अपांग महिला संघ नेपालकी अध्यक्ष पनि हुन्। म अटिजम रोगबाट प्रभावित एक फरक क्षमता भएकी युवा महिला हँु। म एउटा स्वतन्त्र फिल्म निर्माताको रूपमा काम गर्छु तर मेरा लागि मेरो कामलाई निरन्तरता दिनु त्यति सहज भने थिएन, मलेसियाकी बिट्रिस लियोंगले आफ्नो अनुभव सुनाउँदै भनिन्, मैले अटिजमको सामना गर्दैगर्दा यस्ता फरक क्षमता भएका महिलाहरूका लागि केही नयाँ गर्ने योजना बनाएँ। मैले उनीहरूको समस्यालाई फिल्ममार्फत सबैको अगाडि ल्याउने निधो गरें तर यो त्यति सजिलो भने छैन। महिला चलचित्र निर्माणकर्ताहरूलाई अनुदान पाउनै गाह्रो छ। हामीलाई कसैले पनि सहजै विश्वास गर्दैनन् तर म आफ्नो यात्रामा निरन्तर लागिरहेको छु। लियोंग मलेसियामा अटिजम समावेशी प्रत्यक्ष कार्य समूहनामक संस्थाकी संस्थापक हुन् भने उनी स्वतन्त्र वृत्तचित्र फिल्म निर्माता पनि हुन्। फरक क्षमता भएका महिलाहरूले सामान्य महिलाभन्दा बढी हिंसा भोग्नुपर्ने, सामाजिक स्वीकार्यताको अभाव, शिक्षाको पहुँचमा समस्या, अवसरहरूको अभावले गर्दा उनीहरूका लागि जीवन जिउन अझ बढी गाह्रो रहेको सम्मेलनमा सहभागी अधिकांश देशका फरक क्षमता भएका महिलाहरूको ठम्याइँ थियो। अझै छैन लैंगिक हिंसा र व्यवहारमा परिवर्तन महिला र पुरुष बराबरी राजनीतिक भाषण, नीतिनिर्माणको क्रममा र राष्ट्रिय तथा अन्तर्राष्ट्रिय सम्मेलनहरूमा नेपाललगायत विभिन्न देशका राजनीतिज्ञहरूले बोल्दै आएका यी शब्दहरूको यथार्थ भने बेग्लै छ। यथार्थमा महिलाहरूको अवस्था एसिया प्रशान्त क्षेत्रमा पछिल्लो ३० वर्षमा बिस्तारै उभो लाग्दैछ। पितृसत्तात्मक सोच, असमान व्यवहार र लैंगिक नीतिको सक्दो कार्यान्वयन हुन नसक्दा महिलाहरूको अवस्था सुधार हुन बढी समय लाग्दैछ। महिलाहरू संख्यात्मक रूपमा नेतृत्वमा पुगे पनि उनीहरूको गुणात्मक प्रतिनिधित्व हुन सकेको छैन। कार्यक्षेत्रमा महिलाहरूको प्रतिनिधित्व बढे पनि उनीहरूमाथिको लैंगिक हिंसा र व्यवहारमा परिवर्तन आउन सकेको छैन। हिंसामा परेका महिलाहरूलाई न्याय पाउन असहज नै छ। अहिले पनि महिलाहरू आफ्नै परिवारका सदस्यहरूबाट प्रताडित र हिंसा भोग्नु परिरहेको बाध्यता छ। महिला समानता, महिला सशक्तीकरण र लैंगिक समानताको प्रवद्र्धनका लागि सन् १९९५ मा चौथो विश्व महिला सम्मेलनले जारी गरेको बेइजिङ घोषणापत्र र कार्ययोजनाको ३० वर्ष बितिसक्दा पनि एसिया प्रशान्त क्षेत्रमा महिलाको अवस्थामा खासै परिवर्तन आउन सकेको छैन। यसै साता थाइल्यान्डको राजधानी बैंककमा सम्पन्न भएको बेइजिङ घोषणापत्र र कार्ययोजनाको ३० वर्षको एसिया प्रशान्त क्षेत्रीय समीक्षा सम्मेलनमा सहभागी अधिकांश देशका प्रतिनिधिले महिलाहरू अहिले पनि नेतृत्व, जागिर र पारिश्रमिकमा पुरुषभन्दा पछाडि रहेको स्वीकारे। यसका साथै महिलाहरूमा माथिको लैंगिक हिंसा, घरेलु हिंसा, आफ्नै नजिकबाट हुने हिंसा र कार्यक्षेत्रमा हुने हिंसाको स्तर निकै बढिरहेको ठम्याएका थिए। घरसँगै नेतृत्व सम्हाल्न निकै गाह्रो म पाँचवटा बच्चाकी आमा हँु। मेरा लागि राजनीति गर्नु वा नेतृत्वमा आउनु सजिलो थिएन। सामाजिक मान्यताहरू र पुरुषहरूको प्रत्येक क्षेत्रमा अत्यधिक वर्चस्वले मेरा लागि घरबाहिर निस्केर काम गर्नु सहज थिएन। तर, मैले आफ्नो पढाइ वास्तुशास्त्र विषयमा गरें र त्यसपछि मैले पुरुषहरूको सर्वाधिक वर्चस्व रहने वास्तुकला क्षेत्रमा आफ्नो पाइला टेकें। सुरुआती क्रममा त मलाई निकै गाह्रो भयो तर पछि वास्तुकला उद्योगको निकै माथिल्लो तहमा पुगेर काम गर्ने अवसर पाएँ। जब कि महिलाका लागि नेतृत्व सजिलो भने छैन, बु्रनाईकी एआर सिटी रोजिमेरियान्ते डाटो हाजी अब्दुल रहमानले सम्मेलनमा अनुभव सुनाउँदै भनिन्, महिलाहरूलाई नेतृत्व तहमा पुर्याउन सरकारहरू, सम्बन्धित निकायहरू र सम्पूर्ण समाजले नै बाटो सहज गर्नु आवश्यक छ। रहमान दक्षिणपूर्वी एसियाली राष्ट्रहरूको संगठनकी महासचिव हुन् भने उनी बु्रनाईको विधान परिषद्की सदस्य पनि थिइन्। महिलाहरूलाई नेतृत्वमा स्वीकार नै नगर्ने प्रवृत्तिले राजनीतिमा महिलाको पहुँचलाई खुम्च्याएको छ, प्रजातान्त्रिक गणतन्त्र टिमोर लेस्टेकी समानताका लागि राज्य सविच एल्भिना डे सुसा कार्भाल्हो भन्छिन्, महिलालाई देखाउनलाई मात्रै नभई उनीहरूको आवाजलाई सम्बोधन गर्न राजनीतिक प्रतिनिधित्व आवश्यक छ। पछिल्लो समय महिला अधिकारका मुद्दाहरूलाई सम्बोधन गर्ने नाउँमा थुप्रै देशमा महिलाको प्रतिनिधित्व सदन र सरकारका विभिन्न तह र तप्कामा बढाइए पनि ती प्रतिनिधित्वलाई मौनता स्वीकार गरेर चुपचाप बस्नुपर्ने बाध्यता छ। जसले गर्दा महिला नेतृत्व सबल हुन सकेको छैन। घरेलु हिंसाको मारले थलिएका महिलाहरू रिपब्लिक अफ फिजीमा महिलामाथि हुने घरेलु हिंसाको प्रतिशत ६५ नाघेको छ। त्यहाँका महिलाहरू पितृसत्तात्मक समाजको दबाबबाट उन्मुक्त हुन सकेका छैनन्। महिलाहरूमाथिको हिंसा विभिन्न रूपमा हाम्रो देशमा भेटिन्छ। कतै महिलाहरू मानसिक हिंसाका सिकार भइरहेका छन् भने कतै उनीहरूले आफ्नै घरपरिवारबाट शारीरिक र निर्मम हिंसासमेत भोग्नुपर्ने बाध्यता छ, फिजीकी सायल देवी भन्छिन्, जबसम्म महिलाहरूका लागि बनेका कानुनहरू र अन्तर्राष्ट्रिय सन्धिसम्झौताहरूको सही रूपमा देशका सरकारहरूले पालना गर्दैनन्, तबसम्म महिलाहरूको अवस्थामा सुधार आउने संकेत म त देख्दिनँ। हामीकहाँ लैंगिक समानता र महिलाहरूको पक्षमा थुप्रै कानुन निर्माण भएका छन् तर पनि महिलामाथि हुने हिंसा र विभेदले निरन्तरता पाइनै राखेको छ, पाकिस्तानकी सञ्चारकर्मी मायरा अजाम भन्छिन्, सहरी क्षेत्रहरूमा महिलामाथि हुने हिंसा अहिले प्रायःजसो डिजिटल प्लेटफर्मबाट हुने गर्छ तर ग्रामीण क्षेत्रमा अहिले पनि महिला र बालिकाहरूलाई शिक्षाको अधिकारबाट वञ्चित गरिएको छ। उनीहरू घरबाहिर जानलाई पनि प्रताडना खेप्नुपर्ने बाध्यता छ। कानुन कार्यान्वयन गर्ने ठाउँमा पनि अधिकांश पुरुषहरू नै छन् जो पितृसत्तात्मक सोच र रुढिवादले ग्रसित छन्। त्यसैले पाकिस्तानमा महिला हिंसाको अवस्था अझ नाजुक छ। महिलामाथि हुने हिंसा र लैंगिक असमानताको तथ्यांक भारतमा पनि निकै बढी छ। महिलाहरू आफ्नै घरपरिवारका व्यक्तिहरूबाट प्रताडित हुनुपर्ने, काम गर्ने थलो सुरक्षित नहुने, लिंगका आधारमा भेदभावको सिकार हुनुपर्ने समस्याले महिलाका लागि भारत पनि पूर्ण सुरक्षित हुन नसकेको भारत कलकत्ताकी चन्द्रिका शर्मा बताउँछिन्। महिलाहरूमाथि हुने घरेलु हिंसाको सही तथ्यांक नै नरहनु पनि उनीहरूको न्यायको पक्षमा काम गर्न समस्या उत्पन्न गर्ने प्रमुख कारक छ। महिलाका लागि केयर इकोनोमी महत्वपूर्ण हामी सबैको घरमा आमा, बुहारी, बहिनी, श्रीमती र महिला सदस्यहरू बिहानदेखि बेलुकासम्म काम गर्नुहुन्छ। ती कामहरूका प्रकार थुप्रै छन्। बालबालिकाहरूको हेरचाहदेखि लिएर खाना पकाउने, घरका सदस्यहरूको स्याहार गर्ने, लुगा धुने, घर सफा गर्ने लगायतका थुप्रै काम हुन्छन् जुन घरका महिला सदस्यहरूले गरिरहेका हुन्छन्। तर पनि तिनको कामको न कुनै मूल्यांकन हुन्छ न त उहाँहरूले त्यो काम गरेबापत केही आर्थिक उपार्जन गर्न सक्नुहुन्छ, भारतको धर्मा लाइफ प्रोजेक्टकी वरिष्ठ प्रमुख प्रबन्धक पान्चाली तमुली भन्छिन्, म पनि पहिला कृषि कर्ममै लागेको थिएँ। मैले घरपरिवारको काम पनि गर्थें र मसँगै थुप्रै महिला यस्ता थिए। जो अर्काको घरमा गएर घरेलु कामदार र स्याहारसुसारको काममा लागेका थिए तर ती महिलाहरूको श्रमको सही मूल्यांकन भएको नदेखेपछि मैले धर्मा लाइफ प्रोजेक्टमा जोडिने निर्णय गरें। अहिले हामी केयर इकोनोमीको वकालत गर्छौं र महिलाहरूको अधिकारका लागि काम गर्छौं। केयर इकोनोमी भनेका ती सेवाहरू हुन्, जुन हेरचाहसँग जोडिएका छन्। जस्तो कि बालबालिकाहरूको हेरचाह, घरका बूढापाकाहरूको हेरचाह, स्वास्थ्य सेवाहरू तथा घरेलु कामकाज। यी कामहरू प्रायःजसो बिना कुनै पारिश्रमिक भुक्तान गरेर गर्ने गरिन्छ। विशेषगरी महिलाहरू यी सेवामा लागेका हुन्छन्। अन्तर्राष्ट्रिय श्रम संगठन (आईएलओ) ले व्यापक रूपमा हेरचाह कार्यलाई परिभाषित गरेको छ, वयस्क र बच्चाहरू, बुढापाका र युवा, कमजोर शरीर र सक्षम शरीर भएकाहरूको शारीरिक, मनोवैज्ञानिक र भावनात्मक आवश्यकतालाई पूरा गर्ने गतिविधिहरू नै हेरचाह कार्य हो। सबैका लागि दिन २४ घण्टाको मात्रै हुन्छ, त्यसैमा शरीरलाई चाहिने आराम र काम दुवै आवश्यक हुन्छ। तर, महिलाहरू घरमा सबैभन्दा पहिला उठ्ने र सबैभन्दा पछि सुत्नेगरी काममा लाग्छन् तर जब कसैले ती घरेलु महिलाहरूलाई सोध्छन् कि तपाईं के गर्नुहुन्छ ? उत्तर हुन्छ, केही नाई, यो नाई। यो नाई भन्नु पछाडिको कारण हो, उनीहरू कार्यालय जाँदैनन्, तलब पाउँदैनन् र उनको कामको मूल्यांकन हँुदैन, संयुक्त राष्ट्रसंघीय निकाय यूएन वुमेनको नेपालका लागि राष्ट्रिय प्रतिनिधि पट्रिसिया फर्नान्डेज पाँचेको भन्छिन्, अहिले आएर केयर वर्क र केयर इकोनोमीको कुरा आउँदैछ तर यो निकै लामो समयदेखि उठाइएको सवाल हो। अहिलेको अवस्थामा घरेलु श्रमको मूल्यांकन महिला सशक्तीकरणको प्रमुख आधारको रूपमा विश्वसामु उभिएको छ। एसिया प्यासिफिक क्षेत्रमा हेरचाह कार्य र हेरचाह अर्थतन्त्रलाई मूल अर्थतन्त्रसँग जोडेर अगाडि बढाउनुपर्ने आवाज उठिरहेछ। यसो भयो भने महिलाहरूका लागि व्यापक रोजगारको सिर्जना गर्ने र उनीहरूको आर्थिक अवस्थालाई उकास्न सक्ने देखिन्छ। जुन कुरा सम्मेलनका सहभागीहरूको सार्वजनिक धारणामा पाइएको छ। के हो त बेइजिङ घोषणापत्र ? सन् १९९५ मा चीनको राजधानी बेइजिङमा सम्पन्न भएको चौथो महिला सम्मेलनले जारी गरेको घोषणापत्र र कार्ययोजनाले महिला सशक्तीकरण र लैंगिक समानताका लागि १२ वटा सरोकारका क्षेत्रहरू निर्धारित गरिएका थिए। १ सय ८९ देश, ती १२ वटा सरोकारका क्षेत्रलाई लागू गर्न साझा रूपमै सहमत भएका थिए। साझा सरोकारका क्षेत्रहरूमा गरिबी, शिक्षा र तालिम, स्वास्थ्य, महिलाविरुद्घ हुने हिंसा, सशस्त्र द्वन्द्व, अर्थतन्त्र, शक्ति र निर्णय प्रक्रिया, संस्थागत संरचना, मानव अधिकार, सञ्चारमाध्यम, वातावरण र बालिकालाई समेटिएको थियो। महिलाहरूलाई यी साझा सरोकारका क्षेत्रहरूबाट उन्मुक्त गरेर उनीहरूको अवस्थामा सुधार ल्याउनु नै बेइजिङ घोषणापत्र र कार्ययोजनाको मूल उद्देश्य हो। महिलालाई अधिकारसम्पन्न बनाउन घोषणापत्र कार्यान्वयन घोषणापत्रमा सहमति गरेका देशमध्ये अधिकांशले साझा सहमतिका १२ निर्धारित क्षेत्रमध्ये केहीमा काम नगरेकै कारण ती देशमा महिलाको अवस्थामा अपेक्षाकृत सुधार आउन सकेको छैन, सबै बुँदामा ध्यान पुर्याउन पनि घोषणापत्रको कार्यान्वयन आवश्यक रहेको युएन वुमेनकी क्षेत्रीय निर्देशक क्रिस्टिना अराब भन्छिन्, यस सम्मेलनमा विभिन्न देशबाट गरिएका प्रतिबद्धताहरूलाई पूर्ण इमान्दारिताका साथ पूरा गरेर अगाडि बढ्नु हुनेछ भन्ने विश्वासमा छु। जसले हाम्रा एजेन्डाहरू आगामी सन् २०३० सम्म पूरा गर्न अझ सहज हुनेछ। नेपालमा महिलालाई सम्मानको स्थान पाउन अझ पनि संघर्ष गर्नुपर्ने अवस्था छ। युवा तथा नयाँ पुस्तालाई जागरुक गराउनु आवश्यक छ। हामी एक, दुईजना मात्र जानकार र सशत्ता भएर हुँदैन। लैंगिक समानता अभिवृद्धिका लागि ग्रामीण स्तरसम्मको जनचेतना जरुरी छ। घोषणापत्रमा आधारित भएर महिला सशत्ताीकरण र संवद्र्घनका लागि नीतिहरू बनाइएका छन्। विभिन्न कानुनले महिलाको अधिकार र न्यायका लागि काम गरिरहेको छ। र पनि विभिन्न खालका बाधा अवरोध छन्। नेपालमा महिला सशत्ताीकरणका क्षेत्रमा काम गर्दा थुप्रै चुनौती पनि छन्। महिलाहरूको स्तर अभिवृद्धिका लागि सरकारद्वारा विभिन्न कार्यक्रम ल्याइए पनि अधिकांश कागजमै सीमित रहेको र महिलाको क्षेत्रमा लगानी नै न्यून छ। अराबले महिला सशक्तीकरणका लागि हालको अवस्थामा विशेषगरी ६ वटा क्षेत्रहरूमा काम गर्नु आवश्यक रहेको आंैल्याइन्। पहिलो, वित्तीय संस्था र राज्य संस्थाहरूमा वित्तीय र प्रतिव्यक्ति निर्णय लिनु आवश्यक छ। दोस्रो, महिलाहरूको समावेशिता दिगो विकास तथा हरित अर्थतन्त्रतर्फ बढाउनु रहेको छ। तेस्रो, बृहत् लैंगिक उत्तरदायी हेरचाह प्रणालीमा लगानीको आवश्यकता छ। महिलाविरुद्ध हुने हिंसा अन्त्य गर्न तार्किक योजनाहरूको विकास गर्नु, डिजिटल र प्राविधिक तकनिकको प्रयोग गरेर लैंगिक अन्तर हटाउने र अन्त्यमा शान्ति, सुरक्षा र मानवीय कार्यहरूमा महिला र बालिकाहरूप्रति उत्तरदायित्व बढाउनुपर्ने हुन्छ। घोषणापत्र र कार्ययोजनालाई कार्यान्वयन गराउन बेइजिङ प्लस ३० हालै बैंककमा सम्पन्न चार दिवसीय बेइजिङ प्लस ३० एसिया प्यासिफिक मन्त्रिस्तरीय सम्मेलनमा सहभागी एसिया प्रशान्त क्षेत्रका मन्त्रीहरू, वरिष्ठ अधिकारीहरू र सम्बन्धित मन्त्रालयका प्रतिनिधिहरू, नागरिक समाज संगठनहरू, युवा संगठन, शिक्षाविद्, निजी क्षेत्र, संयुक्त राष्ट्रसंघका संस्थाहरू, स्वतन्त्र विज्ञहरू र अन्य प्रमुख सरोकारवालाले आआफ्नो देशमा महिलाको क्षेत्रमा भएका प्रगतिहरूको समीक्षा गरेका थिए। सम्मेलनमा विगत पाँच वर्षमा एसिया र प्रशान्त क्षेत्रमा बेइजिङ घोषणाको कार्यान्वयनको प्रगति मूल्यांकन गरिएको थियो। लैंगिक समानता र महिला सशक्तीकरण र दिगो विकासका लागि २०३० सम्मको एजेन्डाको पूर्ण प्राप्ति गर्ने भनिएकोमा पनि समीक्षा भयो। जसका वर्तमान र उदीयमान चुनौतीहरू, राम्रा अभ्यासहरू, सिकेका पाठहरू र प्राथमिकताका कार्यहरूको पनि मूल्यांकन भएको छ। यसले भोलिका दिनमा उज्यालो ल्याउने आकलन गर्न सकिन्छ। विशेषगरी जहाँ नयाँ अवसरहरू देखा पर्छन्, हामीले महिला र बालिकाहरूलाई स्थान सुनिश्चित गर्नुपर्छ, इस्केपका कार्यकारी सचिव अर्मिदा साल्सियाह एलिसजाहबानाले सम्मेलनको उद्घाटन सत्रमा सहभागिता जनाउँदै भनिन्, महिलाहरू हाम्रो साझा भविष्यलाई परिभाषित गर्ने मुद्दाहरूमा अग्रपंक्तिमा हुनु आवश्यक छ। जस्तै कि जलवायु परिवर्तनका मुद्दाहरू, डिजिटल रूपान्तरणका सबालहरू सबै महिलासँग जोडिएका छन्। उनले महिला सशक्तीकरणका लागि प्रत्येक क्षेत्रमा महिलाहरूलाई उपकरण, तालिम र स्रोतहरू उपलब्ध गराउनु आवश्यक रहेकोमा जोड दिएकी थिइन्। बेइजिङ घोषणापत्रलाई कार्यान्वयन गर्न राजनीति इच्छाशक्ति र सार्वजनिक संलग्नतालाई बलियो बनाउनुु आवश्यक छ, यूएन वुमनका कार्यकारी निर्देशक सिमा बाहौसले सम्मेलनलाई सम्बोधन गर्दै भनिन्, यस घोषणालाई सम्बोधन गरी कार्यान्वयन गर्न अहिले पनि थुप्रै समस्या देखिएका छन्। जसलाई समाधान गर्नु आवश्यक छ। नेपालमा महिला माथिको लगानी न्यून बेइजिङ घोषणापत्रमा नेपालले पनि हस्ताक्षर गरेको ३० वर्ष बितिसकेको छ। नेपालमा महिलाहरूको सामाजिक, आर्थिक, राजनीतिकलगायतका क्षेत्रमा तुलनात्मक सुधार भए पनि समग्र रूपमा महिलाहरूको अवस्था सुधार हुन सकेको छैन। राजनीतिक तथा अन्य क्षेत्रहरूमा महिलाहरूको पहुँच संविधानद्वारा नै सुरक्षित गरिए पनि ती संख्यात्मकमात्र रहेको र गुणात्मक हुन नसकेको बेइजिङ प्लस ३० एसिया प्यासिफिक मन्त्रिस्तरीय सम्मेलनमा सहभागी हुन आएका नेपालबाट प्रतिनिधित्व गर्ने महिलाहरूको समेत धारणा रहेको थियो। महिलाहरूको स्तर अभिवृद्धिका लागि सरकारद्वारा विभिन्न कार्यक्रम ल्याइए पनि अधिकांश कागजमै सीमित रहेको र महिलाको क्षेत्रमा लगानी नै न्यून रहेको अधिकांशको भनाइ थियो। हाम्रो देशमा महिला सशक्तीकरणका क्षेत्रमा काम गर्दा थुप्रै चुनौती पनि छन्, नेपालको तर्फबाट सम्मेलनमा सहभागी महिला, बालबालिका तथा ज्येष्ठ नागरिक मन्त्रालयकी सहसचिव आभा श्रेष्ठ कर्ण भन्छिन्, हामी मन्त्रालयका तर्फबाट सक्दो घोषणापत्रमा आधारित भएर महिला सशक्तीकरण र संवद्र्धनका लागि नीतिहरू बनाएका छौं। विभिन्न कानुनले महिलाको अधिकार र न्यायका लागि काम गरिरहेको छ र विभिन्न खालका बाधा अवरोधका बाबजुद पनि नेपालले आफ्नो तर्फबाट लैंगिक समानताका लागि सक्दो काम गरेको छ। नेपालमा महिलालाई सम्मानको स्थान पाउन अझ पनि संघर्ष गर्नुपर्ने अवस्था छ, सम्मेलनमा सहभागी भएकी महिला मानवअधिकारकर्मी वन्दना राणा भन्छिन्, हामीले यी घोषणापत्रहरूको सम्बन्धमा बढीजसो युवा तथा नयाँ पुस्तालाई जागरुक गराउनु आवश्यक छ। हामी एक, दुईजना मात्र जानकार र सशक्त भएर हुँदैन। लैंगिक समानता अभिवृद्धिका लागि ग्रामीण स्तरसम्मको जनचेतना जरुरी छ।"
प्रधानमन्त्री ओलीका बुबा अस्पताल भर्ना,"काठमाडौं : प्रधानमन्त्री केपी शर्मा ओलीका बुबा मोहनप्रसाद ओली अस्पताल भर्ना भएका छन्। फोक्सो सम्बन्धी समस्या देखिएपछि शनिबार उनलाई त्रिभुवन विश्वविद्यालय शिक्षण अस्पताल महाराजगञ्जमा भर्ना गरिएको प्रधानमन्त्री ओलीले जानकारी दिएका हुन्। उनको स्वास्थ्य अवस्था सामान्य रहेको छ। प्रधानमन्त्री ओलीले सामाजिक सञ्जालमार्फत भनेका छन्, बुबालाई फोक्सो सम्बन्धी समस्या भएर त्रिभुवन विश्वविद्यालय शिक्षण अस्पताल महाराजगञ्जमा उपचार भइरहेको छ। अहिले स्वास्थ्य स्थिति सामान्य छ। उनी मंसिर ३ गते उपचारका लागि शिक्षण अस्पताल भर्ना भएका थिए।"
"सप्तकोसीमा पुरुष र महिलाको शव फेला, पहिचान खुलेन",धरान : सुनसरीको बराहक्षेत्र नगरपालिकाको सप्तकोसी नदी किनारामा एक महिला र एक पुरुषको शव भेटिएको छ । सप्तकोसीमा शव देखेपछि स्थानीयले प्रहरीलाई खबर गरेको प्रहरी निरीक्षक विकास राइले जानकारी दिए। उनका अनुसार इलाका प्रहरी कार्यालय महेन्द्रनगरबाट प्रहरी परिचालन गरि शवको परीक्षणका लागि बीपी कोइराला स्वास्थ्य विज्ञान प्रतिष्ठान धरानमा पठाइको छ । उनले महिलाको शव बराहक्षेत्र ९ मा र पुरुषको शव बराहक्षेत्र १ को सप्तकोशी किनारामा भेटिएको बताए । महिलाको शव सडेगलेको अवस्था फेला पारिएको प्रहरी निरीक्षक राईले बताए । पुरुषको शव भने आफन्तले चिन्न सक्ने अवस्थामा रहेको उनको भनाइ छ। महिला र पुरुषको शवको पहिचान नखुलेकाले कोशी प्रदेशभरीका प्रहरी कार्यालयहरूमा जानकारीका लागि पत्राचार गरिएको छ । प्रहरीले घरबाट कोही बेपत्ता भएको भए बीपी प्रतिष्ठान धरानमा आएर शवको पहिचान गरी सहयोग पुर्याउन प्रहरीले अनुरोध गरेको छ।
शितगंगामा महिलाको शव फेला,"अर्घाखाँची : अर्घाखाँचीको शितगंगा नगरपालिकामा एक महिला मृत अवस्थामा फेला परेकी छिन् । गोरुसिंगे सन्धिखर्क सडक अन्तर्गत शितगंगा नगरपालिका१२ ठुलापैरो नजिकैको खोल्सामा महिलाको शव फेला परेको जिल्ला प्रहरी कार्यालय अर्घाखाँचीका प्रमुख डिएसपी चक्रबहादुर मल्लले बताए। अन्दाजी ३५४० वर्षकी पहेँलो कुर्था, कलेजी कलरको सुरवाल, कालोरातो कपाल भएको महिलाको शव फेला परेको र नामथर, वतन नखुलेको जिल्ला प्रहरी कार्यालय अर्घाखाँचीका प्रमुख डिएसपी मल्लको भनाइ छ । घटनाको अनुसन्धान भइरहेको र मृत अवस्थामा फेला परेकोले निज महिलालाई चिन्ने अथवा पहिचान गर्न सक्ने व्यक्तिले नजिकैको प्रहरी कार्यालयमा सम्पर्क गर्न प्रहरीले आग्रह गरेको छ ।"
चीनले विद्युतीय सवारी हस्तान्तरण गरेपछि मन्त्री सिंहले भने : सम्बन्ध राम्रो गरेर अगाडि बढ्न चाहन्छौं,"काठमाडौं : उपप्रधानमन्त्री एवं सहरी विकासमन्त्री प्रकाशमान सिंहले मित्रराष्ट्रहरूसँगको सम्बन्ध राम्रो हुनुपर्ने बताएका छन्। काठमाडौँस्थित चिनियाँ दूतावासले छत्रपाटी निःशुल्क चिकित्सालयलाई उपलब्ध गराएको विद्युतीय सवारीसाधन हस्तान्तरण गर्न आज आयोजित कार्यक्रममा उनले चीनलाई धन्यवाद दिएका हुन्। उपप्रधानमन्त्री सिंहले विश्वव्यापी रुपमा जलवायु परिवर्तनको असर बढ्दै गइरहेको अवस्थामा चिकित्सालयलाई विद्युतीय सवारी साधन उपलब्ध गराएको भन्दै आभार व्यक्त गरे। उनले दूतावासको सहयोग दुई देशबीचको सम्बन्धका कडीका रुपमा रहेको धारणा राखे। सिंहले भने, हाम्रो देशको मित्र राष्ट्रहरूसँग हाम्रो सम्बन्ध राम्रो गरेर हामी अगाडि बढ्न चाहन्छौं, हामी यसरी नै मित्र राष्ट्रहरुसँग सम्बन्ध सधैं अगाडि बढाउन चाहन्छौं। नेपालका लागि चिनियाँ राजदूत छन् सङले नेपालको आर्थिक विकास र समृद्धिका लागि चीनले सहयोग गर्दै आएको उल्लेख गरे। उनले दुई देशबीच विविध क्षेत्रमा सहकार्यबाट महत्वपूर्ण नतिजा हासिल भइरहेको बताए। उनले छत्रपाटी निःशुल्क चिकित्सालयले सर्वसुलभ शुल्कमा गुणस्तरीय स्वास्थ्य सेवा उपलब्ध गराउँदै आएकामा खुसी व्यक्त गरे।"
महिलाले सम्हालेका सहकारी सबल,"चितवन : पछिल्लो समय सहकारीप्रति अधिकांशको नकारात्मक धारणा छ । तर महिलाले मात्रै सञ्चालन गरेका कतिपय सहकारी भने सफलका उदाहरणीय बनेका छन् । चितवनको खैरहनी नगरपालिका१० कठारस्थित महिला साना किसान कृषि सहकारी संस्थालाई पनि सबल सहकारीका रुपमा लिन सकिन्छ । सामान्यतया बचत तथा ऋण सहकारीमा समस्या देखिए पनि प्रायःजसो कृषि सहकारीमा ठूला समस्या छैनन् । अझ त्यसमा पनि महिला सदस्यले मात्रै सञ्चालन गरेका सहकारीमा इमान्दारिता र पारदर्शिताले संस्था सबल बनाउन सकिएको दाबी गर्छिन्, उक्त सहकारीकी प्रबन्ध निर्देशक पूर्णमाया अधिकारी । ऋण र ब्याज असुल दर कसरी शतप्रतिशत सम्भव भयो भन्ने प्रश्नमा उनी जवाफ दिन्छिन्, एउटी महिला परिवारको सहायता नपाई सफल हुन सक्दिनन् । तर महिलाले कारोबार गर्दा ऋणको अलि बढी नै चिन्ता लिने हुन्छ । लगेको पैसा फजुल खर्च गर्न भएन, तिर्नुपर्ने ऋण हो, तिरेन भने भोलि समाजमा नराम्रो भइन्छ भन्ने डरले पनि कर्जा सदुपयोग भएको हुन्छ । यससँगै किसानले ऋण लिनु अगाडि नै वडास्तरमा संस्थाको एउटा कर्मचारीको उपस्थितिमा भएको समूह बैठकमार्फत धेरै छलफलपछि मात्रै लगानी हुने भएकाले असुल दर शतप्रतिशत हुन सफल भएको प्रबन्ध निर्देशक अधिकारी बताउँछिन् । सहकारीको संरचना नै ३ तहमा निर्णय हुने र सुरुमा समूहमा छलफल भएपछि किसानले कर्जा लिनुको उद्देश्य, काम के हो भनेर अनुगमन गरेर मात्रै ऋण दिने गरिएको उनले सुनाइन् । सहकारीबाट कठार आसपासका १ हजार ८ सय ३५ घरधुरी परिवारका महिला सदस्यहरू लाभान्वित छन् । यद्यपि यसमध्ये पाँच महिलाको मृत्युपश्चात उनीहरूका श्रीमान्ले सहकारीमा निरन्तरता दिन खोजेकाले उनीहरू सदस्य बनेका छन् । विशेष महिलाको संलग्नतामा मात्रै सञ्चालित यो सहकारीले १ सय २५ जना जीविकोपार्जन मात्रै गर्दै आएका सामान्य किसानलाई उद्यमी किसानमा परिणत गरेको छ । यससँगै, १ सय ९५ जनालाई पशुपालन तथा कृषि व्यवसाय गर्ने किसान र २ सय ३५ जनालाई व्यापार व्यवसाय गर्ने व्यापारी बनाएको छ । संस्थाले शैक्षिक कर्जा, घरजग्गा, सवारीसाधन कर्जामा सहकारीले १४ प्रतिशत ब्याजदरमा कर्जा प्रवाह गरे पनि ग्रामीण उद्यम कर्जामा ९ प्रतिशत सहुलियत ब्याजदरमा कर्जा प्रवाह गरेको छ । एसियाली विकास बैंकले सरकारमार्फत साना किसान लघुवित्त वित्तीय संस्थालाई उपलब्ध गरेपछि १२ शाखा कार्यालयबाट मुलुकभर ५ सय ५० पालिकामा ग्रामीण उद्यमकर्जा सहुलियतपूर्ण ब्याजदरमा कृषक सदस्यहरूलाई कर्जा प्रवाह गरेको जनाएको छ । यो शीर्षकमार्फत संस्थालाई २ करोडसम्म र किसान सदस्यलाई ५० लाख रुपैयाँसम्मको कर्जा उपलब्ध हुन्छ । यसमध्येको एक हो, महिला साना किसान कृषि सहकारी । जसले एडीबीको ग्रामीण उद्यम वित्तीय परियोजनाबाट २ करोड रुपैयाँ सहुलियत ब्याजदरमा कर्जा लिएर स्थानीय किसानहरूले उत्पादन गरेको धान खरिद गरी प्रोसेसिङ, प्याकेजिङ गरेर बिक्रीसमेत गर्दै आएको छ । यो राइस मिल स्थापना भएपछि पहिला धान बेच्नका लागि बजार खोज्दै टाढाटाढा लानुपर्ने र सही मूल्य नपाउने समस्याबाट मुक्त भएका छन् । सोही गाउँपालिकामा एक बिघा खेतमा धान लगाएसँगै गाईपालन गर्दै आएकी कमला भण्डारी मिल सञ्चालनमा आएपछि आफूहरूले धान बिक्रीका लागि अरू बजार खोज्नै नपरेको बताउँछिन् । उनले पाँच कट्ठामा गाईलाई खुवाउने घाँस र १५ कट्ठामा धान लगाएकी छन् । उनले चैतेबाली धान करिब ३६ क्विन्टल उत्पादन गरिन् । असारको बर्खेबालीमा पनि २८ क्विन्टल धान उत्पादन गरिन् । दुई छोराछोरीलाई कृषि आम्दानीबाटै पढाएर स्नातकसम्म अध्ययन गराएको र अहिले उनीहरू पनि रोजगारीमा लागेको उनले सुनाइन् । बिचौलियाबाट ठगिन नपरेको र उचित मूल्य पाएको सोही सहकारीकी अध्यक्ष गीता केसी बताउँछिन् । उनका अनुसार एडीबीको सहयोगमा सस्तो ब्याजदरमा ग्रामीण उद्यम कर्जा नपाएको भए मिल सञ्चालन गर्न सम्भव नभएको र उत्पादन क्षेत्रमा किसानलाई सहायता गर्न सहज नहुने बताउँछिन् । हिजोका दिनमा किसानले दुःख गरेर उत्पादन गरेको धानको मूल्य नपाउने, बिचौलियाले ठग्ने भएका कारण पनि सहकारीले सदस्यलाई सहज बनाएको छ । सहकारीले सहुलियत ब्याजदरमा ऋण लिएर मिल सञ्चालन गरेपछि उनीहरूले उचित मूल्य पाउन सम्भव भयो, अध्यक्ष केसीले भनिन् । ग्रामीण उद्यम वित्तीय परियोजनाले किसानलाई व्यवसायीकरणमा मद्दत गरेको छ । उक्त परियोजनाको अनुगमनमा पुगेका एसियन डेभलपमेन्ट बैंक नेपालका राष्ट्रिय निर्देशक आर्नो कोश्वा यसले राइस मिल चलाएर बिचौलिया बन्धनबाट मुक्त गरेर किसानलाई फाइदा दिएकोमा प्रशंसा गरे । यसै क्रममा उनी भन्छन्, व्यवसाय भनेको लगानीका साथै ज्ञान र सीप चाहिने भएकोले यो संस्थाले यसलाई अपनाउनु सबल पक्ष हो ।,"
"कर्तव्य नै कर्म, कर्म नै पूजा","साई भन्छन्, सेवाको कार्य भनेको देखाउन वा सुनाउन होइन। यो हृदयबाट निस्वार्थ भावले गरिएको हुनुपर्छ, जसले तिमी आफैंमा रूपान्तरण ल्याउँछ। सानै उमेरदेखि दया र शक्तिबाट प्रभावशाली अनौठा व्यवहारले सत्य साईबाबाको देवत्वको परिचय दिइसकेको थियो। रित्तो हात घुमाएर साथीहरूका लागि जे चाहिएको छ, मानौं कलम, कापी, मिठाई, फलफूल आदि, सिर्जना गरेर दिन्थे उनी। अनि प्रत्येक दिन जस्तो गाउँका बजारमा आएका साधु, सन्त र गरिबहरूलाई हात समातेर घरमा ल्याएर भोजन गराएर मात्र पठाउने उनको आदत थियो। उनको नोभेम्बर २३, १९२६ का दिन दक्षिण भारतको पुट्टपर्ती भन्ने ठाउँमा जन्म भएको थियो। उनको यो ९९औं जन्मोत्सव हो। १४ वर्षको उमेरमा गाउँले र परिवारको अगाडि म साईबाबा हुँ भनेर घोषित गरे। उनले आफूलाई शिरडी साईबाबाको अवतार हुँ भनेर आफ्ना सम्पूर्ण परिवारलाई त्यागेर अब म तिमीहरूको हैन। मेरा भक्तहरू मलाई पर्खेर बसिरहेका छन्। अब समय आएको छ भनेर घरबाट निस्कें। आमाको छोराप्रतिको प्रेम अगाध भएको हुनाले आमालाई उनले पुट्टपर्ती छोडेर अन्य कतै गएर नबस्ने प्रण पनि गरे। सत्य साईका अनुसार यो कलियुगमा उनका तीनवटा अवतार हुनेछन्। पहिलो शिरडी साईबाबा (१८३८१९१८), दोस्रो सत्य साईबाबा (१९२६२०११) र तेस्रो प्रेम साईबाबा हुनेछन्। कसैले सत्य साईबाबालाई प्रश्न गर्यो, यो कलियुगको अवतारले किन तीनवटा भागमा बाँडिएर त्रिअवतार हुनुपर्यो ? जबकि त्रेतायुगमा र द्वापरयुगमा एकएक अवतार थिए। यसको उत्तरमा सत्य साई भन्छन्, यी तीन फरकफरक हैनन्। अन्तिम लक्ष्य पूरा गर्न तीनैवटामा पूर्ण एकता छ। सत्य साईबाबामा विश्वास भक्ति र आस्था राख्ने भक्तहरूले उनलाई गुरु र भगवान् दुवैको स्थान आफ्नो हृदयमा दिएका छन्। उनले देखाएको बाटो हिँड्न सक्ने क्षमता पनि उनीसँगै प्रार्थना गरेर माग्छन्। यो उनीहरूको साईप्रतिको भक्तिभाव हो। अवतारको शक्ति र कार्यहरू समय, परिस्थिति र वातावरणअनुसार भिन्नभिन्न हुन्छ तर शिरडी साई सत्यसाई र प्रेम साई एकै हुन्। उदाहरणका लागि एउटा फल जो बिउबाट सुरु हुन्छ, त्यसपछि रुख हुन्छ अनि फल लाग्छ। यस कार्यलाई बिउसँग तुलना गर्न सकिन्छ। पूजालाई रुखसँग तुलना गर्न सकिन्छ भने फललाई ज्ञानसँग। यसैअनुसार शिरडी साईले कर्तव्य नै कर्म हो भनेर मानव जातिलाई सन्देश दिए भने सत्यसाईले सम्पूर्ण मानव जातिभित्र एउटै भगवान्को बास हुन्छ भन्ने यथार्थ उनीहरूलाई अवगत गराए। यो दोस्रो त्रिअवतारको उद्देश्य हो। त्यसैले, सबैले एकअर्कालाई कुनै जाति, धर्म, लिंग इत्यादिमा भेदभाव नराखी सबैलाई प्रेम र सहयोग गरे कर्म नै पूजा हुन्छ भन्ने उनको भनाइ छ। अब तेस्रो अवतार, प्रेम साईले आफ्नो अवतारमा सबै मानिसभित्र भगवान्को बास हुन्छ भन्ने मात्र हैन, सबै मानिस भगवान् हुन् भन्ने सन्देश लिएर आउने छन्। यसरी तीन अवतारले कर्म, पूजा र ज्ञानका तीनवटा सन्देश लिएर आएका छन् जसले मानिसलाई भगवान्सँग पुग्ने वातावरण सिर्जना गर्छ। सत्य साई सर्वधर्मका प्रिय छन्। सबै धर्मका अनुयायीहरूले यस कुरालाई बुझेर श्रद्धा र भक्तिका साथ पुट्टपर्तीलाई तीर्थस्थल मानेर जाने गर्छन्। यो अबतारले के भन्छ भने संसारमा एउटै जाति छ, त्यो हो मानव जाति। संसारमा एउटै धर्म छ, त्यो हो प्रेमको धर्म। संसारमा एउटै भाषा छ, त्यो हो हृदयको भाषा। अनि, संसारमा एउटै भगवान् छन्, उनी सर्वव्यापी छन्। यी सबैको प्रमाण साईकै हजारौं लीलाहरू र उनका प्रेमका शृंखलाहरूबाट बुझ्न सकिन्छ। अझ स्पष्ट अर्थमा भन्नुपर्दा, मृतक शरीरलाई जीवन दिनु, भक्तहरूलाई ज्योति दर्शन दिनु, भक्तहरूलाई उनीहरूको आवश्यकता अनुसार इच्छा पूरा गरिदिनु, एकैपटक दुईतीन ठाउँमा उपस्थित हुनु र भक्तहरूमा आन्तरिक रूपान्तरण ल्याउनु उनको सबैभन्दा ठूलो लीला हो। यसरी उनले आफ्नो देवत्वको परिचय दिएका छन्। यी सबै उनका लीलाहरू हामी उनको जीवनी सत्यम्, शिवम्, सुन्दरम्मा पढ्न पाउँछौं। त्यसो त उनका लाखौं भक्तहरूका अनुभव र भनाइबाट बुझ्न र सुन्न पाइरहेकै छौं। एकातिर उनले दैवीशक्तिको प्रदर्शन यसरी गरेका छन् भने अर्कातिर उनका सामाजिक सेवाका कार्यहरू अनगिन्ती छन्। संसारमा कसैले गर्न नसकेका कार्यहरू उनले गरेर देखाएका छन्। साई एउटा यस्तो अवतार हो, जसले मानव सेवा नै माधव सेवा हो, सबैलाई प्रेम गर, सबैको सेवा गर, सधैं सहयोग गर, कहिल्यै दुःख नदेऊ भनेर महान् सन्देशहरू मानव जातिलाई दिएका छन्। त्यसैका आधारमा मेरो जीवन नै मेरो सन्देश भनेर यी सबै आफ्ना वाणीलाई आफैं यसको ज्वलन्त उदाहरण बनेर देखाएका छन्। साईले कक्षा एकदेखि पीएचडीसम्म पढाइने विद्यालय र विश्वविद्यालयहरू निःशुल्क रूपमा चलाइआएका छन्। यतिमात्र होइन, सुपर स्पेसियालीटी अस्पतालहरू जो संसारमै नभएको एउटा यस्तो अस्पताल हो जहाँ पैसाको बिल काट्ने काउन्टर छैन। जस्तै ठूला शल्यक्रिया (अपरेसन) भए तापनि (बाहिर पाँचछ लाख रुपैयाँ लाग्ने) त्यहाँ निःशुल्क गर्ने व्यवस्था छ। त्यो पनि विश्वप्रख्यात डाक्टरहरूद्वारा बिरामीको उपचार हुन्छ। यहाँ आधुनिक औजारहरू प्रयोग गरेर शल्यक्रिया गरिन्छ। साई भन्छन्, स्कुल, कलेज र विश्वविद्यालय मैले खोल्नुको उद्देश्य त्यहाँ पढ्ने विद्यार्थीको चरित्र निर्माणका लागि हो। उनीहरूलाई इमान्दार, दयालु, सहयोगी, सहनशील बनाउनु र उनीहरूको हृदय प्रेमले भरिपूर्ण गराउनु मेरो उद्देश्य हो। विद्यार्थीका चरित्र र व्यवहारबाट संसारका मानव जातिले गर्व गरेर आफूले पनि त्यही बाटो अँगालुन् भन्ने उनको उद्देश्य छ। उनी आफ्ना विद्यार्थीलाई भन्ने गर्थे तिमीहरूले संसार परिवर्तन गर्नु आवश्यक छैन, तिमी आफूलाई परिवर्तन गर, त्यति नै काफी हुन्छ। आज उनका विद्यार्थीले यो सबै प्रमाणित गरेर देखाइरहेका छन्। साईले ७० मिलियन अमेरिकी डलर खर्च गरेर ७०० सुक्खा गाउँहरूमा खानेपानीको व्यवस्था गरिदिएका उदाहरण पनि छन्। यो एउटा सेवा संगठनले निस्वार्थ भावले गरेको सेवा विश्वमा अन्य कतै पाइँदैन। यतिमात्र नभएर उनले समाजमा साधारण मानिसले गर्न नसक्ने सामाजिक सेवाजस्तो ग्रामसेवा मोबाइल अस्पताल इत्यादिद्वारा आफ्नो प्रेम नदी नै बहाएका छन्। आज सत्यसाई सेवा संगठन जो सन् १९६५ मा सुरुआत भएर अहिले विश्वका १ सय २६ देशहरूमा दुई हजारभन्दा बढी संगठनहरू कार्यरत छन्। नेपालमा मात्र २ सय २८ वटा संगठन छन्, जसले प्राकृतिक प्रकोप र अन्य आवश्यक समयमा लगातार रूपले सेबा पुर्याइरहेका छन्। साई भन्छन्, सेवाको कार्य भनेको पत्रपत्रिकामा छाप्न र अरूलाई देखाउन वा सुनाउनका लागि होइन। यो हृदयबाट निस्वार्थ भावले गरिएको हुनुपर्छ, जसले तिमी आफैंमा रूपान्तरण ल्याउँछ। यसैको परिणामस्वरूप आज साई संगठनले मौनताका साथ गरेका ठूला काम पनि आमसञ्चार माध्यमहरूमा प्रकाशित भएको पाइँदैन। सत्य साई संगठनको एउटा सबैभन्दा महत्त्वपूर्ण कार्य बाल विकास कक्षाको सञ्चालन गर्नु हो। प्रत्येक शनिबार अन्य स्कुल बन्द भएको दिन यहाँ बालबालिकालाई नैतिकता र मूल्यमा आधारित शिक्षा दिइन्छ। जहाँ धर्म, लिंग, जाति इत्यादिमा भेदभाव राखिँदैन। आजको यो सोसल मिडिया फेसबुकबाट प्रभावित सामाजिक कुरीतिहरूबाट बच्न यस्तो शिक्षाले बच्चाहरूमा धेरै ठूलो सहयोग पुर्याएको छ। अन्त्यमा, सत्य साईबाबामा विश्वास भक्ति र आस्था राख्ने भक्तहरूले उनलाई गुरु र भगवान् दुवैको स्थान आफ्नो हृदयमा दिएका छन्। उनले देखाएको बाटो हिँड्न सक्ने क्षमता पनि उनीसँगै प्रार्थना गरेर माग्दछन्। यो उनीहरूको साईप्रतिको भक्तिभाव हो।"
पृथ्वीको श्वेतपत्र,ब्रह्माण्डको उत्पत्तिकथा सौर्यमण्डलको गतिशील मन्त्र र खगोल विज्ञानको प्रयोगशालामा प्रतिपादित कोरा सिद्धान्तहरूको फूल उत्पत्तिकालको संग्राहालयमा कैद भएको पृथ्वीमा समयको गुरूत्वाकर्षण बलका ज्वारभाटाहरूसँगै अनेकन लामपुच्छ्रे ताराहरू देखिए कति वास्तविकताहरू उल्कावर्षा भएर बिलाए यो महाजात्रा महासभ्यताको कोसेढुङ्गा हो यो महायात्रा पृथ्वीको श्वेतपत्र हो । महादेशमा मान्छे नै मान्छे भएका मान्छेहरूमा मन थरीथरी भएका निलाम्य महासागरहरूमा थरीथरीका चलचरहरू बाँचेका र रङ्गिन माछैमाछाहरू पौडिएका जलवायुको शीतलतामा हाँसेका सेताम्य हिमालले शिरताज लाएका पहाडको टुप्पाले प्रेमगीत गाएका तराईका समथर फाँटले अन्न उब्जाएका प्रकृति फूल म यही पृथ्वी हुँ । मान्छेहरूमा प्रेम र करूणा अंकुराएको सद्भाव र सहिष्णुता पाउलिएको भौतिक विज्ञानको भौतिक अन्वेषण रसायन विज्ञानको रसायनिक अणुसूत्र सूत्रपात भएको प्रयोगशालामा धर्मग्रन्थ खारिएको धर्मशालामा संसारिकताको सारमा ओथारो बसेर मानवताको अमरत्व उमार्ने चराचर जगत्को स्थायी घर यही पृथ्वी हुँ मानवताको शष्यश्यामला फूलबारी म यही पृथ्वी हुँ । म नीलो ग्रह पृथ्वी हुँ जन्मजन्मान्तर पृथ्वी नै हुन चाहन्छु ब्रह्माण्डभरि शीतलता छर्न चाहन्छु गोलार्धभरि जीवनका लालीगुराँस फुलाउन चाहन्छु भूमध्यरेखामा जीवनको रेल गुडाउन चाहन्छु कसैले मेरो आकार र आयु नाप्न सकौला तर करूणा र प्रेम नाप्न सक्दैनौं कसैले मेरो व्यास र तौल नाप्न सकौला तर मैले आजीवन बोकेको जीवन र जगत्को मूल्य मापन गर्न सक्दैनौ मलाई पृथ्वी भएकोमा कुनै खेद छैन मलाई नाङ्गिएर बाँच्नुमा कुनै ग्लानि छैन म जसले जे गरे पनि पृथ्वी नै भइरहन सकूँ म जसले जे भने पनि पृथ्वीमा जीवन उमारिरहन सकूँ ।  पृथ्वीको श्वेतपत्रका लेखक सुनुवार नेपाल सरकारका उपसचिव हुन् ।
लगानी जुटेसँगै मनाङ मर्स्याङ्दी जलविद्युत् आयोजना निर्माण सुरु,"काठमाडौं : अर्धजलाशययुक्त मनाङ मर्स्याङ्दी जलविद्युत् आयोजनाको वित्तीय व्यवस्थापनसँगै निर्माण प्रारम्भ भएको छ। मनाङ मर्स्याङ्दी जलविद्युत् कम्पनीद्वारा प्रवर्दित एक सय ३५ मेगावाट क्षमताको आयोजना निर्माणका लागि वित्तीय व्यवस्थापन भएसँगै निर्माण प्रारम्भ भएको हो। गत महिना चीनको एक्जीम बैंकसँग कर्जा सम्झौता भएको थियो। सम्झौताअनुसार एक्जीम बैंकले एक अर्ब २४ करोड २५ लाख चिनियाँ युआनअर्थात् १७ करोड ५२ लाख ५० हजार अमेरिकी डलर ऋण लगानी गर्नेछ। बाँकी ऋण रकम अन्य स्रोतबाट जुटाइएको छ। आयोजनाको अनुमानित लागत ३२ करोड ३० लाख अमेरिकी डलर रहेको छ। आयोजनामा बुटवल पावर कम्पनीसँगै चिनियाँ कम्पनीहरू एसीआईजी इन्टरनेशनल लिमिटेड, सिङचेङ इन्टरनेशनल इन्भेष्टमेन्ट कम्पनी लिमिटेड र क्यूवाइइसी इन्टरनेशनल कम्पनी लिमिटेड र सो कम्पनीहरूको संयुक्त लगानीको एसिआइजी इन्टरनेसनल नेपाल हाइड्रो जोइन्ट डेभलपमेन्ट इन्भेष्टमेन्ट कम्पनीको लगानी छ। लगानीकर्तामध्येको एक कम्पनी बुटवल पावर कम्पनी लिमिटेडले प्रेस विज्ञप्तिमार्फत आयोजनाको निर्माण चीनको सिनोहाइड्रो ब्युरो सेभेन कम्पनी लिमिटेडले र निर्माण सुपरिवेक्षण सोही नर्थवेष्ट इन्जिनियरिङ कम्पनीले गरिरहेको जनाइएको छ। आयोजना निर्धारित कार्ययोजनाअनुरूप ४२ महिनाभित्र सम्पन्न गर्ने लक्ष्य छ।"
मधेस प्रदेश सरकारको विकल्प खोजिनेछ : महामन्त्री शर्मा,"बीआरआई मात्रै होइन नेपाली कांग्रेसले अब कुनै पनि अरु देशबाट पनि ऋण थुपारेर विकास गर्ने पक्षमा नरहेको महामन्त्री शर्माको भनाई छ । सिरहा : नेपाली कांग्रेस महामन्त्री विश्वप्रकाश शर्माले मधेस प्रदेश सरकारको विकल्प खोजिने बताएका छन् । नेपाली कांग्रेस लहान नगर कार्यसमितिको आयोजना गरेको कार्यक्रममा महामन्त्री शर्माले अहिले मधेस प्रदेश सरकारका मुख्यमन्त्रीले कांग्रेससँग राम्रो व्यवहार नदेखाएको बताएका हुन्। उनले यस्तै व्यवहार रहेमा कांग्रेसको नेतृत्वमा प्रदेश सरकारको विकल्प ढिला चाँडो खोजिने बेला आएको उनले बताए। अहिले जनमतको नेतृत्वमा रहेको सरकारले जे जति काम गरिरहेको छ । त्यो चित बुझाई छैन । गुनासो धेरै रहेको मधेस हिडाँईमा जानकारी पाएको छु, उनले भने, केन्द्रमा जनमत सरकारमा रहेकोले हामी केही बोलेको छैनौं । मधेसमा अहिले सम्म कांग्रेसले मुख्यमन्त्री पाएको छैन । कृष्ण यादवकै नेतृत्वमा हामी सरकार बनाउनेछौँ । एमाले, कांग्रेस र लोसपा मिले सहजै सरकार बन्ने उनले सुनाए । बीआरआई मात्रै होइन नेपाली कांग्रेसले अब कुनै पनि अरु देशबाट पनि ऋण थुपारेर विकास गर्ने पक्षमा नरहेको महामन्त्री शर्माको भनाई छ । संघीय सरकार अहिले फेरबदलको कुनै सम्भावना नरहेको त्यसमा ढुक्क रहन नेता र कार्यकर्तालाई महामन्त्री शर्माले आश्वस्त पारेका थिए । सहकारी अपचलनमा रवि लामिछाने केन्द्रित मात्रै छानबिन र कारवाही प्रक्रिया भइरहेको छैन । यसमा थुप्रै मानिसहरु पक्राउ परेका छन् । जसमा कांग्रेस एमालेका नेताहरु पनि छन्,उनले भने, अहिले कांग्रेस उपसभापति धनराज गुरुङमाथि पनि छानबिन भइरहेको छ, दोषी भए कारवाही हुनुपर्छ । उहाँलाई पक्राउ गरेको दिन कांग्रेस झण्डा लिएर आन्दोलन नउत्रिन महामन्त्री शर्माले स्थानीय नेता कार्यकर्तालाई सचेत गराएका छन् ।"
धर्मोपदेशको आख्यानीकरण,"अर्हत्मा बुद्धगाथा र बुद्धको धर्मोपदेशलाई आख्यानीकरण गरिएको छ। यस उपन्यासमा बुद्धकालीन समाज, राज्यव्यवस्था, राज्यबीचका अन्तरसंघर्ष, पारिवारिक पद्धति, तत्कालीन वैवाहिक पद्धति आदि कुरालाई पनि सरल ढंगमा प्रस्तुत गरिएको छ। मुख्य पात्रलाई बुद्धले दिएका प्रमुख धर्मोपदेश र मूलभूत बुद्धवचनलाई उपन्यासमा आख्यानमार्फत प्रस्तुत गरिएको छ। यथार्थमा, कल्पनाशीलताको लेपनले आख्यानको निर्माण हुन्छ। अझ ऐतिहासिक विषयमाथि आख्यानको परिकल्पना बढी जोखिमयुक्त प्रतीत हुन्छ।एकातर्फ विश्व परिवेशले शान्तिको प्रतीक मानेको व्यक्ति र अर्कोतर्फ धार्मिक आस्थाका देवतुल्य मानवका बारेमा आख्यान निर्माण गर्ने हुटहुटी कुनै लेखकलाई लाग्नु उत्तिकै चासोको विषय बनेको छ। करिब २५ सय वर्षअघिको कपिलवस्तुको सामाजिकआर्थिक एवं राजनीतिक परिवेश जान्न त्यतिबेलाको पाली भाषाको ज्ञान हुनु पनि उत्तिकै आवश्यक छ। यी सबैको समष्टिगत परिणामले जन्मेको अनुसन्धानमूलक विषयलाई संस्मरणात्मक शैलीमा स्वयं अर्हत् प्राप्त बुद्धको मुखबाट सिंगो उपन्यासको कथा प्रस्तुत गरिएको छ। अर्हत् शब्द संस्कृत स्रोत भए तापनि यसको प्रयोगको व्यापकता भने बुद्ध दर्शनमा भएको पाइन्छ। पुनर्जन्म प्राप्तिबाट समेत मुक्तिको मार्ग हो अर्हत्। ज्ञानको अथाह सागरबाट पूर्ण भएर निर्वाणको विशिष्ट अवस्थामा पुगेको आश्रवक्षयको अवस्था हो अर्हत्। नेपाली परिवेशमा अति कम प्रचलित शब्द हो अर्हत् तर यसको अर्थशक्तिले पाठकलाई कौतूहल जगाउँदै शान्त भावमा पुयाएर आनन्दित तुल्याउँछ। पहिलो परिच्छेददेखि निरन्तर विविध सन्दर्भमा पुनरावृत्ति भइरहने शीर्ष शब्दले पाठकलाई विषयको अर्थग्रहणमा सहजता थपिदिन्छ। बुद्धको मृत्युमा करिब पाँच सय जना अर्हत् प्राप्त गरेका भिक्षुहरू उपस्थित भएका र भिक्षु आनन्दसमेतले राजगृह आइपुगेको रात नै आश्रवक्षय भई अर्हत् प्राप्त गरेको प्रसंग आदाहनोत्सव परिच्छेदमा चर्चा गरिएको छ। भिक्षु हुनु भनेको मोहरहित हुनु हो, कर्मरहित हुनु कदापि होइन भन्दै बुद्धगाथा प्रवचनका लागि आनन्दलाई छानिएको प्रसंग आए तापनि सिंगो उपन्यासभरि बुद्ध स्वयं नै कथावाचक बनेर हामी पाठकलाई आफ्नो जीवनवृत्त सुनाउँछन्। ८० वर्षको वृद्ध र कमजोर भएकाले आफ्नो परिनिर्माणपछि उपदेशहरूलाई लिपिबद्ध गरी भिक्षु संघलाई नेतृत्व गर्दै अगाडि जान आग्रह गरेका छन्। ज्ञान कसैको निजी सम्पत्ति नभई जसले आर्जन गयो, उसैको हुने हुँदा लोककल्याणका लागि यसको उपयोग गर्न गुरुले सल्लाह दिएको सन्दर्भले सिद्धार्थको ज्ञानतृप्तिको दैलो खुला गरिदिन्छ। सिद्धार्थको जन्म भएको पाँच दिनमा आठ ब्राह्मणले उनलाई कि चक्रवर्ती सम्राट् बन्ने कि त बुद्ध नै बन्ने सम्भावना देखाएका थिए तर यीमध्ये कौण्डिन्यले भने पक्का श्रमण बन्ने घोषणा नै गरेका थिए। यसबाट छोरासँग बिछोडिनुपर्ने तथ्यबाट विचलित शुद्धोदनले सिद्धार्थ श्रमण नबनी राजकाज गरोस् भन्ने चाहन्थे। यही उद्देश्यले तीन महलहरू निर्माण निर्माण गरेर साथै हरप्रकारले शृंगारिक रस प्रतिविम्बित हुने यौन चाहना र कामवासना जगाउन युवतीहरूलाई प्रयोग गरी अनेकन् स्त्रीयोचित क्रियाकलापहरू गराइएका थिए। तथापि एकदिन बाँसको खटियामा मृतदेह बोकेको लस्कर देखेर अचम्मित हुन पुगे र यस्तै अनेकौं घटनामध्ये हातमा भिक्षापात्र बोकेको सन्न्यासीले बाँचेको निष्फिक्रीको जीवन देखेर मोहित सिद्धार्थले गृहत्याग गरी श्रामणेर बनेको सन्दर्भ उपन्यासमा छ। अनोमा नदीतीरमा तरबारले आफ्नो केश मुण्डन गरी बहुमूल्य वस्त्र सन्न्यासी कुमार घटिकारलाई दिई उसको काषाय वस्त्र धारण गरेर दीर्घसाधनामा हिँडे । आध्यात्मिक, आधिभौतिक र आधिवैदिक विभिन्न प्रकारका दुःखको कारण र निवारण खोज्न निस्केका सिद्धार्थलाई त्यतिबेलाका सबैजसो गुरुका ज्ञान आंशिक, अपूर्ण र भ्रमपूर्ण रहेकाले निर्वाण हुन नसकी हठयोगमा जाने निष्कर्षमा पुगेका थिए। अन्ततः अनेकौं परिघटनापछि उनको बुद्धत्व प्राप्तिमा सुजाताको उल्लेख्य योगदान रहेको आनन्दलाई बताएका छन्। बुद्धत्व प्राप्तिपछि अश्वत्थ बोधिवृक्ष र उसबेला बोधगया भएको बताएका छन्। प्रवज्याका सन्दर्भमा कामोपभोग र आत्मनिग्रह दुवै अतिवादी विचारधारालाई त्यागेर मध्यमार्ग अपनाउनुपर्ने उनको धारणा रहेको पाइन्छ। उपन्यासमा समेटिएको अर्को रोचक सन्दर्भ अजात शत्रुको हो। अति प्रभावकारी र हृदयस्पर्शी रूपमा पिता हत्यारा अजात शत्रुको गर्भधारण, दुःस्वप्न र नियति भोगाइबारे उत्कृष्ट प्रस्तुतिले पाठकलाई चुम्बकिएर पानामा घोरिन बाध्य तुल्याउँछ। बिम्बिसार पुत्र अजात शत्रुले मगध राज्यमा पितृहत्या शृंखलाको बीजारोपण गरेको देखिन्छ। अर्को एक प्रसंगमा बुद्धसँग यशोधराले स्त्रीलाई अर्हत् दिनुपर्ने तर्क गर्दै लैंगिक समावेशिताको खोजी गरेको सन्दर्भले प्राचीन समयमा पनि महिला अधिकार प्राप्तिको मार्गमा सचेत थिए भन्ने देखिन्छ। अंगुलीमालको चक्रवर्ती सम्राट् बन्ने लालसाले सहस्र एक व्यक्तिको बलि चढाउन अग्रसर अहिंस्रक कसरी त्रूर हत्यारा बन्यो। अन्त्यमा बुद्धको त्रिशरणमा पुग्यो भन्ने कथा सन्दर्भले नेपालमा माओवादीद्वारा सञ्चालित दसवर्षे जनयुद्धकालीन द्वन्द्वको झल्को दिन्छ। मूर्तिपूजाका शालीन विरोधी मानिने बुद्धले आफ्नो प्रतीक बनाउन लागेका बेला बोधिवृक्ष लगाउन सल्लाह दिएको देखिन्छ। आम्रपालीको सौन्दर्य र अन्य विविध सन्दर्भमा गाँसिएका कथाले पाठकलाई आख्यानको मीठो स्वाद चखाउँछ। यस्ता अनेकन् ससाना प्रसंगहरूले एकातिर पाठकलाई तानिरहन्छ भने कुनै पनि सन्दर्भले बुद्धको जीवनीलाई ओझेलमा पार्दैन। उपन्यासको भाषा अधिक स्थानमा आलंकारिक देखिन्छ। प्राचीन कथावस्तुलाई स्वयं बुद्धद्वारा बोल्न लगाएर लेखकले विषयलाई ताजा र जीवन्त बनाएका छन्। समग्रमा, लाभ, सत्कार, प्रशंसा, स्तुति एवं मानसम्मान भिक्षुहरूका लागि अर्हत् मार्गको व्यवधान मानिएको छ। उनका दुई कृतिभन्दा यो भाषा, विषय र प्रस्तुतिले अब्बल देखिन्छन्।"
"भर्चुअल संवाद : प्रधानमन्त्री ओलीले दिए नेपाल भ्रमणको निम्तो, मस्कले गरे स्टारलिंकबारे ब्रिफिङ",काठमाडौं : प्रधानमन्त्री केपी शर्मा ओलीले अमेरिकाका खर्बपति एलन मस्कलाई नेपाल भ्रमणको निम्तो दिएका छन्। शुक्रबार साँझ भर्चुअल वार्तापश्चात प्रधानमन्त्री ओलीले मस्कलाई भ्रमणको निम्तो दिएका हुन्। ओलीले मस्कमार्फत नवनिर्वाचित अमेरिकी राष्ट्रपति डोनाल्ड ट्रम्पलाई बधाई दिएको प्रधानमन्त्री सचिवालयले जनाएको छ। अमेरिकाका नवनिर्वाचित राष्ट्रपति डोनाल्ड ट्रम्पले मस्कलाई डिपार्टमेन्ट अफ गभर्मेन्ट इफिसियन्सी को प्रमुखमा नियुक्त्त गरेका छन्। राष्ट्रपति डोनाल्ड ट्रम्पलाई विजयी गराउन तपाईंले महत्त्वपूर्ण भूमिका खेलेको भन्ने मैले सुनेको छु। म उहाँलाई तपाईंमार्फत् बधाई दिन चाहन्छु। प्रधानमन्त्रीको भनाई उद्धृत गर्दै सचिवालय स्रोतले भन्यो। त्यसपश्चात मस्कले ओलीलाई धन्यवाद दिएका थिए। मस्कले स्टारलिंकबारे प्रधानमन्त्री ओलीलाई ब्रिफिङ गरेका थिए। स्पेस एक्सका कम्पनीका मालिक समेत रहेका मस्कले पछिल्लो समय नेपालमा स्याटलाइट इन्टरनेट सेवा स्टारलिंक सुरु गर्न प्रस्ताव गरिरहेका छन्। मस्कको स्टारलिंक छिमेकी मुलुक भारतमा स्याटेलाइटबाट इन्टरनेट सेवा प्रदानका लागि भित्रिसकेको छ। अन्तरिक्षबाट सिधै इन्टरनेट सेवा प्रदान गर्ने भएकाले स्टारलिंकले दुर्गम क्षेत्रहरूमा पनि उच्च गतिको इन्टरनेट सेवा सहजै पुग्न सघाउ पुर्याउने दाबी गरिएको छ। स्पेश एक्सका प्रतिनिधिले नेपालस्थित अमेरिकी दूतावासमार्फत् सेवा दिने वातावरण बनाउन पहल गर्दै आइरहेका छन्। ओलीले मस्कलाई नेपालमा लगानीमैत्री वातावरण रहेको उल्लेख गर्दै देशी विदेशी उद्योगीहरू ढुक्कसँग लगानी गर्न आह्वान गरे। नेपालले पहिलो क्रेडिट रेटिङमा ऐतिहासिक मूल्यांकन पाएको छ। अन्तर्राष्ट्रिय क्रेडिट रेटिङ संस्था फिचले नेपाललाई बीबी माइनस रेटिङ दिएको हो। यसले विदेशी लगानी भित्र्याउन र बाह्य ऋण लिन सहज हुने विज्ञहरूको भनाइ छ। फिचले नेपालको सार्वभौम साख मूल्यांकन (सोभरेन क्रेडिट रेटिङ) गरेको हो। फिच रेटिङ्सले नेपालको दीर्घकालीन विदेशी मुद्रा रेटिङलाई बीबी माइनस प्रदान गरेको छ। पहिलो रेटिङमा नै बीबी माइनस पाउनु सफलता भएको विज्ञहरूले बताएका छन्। नेपाल राष्ट्र बैंकका गभर्नर महाप्रसाद अधिकारीले यो रेटिङले अन्तर्राष्ट्रिय जगतमा नेपालको आर्थिक विकासका लागि आधारहरू रहेको देखाउने बताएका छन्।
जब इमरजेन्सी कक्षमा खतराको घण्टी बज्यो,"काठमाडौं : टिन् टिन् घण्टी बज्यो, अस्पतालको इमर्जेन्सी कक्षबाट। अनि, कर्माको संसार उजाडियो। जीवन बेस्वादिलो बनाइदियो। सप्त रंगी जीवन एकाएक खहरे खोलोजस्तै भयो। अस्पतालमा भर्ना थियो कर्माको दुईवटा ढुकढुकी। एउटा जीवनसंगिनी त अर्को उनी दुईको मायाको टुक्रा। केहीबेर अघि हाँस्दै आईसीयूमा पसेकी मायाका विषयमा कर्मा बेखबर छन्। यही क्रममा एउटा नमीठो खबर बोकेर, अकल्पनीय वियोगको संकेत बोकेर मण्डला थियटरको रंगमञ्चमा वार्निङ वेल बजिरह्यो। मुटुको चाल नापिरहेको कम्प्युटरजडित यन्त्रले स्लोमोसनमा कम्प्युटरमा आरोह अवरोह गरिरहेको छ। टिट् टिट् टिट् आवाज घरी चर्को सुनिन्छ त घरी विस्तारै सेलाउँछ। कोही व्यक्ति जिउँदो भएको या नभएको प्रमाण छाड्ने यो मेसिन कतिबेला बन्द भयो कर्माले नाटकको पुरुष पात्रपत्तो पाएन। थापागाउँस्थित मण्डला थियटरको रंगमञ्चमा नाटक ढुकढुकी ७२ मेगाहर्ज मञ्चन भइरहेको छ। नाटक हेर्न थिएटर पुग्ने हरकोही अप्रिय वियोगान्तको पीडाले रन्थनिन्छ। छट्पटिन्छ। विवाहको वर्षौंपछि सन्तान जन्मिने खुसीमा रमाउन नपाई वियोगान्त परिस्थिति आइपरेपछि कर्मा र मायाको जीवनको यथार्थमा धुरुक्कै रुन्छ दर्शकको मन। हुन त गर्भावस्थाको ७ महिनामा फोटो खिच्न मायाले हतार गरेपछि उसको पति कर्मालाई शंकाको घेराले नछोएको हैन। तर गर्भवती अवस्थामा बेलाबेला देखिने मुडस्विङ, उस्तै निराशा र फरक मनोवृत्ति होला भनेर स्वीकार गरेको छ। मायाको गर्भावस्था जटिल भएको बताउँदै डाक्टरले केही दिन अगाडि आमा र बच्चामध्ये एकलाई मात्रै बचाउन सकिने अवस्थाको जानकारी दिएको हुन्छ। अस्पतालले कर्माको हातमा एक पेपर थमाउँदै भन्छ, आमा या बच्चा कसलाई बचाउने हो हस्ताक्षर गर्नुस्। पेपर हातमा लिएर थर्थराएको कर्मा डाको छोडेर रुन्छ। चिच्याउँदा चिच्याउँदै घोप्टो परेर कहालिन्छ। श्रीमती र आउने बच्चाको वियोगको परिकल्पनामा मञ्चमा छट्पटाएको पुरुष पात्रको दुःखमा नाटक हेर्ने दर्शक पनि स्तब्ध हुन्छ। रुन्छ, मनैमनमा छट्पटिन्छ। अस्पतालको कक्षबाहिर ढोकामा उभिएको कार्मको छटपटी हेरिनसक्नु छ। अनिश्चित भविष्य र अकल्पनीय दुःखद् घटनाको त्रासले त्रसित छन्। मुटु छियाछिया भएको छ। पुरुष पात्रको भूमिकामा छन् कलाकार, कर्म। माया पात्रको भूमिकामा छन् कलाकार मेनुका प्रधान। कलाकार प्रधानको मुख्य क्वालिटी नै यही हो कि उनी जुन पात्रमा अभिनय गर्छिन्। पूरापूर सोही पात्रमा आफूलाई ढाल्छिन्। नाटक ढुकढुकी ८२ मेगाहर्जमा उनी गर्भवती महिला मायाको भूमिकामा छन्। माया मञ्चमा देखिँदा साँच्चिकै गर्भवती उभिरहे झैं लाग्छ। माया गर्भावस्थामा आएको जटिल स्वास्थ्य समस्यामा संघर्ष गरिरहेकी छन्। आमा र बच्चामध्ये कुनै एक मात्रै बाच्न सक्ने डाक्टरको घोषणालाई उनले मिराकल भइदियोस् भन्ने कामना गरेकी छन् । नाटकका परिकल्पनाकार हुन् केदार श्रेष्ठ। कहिले स्कुल स्कुलमा नाटक देखाउन लागिपर्ने त कहिले अन्तर्राष्ट्रियस्तरमा नेपालको प्रतिनिधित्व गर्दै विभिन्न देश पुग्ने वा कहिले नाटकघरमा अहोरात्र खटिरहेको अवस्थामा केदार श्रेष्ठ प्रायः भेटिन्छन्। अहिले मण्डलामा चलिरहेको ढुकढुकी ७२ मेघाहर्ज नाटकको लेखन, परिकल्पना र निर्देशनसमेत गरेका श्रेष्ठ लामो समयदेखि नाट्यकर्ममा छन्। श्रेष्ठको नाट्य लेखन र निर्देशकीय क्षमतामा कहीँ कतै खोट देखिन्न। नाटकको परिकल्पनामा उनी भन्छन्, यो नाटक हृदयको सूक्ष्म आवाज हो। अर्थात् आवाजको एकाइ हर्ज हो। मानव ढुकढुकीको आराम अवस्थाको औसत दर प्रतिमिनेट ७२ ढुकढुक मेरा लागि मुटुले रगत पम्प गर्दाको चालमात्रै हैन, मेरा लागि विशाल अनुभव हो। आफैंभित्रको यो सूक्ष्म आवाजको आयतन जीवनमा विशाल छ, अतः मेरा लागि यो मेगाहर्ज हो। सायद हृदयको ढुकढुक हामी सबैको जीवनको मेगाहर्ज हो। ढुकढुकी ७२ मेघाहर्ज सन्तान चाहनाको उत्कट उत्साह सँगालेका दम्पतीको जीवनमा आइपरेका जटिलता, आकांक्षा, आशा, बाध्यता, विवशता, विकल्प र विश्वास नाटकको आवाज हो। यो नाटक घटनाभन्दा पनि घटनाको प्रभावमा जन्मिएका मानवीय संवेदना, सहअस्तित्व र प्रेमको कथा हो। रंगमञ्चमा सजिएका नाटकका पात्रहरूले शब्द, दृश्य र अभिनयमा एउटा बेजोडको इन्टलेसन आर्ट बनाएका छन्। जीवन्त अभिनय गरेका छन्। मञ्चको मुख्य भूमिकामा मेनुका प्रधान र कर्माको प्रेमिल सम्बन्धले उतारचढाव बोकेको छ। भित्री मञ्चमा बेजोड भूमिकामा छन् मनिष ब्याञ्जु र आभा प्रधान।"
काठमाडौंमा एमालेको शक्ति प्रदर्शन : सामाजिक द्वेष र अराजकता पाच्य हुँदैन,"काठमाडौं : एमालेले काठमाडौंमा शक्ति प्रदर्शन गरेको छ । सरकारको नेतृत्वको पार्टी एमालेले ठूला जनसहभागिताबीच जागरणसभा गरेको हो । पछिल्लो समयमा हुर्किएको प्रायोजित अराजकता, भ्रम, मिथ्या सूचनालाई चिर्नको लागि गरिएको सभालाई पार्टी अध्यक्ष एवं प्रधानमन्त्री केपी शर्मा ओली र महासचिव शंकर पोखरेलले सम्बोधन गरेका थिए । सभाको सम्बोधन गर्दै एमाले अध्यक्ष ओलीले सामाजिक द्वेष र अराजकता पाच्य नहुने बताए । चरित्र हत्या गर्ने, घृणा फैसाउने कुरा पाच्य हुँदैन, उनले भने । उनले अराजकता फैलाउने कडा कारबाही हुने बताए । अध्यक्ष ओलीले एमालेमाथि लगाइएका कुनै पनि आरोपहरू खण्डन र चर्चा गर्न लायकका सिज नभएका बताए । त्यस्ता आरोप लगाउनेहरू आफैं आरोप लगाउने र आफैं सुनेर दंग पर्ने मात्र हुन् । भ्रममा पर्दैन जनता, कसले कति कमाएको छ, कसले कति कमाएको छैन, यी कुरा सबै विश्वले देखेको छ, दुनियाँले देखेको छ, ओलीले भने । उनले कम्बोडियाको टेलिकममा ककस्को लगानी छ भन्ने कुरा थाहा पाउन कुनै गाह्रो नरहेको बताए । अध्यक्ष ओलीले यस्ता कुरामा समेत दुष्प्रचार गरिएको बताए । उनले आफू गल्ती गर्ने, अरूको टाउकोमा खन्याउने । कम्बोडियाको टेलिकममा आफूले लगानी गरेको भनेर भ्रम फैलाउनहरूलाई तथ्यसहित बहस गर्न चुनौती दिए अहिलेको सरकारलाई कसैले हल्लाउन सक्ने छैन, किनभने अहिले हामी कुनै कमिसनखोरी गर्नका लागि सरकारमा गएका होइनौं, ओलीले भने, भ्रष्टाचार गर्न होइन, आफ्ना भर्ती गर्नका लागि होइन । म विभिन्न पार्टीका नेता साथीहरूलाई भन्न चाहन्छु । तपाईंहरू नेकपा एमालेतिर औंलो ठड्याएर बोलिरहनु भएको छ । के तपाईंहरू साँच्चै बहस गर्न सक्नुहुन्छ नेकपा एमालेसँग ? तथ्यसहित बहस गर्न सक्नुहुन्छ । भन्दिए त भयो नि । देशलाई असफल राष्ट्र बनाउन त्यस्ता दुष्प्रचार भइरहेको बताए । उनले भने, कम्बोडियामा ३२ हजार करोड, २१ हजार करोड डलर, स्विस बैंकमा यत्ति हजार ? तपार्इंहरू त हेर्न जानुहुन्न । यस्ता फाल्तु कुराहरू गरेर केही छैन । देशको अर्थतन्त्र र मौद्रिक नीतिलाई खल्बल्याउन र ध्वस्त बनाउनका लागि यस्ता कुराहरू भएका हुन् । उनले नाङ्लो ठटाएर हात्ती तर्साउने काम नगर्ने चेतावनी दिए । एमाले हात्तीको बथानजस्तो पार्टी भएकोले नाङ्लो ठटाएर नतर्सने ओलीले स्पष्ट पारे । अध्यक्ष ओलीले एमालेविरुद्ध अनेक हल्ला चलाइए पनि एमाले भ्रमको पछि नदौडन आग्रह गरे । नेकपा एमाले कागले कान लग्यो भन्दैमा कागका पछिपछि आकाशतर्फ हेरेर कागका पछिपछि दौडन पार्टी होइन, उनले भने । उनले आफूले कुनै बेइमानी नगरेको दाबी गरे । नेपाली जनताले ठूलो बलिदानबाट अहिलेको व्यवस्था ल्याएको बताउँदै जनता कुहिराको काग बनेर नकुद्ने ओलीले दाबी गरे नेपाली जनता भ्रममा पर्दैन, उनले भने । अनेक षड्यन्त्र र भ्रम चिरेर आफूहरू विकास, समृद्धि र सुशासनको संकल्प पूरा गर्ने बाटोमा ढुक्कका साथ अघि बढेको बताए । २०८३ असार १७ सम्म म प्रधानमन्त्री रहन्छु प्रधानमन्त्री ओलीले वर्तमान समीकरण २०८४ को मंसिरको चुनावसम्मै कायम रहिरहने दाबी गरे । २०८४ साल मंसिरको चुनावसम्म अहिलेको समीकरण कायम रहन्छ, उनले भने । अहिले सरकार ढल्छ, भोलि ढल्छ भन्ने भ्रममा नपर्न पनि उनले कार्यकर्ता र आम जनतालाई आग्रह गरे । उनले यस्ता भ्रममा नपर्नुस्, आम जनतालाई त्यस्ता भ्रममा पर्न नदिनुस् । यो समीकरण बन्न नदिनेदेखि बनेपछि भोलि नै ढल्छ, पर्सि नै ढल्छ भनेर प्रचारबाजी गरिएको पनि स्मरण गरे । यो महिना काट्दैन, दसंै देख्दैन, तिहार देख्दैन, मंसिर कट्दैन भन्दै थिए, अब चाहिँ फरवरीको भाका राख्दैछन् । तर हाम्रो सत्ता समीकरण २०८४ सम्म जान्छ, प्रधानमन्त्री ओलीले भने । भ्रम छर्नेहरूले भाका सार्दै सरकारको आयुको मिति तोक्ने गरेको उनले बताए । उनले आफूले १८ महिना सरकारको नेतृत्व गर्ने बताए । मैले २०८३ असार १७ सम्म नेतृत्व गर्छु, त्यसपछि शेरबहादुर देउवा १८ महिना प्रधानमन्त्री हुनुहुन्छ, त्यही गठबन्धनले २०८४ को निर्वाचन गराउँछ, उनले ढुक्कसँग भने । एमाले र कांग्रेस प्रतिस्पर्धी पार्टी भए पनि वर्तमान अवस्थामा प्रतिस्पर्धाभन्दा एकता जरुरीले समीकरण गर्न परेको ओलीले स्पष्ट पारे । देश र लोकतन्त्रलाई अप्ठ्यारो पार्न खोजिएको छ । संविधान मास्न खोजिएको छ । लोकतन्त्र र संविधानको रक्षाको लागि कांग्रेस एमाले मिल्नु परेको हो । उनले भने । लामो र कठिन संघर्ष र बलिदानबाट प्राप्त लोकतन्त्रलाई मास्न नदिने उनले बताए । उनले सहिदको रगत खेर जान नदिने प्रस्ट पारे । उनले संविधानको मूलमर्म यताउता हुन पनि नदिने स्पष्ट पारे । एमाले अध्यक्ष ओलीले आम जनताको रायसल्लाहमा संविधान संशोधन हुने स्पष्ट पारे । उनले देशको मुख्य समस्या सुशासन भएको बताए । उनले सुशासन स्थापित गर्न सरकारले लागिपरेको पनि बताए । प्रधानमन्त्री ओलीले विकास, समृद्धि र सुशासनको बाटोमा सरकार अघि बढिरहेको बताए । उनले कसैलाई भ्रष्टाचार गर्न नदिने अठोट पनि व्यक्त गरे । म भ्रष्टाचार गर्दिनँ र कसैलाई गर्न पनि दिन्नँ, उनले भने । सुशासन दिएर मुलुकबाट गरिबीबाट मुक्त गर्ने ध्यान आफ्नो भएको पनि उनले स्पष्ट पारे । सरकारी ढिलासुस्ती, अल्झन, कमिसन, भ्रष्टाचार, अनियमितता सैह्य नहुने पनि स्पष्ट पारे । उनले यो सरकार सुशासन ल्याउनको लागि, प्रतिस्पर्धा स्थगित गरेर निर्माण गरिएको स्पष्ट पारे । प्रधानमन्त्री ओलीले आफ्ना सन्तानलाई अकूत सम्पत्ति थुपारेर अर्बौंका मालिक बनेकाहरूले आफ्नोविरुद्ध आरोप लगाउँदै हिँडेका आरोप लगाए । उनले आफूमाथि भ्रष्टाचारको औंला ठड्याउनेलाई बहसमा आउन चुनौती दिए । अहिलेको समीकरण र सरकारलाई कसैले हल्लाउन नसक्ने भएपछि सरकार, समाज र समुदायबीच अनेक खालका विद्वेष फैलाउने काय भएको उनको भनाइ छ । बैंकको ऋण तिर्नु पर्दैन भन्नेहरूले देशको अर्थतन्त्रलाई ध्वस्त बनाउने उल्लेख गर्दै उनले उद्योगबाट बिलबमोजिम बक्यौता नउठाउने तर बिजुलीको लाइन काट्ने काम पनि देशको अर्थतन्त्र ध्वस्त पार्न खोज्ने शक्तिले गरेको दाबी गरे । प्रधानमन्त्री केपी शर्मा ओलीले विद्युत् प्राधिकरणका कार्यकारी निर्देशक कुलमान घिसिङलाई लक्षित गर्दै बिजुलीको बक्यौता उठाउन नसक्ने तर उद्योगीको लाइन काट्दै हिँड्ने भन्दै आक्रोश व्यक्त गरे । बक्यौता उठाउन नसक्ने, अनि लाइन काट्दै हिँड्ने । अर्थतन्त्र ध्वस्त बनाउन खोज्ने, रोजगारी खोस्ने काम भइरहेको छ । उनले भने । उनले सरकार यस्ता कार्य हुन नदिनेमा प्रतिबद्ध रहेको बताए । प्रधानमन्त्री ओली उद्यमी, व्यवसायी र मारवाडी समुदायलाई खेद भन्ने अभियान चल्ने गरेकोमा आपत्ति जनाए । चीन भ्रमण सफल हुन्छ : प्रधानमन्त्री प्रधानमन्त्री ओलीले चीन भ्रमण अत्यन्त सफल हुने दाबी गरे । प्रधानमन्त्री ओलीले यही मंसिर १७ गतेदेखि हुने छिमेकी चीनको भ्रमण केबल घुम्नका लागि नभई देश र जनताको हितमा केन्द्रित हुने स्पष्ट पारे । त्यतिकै घुमेर आउँ भनेर जान लागेको होइन, उनले भने, देशको हित र भलाइको लागि कुनै पनि देशको भ्रमण गरिन्छ । त्यसरी नै हामीले हाम्रा भ्रमणहरूलाई सफल बनाउने ढंगले प्रस्तुत गरेको छ । उनले भ्रमणबाट फर्किएपछि भ्रमण सफलताको बारेमा सबैलाई जानकारी गराउने स्पष्ट पारे । तपाईंहरूले यसै पनि थाहा पाउनु हुनेछ, म तपाईंहरूलाई चीनबाट फर्किएपछि कसरी सफल भयो भन्ने कुरा सम्प्रेषण गर्नेछु । चीन भ्रमण गरेको चाइनिज कार्ड भन्नेहरू वाहियात र कायर प्रधानमन्त्री ओलीले भारतभन्दा पहिला चीन भ्रमण गरेको चाइनिज कार्ड भन्ने माओवादी केन्द्रका अध्यक्ष पुष्पकमल दाहाल प्रचण्डलगायतको भनाइलाई वाहियात र कायर भनेका छन् । कतिले केके न व्यवसाय भेट्टाए जसो गरेर पहिले कता जानुपर्ने कता गयो, अपरिपक्व भयो भन्छन् । कस्तो हुन्छ परिपक्व भनेको ? पहिले कता जानुपर्ने ? धर्मशास्त्रमा लेखेको छ कि ? संविधानमा लेखेको छ कि ? संयुक्त राष्ट्रसंघको बडापत्रमा लेखेको छ ? कहाँ चाहिँ परिपक्वता भेट्नुभयो ? प्रधानमन्त्री ओलीले भने, यी वाहियात र कायर कुरा हुन् । हामी सबै छिमेकीहरूलाई पारस्परिक लाभ र समान सम्बन्धहरू । पारस्परिक सम्मानका आधारमा व्यवहार गर्छौं र सम्बन्ध राख्छौं । उनले छिमेकी कुनै पनि मुलुकसँग आफ्नो वैरभाव नरहेको स्पष्ट पारे । हाम्रो कोहीसँग वैरभाव छैन, तर कोही शत्रु पनि छैनन्, उनले भने । उनले आफ्नो दल र सरकार शान्तिको पक्षमा रहेको पनि उल्लेख गरे । विश्वस्तरमा पनि हामी परस्परमा एकताको भावनामा छौं, प्रधानमन्त्री ओलीले भने । उनले अहिले ऋण लिएर थुपार्ने काममा यो सरकार नलाग्ने पनि बताए । उनले उत्पादनमा जोड दिने र विस्तारै आत्मनिर्भर बनाउनेतर्फ अघि बढ्ने बताए । उल्टे चोर कातवाला डाँट उनले सहकारी ठगीमा संलग्नलाई कारबाहीको भागीदार हुने स्पष्ट पारे । उनले रवि लामिछानेप्रति इंगित गर्दै भने, यहाँ त उल्टै कति कति सहकारीमा ठगीका प्रमाणहरू छन् । आफैँ सहकारी ठगी गर्ने अनि अरूलाई गाली गर्ने ? हिन्दी उखान छ नि उल्टे चोर, कोतवालको डाँटे । प्रधानमन्त्री ओलीले वर्तमान सरकारले भ्रष्टाचार र ठगी गर्नेलाई कारबाही गरेरै छाड्ने प्रतिबद्धता व्यक्त गरे । उनले कसैको अनुहार नहेर्ने बताउँदै गल्ती गर्ने कारबाहीको भागीदार हुने स्पष्ट पारे । कुनै पनि प्रकारको भ्रष्टाचार सैह्य हुने छैन । कुनै पनि प्रकारको ठगी सैह्य हुने छैन । कसैलाई पनि नेकपा एमाले र अहिलेको सरकारले जुनसुकै पक्षको होस् अनुहार हेर्दैन । कारबाही गर्छ । उनले भने । उनले निर्दोष नफस्ने र दोषी नउम्कने पनि स्पष्ट पारे । लगानीको लागि आह्वान प्रधानमन्त्री ओलीले राष्ट्रिय, अन्तर्राष्ट्रिय लगानीकर्ता लगानी गर्न आह्वान गरेका छन् । उनले नेपालमा लगानीमैत्री वातावरण रहेको उल्लेख गर्दै देशी विदेशी उद्योगीहरू ढुक्कसँग लगानी गर्न आह्वा गरे । उनले भने नेपालको आर्थिक अवस्था खराब अवस्थामा थियो । अहिलेको एमालेकांग्रेसको सहकार्यमा बनेको सरकारले लिएको नीति र योजनाका कारण अर्थव्यवस्थामा सुधार भइरहेको छ । आर्थिक सुशासन र आर्थिक वृद्धि नभएसम्म देशमा विकास हुने बताउँदै उनले भने, नेपाल शान्तिपूर्ण देश हो, यो पुरानो शिक्षालय हो, प्राकृतिक हिसाबले अध्ययन गर्ने देश हो । तपाईंहरू लगानी गर्नुस्, सरकारले सुरक्षा र सुशासनको व्यवस्था गर्नेछ । उनले देशमा पूर्वाधार विकास भएको बताउँदै मजदुर समस्या पनि रहेको स्पष्ट पारे । नेपालमा मजदुर समस्या छैन । हडताल हुँदैन, विद्युत्को पनि समस्या पनि छैन्, आउनु होस् । पूर्वाधारको विकास भएको छ । जिल्ला सदरमुकास सडक जोडिएका छन् । सञ्चारको सुविधा पनि देश भर नै छ । उनले भने । उनले नेपालमा विकासको प्रचुर सम्भावना रहेको बताए । युवाहरूले विदेश पलायन हुन नपरोस् भनेर सरकारले काम गरिरहेको उनले दाबी छ । पछिल्लो ३० वर्षको अवधिका नेपालमा धेरै प्रगति भएको दाबी पनि प्रधानमन्त्री ओलीको छ । केही कमीकमजोरी भए पनि समग्र क्षेत्रमा विकास भएको उनको भनाइ छ । उनले नेपालको लोकप्रियतावादलाई ढाँटवादको संज्ञा दिए । उनले भने, लोकप्रियतावाद होइन । ढाटवादलाई लोकप्रियतावादी भनिएको छ । उनले एकताबद्ध भएर अघि बढ्न उनले पार्टी नेता कार्यकर्तालाई आह्वान गरेका छन् । काम गर्ने एउटा जश पाउने अर्कै ः महासचिव पोखरेल सभा नै एमालेका महासचिव शंकर पोखरेलले राष्ट्रलाई भ्रममा पार्ने षड्यन्त्रका विरुद्ध एमालले जागरणसभा गरेको स्पष्ट पारे । उनले देशका दुई ठूला राजनीतिक कांग्रेस र एमाले मिलेर राष्ट्रलाई राजनीतिक निकास दिन लागेको बेला यी खालका षड्यन्त्र भएको बताए । एमाले राष्ट्र र राष्ट्रियताको पक्षमा उभिएकै कारण एमाले माथि आक्रमण भएको उनले दाबी गरे । उनले भने हाम्रो पार्टीका विरुद्ध चौतर्फी घेराबन्दी र आक्रमण हुँदै आएको छ, अहिले हाम्रो पार्टी एमालेलाई समाप्त पार्न अनेक खालका षड्यन्त्र भइरहेका छन् । एमालेलाई पटकपटक विभाजनको प्रयास गरिएका भए पनि कार्यकर्ता पंक्ति चट्टान जसरी उभिएर पार्टीलाई जोगाई अहिलेको अवस्थामा ल्याएको उनले बताए । एमाले विरुद्ध फैल्याइएका सबै भ्रमलाई कार्यकर्ताहरूले चिर्दै आएका पोखरेलले स्पष्ट पारे । एमालेले रेलका कुरा गर्दा कागजको रेल बनाएर उडाउने काम गरिएको बताउँदै उनले चीनले र भारतले नेपालमा रेललाई विस्तारको लागि चासो दिएका स्मरण गराए । हामीले देखेका सपनाहरू नेपालको विकास र समृद्धिका सपना हुन् भन्ने कुरा हामीले प्रमाणित गर्यौं, पोखरेलले भने । महासचिव पोखरेलले मुलुकमा १८ घण्टासम्मको लोडसेडिङ अन्त्यका लागि एमालेले भूमिका खेलेको दाबी गरे । केपी ओली पहिलो पटक प्रधानमन्त्री हुँदा नेपालमा १८ घण्टा लोडसेडिङ हुन्थ्यो । नेपालको जलस्रोतमा देखिएका समस्याहरूलाई समाधान गरी आधारभूत लोडसेडिङ एक वर्षभित्र हल गर्ने योजना तयार गर्ने प्रधानमन्त्रीका रूपमा पनि केपी शर्मा ओली रहनुभयो । उनले भने । भारतबाट अन्तरदेशीय ट्रान्समिसन लाइन निर्माण गरेर विद्युत् आयात गरी नेपाललाई उज्यालो युगतर्फ फर्काउने कामको नेतृत्व एमालेले गरेको उनको दाबी छ । तर विडम्बनाको कुरा काम एउटाले गर्छ जश अर्कालाई दिने हाम्रो समाजको परम्परा बन्न पुगेको छ, उनले भने । एमालेका अध्यक्ष केपी ओली प्रधानमन्त्री हुँदा विश्वमा उच्च आर्थिक प्रगति गर्ने मुलुकको सूचीमा नेपाल परेको भए पनि उनको खुट्टा तान्ने काम भइरहेको बताए । देश बनाउने पार्टी एमाले हो, काम गर्नेलाई काम गर्न देऊ भन्न सक्नु पर्दछ, तबमात्र देश बन्दछ, पोखरेलले भने । नेपालमा सबै प्रकारका संकटको समाधान एमालेबाट मात्र सम्भव भएको पोखरेलले बताए । केपी ओली नेतृत्वमा बनेको अहिलेको सरकार नेपालको अहिलेको संकट समाधानको लागि बनेको सरकार हो, उनले भने । राजनीतिक अस्थिरताको कारण नेपालको विकास हुन नसकेको उनले बताए । देशको विकास र समृद्धिका लागि राजनीतिक स्थिरता, स्पष्ट दृष्टिकोण, बलिया राजनीतिक दल आवश्यक पर्ने उनले प्रस्ट पारे । एमालेसँग जोडेर विभिन्न प्रचार गरिएको बताउँदै उनले त्यसमा एमालेको कुनै संलग्नता नरहेको स्पष्ट पारे । एमाले माथि जोडिएका सबै विषयका छानबिन गर्न पनि उनले चुनौती दिए । अराजकताका विरुद्ध केपी ओली दह्रोसँग उभिएका कारण उनलाई बदनाम गराउने खेतीपाती गरिएको पोखरेलले टिप्पणी गरे । उनीहरूको यो खेती नटिक्ने पनि पोखरेलले दाबी गरे । नेकपा एमाले जनाको हृदयमा छ, राष्ट्रको हृदयमा छ, पोखरेलले भने । नेपाली समाजमा केही व्यक्तिहरू जे कुरालाई पनि षड्यन्त्रको जालो रच्ने खेलमा लागेका उनले बताए । कम्बोडियामा भइरहेको कार्यक्रममा एमालेका नेताहरू भाग लिन जाँदासमेत अनेक खालका कुप्रचार गर्ने काम गरिएको भन्दै पोखरेलले आपत्ति जनाए । सहकारी छानबिनमा व्यक्ति केन्द्रित नभएर घटना केन्द्रित भएर छानबिन गरौं भन्ने दल नेकपा एमाले भएको स्मरण गराउँदै उनले व्यक्ति केन्द्रित भएर अनुसन्धान गरौं भन्ने राष्ट्रिय स्वतन्त्र पार्टीका सभापति रवि लामिछाने अहिले आफैं अनुसन्धानको दायरामा रहेको बताए । त्यसको दोषसमेत अहिले एमाले माथि लगाउने काम भइरहेको पोखरेलले सुनाए । एमाले देश बनाउने यात्रामा रहेको बताउँदै पोखरेलले एमाले देश बनाउने स्पष्ट पारे । देश बनाउने सन्दर्भमा प्राप्त सबै सुझाव एमालले ग्रहण गर्ने पोखरेलले बताए । । नेकपा एमालेका महासचिव शंकर पोखरेलले एमाले कमजोर भयो भन्नेहरूका लागि यो सभा जवाफ भएको बताएका छन् । दरबारमार्गमा जारी सभालाई सम्बोधन गर्दै महासचिव पोखरेलले सो धारणा राखेका हुन् । श्रीलंकालाई वामपन्थी सरकारले संकटबाट पार लगाएको भन्दै उनले नेपालको संकट समाधान पनि एमाले नेतृत्वको सरकारले गर्ने महासचिव पोखरेलले दाबी गरे । एमालेले सरकारको नेतृत्व गर्न थालेदेखि सुशासन र आर्थिक सुधार सुरु भएको उनले बताए । उनले एकीकृत महाकाली सन्धि राष्ट्रवादी भएको बताए । उनले २०५३ असोज ४ गते नेपाल र भारतका बीचमा भएको महाकाली सन्धि राष्ट्रघाती भएको भए उहिल्यै कार्यान्वयनमा गइसक्ने बताए । एमाले सभा भद्रकालीबाट सुरु भएर दरबारमार्गमा सभामा परिणत भएको थियो । यो सभा काठमाडौं, ललितपुर र भक्तपुरले आयोजना गरेको थियो ।"
साञ्जेन जलविद्युत् आयोजनाको बिजुली राष्ट्रिय प्रणालीमा जोडियो,"काठमाडौं : चिलिमेको सहायक कम्पनी साञ्जेन जलविद्युत कम्पनी लिमिटेडले निर्माण गरेको साञ्जेन जलविद्युत् आयोजनाको बिजुली राष्ट्रिय प्रणालीमा जोडिएको छ। शुक्रबार साँझ साञ्जेनको पहिलो युनिटबाट उत्पादित बिजुली राष्ट्रिय प्रणालीमा जोडिएको सब इञ्जिनियर रबिन कोइरालाले जानकारी दिए। रसुवाको आमाछोदिङ्मो५ मा निर्माण भएको उक्त आयोजनाको क्षमता ४२ दशमलव पाँच मेगावाट रहेको छ। उनका अनुसार शुक्रबार एक युनिटबाट पाँच मेगावाट बिजुली उत्पादन भएको छ। कम्पनीका प्रमुख कार्यकारी अधिकृत अर्पणबहादुर सिंहले बाँकी रहेको दुई युनिटको पनि आइतबारसम्म परीक्षण गरेर केन्द्रीय प्रणालीमा जोडिने तयारी गरिएको बताए। नेपालमा निर्माणाधीन अर्धजलाशययुक्त आयोजनामध्ये नमूना आयोजना रहेको कम्पनीले जनाएको छ। साञ्जेन माथिल्लो जलविद्युत् आयोजनाको बाँधस्थलमा करिब ४४ हजार घनमिटर क्षमताको पानी जम्मा गरी राष्ट्रिय विद्युत् प्रणालीलाई ७० मिनेट सहज गर्न सकिने पिकिङ पोखरी निर्माण गरिएको छ। उक्त पोखरीको पानी सञ्चय गरी साँझको समयमा थप बिजुली उत्पादन गरी राष्ट्रिय विद्युत् प्रणालीमा उल्लेखनीय योगदान गर्न सकिने आयोजनाका प्रमुख कार्यकारी अधिकृत सिंहले जानकारी दिए। साञ्जेन (माथिल्लो) जलविद्युत् आयोजनको सिभिल निर्माण कार्य इसिआई बर्जगुरु, इलेक्ट्रोमेकानिकल निर्माण कार्य विश्वकै ठूलो टर्वाइन निर्माणकर्तामध्ये एक चिनियाँ कम्पनी डोङफोङले गरेको हो भने हाइड्रो मेकानिकल निर्माण स्वदेशी कम्पनी नेपाल हाइड्रोले गरेको हो। कम्पनीले निर्माणाधिन ४२५ मेगावाट क्षमताको साञ्जेन जलविद्युत् आयोजनाको समेत सम्पूर्ण निर्माण कार्य सम्पन्न गरी परीक्षण उत्पादन सुरु गरेको हो।"
आईपीटीपीको प्लेनरी सेसनमा भाग लिन सभामुख घिमिरे कम्बोडिया,"काठमाडौं : सभामुख देवराज घिमिरे कम्बोडिया गएका छन्। ५ सदस्यीय प्रतिनिधिमण्डलको नेतृत्व गर्दै सभामुख घिमिरे कम्बोडियाको राजधानी नोमपेन्हमा यही मङ्सिर ८ गतदेखि ११ गतेसम्म हुने इन्टरनेसनल पार्लियामेन्ट फर टोलरेन्स एन्ड पिस (आईपीटीपी) को ११ औँ प्लेनरी सेसनमा भाग लिन शुक्रबार बेलुका गएका हुन्। आईपीटीपीको बैठकमा जानुअघि सभामुख घिमिरेले शुक्रबार बिहान राष्ट्रपति रामचन्द्र पौडेल र प्रधानमन्त्री केपी शर्मा ओलीसँग भेट गरेर जानकारी गराएका थिए। प्रतिनिधिमण्डलमा प्रतिनिधि सभा सदस्य ईश्वर बहादुर रिजाल, सभामुखका प्रमुख स्वकीय सचिव तेज प्रकाश भट्टराई र संघीय संसद सचिवालयका उपसचिव गोपाल सिग्देल छन् । कम्बोडियामा नै रहेका प्रतिनिधि सभा सदस्य एकनाथ ढकाल पनि बैठकमा सहभागी हुने कार्यक्रम छ । ११ औं बैठक शान्ति, मेलमिलाप र सहिष्णुताको खोज भन्ने मूल विषयसँगै शान्ति निर्माण, मेलमिलाप र सहिष्णुताको संरचना निर्माणमा सरकार, संसद र नागरिक समाजबीचको समन्वय एवं सहअस्तित्व र समावेशी सम्बन्धको लागि बहुपक्षीयता र साझेदारीलाई सुदृढ बनाउने विषयमा छलफल हुनेछ । सभामुख घिमिरेले बैठकमा नेपालको संसदको तर्फबाट सम्बोधन गर्ने कार्यक्रम छ । उनले नेपालले शान्ति प्रक्रियामा गरेको प्रगति अन्तर्राष्ट्रिय समुदायका लागि उदाहरणीय हुने विश्वास व्यक्त गरे। भ्रमणको अवसरमा सम्माननीय सभामुखले कम्बोडिया, संयुक्त अरब इमिरेट्स, मलेसिया, भियतनाम र लाओसका प्रतिनिधिमण्डलसँग भेटवार्ता गर्ने कार्यक्रम समेत रहेको छ । कार्यक्रममा सहभागी भई प्रतिनिधिमण्डल मंसिर ११ गते मंगलबार नेपाल आइपुग्ने कार्यक्रम रहेको छ ।"
संकलन गरिएको फोहोर उठाउन गाडी पठाउन भन्दा जरिवानाको प्रचार गरियो : महासचिव पोखरेल,"काठमाडौं : नेकपा एमालेका महासचिव शंकर पोखरेलले काठमाडौं महानगरपालिकाका मेयर बालेन शाह (बालेन्द्र) नेकपा एमालेविरुद्ध परिचालित छन् भन्ने पुष्टि भएको बताएका छन्। शुक्रबारको एमाले सभापछि सार्वजनिक गरिएको जरिवाना पर्चाबाट मेयर शाह एमालेविरुद्ध परिचालित भएको प्रष्ट रूपमा बुझिएको महासचिव पोखरेलले दाबी गरेका हुन्। कार्यक्रम समापन पछि संकलन गरिएको फोहोर उठाउन महानगरपालिकालाई गाडी पठाइदिन अनुरोध गर्दा त्यसको साटो मेयरको निर्देशनमा जरिवानाको प्रचार गरिएको उनले बताए। काठमाडौं महानगरका मेयर बालेन नेकपा(एमाले)का विरुद्ध परिचालित छन् भन्ने कुरा आजको सभापछि सार्वजनिक गरिएको जरिवाना पर्चाबाट बुझ्न सकिन्छ। महासचिव पोखरेलले भने, कार्यक्रम समापन भएपछि त्यहाँको सरसफाई आयोजकका तर्फबाटै भइरहेको थियो। संकलन गरिएको भएको फोहोर उठाउनका लागि महानगरलाई गाडी पठाइदिन अनुरोध गरिएको थियो। अनुरोधलाई स्विकार गरेर सहयोग गर्नुको साटो फोहोर गरेको भनेर जरिवानाको प्रचार गरियो मेयरको निर्देशनमा। उनले मेयरको ध्यान सरसफाईमा होइन जरिवानाको स्टण्टबाजीमा भएको टिप्पणी गरे। उनले भने,जतिबेला महानगरका नाममा जरिवाना पर्चा सार्वजनिक गरियो त्यतिबेला स्वयम् सेवकहरु कार्यक्रम थलोमै फोहर संकलन गरेर गाडीमा राख्दै थिए। मञ्च र मञ्चमा प्रयोग गरिएका सामाग्री हटाउने काम सँगसँगै जारी नै थियो। तर पनि मेयरको ध्यान सरसफाईमा होइन जरिवानाको स्टण्टवाजीमा थियो। जुन समय अगावै सार्वजनिक गरियो। नेकपा (एमाले) पार्टी आफ्नो कार्यक्रमपछि कार्यक्रम स्थल सफा गर्दछ भन्ने कुरा हेक्का समेत मेयर बालेनलाई नभएको उनले बताए। महासचिव पोखरेलले जागरण सभा यस प्रकारका स्टण्टबाजी गर्नेहरुलाई सचेत बनाउनका लागि पनि भएको स्पष्ट पारे। शुक्रबार दरबारमार्गमा आयोजित जागरण अभियानका दौरान फोहोरमैला गरेर वातावरण प्रदूषण गरेको भन्दै महानगरले एमालेलाई एक लाख जरिवाना गरेको पत्र सार्वजनिक भएको थियो। काठमाडौं महानगरपालिकाको आर्थिक ऐन, २०८१ बमोजिम प्रशासकीय अधिकृतको निर्देशनबमोजिम एमालेलाई एक लाख जरिवाना गराइएको नगर प्रहरी निरीक्षक लिलाराज गाछाले जानकारी दिए।"
समाप्त नहुने खोजको खोजी,"आज नेपाली उपन्यास नयाँ विषय र शिल्पको खोजीमा अग्रसर देखिन्छ। यो मानवजीवन, समाज, संस्कृति, इतिहास, धर्म, दर्शन, प्रकृतिजस्ता क्षेत्रको सन्धानमा केन्द्रित हुन थालेको छ। यसमा पुरानाका साथै नयाँनयाँ सर्जक आकर्षित देखिन्छन्। अन्य विधामा साधनारत कतिपय सर्जक उपन्यास लेखनतर्फ आकर्षित हुन थालेका छन्। यो नेपाली आख्यान क्षेत्रका लागि सुखद कुरा हो। यसै सन्दर्भमा उपन्यास विधामा विद्यावारिधि गरी समालोचना र खोज अनुसन्धानमा सक्रिय जीवन जीवन्त चरैवेति उपन्यासमार्फत नेपाली उपन्यास संसारमा प्रवेश गरेका छन्। चरैवेति भन्नाले जीवनप्रतिको गतिशीलता हो। एउटा यस्तो गतिशीलता, नदीको प्रवाहसँगै माझिएर चिल्लो बनेको ढुंगाजस्तै। जसरी हतियार नचलाएर राखिराख्यो भने हतियारमा खिया लाग्दै जान्छ, त्यसरी नै मानिस पनि गतिशील नबने उसको ज्ञानको क्षितिज खुम्चन पुग्छ। त्यसैले भ्रमलाई चिर्दै निरन्तर नयाँ ज्ञानको परिधिलाई बढाउन स्वज्ञानको खोजीमा निस्किएको पात्रको गतिशीलता नै चरैवेति उपन्यासको मूल मर्म हो। उपन्यासमा पहाडबाट तराईतिर बस्ती बिस्तार हुँदै गरेको पञ्चायतकालीन समयको राजनीतिक, सामाजिक, आर्थिक, सांस्कृतिक समस्या र त्यसले ग्रसित मनोभाव अनि त्यसैमा तरंगित आस्था र विश्वासको चित्रण नै यस उपन्यासको मुख्य विषय हो। ज्ञानको क्षितिज फराकिलो हुँदै गएपछि अशिक्षा र अज्ञानताबीच रुमलिएको धार्मिक अन्धविश्वास भम्रमात्र रहेछ भन्ने बोधको प्रकटीकरण यसले गरेकिो छ। साथै नयाँ ज्ञानको खोजीको हुटहुटी यसमा छ। उपन्यासको मुख्य कथावस्तु पनि यही हो। जब मान्छे आफूले विश्वास गरेको आस्थामा समेटेको आफ्नो भरप्रति विश्वास उड्छ, हो त्यसैपछि चरैवेति उपन्यासको जन्म हुन्छ। म पात्रको सुखदुःखमा हुर्कंदै गरेको दुइटी छोरीले महिना दिनकै अन्तरालमा अज्ञात रोगका कारण मृत्यु वरण गर्छन्। आफूले जाने जतिका पूजापाठ, भाकल, धामीझाँक्री, कुलदेवी देवता सबैको शरणमा पुगेर पनि बचाउन नसकेको चोटले ऊ रन्थनिन्छ। उसले आस्थाका सबै विश्वास भत्काउँछ, त्यसलाई फालेर हिँड्छ। अनि पहाडबाट तराईको नयाँ परिवेशमा इसाई धर्मका नयाँ आस्थामा जोडिन पुग्छ बाध्यात्मक पारामा। उसले जोगाइराखेको आस्था बेलाबेला डगमगाउँछ तर पनि परिस्थितिले धकेलिरहन्छ। यसरी बन्छ विश्वासी समयले, शिक्षाले, ज्ञानले, उमेरले र व्यवहारले। पढ्न नजान्दा पास्टरले सुनाएका कथामा म पात्र लट्ठ हुन्छ। क्रमशः बाइबल पढ्न थाल्छ, तब त्यसका विरोधाभासले उसको मथिंगल हल्लिन थाल्छ। ऊ अन्य किताब पनि पढ्छकोपर्निकस, ग्यालिलियो ग्यालियो, एरिस्टोटल, न्युटन, आइनस्टाइन, माइकल फराडे आदिका पुस्तक। साथै विश्वको इतिहास, नेपाल, भारत, अमेरिका, युरोपको इतिहास, रक्तहीन क्रान्ति, समाजवादी क्रान्ति, सिन्धुघाँटीको सभ्यता आदि सबै पढछ। त्यसपछि उसको ज्ञानको क्षितिज फराकिलो हुँदै जान्छ। अनि उसले अब आफू समावेश भएको कुरामा विश्लेषणात्मक चेतको उपयोग गर्दछ, सहीगलत छुट्ट्याउँछ। अब उसलाई धर्मका अन्धविश्वास गलत, भ्रम र मिथ्या लाग्छन। अनि ऊ स्वज्ञानको खोजीमा हिँड्छ, होमरको ओडिसीका पात्रजस्तै। प्रस्तुत उपन्यासको धरातल सामाजिक एवं पारिवारिक यथार्थ नै हो। यससँगै जोडिएका परम्परागत धर्ममाथिको अविश्वास, धर्मान्तरण, बाइबलका विराधोभास र भ्रमका कारण अभिघातीय मानसिकतालाई कलात्मक शिल्पद्वारा सुन्दर बनाइएको छ। यहाँ एउटा कुरा के पनि ध्यानयोग्य छ भने उपन्यासकार स्वयंले यसो भनेका छन्, दुनियाँमा लेख्नेहरूले प्रायः कि आफ्नै पूर्वजका कथा लेखेका छन् कि सन्तानका कथा। होमरले पूर्वजका कथा लेखे, वेदव्यासले महाभारतमा सन्तानको कथा लेखे, पुराणले पूर्वजको कथा भन्छ, बाइबल, कुरान आदिले पनि पूर्वजकै कथा सुनाउँछ। यस सर्जकले पनि पूर्वजकै सरगम लेखे। उपन्यासकारको यो कथनलाई मनन् गरी अध्ययन गर्दै जाँदा उपन्यासको विषयभित्र देखिने पात्र यथार्थ र सत्य पात्र हो भन्ने लाग्छ। उपन्यास पढ्दा साँच्चै आफ्नै कथाहरू पनि कताकता भेटिएको बोध हुन्छ पाठकलाई। पूर्वी नेपालको परिवेश अनि त्यसमा प्रयुक्त आञ्चलिकतामा कताकता हाम्रै आफ्ना र आफन्तहरू बोलिरहेको भान हुन्छ। केही भाषिक शब्दावलीले पनि उपन्यासलाई मिठासपूर्ण बनाएको छ। जस्तो हौ, मुलाई, तोपाईं आदि स्थानीय बोलीको उपयोग गरेर उपन्यासकारले उपन्यासमा स्थानीय रङ दिने प्रयास गरेका छन र यो अवश्य पनि उपन्यासकारको विशेष खुबी हो। हुन त उपन्यासका केही कमीकमजोरी पनि पठन गर्ने क्रममा बोध नहुने होइन। उपन्यासकारले उपन्यासमा कथा भन्ने क्रममा खडा गरेका दुई म पात्रमा केही दुविधा बोध हुन्छ, यसो हुनाको कारण के हो भने ती दुई म पात्रको चित्रणमा जनेरेसन ग्याप अर्थात पुस्तान्तरण देखिँदैन वा भनुँ भेटिँदैन। महिला पात्रको उपस्थितिमा महिलाको भूमिका देखिँदैन, भए पनि निकै गौण देखिन्छ। महिलाको हाउभाउमा कुनै चित्रण बोध हुँदैन। अनि चरित्र चित्रणमा पनि दृश्यात्मक बोध हुँदैन। कस्ता खाले पात्रपात्रा हुन, यसबारे पाठकको दृष्टिमा प्रत्यक्ष चित्र चित्रित हुँदैन, केवल पाठकीय अनुमानले बोध गर्नुपर्ने हुन्छ। भनिने कुरा र कथामा उपन्यासकारको दृष्टि तुलनात्मक भावले ओतप्रोत भए पनि ससाना शीर्षकमा रहेका तर्कहरूले कथाको सौन्दर्यलाई भन्दा पनि कथाको पुष्टीकरणमा जोड दिएको बोध हुने हुनाले पठनमा केही अलमल हुने स्थितिको सिर्जना हुन्छ। धर्ममा तुलनात्मक कुराको जोड दिँदा आख्यानीकरणमा केही मत्थरपना आएको छ। यस्ता केही कमजोरीले उपन्यास पठनमा केही बाधा भने अवश्य दिन्छ। तर पनि समग्रमा उपन्यासले भन्न लागेको जुन दृष्टिकोण छ, त्यो उपन्यासकारको दृष्टिकोण भएकाले यी कमजोरीलाई गहिरो रूपमा बोध गरिरहनु भने पर्दैन। प्रस्तुत उपन्यासको कथानकले उत्सुकताको भाव जगाइरहन्छ। उपन्यासकारले यो आफ्नो वंशजको कथा हो भनेर भनेका छन्। यसरी उपन्यासको समापनमा उपन्यासकारले आफ्ना पितालाई ज्ञानको खोजमा निरन्तर यात्रारत रहने यात्रीसरह चित्रण गरेर भनेका छन। उहाँको ज्ञानको भोकलाई कसैले पनि मेटाउन नसक्ने भइसकेको थियो। उहाँ त्यहीँबाट सत्यको खोजीमा, ज्ञानको खोजीमा, प्राकृतिक धर्मको खोजीमा, जीवनको लक्ष्यमा निस्कनुभयो। अनि उपन्यासकारले पिताको यो यात्रालाई नै इंगित गरेर भनेका छन चरैवेति ! चरैवेति !! खोज भनेको कहिल्यै पूर्ण र समाप्त हुँदैन, त्यो निरन्तर चलिरहन्छ अनि यो चलिरहने स्थितिलाई प्रतीकीकरण गर्दा चरैवेति उद्घोष भएको हो।"
अल्पदृष्टि,"हामीले देखे पनि टाढाको आकाश परपरका तारा सक्दैनौं देख्न आफैं बसेको पृथ्वीको अर्को गोलाद्र्ध देख्न सक्दैनौं थोरै परको भूगोल पनि किनभने, पृथ्वी गोलो छ ! समतल हुँदो हो त देखिरहेका हुन्थ्यौं हामी एउटै भुइँमा कतै न कतै बम, गोला, बारुद पड्किरहेको आफ्नै कुटुम्बहरू मरिरहेका र परिजनहरू चिच्याइरहेका। देखिरहेका हुन्थ्यौं हामी आतंकित दुनियाँमा आतंकित मानिसहरू आत्तिएका महिला र होसहवास गुमाएका निरीह बालबालिकाहरू सुनिरहेका हुन्थ्यौं तिनका बिलौना र कोलाहल। गोलो भएकैले छेकिएर बसेको छ पृथ्वी आफैंले आफैंलाई त्यसैले देख्न सक्दैनौं एउटा भूभागबाट अर्को भूभाग एउटा आकाशबाट अर्को आकाश। देख्न सक्दैनौं धरतीको दैनन्दिनी बनेको बमको ज्वाला बारुदको धुवाँ र, गिद्ध झैं उडिरहेका बमवर्षक विमानहरू ! हुन सक्छ, गोलो पृथ्वीकै सादृश्य मानिसको मन पनि छेकिएको छ एउटा कुनाबाट अर्को कुना। त्यसैले त हामी आफ्नै बस्तीमा केही नहुञ्जेल आनन्दको मस्त निद्रा सुत्न सक्छौं निश्चिन्त प्रेमको आलिंगनमा कसिन सक्छौं, हाँस्न र नाच्न सक्छौं चाडपर्व र बनभोज मनाउन सक्छौं मानौं, धरतीभरि सुख शान्ति छ चारैतिर खुसीयाली र अमनचयन छ ! खै, पृथ्वीको गोलो हुनु मान्छेका लागि वरदान हो वा अभिशाप ?"
गन्तव्यको अर्को गढी रानीकोट,"रानीकोट गढी, नामैले धेरैलाई आकर्षित गर्छ। जसको पूर्वमा आशापुरी महादेव, पश्चिममा अनन्तलिंगेश्वर महादेव र दक्षिणपट्टि मुरलीश्वरम महादेवको मन्दिर छ। स्थानीयका अनुसार भक्तपुरकी रानी यहाँ आई बसेकाले रानीकोट भन्ने नाम रहन गएको हो। पहिला यहाँ रानी बस्नका लागि दरबार र किल्ला बनाइएको थियो। हाल पनि रानीकोट गढी पुगेर हेर्दा त्रिकोण आकारका कोठाको जस्तो देखिने ठाउँ छन्। त्रिकोण आकारका तीन वटा भागहरू यहाँ देख्न सकिन्छ। पहिला पुरातत्त्व विभागले ती त्रिकोण आकारका भागहरूमा खनेर हेर्दा तीन फिटमुनि तीन प्रकारका इँट र झिंगटीको जग भेटिएको र त्यसको अध्ययनका लागि ती वस्तुहरू पुरातत्त्व विभागमा लगिएको स्थानीय रमेश श्रेष्ठ बताउँछन्। रानीकोट गढी ग्रामीण पर्यटनको अथाह सम्भावना बोकेको ऐतिहासिक स्थल हो। रानीकोट गढीको सम्पदा पर्यटन यो गढी काभ्रे र भक्तपुर दुई वटा जिल्लाको बीचमा पर्छ। रानीकोटको थुम्को काभ्रे जिल्लाको पनौती नगरपालिका१ साथै भक्तपुर जिल्लाको सूर्यविनायक नगरपालीका७ ध्यापेडाँडाको शिर भागमा पर्छ। पुरातत्त्व विभागको अध्ययनकै बेलामा एक स्थानीयले यसै क्षेत्रबाट एक तरबार जस्तो हतियार, आफूले पहिला घर लगेर राखेको भनी बुझाएका थिए। दियो र मूर्ति पनि रानीकोट गढीमा फेला परेको स्थानीय बताउँछन्। पहाडको थुम्कोमा अवस्थित हुनाले यहाँबाट उपत्यकाका साथै आकाश खुलेको बेलामा सुन्दर हिमालका दृश्यहरू पनि सजिलै देखिन्छन्। २०५५ सालदेखि यस क्षेत्रको संरक्षणका लागि पहल हँुदै आएको छ। पहिलापहिला स्थानीयले गाईबस्तु चराउन यो क्षेत्रको प्रयोग गर्ने गरेका थिए। हाल पुरातत्त्व विभाग र स्थानीयवासीको पहलमा गढीसम्म पुग्न फलामको रेलिङसहितको सिँढीको निर्माण गरिएको छ। यस गढी संरक्षण समितिको पहलमा सरसफाइ र संरक्षणसम्बन्धी काम भइरहेका छन्। त्यहाँ बस्न फलामको बेन्चहरूको पनि व्यवस्था गरिएको छ। पहिला प्राचीनकालमा यस स्थानमा अन्यत्रबाट रानी आइबसेकाले यसलाई रानीकोट भनिएको स्थानीय बताउँछन्। रानीसँगै केही सिपाही आएका थिए। यो भाग पहाडको थुम्कोमा छ। युद्धका लागि पनि यो ठाउँ विशेष महत्त्वको रूपमा मानिन्थ्यो। स्थानीयका अनुसार पृथ्वीनारायण शाहले नेपाल उपत्यका आक्रमण गर्दा यही गढीको मर्मत गरी प्रयोग गरेका थिए। प्राकृतिक रूपमा पनि यो ठाउँ निकै सुन्दर र मनमोहक छ। वरपर घनाजंगलले गढीलाई ढाकेको छ, बीचको गढी भएको क्षेत्र अझै पनि खुल्ला छ। यसको तल्लो भागमा केही बस्ती छन्। रानीकोट गढीको चारैतिर सल्ला, चिलाउनेलगायत रुखले घेरिएको छ। गाउँका मानिस खेतीपाती र पशुपालनमा संलग्न हुने हुनाले आफ्ना गाईबस्तुलाई चराउन यो क्षेत्रको प्रयोग गर्ने गर्थे। यसको ऐतिहासिक महत्त्वबारे पनि स्थानीयको फरकफरक मत छ। कसैले भक्तपुरको रानी यस क्षेत्रमा आएर बसेको बताउँछन् भने कतिपयले यही ठाउँको हो भनी भन्न नसकेको स्थानीय बताउँछन्। यस गढी वरपर केही बस्ती छन्। यहाँ नेवार, तामाङ र सापकोटा थरका मानिस बसोबास गर्दै आएका छन्। विभिन्न थरका मानिस रहे पनि उनीहरू एकअर्कामा मिलेर बसेका छन्। यहाँका मानिस विशेषगरी खेतीपाती, पशुपालनमा लागेका छन्। विशेषगरी उनीहरू सागपात र आलु उत्पादन गर्छ। तर रातको समयमा मृग आई सागपात खाइदिने साथै बँदेलले आलु खनेर खाइदिनाले उत्पादन कम हुने गरेको छ। स्थानीय सरकारले कहिलेकाहीँ केही रकम क्षतिपूर्तिस्वरूप दिने गरेको छ तर त्यो निकै न्यून रहेको गुनासो तिनको छ। आफूले दु:ख गरी उत्पादन गयो तर बाली भित्त्याउने बेलामा यसरी जंगली जनावरले गर्ने क्षतिबाट स्थानीय मर्कामा छन्। रानीकोट गढीमा पहिला रहेको गढीको अवशेष अझै पनि केही देखिन्छ। पहाडको थुम्कोमा सम्म परेको चौडा क्षेत्र छ। यस क्षेत्रमा त्रिभुज आकारको तीन वटा खाल्डाजस्ता क्षेत्र छन्। वरपर अझै पनि इँट र झिँगटीका टुक्रा यत्रतत्र छरिएको भेटिन्छ। कोरोनाअघि पुरातत्त्व विभागले यस क्षेत्रको अध्ययन गरी गढी क्षेत्रमा रहेको पर्खाल तीन फिट गहिरो खनेको थियो। त्यहाँ भेटिएको झिँगटी, इँट, एउटा तरबार संकलन गरी लगेको कुरा स्थानीयगढी संरक्षणमा लागेका अगुवा रमेश श्रेष्ठ बताउँछन्। यसबाहेक यहाँ कुनै अभिलेख भेटिएको छैन। गढीसम्म पुग्न सिमेन्टको सिँढीहरू बनाइएको छ। यसमा फलामको रेलिङ पनि राखिएको छ। ऐतिहासिक महत्त्व बोकेको यस क्षेत्रको प्रचारप्रसार र संरक्षण त्यति हुन सकेको छैन। गढी क्षेत्रमा बस्नको लागि फलामको बेन्चको व्यवस्था गरेको छ। हाल त्यो पनि राम्रो अवस्थामा छैन। रानीको गढीको हालको स्थितिलाई हेर्दा पनि यो गढी निकै व्यवस्थित रूपमा निर्माण गरिएको देखिन्छ। गढीको वरिपरि चारैतिर खोल्ला वा कुलोको निर्माण गरिएको छ। स्थानीयका अनुसार, गढीको चारैतिर यसरी खोल्ला वा कुलो बनाउँदा त्यहाँ पानी जम्मा हुन्थ्यो। त्यसले गर्दा सर्प, बिच्छी र अन्य आक्रामक जंगलीजन्तु गढीसम्म पुग्न नसकुन् भनी यो घेराको निर्माण गरिएको बताउँछन्। गढी रहेको क्षेत्र सम्ममैदान छ। केही फराकिलो पनि छ। रानीकोटबाट काठमाडौं उपत्यका सहजै देख्न सकिन्छ। यस्ता ठाउँहरू युद्धका लागि सामरिक हिसाबले पनि महत्त्वपूर्ण मानिन्छ। अग्लो ठाउँबाट आफ्ना शत्रुहरू आएको सजिलै देख्न सकिने हुनाले पहिला यस्ता ठाउँलाई किल्लाको रूपमा प्रयोग गरिन्थ्यो। सम्पदा पर्यटनको अवस्था : मठ, मन्दिर, गढी, चोकहरू हाम्रा सांस्कृतिक धरोहरहरू हुन्। पर्यटनको चर्चा गर्दा यस्ता क्षेत्रहरूको विशेष महत्त्व रहँदै आएको छ। रानीकोट गढी उपत्यकाबाट नजिकै रहे पनि ओझेलमा परेको देखिन्छ। वरपरका अन्य गढी जस्तै सिन्धुलीगढी, नगरकोट नाल्दुम गढीको चर्चा तथा अध्ययन भइरहेको छ। तर रानीकोट गढीको हालसम्म विस्तृत अध्ययन भएको देखिँदैन। संस्कृतिविद् प्राडा पुरुषोत्तमलोचन श्रेष्ठले अनन्तलिंगेश्वर नामक पुस्तकमा यस गढीबारे थोरै चर्चा गरिएको छ। त्यसबाहेक अन्यत्र यसबारे उल्लेख भएको पाइँदैन। सूर्यविनायक मन्दिरबाट झन्डै सात किलोमिटर दक्षिणतर्फ झन्डै दुई, तीन घण्टाको उकालो हिँडेपछि रानीकोट पुगिन्छ। पहिला चरण क्षेत्रको रूपमा रहेको यो क्षेत्र २०५४ सालमा छेवैको बाघभैरव मन्दिर चर्चामा आयो। त्यसपछिमात्र यो गढीको बारेमा पनि मानिसको चासो बढ्न थालेको देखिन्छ। स्थानीय मानिसले यस ऐतिहासिक गढीप्रति चासो देखाए। अनिमात्र यहाँको भौतिक विकास पनि सुरु भयो। पहिला ध्याम्पे डाँडाबाट रानीकोट गढीसम्म पुग्नलाई गोरेटो बाटो मात्र थियो। २०६३ सालमा यो गढीको संरक्षणका लागि समिति बन्यो। यस समितिले गढी वरपरको झारलाई हटाई सरसफाइ गरी गढीको संरक्षणको काम सुरु गयो। यस क्षेत्रबाट उपत्यकाको सुन्दर दृश्यावलोकन गर्न सकिन्छ। यसैलाई मध्यनजर गरी स्थानीयवासीकै पहलमा गढी क्षेत्रमा फलाम र काठको बेन्च राखियो। ग्रामीण पर्यटनको विकासका लागि पहलहरू सुरु भए। हाल गढी संरक्षण समिति र सामुदायिक वन समूह मिलेर गढीसम्म पुग्न दुईतर्फबाट सिमेन्टको सिढीको निर्माण गरिएका कारण गढी हेर्न आउने मानिसका लागि गढीसम्म पुग्न सहज भएको छ। प्राकृतिक रूपमा सुन्दर यस क्षेत्र अथाह पर्यटनको सम्भावना बोकेर संरक्षणको पर्खाइमा छ। रानीकोट गढी संरक्षण : यो ऐतिहासिक महत्त्व बोकेको निकै रमणीय गढीको संरक्षणको आवश्यकता महसुस गर्दै स्थानीय अगुवा लागिपरेका छन्। आफूले सानैदेखि देख्दै आएको यो क्षेत्रको विकास र संरक्षण गर्नुपर्ने कुरा स्थानीयवासी बताउँछन्। यस रमणीय गढीको संरक्षण विशेषगरी रानीकोट विकास समाज, श्री बाघभैरव सेवा केन्द्र, सामुदायिक वन समूह, गुण्डु र सिपाडोल, रानीकोट गढी संरक्षणमा पुरातत्त्व विभागले पनि पहल गरेको छ। गढीसँगै पुरातत्त्व विभागले साइबोर्ड पनि राखेको छ। यो क्षेत्र भक्तपुर र काभ्रेको सिमानामा पर्ने हुनाले यहाँको बाटोका लागि पनि दुवै जिल्लाका स्थानीय सरकारले चासो देखाएका छन्। तर कच्ची बाटो फराकिलो भए पनि पानी परेको बेला स्थानीय मानिसलाई आवतजावत गर्न समस्या भइरहेको छ। प्राकृतिक रूपमा सुन्दर यो क्षेत्र ऐतिहासिक रूपमा पनि विशेष महत्त्व बोकेको छ। यस्ता क्षेत्रहरू न्यूनतम विकासका आधारहरूको निर्माणबाट जोड्न सके आन्तरिक पर्यटकको सम्भावना बढ्दै जानेछ। रानीकोटको प्राकृतिक सौन्दर्यका कारणले हाल केही मानिस यस क्षेत्रमा घुम्न आउने गरेका छन्। यस क्षेत्रमा केही मात्रामा होटल, गेस्ट हाउस पनि खुलेका छन्। ध्याम्पेडाँडादेखि यो ठाउँसम्म पुग्न कच्ची बाटो बनेको छ। पहाडको थुम्कोमा रहेको रानीकोट ऐतिहासिक दृष्टिले पनि उत्तिकै महत्त्वपूर्ण मानिन्छ। अनुसन्धानकर्ता, विद्यार्थी साथै अध्ययनकर्ताका लागि यसको विशेष महत्त्व छ। यत्रतत्र छरिएर रहेका झिँगटी र इँटहरूले इतिहासबारे बताइरहेका छन्। खुल्दै गरेका होटलहरू पनि यस क्षेत्रमा रोजगारीको अवसरहरूको सिर्जना गरेको छ।"
चलायमान बनाउन रुग्ण उद्योग खोज्दै लुम्बिनी सरकार,"अर्घाखाँची : लुम्बिनी प्रदेशमा चालु आर्थिक वर्षको असोज अन्तिमसम्म ९ सय ४० नयाँ उद्योग दर्ता भएका छन् । उद्योग प्रशासनतर्फका ३ हजार ६ सय ५८ उद्योग नवीकरण भए । ९ सय ४० उद्योग दर्ता हुँदा ६ सय १८ उद्योग बन्द भए । लुम्बिनी प्रदेश उद्योग, पर्यटन तथा यातायात मन्त्रालयका अनुसार उद्योग खारेजीको यो संख्या अघिल्ला वर्षभन्दा बढी हो । यसैगरी, मन्त्रालयको तथ्यांकअनुसार वाणिज्य प्रशासनतर्फका उद्योगहरूको अवस्था पनि उस्तै देखिन्छ । वाणिज्य प्रशासनतर्फ ३ हजार ९ सय ५३ उद्योग नवीकरण हुँदा १ हजार २ सय ७६ उद्योग नयाँ थपिए । तर ६ सय ४९ उद्योग खारेज भए । मन्त्रालयका उद्योग शाखाका वरिष्ठ शाखा अधिकृत सन्तोषकुमार सुवेदी भन्छन्, उद्योग दर्ताप्रति जुन उत्साह देखिनुपर्ने हो त्यो एकदमै न्यून छ, अहिले खारेजीको अवस्थालाई हेर्ने हो भने प्रदेशमा रुग्ण उद्योगहरूको संख्या धेरै छ भन्ने सहजै आकलन गर्न सकिन्छ । मन्त्रालयका अनुसार कोरोनाकालदेखि उद्योग सञ्चालनमा समस्या देखिन सुरु भएको हो । त्यसयताको लगातारको आर्थिक मन्दीका कारण उद्योग सञ्चालनमा कठिनाइ उत्पन्न भइरहेको देखिन्छ । उद्योग खारेजीको संख्या बढ्दै जान थालेपछि उद्योगको सहज सञ्चालनको वातावरण कसरी निर्माण गर्ने भन्नेबारे उद्योग, पर्यटन तथा यातायात मन्त्रालयले उपायको खोजी गर्न थालेको छ । अहिले रुग्ण अवस्थामा चलिरहेका उद्योगहरूलाई कसरी चलायमान बनाउने भन्ने बारेमा मन्त्रालयले प्रदेशका यस्ता रुग्ण उद्योगहरूको पहिचान गर्ने भएको छ । प्रदेशका १२ वटै जिल्लाका उद्योगहरूको अवस्था हेर्ने हो भने खारेजी हुने संख्या बढ्दै गएको देखिन्छ । यसले के पुष्टि गर्छ भने उद्योग सञ्चालनमा अहिले निकै कठिनाइ उत्पन्न भइरहेको छ, उद्योग, पर्यटन तथा यातायात मन्त्री प्रचण्डविक्रम न्यौपानेले भने, उद्योग सञ्चालनमा देखिएका व्यवधान कसरी हटाउन सकिन्छ भन्ने विषयमा हामी गम्भीर छौं, अब यसको कारणको खोजी गरी मन्त्रालयका तर्फबाट उद्योगको सहज सञ्चालन गर्ने वातावरण निर्माण गर्न हामी गम्भीर रूपमा लाग्छौं । उनका अनुसार पहिलो चरणमा प्रदेशभरि रुग्ण अवस्थामा रहेका उद्योगहरूको पहिचान गरिने भएको छ । उद्योगहरू रुग्ण बन्नुको कारण खोजी हुनेछ र यस्ता रुग्ण उद्योगहरूलाई चलायमान बनाउन मन्त्रालयले गर्न सक्ने आवश्यक सहयोग एवं समन्वयको योजना बनाउने भएको छ । हामी पहिला प्रदेशमा रहेका रुग्ण उद्योगहरूको संख्या, उनीहरूको अवस्था पहिचान गर्छौं, मन्त्री न्यौपानेले भने, रुग्ण हुनुको कारण पहिचान गरेर यस्ता उद्योगहरूलाई चलायमान बनाउन मन्त्रायले ठोस योजनाका साथ काम गर्नेछ । प्रदेशका १२ वटै जिल्लामा रहेका घरेलु तथा साना उद्योग कार्यालयहरूलाई यस्ता रुग्ण उद्योगहरूको यकिन पहिचान गर्न मन्त्री न्यौपानेले निर्देशन दिनेछन् । सोही निर्देशनअनुसार उद्योग कार्यालयहरूमार्फत रुग्ण उद्योगहरूको संख्या र अवस्था यकिन गरिने भएको छ । कुनै पनि उद्योग व्यवसाय सहज तरिकाले चलायमान बनाउन उचित वातावरण निर्माण गरिनुपर्छ, अहिले उद्योग व्यवसाय सञ्चालन गर्न नसकेर कैयन उद्योगी, व्यवसायीहरू विदेश पलायन हुनु परिरहेको तीतो यथार्थ छ, मन्त्री न्यौपानेले भने, यहाँका उद्योगहरूलाई सहज रूपमा सञ्चालन गर्ने वातावरण निर्माण गरेर प्रदेशको समृद्धिको लक्ष्य पूरा गर्ने योजनामा मन्त्रालय लागिपरेको छ । मन्त्री न्यौपानेले यस्ता रुग्ण उद्योगहरूको पहिचानपश्चात् सरकारका तर्फबाट आर्थिक सहायताको कार्यक्रम तय गरिने समेत बताए । यसका विषयमा मन्त्रालयका सम्बद्ध अन्य अधिकारीहरूसँग समेत छलफल गरेर योजना बनाइने उनको भनाइ छ । रुग्ण उद्योगहरूको पहिचान गरेर उद्यमीहरूलाई आर्थिक सहायता उपलब्ध गराउने गरी योजना बनाइनेछ, मन्त्री न्यौपानेले भने । मन्त्रालयका उद्योग शाखाका वरिष्ठ शाखा अधिकृत सन्तोषकुमार सुवेदीले यस आर्थिक वर्षमा रुग्ण उद्योगहरूका बारेमा सूक्ष्म अध्ययन गरेर ठोस योजना निर्माण गर्न आवश्यक रहेको बताए । मन्त्रीस्तरीय निर्णयका आधारमा हुन्छ वा मन्त्रीज्यूको निर्देशनकै आधारमा पनि सम्बन्धित कार्यालयहरूबाट रुग्ण उद्योगहरूको यकिन तथ्यांक पहिचान गर्ने काम सुरु गर्न सकिनेछ, वरिष्ठ शाखा अधिकृत सुवेदीले भने, चालु आर्थिक वर्षमा यस्ता उद्योगहरूको पहिचान गरेर आर्थिक सहायतासहितको कार्यक्रम सञ्चालन गर्ने योजनामा हामी छौं ।"
सरकारले गर्यो विभिन्न नियुक्ति,"काठमाडौं : सरकारले प्रहरी नायब महानिरीक्षकहरू बुद्धिराज गुरुङ र केदार ढकाललाई प्रहरी अतिरिक्त महानिरीक्षक (एआईजी)मा बढुवा गरेको छ । गुरुङलाई कार्य विभाग र ढकाललाई प्रदेश समन्वय विभागमा पदस्थापन गरिएको छ । बुद्धभूमि नपा२ कपिलवस्तु निवासी पूर्णबहादुर नेपालीलाई प्रजातान्त्रिक समाजवादी गणतन्त्र श्रीलंकाका लागि नेपालको आवासीय राजदूत पदमा नियुक्तिका लागि सिफारिस गर्ने निर्णय पनि गरेको छ । प्राविधिक शिक्षा तथा व्यावसायिक तालिम परिषद्को उपाध्यक्षमा ओमप्रसाद बराल मनोनयन भएका छन् । त्यस्तै, राष्ट्रिय सूचना आयोगको प्रमुख सूचना आयुक्तमा डा सुरेशप्रसाद आचार्य तथा सूचना आयुक्तमा क्रमशः गगन विष्ट र दुर्गा भण्डारी पौडेललाई नियुक्त गरिएको छ । विशिष्ट संरचना सञ्चालन तथा व्यवस्थापन विकास समिति (गठन) आदेश, २०८१ बमोजिम धरहरा सञ्चालन नहुँदासम्म अन्तरिम रूपमा हाललाई यसैसाथ संलग्न अनुसूचीमा प्रस्ताव गरेबमोजिमको शुल्क लिई २०८१ मंसिर ९ गतेदेखि धरहरा सञ्चालन गर्न स्वीकृति दिने निर्णय भएको छ । सरकारले डालवदेव अवस्थी, गोपीनाथ मैनाली, उमेशराज जोशी, सुरेन्द्रकुमार झा, प्रा योगेन्द्र गुरुङ र शर्मिला कार्कीलाई विभूषण समितिको सदस्य तोक्ने निर्णय छ । मंसिर १३ गते काठमाडौंमा हुने सीमा व्यापार तथा निगमका लागि नेपाल चीन समन्वय संयन्त्रको दोस्रो बैठकको वार्ता तथा छलफलको कार्यसूची स्वीकृत गर्ने सञ्चार तथा सूचना प्रविधि मन्त्री पृथ्वीसुब्बा गुरुङले जानकारी दिए । सरकारले विपद् जोखिम न्यूनीकरण तथा व्यवस्थापन प्राधिकरणको कार्यकारी प्रमुख नियुक्तिको सिफारिसका लागि गृह मन्त्रालयका सचिव गोकर्णमणि दुवाडीको संयोजकत्वमा पूर्वसचिव दीपक सुवेदी र सहप्राध्यापक डा रेश्मा श्रेष्ठ रहेको सिफारिस समिति गठन गरेको छ । धरानकेराबारी लेटाङमधुमल्ला सडक निर्माणका लागि झापा, सुनसरी र मोरङमा रहेको राष्ट्रिय वनको ३६ दशमलव ३२३ हेक्टर जग्गा प्रयोग गर्न स्वीकृति दिने पनि निर्णय भएको मन्त्री गुरुङले जानकारी दिए । सरकारले नेपाल स्वास्थ्य सेवा ऐनलाई संशोधन र एकीकरण गर्ने सम्बन्धमा व्यवस्था गर्न बनेको विधेयक तर्जुमा गर्न सैद्धान्तिक स्वीकृति प्रदान गर्ने र यही मंसिर १९ देखि २० गतेसम्म इन्डोनेसियाको बालीमा सञ्चालन हुने गभिज डिसेम्बर २४ को बोर्ड बैठकमा सरकारलाई थप आर्थिक व्ययभार नपर्नेगरी स्वास्थ्य तथा जनसंख्यामन्त्री प्रदीप पौडेललाई सहभागी हुन स्वीकृति प्रदान गर्ने पनि निर्णय गरेको छ । त्यसैगरी, राष्ट्रिय योजना आयोगमा विशेष अधिकृत (राजपत्रांकित विशिष्ट श्रेणी, मुख्यसचिव सरह) पदमा कार्यरत डा वैकुण्ठ अर्यालले पेस गरेको स्वेच्छिक अवकाश स्वीकृत गर्ने निर्णय गरिएको छ । सहरी विकास मन्त्रालयसम्बद्ध सार्वजनिक निकायका पदाधिकारीको नियुक्ति तथा मनोनयनसम्बन्धी (पहिलो संशोधन) निर्देशिका, २०८१ स्वीकृत गर्ने मन्त्रिपरिषद्को निर्णय छ । सरकारले पूर्वसचिव रामेश्वरप्रसाद खनालको अध्यक्षतामा गठित उच्चस्तरीय आर्थिक सुधार सुझाव आयोग मा निजी क्षेत्रबाट सदस्य थप गर्ने निर्णय पनि भएको गुरुङले जानकारी दिए । निजी क्षेत्रबाट चन्द्रप्रसाद ढकाल (अध्यक्ष, नेपाल उद्योग वाणिज्य महासंघ) राजेशकुमार अग्रवाल (अध्यक्ष, नेपाल उद्योग परिसंघ) र कमलेशकुमार अग्रवाल (अध्यक्ष, नेपाल चेम्बर अफ कमर्स) सदस्य थप गरिएको छ । त्यसैगरी, सरकारले फिलिपिन्सको मनिलामा यही मंसिर २५ देखि २७ गतेसम्म आयोजना हुने दिगो यातायातसम्बन्धी छलफल कार्यक्रममा राष्ट्रिय योजना आयोगका उपाध्यक्ष प्राडा शिवराज अधिकारीलाई सहभागी हुन स्वीकृति प्रदान गर्ने भएको छ । चालु आर्थिक वर्षको मंसिरमा सार्वजनिक ऋण व्यवस्थापन कार्यालयबाट निष्कासन हुने दुई अर्बको नागरिक बचतपत्रको अवधि पाँच वर्ष र ब्याजदर सात दशमलव पाँच प्रतिशत तोक्ने साथै, सोही कार्यालयबाट निष्कासन हुने ५० करोडको वैदेशिक रोजगार बचतपत्रको अवधि पाँच वर्ष र ब्याजदर आठ दशमलव पाँच प्रतिशत तोक्ने मन्त्रिपरिषद्को निर्णय भएको छ । मन्त्रिपरिषद्ले स्विट्जरल्यान्ड सरकारबाट सुरक्षित आप्रवासन (सामी)चौथो चरण कार्यक्रमका लागि प्राप्त हुने स्विस फ्याङ्क ११ दशमलव ३४ मिलियन (करिब रु १ अर्ब ७६ करोड ९७ लाख) अनुदान सहायता स्वीकार गर्ने र आर्थिक ऐन, २०८१ को दफा १८ को उपदफा (२) र उपदफा (३) बमोजिमको भन्सार महसुल छुटसम्बन्धी निर्णय अर्थ मन्त्रालयबाट गर्ने निर्णय पनि गरेको छ । वन ऐन, २०७६ को दफा ४५ बमोजिमको वन विकास कोषबाट व्यहोर्नुपर्ने दायित्व सिर्जना भएका बखत अर्थ मन्त्रालयले स्रोत व्यवस्था गर्नेगरी नेपाल सरकारद्वारा सञ्चालित आयोजनाले आव २०८१८२ मा कोषमा रकम जम्मा गर्नु नपर्ने गरी स्रोत सुनिश्चितता प्रदान गर्ने निर्णय भएको मन्त्री गुरुङले जानकारी दिए ।"
