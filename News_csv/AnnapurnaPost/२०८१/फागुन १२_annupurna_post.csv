शीर्षक,विवरण
एनसेलको रिन्यूअल प्याक सधैं अन र अन्य प्रोडक्टमाः अनलिमिटेड कनेक्टिभिटीको उत्तम अनुभव,"काठमाडौं : एनसेलले आफ्ना ग्राहकहरुलाई दूरसञ्चार सेवाहरुमा सहज, सुलभ प्याकहरुका साथ सेवा प्रदान गर्दै देशको मोबाइल सेवा क्षेत्रमा उल्लेखनीय परिवर्तन ल्याउने उदेश्य सहित नयाँ प्रिपेड सेवा सधैं अन रिन्यूअल प्याक सञ्चालनमा ल्याएको छ। सधैं अन प्याकको सफलतापछि सञ्चालनमा ल्याईएका रिन्यूअल प्याकहरुमार्फत ग्राहकहरुले बिना कुनै बाधा महिनाभरका लागि आफ्नो बजेट अनुसार विभिन्न अनलिमिटेड सेवाहरुको फाइदा लिन सक्छन्। रिन्यूअल प्याकको उद्देश्य नेपाली ग्राहकहरूलाई तुलनात्मक रुपमा महंगो पर्ने पे एज यू गो र बारम्बार लिनुपर्ने ससाना प्याकहरु प्रतिको निर्भरता हटाएर सधैं अन अर्थात कनेक्टेड रहन सक्षम बनाउनु हो। यी प्याकहरूको मुख्य विशेषता भनेको प्रयोग हुन बाँकी डेटा, टक टाइम, र एसएमएस खेर नजाने रहेको छ। यसको अर्थ त्यस्ता सेवा, सुविधाहरु अर्को महिनाका सेवा, सुविधाहरुमा थप हुने व्यवस्था रहेको छ। यी प्याकहरूलाई सजिलै एनसेल एपमार्फत वा एष्ट्रिक्स१२३एष्ट्रिक्स९ह्यास डायल गरेर, वा नजिकको एनसेल रिटेलर स्टोर अर्थात प्वाइन्ट अफ सेल्समा गएर खरिद गर्न सकिन्छ। सधैं अन रिन्यूअल प्याक अर्थात हरेक महिना ३० दिनमा नविकरण हुने यी प्याकहरुमा ग्राहकले पुरै एक महिनाको समयसीमासहित सेवा पहुँचबाट फाइदा लिन सक्छन्। यसमा साधारण सधैं अन प्याकको २८ दिन भन्दा थप दुई दिन बढिको समयावधि रहेको छ। यी प्याकहरूमा यूट्युबमा अनलिमिट्ड भिडियो स्ट्रिमिङ सुविधा, रातको समयमा इन्टरनेट ब्राउजिङ तथा विभिन्न सामग्रीहरु डाउनलोड गर्न अनलिमिटेड नाइट डेटाको सुविधा रहेको छ र केही प्याकहरुमा ग्राहकहरुले आफ्ना परिवारजन, साथीभाइ, र सहकर्मीहरूसँग महिनाभर जतिपनि कल गर्न मिल्ने अनलिमिटेड अल नेपाल टक टाइमको सेवा पाउँछन्। एनसेलका चीफ कमर्शीयल अफिसर उमेर मोहसिनले भने, आजको डिजिटल परिप्रेक्ष्यमा, सहज कनेक्टिभिटी कार्यलयदेखि व्यक्तिगत कार्यहरु, शिक्षा, मनोरञ्जन र सोसल मिडियामा अन्तरक्रियालगायतका लागि अत्यन्त आवश्यक रहेको छ। सधैं अन रिन्यूअल प्याकहरू उच्च गतिको इन्टरनेट र निरन्तर सेवाको बढ्दो मागलाई पूरा गर्ने उद्देश्यले ध्यानपूर्वक डिजाइन गरिएको छ, जसले ग्राहकहरूलाई कुनै पनि अवरोध बिना कनेक्टेड रहन सहयोग गर्दछ। यी प्याकहरूले अत्यन्तै सुलभ शुल्कमा अनलिमिटेड कल, सहज, निरन्तर डेटामा पहुँच प्रदान गर्दछ, जसले ग्राहकहरूलाई निर्धक्क भएर बिना कुनै अतिरिक्त शुल्कको चिन्ता सेवा लिन, विभिन्न जानकारीमा आफ्नो पहुँच सुनिश्चित गर्न र डिजिटल सामग्रीहरुबाट फाइदा उठाउन मद्दत पुर्याउँछ। फोनमार्फत भिडियो स्ट्रिमिङ, सोसल मिडिया होस् वा म्यासेजिङका लागि होस् वा रिमोट वर्कका लागि होस्, ग्राहकहरुले आफ्नो बजेट अनुसार उपभोक्तामैत्री शुल्कमा पुरा महिना डिजिटल अनुभव लिएर सधैं अन रहन यी प्याकहरुले मद्दत गर्दछ। रिन्यूअल प्याक अन्तर्गत एनसेलले बेस्ट रिन्यूअल प्याक, अनलिमिटेड प्याक र अन्य भ्वाइस र डेटा रिन्यूअल गरि तीन प्रकारका प्याकहरू संचालनमा ल्याएको छ। पहिलो बेस्ट अन्तर्गत कर सहित मासिक ३९९, ४९९, र ५९९ रुपैयाँका प्याकहरु रहेका छन्। यसमा भ्वाइस, डेटा, र एसएमएस साथै अनलिमिटेड यूट्युव, अनलिमिटेड नाइट डेटा समावेश छन्। प्याकअनुसार, यसमा ग्राहकहरूले ८ जीबीदेखि २० जीबीसम्मको डेटा, ३९९ देखि ५९९ मिनेटसम्मको अल नेपाल टक टाइम, र ३९ देखि ५९ वटा अल नेपाल एसएमएस प्राप्त गर्छन्। दोस्रोमा अनलिमिटेड रिन्यूअल प्याक अन्तर्गत कर सहित ७९९, ९९९, र १,४९९ रुपैयाँका प्याकहरु समावेश रहेका छन्। यी प्याकहरुमा ग्राहकले कुनैपनि नेपाली नेटवर्कमा कल गर्न सकिने अनलिमिटेड अल नेपाल टक टाइम, अनलिमिटेड यूट्युब, अनलिमिट्ड नाइट डेटाका साथै प्याकअनुसार ३० जीबीदेखि १०० जीबीसम्मको डेटा र ७९ देखि १४९ वटा अन नेपाल एसएमएस सेवा प्राप्त गर्दछन्। त्यसैगरी तेस्रो रिन्यूअल सेवा अन्तर्गत डेटा र भ्वाइसमात्र पाइने प्याकहरु रहेका छन्। उदाहरणका लागि एनसेलका १९९ देखि ४४९ सम्मका लोकप्रिय भ्वाइसहरु रहेका छन्। त्यसैगरी डेटामा रु २९९ बाट शुरु हुने प्याकहरु समावेश छन्। एनसेलले रिन्यूअल अर्थात नवीकरण ग्राहकहरुका लागि अप्रत्याशित नहोस् भनेर प्याक खरिदको प्रक्रियालाई ध्यानपूर्वक डिजाइन गरेको छ, जसले गर्दा ग्राहकहरुले रिन्यूअल अर्थात नवीकरणको समयमितिबारे अग्रिम जानकारी पाउँछन्। साथै, नवीकरण समय आउनु अघि नै ग्राहकहरूले नियमित रुपमा प्याकहरु खरिद गर्ने विकल्प पनि पाउँछन्।"
बीवाईडी हाईटेक विक सञ्चालन हुँदै,"काठमाडौं : नेपालमा बीवाईडीको आधिकारिक वितरक साइमेक्स इंकले बीवाईडी हाईटेक विक २०२५ गर्ने घोषणा गरेको छ। इलेक्ट्रिक मोबिलिटी र अत्याधुनिक प्रविधिलाई मानिसले कसरी अनुभव गर्छन् भन्ने कुरामा क्रान्तिकारी परिवर्तन ल्याउने पहिलो इभेन्ट हुनेछ। द एभरेष्ट होटलमा आगामी फेब्रुअरी २७ देखि मार्च ४ सम्म आयोजना हुने सो इभेन्ट न्यु इनर्जी भेइकल्स (एनईभिज) र सस्टेनेबल इनोभेसनसँग साक्षात्कार हुने एक महत्वपूर्ण अवसर हुनेछ। बीवाईडी हाईटेक विक २०२५ एउटा प्रदर्शनी मात्र नभई एउटा ल्यान्डमार्क इभेन्ट हुनेछ। जसले ईभी टेक्नोलोजी, एआई इन्टिग्रेसन र न्यु इनर्जी सोलुसनलाई एउटै छानामुनि ल्याउने छ। शिक्षा दिने, संलग्नता बढाउने र प्रेरणा प्रदान गर्ने उद्देश्यका साथ डिजाइन गरिएको सो इभेन्ट औद्योगिक व्यवसायी, ईभी प्रयोगकर्ता, प्रविधि उत्साही र सामान्य व्यक्ति सबैका लागि पुग्नै पर्ने स्थल हुनेछ। इभेन्टका प्रमुख विशेषता बीवाईडी हाईटेक विक २०२५ को प्रमुख विशेषता यस प्रकार हुनेछ : हाईटेक इन्टर्याक्टिभ जोन बीवाईडीको ब्लेड ब्याट्री टेक्नोलोजी, डिसस इन्टेलिजेन्ट बडी कन्ट्रोल सिस्टम, ईप्लेटफर्म ३०, ड्युअल मोड अफरोड (डीएमओ), एड्भान्स्ड ड्राइभर असिस्टेन्स सिस्टम (एडीएएस), इनकार एआई इनोभेसन लगायतका अत्याधुनिक प्रविधिको वारेमा जानकारी लिन। नेक्स्टजेन भेइकल शोकेस पर्फमेन्स र सस्टेनेबिलिटीका लागि क्रान्तिकारी रुपमा अगाडि बढिरहेका बीवाईडीका पछिल्ला मोडल र आगामी दिनमा उपलब्ध हुने मोडलको प्रत्यक्ष अनुभव गर्न। लाइभ डेमो स्मार्ट मोबिलिटीको भविष्यको झलक देखाउने गरी रियलटाइम टेक्नोलोजी डेमोको प्रत्यक्ष अवलोकन गर्न मौका प्राप्त गर्न। एक्सपर्ट टक र प्यानल डिस्कसन पछिल्लो ईभी ट्रेन्ड र एनईभी टेक्नोलोजीको भविष्य वारेमा यो उद्योगका नेतृत्वकर्ता, इन्जिनियर र सस्टेनेबिलिटी एड्भोकेटहरुबाट महत्वपूर्ण जानकारी लिन। विशेष प्रोडक्ट सार्वजनिक अटोमोटिभ उद्योगको भविष्यलाई आकार दिने बीवाईडीका नयाँ एनईभी तथा आगामी दिनमा उपलब्ध हुने इनोभेसन अवलोकन गर्ने पहिलो अवलोकनकर्ता मध्ये एक बन्न। पारिवारिक क्रियाकलाप सबै उमेर समूहलाई उपयुक्त हुने प्रशस्तै क्रियाकलाप हुनेछन्, जसले परिवार मात्र नभई प्रविधिप्रति चासो राख्ने सबैका लागि रोमाञ्चक अनुभव प्रदान गर्नेछ। बीवाईडी हाईटेक विक २०२५ ले जनचेतना प्रदान गर्ने, इनोभेसनलाई बढावा दिने र नेपालको मोबिलिटी भविष्यलाई अझै तीव्रता दिने लक्ष्य राखेको छ। अटोमोटिभ उत्साही, प्रविधि अन्वेषक र ग्रिन इनर्जी एड्भोकेट लगायत सबैका लागि सो इभेन्टले एक अनुपम अवसर प्रदान गर्नेछ, जहाँ मोबिलिटीको भविष्य बारेमा अध्ययन अन्वेषण गर्न सकिने छ। बीवाईडी हाईटेक विक २०२५ का लागि टिकट ईसेवामा उपलब्ध छ। विद्यार्थीलाई परिचय पत्रका आधारमा निःशुल्क प्रवेशको सुविधा उपलब्ध हुनेछ। नेपालको इलेक्ट्रिक मोबिलिटी क्षेत्रमा भइरहेको क्रान्ति बारेमा हुन गइरहेको महत्वपूर्ण माइलस्टोनको एक हिस्सा बन्नका लागि आजै आफ्नो स्थान सुरक्षित गर्नुहोस्।"
एपिएफमाथि सघंर्षपूर्ण जित निकाल्दै भुटानको डागा युनाइटेड सेमिफाइनलमा,"झापा : विभागीय टोली सशस्त्रको एपिएफ एफसीमाथि सघंर्षपूर्ण जित निकाल्दै भुटानको डागा युनाइटेड फुटबल क्लब भद्रपुर झापा गोल्डकपको सेमिफाइनलमा प्रवेश गरेको छ। अब विदेशी टोली भुटान डागा युनाइटेट सेमिफाइनलमा झापा११ एफसीको सामना गर्नेछ। भद्रपुरस्थित मेची रंगशालामा सोमबार भएको अन्तिम क्वार्टरफाइनल खेलमा भुटानले सशस्त्रको एपिएफलाई ३२ गोल अन्तरले पराजित गर्दै अन्तिम चारमा स्थान सुरक्षित गरेको हो। दोस्रो हाफमा केही अवसरहरू गुमाउँदा एपिएफ पहिलो खेलबाटै बाहिरियो। अत्यन्तै रोमाञ्चक खेलको ३४ औँ मिनेटमा लाक्पा पाख्रिनले गोल गर्दै भुटानलाई अग्रता दिलाए। सुरज रसाइलीले पेनाल्टी एरियामा एपिएफका तीन जना डिफेन्ससँग खोसेको बललाई पाख्रिनले गोल गर्न सफल भए। उनको प्रहारले एपिएफका खेलाडीलाई टच गर्दै जाली चुमेको थियो। त्यसको दुई मिनेटमै भुटानले अग्रता दोब्बर बनायो। खेलको ३६ औँ मिनेटमा वसन्त नेवारको क्रस पासमा हेमराज भुजेलले वान टचमा सुन्दर गोल गरे। खेलको ५९ औँ मिनेटमा एपिएफका दीपेश धिमालले गोल फर्काउँदै टिमलाई २१ मा ल्याए। मणिकुमार लामाको कर्नर किकमा धिमालले हेडमार्फत गोल गरेका थिए। खेलको ६३ औँ मिनेटमा भुटानले ३१ को अग्रता बनायो। एपिएफका गोलकिपर श्रेष्ठ अगाडि बढेको अवस्थामा हेमराज भुजेलले गोल गरे। दुईजना डिफेन्डरलाई बिट गरेर उनले मध्य भागबाट लगेको बललाई जाली चुमाएका थिए। दोस्रो हाफको अतिरिक्त समयमा एपिएफले खेललाई ३२ पुर्यायो। भुटानका जम्सो तेन्जिङले पेनाल्टी एरियाभित्र विपन श्रेष्ठलाई फउल गरेपछि रेफ्रीले पेनाल्टी दिए। त्यसलाई सदुपयोग गर्दै सुमन श्रेष्ठले गोल गरे। खेलको २५ औँ मिनेटमा भुटानका लाक्पा पाख्रिनले अवसर गुमाएका थिए। एपिएफका डिफेन्सले बल पोजिसन गुमाउँदा अगाडि लगेको बल पाख्रिनले विपक्षी गोलकिपर अञ्जल श्रेष्ठसँग वान भर्सेस वानको अवस्थामा गोल गर्न सकेन। खेलको ७० औँ मिनेटमा भुटानका हेमराज भुजेलले पेनाल्टी एरिया नजिकैबाट गरेको कडा प्रहार एपिएफका गोलकिपर श्रेष्ठले पञ्च गरेर बचाए। खेलको ४३ औँ मिनेटमा एपिएफका मणिकुमार लामाको प्रहारमा युवराज खड्काको हेडर बाहिरियो। खेलको ६१ औँ मिनेटमा अनीश महर्जन भुटानका गोलकिपर फुन्सो जिग्मेसँग वान टु वानको अवस्थामा पनि गोल गर्न सकेनन्। खेलको ८४ औँ मिनेटमा मणिकुमार लामाको फ्रिकिक प्रहारमा पेनाल्टी एरियाबाट सुमन श्रेष्ठले हेड गरेको बललाई भुटानका गोलकिपर रूपकले पञ्च गरेर बचाए। खेलको प्लेयर अफ द म्याच भुटानका खेमराज भुजेलले भए। उनले नगद २१ हजार र ट्रफी पाए। खेलपछिको पोस्ट म्याच कन्फ्रेन्समा भुटानका प्रशिक्षक दोर्जी खन्डुले एपिएफसँगको खेलमा सङ्घर्षपूर्ण जित निकालेको बताए। टिममा भुटानसहित केही बाहिरका खेलाडी रहेकोले फाइनल प्रवेशका लागि खेलाडी परिवर्तन गर्ने उनको भनाइ छ। त्यस्तै, एपिएफका प्रशिक्षक मिलन राईले केपी ओली कप खेलेका टिम नै झापा आएको र खेलाडीले विश्राम गर्न नपाउँदा टिमले हार व्यहोर्नु परेको बताए। एन्फाले प्रतियोगिता जुधाएका कारण टिमसहित खेलाडीहरूमाथि असर परिरहेको उनको भनाइ छ। मंगलबार पहिलो सेमिफाइनल खेल आयोजकको टिम भद्रपुर ब्लेजर्स र बंगलादेशको काउर्न बाजार प्रगति संघबीच हुने गोल्डकपका अध्यक्ष दीपेश ढकालले बताए। गोल्डकपको विजेताले नगद १३ लाख, आकर्षक ट्रफी र मेडल र उपविजेताले नगद ७ लाख, ट्रफी र मेडल प्राप्त गर्ने उनको भनाई छ"
जापानले गर्यो चार नेपालीलाई निष्कासन,"काठमाडौं : जापानको अध्यागमनले चार नेपालीलाई निष्कासन गरेको छ। गैरकानुनी रूपमा जापानमा बस्दै आएका उनीहरूलाई निष्कासन गरिएको हो। निष्कासनमा पर्नेमा विष्ट, राजभाट, बस्याल र पौडेल थरी रहेको स्रोतले बताएको छ। उनीहरूलाई कोरियन एयरलायन्स र थाइ एयरलायन्सको विमानबाट नेपाल फर्काइएको हो। उनीहरू यसै साता काठमाडौं आइपुगेको स्रोतको भनाइ छ। जापानको अध्यागमन कानुन उल्लंघन गरेको आरोपमा उनीहरूलाई निष्कासन गरिएको हो। पछिल्लो समय जापानले पनि अवैधरूपमा बसेका आप्रवासीहरूमाथि कडाइ गर्न थालेको छ। विभिन्न प्रवेशाज्ञामा जापान पुगेका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका हुन्। फागुनको पहिलो साता पनि पाँच जना नेपालीलाई जापानले निष्कासन गरेको थियो। निष्कासित हुनेमा मगर, थापामगर, तामाङ, गौचन र चेम्जोङ थर भएका एकएक जना रहेका थिए।"
"जिप दुर्घटनामा परी दुई जनाको मृत्यु, ५ जना घाइते","बागलुङ : बागलुङको बडिगाड गाउँपालिका९ मा पिकअप जीप दुर्घटना हुँदा दुई जनाको मृत्यु भएको छ। ५ जना घाइते भएका छन्। सोमबार बडिगाड गाउँपालिका७ भीमगिठेदेखि वडा नं ९ दर्लिङको खहरे जाँदै गरेको लु ३ च ५५६९ नं को पिकअप जीप दर्लिङको सार्किपाटामा दुर्घटना हुँदा निसिखोला गाउँपालिका७ चोलाङका ७५ वर्षीय खड्क बहादुर कुँवर र ढोरपाटन नगरपालिका५ नाथुरेकी ३५ वर्षीया जुना कँडेलको मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) विजय यादवले बताए। दुवै जनाको बुर्तिबाङ अस्पतालमा उपचारको क्रममा निधन भएको डीएसपी यादवले बताए। दुर्घटनामा बडिगाड गाउँपालिका९ का ६३ वर्षीया तेज कुमारी बुढा टाउको गम्भीर घाइते भएकी छिन्। उनलाई बुर्तिबाङ अस्पतालमा प्राथमिक उपचारपछि थप उपचारको लागि गण्डकी अस्पताल पोखरा रिफर गरिएको छ। यस्तै बडीगाड गाउँपालिका९ खहरेकी ५० वर्षीया निमसरा बुढा, ५२ वर्षीया यमकुमारी पौडेल, ३० वर्षीया सिता पौडेल र सवारी चालक बडिगाड गाउँपालिका९ दर्लिङका २३ वर्षीय हिमाल घर्ती घाइते भएका छन्। घाइते निमसरा बुढा र यम कुमारी पौडेलको अवस्था मध्यम रहेको छभने सिता पौडेल र हिमाल घर्तीको अवस्था सामान्य रहेको प्रहरीले जनाएको छ। उनीहरूको बर्तिबाङ अस्पतालमा उपचार भइरहेको डीएसपी यादवले बताए। सवारी चालक घर्तीलाई प्रहरीले नियन्त्रणमा लिएको छ। जीप उकालोमा ब्रेक फेल भई सडकदेखि ५०६० मिटर तल खसेको प्रहरीले जनाएको छ।"
नेपाल मानव अधिकारको रक्षा र प्रवर्द्धनमा सधैं प्रतिबद्ध छ : परराष्ट्रमन्त्री राणा,"काठमाडौं : परराष्ट्रमन्त्री आरजु राणा देउवाले नेपाल मानव अधिकारको संरक्षण र प्रवर्द्धनमा सदैव प्रतिबद्ध रही आएको बताएकी छन्। संयुक्त राष्ट्रसंघीय मानवअधिकार परिषदको ५८औं उच्चस्तरीय सत्रलाई आज जेनेभामा सम्बोधन गर्दै मन्त्री राणाले सीमित स्रोत र साधनका बाबजुद पनि मानवअधिकारको रक्षा र प्रवर्द्धनका क्षेत्रमा नेपाल विश्वकै एक अग्रपंक्तिको राष्ट्रका रूपमा रहँदै आएको बताइन्। उनले भनिन्, 'नेपालको वर्तमान संविधानले नागरिक स्वतन्त्रताका साथै राजनीतिक, आर्थिक, सामाजिक, सांस्कृतिक लगायतका अधिकारहरूलाई मौलिक अधिकारका रूपमा समेटेको छ। नेपाल सरकार लोकतान्त्रिक मूल्यमान्यता, कानुनी शासन र न्यायपालिकाको स्वतन्त्रताप्रति पूर्णरूपमा प्रतिबद्ध रही आएको छ।' नेपालमा हालः लोकतन्त्र र मानवअधिकारका लागि लामो समयदेखि संघर्ष गर्दै आएका राजनीतिक दलहरूको सरकार रहेकाले पनि नेपाल सरकार प्रजातन्त्र र मानवअधिकारको रक्षा तथा प्रवर्द्धनप्रति थप प्रतिबद्ध रहेको मन्त्री राणाले स्पष्ट पारिन्। नेपालले दश वर्षे सशस्त्र द्वन्द्वको समाधानका लागि अपनाएको शान्ति प्रक्रियाको मोडल विश्वमै उदाहरणीय रहेको उल्लेख गर्दै मन्त्री राणाले शान्ति प्रक्रियाका बाँकी रहेका कामलाई पनि छिट्टै टुंग्याउने गरी संक्रमणकालीन न्यायसम्बन्धी कानुन निर्माण गरेर तदारुकताका साथ काम गरिरहेको जानकारी गराइन्। नेपालको संविधानले संघीय र प्रादेशिक संसदमा महिलाको एक तिहाइ र स्थानीय सरकारमा चालीस प्रतिशत प्रतिनिधित्व सुनिश्चित गरेको तथा अल्पसंख्यकहरूको मानवअधिकारको व्यवस्था र रक्षाप्रति प्रतिबद्ध रहेको पनि स्पष्ट पारिन्। नेपाल सरकार सदैव राष्ट्रिय मानव अधिकार आयोगको स्वतन्त्रताका पक्षमा रही आएकाले गानरी प्रमाणीकरणमा स्थापनादेखि नै नेपालको आयोग ए ग्रेड मा रहँदै आएको उल्लेख गर्दै मन्त्री राणाले नेपाल प्रेस स्वतन्त्रताको सुनिश्चितताको पक्षमा रही आएको बताइन्। जलवायु परिवर्तनले नेपाललाई परेको असर, नेपालको अवस्था र जलवायु न्यायका विषयमा नेपालले अन्तर्राष्ट्रिय मञ्चहरूमा वकालत गरिरहेको बताउँदै मन्त्री राणाले नेपालले आगामी मे महिनामा काठमाडौंमा सगरमाथा संवाद कार्यक्रमको आयोजना गरेको जानकारी गराइन्। 'जलवायु परिवर्तन, हिमाल र मानवताको भविष्य' मुख्य शीर्षक रहेको सो संवादमार्फत अन्तर्राष्ट्रिय समुदायलाई यस महत्त्वपूर्ण पहलमा सामेल गराउने प्रयास नेपालले गरेको उनको भनाइ छ। मन्त्री राणाले नेपालले मानव अधिकारका क्षेत्रमा व्यक्त गर्दै आएको यही प्रतिबद्धताका साथ यस परिषदको आगामी सन् २०२७ देखि २०२९ सम्मका लागि सदस्यमा उम्मेदवारी दिएको जानकारी दिँदै संयुक्त राष्ट्रसंघका सबै सदस्य राष्ट्रहरूसँग नेपाललाई समर्थन गर्न आह्वान पनि गरिन्।"
४ जना अभियुक्त पक्राउ,"नुवाकोट : विभिन्न मुद्दामा अदालतबाट दोषी ठहरको फैसला भई फरार रहेका अभियुक्तहरूलाई नुवाकोट प्रहरीले पक्राउ गरेको छ। एकैदिन प्रहरीले चारजना फरार प्रतिवादी पक्राउ गरेको हो। नुवाकोट जिल्ला अदालतबाट विभिन्न समयमा दोषी ठहरको फैसला कार्यान्वयन अन्तर्गत कैद तथा जरिवाना तोकी फरार रहेका विभिन्न मुद्दामा फरार रहेका अभियुक्तहरूलाई जिल्ला प्रहरी कार्यालयबाट खटिएको प्रहरी टोलीले खोजतलास गर्ने क्रममा चार जनालाई पक्राउ गरी अदालतमा पेश गरिएको छ। जसअन्तर्गत लागूऔषध (गाँजा) मुद्दामा १० महिना १२ दिन र पाँच हजार जरिवानाको फैसला गरिएका काठमाडौंको टोखा नगरपालिका ३ बानियाटारका २९ वर्षीय पवन नेपाली, सोही मुद्दामै १० महिना १२ दिन र पाँच हजार रुपैयाँ जरिवाना फैसला गरिएका बानियाटारका ३५ वर्षीय रवि तामाङ, सवारी ज्यान मुद्दामा २ महिना १२ दिन कैद सजाय फैसला भएका नुवाकोटको दुप्चेश्वर गाउँपालिका१ का ४२ वर्षीय लाक्पाछिरिङ तामाङ, र बालयौन दुरुपयोग मुद्दामा १ महिना १० दिन र सात हजार रुपैयाँ जरिवाना तोकिएका रसुवाको कालिका गाउँपालिका४ का ५१ वर्षीय नारायणप्रसाद न्यौपानेलाई पक्राउ गरिएको हो।"
नेपाल मेडिकल एन्ड ल्याब एक्स्पो बिहीबारदेखि,"काठमाडौं : नेपालमा चिकित्सा तथा प्रयोगशाला क्षेत्रको सबैभन्दा ठूलो बीटुवी इभेन्ट २७ फेब्रुअरीदेखि १ मार्च २०२५ (१४ चैतदेखि १९ गतेसम्म) सम्म काठमाडौंको भृकुटीमण्डप प्रदर्शनीस्थलमा नेपाल मेडिकल एन्ड ल्याब एक्स्पो (आठौं संस्करण) आयोजना हुने भएको छ। यस वर्ष, चिकित्सा तथा डायग्नोस्टिक क्षेत्रमा विश्वभरबाट नयाँ उत्पादन र प्रविधि ल्याइँदैछ। नेपाल मेडिकल एन्ड ल्याब शो चिकित्सा, शल्यचिकित्सा, डायग्नोस्टिक तथा अनुसन्धान प्रयोगशालाको बजार केन्द्रको रूपमा निरन्तर विकसित भइरहेको छ। नेपाल मेडिकल शो (एनएमएस) चिकित्सा क्षेत्रका प्रमुख अस्पताल, चिकित्सक, प्याथोलोजिस्ट, वैज्ञानिक, डिलर, वितरक, आयातकर्ता, खुद्रा बिक्रेता तथा अन्य खरिदकर्ता समूहलाई जोड्ने एक विश्वसनीय अन्तर्राष्ट्रिय स्रोत केन्द्रको रूपमा स्थापित भएको छ। यस एक्स्पोले भारत, नेपाल, बंगलादेश, सिंगापुर, मलेसिया, चीन, जर्मनी, पाकिस्तानलगायतका देशबाट उच्च गुणस्तरका आपूर्तिकर्तालाई नेपालमा ल्याउनेछ।"
केपी ओली एफसी र त्रिभुवन आर्मी केपी ओली कपको सेमिफाइनलमा,काठमाडौं : केपी ओली एफसी र त्रिभुवन आर्मी क्लब केपी ओली कप फुटबल च्याम्पियनसिपको सेमिफाइनलमा प्रवेश गरेका छन्। सोमबार भएको खेलमा केपी ओली एफसीले न्यूरोड टिम(एनआरटी) र त्रिभुवन आर्मीले नेपाल पुलिस क्लबलाई पराजित गर्दै सेमिफाइनलन प्रवेश गरेका हुन्। ललितपुर सादोबाटोस्थित एन्फा कम्प्लेक्समा सोमबार भएको दोस्रो खेलमा केपी ओली एफसीले एनआरटीलाई १० गोल अन्तरले पराजित गर्यो। केपी ओली एफसीका तर्फबाट एकमात्र निर्णायक गोल खेलको ६३ औ मिनेटमा सुरजज्यू ठकुरीले गरेका थिए। त्यस्तै सोमबार नै भएको पहिलो खेलमा आर्मीले पुलिस क्लबलाई २० गोल अन्तरले पराजित गर्यो। आर्मीका नवयुग श्रेष्ठले खेलको १९ औं मिनेट र दिनेश हेम्जनले ८१ औं मिनेटमा गोल गरेका थिए। प्रतियोगिताअन्तर्गत मंगलबार दुई खेल हुनेछन्। पहिलो खेल साढे ११ बजे एपिएफ र संकटा क्लबबीच र दोस्रो खेल दिउँसो ३ बजे मछिन्द्र एफसी र एफसी ट्रान्सपोर्ट युनाइटेडबीच हुनेछ। फागुन १८ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन्। राष्ट्रिय युवा संघ नेपालको आयोजनामा जारी प्रतियोगितामा ९ टोलीले सहभागिता जनाएका छन्।
पर्यटनमन्त्री पाण्डे र चिनियाँ मन्त्री पेन यूबीच भेटवार्ता,"काठमाडौं : संस्कृति,पर्यटन तथा नागरिक उड्डनमन्त्री बद्री पाण्डेले आगामी दिनमा चीनबाट अझ धेरै पर्यटकको आगमन हुने र त्यसले नेपालचीन पर्यटन सहकार्य थप घनिष्ट र प्रगाढ हुने विश्वास व्यक्त गरेका छन् । नेपाल भ्रमणमा रहेका चिनियाँ जातीय मामिलामन्त्री पेन यू नेतृत्वको प्रतिनिधि मण्डलसँग सोमबार मन्त्रालयमा भएको शिष्टाचार भेटवार्तामा सो कुरा बताएका हुन्। चिनियाँ टोलीलाई स्वागत गर्दै मन्त्री पाण्डेले सन् १९५५ मा स्थापित कूटनीतिक सम्बन्धले यस वर्ष ७० औँ वर्ष पूरा गर्न लागेकोमा प्रति खुसी व्यक्त गरे। मन्त्री पाण्डेले भने,'यहाँहरूको नेपाल भ्रमणबाट दुई देशको आपसी हितका साथै दुई देशका मन्त्रालयबीचको सहयोगको आदानप्रदान हुने विश्वास मैले लिएको छु । उनले नेपालको पर्यटनको विकासका लागि चिनियाँ राजदूतसँग पटकपटक छलफल गरेको उल्लेख गर्दै भने,'दुई देशबीच कूटनीतिक सम्बन्ध स्थापना भएको ७०औँ वर्षको उपलक्ष्यमा चीन सरकारले सन् २०२५ लाई नेपाल भ्रमण वर्ष मनाउने घोषणा गरेको छ म त्यसका खुसी व्यक्त गर्दछु।' मन्त्री पाण्डेले नेपाल एक चीन नीतिप्रति प्रतिवद्ध रहेको र आगामी दिनहरूमा चीनबाट अझ धेरै पर्यटकको आगमनले नेपाल चीन पर्यटन सहकार्य थप घनिष्ट र प्रगाढ हुनेमा पनि आफू आशावादी भएको बताए। त्यस्तै पर्यटनमन्त्री पाण्डेले नेपाल एयरलाइन्सले गोन्जाव र नेपाल सिधा उडानका लागि प्रयास गरिरहेको र हिमालय एयरलाइन्सले पोखरादेखि ल्हासासम्मको उडान गर्ने तयारी गरीरहेको बताए । उनले नेपालको भाषा,संस्कृति,कलाका बारेमा अध्ययन गर्नका लागि समेत चिनियाँहरूलाई आव्हान समेत गरे। चिनियाँ मन्त्री पेन यूले यस अघिका दुई देशका राष्ट्राध्यक्षबीच भएको सम्झौतालाई कार्यान्वयन गर्दै जानु पर्नेमा जोड दिए। उनले भने,'चिनियाँ कम्युनिष्ट पार्टीले नयाँ पार्टीले ल्याएका विचारधारा र परम्परागत विचारधारालाई एक अर्कामा आदानप्रदान र शान्तिपूर्ण विकासतर्फ लागिरहेको छ । अल्पसंख्यक जातिहरूलाई सम्मान गर्दै कला संस्कृति झल्किने खालका म्युजिम निर्माण गरिरहेका छौं ।' नेपाल गौतम बुद्धको जन्मस्थल भएको उल्लेख गर्दै उनले चीनमा १० करोड बढी बुद्ध धर्म मान्नेहरू रहेको उल्लेख गरे। उनले बुद्ध धर्मलाई आदर्श मानेर अघि बढ्न समेत अनुरोध गरे ।"
ललितपुर महानगरले चलायो डोजर,"काठमाडौं : ललितपुर महानगरपालिकाले लगनखेलमा रहेको न्हु पोखरी संरक्षण गर्न पोखरी अगाडिका संरचना भत्काएको छ। ललितपुरको ऐतिहासिक महत्वको न्हु पोखरी संरक्षणका लागि महानगरले लगनखेलस्थित ५ नं वडा कार्यालय भवन साथै लगनखेलसम्मका संरचना भत्काएको हो। सो क्षेत्रमा रहेका पसल, टहरा र अन्य पक्की संरचना समेत महानगरको डोजरले भत्काइएको थियो। न्हु पोखरी महानगरले संरक्षण गरिरहेको र सर्वसाधारणले सहजरूपमा ऐतिहासिक महत्वको न्हु पोखरीलाई देख्नसक्ने गरि पोखरी अगाडीको संरचना हटाइएको महानगर प्रमुख चिरिबाबु महर्जनले जानकारी दिए। उनले ललितपुर महानगरका अन्य क्षेत्रमा रहेका ऐतिहासिक महत्त्वका स्थानलाई सहजरूपमा देखिने गरी काम हुने बताए। त्यस्तै ललितपुर नगर प्रहरी प्रमुख सीताराम हाच्छेथुले २०८२ असार ३१ सम्म न्हु पोखरी पुननिर्माण सम्पन्न गर्ने गरी काम अघि बढेको जानकारी दिए। पहिलो चरणमा सो क्षेत्रमा रहेका १२ वटा टहरा भत्काइएको उनले बताए।"
वर्तमान सरकार ढल्दैन : ईश्वर पोखरेल,"हेटौंडा : नेकपा एमालेका वरिष्ठ उपाध्यक्ष ईश्वर पोखरेलले बाहिर हल्ला फिजाएजस्तो वर्तमान सरकार नढल्ने बताएका छन्। सोमबार हेटौंडामा आयोजित नेकपा एमाले मकवानपुरको जिल्ला कमिटी बैठकलाई सम्बोधन गर्दै उपाध्यक्ष पोखरेलले वर्तमान सरकार राजनीतिक स्थायित्व र समृद्धिको लागि बनेको हुनाले यो सरकार निरन्तर अघि जाने बताए। 'यसअघिको भएको निर्वाचनमा कुनै पार्टीको पनि स्पष्ट बहुमत आएन र एक्लै सरकार बनाउने स्थिति बनेन। त्यसको फलस्वरूप सरकार बन्ने र टुट्ने प्रक्रिया भैइरह्यो। कहिले नेकपा माओवादीले म्याजिक नम्बर त कहिले के भनेर सरकार ढाल्ने र बनाउने खेलहरू भए,' उनले भने। देशकै दुई ठूला राजनीतिक दलहरू कांग्रेस र एमाले स्थायी सरकार र अस्थिर राजनीतिलाई लयमा ल्याउन नयाँ गठबन्धन गर्नुपर्ने स्थिति सिर्जना भएको उनले बताए। त्यस्तै सरकार ढल्छढल्छ भनेर हल्ला फिजाएजस्तो नभएको उनले दाबी गरे।"
अनुसन्धान तथ्यपरक हुनुपर्छ,"विराटनगर : विराटनगरमा आयोजित गोष्ठीमा सहभागी न्यायकर्ता (न्यायाधीश), अभियोजनकर्ता (सरकारी वकिल) र अनुसन्धानकर्ता (प्रहरी)ले अपराधको अनुसन्धान तथ्यपरक हुनुपर्नेमा जोड दिएका छन्। अनुसन्धान सही नहुँदा न्याय निरुपणमा असर पर्ने र न्याय प्राप्त गर्न नसकिने उनीहरूको भनाइ छ। विराटनगरस्थित कोशी प्रदेश प्रहरी कार्यालयमा सोमबार आयोजित प्रदेशस्तरीय अपराध अनुसन्धान समीक्षा गोष्ठी, २०८१ मा सहभागी उनीहरूले अपराध नियन्त्रण, अनुसन्धान, शान्ति सुरक्षा एवं कानुन कार्यान्वयनलाई प्रभावकारी बनाउन सकेमा मात्रै अपेक्षित नतिजा प्राप्त हुने बताए। तथ्यमा आधारित अनुसन्धानले मात्रै अपराधको गहिराइमा पुग्न सकिने र न्याय निरुपणमा जटिलता पैदा नहुने निष्कर्ष गोष्ठीबाट निकालिएको छ। प्रहरी प्रधान कार्यालय, अपराध अनुसन्धान विभागको आयोजना र प्रदेश प्रहरी कार्यालय विराटनगरको समन्वयमा भएको गोष्ठीको उद्घाटन आन्तरिक मामिला तथा कानुनमन्त्री रेवतीरमण भण्डारीले गरे। गोष्ठीमा न्यायाधीश, प्रहरी अधिकारी, प्रदेशका विभिन्न जिल्लाका प्रहरी प्रमुखहरू, मुद्दा चल्ने प्रहरी युनिटका अनुसन्धान अधिकारी तथा अभियोजनकर्ता सरकारी वकिलहरू उपस्थित थिए। कोशी प्रदेश प्रहरी प्रमुख डीआईजी राजन अधिकारीले गोष्ठीमा अपराध नियन्त्रण, अनुसन्धान तथा शान्ति सुरक्षाको विषयमा केन्द्र, प्रदेश र जिल्लागत हिसाबले प्रस्तुतिहरू भएको बताए। अभियोजनकर्ताले पनि प्रस्तुति दिए। अनुसन्धानको असल एवं सबल पक्षका बारेमा छलफल गर्दै गोष्ठीमा थप सूचना र सीपहरू आदानप्रदान भएका छन्, डीआईजी अधिकारीले भने, अनुसन्धान अधिकृतको क्षमता अभिवृद्धि र अनुसन्धानमा देखिएका समस्या समाधान गर्ने उद्देश्य गोष्ठीको हो। अपराध अनुसन्धान विभागका एसएसपी कृष्ण पंगेनीले न्यायकर्ता, अनुसन्धानकर्ता र अभियोजनकर्ताबीच अपराध अनुसन्धानका विविध विषयमा छलफल एवं समीक्षा गरेर अपेक्षित परिणाम प्राप्त गर्न गोष्ठीको आयोजना गरिएको बताए। उनका अनुसार नेपाल प्रहरीको कार्ययोजनामै समावेश गरेर प्रत्येक वर्ष गोष्ठीको आयोजना गरिन्छ। पंगेनीले विकसित नयाँ विषयवस्तुको अद्यावधिक गराउँदै अनुसन्धानलाई व्यावसायिक र परिणाममुखी बनाउन यस्ता गोष्ठीले महत्वपूर्ण भूमिका खेल्ने बताए। न्याय निरुपण, अनुसन्धान एवं अभियोजनमा देखिएका समस्याहरू, समाधानका उपाय, विद्यमान अवस्था, सीमा, अपेक्षा, सुधार गर्नुपर्ने कुरा, अनुसन्धानमा भोग्नु परेका जटिलता लगायतका विषयमा छलफल भएर साझा निष्कर्ष निस्किने उनको भनाइ छ। अपराध अनुसन्धान नेपाल प्रहरीको प्रमुख जिम्मेवारी हो। यो जटिल र बृहत् विषयमा अनुसन्धान एवं अभियोजन अधिकारीबीच अनुभव आदानप्रदान गरेर ज्ञान एवं सीपलाई फराकिलो बनाउँदै कामलाई सहजता प्रदान गर्न मद्दत पुग्ने छ। यसले अपराध नियन्त्रण, अनुसन्धान, शान्ति सुरक्षा एवं कानुन कार्यान्वयनलाई प्रभावकारी बनाउँछ, पंगेनीले भने। विभागका प्रमुख एवं एआईजी कुवेर कडायतले सरोकारवालालाई भेला गराएर अपराध अनुसन्धानको वर्तमान परिदृश्य, असल प्रयास, नवीनतम् सुरुवात, अनुसन्धानको विद्यमान अवस्थाको मूल्यांकन गर्दा उत्कृष्ट नतिजा प्राप्त हुने बताए। उनका अनुसार अनुसन्धानमा देखिएका कानुनी लगायतका समस्याको पहिचान गरी सुधारका उपाय अवलम्बन तथा प्रहरीलाई प्राप्त नयाँ जिम्मेवारी सम्पत्ति शुद्धीकरण सम्बन्धी कसुरको कानुनी व्यवस्था र अभ्यासका बारेमा जानकारी लिएर कार्यान्वयनमा एकरूपता कायम गर्ने योजना छ। एआईजी कडायतले अनुसन्धानलाई पूर्ण व्यावसायिक बनाउन अनुसन्धान अधिकारीले प्रभावकारी भूमिका खेल्नुपर्ने बताए। साझा धारणाको विकास गर्न र अनुसन्धान पद्धतिमा नयाँ आयाम ल्याउन तथा अनुसन्धानलाई समय सापेक्ष बनाउन गोष्ठीले महत्वपूर्ण भूमिका खेल्ने अपेक्षा गरिएको उनको भनाइ छ। गोष्ठीमा अनुसन्धानलाई पारदर्शी, स्वच्छ र तथ्यपरक बनाउँदै समस्याको उचित निराकरण गर्ने विषयमा छलफल भएको थियो। अनुसन्धान प्रभावकारी भएमा मुलुकलाई ग्रे जोनबाट निस्कन मद्दत पुग्ने कडायतको भनाइ छ। जिल्ला अदालत मोरङकी न्यायाधीश सीता शर्मा अधिकारीले अनुसन्धानकै आधारमा न्याय सम्पादन हुने बताइन्। न्याय सम्पादनको आधार नै अनुसन्धान हो। अनुसन्धानमा प्रहरीले निष्पक्ष र प्रभावकारी भूमिका खेल्नुपर्छ, उनले भनिन्। आन्तरिक मामिला तथा कानुनमन्त्री रेवतीरमण भण्डारीले अपराध नियन्त्रण, अनुसन्धान र तहकिकात आफैंमा जटिल एवं चुनौतीपूर्ण विषय रहेको बताए। सीमित स्रोत साधनका बाबजुद अपराध अनुसन्धानमा प्रहरी अब्बल देखिएको उनको भनाइ छ। अनुसन्धान फेल भयो भने राज्य असफल हुन्छ। अराजकता बढ्छ। यो आफैंमा ठूलो विधा छ। अनुसन्धानलाई निष्कर्षमा पुर्याउन प्रहरीका साथै मिडियाको ठूलो हात हुन्छ, भण्डारीले भने। ठाउँ अनुसार अपराधको प्रकृति फरक हुने बताउँदै उनले कहिलेकाहीँ प्रहरीले चाहेर पनि अनुसन्धान निष्कर्षमा पुग्न र अपराधी पत्ता लाग्न नसक्ने उल्लेख गरे। प्रदेश सरकारलाई प्रहरीका लागि काम गर्न समस्या रहेको उनले बताए। भने, प्रहरीका लागि केही काम गर्न खोज्दा सहमतिका लागि गृह र अर्थ मन्त्रालयसम्म पुग्नुपर्छ। तर, पनि सडक दुर्घटना न्यूनीकरण, लागूऔषध लगायतका अपराध नियन्त्रणमा प्रहरीसँग सहकार्य भइरहेको छ। उनका अनुसार पछिल्लो समय समाजमा साइबर क्राइमका घटना बढेका छन्। यही हिसाबले अपराध बढ्दै जाने हो भने नेपालका जेलले धान्ने अवस्था नहुने मन्त्री भण्डारीको भनाइ छ। बढ्दो अपराध नियन्त्रण गर्न केन्द्रीय तहमै छलफल गरेर अघि बढ्नुपर्छ। अनुसन्धानका नाममा प्रहरीबाट हुने फोन ट्रयाकले केही समस्या निम्त्याइरहेको देख्छु, उनले भने। भण्डारीले पछिल्लो समय राजनीतिक दल र नेताहरूबाट प्रहरीले धेरै दबाब झेल्नु परिरहेको बताए। आफूले प्रहरीलाई गलत दबाब नदिएको जिकिर उनको छ। प्रहरीले स्वतन्त्र हिसाबले अनुसन्धान गर्न पाउनुपर्नेमा उनको जोड छ। तर, दल र नेताहरूबाट धेरै दबाब सिर्जना गरिँदा अनुसन्धान स्वतन्त्र एवं निष्पक्ष नहुने भण्डारीको भनाइ छ।"
तुलसीपुर बजार क्षेत्रमा सीसीटीभी जडान गर्न आर्थिक सहयोग,"मुक्तिनाथ विकास बैंकले संस्थागत सामाजिक उत्तरदायित्वअन्तर्गत तुलसीपुर उद्योग वाणिज्य संघले सञ्चालन गरेको सुन्दर तुलसीपुर, सुरक्षित तुलसीपुर अभियानलाई साथ दिएको छ। उक्त कार्यक्रम अन्तर्गत तुलसीपुर बजार क्षेत्रमा हुन सक्ने आपराधिक गतिविधि तथा दुर्घटना न्यूनीकरण र पहिचान गर्न विभिन्न स्थानमा सीसीटीभी जडान गर्न बैंकले आर्थिक सहयोग गरेको छ। उद्योग वाणिज्य संघको पहलमा सञ्चालित यस प्रकारको अभियानले समग्र तुलसीपुर बजारको सुरक्षा नियन्त्रण प्रणालीमा टेवा पुग्ने र स्थानिय जनतामा समेत सुरक्षाको प्रत्याभूति मिल्ने बैंकले विश्वास लिएको छ। तुलसीपुर उद्योग वाणिज्य संघका अध्यक्ष बिनय केसी, संघका अन्य पदाधिकारीहरु र तुलसीपुर इलाका प्रहरी कार्यालयका प्रमुखको उपस्थितिमा सम्पन्न भएको कार्यक्रममा बैंकका तुलसीपुर शाखा प्रमुख सरोज कुमार लामिछानेले उक्त रकम हस्तान्तरण गरेका थिए।"
"शिवरात्रीको तयारी अन्तिम चरणमा, सेनासहित सुरक्षाका सबै निकाय परिचालन गरिने","काठमाडौं : पशुपति क्षेत्र विकास कोषले महाशिवरात्री पर्वको तयारी अन्तिम चरणमा पुगेको जनाएको छ। महाशिवरात्रीको पूर्वसन्ध्यामा सोमबार पशुपतिमा पत्रकार सम्मेलन गर्दै कोषले विभिन्न उपसमितिमार्फत महाशिवरात्री पर्वको तयारी अन्तिम चरणमा पुगेको जनाएको हो। पशुपतिनाथ क्षेत्रको सरसफाई, सजावट, भक्तजनलाई सहजरूपमा मन्दिर दर्शन गराउने व्यवस्थापन पक्ष, सुरक्षा व्यवस्थालगायत सम्पूर्ण तयारी अन्तिम चरणमा पुगेको कोषले जनाएको छ। महाशिवरात्रि पर्वलाई व्यवस्थापनका लागि संस्कृति, पर्यटन तथा नागरिक उड्डयनमन्त्री बद्री प्रसाद पाण्डेको अध्यक्षतामा महाशिवरात्रि पर्व व्यवस्था मूल समारोह समिति२०८१ गठन भई सो मूलसमिति अन्तर्गत १० वटा विभिन्न विषयगत उपसमितिहरूको गठन भइसकेको कोषको भनाइ छ। महाशिवरात्री पर्वलाइ सुरक्षित र मर्यादित बनाउन नेपाली सेना, नेपाल प्रहरी, ट्राफिक प्रहरी, सशस्त्र प्रहरी बल नेपाल, राष्ट्रिय अनुसन्धान विभाग र कोषको सुरक्षा संयन्त्र समेतबाट सुरक्षा जनशक्ति परिचालन गरिने बताइएको छ। त्यस्तै नेपाल स्काउट, लायन्स क्लब, विश्वहिन्दु युवा परिषद् आदि स्वयंसेवी संस्थाहरु मार्फत पर्याप्त संख्यामा स्वयंसेवकहरू परिचालित हुनेछन् भने पशुपति प्रवेशका लागि चारवटा प्रवेशद्वारबाट प्रवेश, दर्शनपूजन, चन्दन ग्रहण, बहिर्गमन एवं रात्रिकालिन अर्चनाको व्यवस्था मिलाइएको कोषका परिषद् सदस्य एवं प्रचार प्रसार उपसमिति संयोजक राजुकुमार खत्रीले जानकारी दिए। त्यस्तै पाशुपत क्षेत्रमा माँस, मदिरा, गाँजा, भाङ, चरेश आदिको भण्डारणबिक्री वितरण तथा ओसार पसार नगर्ननगराउन समेत कोषले सचेत गराएको छ। शिवरात्रीका अवसरमा यस वर्ष पाँच लाख भक्तजनले पशुपतिनाथको दर्शन गर्ने अनुमान गरिएको छ। महाशिवरात्री मनाउन पशुपतिनाथ मन्दिरमा बिभिन्न देशबाट साधुसन्तहरूको समेत आगामन भइसकेको कोषले जनाएको छ। यस वर्षको महशिवरात्री फागुन १४ गते बुधबार मनाइँदैछ।"
अन्सारीलाई दण्डपाणिनन्दकुमारी अर्ज्याल स्मृति पुरस्कार,"काठमाडौं : मानवअधिकारवादी तथा महिला सशक्तीकरणकी अभियान्ता मोहना अन्सारीलाई २०८१ सालको दण्डपाणिनन्दकुमारी अर्ज्याल स्मृति राष्ट्रिय पुरस्कार प्रदान गरिने भएको छ। पुरस्कार कोषका संस्थापकमध्येका हरिहर अर्याल र राजेन्द्रप्रसाद अर्यालको उपस्थितिमा केन्द्रका अध्यक्ष वरिष्ठ इ ईश्वरचन्द्र बानियाँको अध्यक्षतामा यही फागुन ११ गते बसेको कार्यसमितिको बैठकले सो निर्णय गरेको हो। उक्त पुरस्कार यही फागुन १७ गते प्रदान गरिने स्मृति केन्द्रका महासचिव कपिलचन्द्र खनालले बताए। पुरस्कारको राशि ५० हजार रुपैयाँ रहेको छ। गोरखामा १९६३ सालमा जन्मिएका शिक्षासेवी, इतिहासविज्ञ तथा समाजसेवी दण्डपाणि अर्ज्याल इतिहास, ज्योतिष शास्त्र र संस्कृतिका अध्येता थिए। नन्दकुमारी उनकी धर्मपत्नी थिइन्। उनीहरूको नाममा पुरस्कार स्थापना गरिएको हो। २०६२ सालमा स्थापित स्मृति केन्द्रले आफ्नो स्थापनाकालदेखि राष्ट्रिय महत्वका विषयमा योगदान पुर्याउने राष्ट्रिय प्रतिभालाई सम्मान गर्दै आएको छ। यसअघि इतिहासकार ज्ञानमणि नेपाल, साहित्यकार मदनमणि दीक्षित, संस्कृतिविद् सत्यमोहन जोशी, इतिहासकारद्वय तुलसीराम वैद्य र दिनेशराज पन्त, साहित्यकार डा मोदनाथ प्राश्रित, शिक्षासेवी प्रा डा सुरेशराज शर्मा, राजनीतिक विश्लेषक प्रा डा सुरेन्द्र केसीलगायतका व्यक्तिलाई सम्मान गरिसकेको छ।"
स्वास्थ्य मन्त्रीलाई तोसिमाले भनिन् बीमा अघि बढाउन सक्नुहुन्न भने मार्ग प्रशस्त गर्नुस्,काठमाडौं : राष्ट्रिय स्वतन्त्र पार्टीका (रास्वपा) सांसद तोसिमा कार्कीले मार्ग प्रशस्त गर्न स्वास्थ्य मन्त्री प्रदीप पौडेललाई सुझाव दिएकी छन्। सोमबार प्रतिनिधिसभा बैठकको शून्य समयमा बोल्दै कार्कीले स्वास्थ्य बीमा अघि बढाउन सक्ने अवस्था नरहेको भन्ने स्वास्थ्य मन्त्रीको अभिव्यक्तिप्रति आपत्ति जनाउँदै कार्यक्रमलाई अघि बढाउन नसके मार्ग प्रशस्त गर्न स्वास्थ्य मन्त्रीलाई सुझाव दिएकी हुन्। स्वास्थ्य बीमाको रकम ५ लाख पुर्याउँछु भन्दै महत्वाकांक्षी योजना अघि सारेर पछि हट्नु उचित भएको उनले बताइन्। स्वास्थ्य बीमा सुरुवात गरेको जस लिन खोज्ने तर काम गर्न नसकेर यसलाई अलपत्र पारेर राज्यलाई नै धराशायी बनाउने काम भएको उनको भनाइ छ। उनले २ करोड ९१ लाख जनताको अनिवार्य स्वास्थ्य बीमा अघि बढाउन मागसमेत गरे।
"नेप्से परिसूचक सामान्य अंकले बढ्यो, ११ अर्ब बढीको सेयर कारोबार","काठमाडौं : आज नेप्से परिसूचक सामान्य अंकले बढेको छ। नेप्से परिसूचक ३३५ अंकले बढेर २७५८७४ विन्दुमा कायम भएको हो। यसदिन ३१० स्क्रिप्टको २ करोड ११ लाख १० हजार ६१९ कित्ता सेयर ११ अर्ब ८ करोड ५४ लाख ६४ हजार ७५८ रुपैयाँमा खरिदबिक्री भए। आज एउटा मात्रै कम्पनीको सेयर सकारात्मक सर्किट लेभलमा कारोबार भयो। गार्डियन माइक्रो लाइफ इन्स्योरेन्सको सेयर १० प्रतिशतले बढेको हो। राप्ती हाइड्रोको ९४७, बोटलर्स नेपालको ८४७, नेपाल हाइड्रोको सेयर ७१३ प्रतिशतले बढ्यो। कारोबार रकमका आधारमा हिमालयन रिइन्स्योरेन्स शीर्षस्थानमा रह्यो। सो कम्पनीको ८९ करोड ३५ लाख मूल्य बराबरको सेयर कारोबार भयो। यसदिन चार समूहको उपसूचक बढ्दा अन्यको भने घट्यो। अदर समूहको उपसूचक सर्वाधिक २५० प्रतिशतले बढ्यो।"
तीन देशका प्रतिनिधिसँग प्रधानमन्त्रीको भेटवार्ता,"काठमाडौं : प्रधानमन्त्री केपी शर्मा ओलीसँग युवा आदानप्रदान कार्यक्रममा सहभागी हुन नेपाल आएका मित्रराष्ट्र भारत, भुटान र माल्दिभ्सका राष्ट्रिय क्याडेट कोर (एनसिसी) का टोलीले आज शिष्टाचार भेट गरेको छ। प्रधानमन्त्री ओलीसँग महाशिवरात्री तथा नेपाली सेना स्थापनाको २६२औँ वार्षिक उत्सवका अवसरमा काठमाडौंमा आयोजना हुने उक्त युवा आदानप्रदान कार्यक्रममा सहभागी हुन आएको टोलीले प्रधानमन्त्री निवास, बालुवाटारमा भेट गरेको हो। सो अवसरमा प्रधानमन्त्री ओलीले युवा आदानप्रदानका कार्यक्रमद्वारा नेपाली सेनाले मित्र राष्ट्रका सेनासँको आपसी सम्बन्धलाई बलियो बनाउनाका साथै क्याडेटबीच सीप, संस्कृति र परम्पराको आदानप्रदान गर्ने सुनौलो अवसर सिर्जना गर्दै आएको बताए। उनले यस्ता कार्यक्रमले आपसमा सामाजिक, आर्थिक र सांस्कृतिक यथार्थहरुको अझ बढी बुझाइ र कदर सिर्जना गर्ने भएकाले आपसी सम्बन्धलाई अझ सुमधुर बनाइ सम्पूर्ण संसार एक समुदाय हो भन्ने सन्देश प्रवाह गर्ने विश्वास व्यक्त गरे। प्रधानमन्त्री ओलीले अध्ययन, अवलोकन र जीवनका वास्तविकताहरु अनुभव गरेर सिक्ने प्रक्रिया निरन्तर चलिरहने भएकाले यस मञ्चमार्फत एक ऊर्जावान, भविष्यका एक सम्मानित र गतिशील युवा बन्न सहभागीलाई प्रेरणा मिलोस् भनी कामना गरे। कार्यक्रमअन्तर्गत विभिन्न देशका युवाहरुलाई एकत्रित गरेर उनीहरुलाई बफादार, अनुशासित, जिम्मेवार, भविष्यका असरदार नेतृत्वकर्ता र असल नागरिकका रुपमा रुपान्तरण गर्ने काम गरिन्छ। एनसिसीले युवाहरुमा राष्ट्रियता, देशभक्ति, नेतृत्व, आत्मविश्वास र राष्ट्रसेवाजस्त गुणहरु विकास तथा प्रवद्र्धन समेत गर्दै आएको छ। उक्त ३४ सदस्यीय भ्रमण टोली नेपाली सेनाको निमन्त्रणामा यही फागुन ९ गते नेपाल आएको हो। भेटका अवसरमा नेपालको राष्ट्रिय सेवा दलका कार्यकारी महानिर्देशक उपरथी यामप्रसाद ढकाल, भारतको एनसिसीका महानिर्देशक गुरवीर पाल सिंह, भुटान स्काउट एसोसिएसनका निर्देशक साङ्गे चोदेन, माल्दिभ्सका प्रतिनिधिमण्डलका प्रमुख रिफान अलीलगायत सहभागी थिए।"
भ्रष्टाचारीहरूलाई सरकारले संरक्षण गर्यो : एकीकृत समाजवादी,"काठमाडौं : नेकपा एकीकृत समाजवादीले भ्रष्टाचारीहरू सरकारबाट संरक्षित भएको आरोप लगाएको छ। सोमबार काठमाडौंमा नेकपा एकीकृत समाजवादीको केन्द्रीय कमिटी बैठकको निर्णय सार्वजनिक गर्दै महासचिव घनश्याम भुसालले मुलुकमा भ्रष्टचार मौलाएको र भ्रष्टाचारीहरू सरकारबाट संरक्षित भएको निष्कर्ष निकालेको जानकारी दिए। भ्रष्ट तथा ठगहरूलाई नियन्त्रणमा लिई अविलम्व कडाभन्दा कडा कारबाही गर्न र सहकारी प्रकरणमा सम्बन्धित पक्षको पैसा फिर्ता गराउन बैठकले सरकारसँग माग गरेको छ। बैठकले भूमाफिया, कालोबजारीया, राजस्व छली गर्ने व्यक्ति, विचौलिया, भ्रष्टचारी, तस्कर र दलालहरूलाई फाइदा पुग्ने गरि संसद छलेर अध्यादेश ल्याइएको भन्दै अध्यादेशको विरोधमा मतदान गर्ने निर्णय गरेको छ। त्यस्तै बैठकले राष्ट्रिय अर्थतन्त्रलाई दिगो रोजगारी मुखी बनाउने दिशामा कदम चाल्न, वार्ता र संवादको माध्यमबाट ताप्लेजुङ केवलकारको समस्या समाधान गर्न र दूध र उखुको भुक्तानी गर्न सरकारसँग माग गरिएको महासचिव भुसालले बताए। उनले सरकार नालायक र दमनकारी बन्दै गएको निष्कर्ष निकालिएको बताए। बैठकले जनताका आधारभूत मुद्दालाई उठाउँदै जनतामाझ जाने र नेपालको राजनीतिलाई सही दिशामा डोर्याउने गरी आन्दोलनको कार्ययोजनाका रूपमा पार्टीको आगामी कार्ययोजना प्रस्ताव पारित गरेको महासचिव भुसालले बताए। गत वर्षदेखि बन्धक रहेका नेपाली नागरिक विपिन जोशीको यथाशिघ्र रिहाईका लागि मागसमेत बैठकले गरेको छ। बैठकले वर्तमान राष्ट्रिय तथा अन्तर्राष्ट्रिय परिस्थिति र हाम्रा कार्यभारसम्बन्धी राजनीतिक प्रतिवेदन विभिन्न सुझावसहित पारित गरेको छ। त्यस्तै पार्टीको नियमावली, विनियमहरु, विभिन्न निर्देशिका र महाधिवेशनको सामान्य समीक्षा सुझावसहित पारित गरेको महासचिव भुसालले बताए।"
विद्यालय सुधारका लागि अभिभावकको सक्रियता जरुरी छ,"दोलखा : विद्यालय सुधारका लागि अभिभावकको सक्रियता जरुरी रहेको सरोकारवालाहरूले बताएका छन्। सामुदायिक विद्यालयमा अभिभावकको सक्रियता वृद्धि गर्न शैक्षिक सशक्तीकरण धुलिखेल केन्द्रले आग्रह गरेको छ। विद्यालय राम्रो बनाउन अभिभावक, समुदायको सहयोग, विद्यालय व्यवस्थापन समितिको सक्रियता, प्रधानाध्यापकको कुशल शैक्षिक प्रशासन र शिक्षकको शैक्षणिक कौशल एवं समर्पण आवश्यक रहेको केन्द्रले जनाएको छ। निरन्तर सुधार योजनामा आधारित बहुकक्षा बहुस्तर विषयका सरोकारवालाहरुका लागि शैक्षिक सशक्तीकरण केन्द्र धुलिखेलले एकदिने कार्यशाला गोष्ठीको आयोजना गरेको हो। आयोजनामा बहुकक्षा बहुस्तर शिक्षण पद्धति सञ्चालन भएका ३ वटा विद्यालयका अभिभावक, विद्यालय व्यवस्थापन समिति, प्रधानाध्यापक, शिक्षकलगायत २६ जनाको सहभागिता थियो। बालबालिकाको शिक्षाको गुणस्तर अभिवृद्धिमा अभिभावकको भूमिकामा केन्द्रित रहेर जर्मन नेपाल सहयोग संघको सहयोगमा भीमेश्वर नगरपालिकाको समन्वय र शैक्षिक सशक्तिकरण केन्द्र धुलिखेलले कार्यक्रम सञ्चालन गरेको हो। शिक्षक अभिभावकबीच बालबालिकाको पढाइका बारेमा कुराकानी हुन आवश्यक रहेकोले अभिभावक, विव्यस,आमा समूह, शिक्षक, प्रधानाध्यापकहरूको भेटघाटको सुरुवाती संस्कार बसाउन कार्यशाला आयोजना गरिएको शैक्षिक सशक्तीकरण केन्द्र धुलिखेलका कार्यकारी निर्देशक दीपक रोक्काले बताए। अभिभावकले आफ्ना छोराछोरीको पढाइको अवस्थाबारे जानकारी लिन विद्यालय र शिक्षकसँग सहकार्य गर्नुपर्ने निर्देशक रोक्काले बताए। विद्यार्थीको घट्दो दरका अवस्थालाई मध्यनजर गर्दा बहुकक्षा बहुस्तर शिक्षण विधि आकर्षक बन्दै गएको भीमेश्वर नगरपालिकाका शिक्षा निर्देशक अर्जुन बहादुर कार्कीले बताए।"
पेस्तोल तथा गोली सहित दुई जना पक्राउ,हेटौंडा : पेस्तोल र गोलीसहित २ जना भारतीय नागरिक पक्राउ परेका छन्। पक्राउ पर्नेमा भारतको बिहारस्थित सिहुहर जिल्ला धनहरा ग्राम बस्ने अन्दाजी २२ वर्षीय धिरज कुमार र बिहारस्थित मोतीहारी बहरी ग्राम बस्ने २६ वर्षीय दीपक कुमार रहेको प्रहरीले जनाएको छ। जिल्ला प्रहरी कार्यालय मकवानपुरका अनुसार आइतबार पौने ४ बजे प्रहरी चौकी रातोमाटे र अस्थायी प्रहरी पोस्ट हरियालीबाट खटिएको संयुक्त प्रहरी टोलीले हेटौंडा उपमहानगरपालिका१५ स्थित रातोमाटेमा रहेको प्रहरी चेक प्वाइन्टबाट उनीहरूलाई पक्राउ गरिएको जनाएको छ। उनीहरू पूर्व पश्चिम सडकखण्ड अन्तर्गत गौरबाट चितवनतर्फ आउँदै गरेको ना ८ ख ८७७३ नम्बरको भाडाको बसलाई विशेष सूचनाका आधारमा चेकजाँचका क्रममा पक्राउ परेका हुन। प्रहरीले धिरज कुमारको साथबाट १ राउण्ड गोली लोड भएको नौ एमएमको अटो पेस्तोल र थप २ थान गोलीगरी ३ थान गोलीसहित उनीहरूलाई पक्राउ गरिएको जनाएको छ। अहिले पक्राउ परेको दुवै जनालाई प्रहरीले थप अनुसन्धान गरिरहेको छ।
सदनमा अंकगणित देखाएर शक्ति देखाउने काम धेरै दिन टिक्दैन : राजेन्द्र महतो,"काठमाडौं : राष्ट्रिय मुक्ति पार्टी नेपालका अध्यक्ष राजेन्द्र महतोले वर्तमान सरकार देश बनाउन नभइ लुटतन्त्रलाई लुकाउन बनेको सरकार भएको टिप्पणी गरेका थिए। सोमबारबाट काठमाडौंमा सुरू पार्टीको प्रथम केन्द्रीय कार्यसमितिको विस्तारित बैठकमा सञ्चारकर्मीसँग कुरा गर्दै महतोले कांग्रेस,एमाले र माओवादीले देशमा लुटतन्त्र मच्चाइरहेको भन्दै अहिलेको ठूला दल मिलेर बनेको सरकार पनि देश बनाउन नभई लुटतन्त्रलाई लुकाउन बसेको सरकार भएको टिप्पणी गरेका छन्। उनले ठूला भनिएका तीनवटा पार्टी र पात्रले देशलाई वर्वाद बनाएको जिकिर गरे। सदनमा अंकगणित देखाएर शक्ति देखाउने काम काम धेरै दिन नटिक्ने उनले बताए। महतोले सबैको अधिकारका लागि सबै पहिचानवादीहरू गोलबन्द हुनुपर्नेमा जोड दिए। केन्द्रीय कार्यसमितिको विस्तारित बैठकमा महतोले राजनीतिक प्रतिवेदन प्रस्तुत गरेका थिए । प्रतिवेदनमा बिचौलियाहरूलाई फाइदा पुग्ने गरि सरकारले भूमिसम्बन्धी अध्यादेश ल्याएको उल्लेख गरिएको छ । त्यस्तै महतोले कांग्रेस दक्षिणपन्थी ध्रुवमा खुम्चिएको टिप्पणी गरेका भने एमाले नवपुँजीवादी र मध्यम वर्गीय स्वार्थमा फसेको उल्लेख गरे।"
करेन्ट लगाएर माछा मार्ने चार जना पक्राउ,"बागलुङ : अवैध रूपमा कालीगण्डकी नदीमा करेन्ट लगाएर माछा मार्ने चार जना पक्राउ परेका छन्। बागलुङ नगरपालिका४ ढोडेनीस्थित कालीगण्डकी नदी किनारमा आइतबार राती साढे १० बजे करेन्ट लगाएर माछा मारिरहेका बेला चार जनालाई पक्राउ गरिएको जिल्ला प्रहरी कार्यालय बागलुङका प्रहरी नायब उपरीक्षक (डीएसपी) विजय यादवले बताए। पक्राउ पर्नेमा पर्वतको जलजला गाउँपालिका८ का ३४ वर्षीय गोकुल गौतम, सोही ठाउँका ३० वर्षीय किस्मत पुन, ३७ वर्षीय दिलबहादुर मगर र वडा नं ७ का आर्यन शर्मा रहेको डिएसपि यादवले बताए। कालीगण्डकी नदी किनारमा ब्याट्री मार्फत करेन्ट प्रवाह गरी अवैध रूपमा माछा मार्दै गरेको अवस्थामा जिल्ला प्रहरी कार्यालय बागलुङको टोलीले उनीहरूलाई पक्राउ गरेको हो। पक्राउ परेकाहरूको साथबाट करेन्ट प्रवाह गरी माछा मार्न प्रयोग गरेको १२ भोल्टको ब्याट्री एक थान, सेतो तार बेरिएको आल्मुनियमको स्ट्रिक दुई थान, जालीसहितको कुँडुलो दुई थान बरामद गरिएको डीएसपी यादवले बताए। पक्राउ परेका चारै जना विरुद्ध जिल्ला प्रशासन कार्यालय बागलुङमा जलचर संरक्षण ऐन २०१७ अन्तर्गतको कसुर शीर्षकमा मुद्दा दर्ता गरी अनुसन्धान अघि बढाइएको प्रहरीले जनाएको छ। जलचर संरक्षण ऐन अनुसार कुनै समात्ने वा मार्ने अभिप्रायले जानिजानी जलमा वा त्यसको आसपासमा कुनै किसिमको विद्युतीय धार, विस्फोटक पदार्थ वा विषालु पदार्थको प्रयोग गर्नु हुँदैन भन्ने व्यवस्था रहेकाले कोहीकसैले माछा मार्ने उदेश्यले खोला नदीमा करेन्ट नलगाउन समेत प्रहरीले सर्वसाधारणलाई आग्रह गरेको छ।"
"स्वास्थ्य बीमा हटाउने होइन, व्यवस्थित गर्ने हो : मन्त्री पौडेल","काठमाडौं : स्वास्थ्य तथा जनसंख्या मन्त्री प्रदीप पौडेलले स्वास्थ्य बीमामा देखिएका विकृति हटाउने गरी काम भइरहेको र दुई चरणमा काम भइसकेको बताएका छन्। स्वास्थ्य बीमा कार्यक्रममा सुधारका लागि सुझाव दिन गठित कार्यदलले प्रतिवेदन बुझाएको र सोही आधारमा कार्य योजना निर्माण गरेर सुधारका काम अघि बढिरहेको बताएका छन्। संसद भवनबाट बाहिरिने क्रममा मन्त्री पौडेलले स्वास्थ्य बीमा ऐनमा कार्यक्रम प्रभावकारी बनाउन केही नीतिगत सुधार गरिएको र बाँकी कार्ययोजना अनुसारका काम कार्यान्वयनका लागि प्रयास भइरहेको बताए। केही दिनअघि एक कार्यक्रममा यही विषयमा विकृतिका उदाहरणसहित मन्त्री पौडेलले बोलेको अभिव्यक्ति मध्ये यसरी सकिंदैन भन्ने क्लिप भाइरल बनेकाप्रति मन्त्री पौडेलको सचिवालयले पूरा भिडियो हेरेर मात्र धारणा बनाउन आग्रह गरेको छ। मन्त्री पौडेलले बीमामा विकृति देखिएका कारण विनियोजित बजेटले खर्च नधान्ने अवस्था रहेकामा विकृति हटाउँदै नीतिगत सुधार गर्ने काम भइरहेको बताएको सचिवालयले उल्लेख गरेको छ। गलत अर्थ लगाउने गरी भिडियो काटेर सामाजिक सञ्जालमा भाइरल बनाउन खोजिएको देखिन्छ, सचिवालयले प्रेस नोटमा भनेको छ, सोही आधारमा भ्रम सिर्जना गर्न खोजिएको देखियो। मन्त्री पौडेलले अहिलेकै स्थितिबाट यो चल्दैन त्यसैले अब यो हटाउने भन्ने नभइ यसलाई व्यवस्थित गर्न खोजिएको हो यसलाई व्यवस्थित गर्न दुई चरणको काम गरि सक्यौ भनेर मन्त्री पौडेलले भनेको पुनः प्रस्ट पारेको छ।"
छोराको उपचारमा आर्थिक अभाव : आमाले गरिन् सहयोगको अपिल,"गुल्मी : गुल्मीको मदाने गाउँपालिका३ सिर्सेनी सिमकी सुमित्रा परियार केही दिनदेखि गुल्मी अस्पतालमा छिन्। छोरालाई ज्वरो आउने, खोकी लाग्ने र श्वासप्रश्वासमा समस्या भएपछि फागुन ९ गते राति अस्पताल आएकी हुन्। अस्पतालमा स्वास्थ्य चेकजाँच गर्दा छोरालाई निमोनिया देखियो। उनको छोरालाई केही दिन भर्ना गरेर उपचार गरिने अस्पतालले सुनायो। आठ महिने छोराको १० फागुन गते त्यही अस्पतालमा भर्ना गरिन्। अहिले उनी उपचाररत छोरासँगै गुल्मी अस्पतालको एसडियु चार नम्बर बेडमा छिन। अस्पतालमा भर्ना गरेर छोराको उपचार गर्न थालेको केही दिन बित्यो। तर, बच्चाको स्वास्थ्य अवस्थामा सुधार नआएको अस्पतालकी डाक्टर विद्या पन्थी सुनारले बताइन्। डाक्टर विद्याका अनुसार बच्चालाई बढी मात्रामा नियोनिया भएकोले जिल्ला बाहिरका सुविधासम्पन्न अस्पतालमा थप उपचारको लागि रेफर गरिएको छ। बिरामीलाई जतिबेला पनि आइसियु वा भेन्टिलेटरको आवश्यकता पर्ने देखिएको छ, उनले भनिन्। बिरामीलाई जतिसक्दो छिटो सुविधासम्पन्न अस्पतालमा लैजान अस्पतालले सुझाव दिएको उनले बताइन्। बच्चाको स्वास्थ्य अवस्था दैनिक कमजोर बन्दै गएको छ। तर, छोरालाई थप उपचार गर्ने पैसा नभएपछि आमा त्यही अस्पतालमा बस्न बाध्य छिन्। नातिको उपचारका मावली हजुरबुबा भेषबहादुर कामीसँगै छन्। आर्थिक अभावका कारण अस्पतालमा आमा र शिशु दुवैको बिचल्ली छ। छोरा सहारा रहेको अस्पतालको बेड वरपर अन्य बिरामी पनि छन्। भर्ना भएका अरू बिरामीले गरेको कुरा सुमित्राले देख्न सक्छिन् तर सुन्न र बोल्न सक्दिनन्। उनले आफूलाई परेको पीडा कसैलाई व्यक्त गर्न सक्दैनन्। साहाराका आमा सुमित्रा र बुबा काकु परियार दुवै श्रवण क्षमता नभएका हुन्। सावित्राको दुई वर्षअघि छापका काकु परियारसँग विवाह भएको थियो। काकुका घरमा पनि बुवा, जेठो दाई र माइलो दाई पनि अपांग छन्। काकु पनि आफैंमा अपांग छन्। विवाह भएको केही समयसम्म सम्बन्ध ठिकै रहे पनि अहिले घर परिवारले वास्ता नगरेका कारण सुमित्रा माइतीकै सहारामा छिन। बुवा भेषबहादुरले नातिको जीवन बचाइदिन सबैसँग आग्रह गरे। अहिले अस्पतालले सामाजिक सुरक्षा कोषबाट खाना र औषधीको व्यवस्था गरेको छ। तर अस्पतालले बिरामीलाई रेफर गरे पनि आवश्यक उपचार खर्च नहुँदा लैजान नसकिएको शिशुका हजुरबुबा भेष बहादुरले बताए। उनले आफूसँग भएको पैसा यही अस्पतालमा सकिएको बताए। आइतबार बिहान रेसुंगा नगरपालिका१० सिमिचौरका कृष्णकुमार बस्नेतले आमालाई लिएर अस्पताल आए। निमोनिया देखिएपछि आमालाई अहिले त्यही भर्ना गरेका छन्। उनले बिरामी आमा नजिकैको बेडमा निन्याउरो अनुहारमा आमा र बच्चा देखे। बस्नेतले आमालाई केही सोधे तर, उनीबाट केही वाक्य आएन। अस्पतालमा भर्ना भएका अन्य बिरामीले उनीहरू केही दिनदेखि त्यही रहेको बताए। बिरामी बच्चाको आमा नबोल्ने सुनाए। छोराको स्वास्थ्य अवस्था दैनिक नाजुक बनिरहेको थाहा पाएपछि उनी थप भावुक बने। उनीहरू पैसाको कारण जिल्ला बाहिर उपचारका लागि जान सकेका थिएनन्। आफूसँग पैसा नभएपछि सुत्केरी आमा दिउँसोमा भोकै बस्दै आएकी छिन्। बिहान बेलुका खानाको अस्पतालले व्यवस्था गरेको छ। सुत्केरी आमा भोकाएको खबर पाएपछि दिउँसो आफूले बाहिरबाट ल्याएर खाजा खुवाएको समाजसेवी बस्नेत बताउँछन्। उनले यस्तो बेलामा सुत्केरी आमाले पौष्टिक तत्व भएका खानेकुरा खानुपर्ने हो तर, गरिबीकै कारण भोकै बस्नुपर्ने गरिबको विडम्बना रहेको सुनाए। यो देशमा गरिब, विपन्न र अशक्त नागरिकले पैसा अभावकै कारण आफ्नो ज्यान गुमाउनु परेको छ, आर्थिक अवस्था कमजोर भएर उपचार गर्न नसकेका कारण जीवन जाने अवस्थामा रहेका व्यक्तिहरू उपचारको जिम्मा राज्यले लिनुपर्छ, उनले भने। उनले आर्थिक अभावकै कारण अस्पतालमा छटपटाई रहेकी सुमित्राको परिवारलाई सहयोगको अपिल गरे। छिमेकी भट्टराईका अनुसार सुमित्राका एक मात्रै छोरा हुन् सहारा। उनी श्रीमानसँगको सम्बन्ध बिग्रेका कारण माइतीमा बस्दै आएकी छन्। सुमित्राका माइती पनि ज्याला मजदुरी गरेर जीविकोपार्जन गर्दै आएका छन्। यता छोरा बिरामी भएर अस्पतालको बेडमा छट्पटाई रहेकी छन्। उनको माइती परिवारले ससुरालीको जग्गा गर्ने र छिमेकी भएकाले आफ्नै गाडीमा सदरमुकाम तम्घासको जिल्ला अस्पतालमा ल्याएको भेष बहादुरका छिमेकी खिमानन्द भट्टराईले बताए। छिमेकीको दुःखमा सघाउनु आफ्नो दायित्व रहेकाले आइतबार आफू उनीहरूसँग अस्पताल बसेको बताए। घरको आर्थिक अवस्था कमजोर भएपछि बच्चालाई थप उपचारका लागि अनेत्र लग्न नसकिएको उनको भनाइ छ। उनको परिवारले ज्याला मजदुरी गरेर दैनिकी चलाउँदै आएकाले पनि बच्चालाई जिल्ला बाहिर लिएर उपचार गर्न नसकिएको छिमेकी बताउँछन्। माइतीले आफ्नो पहुँच माथिल्लो निकायमा नभएको बताउँदै बच्चाको उपचारका लागि सबैमा आर्थिक सहयोगको याचना छन्। सोमबार बिहानबाट पत्रकार र अधिकारकर्मीहरूले बच्चाको थप उपचारको लागि बाहिर पठाउन सहजीकरण गरिरहेका छन्। लुम्बिनी प्रादेशिक अस्पतालमा उपचार र पीडित परिवारको सहजीकरणको लागि प्रशासन र सिर्सेनी समाजसँग समन्वय भइरहेको छ।"
"चिनियाँ लगानीमा बनेको पाकिस्तानको सबैभन्दा ठूलो विमानस्थल ठप्प, न यात्रु छन्, न विमान","ग्वादर : पाकिस्तानमा एउटा विशाल विमानस्थल छ। जहाँ, न यात्रु छन्, न विमान। सबैभन्दा महँगो लागतमा निर्मित न्यू ग्वादर इन्टरनेसनल एयरपोर्ट अझै किन सञ्चालनमा आएन भन्ने विषय रहस्यमय बनेको छ। चीन सरकारको २४० मिलियन डलर सहयोगमा बनेको उक्त विमानस्थल गत अक्टोबरमा निर्माण सम्पन्न भएको थियो। विगत एक दशकको अवधिमा चीनले आफ्नो पश्चिमी सिनजियाङ प्रान्तलाई अरब सागरसँग जोड्ने अर्बौं डलरको परियोजनाको रूपमा बलुचिस्तान र ग्वादरमा लगानी गरेको हो। यसलाई चीनपाकिस्तान आर्थिक करिडोर अर्थात् सीपीईसी पनि भनिन्छ। अधिकारीहरूले रूपान्तरणकारी परियोजनाको रूपमा यसको प्रशंसा गरेका छन्। तर, ग्वादरमा परिवर्तनको कुनै संकेत देखिन्न। ग्वादर न राष्ट्रिय ग्रिडमा जोडिएको छ, न त्यहाँ पर्याप्त सफा पानी छ। त्यहाँको बिजुली पनि इरानबाट आयात हुन्छ। चार लाख यात्रु क्षमता भएको विमानस्थल ग्वादरका ९० हजार मानिसलाई प्राथमिकतामा राखेर निर्माण भने गरिएको होइन। यो विमानस्थल पाकिस्तान वा ग्वादरको लागि होइन,' पाकिस्तानचीन सम्बन्ध मामिलका विज्ञ अजीम खालिदले भने, यो चीनको लागि हो, ताकि उनीहरूले आफ्ना नागरिकलाई ग्वादर र बलुचिस्तानमा सुरक्षित पहुँच दिन सकून्। बलुचिस्तानमा चिनियाँ इन्ट्रेस्ट बलुचिस्तानमा दशकौंदेखि चलिरहेको विद्रोहलाई सीपीईसीले उत्प्रेरित गरेको छ। राज्यद्वारा शोषित भएको भन्दै पृथकतावादीहरू स्वतन्त्रताका लागि लडिरहेका छन्। उनीहरूले पाकिस्तानी सेना र चिनियाँ कामदार दुवैलाई निशाना साँधिरहेका छन्। पाकिस्तानको जातीय बलुच अल्पसंख्यक सदस्यहरूले सरकारले आफूहरूलाई विभेद गरेको र देशका अन्यत्र स्थानमा उपलब्ध अवसरहरूबाट पनि वञ्चित गराइएको बताउँदै आएका छन्। सरकारले भने उक्त आरोप अस्वीकार गरेको छ। चिनियाँ लगानीको रक्षा गर्न र विभिन्न असहमतिलाई सम्बोधन गर्न पाकिस्तानले ग्वादरमा आफ्नो सैन्य उपस्थिति बढाएको छ। यो सहर सुरक्षा जाँच, काँडेतार, सेना, ब्यारिकेड र विभिन्न टावरहरूले भरिएको छ। चिनियाँ कामदारहरू र पाकिस्तानी विशिष्ट व्यक्तिहरूलाई सुरक्षित आवागमनका लागि त्यहाँका सडकहरू जुनसुकै बेला बन्द हुने गरेका छन्। ग्वादरमा आउने पत्रकारहरूको समेत गुप्तचर अधिकारीहरूले निगरानी गर्छन्। ग्वादरको विकसित घटनाक्रमले त्यहाँका स्थानीय बासिन्दाहरू त्रसित छन्। कुनै समय थियो, हामी कहाँ जाँदैछौं, के गर्दैछौं र हाम्रो नाम के हो भनेर कसैले सोध्दैनथ्यो, ७६ वर्षीय खुदा बख्श हाशिमले भने, हामी पहाडी वा ग्रामीण क्षेत्रमा रातभर पिकनिकमा रमाउँथ्यौं। तर, अहिले समय फेरिएको छ। आफ्नै स्थानमा आफूलाई प्रमाणित गर्दै हिंड्नुपर्ने बाध्यता स्थानीयलाई छ। हामीलाई हाम्रो पहिचान प्रमाणित गर्न भनिएको छ। हामी को हौं, कहाँबाट आएका हौं, उनले थपे, हामी यहाँका बासिन्दा हौं। हामीलाई सोध्नेहरूले आफू को हो भनेर पहिचान गर्नुपर्छ। कुनै बेला ग्वादर जहाज बिसाउने ठाउँको रूपमा परिचित थियो। यो भूभाग पनि ओमानको कब्जामा थियो। 'ग्वादर ओमानसँग रहेको बेला मुम्बई जाने यात्रुबाहक जहाजहरू यहाँ बिसाइन्थ्यो,' स्थानीय हाशिमले भने। त्यतिबेला रोजगारीको प्रयाप्त अवसर भएको र पिउने पानीको पनि समस्या नभएको उनी स्मरण गर्छन्। 'त्यसबेला कोही भोकै सुत्दैनथे। सजिलै काम पाउँथे,' उनले भने। तर खडेरी र अनियन्त्रित अतिक्रमणका कारण ग्वादरको पानी सुकेको छ। काम नभएपछि मानिसहरूमा बेरोजगारीको समस्या देखिएको छ। सरकारले सीपीईसीले करिब दुई हजार स्थानीयलाई रोजगारी सिर्जना गरेको दाबी गरेको छ। तर, को स्थानीय भनेर प्रस्ट छैन। किनकि त्यहाँका मानिसहरू चरम बेरोजगारीमा गुज्रिन बाध्य छन्। ग्वादरको उत्पीडन ग्वादर निकै आकर्षक ठाउँ हो। त्यहाँको खानापान उत्कृष्ट छ। त्यहाँका स्थानीयहरू सौहार्दपूर्ण वातावरण बनाउन माहिर छन्। सार्वजनिक बिदामा यहाँका समुद्र तटहरू निकै व्यस्त देखिन्छन्। तैपनि, एउटा आम धारणा बनाइएको छ कि, यो स्थान खतरनाक छ, यहाँ भ्रमण गर्न गाह्रो छ। ग्वादरको डोमेस्टिक विमानस्थलबाट अरब सागर तटको अर्को छेउमा अवस्थित पाकिस्तानको सबैभन्दा ठूलो सहर कराँचीमा एकमात्र व्यावसायिक मार्ग सञ्चालनमा छ। यहाँ हप्तामा तीनपटक मात्र उडान हुन्छ। बलुचिस्तानको प्रान्तीय राजधानी क्वेटा वा अझै उत्तरमा रहेको पाकिस्तानकै राजधानी इस्लामाबादमा कुनै सिधा उडानहरू छैनन्। एउटा सुन्दर तटीय राजमार्गमा थोरैमात्र सुविधाहरू छन्। पाँच दशकअघि बलुच विद्रोह सुरु भएदेखि प्रान्तमा हजारौं बेपत्ता पारिएका छन्। शोषण वा उत्पीडनविरुद्ध बोल्ने जोकोहीलाई पनि सशस्त्र समूहहरूसँग सम्बन्ध भएको आशंकामा हिरासतमा लिने गरिएको स्थानीयले बताएका छन्। त्यसैले पनि त्यहाँका मानिस त्रासमा छन्। उनीहरूले जबरजस्ती बेपत्ता पारिएको र यातना पाइरहेको दाबी गरिरहेका छन्। तर, सरकारले यसलाई बेवास्ता गर्दै आएको छ। त्यसो त हाशिम सीपीईसी सफल होस् भन्ने चाहन्छन्। किनभने त्यो पूरा भयो भने युवाले जागिर पाउने उनको आशा छ। तर त्यस्तो भएको छैन। यदि कसैसँग खानेकुरा छ भने उसले किन गलत बाटो रोज्छ, उनले भने, मानिसलाई निराश पार्नु राम्रो कुरा होइन। पाकिस्तान इन्स्टिच्युट फर कन्फ्लिक्ट एण्ड सेक्युरिटी स्टडीजका अनुसार सन् २०१४ मा बलुचिस्तानमा आतंकवादी हिंसा घटेको थियो। तर, २०२१ पछि आक्रमणहरू बढे र त्यसपछि क्रमशः बढ्दै गएको छ। नोभेम्बर २०२२ मा पाकिस्तानी तालिबानले सरकारसँगको युद्धविराम अन्त्य गरेपछि आतंकवादी समूहहरू, विशेष गरी प्रतिबन्धित बलुच लिबरेशन आर्मी उत्साहित भएका थिए। उद्घाटनको छैन टुंगो सुरक्षा चिन्ताका कारण उक्त विमानस्थलको उद्घाटन हालसम्म भएको छैन। त्यस क्षेत्रमा रहेको पहाडी इलाका कारण आतंकी हमला हुनसक्ने बताइन्छ। त्यसो त विमानस्थलका सम्बन्धमा पाकिस्तानी प्रधानमन्त्री शेहबाज शरीफ र उनका चिनियाँ समकक्षी ली छियाङले भर्चुअल समारोह आयोजना गरेका थिए। तर, औपचारिकरूपमा हालसम्म उद्घाटन भने भएको छैन। यसबीचमा त्यस क्षेत्रमा विभिन्न माग राखेर प्रदर्शनहरू भइरहेका छन्। त्यहाँका स्थानीयहरूले मुख्यतः बिजुली र स्वच्छ पानीको माग गर्दै आएका छन्। तर, हालसम्म ती मागहरू पूरा हुन सकेको छैन। स्थानीय श्रम, साधन वा सेवाहरू बिना सीपीईसीबाट कुनै पनि प्रकारको लाभ हुन सक्दैन,' खालिदले भनेका छन्। ग्वादरमा चिनियाँ पैसा आएसँगै अवरोध सिर्जना सुरू भएको बताइन्छ। एपीबाट"
युएसएआइडीका थप सात वटा कार्यक्रम स्थगित,"काठमाडौं : अमेरिकी सहयोग नियोग (युएसएआइडी)बाट नेपालमा सञ्चालित थप सात वटा कार्यक्रम स्थगित भएको छ। अर्थ मन्त्रालयले सोमबार विज्ञप्तर जारी गरेर ती कार्यक्रमहरू स्थगित भएको बताएको छ। अर्थ मन्त्रालयका अनुसार शिक्षा, स्वास्थ्य, कृषि, तथ्यांकलगायतका कार्यक्रमहरू स्थगित भएको हो। 'अमेरिकी राष्ट्रपतिबाट २० जनवरी २०२५ मा जारी कार्यकारी आदेशबमोजिम नेपाल सरकारको बजेट प्रणालीमार्फत सञ्चालन भइरहेका शिक्षा, स्वास्थ्य, कृषि र तथ्यांकसँग सम्बन्धित चारवटा कार्यक्रमहरू ९० दिनका लागि रोकिएको जानकारी प्राप्त भएको छ। त्यस्तै जैविक विविधता, प्रदेश एवं स्थानीय शासन सुदृढीकरण कार्यक्रम र जलवायु उत्थानशील नगरपालिका सेवा कार्यक्रम गरी तीनवटा कार्यक्रमहरू डिजाइनको क्रममा रहेकोमा उक्त आदेशबाट यी कार्यक्रमहरू समेत रोकिएको अवस्था छ,' विज्ञप्तिमा भनिएको छ। डिजाइनको क्रममा रहेका कार्यक्रमका लागि सम्झौता नभइसकेको हुँदा कुनै सहयोग प्राप्त नभएको अर्थ मन्त्रालयले जनाएको छ। यसअघि ट्रम्प प्रशासनले एमसीसीसहित संघीयता र जैविक विविधता संरक्षणसम्बन्धी कार्यक्रम रोक्का गरेको थियो। त्यस्तै अर्थ मन्त्रालयले युएसएआइडीले नेपालमा १९५१ देखि विभिन्न कार्यक्रमहरू सञ्चालन गर्दै आएको छ। 'नेपालको आर्थिक, सामाजिक तथा पूर्वाधार क्षेत्रको विकासमा मित्रराष्ट्र संयुक्त राज्य अमेरिकाले विगत लामो समयदेखि सहयोग गर्दै आएको छ। अमेरिकी सहयोग नियोगबाट नेपालमा सन् १९५१ देखी निरन्तर रूपमा अनुदान सहायतामार्फत विभिन्न कार्यक्रम सञ्चालन हुँदै आएको छ,' विज्ञप्तिमा भनिएको छ।"
"प्रतिनिधिसभा बैठक बस्दै,स्वास्थ्यमन्त्रीको ध्यानाकर्षण गराउने","काठमाडौं : संघीय संसदअन्तर्गतको प्रतिनिधिसभा बैठक आज पनि बस्दैछ। बैठक दिउँसो १ बजे बस्ने संघीय सचिवालयले जनाएको छ। आजको बैठकमा प्रधानमन्त्री केपी शर्मा ओलीले 'अख्तियार दुरुपयोग अनुसन्धान आयोगको चौतीसौं वार्षिक प्रतिवेदन आव २०८००८१' पेश गर्ने संभावित कार्यसूची छ। गृहमन्त्री रमेश लेखकले 'सशस्त्र प्रहरी बल, नेपाल विधेयक, २०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची रहेको संघीय सचिवालयले जनाएको छ। यसैगरी सांसद शेरबहादुर कुँवरले 'सुदूरपश्चिम प्रदेश र कर्णाली प्रदेशका केही जिल्लाका विपन्न र पछाडि परेका नागरिकहरूले विभिन्न अस्पतालबाट निःशुल्क सेवा पाउँदै आएकोमा नेपाल सरकार र प्रदेश सरकारबाट प्रदान गरिने अनुदान रकमको अभावले गर्दा सेवाबाट बञ्चित हुने अवस्था आएकोले उक्त अस्पतालबाट पाउँदै आइरहेको सेवाको निरन्तरता हुनुपर्ने'भन्ने सार्वजनिक महत्वको विषयमाथि स्वास्थ्य तथा जनसंख्या मन्त्रीको ध्यानाकर्षण गराउने कार्यसूचीमा उल्लेख छ। उक्त प्रस्तावमाथि सांसद्वय दयाल बहादुर शाही र पुष्पबहादुर शाहले स्पष्टीकरण माग गर्नेछन् सांसद राजेन्द्र बजगाईले 'नेपालका ग्रामिण क्षेत्रमा बाँदर र जङ्गली सुँगुर (बँदेल)को आतङ्कबाट खेतीबाली नष्ट भई किसानहरको सुरक्षामा समेत खतरा पैदा भएकाले समस्याको दिर्घकालीन समाधान गर्दै कृषि सुरक्षाको सुनिश्चितता, वन्यजन्तु व्यवस्थापन र वातावरणीय सन्तुलन कायम राख्नका लागि नीति निर्माण र कार्यान्वयनको आवश्यकता भएकोले' भन्ने विषयको जरुरी सार्वजनिक महत्वको प्रस्ताव प्रस्तुत गर्ने कार्यसूचीमा छ। उक्त प्रस्तावको समर्थक सांसदद्वय उदय शंशेर जबरा र संजय कुमार गौतमले समर्थन गर्नेछन्।"
सुनचाँदीको मूल्य फेरि बढयो,काठमाडौं : सुनचाँदीको मूल्य फेरि बढेको छ । आज सुनको मूल्य प्रतितोला ५ सय रुपैयाँले बढेको हो। आइतबार प्रतितोला १ लाख ७० हजार तीन सयमा कारोबार भएको सुन आज बढेर १ लाख ७० हजार आठ सय पुगेको नेपाल सुनचाँदी व्यवसायी महासंघले जनाएको छ । आज चाँदी १५ रुपैयाँले बढेर प्रतितोला १९ सय ८५ रुपैयाँमा खरिदबिक्री भइरहेको महासंघले जनाएको छ। अन्तर्राष्ट्रिय बजारमा आज सुन प्रतिऔंस दुई हजार नौ सय ४० अमेरिकी डलरमा कारोबार भइरहेको छ।
लागुऔषधसहित महिला पक्राउ,"धरान : लागुऔषध कारोबारी एकजना महिला पक्राउ परेकी छन्। धरान उपमहानगरपालिका१६ की कुन्ता शर्माको घरमा कोठा भाडा लिई बस्ने धरान८ की २९ वर्षीया महिला लागुऔषधसहित पक्राउ परेकी हुन । तामाङले लागुऔषध कारोबार गरिरहेको भन्ने गोप्य सूचनाको आधारमा अनुसन्धानका क्रममा प्र ईलाका प्रहरी कार्यालय धरानका प्रहरी निरीक्षक दिवस कुवरले जानकारी दिएका छन् । प्रहरी टोलीले तामङको कोठाबाट प्रतिबन्धित लागुऔषध ट्रामाडोल ३ हजार २ सय १० क्याप्सुल ,स्पास्पेस्ट एकहजार ६ सय ६० ट्याब्लेट र स्पास्पिन ७ सय ३० ट्याब्लेट बरामद गरिएको प्रहरी निरीक्षक कुवरले बताए । पक्राउ परेकी तामाङलाई इलाका प्रहरी कार्यालय धरानको हिरासतमा राखेर थप अनुसन्धान कार्य भइरहेको उनले बताए ।"
शिवरात्रीका लागि पशुपति आइपुगे साधुहरू(फोटो फिचर),काठमाडौं : महाशिवरात्री नजिकिएसँगै शिवरात्रीका लागि साधुहरू पशुपति आइपुगेका छन्। बुधबार रहेको महाशिवरात्रीमा पशुपतिको दर्शन गर्नका लागि विभिन्न स्थानबाट साधुहरु काठमाडौंस्थित पशुपति मन्दिर आएका हुन्। पछिल्लो समय पशुपति क्षेत्र आसपासमा देश विदेशबाट आउने साधुहरुको संख्या बढ्दै छ। शिवरात्री पर्वको लागि पशुपतिको मन्दिरभित्र साधुहरु प्रवेश गर्दै छन्। पशुपति मन्दिर भित्र प्रवेश गर्ने साधुहरुले आज पशुपति क्षेत्र आसपासमा र्याली निकालेका थिए।
प्रतिनिधिसभा बैठक सुरू,"काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा प्रधानमन्त्री केपी शर्मा ओलीले 'अख्तियार दुरुपयोग अनुसन्धान आयोगको चौतीसौं वार्षिक प्रतिवेदन आव २०८००८१' पेश गर्ने संभावित कार्यसूची छ। गृहमन्त्री रमेश लेखकले 'सशस्त्र प्रहरी बल,नेपाल विधेयक,२०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची रहेको संघीय सचिवालयले जनाएको छ। यसैगरी सांसद शेरबहादुर कुँवरले 'सुदूरपश्चिम प्रदेश र कर्णाली प्रदेशका केही जिल्लाका विपन्न र पछाडि परेका नागरिकहरूले विभिन्न अस्पतालबाट निःशुल्क सेवा पाउँदै आएकोमा नेपाल सरकार र प्रदेश सरकारबाट प्रदान गरिने अनुदान रकमको अभावले गर्दा सेवाबाट बञ्चित हुने अवस्था आएकोले उक्त अस्पतालबाट पाउँदै आइरहेको सेवाको निरन्तरता हुनुपर्ने'भन्ने सार्वजनिक महत्वको विषयमाथि स्वास्थ्य तथा जनसंख्या मन्त्रीको ध्यानाकर्षण गराउने कार्यसूचीमा उल्लेख छ। उक्त प्रस्तावमाथि सांसद्वय दयाल बहादुर शाही र पुष्पबहादुर शाहले स्पष्टीकरण माग गर्नेछन् सांसद राजेन्द्र बजगाईले 'नेपालका ग्रामिण क्षेत्रमा बाँदर र जङ्गली सुँगुर (बँदेल)को आतङ्कबाट खेतीबाली नष्ट भई किसानहरको सुरक्षामा समेत खतरा पैदा भएकाले समस्याको दिर्घकालीन समाधान गर्दै कृषि सुरक्षाको सुनिश्चितता,वन्यजन्तु व्यवस्थापन र वातावरणीय सन्तुलन कायम राख्नका लागि नीति निर्माण र कार्यान्वयनको आवश्यकता भएकोले' भन्ने विषयको जरुरी सार्वजनिक महत्वको प्रस्ताव प्रस्तुत गर्ने कार्यसूचीमा छ। उक्त प्रस्तावको समर्थक सांसदद्वय उदय शम्शेर जबरा र संजय कुमार गौतमले समर्थन गर्नेछन्।"
होचो भूभागबाट पार्टीलाई अग्लो बनाउने प्रचण्ड गर्जन,"झापा : नेकपा (माओवादी केन्द्र)का अध्यक्ष पुष्पकमल दाहाल (प्रचण्ड)ले राष्ट्रिय एकतालाई बलियो बनाउन र सुशासन कायम गर्न नदिने तत्वका विरुद्ध नेपाली जनता एक हुनुपर्ने बताएका छन्। नेपालकै सबैभन्दा होचो भूभाग झापाको कचनकवल स्तम्भमा आज बिहान झन्डोत्तोलन गर्दै पूर्व प्रधानमन्त्रीसमेत रहेका प्रचण्डले अराजकता र अस्थिरता कायम गर्ने तत्त्वहरूका विरुद्ध पनि देशका जनता एकजुट हुनुपर्ने बेला आएको बताए। 'कुनै बेला झापा विद्रोह, क्रान्ति र न्यायको प्रतीक जिल्लाको रूपमा चिनिन्थ्यो। तर अहिले झापाको त्यो पहिचान र इतिहास मर्ने हो कि भन्ने खतरा बढेको छ। झापालाई फेरि पनि क्रान्ति, न्याय, समानता र स्वतन्त्रताको प्रतीककै रूपमा बनाइराख्नका लागि माओवादीमाथि त्यो जिम्मेवारी आइपरेको छ, प्रचण्डले भने। नेपालको होचो भूभागबाट सबैभन्दा अग्लो भूभागमा पार्टीलाई पुर्याउने बताउँदै अध्यक्ष दाहालले भने, त्यसैका लागि पार्टीले झापाबाटै यो अभियानको सुरुवात गरेको हो। पार्टी नेतृत्वलाई विमानस्थलमा गरिएको स्वागत र मर्निङ वाकको क्रममा जनताको धारणा बुझ्दा झापामा माओवादी पार्टीप्रति जनताको उत्साह बढेको उनको भनाइ छ। नेपाल क्षेत्रफलको आकारले कम भए पनि भौगोलिक विविधताले विशाल छ। कचनकवल स्तम्भ जस्तै देशका यस्ता ऐतिहासिक महत्त्व बोकेका स्थलहरूको पहिचान गरी संरक्षण र सम्वर्द्धन गर्न उनले सबै समक्ष अपील समेत गरेका छन्। तराई मधेश जागरण अभियानको उद्घाटन गर्दै प्रचण्ड नेकपा (माओवादी केन्द्र)ले झापाको कचनकवलबाट जनतासँग माओवादीः तराई मधेश जागरण अभियान को शुभारम्भ गर्ने भएको छ। पार्टी अध्यक्ष प्रचण्डले आज दिउँसो १२ बजे कचनकवल गाउँपालिका ६ स्थित बनियानीबाट जनतासँग माओवादीः तराई मधेश जागरण अभियान को उद्घाटन गर्न लागेका हुन्। अभियान उद्घाटन गर्नका लागि अध्यक्ष प्रचण्ड, उपाध्यक्ष नारायणकाजी श्रेष्ठलगायत एक दर्जन नेता आइपुगेका छन्। कचनकवल स्तम्भमा झण्डोत्तोल पश्चात् अध्यक्ष प्रचण्डले राजवंशी समाज विकास समितिको भवनमा सहिद परिवारहरूसँग भेटघाट र दिउँसो १२ बजे बनियानीमा आयोजित बृहत् जनसभाका बीच अभियानको उद्घाटन गर्ने कार्यक्रम रहेको नेकपा माओवादी केन्द्र झापाका संयोजक राजु आचार्य (अग्नि)ले जानकारी दिए। त्यस्तै आजै दिउँसो ३ बजे बाह्रदशी गाउँपालिकाको राजगढस्थित राजवंशी चोकमा आयोजित जनसभालाई पार्टी अध्यक्ष प्रचण्डले सम्बोधन गर्ने र त्यसपश्चात् झापा गाउँपालिकामा आयोजित कार्यक्रमलाई समेत सम्बोधन गर्ने कार्यक्रम रहेको पार्टीका झापा इन्चार्ज रञ्जित तामाङले जानकारी दिए। आजबाट झापाबाट सुरु हुन लागेको अभियान हुलाकी मार्ग केन्द्रित भएर चैत ७ गते कञ्चनपुरमा पुगेर समापन हुने जनाइएको छ। प्रचण्डको राजनीति परेड अध्यक्ष प्रचण्डले यसपटक पनि परेडको राजनीतिलाई निरन्तरता दिएका छन्। उनले आज बिहान झापाको सगरमाथा चोकदेखि किचकबधसम्म मर्निङ वाक गरेका छन्। प्रधानमन्त्रीबाट हटेपछि उनले जनतालाई प्रभावित पार्न बिहान बिहान नेता कार्यकर्ताका साथ सामूहिक मर्निङ वाक अभियानलाई तीव्रता दिँदै आएका छन्। यसअघि पनि उनले बिर्तामोडमा नेता तथा कार्यकर्तासँगै मर्निङ वाक गरेका थिए।"
विदेशी दातृ निकायबाट आएको सहयोग र खर्चको विवरण सदनमा जानकारी गराउन माग,काठमाडौं : स्वतन्त्र सांसद डाअमरेशकुमार सिंहले अहिलेसम्म नेपालमा विदेशी दातृ निकायबाट आएको रकमको हिसाबकिताब सार्वजनिक गर्न माग गरेका छन्। सोमबार प्रतिनिधिसभा बैठकको आकस्मिक समयमा सिंहले विदेशी दातृ निकायबाट आएका सहयोग र खर्चको विवरण सदनमा जानकारी गराउन सरकारसँग माग गरेका हुन्। केही दिनअघि अमेरिकी राष्ट्रपति डोनाल्ड ट्रम्पले संघीयता कार्यान्वयनका लागि अमेरिकी सरकारले दिएको दुई करोड डलर वित्तीय अपराध भएको घोषणा गरेका थिए। उनले गैरसरकारी संस्थाहरूको नियमन गर्न र खर्च विवरणका विषयमा श्वेतपत्र जारी गर्नुपर्नेमा जोड दिए। त्यस्तै उनले नेपाल अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ)को ग्रे लिस्टमा परेका विषयमा अर्थमन्त्रीले सदनमा जानकारी गराउनुपर्ने धारणा राखे।
प्रधानमन्त्रीले बोलाए मन्त्रिपरिषद बैठक,काठमाडौं : प्रधानमन्त्री केपी शर्मा ओलीले मन्त्रिपरिषद बैठक बोलाएका छन्। सोमबार साँझ ६ बजे प्रधानमन्त्रीको सरकारी निवास बालुवाटारमा बैठक बोलाइएको प्रधानमन्त्रीको सचिवालयले जनाएको छ। बैठक नियमित भएपनि केही विषयमा निर्णय हुनसक्ने एक मन्त्रीले बताए। बैठकमा सरकारका नियमित कामकारवाहीबारे छलफल हुने जनाइएको छ।
वैदेशिक रोजगारीमा विभिन्न देश पठाइदिन्छु भन्दै ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको आरोपमा २ जना पक्राउ परेका छन्। पक्राउ पर्नेहरूमा सुर्खेत सिम्ता गाउँपालिका४ घर भई ललितपुरको ललितपुर महानगरपालिका२९ बस्ने ३७ वर्षीय ईन्द्र बहादुर केसी र बारा करैयामाई गाउँपालिका१ घर भई काठमाडौं महानगरपालिका१६ ढुङ्गेधारा बस्ने ४६ वर्षीय बिशुनदयाल चौधरी रहेका छन्। पक्राउ मध्ये ईन्द्र बहादुरले ग्रिस पठाइदिन्छु भन्दै ३ जना पीडितबाट २४ लाख रुपैयाँ र बिशुनदयालले स्विडेन पठाइदिन्छु भन्दै १ जना पीडितबाट ४ लाख ४० हजार रुपैयाँ लिई सम्पर्कविहीन भएको पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरूलाई उपत्यकाको विभिन्न स्थानबाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
सचिनको रेकर्ड तोड्दै विराट कोहलीले बनाए कीर्तिमानी,काठमाडौं : भारतीय क्रिकेटर विराट कोहलीले एक दिवसीय क्रिकेटमा महान क्रिकेटर सचिन तेन्दुलकरको रेकर्ड तोडेका छन् । उनले २८७ इनिङ्समा १४ हजार रन पूरा गरेका हुन् । यसअघि सचिनले ३५० इनिङ्समा १४ हजार रन पूरा गरेका थिए । आइतबार भएको च्याम्पियन्स ट्रफीको खेलमा २४२ रनको लक्ष्य पछ्याएको भारतले ४२३ ओभरमा ४ विकेट गुमाउँदै लक्ष्य पूरा गरेको थियो । कोहलीले पाकिस्तानसँगको खेलमा १११ बलमा ७ चौकासहित शतक पूरा गर्दै अविजित पारी खेलेका हुन् । उनले सबैभन्दा कम इनिङ्समा १४ हजार रन पूरा गर्ने सचिनको रेकर्ड तोड्दै कीर्तिमानी बनाएका हुन् । उनले करिअरको ५१ औं एकदिवसीय शतक पूरा गरेका हुन् । कोहली एकदिवसीय क्रिकेटका १४ हजार रन पूरा गर्ने तेस्रो खेलाडी बनेका छन् । यसअघि भारतका सचिन तेन्दुलकर र श्रीलंकाका कुमार संगाकाराले एकदिवसीय क्रिकेटमा १४ हजार रन पूरा गरेका थिए । एकदिवसीय क्रिकेटमा सर्वाधिक शतक बनाउने खेलाडीको कीर्तिमानी पनि कोहलीकै नाममा रहेको छ ।
देवेन्द्र पौडेलको प्रश्न : ऊर्जा मन्त्रालयमा के भइरहेको छ ?,"काठमाडौं : नेकपा माओवादी केन्द्रका सांसद देवेन्द्र पौडेलले उर्जा जलस्रोत तथा सिंचाइ मन्त्री दिपक खड्काको कामप्रति असन्तुष्टि व्यक्त गरेका छन्। सोमबार प्रतिनिधिसभा बैठकको शून्य समयमा बोल्दै सांसद पाण्डेले मन्त्री खड्काको आलोचना गरेकै कारण दूधकोशी जलविद्युतका सीईओ बिमल गुरूङलाई कारवाहीको पत्रचार गरेको भन्दै आक्रोश व्यक्त गरे। उनले भने,'यो उर्जा मन्त्रालयमा के भइरहेको छ ? सभामुख महोदय, मन्त्रीको आलोचना गरेकै कारण दूधकोशी जलविदुयुतका सीईओ बिमल गुरूङलाई कारवाहीको पत्रकार भएको छ।' सांसद पाण्डेले उर्जा मन्त्री खड्काको मिलेमतोमै विद्युतको महशुल नर्तिनेहरूको लाइन नकाटेको दावी गरे। 'विद्युत नियमन आयोगले महशुल नतिर्नेहरूको लाइन काट्ने हो कि तिर्नेहरूको लाइन काट्ने हो। जसले विद्युतको महशुल तिर्दैन उसको लाइन नकाट्न भन्ने प्रकारको निर्देशन भएको छ।' उनले विद्युत प्राधिकरणका कार्यकारी निर्देशक कुलमान घिसिङलाई हटाउन सरकार नै लागिपरेको आरोप लगाए। 'कुलमानलाई बिहान हटाइन्छ, भोलि हटाइन्छ,पर्सी हटाइन्छ भनेर हल्ला भइरहेको छ, 'उनले भने, 'मुलुकलाई लोडसेडिङबाट मुक्त गराएर कुलमानले के गल्ती गरे।'"
"जर्मनीमा आम निर्वाचन, कन्जरभेटिभ पार्टी विजयी","जर्मनीमा भएको आम निर्वाचनमा कन्जरभेटिभ सीडीयू पार्टी देशको संसदमा सबैभन्दा ठूलो दल बनेको छ। उक्त पार्टीले सबैभन्दा धेरै २८६ प्रतिशत मत पाएको छ। जर्मनीमा सीडीयू पार्टीका नेता फ्रेडरिक मेर्ट्जले आज आफूहरुले विजय उत्सव मनाइरहेको र भोलि काम गर्ने जनाएका छन्। जर्मनीमा चुनावपछि मतगणना सकिएको छ। चुनावी नतिजामा अल्टरनेटिभ फर जर्मनी पार्टी (एएफडी) दोस्रो र सोसल डेमोक्रेटिक पार्टी तेस्रो स्थानमा आएको छ। यी नतिजाहरूमा युरोपेली नेताहरूबाट पनि प्रतिक्रिया आउन थालेको छ। बेलायती प्रधानमन्त्री केयर स्टारमरले भने, 'म नयाँ जर्मन सरकारसँग नजिकबाट काम गर्न र हाम्रा दुई देशहरू बीचको पहिले नै बलियो सम्बन्धलाई अझ बलियो बनाउन तयार छु।' उनले बेलायत र जर्मनीले दुवै देशको सुरक्षा र विकासका लागि मिलेर काम गर्ने बताएका छन्। यसैबीच, फ्रान्सेली राष्ट्रपति इमानुएल म्याक्रोनले कन्जरभेटिभ पार्टीका नेता फ्रेडरिक मेर्ट्जलाई बधाई दिएका छन् र दुवैले बलियो युरोपको लागि मिलेर काम गर्ने बताएका छन्। बीबीसी"
राष्ट्रिय खेलकुद परिषदको बोर्ड बैठक फागुन १५ मा बस्ने,"काठमाडौं : राष्ट्रिय खेलकुद परिषद (राखेप) को बोर्ड बैठक फागुन १५ गते बस्ने भएको छ । १० औं राष्ट्रिय खेलकुदको विषयलाई मुख्य एजेण्डा बनाइ बैठक बस्न लागेको हो। बैठकले १० औं राष्ट्रिय खेलकुदको मिति सार्ने विषयबारे छलफल गर्नेछ। बोर्ड बैठकका लागि पत्राचार गरिसकिएको सदस्य सचिव टंकलाल घिसिङले अन्नपूर्ण पोष्टलाई जानकारी दिए। उनका अनुसार १० औं राष्ट्रिय खेलकुद र अन्य विषयहरूलाई समेत निर्णय गर्न बोर्ड बैठक बस्ने लागेको हो। उनले भने, १० औं राष्ट्रिय खेलकुदको मिति तय गर्न र अगाडिको बैठकको पनि विषयलाई टुङ्ग्याउन बैठक बस्न लागिएको हो । मंसिरको २ गतेदेखि ९ गतेसम्म कर्णाली प्रदेशको सुर्खेतमा हुने भनि तय गरिएको १० औं राष्ट्रिय खेलकुदको मिति हालसम्म तय भएको छैन । यसअघि मंसिर १४ गतेको बसेको बोर्ड बैठक गणगुणक संख्या नपुगेर स्थगित भएको थियो ।"
"सशस्त्र प्रहरी इन्स्पेक्टर महत मृत्यु प्रकरण, अर्का इन्स्पेक्टरविरुद्ध प्रहरीमा जाहेरी","काठमाडौं : सशस्त्र प्रहरी बलमा कार्यरत इन्स्पेक्टर सन्तोषी महत मृत भेटिएकी छन् । उनी पोखरास्थित हुल तथा दंगा व्यवस्थापन तालिम शिक्षालय लामापाटनमा बेसिक तालिम लिइरहेकी थिइन् । सिन्धुपाल्चोक घर भएकी महत १७ औ बेसिक (२०८१) की इन्स्पेक्टर हुन् । इन्स्पेक्टरको बेसिक तालिम गरिरहेकी उनी ब्यारेकको गत शनिबार राति महिला शौचालयको नजिकको बिममा झुन्डिएको अवस्थामा मृत फेला परेकी थिइन् । सशस्त्र प्रहरी बल नेपालका प्रवक्ता कुमार न्यौपानेका अनुसार इन्स्पेक्टर महतको मृत्यु प्रकरणमा अनुसन्धान गर्नका लागि छानविन समिति गठन भएको छ । उनको मृत्यु प्रकरणमा जिल्ला प्रहरी कार्यालय कास्कीमा १६ औं बेसिकका एकजना इन्स्पेक्टरविरुद्ध आत्महत्या दुरुत्साहनको किटानी जाहेरी दर्ता भएको छ । उनको शव पोष्टमार्टमको लागि त्रिवि शिक्षण अस्पतालमा ल्याइएको छ । घटना अनुसन्धान गर्न सशस्त्र प्रहरी बल प्रधान कार्यालयले डीआईजीको नेतृत्वमा छानविन समिति गठन गरेको छ । एकेडेमीका डीआईजी लक्ष्मण सिंहको नेतृत्वमा समिति गठन गरिएको छ । जसमा कानुन महाशाखाको प्रतिनिधि तथा अन्य गरी पाँचजनाको समिति गठन भएको हो । सशस्त्र प्रहरी प्रवक्ता न्यौपाने भन्छन्,'घटनाको विषयमा जाहेरी दर्ता भइसकेको र घटनाको विषयमा नेपाल प्रहरीले नै अनुसन्धान अगाडि बढाएको छ । सशस्त्र प्रहरी जवान र असई हुँदै उनी इन्स्पेक्टर भएकी थिइन् । उनले यसैवर्ष इन्स्पेक्टरमा नाम निकालेकी थिइन् । निकै मेहनेति स्वभावकी महत के कारणले आत्महत्या गर्न पुगिन् छानविन समितिले निष्कर्ष निकाल्नेछ । २०७२ सालमा सशस्त्रकै सिपाहीमा भर्ना भएकी उनले २०७८ सालमा असईमा नाम निकालेकी थिइन् । त्यसपछि अहिले २०८१ सालमा इन्स्पेक्टरमा नाम निकालेर तामिल सुरू गरेकी थिइन् । मृतक महत ती इन्स्पेक्टरसँग प्रेमसम्बन्धमा रहेको बताइएको छ । सम्बन्धमा समस्या आएपछि उनले आत्महत्या गरेको हुनसक्ने अनुमान गरिएको छ । उनलाई आत्महत्या गर्न बाध्य पारेको कसुरमा उती इन्स्पेक्टरविरुद्ध पीडितका परिवारले जिल्ला प्रहरी कार्यालय कास्कीमा जाहेरी दिएका हुन् ।"
अन्तर्राष्ट्रिय सागा दावा रनिङ फेस्टिबल तथा हिमाली कला सम्मेलनको मिडिया पार्टनरमा अन्नपूर्ण,"काठमाडौं : हिमाली कलासहित सांस्कृतिक सम्पदाहरूको प्रवर्द्धन गर्नका लागि प्रथम अन्तर्राष्ट्रिय सागादावा रनिङ फेस्टिबल तथा हिमाली कला सम्मेलन २०२५ हुने भएको छ। सोलखुम्बुको थेक्छेन पेमा छोलिङ गोन्पाले उक्त कार्यक्रम गर्न लागेको हो। अन्तर्राष्ट्रिय सागादावा रनिङ फेस्टिबल तथा हिमाली कला सम्मेलनको मिडिया पार्टनरमा अन्नपूर्ण मिडिया नेटर्वक रहने भएको छ। सोमबार अन्नपूर्ण मिडिया नेटवर्कको तिनकुनेस्थित हेडक्वार्टरमा आयोजित एक समारोह बीच उक्त सम्झौता भएको छ। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत, सिनियर मार्केटिङ म्यानेजर प्रमिला रजक र थेक्छेन पेमा छोलिङ गोन्पाका अध्यक्ष तेन्जि शेर्पा, सचिव ङिमा तेन्डुप शेर्पाले हस्ताक्षर गरेका छन्। थेक्छेन पेमा छोलिङ गोन्पाका अध्यक्ष तेन्जि शेर्पाका अनुसार सगरमाथाको काखमा ४२ किलोमिटर, २१ किलोमिटर, १० किलोमिटर, साढे ७ किलोमिटर र ३ किलोमिटरको दौड प्रतियोगिता हुनेछ। बुद्ध जयन्तीको अवसरमा आयोजित यस कार्यक्रममा हिमाली कलाको प्रदर्शनी, कला सांस्कृतिक भेषभुषाहरूको प्रदर्शनी, स्थानीय खानाको परिकारहरू सहितको मेला तथा सांस्कृतिक कार्यक्रमको साथमा कला प्रतियोगिता समेत हुनेछ। अन्तर्राष्ट्रिय सागादावा रनिङ फेस्टिबल तथा हिमाली कला सम्मेलन २०८२ वैशाख २७ देखि जेठको ४ गतेसम्म सोलुखुम्बुको सोलुदुधकुण्ड नगरपालिकास्थित सल्लेरीको थेक्छेन पेमा छोलिं गोन्पामा हुनेछ। अन्तर्राष्ट्रिय सागादावा रनिङ फेस्टिबल सोलुदुधकुण्ड नगरपालिका, केटिएम सिटी लगायतको सहयोग र हिमाली कला सम्मेलन अमेरिका न्युयोर्क स्थित रुविन हिमालयन आर्ट म्युजियम सहितको सहयोगमा आयोजना गरिँदैछ।"
अमेरिकामा युएसएआईडीका १६ सय कर्मचारी बर्खास्त,"वासिङटन डिसी : अमेरिकामा ट्रम्प प्रशासनले धेरै युएसएआईडीका कर्मचारीलाई बर्खास्त गरेको छ। त्यस्तै धेरैलाई बिदामा बस्न पनि बाध्य पारिएको जनाइएको छ। संयुक्त राज्य अमेरिकाको अन्तर्राष्ट्रिय विकास नियोग (युएसएआईडीका) का ४,२०० कर्मचारीलाई बिदा दिइएको छ। यसबाहेक कम्तिमा १,६०० कर्मचारीहरूलाई बर्खास्त गरिएको छ बीबीसी समाचारमा उल्लेख छ। यीमध्ये कति कर्मचारीलाई पुन: नियुक्त गरिनेछ भन्ने कुरा स्पष्ट पारिएको छैन। ट्रम्प प्रशासनले सरकारी खर्च घटाउन एलोन मस्कको डिपार्टमेन्ट अफ गभर्नमेन्ट इफिसियन्सी, वा  योजना अन्तर्गत संघीय कर्मचारीहरूको संख्या घटाउने प्रयास गरिरहेको छ। युएसएआईडी सन् १९६१ मा स्थापना भएको हो। पछिल्लो समय कर्मचारी कटौती गर्नुअघि यसमा लगभग १०,००० कर्मचारी थिए।"
युक्रेनको शान्तिको लागि राष्ट्रपति पद त्याग्न तयार छु : जेलेन्स्की,"युक्रेनी राष्ट्रपति भोलोदिमिर जेलेन्स्कीले युक्रेनमा शान्तिको लागि आफूले राष्ट्रपति पद त्याग्न तयार रहेको बताएका छन्। उनले युक्रेनको स्रोतसाधनको सम्बन्धमा अमेरिकासँग सम्झौता गर्न आफू तयार रहेको पनि बताए। जेलेन्स्कीले युक्रेनको शान्तिको शुनिश्चितता भए र युक्रेनले नेटोको सदस्यता पाए आफू राष्ट्रपति पद छाड्न तयार रहेको बताएका छन्। आइतबार राजधानी किभमा आयोजित वर्ष २०२५ फोरममा पत्रकारहरूसँग कुरा गर्दै जेलेन्स्कीले युक्रेनलाई युरोप र संयुक्त राज्य अमेरिका दुवैको समर्थन आवश्यक रहेको बताए। यस समयमा उनले युक्रेनको नेटो सदस्यता र राष्ट्रपतिको रूपमा आफ्नो बाँकी जीवनको बारेमा सोधिएका प्रश्नहरूको जवाफ दिए। सोमबारदेखि युक्रेनमा युरोपेली देशका नेताहरूको बैठक हुने तय भएको छ। यसबारे सोधिएको प्रश्नको जवाफमा उनले त्यहाँ केही कठिन निर्णय लिनुपर्ने पनि उल्लेख गरे। उनले सो मिटिङमा रणनीतिको बारेमा छलफल गरिने तथा युक्रेनको लागि सुरक्षा ग्यारेन्टीको बारेमा पनि कुरा गर्ने उल्लेख गरे। हालै अमेरिकी राष्ट्रपति डोनाल्ड ट्रम्पले रुसयुक्रेन युद्ध रोक्न साउदी अरेबियामा रुससँग वार्ता गर्ने बताएका थिए। वार्ताको मिति अझै घोषणा गरिएको छैन तर अमेरिकाले युक्रेनलाई अझैसम्म यसका लागि निमन्त्रणा गरेको छैन। जेलेन्स्कीले युद्ध रोक्न हुने छलफलमा युक्रेनलाई समावेश गर्नु महत्त्वपूर्ण भएको बताएका छन्। उनीबाहेक धेरै युरोपेली देशहरूले पनि युक्रेनसँगै युरोपलाई पनि यस्ता वार्तामा समावेश गर्नुपर्ने बताएका छन्। जेलेन्स्कीले आफ्नो चिन्ता सुरक्षा ग्यारेन्टीको बारेमा भएको पनि बताएका छन्। सम्झौता पछि रूसले भविष्यमा युक्रेनमाथि आक्रमण नगर्ने ग्यारेन्टी चाहेको उनले बताए। उनले भने, 'यो युद्ध हो, केटाकेटीहरूको खेल होइन। हामीलाई साझेदारी चाहिन्छ, हामीलाई सहयोग चाहिन्छ तर हामीले हाम्रो स्वतन्त्रता गुमाउन सक्दैनौं । हामीले हाम्रो सम्मान गुमाउन सक्दैनौं।' बीबीसी"
भक्तजनलाई सहज दर्शनको व्यवस्था मिलाउन पर्यटनमन्त्रीको निर्देशन,"काठमाडौं : महाशिवरात्रिको पूर्वसन्ध्यामा पशुपतिनाथ मन्दिर परिसरमा संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेको नेतृत्वमा प्रभातफेरी कार्यक्रम सम्पन्न भएको छ। सोमबार पशुपति क्षेत्र विकास कोषको आयोजनामा गरिएको प्रभातफेरीमा संस्कृति,पर्यटन तथा नागरिक उड्डयन राज्यमन्त्री अरुण चौधरी पनि सहभागी थिए। प्रभातफेरीमा नेपाली सेना,नेपाल प्रहरी र सशस्त्र प्रहरीको सहभागी भएका थिए। पशुपति क्षेत्र विकास कोषको आयोजना भएको प्रभातफेरीमा कोषका पदाधिकारी,संस्कृत विद्याश्रमका विद्यार्थी, गुरुवर्ग र स्थानीयको सहभागिता थियो। पशुपतिको मूलढोकाबाट सुरू भएको प्रभातफेरि पिंगलास्थान,गौशाला र जयबागेश्वरी हुँदै मन्दिर परिसर परिक्रमा गरी पुन मन्दिरको मूलढोकामा नै पुगेर समापन भएको थियो। प्रभातफेरीपछि मन्दिर परिसरको निरीक्षण गर्दै मन्त्री पाण्डेले पशुपति पुग्ने भक्तजनहरूलाई सहज दर्शनको व्यवस्था मिलाउन कोषलाई निर्देशन दिए। महाशिवरात्रीको पूर्वसन्ध्याको सोमबारमा पशुपति मन्दिरमा दर्शनार्थीको घुइँचो थियो। दर्शनार्थीहरूलाई असुविधा नहोस् भनेर मन्त्री पाण्डे मूल मन्दिर परिक्रमा गरेर मात्र फर्किएका थिए। यसैबीच कोषले महाशिवरात्रिका लागि सबै तयारी पूरा भएको जानकारी दिएको छ। बुधबार (फागुन १४)गते परेको महाशिवरात्रीमा नेपाल र भारतलगायतका देशबाट साधुसन्तहरू आउने क्रम जारी छ। साधुसन्तका लागि खानेबस्ने सुविधाको प्रबन्ध गरिएको छ। शिवरात्री (फाल्गुण कृष्ण चतुर्दशी)मा आउने साधुसन्तलाई धुनीका लागि आवश्यक सबै प्रबन्ध मिलाइएको छ। शिवरात्रीको भोलिपल्ट औँसीका दिनमा उनीहरूलाई दक्षिणासहित बिदा गरिनेछ। महाशिवरात्रीको अवसरमा पशुपतिनाथमा मेला लाग्ने गर्दछ। पशुपति दर्शनका लागि मन्दिर पुग्ने भक्तजनहरूको सुविधाका लागि सम्पूर्ण तयारी पूरा गरिएको कोषले जानकारी दिएको छ।"
लाइसेन्सको परीक्षा दिने नक्कली परीक्षार्थी र परीक्षा दिन लगाउने व्यक्ति पक्राउ,कञ्चनपुर : महेन्द्रनगरकञ्चनपुरमा यातायात व्यवस्था कार्यालय कञ्चनपुरले लिएको सवारी चालक अनुमतिपत्रको परीक्षामा नक्कली परीक्षार्थीसहित परीक्षा दिन लगाउने व्यक्ति समेत पक्राउ परेका छन् । पक्राउ पर्नेमा बेदकोट नगरपालिका ६ का सुवास डगौराको नाममा परीक्षा दिने बेदकोट ५ का अस्मित डगौरा रहेको जिल्ला प्रहरी कार्यालयका सूचना अधिकारी एवं प्रहरी निरीक्षक जमुना जोशीले जानकारी दिएका छन्। जोशीका अनुसार परीक्षा दिन लगाउने सुवास डगौरा र प्रयोगात्मक परीक्षामा अरुको नाममा फर्जी हाजिर लगाइ परीक्षा दिने भीमदत्त नगरपालिका६ का अमरसिंह धामी पनि पक्राउ परेका छन्। उनीहरूले अरु दुईजनाको हाजिर गरी परीक्षा दिएकाले पक्राउ गरिएको यातायात व्यवस्था कार्यालय कञ्चनपुरका प्रमुख तर्कराज भट्टले बताए। पक्राउ परेका दुबैजनाले फर्जी हाजिरी गरी परीक्षामा सहभागी भएको खुलेको कार्यालय प्रमुख भट्टले बताए। कारबाहीका लागि जिल्ला प्रहरी कार्यालयको जिम्मा लगाइएको प्रमुख भट्टले जानकारी दिए । पक्राउ परेकाहरूको बारेमा थप अनुसन्धान भइरहेको छ
"बिरामीको शंकास्पद मृत्यु, छानबिन हुनुपर्ने आफन्तको माग","रौतहट : प्रादेशिक अस्पताल गौरबाट निजी अस्पतालमा रिफर गरिएका एक बिरामीको मृत्यु भएको छ। गौर नगरपालिका३ का १८ वर्षीय लालु अधिकारीको पेट दुखेर उनका आफन्तले गौर स्थित प्रादेशिक अस्पतालमा उपचारका लागि शनिबार लगेका थिए। मृतकका काका देवेन्द्र अधिकारीका अनुसार लालुलाई पेट दुखेर उपचारका लागि शनिबार प्रादेशिक अस्पताल गौरमा भर्ना गरिएको थियो। प्रारम्भिक परीक्षणपछि प्रादेशिक अस्पतालका मेडिकल अधिकृत डाक्टर घनश्याम ठाकुरले लालुको आन्द्रा फुटेको बताएका थिए। उपचारका लागि आवश्यक सुविधा नभएको भन्दै उनले अर्का डाक्टर पंकज साहसँग सम्पर्क गर्न सुझाव दिएको देवेन्द्रको भनाइ छ। त्यसपश्चात् डाक्टर पंकजले आन्द्राको अप्रेसनका लागि गौर सेन्टर हस्पिटलमा पुर्याएको देवेन्द्रले बताए। अप्रेसन गरेको केहीबेरमै बिरामीको अवस्था गम्भीर रहेको भन्दै आफूहरूलाई फोन आएको उनले जानकारी दिए। आफूले प्रादेशिक अस्पतालका डाक्टर ठाकुरलाई बोलाएर देखाउँदा अक्सिजनसहित एम्बुलेन्समा राखेर नेशनल मेडिकल कलेज वीरगंज लग्न सुझाव दिएको देवेन्द्रको भनाइ छ। शनिबार राति करिब ११ बजे बिरामीलाई नेशनल मेडिकल कलेज पुर्याउँदा डाक्टरले बिरामीको मृत्यु भएको घोषणा गरेको उनले बताए। उपचारमा संलग्न डाक्टर फिरोज अन्जुम, पंकज साहसहितको टीम सम्पर्कविहीन रहेको बताउँदै मृतकका काका देवेन्द्रले घटना शंकास्पद रहेकाले छानबिन गर्न माग गर्दै दोषी चिकित्सक र अस्पताल प्रशासनमाथि कारबाही हुनुपर्ने बताएका छन्। प्रादेशिक अस्पतालका मेडिकल सुपरिटेन्डेन्ट डाक्टर मुरारी ठाकुरले आन्द्राको अप्रेसनका लागि प्रादेशिक अस्पतालबाट बिरामीलाई वीरगञ्जस्थित नारायणी अस्पतालमा रिफर गर्नुपर्नेमा गौरकै निजी अस्पतालमा कसरी पठाइयो भन्ने नै अनुसन्धानको विषय भएको प्रतिक्रिया दिए।"
लमजुङमा भूकम्पको धक्का,लमजुङ : लमजुङमा भूकम्पको धक्का महसुस भएको छ । आज बिहान ९ बजेर ११ मिनेट जाँदा मर्स्याङ्दी गाउँपालिका २ घनपोखरास्थित खुदिखोला आसपास केन्द्रविन्दु बनाएर ३ दशमलव १ स्केल रेक्टरको भूकम्प गएको राष्ट्रिय भूकम्पमापन केन्द्रले जनाएको छ । सो भूकम्पको धक्का जिल्लाका विभिन्न ठाउँबाट महसुस गरिएको छ।
समानताका लागि संघर्ष,"नेपालको इतिहासमा महिलाहरूले आफ्नो हक, अधिकार तथा सामाजिक परिर्वतनको पक्षमा गर्दै आएको संघर्ष र त्यसबाट प्राप्त उपलब्धिहरू अत्यन्त महत्त्वपूर्ण छन। प्राचीनकालदेखि महिलाहरू सामाजिक, राजनीतिक र आर्थिक रूपमा निकै सीमित घेराभित्र बाँधिएका थिए। पुरुष प्रधान सामाजिक संरचनाका कारण महिलाहरू दोस्रो दर्जाको नागरिकका रूपमा पुरुषको अधीनस्थ रहने परम्परा चलिआएको थियो। महिलाहरू आत्मनिर्भर सक्ने हुने अवस्था थिएन। शिक्षा, निर्णय प्रक्रिया सहभागी हुने र बाहिर निस्केर काम गर्ने अवसरबाट वञ्चित राख्ने प्रचलन थियो। घरको काम र पारिवारिक जिम्मेवारीमा मात्र महिलालाई सीमित राखिन्थ्यो। यद्यपि, समयसँगै महिलाहरूले आफ्ना अधिकार, सामाजिक परिवर्तन र समानताको लागि निरन्तर संघर्ष गर्दै आएका छन्, जसले नेपालको समाजमा सकारात्मक परिवर्तन ल्याएको छ। विशेषगरी २०औं शताब्दीको मध्यतिर महिलाहरूले शिक्षा, राजनीति र सामाजिक क्षेत्रका अधिकारका लागि आन्दोलन सुरु गरे, जसले नेपालको समाजमा महिलाको स्थान र भूमिका पुनः परिभाषित गरिदियो। माथि चर्चा गरे जस्तै नेपालको पुरातन समाजमा महिलाहरूको भूमिका शून्य रहेको थियो। पुरुष प्रधान सामाजिक संरचनाका कारण शिक्षा र सामाजिक क्षेत्रमा महिला सहभागिता लगभग नगण्य थियो। महिलालाई केवल घरको काम र परिवारको पालनपोषणमा सीमित राख्ने परम्परा थियो। महिलाहरूको सामाजिक स्थिति दयनीय थियो। घर बाहिरका गतिविधिहरूमा सामेल हुन प्रायः बन्देज थियो। १९५० को दशकमा महिलाहरूले शिक्षा र समान अधिकारका लागि आवाज उठाउन थालिरहँदा, नेपालको महिलाका अधिकारमा उल्लेखनीय परिवर्तनको आरम्भ भएको थियो। महिलाहरूको शैक्षिक र सामाजिक उत्थानका लागि सचेत संघर्ष गर्दा, नेपालका प्रमुख सहरहरूमा महिला विद्यालय र कलेजहरूको स्थापना भए। यसले महिलालाई शिक्षा र व्यक्तित्व विकासका अवसरहरू दिलायो, जसको परिणामस्वरूप महिलाहरूका लागि समाजमा नयाँ भूमिका निर्माणभएको हुन थाल्यो। विगतलाई नियाल्ने हो भने नेपालमा महिलाहरूको राजनीतिक अधिकार पनि सधैं सीमित रहेको देखिन्छ। २००७ सालको प्रजातन्त्रको स्थापनापछि महिलाहरूलाई केही हदसम्म राजनीतिक अधिकार प्राप्त भए। यसपछि २०४६ सालको जनआन्दोलनसम्म आइपुग्दा महिलाहरूको भूमिका अत्यन्त महत्त्वपूर्ण रहेको देखिन्छ। यस आन्दोलनले महिलाहरूको संविधान निर्माण प्रक्रियामा महत्त्वपूर्ण स्थान दिएको थियो। महिलाहरू आफ्ना अधिकारका लागि सचेत हुँदै गर्दा २०६३ सालको संविधानसभामा महिलाहरूको प्रतिनिधित्व उल्लेखनीय रूपमा वृद्धि भएको थियो, जसले महिलाको अधिकार र समानताको पक्षमा प्रभावकारी भूमिका निभायो। नेपालको संविधानले महिलालाई समान राजनीतिक अधिकार र अवसर प्रदान गर्दै महिलाहरूलाई राष्ट्रिय र स्थानीय सरकारका निर्णय प्रक्रियामा महत्त्वपूर्ण स्थान दिएको छ। यसले समाजमा महिला र पुरुषबीचको खाडललाई केही हदसम्म पुर्दै महिलाहरूलाई सशक्त बनाउने मार्ग खोलेको छ। महिला सशक्तीकरणको अर्को महत्त्वपूर्ण पक्ष आर्थिक स्वतन्त्रता हो। नेपाल समाजमा रहेको संस्कार र परम्पराले महिलाहरूलाई घरको आँगनभित्र मात्र सीमित गरेको थियो। उनीहरूलाई आर्थिक गतिविधिहरूमा भाग लिन दिइँदैनथ्यो। आर्थिक गतिविधिमा महिलाहरूको सहभागिता न्यून थियो र महिलाहरूलाई आर्थिक दृष्टिले आत्मनिर्भर बनाउनका लागि प्रोत्साहन दिइँदैनथ्यो। तथापि, समयसँगै महिलाहरूले आर्थिक स्वतन्त्रता र आत्मनिर्भरता प्राप्त गर्नका लागि संघर्ष गर्न थाले। महिलाहरूको यो संघर्षले विभिन्न क्षेत्रहरूमा उनीहरूको उपस्थिति बढाएको छ। आजकल महिलाहरू कृषि, स्वास्थ्य, शिक्षा, निर्माण, प्रविधि, सञ्चार र वित्तीय सेवामा महत्त्वपूर्ण स्थान बनाइसकेका छन्। महिलाहरूको संघर्ष र समर्पणले नेपालको आर्थिक परिप्रेक्ष्यमा ठूलो योगदान पुयाएको छ। महिलाहरूको आर्थिक सक्रियता र उद्यमशीलताले देशको आर्थिक वृद्धिमा महत्त्वपूर्ण भूमिका निभाएको छ। महिला उद्यमीहरूको संख्या बढ्दै गएको छ र यसले व्यावसायिक क्षेत्रमा महिलाहरूको सशक्तीकरणमा ठूलो योगदान पुयाएको छ। उदाहरणका रूपमा, महिलाहरूले आफ्नै व्यवसाय सुरु गरेर आफ्ना समुदायमा रोजगार सिर्जना गरेका छन् र यसले उनीहरूको आर्थिक स्थिति मजबुत बनाएको देखिन्छ। तर आमरूपमा अझै पनि गाँउघरतिर महिलाहरूको स्थिति सन्तोषजनक मान्न सकिने अवस्था छैन। नेपालमा महिलाहरूको सामाजिक अधिकार र सम्मानका लागि लामो समयदेखि संघर्ष भइरहेको छ। अहिले पनि महिला अधिकारका लागि गरिएको संघर्ष विशेषगरी दाइजो प्रथा, बालविवाह र घरेलु हिंसाजस्ता सामाजिक कुरीतिहरूको विरोधमा केन्द्रित गरिरहनुपर्ने अवस्था छ। महिलाहरूलाई दाइजो प्रथा र बालविवाहका कारण प्रायः शोषण र अत्याचारको सामना गर्नुपर्ने स्थिति पूर्णरूपमा उन्मूलन भएको देखिँदैन। महिलाहरूले यी समस्याहरूसँग जुध्नका लागि लामो समयदेखि आन्दोलन र सामाजिक सचेतनासम्बन्धी जागरण अभियान चलाएका छन। दाइजो र बालविवाहका विरुद्ध महिलाहरूले विभिन्न अभियानहरू सञ्चालन गरेका छन। जसले समाजमा यी समस्याहरूलाई न्यून बनाउँदै लगेको छ भन्न सकिन्छ। साथै, महिला हिंसा र घरेलु हिंसाका विरुद्धमा महिलाहरूले कानुनी र सामाजिक संघर्ष गर्दै आएका छन्, जसले महिलाको आत्मसम्मान र अधिकारको रक्षामा सकारात्मक परिणाम ल्याउँदै गरेको देखिन्छ। महिलाका संघर्षहरूले समाजमा समानता र न्यायको परिभाषा पुनर्परिभाषित गरेको छ र महिलाप्रति भएको अन्यायलाई न्यूनीकरण गर्न मद्दत गरेको छ। महिला सशक्तीकरणका लागि गरिएको संघर्ष केवल महिला अधिकारका लागि मात्र होइन, समग्र समाजको समृद्धिका लागि पनि महत्त्वपूर्ण छ। महिला सशक्तीकरण भनेको महिलालाई सबल, सक्षम, आत्मनिर्भर, सशक्त बनाउँदै निर्णय लिने अधिकार दिने प्रक्रिया हो। महिला सशक्तीकरणले समाजमा समानता र न्यायको स्तरलाई उच्च बनाउँछ र देशको समग्र विकासमा महत्त्वपूर्ण योगदान पुर्याउँछ। महिलालाई शिक्षा, स्वास्थ्य, व्यवसाय र नेतृत्वका क्षेत्रमा समान अवसर दिनुले महिला र पुरुषबीचको समानता स्थापित गर्न मद्दत पुर्याउँछ। नेपालमा सरकारी र गैरसरकारी संस्थाहरूले महिला सशक्तीकरणका लागि विभिन्न कार्यक्रमहरू सञ्चालन गरेका छन्, जसले महिलालाई यी क्षेत्रहरूमा सहभागिता सुनिश्चित गर्नका लागि नयाँ अवसरहरू प्रदान गरेका छन्। यसले महिलाको सामाजिक र राजनीतिक जीवनमा व्यापक परिवर्तन ल्याएको छ। तर हामीले समानुपातिक प्रतिनिधित्वको अभ्यास गर्दै गरेको लामो समय नभएको भएर पनि होला देखिने परिवर्तन अनुभूत हुन नसकेको। नेपाली महिलाहरूको संघर्षका बीचमा अझै थुप्रै चुनौतीहरू बाँकी छन्। महिलाहरूले आफ्ना अधिकार र समान अवसर प्राप्त गर्नका लागि अझै विभिन्न अवरोधहरूको सामना गर्नु परिरहेको छ। परम्परागत सोच र पुरुषप्रधान समाजले महिलाहरूको प्रगति र विकासमा अवरोध पुयाइरहेको छ। महिलाहरूको स्वास्थ्य र शिक्षा क्षेत्रका समस्याहरू पनि अझै समाधान हुन सकेको छैनन्। संविधानले महिला हकका पक्षमा विभिन्न सुनिश्चिता गरेको भए पनि त्यसको व्यावहारिक पाटो हेर्दा अत्यन्त कमजोर देखिन्छ। जनसंख्याको आधारमा पुरुषको तुलनामा धेरै रहेका महिलाहरूको अवस्थामा सकारात्मक परिवर्तन हुँदै गरेको देखिए पनि दुर्गम तथा ग्रामीण क्षेत्रमा अझै पनि महिलाहरू प्रताडित हुने गरेका छन्, विभेदबाट पिल्सिने गरेका छन्। महिलाहरूको शैक्षिक अवसरहरू सीमित छन् र उनीहरूको स्वास्थ्य सेवामा पहुँच कम छ। लैंगिक हिंसा, बालविवाह र घरेलु हिंसाका समस्या अझै पनि प्रमुख चुनौतीहरूका रूपमा रहेका छन्। यसका अतिरिक्त, महिलाहरूको सुरक्षा र समृद्धिका लागि वातावरण बनाउन अझै धेरै काम गर्नुपर्ने आवश्यकता छ। यद्यपि नेपालमा महिलाहरूले गरेको संघर्षबाट प्राप्त उपलब्धिहरू उल्लेखनीय छन् भनिरहँदा, समस्या र चुनौतीहरू देख्दा यो संघर्ष अझै पूर्ण भएको छैन भन्न सकिन्छ। शिक्षा, स्वास्थ्य, रोजगार, सुरक्षाजस्ता क्षेत्रमा महिलाहरू महिलाहरूको सहभागितालाई सुनिश्चित गर्दै उनीहरूमा उद्यमशीलताको विकास गरेर सबल, सक्षम र आत्मनिर्भर बनाउँदै देशको समृद्धिको अभियानमा अगाडि बढाउन राज्य र समाजको ध्यान पुग्न आवश्यक छ। महिलाहरूको सशक्तीकरणलाई निरन्तर बढाउनका लागि महिला र पुरुषबीच समानता र अवसरको सिर्जनामा ध्यान दिन आवश्यक छ। निर्णायक तथा नीति निर्माणको तहमा महिला सहभागिता वृद्धि गर्दै सुनिश्चित गर्न महिलाहरूको समान अधिकार र अवसरको लागि गरिएको संघर्ष निरन्तर जारी रहनुपर्छ, ताकि महिलाहरू समाजको हरेक क्षेत्रमा सक्रिय र प्रभावकारी भूमिका खेल्न सकून्। नेपालको भविष्य महिला सशक्तीकरणमा निर्भर छ। महिलाहरूको सशक्तीकरण केवल उनीहरूको अधिकारको लागि मात्र होइन, समग्र देशको प्रगति र समृद्धिका लागि पनि अपरिहार्य छ। महिलाहरूलाई समान अवसर र अधिकार दिनु भनेको नेपालको भविष्यको सुनिश्चितता हो। जब महिलाहरूलाई समान अधिकार र अवसर प्राप्त हुन्छ, तब उनीहरूले समाजमा सुधार ल्याउनका लागि आफूलाई समर्पित गर्नेछन् र यसले समग्र देशको सामाजिक र आर्थिक स्थिति सुधार्नमा मद्दत पुर्याउनेछ। समृद्ध समाज निर्माण गर्न महिला र पुरुषको भूमिका समान हुनु पर्दछ। महिलाहरूको समानताको लागि गरिएको संघर्षले हाम्रो समाजलाई अझ समावेशी र समान बनाउने दिशामा महत्त्वपूर्ण कदम उठाएको छ। र यो निरन्तर उच्च मनोबलका साथ जारी रहनुपर्छ। हाल महिला सरोकारका समस्याहरूको संविधानमा व्यवस्था गरिएको भए पनि संविधानसँग बाझिने प्रावधानहरूको उपयुक्त सम्बोधन हुने गरी व्यवस्था गर्न सबै सरोकारवालाहरूको सचेत पहल आवश्यक छ। यसतर्फ सबैको ध्यान जानु पर्दछ। महिलाहरूको सशक्तीकरण केवल उनीहरूको अधिकारका लागि मात्र होइन, समग्र देशको प्रगति र समृद्धिका लागि पनि अपरिहार्य छ। महिलाहरूलाई समान अवसर र अधिकार दिनु भनेको नेपालको भविष्यको सुनिश्चितता हो। डा भण्डारी नेपाली कांग्रेस बागमती प्रदेशकी कोषाध्यक्ष हुन्।"
रूसको कब्जामा ३ खर्ब ५० अर्ब डलर बराबरको युक्रेनी महत्वपूर्ण स्रोत,"काठमाडौं : रूसले कब्जा गरेका क्षेत्रहरूमा करिब ३ खर्ब ५० अर्ब डलर बराबरको युक्रेनको महत्वपूर्ण स्रोतहरू रहेको युक्रेनी अधिकारीहरूले आइतबार बताएका छन्। यस्तो बेला वासिङटनले देशको स्रोत आधारमा प्राथमिक पहुँच सुनिश्चित गर्न सम्झौताका लागि दबाब दिइरहेको छ। किएभले राष्ट्रपति जो बाइडेनको कार्यकालमा प्रदान गरिएको सहयोगको क्षतिपूर्तिका रूपमा युक्रेनका स्रोतहरू प्रयोग गर्नुपर्ने राष्ट्रपति डोनाल्ड ट्रम्पको मागलाई अस्वीकार गरिरहेको छ। तर, युक्रेनको स्रोत आधारको ठूलो भाग यसको औद्योगिक पूर्वी डोनबास क्षेत्रमा छ र त्यहाँ रूसले क्षेत्र कब्जा गरेको छ र अझै अघि बढिरहेको छ। दुर्भाग्यवश, अस्थायी रूपमा कब्जा गरिएको क्षेत्रमा करिब ३ खर्ब ५० अर्ब डलर मूल्यका यी उपयोगी सामग्रीहरू छन् भन्ने जानकारी हामीसँग छ, उपप्रधानमन्त्री युलिया स्विरिडेन्काले किएभमा पत्रकार सम्मेलनमा भने। उनका अनुसार भण्डारहरूको केही तथ्यांकहरू पुरानो भए पनि यो अनुमान भूगर्भीय सर्वेक्षण र खुला स्रोत तथ्यांकमा आधारित छ। राष्ट्रपति भोलोदिमर जेलेन्स्कीले लिथियम, टाइटेनियम, युरेनियम र दुर्लभ पृथ्वी धातुहरू जस्ता महत्वपूर्ण स्रोतहरूमा पहुँचको साटो ट्रम्पबाट ठोस सुरक्षा ग्यारेन्टी छन्। तिनीहरू इलेक्ट्रोनिक्स उत्पादनका लागि महत्वपूर्ण छन्। ट्रम्प र उनका सहयोगीहरूले सम्झौतामा हस्ताक्षर गर्न जेलेन्स्कीको अनिच्छाप्रति असन्तुष्टि व्यक्त गरेका छन्। युक्रेनको एक स्रोतले शनिबार एएफपीलाई बताएअनुसार युक्रेनी नेता हालको अमेरिकी मागहरूमा सहमत हुन तयार छैनन्। उनका चिफ अफ स्टाफ एन्ड्री यर्माकले आइतबार वार्ता सामान्य शैलीमा अघि बढिरहेको बताए।"
पहिला सुधारगृहकै सुधार,"गलत पदार्थको अम्मलीमात्रै होइन नशालु र दुर्व्यसन लाग्नु आफैंलाई बर्बाद पार्नु त हुँदै हो, त्यसले परिवार, समाज र राष्ट्रलाई असर पार्छ। तसर्थ लागुऔषधको दुर्व्यसन एक गम्भीर र जटिल समस्या हो। सही उपचार र आत्मसंघर्ष नै दुर्व्यसनबाट मुक्तिको उपाय हो। दुर्व्यसनबाट मुक्ति सम्भव हुन्छ। दुर्व्यसनबाट मुक्ति लिएर मानिसले स्वस्थ र सन्तुलित जीवनयापन गर्न सक्छ। त्यसका लागि पहिलो त व्यक्ति स्वयं जिम्मेवार बन्नुपर्छ, अनि परिवार र समाजको मद्दत चाहिन्छ। यस सन्दर्भमा सुधारगृहको अवधारणा पनि कार्यान्वयनमा छ। र, नेपालमा दर्जनौं सुधारगृह छन्। अध्ययनले भने ती सुधारगृहकै पो पहिला सुधार आवश्यक रहेको देखाउँछ। लागुऔषध दुर्व्यसन र अपराधका सिकार व्यक्तिहरूको उपचार र पुनःस्थापना गर्ने महत्त्वपूर्ण भूमिका सुधारगृहले खेले पनि थुप्रै नकारात्मक घटना भएका छन्। जस्तो कि कुटपिट। अझ ज्यानै जानेसम्मका घटना सुधारगृहमा भएका छन्। पहिला अर्थात् सबैभन्दा सुरुमा सुधारगृह भनेको कारागार होइन भन्ने बुझ्नुपर्छ। वास्तवमा परामर्श र थप औषधोपचारबाट दुर्व्यसनबाट मुक्ति दिलाउने अनि परिवार र समाजमा व्यक्तिको पुनस्र्थापनासम्मको कर्तव्य सुधारगृहले पूरा गर्नुपर्छ। तर धेरै सुधारगृह पैसा कमाउने उद्देश्यमा केन्द्रित हुँदा त्यो भूमिकामा चुकेका छन् र त व्यसनीको ज्याने जानेसम्मका घटना भएका छन्। राज्यले पनि सुधारगृहको पर्याप्त अनुगमन र निगरानी राख्न सकेको छैन। १० हजारभन्दा बढी व्यक्तिहरूलाई उपचार र पुनःस्थापना सेवाहरू प्रदान गरिरहेका नेपालका सुधारगृहमा कोचाचोच दुव्र्यसनी राख्दा उनीहरूको स्वास्थ्य नै जोखिममा छ। मापदण्ड र क्षमताअनुसार सुधारगृहहरू चल्नुपर्छ। त्यसको यथोचित निगरानी गर्ने कामचाहिँ राज्यकै हो। त्यसमा राज्य चुकेको छ। मुख्य त व्यक्तिलाई लागुऔषध दुर्व्यसनमा लाग्ने वातावरण सिर्जना हुनु हुँदैन। पहिलो कदम परिवार र राज्यबाट त्यसतर्फ चालिनुपर्छ। अनि कथं कोही दुव्र्यसनी भइहाले परामर्श र प्रेरणाको उपाय अनाउनुपर्छ। जीवनशैली बदल्ने गराउनुपर्छ। तर लागुऔषध बिक्री गर्ने गिरोहको जालो र शक्ति यति भयंकर छ कि हाम्रा युवालाई फसाइ पनि हाल्छ। लागुऔषध कारोबारलाई निस्तेज गर्न राज्यको सुरक्षा संयन्त्र पनि अझै चुस्त बनाइनुपर्छ।"
"पानी नपर्दा बढ्यो वायु प्रदूषण, बढी प्रदूषितमा पोखरा","काठमाडौं : पर्यटकीय राजधानी पोखरामा आइतबार वायुको गुणस्तर खतरनाक तहमा पुग्यो। आइतबार दिनभरि नै पोखराको वायुको गुणस्तर सूचांक (एक्यूआई) ४ सयको हाराहारीमा रह्यो। गण्डकी बोर्डिङमा रहेको हावामापन यन्त्रले प्रतिघण्टा मापन गरेको पोखराको वायुसूचकांक ४ सय हाराहारीमा देखाएको वन तथा वातावरण मन्त्रालयअन्तर्गतको वातावरण विभागका वातावरण निरीक्षक गोविन्द लामिछानेले जानकारी दिए। विगत केही दिनदेखि पोखराको वायुको गुणस्तर खतरनाक तहमा पुगेको उनको भनाइ छ। फागुन लागेदेखि नै पोखराको वायु प्रदूषण उच्च देखिएको लामिछानेले जानकारी दिए। विगत २४ घण्टामा पनि पोखराको वायुप्रदूषण १५० भन्दा माथिको तहमा पुगेको थियो। वातावरण विभागका अनुसार वायु गुणस्तर सूचकांक ०५० हुँदा राम्रो, ५११०० मध्यम, १०११५० संवेदनशील समूहका लागि अस्वस्थ, १५१२०० अस्वस्थ्य, २०१३०० निकै अस्वस्थ तथा ३०१ भन्दा माथि खतरनाक तह पुगेको संकेत गर्दछ। पोखरामा आइतबार वायु प्रदूषण सूचकांक प्रत्येक घण्टाको मापनमा ३ सयदेखि ४ सयको बीचमा पुगेको थियो। पोखरासँगै भरतपुर, भैंसेपाटी, धुलिखेल, शंखपार्क, भक्तपुर, धुलिखेल, खुमलटारको वायुप्रदूषण प्रतिघण्टा १५० भन्दामाथि अस्वस्थ तहमा पुगेको वातावरण विभागको वायु प्रदूषण सूचकांकमा उल्लेख छ। वायुप्रदूषण मापनयन्त्र जडान भएका मध्ये नेपालगन्ज र हेटौंडाको वायुप्रदूषण ५१ देखि १०० को बीच अर्थात् मध्यम तहमा रहेको छ। काठमाडौं उपत्यकाका लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्यूआईको मापन ३ सयभन्दा बढी भएको अवस्थालाई विपद्का रूपमा लिने उल्लेख गरेको छ। आइक्यू एयरका अनुसार विश्वमा वायु प्रदूषणका कारण बर्सेनि करिब ७० लाख मानिसको ज्यान जाने गरेको छ। मुलुकमा मंसिरदेखि जेठ महिनासम्म वायु प्रदूषण उच्च हुने गरेको पाइन्छ। विगत केही हप्तादेखि तराई क्षेत्रलगायत काठमाडौं उपत्यकामा वायु प्रदूषण बढेको विभागले जनाएको छ। नेपालमा वायु प्रदूषणको मुख्य कारक उद्योग कलकारखाना र सवारी साधनबाट निष्कासन हुने धुवाँ, वन डढेलो, खुला रूपमा फोहोर तथा कृषिजन्य अवशेष, घरबाट निस्कने धुवाँ, सडक तथा निर्माण कार्यहरूबाट उड्ने धुलोसँगै आयातित कारण पनि रहेको वातावरण निरीक्षक लामिछाने बताउँछन्। हिउँदको समयमा वायुप्रदूषण बढ्ने गरेको भन्दै लामिछानेले देशभरि नै पानी पर्न नसकेको कारण वायुप्रदूषण बढेको जानकारी दिए। वायुप्रदूषण अवस्था मापनसम्बन्धी पछिल्लो तथ्यांकअनुसार हावाको कणको आकार २५ पीएम (२५ माइक्रोनभन्दा सानो धुलोका कण) लाई आधार मान्दा दक्षिणपश्चिम दिशाबाट आउने हावासँग सम्बन्धित रहेको देखाउँछ। मुलुकका विभिन्न स्टेसनहरूको लागि अत्यधिक प्रदूषित महिनाहरू पनि दक्षिण पश्चिमी वायुसँग जोडिएका देखिन्छन। र, मनसुनका महिनामा पूर्वी दिशाबाट बढी मात्रामा हावा आउने गरेको छ। मार्च र अप्रिल महिनामा हुने वायु प्रदूषण मुख्यतया आगलागीसँग सम्बन्धित हुने गर्छ। यो वर्ष पनि डढेलो बढ्यो भने वायुप्रदूषण अझै बढ्ने विभागले जनाएको छ। वायु प्रदूषणले मानव स्वास्थ्यमा नकारात्मक असर पार्ने र विशेष गरी बालबालिका, वृद्धवृद्धा एवं श्वासप्रश्वास र मुटुका बिरामी, गर्भवती महिलाहरूलाई बढी प्रभाव पार्ने भएकाले यस्तो बेला विशेष सावधानी अपनाउन विभागले आग्रह गरेको। यसका लागि ठोस तथा प्लास्टिकजन्य फोहोर तथा कृषिजन्य अवशेषहरू नजलाउने, सवारीसाधनको नियमित मर्मतसम्भार गर्ने, उद्योग कलकारखाना तथा भान्साहरूमा स्वच्छ ऊर्जाको प्रयोग गर्ने लगायतमा ध्यान दिन विभागले सार्वजनिक सूचना जारी गर्दै आइरहेको छ।"
शिक्षक सक्रियताले बढ्यो सिकाइ उपलब्धि,"रोशन गाउँले क्षेत्री, हरि सुन्दर छुँका, अमृता बुढाथोकी पाँच वर्षअघि कावासोती नगरपालिकाअन्तर्गतका सामुदायिक विद्यालयहरूमा विद्यार्थीको संख्या सात हजार रहेकोमा अहिले बढेर १३ हजार पुगेको छ। विद्यार्थी संख्यामात्र होइन्, सिकाइ उपलब्धि पनि वृद्धि हुँदै गएको छ। कक्षा ८ को सिकाइ उपलब्धि ३९ प्रतिशतबाट बढेर ६२ प्रतिशत पुगेको छ। यो उपलब्धि सजिलै प्राप्त भएको भने होइन। यसक्रममा नगरपालिकाले कानुन बनाएरै शिक्षकको पेसागत विकासमा जोड दिएको देखिन्छ। २०७५ सालमा नगर शिक्षा कार्यविधि जारी गर्दै पालिकाले शिक्षकको पेसागत विकासलाई महत्त्व दिएको छ। जसले शिक्षकलाई पढाउनभन्दा सिकाउन प्रोत्साहित गरेको छ। कार्यविधिमै शिक्षक प्रविधिमैत्री बन्दै आधुनिक प्रविधिमैत्री शिक्षण गराउनुपर्ने व्यवस्था गरिएको छ। समयसापेक्ष प्रविधिमैत्री शिक्षण नगर्ने शिक्षकलाई कारबाही गर्ने व्यवस्थासमेत कार्यविधिमा छ। हरेक विद्यालयको २५ प्रतिशत शिक्षकलाई वर्षमा कम्तीमा १० दिनको पेसागत तालिम दिने व्यवस्था कार्यविधिमा छ। साथै, शिक्षकले पेसागत विकासको तालिम लिएर मात्रै नपुग्ने तालिममा सिकेको सीप कक्षा कोठामा प्रयोग नगरे कार्बाही हुने व्यवस्था कार्यविधिमा समेटिएको छ। शिक्षकको सुधारबिना शिक्षा नसुध्रने भएकाले पालिकाले कानुन बनाएरै शिक्षकको पेसागत विकास र शिक्षण सिकाइ सुधारलाई जोड दिएको नगर शिक्षा अधिकारी क्षेत्रबहादुर भण्डारी बताउँछन्। पालिकाले कार्यविधि मात्रै नबनाएको त्यसको कार्यान्वयनका लागि अनुगमन, मूल्यांकनलाई पनि तीव्रता दिँदै आएको उनको भनाइ छ। पालिकाले शिक्षकलाई मात्रै होइन, प्रधानाध्यापक र विव्यस पदाधिकारीहरूलाई समेत हरेक वर्ष तालिम दिँदै आएको छ। शिक्षकलाई नवीनतम प्रविधिमैत्री शिक्षण, ईसीडी शिक्षकहरूलाई पुनर्ताजगी, एकाउन्टेन्टहरूलाई लेखा व्यवस्थापन, प्रधानाध्यापकलाई नेतृत्व विकास र विव्यस प्रतिनिधिहरूलाई विद्यालय सुधार योजना (एसआईपी) सम्बन्धी तालिम दिने गरिएको स्रोत शिक्षक तीर्थ कँडेल बताउँछन्। तालिमका लागि कावासोती नगरपालिकाले पाँच वर्षमा झन्डै ८० लाख खर्च गरेको छ भने यस वर्षमात्र १८ लाख रुपैयाँ बजेट छुट्ट्याएको छ। विव्यसलाई तालिमपछि विद्यालयमा राम्रो योजना बन्ने गरेको र त्यसलाई प्लानिङ, मनिटरिङ, इभाल्युएसन र रिभ्युको पीएमईआरको प्रोसेसमा लगेर गति दिएको पाएका छौं, कँडेलले भने। कावासोतीले ब्रिटिस काउन्सिलसँगको सहकार्यमा ३५० र पछि आफैंले थप ५० गरी ४०० शिक्षकलाई शिक्षण सिकाइका लागि कोर स्किल तालिम दिएको छ। पाठ्यक्रम पनि १० वर्षमा परिवर्तन र पाँच वर्षमा परिमार्जन हुने भएकाले शिक्षकले आफूलाई परिमार्जन नगरे सिकाइ नसुध्रिने स्रोत शिक्षक कँडेल बताउँछन्। अनुगमनले शिक्षक सक्रिय : दाङबाट एक वर्षअघि सरस्वती नमुना माविमा आएकी शिक्षक सुनीता लम्साल विद्यालयमा पालिका, प्रअ, विव्यस र शिअसंबाट दैनिकजसो अनुगमन हुने भएकाले हरेक दिन मिहिनेत गरेर सिकाउने गरेको बताउँछिन्। हरेक दिन नयाँ विधि र सिकाइ सामग्रीबाट शिक्षण गराउने गरेको छु लम्सालले भनिन्, म शिक्षकभन्दा आफूलाई एउटा सहजकर्ताको रूपमा लिन्छु, आफूले बोलेरभन्दा विद्यार्थीलाई आफैं गराएर सिकाउँछु। एक घण्टा कराएर सिकाइने विषयवस्तु शिक्षण सामग्रीबाट पाँच मिनेटमा सिकाइने रहेछ। श्रव्यदृश्य सामग्री देखाएर सिकाउँदा विद्यार्थीले ध्यान दिने, छिटो बुझ्न पाएको उनले अनुभव सुनाइन्। त्रिभुवन बाल मावि ढोकीका नेपाली विषय शिक्षक ठाकुरप्रसाद सिग्देल पहिले तीन चरणमा टीपीडी तालिम लिएको भए पनि पछिल्लो पाँचदिने नवीनतम शिक्षणसम्बन्धी तालिम आफ्नो लागि ज्यादा प्रभावकारी बनेको बताउँछन्। हिजोका तालिम चक र कालोपाटीमा आधारित परम्परागत शिक्षण केन्द्रित हुने भए पनि पछिल्ला तालिमले प्रविधि मैत्री बन्न र सिकाइमा आधुनिक प्रविधिको प्रयोग गर्न सिकाएको उनी बताउँछन्। पछिल्ला तालिमले आफूमा शिक्षण सिकाइमा नयाँपन, नयाँ अनुभूति, जोस र जाँगर थपेको अनुभव सुनाउँदै सिग्देल भन्छन्, अचेल मैले दैनिक पाठ योजना निर्माण, पाठसँग सम्बन्धित सिकाइ सामग्री निर्माण र कक्षाकोठामा प्रविधिबाट श्रव्यदृश्य सामग्री प्रस्तुत गर्दै सिकाउन थालेको छु। अहिलेको प्रविधिमैत्री शिक्षणपछि मैले धेरै बोल्नुपर्ने, श्रम गर्नुपर्ने, थकान हुनुपर्ने अवस्था छैन। ब्रिटिस काउन्सिलबाट प्रदान गरिएको कोर स्किल र विषयगत तालिम पाएपछि कावासोतीका विद्यालयहरूमा धमाधम विषयगत ल्याबहरू निर्माण हुन थालेका छन्। विषयगत शिक्षक र विद्यार्थीको सक्रियतामा हरेक विषयका छुट्टाछुट्टै ल्याबहरू बनेका छन्। हामीले हाम्रो विद्यालयलाई लेब्रोटरी विद्यालयको रूपमा अगाडि बढाउन खोजेका छौं, त्रिभुवन बाल मावि ढोकीका प्रअ दीपकनाथ घिमिरेले भने, हरेक विषयका ल्याब छन्, शिक्षक ल्याबमै बस्नुहुन्छ, विभिन्न कक्षाका विद्यार्थी ल्याबमा जाँदै सिक्ने गर्छन्। कावासोतीकै नवदुर्गा आधारभूत विद्यालय भाटटोलाले भने कक्षाकोठाको अभावमा छुट्टै विषयगत ल्याब नबनाएर हरेक कक्षालाई नै शैक्षिक ल्याबको रूपमा विकास गरेको छ। हरेक कक्षा विषयगत सिकाइ सामग्रीले भरिभराउ देखिन्छन्। स्याङ्जा वालिङस्थित पूर्णामृत भवानी माविकै शिक्षक मुक्तिप्रसाद रेग्मी टीपीडी तालिमलाई शिक्षक र विद्यार्थीको सिकाइलाई जोड्ने पुलजस्तै भएको बताउँछन्। तालिममा सिकेका कुराहरूलाई विभिन्न कठिनाइका बीच पनि लागू गरिरहेको उल्लेख गर्दै उनी भन्छन्, पहिले किताबबाटै, कुनै शैक्षिक सामग्रीको प्रयोग नगरी पढाउँथ्यौं तर तालिम पाएपछि त्यसको पाठ्यवस्तु के हो, विषयवस्तु के हो ? लेसन प्लानिङ कसरी गर्ने, त्यो प्लानिङअनुसार उद्देश्य कसरी पूरा गर्ने भन्ने ज्ञान भयो। त्यहीअनुसार नै पढाइरहेको छु। पूर्णामृत भवानी माविले आफ्नो शिक्षकले पाएको तालिमको उपयोग भएको छ वा छैन भन्ने बुझ्नका लागि पढाइरहेकै समयमा कक्षाकोठामै निरीक्षण गर्ने गर्छ। अनि विद्यार्थीसँग सोधखोज पनि गर्ने गरेको छ। त्यसका साथै शिक्षकको विषयगत नतिजाका आधारमा पनि तालिमको उपयोगिताबारे बुझ्ने गरेको छ। शिक्षकको क्लासरुम टिचिङलाई नै पछाडि बसेर हेर्छौं।काउन्सिलिङ गर्छौं। पर्फमेन्सको आधारमा शिक्षकलाई पुरस्कृत गरेका छौं, प्रअ अर्यालले भने। वालिङ नगरपालिकामा हाल बालविकास केन्द्रमा ७२, आधारभूत तह (कक्षा १५) मा २६२, आधारभूत तह (कक्षा ८) मा ६६, माविका (कक्षा ९१०) मा ६० र मावि (कक्षा १११२) मा २५ गरी जम्मा ४८५ जना शिक्षकहरू कार्यरत छन्। तीमध्ये करिब ९२ प्रतिशत शिक्षकहरू तालिम प्राप्त रहेको नगरपालिकाले जनाएको छ। नगरपालिकाले ब्रिटिस काउन्सिलसँग सहकार्य गरेर तीन सय शिक्षकलाई शिक्षण सिकाइको कोर स्किल तालिम दिइसकेको छ। साथै, स्थानीय प्रशिक्षक उत्पादन गरी बाँकी शिक्षकलाई पनि तालिम दिने काम भइरहेको छ। तिनै शिक्षकहरूबाट आधारभूत तहमा १,७८५ र मावि तह (कक्षा १० सम्म) ९९३ विद्यार्थी अध्ययनरत छन्। शिक्षकहरूको पेसागत विकाससँगै कावासोती नगरपालिकाको कक्षा ८ को समग्र सिकाइ उपलब्धि बढेको देखिए पनि अरूमा भने अपेक्षित सिकाइ उपलब्धि बढेको देखिँदैन। चण्डेश्वरी माविले गत वर्षभन्दा यस वर्ष सिकाइ उपलब्धि बढाएको देखिन्छ। गत वर्ष १५ कक्षा मा २७९ रहेकोमा यो वर्ष २९०, ६८ मा २४१ रहेकोमा ३० र ९१० मा २५३ रहेकोमा ३०१ पुगेको देखिन्छ। कक्षाकोठालाई नै विषयगत ल्याबझैं सिंगारेर सिकाउने कावासोतीको नवदुर्गा आधारभूत विद्यालयको १५ को औसत सिकाइ उपलब्धि ८१२९ र ६८ को ७५८४ प्रतिशत देखिन्छ। केही विद्यालयको सिकाइ उपलब्धि सुधार हुन सकेको छैन। त्रिभुवन बाल मावि ढोकीको कक्षा ७ को विज्ञान विषयको ०७१ जीपीए औसत सिकाइ उपलब्धि देखिन्छ। यस्तै १५ कक्षाको विज्ञान विषयको औषत सिकाइ उपलब्धि २७९ र ६८ को १५७ जीपीएमात्रै देखिन्छ। त्यस्तै, सरस्वती नमुना माविको कक्षा ८ को विषयगत सिकाइ उपलब्धि अंग्रेजी मा २६, नेपालीमा २६, गणितमा २५, विज्ञानमा २९, सामाजिकमा २०, स्वास्थ्यमा २३ जीपीए रहेको छ। वालिङको आमडालीस्थित राष्ट्रिय मावि मिर्दीका प्रधानाध्यापक छविलाल अर्याल पाठ्यक्रम र पाठ्यपुस्तक पढाउनेभन्दा पनि शिक्षकले विद्यार्थीलाई पढ्नुपर्ने बताउँछन्। उनी भन्छन्, यदि विद्यार्थीलाई शिक्षकले पढ्न सके भने कक्षाकोठामा अवश्य सुधार आउनेछ। शिक्षक तालिमसँगै सुध्रियो अंग्रेजी सिकाइ : नवलपुर कावासोती१७ स्थित त्रिभुवन बाल माविका अंग्रेजी शिक्षक दानबहादुर महतोले नगरपालिकाबाट तीन चरणको अंग्रेजी शिक्षण तालिम पाए। शिक्षण विधि, विषयवस्तु र कार्यमूलक अनुसन्धानमा आधारित ती तालिमले उनको शिक्षणशैलीमात्रै सुधारेन, अंग्रेजी विषयको सिकाइ उपलब्धिमा पनि बढोत्तरी ल्यायो। तीन वर्षदेखि अंग्रेजी विषयमा एसईईमा एकजना पनि अनुत्तीर्ण हुँदैनन्। अन्य कक्षाको उत्तीर्ण दर पनि लगभग शतप्रतिशत छ शिक्षक महतो भन्छन्। अहिले आफूले बोल्ने अभ्यास गराएर, अन्तर्वार्ता गराएर, खेलाएर, तस्विर, भिडियो देखाएर, विभिन्न सिकाइ सामग्री देखाएर अंग्रेजी शिक्षण गर्दै आएको उनी बताउँछन्। मैले विद्यार्थीको स्पेलिङ किन कमजोर हुन्छ भन्ने विषयमा कार्यमूलक अनुसन्धान गरी त्यसको आधारमा समस्याको समाधान गर्न सफल भएँ शिक्षक महतो भन्छन्। कावासोती नगरपालिकाले ब्रिटिस काउन्सिलसँग सहकार्य गरेर सञ्चालन गरेको अंग्रेजी विषय शिक्षण तालिमले पालिकाकै अंग्रेजी विषयको सिकाइ उपलब्धि सुधारेको छ। अंग्रेजी शिक्षण तालिम सम्पन्न भएकै अर्को वर्षदेखि नतिजामा सुधार देखिन थालेको छ। तीन वर्षअघि ७० प्रतिशत रहेको अंग्रेजी विषयको उत्तीर्ण दर अहिले ९० प्रतिशत पुगेको छ। कक्षा ८ मा पालिकाका १७ सय विद्यार्थीमध्ये नेपालीमा १ सय २५ जना अनुत्तीर्ण रहँदा अंग्रेजीमा ४२ जनामात्रै अनुत्तीर्ण रहेस्रोत शिक्षक तीर्थ कँडेलले भने। शिक्षकको निरन्तर पेसागत विकास : स्याङ्जा वालिङस्थित पूर्णामृत भवानी माविका अंग्रेजी शिक्षक दीपक लम्साल ब्रिटिस काउन्सिलले दिएको अंग्रेजी विषयको शिक्षण तालिमले आफूहरूको निरन्तर पेसागत विकास (सीपीडी) गरिरहेको बताउँछन्। शिक्षकलाई तालिम दिएरमात्रै छोडिएको छैन, निरन्तर कक्षा अनुगमन र सुझाव दिने काम पनि भएकाले तालिममा सिकेका सीप कक्षाकोठामा पुग्ने गरेको लम्साल बताउँछन्। यो तालिमले फ्रुटमा नभई रुटमा पुगेर समस्या समाधान गर्न सघाएको छ लम्सालले भने। तालिमपछि विद्यार्थीको सिकाइ उपलब्धिमा वृद्धि भएको भन्दै उनले भने मैले पढाउने कक्षाबाट एसईईमा शतप्रतिशत विद्यार्थी उत्तीर्ण भए। तीन वर्ष अगाडि ८० प्रतिशत उत्तीर्ण हुन्थे। शिक्षकको तालिमपछि विद्यालयको मात्रै होइन समग्र पालिकाकै अंग्रेजी विषयको उत्तीर्ण दर बढेको छ। तीन वर्षअघि ५३ प्रतिशत रहेको कक्षा ८ को अंग्रेजी विषयको उत्तीर्ण दर अहिले ८६ प्रतिशत पुगेको छ। त्यस्तै एसईईको उत्तीर्ण दर ४६ प्रतिशतबाट बढेर ७९ प्रतिशत पुगेको छ। मोटिभेसन र शिक्षाको निरन्तर पेसागत विकासमा ब्रिटिस काउन्सिको शिक्षक तालिम एकदमै प्रभावकारी बनेको वालिङ नगरपालिकाकी शिक्षा अधिकृत गीता पाठक बताउँछिन्। पहिले पालिकाका १ सय १५ जना अंग्रेजी शिक्षकलाई तालिम दिइएको थियो। निरन्तरताका लागि ७ जना शिक्षकलाई स्थानीय प्रशिक्षकको तालिम दिइयो। पाल्पा माथागढी३ स्थित दिव्यज्योति माविका अंग्रेजी शिक्षक नारायणबहादुर मसराङ्गी नगरपालिकाले दिएको अंग्रेजी शिक्षण तालिमले आफूलाई बढी चलायमान, सक्रिय र जागरूक बनाएको बताउँछन्। अरू तालिम लिएपछि सकिन्थ्यो, यो तालिम लिएपछि निरन्तर कक्षा अवलोकन, मूल्यांकन र फिडब्याक लिने काम हुन्छ उनले भने, तालिमका सिप कक्षाकोठामा लग्नै पर्छ पहिले एकोहोरो रूपमा पढाइन्थ्यो, अहिले विद्यार्थीलाई लेख्न, बोल्न लगाउँदै क्रियाकलापमा आधारित शिक्षण गर्न थालेको छु। पहिले एकोहोरो रूपमा पढाइन्थ्यो, अहिले लेख्न, बोल्न लगाउँदै क्रियाकलापमा आधारित शिक्षण गर्न थालेको छु। माथागढी गाउँपालिकाले पनि ब्रिटिस काउन्सिलसँगको सहकार्यमा पालिकाका १०१ जना अंग्रेजीका शिक्षकलाई तालिम दिँदै आएको छ। तालिमअघि अंग्रेजी विषयमा एसईईमा ३५ प्रतिशत उत्तीर्ण हुन्थे भने अहिले एसईईअघिको कक्षा १० को परीक्षामा ६५ प्रतिशत उत्तीर्ण भएका छन्। शिक्षा पत्रकार समूहले नवलपरासीको कावासोती, स्याङ्जाको वालिङ र पाल्पाको माथगढी मा स्थलगत अध्ययन गरि तयार गरिएको रिपोर्टमा आधारित।"
"तथ्यांकको बेवास्ता, मनलाग्दी योजना","बुटवल : प्यूठानको झिमरुक गाउँपालिका अध्यक्ष पितबहादुर महतारा क्षेत्री र उपाध्यक्ष प्रमोद पोख्रेलबीच बजेट बाँडफाँट गर्ने बेला अचम्म को मेलमिलाप भयो। दुवैजना मिलेपछि आर्थिक वर्ष २०८१८२ को बजेट विनियोजनमा मनोमानी गरे। बजेट निर्माणका चरणलाई कुल्चे, ३ करोड रुपैयाँ डल्लो बजेटमा राखे। त्यसअघि अध्यक्ष महतारा क्षेत्री र उपाध्यक्ष पोख्रेलबीच बोलचाल नै बन्द थियो। तर, बजेटमा मनपरी गर्न दुवैबीच सहमति भएपछि रातारात अचम्मको मिलाप देखिएको थियो। अध्यक्ष महतारा माओवादी र उपाध्यक्ष पोख्रेल कांग्रेसका हुन्। विषयगत समिति र एकीकृत योजना तर्जुमा गोष्ठीमा समेत छलफल नगरी उनीहरूले आफू अनुकूल योजना बाँड्न डल्लो बजेट छुट्ट्याए। वडाध्यक्षहरूले त्यसको सुईंको पाए र विरोध जनाए। विवाद भयो, असार १० गते ल्याउनुपर्ने बजेट लम्बिएर २८ गते मात्रै सार्वजनिक गरियो। अध्यक्षउपाध्यक्ष मिलेर मनोमानी गरेकै कारण कारण गाउँपालिकाले समयमै बजेट पाएन। तोकिएको समयमा बजेट ल्याउन नसक्ने पालिकाको संघीय सरकारले गर्ने कार्यसम्पादन मूल्यांकनमा समेत असर पर्छ। विरोधले पनि छेकेन मनोमानी झिमरुक गाउँपालिकाका वडाध्यक्षहरूले विरोध त गरे, तर अध्यक्ष र उपाध्यक्षको मनोमानी बजेट विनियोजनमा रोकिएन। ३ करोडमध्ये सबैको सहमतिमा १ करोड रुपैयाँ बतासेडाँडादेखि मच्छी बजारसम्मको सडक स्तरोन्नति र ६० लाख रुपैयाँ वडानम्बर ७ को वडा कार्यालय भवन निर्माणमा छुट्ट्याइयो। बाँकी १ करोड ४० लाख अध्यक्ष र उपाध्यक्षले मनलाग्दी रूपमा बाँडे। आफ्नो हात जगन्नाथ भन्ने उखानजस्तै उनीहरूले बजेटलाई आफू अनुकूल छरे। योजनामा बजेट बाँडफाँड गर्दा कुनै मापदण्ड छैन। विधि छैन। आफूखुसी बजेट हालेर दुरुपयोग हुने गरेको छ। प्रदेशमा योजना बैंक बनाउनुपर्छ भनेर आवाज उठाए पनि कार्यान्वयन भएको छैन। प्रदेशका ९ सय ८३ वटै वडामा कस्तो विकास चाहिएको छ भनेर योजना प्राथमिकीकरण गर्नुपर्छ। ८० प्रतिशत योजनाहरू योजना बैंकले तोकेअनुसार हुनुपर्छ। २० प्रतिशत योजनाहरू नयाँ सोचका हुनुपर्छ। तर, यस विषयमा प्रदेश सरकारको ध्यान गएकै छैन। सत्ता फेरिँदा विकास निर्माणका योजनाहरू प्रभावित हुनु हुँदैन। नीमा गिरी, सदस्य, लुम्बिनी प्रदेशसभा सदस्य सरकारी बजेट विनियोजनका आफ्नै चरण र सीमा हुन्छन्। तर, ती चरणहरूलाई पालिकाकै प्रमुख पदमा रहेका व्यक्तिहरूबाटै बेवास्ता गरेपछि बजेट सही ठाउँमा नपुगेको गुनासो स्थानीयले गरेका छन्। पार्टीका कार्यकर्ताले टेलिफोनमा टिपाएका र गाउँ पुग्दा निवेदन दिएका आधारमा सरकारी बजेट विनियोजन गर्ने गरिएको पाइएको छ। यसले बजेट पुग्नुपर्ने ठाउँमा नपुग्ने र नपुग्ने ठाउँमा पुग्दा दुरुपयोगको शृंखला बढेको पाइएको हो। वडालाई बजेट बनाउने गरी बजेटको निश्चित सिलिङ दिइएको हुन्छ, झिमरुक१ का वडाध्यक्ष धु्रवराज खनालले भने, त्यही बजेटको सिलिङलाई आधार मानेर हामीले योजना गाउँसभामा पेस गर्छौं तर ती योजनाहरू पनि सबै पास हुँदैनन्। पालिकाबाट आफूसुखी काटिन्छन्। उनले बस्ती स्तरमा पुगेर जनतासँग गरिएको छलफल पालिकाले योजना काटिदिएपछि व्यर्थ हुने गरेको समेत गुनासो गरे। बेथिति जताततै बजेट बाँडफाँडको बेथिति झिमरुकमा मात्र छैन। जथाभावी बजेट बाँड्ने प्रवृत्ति संस्कारजस्तै बनिसकेको छ। अधिकांश स्थानीय तह, प्रदेश र संघीय सरकारले यसैगरी हचुवाकै भरमा बजेट बाँड्ने गरेका छन्। जनता र बस्तीका आवश्यकता एकातिर, तर बजेट अर्कोतिर विनियोजन गर्ने परिपाटी रोकिएकै छैन। तथ्य तथ्यांक नकेलाई जथाभावी बजेट छर्दा दिगो विकासमा समेत असर पर्ने गरेको नागरिक समाजका अगुवाहरू सुनाउँछन्। बजेट विनियोजन गर्दा तीन तहकै सरकारबाट प्राथमिकीकरणका क्षेत्र पहिचान नै गरिँदैनन्, नागरिक समाजका अगुवा एवं समृद्धि सरोकार केन्द्र बुटवलका अभियन्ता गणेश घिमिरे भन्छन्, सरकारी बजेटमा जसको पहुँच छ, त्यसैको दबदबा चल्छ। संघीय र प्रदेश सरकारले समेत दुईचार लाखका योजनाहरूमा हात हाल्दा कसले के गर्ने भन्ने नै अन्योल देखिएको उनको भनाइ छ। सानातिना योजनामा केन्द्र र प्रदेश सरकार अल्झिनु हुँदैन, घिमिरे भन्छन्, टुक्रे योजना सञ्चालन गर्न गाउँ तहका वडा कार्यालयहरू छँदै छन्। दीर्घकालीन महŒव राख्ने गौरवका योजनाहरू माथिल्लो सरकारले सञ्चालन गुर्नुपर्छ। घिमिरेले सरकारी बजेटलाई सही ठाउँमा लगानी गर्नका लागि तथ्य तथ्यांकलाई आधार मान्नुपर्नेमा जोड दिए। देशको अर्थतन्त्रको माटामुनि जरा नै नलागेको व्यंग्य गर्दै उनले रेमिट्यान्सले मात्र अर्थतन्त्र धानिएको बताए। उत्पादनमूलक क्षेत्रमा सरकारी ढुकुटी प्रयोग नहुने हो भने देशको अर्थतन्त्र दैनानदिन खस्किँदै जाने उनको भनाइ छ।  प्रदेश सरकारको अवस्था पनि उस्तै आर्थिक वर्ष २०७८०७९ मा कपिलवस्तुको विजयनगर गाउँपालिकामा सामाजिक विकास मन्त्रालय लुम्बिनी प्रदेशले शिव मावि डालपुरमा दुई कोठे भवन निर्माणका लागि पाँच लाख रुपैयाँ बजेट पठायो। तर, त्यति बजेटले मात्र भवन निर्माण सम्भव थिएन। प्रदेशको सामाजिक विकास मन्त्रालयले बजेट पठाउँदा न पालिकासँग सहकार्य गर्यो न त स्थलगत अनुगमन नै। कसैले टेलिफोनमा योजना टिपाएको भरमै बजेट आयो। तर, बजेटले निरन्तरता पाएन। अर्को वर्ष थप बजेट आएन। निर्माणाधीन विद्यालयको भवन बीचमै अलपत्र पर्यो। जुन सरकारले पठाए पनि पालिकास्तरमा बजेट आउनु राम्रो कुरा हो, गाउँपालिकाका प्रमुख प्रशासकीय अधिकृत शोभाराम रिजालले भने, तर पालिकासँग सहकार्य गरेको भए कति बजेट आवश्यक हो भन्ने यकिन हुन्थ्यो र योजनाले पूर्णता पाउँथ्यो। प्रदेश सरकारसँग तल्लो तहसम्म पुगेर योजना फरफारक गर्ने आफ्नै संरचना र जनशक्ति छैनन्। योजना कार्यान्वयन गर्न पालिकामै निर्भर हुनुपर्छ। तर, बजेट विनियोजन मनपरी गर्दा योजना प्रभावकारी रूपमा कार्य सम्पादन हुन सकेका छैनन्। अधुरै रहेको उक्त विद्यालयको दुईकोठे भवन जसोतसो गाउँपालिकाले थप पाँच लाख रुपैयाँ बजेट विनियोजन गरेर पूरा गरेको रिजालले जानकारी दिए। प्रदेश सरकारले सुरु गरेको योजना गाउँपालिकाले पूरा गर्नुपर्यो, रिजालले भने, शिक्षा, सिँचाइ र पूर्वाधार क्षेत्रमा प्रदेशले यसैगरी बजेट पठाउँछ, रिजाल भन्छन्, जुन तहको सरकारले गरे पनि राज्यको लगानी हो। प्रभावकारी समन्वय हुनुपर्छ। बजेट विनियोजन गर्दा तीन तहकै सरकारबाट प्राथमिकीकरणका क्षेत्र पहिचान गरिँदैन। सरकारी बजेटमा जसको पहुँच छ, त्यसैको दबदबा चल्छ। संघीय र प्रदेश सरकारले समेत दुई, चार लाखका योजनाहरूमा हात हाल्दा कसले के गर्ने भन्ने नै अन्योल देखियो। सरकारी बजेटलाई सही ठाउँमा लगानी गर्न तथ्य तथ्यांकलाई आधार मान्नुपर्छ। गणेश घिमिरे, सामाजिक अभियन्ता, समृद्धि सरोकार केन्द्र बुटवल  मागेकोमा बजेट छैन, पहुँचमा टुक्रे योजना प्रदेश सरकार मातहत सडक र पक्की पुल निर्माण गर्ने जिल्लाका प्रमुख कार्यालय हुन्, सडक पूर्वाधार विकास कार्यालय। यी कार्यालयले प्रत्येक वर्ष बस्तीस्तरबाट छलफल र निर्णय गरेर प्रदेश सरकारसँग बजेट माग गर्छन। तर, प्रदेश सरकारले माग गरेभन्दा फरक ढंगबाट योजना छनोट गरेर पठाउने गरेको सम्वन्धित जिल्लाका कार्यालय प्रमुखको गुनासो छ। जिल्लाले माग गर्ने योजना र बजेट धेरै हिसाबले औचित्य सहितका हुन्छन्, सडक पूर्वाधार विकास कार्यालय प्यूठानका कार्यालय प्रमुख वरिष्ठ इन्जिनियर चन्द्रबहादुर शाह भन्छन्, दीर्घकालीन महŒव राख्ने बहुवर्षीय योजनामा करोडौं बजेट माग गरिएको हुन्छ, त्यसमा कम बजेट छ। कार्यालयले माग नगरेको क्षेत्रमा पनि १०१५ लाखका टुक्रे योजनाहरू आउने गरेको उनले सुनाए। प्यूठानमा त्यस्ता टुक्रे योजनाहरू ३५ वटा छन्। झिमरुक गाउँपालिकामा मात्र १० वटा टुक्रे योजनाहरू पहुँचकै आधारमा परेका छन्। नेता, सांसद् र कर्मचारीलाई टेलिफोनमा टिपाएको आधारमा केही योजनाहरू एउटै नामका दुईवटा समेत परेका छन्। सडक र पुल निर्माणमा आवश्यकताको पहिचान नगरी थोरै बजेट खर्च गर्दा त्यसले ठोस प्रतिफल दिन नसक्ने कार्यालयहरूले जनाएका छन्। नीति, कानुन र विधिले बाँधेपछि कसैले पनि बजेटलाई गलत ठाउँमा प्रयोग गर्दैनन्। सही ठाउँमा बजेट खर्च गरेपछि जनस्तरबाट पनि पालिकाप्रति नागरिकको विश्वास बढेको छ। स्थानीय स्रोतको परिचालनबाट गरिएको विकासले पालिकाको समग्र पुँजीगत खर्चलाई समेत बढवा दिएको छ। नारायण अर्याल, प्रमुख प्रशासकीय अधिकृत, तिलोत्तमा नगरपालिका, रूपन्देही  मागेको ३० लाख आयो ५ लाख आवश्यकताको आधारमा बजेट विनियोजन गर्ने हो भने लुम्बिनी प्रदेश सरकारले बजेट पठाउनुपर्ने थियो, झिमरुक गाउँपालिका४ बांगे प्यूठानको दीपेन्द्र प्राथमिक विद्यालयमा। जहाँ तीन वर्षदेखि भवन नहुँदा विद्यार्थी खुल्ला आकाशमुनि पढ्न बाध्य छन्। चिसोमा कठ्यांग्रिँदै कलिला बालबालिकाहरू पढ्न विवश छन्। तर, उनीहरूको यो समस्या न घरदैलोको स्थानीय सरकारले देख्यो न त प्रदेश सरकारले। चालु आर्थिक वर्षमा चारकोठे भवन बनाउन कम्तीमा ३० लाख रुपैयाँ बजेट विद्यालयले माग गरेको थियो। प्रदेशले पठायो मात्र ५ लाख। त्यो पनि कार्यान्वयनको चरणमा छ। पालिका र प्रदेशमा हारगुहार गर्यौं तर माग सुनुवाइ भएन, विद्यालय व्यवस्थापन समितिका अध्यक्ष भरतविक्रम जीसीले भने, पहुँचका आधारमा मात्र बजेट पर्ने रहेछ। आवश्यकता भएको ठाउँमा कसैले देखेनन्। कक्षा ५ सम्म पढाइ हुने यस विद्यालयमा करिब ८० जना बालबालिकाको दैनिक पठनपाठन प्रत्यक्ष प्रभावित भएको छ। भवन बनाउन विद्यालयको आफ्नै स्रोत छैन।  त्यस्तो छैन तुलसीपुर र शुद्धोधनमा दाङको तुलसीपुर उपमहानरपालिका र रूपन्देहीको शुद्धोधन गाउँपालिकामा बजेट विनियोजन गर्दा दुरुपयोग नभएको स्थानीयहरू बताउँछन्। यहाँ कसैको भनसुन र पहुँच चल्दैन। तथ्यांकले मागेको क्षेत्रमा मात्र बजेट पुग्छ। तुलसीपुरमा कहाँ के छ ? बजेटलाई कहाँ केन्द्रित गर्दा नागरिक बढीभन्दा बढी लाभान्वित हुन्छन ? तथ्यांकले के भन्छ ? जस्ता विषयमा ख्याल गरेर मात्र वार्षिक नीति, कार्यक्रम र बजेट बनाउने गरिएको नगरप्रमुख टीकाराम खड्काले जानकारी दिए। द एसिया फाउन्डेसन नेपालअन्तर्गत विकासका लागि तथ्यांक परियोजना लागू गरेर उपमहानगरपालिकाका १९ वटै वडाबाट हरेक क्षेत्रको तथ्यांक एकीकृत गरिएको छ। यो परियोजना बेलायत सरकारको सहयोगमा विगत एक वर्षदेखि सञ्चालित छ। यही परियोजनाअन्तर्गत नगरवासीले घरमै बसीबसी सूचना प्रविधिमार्फत सेवा लिइरहेका छन्। घरधुरी, जनसंख्या, खानेपानी, सडक, पुल, शिक्षा, स्वास्थ्य, सरसफाइलगायत क्षेत्रको वास्तविक तथ्यांक भइसकेपछि बजेटलाई केन्द्रीकृत गर्न धेरै सजिलो भएको उपमहानगरपालिका ६ का वडाध्यक्ष दुजमान भण्डारी (वर्षात्) ले अनुभव सुनाए। भूगोल जनसंख्याको हिसाबले हाम्रो वडा सबैभन्दा ठूलो वडा हो। यहाँ २५ हजार जनसंख्या छ, उनले भने, वडामा आउने बजेट त्यसै त थोरै हुन्छ, त्यसलाई पनि सही ठाउँमा लगानी गर्न सकिएन भने खेर जान्छ। हामी तथ्यांकमा आधारित भएर मात्र विकासमा बजेट हाल्छौं। उनले घरमै बसीबसी नागरिकहरूले वडाका सेवा लिने गरी सुविधासमेत बनाएको जानकारी दिए। सिफारिस लिने र राजस्व बुझाउने काम पनि अनलाइनबाटै हुन्छ, भण्डारी भन्छन्, सेवाग्राही कार्यालयमा आएर लाइन बस्नु पर्दैन। समय र पैसाको बचत भएको छ। भण्डारीले वार्षिक बजेट विनियोजनको बेला वडाका ८१ वटै टोल विकास संस्थाबाट आएका सुझावलाई समेत समावेश गर्ने गरिएको बताए। शुद्धोधन गाउँपालिका२ का अध्यक्ष कमल खड्का क्षेत्रीले पनि तथ्यांकले मागेको क्षेत्रमा मात्र बजेट विनियोजन गर्ने गरिएको प्रतिक्रिया दिए। वडाभरि ११ वटा टोल विकास संस्था छन्, उनले भने, टोलबाटै योजनाहरू क, ख र ग भनेर प्राथमिकीकरण भएर आउँछन्। हामी त्यसैको आधारमा बजेट विनियोजन गर्छौं। टोलटोलबाट आएका योजनाहरू व्यापक छलफल भएर आउने भएकाले त्यसलाई वडा समितिबाट प्राथमिकता दिने गरिएको पनि सुनाए। बजेट बाँडफाँट गर्दा हाम्रोमा कसैको पनि भनसुन र पावर चल्दैन, क्षेत्रीले भने, टोलबासी सर्वाधिकार हुन्छन्। उनीहरूको निर्णय र छलफल नै अन्तिम निर्णय हुन्छ। सिकौं तिलोत्तमाबाट वार्षिक नीति, कार्यक्रम र बजेट बाडफाँटमा रूपन्देहीको तिलोत्तमा नगरपालिकाले सिक्नलायक अभ्यास गरिरहेको छ। नीतिगत निर्णय नै गरेर पालिकाले बजेटलाई चुहावट हुन दिँदैन। पालिकाको पाँचवर्षीय आवधिक योजना र २० वर्षे गुरुयोजना बनाएको छ। त्यतिमात्र होइन एकीकृत सहरी विकास योजना, परियोजना बैंक र मध्यकालीन खर्च संरचना बनाइएको छ। मध्यकालीन खर्च संरचनाले आवधिक योजना र बजेटलाई सन्तुलन गर्ने काम गर्छ। नीति र विधिले बाँधेपछि यहाँ बजेट विनियोजन र परिचालनमा कत्ति पनि समस्या छैन। बजेट दुरुपयोगको शंका गर्न पर्दैन। आर्थिक वर्ष २०७९०८० मा नगरपालिकाले बनाएको परियोजना बैंक देशभरकै स्थानीय तहमा पहिलो अभ्यास भएको पालिकाले दाबी गरेको छ। परियोजना बैंकले निर्दिष्ट गरेका क्षेत्रमा मात्र नगरपालिकाले लगानी गर्छ, प्रमुख प्रशासकीय अधिकृत नारायण अर्यालले भने, पालिकाबाट सञ्चालन हुने आयोजनालाई तीन भागमा वर्गीकरण गरेका छौं। करोड लागत अनुमान भएका योजनालाई नगरस्तरीय प्राथमिकता प्राप्त आयोजनाको रूपमा अघि सारिएको छ। यसअन्तर्गत १७ वटै वडामा अस्फाल प्रविधिको एकएक किलोमिटर सडक कालोपत्र गरिएको छ। जुन सडकको आयु कम्तीमा १० वर्ष हुने दाबी छ। गत आर्थिक वर्ष ४३ किलोमिटर सडक यही योजनाअन्तर्गत गरिएको अर्यालले बताए। १ करोडदेखि माथि ५ करोडसम्म लागत अनुमान भएका आयोजनालाई नगरस्तरीय गौरवका आयोजनाको रूपमा अघि सारिएको छ। मातृ शिशु अस्पताल, नगर सभाहल, वडाहरूका प्रशासनिक भवन र कुञ्जपार्कमा म्युजिकल वाटर फाउन्टेन यही आयोजनाअन्तर्गत हुन्। पाँच करोडभन्दा माथि लागत अनुमान भएका आयोजनालाई नगरपालिकाले नगरस्तरीय स्वर्णिम आयोजनाको रूपमा सञ्चालन गरिरहेको छ। दुई वटा निर्माणाधीन १५ शय्याका आधारभूत अस्पताल, मंगलापुरकान्छीबजार सडक र हरेक वर्ष चारवटा विद्यालय भवन निर्माण यसै आयोजनाभित्र पर्छन्। हामी तथ्य र जनताको आवश्यकतालाई लक्षित गरेर मात्र बजेट विनियोजन गर्छौं, नगरप्रमुख रामकृष्ण खाँणले भने, बस्तीस्तरबाट आएका वस्तुनिष्ठ योजनाहरूमा मात्र लगानी हुन्छ। नीति, कानुन र विधिले बाँधेपछि कसैले पनि बजेटलाई गलत ठाउँमा प्रयोग गर्न पाउँदैनन्। सही ठाउँमा बजेट खर्च गरेपछि जनस्तरबाट पालिकाप्रतिको विश्वास बढ्दै गएको नगरप्रमुख खाँणले अनुभव सुनाए। जनताले मागेकै ठाउँमा खर्च हुने भएपछि बजेटको दुरुपयोग हुनेमा समेत शंका गर्न नपर्ने उनले बताए। स्थानीय स्रोतकै परिचालनबाट गरिएको विकासले पालिकाको समग्र पुँजीगत खर्चलाई समेत बढावा दिएको उनको भनाइ छ। विकासमा तथ्यांक जरुरी कहाँ के छ ? बजेटलाई कहाँ केन्द्रित गर्दा नागरिक बढीभन्दा बढी लाभान्वित हुन्छन् ? तथ्यांकले के भन्छ ? जस्ता विषयमा ख्याल गरेर मात्र वार्षिक नीति, कार्यक्रम र बजेट बनाउने गरेका छौं। घरधुरी, जनसंख्या, खानेपानी, सडक, पुल, शिक्षा, स्वास्थ्य, सरसफाइलगायत क्षेत्रको वास्तविक तथ्यांक केलाएरमात्र बजेट विनियोजन हुन्छ। टीकाराम खड्का, नगरप्रमुख, तुलसीपुर उपमहानगरपालिका, दाङ राज्यका हरेक विकास निर्माणमा तथ्यांकको अवस्था हेरेर मात्र लगानी गर्नुपर्ने राष्ट्रिय तथ्यांक कार्यालयका प्रमुख तथ्यांक अधिकारी मधुसूदन बुर्लाकोटीले बताए। धेरैजसो सरकारी कार्यालयमा तथ्यांकको प्रयोग भएकै देख्छु, बुर्लाकोटीले भने, यदि कसैले यसको अभ्यास गरेका छैनन् भने सबैले तथ्यांकसहितको विकासमा ध्यान दिन सुझाव छ। उनले सही तथ्यांकको प्रयोगले नै समस्याको सही रूपमा पहिचान हुने प्रतिक्रिया दिए। कहाँ के छ ? कति बजेट आवश्यक पर्छ ? जस्ता विषयहरू तथ्यांकबाटै थाहा हुने हो, बुर्लाकोटी भन्छन्, तथ्यांक धेरै थरीका हुन्छन्। कसलाई कहाँ कस्तो तथ्यांक आवश्यक पर्छ त्यसैअनुसार प्रयोग गरेको हुनुपर्छ। प्रदेशमा झनै बेथिति लुम्बिनी प्रदेश सरकारले विनियोजन गर्ने वार्षिक बजेटमा अझ बढी बेथिति छ। योजनामा बजेट बाँडफाँड गर्दा कुनै मापदण्ड अपनाउने गरिएको छैन। विधि छैन। आफूसुखी बजेट हालेर दुरुपयोग हुने गरेको प्रदेशकै सांसदहरू स्वीकार्छन्। योजना निश्चित मापदण्डमा विनियोजन हुनुपर्छ भनेर माग गरेको गर्यै छौं, लुम्बिनी प्रदेश सांसद एवं प्रदेश मामिला तथा कानुन समितिका सदस्य नीमा गिरीले भनिन्, हाम्रो प्रदेशमा योजना बैंक बनाउनुपर्छ भनेर आवाज उठाए पनि कार्यान्वयन भएको छैन। उनले प्रदेशका ९ सय ८३ वटै वडामा कस्तो विकास चाहिएको छ भनेर योजना प्राथमिकीकरण गर्नुपर्ने बताइन्। स्थानीयको आर्थिकोपार्जनसँग जोडिएका योजना छन् वा छैनन् भनी विश्लेषण गरेर मात्र राज्यले लगानी गर्नुपर्ने गिरीको धारणा छ। ८० प्रतिशत योजनाहरू योजना बैंकले तोकेअनुसार विनियोजन हुनुपर्छ, गिरी भन्छिन्, समय परिवर्तनशील छ। २० प्रतिशत योजनाहरू नयाँ सोचका हुनुपर्छ। तर, यस विषयमा प्रदेश सरकारको ध्यान गएकै छैन। प्रदेश योजना आयोगले योजना बैंक बनाउन थाले पनि त्यसको नेतृत्व गर्नेहरूमा निजी स्वार्थ देखिँदा कामले गति नलिएको उनले आरोप लगाइन्। सत्ता फेरिँदा गाउँका विकास निर्माणका योजनाहरू प्रभावित हुने संस्कार रोकिनुपर्ने गिरीको धारणा छ। योजना बैंकका विषयमा अहिलेसम्म सांसदहरूलाई औपचारिक जानकारी नगराएको समेत उनले सुनाइन्। सरकारको बजेट निजी स्वार्थमा कपिलवस्तुबाट निर्वाचित लुम्बिनी प्रदेशकै सांसद एवं पूर्वस्वास्थ्यमन्त्री विष्णु पन्थीले राज्यकोषको ढुकुटी व्यक्तिका निजी स्वार्थमा दुरुपयोग हुने क्रम नरोकिएको धारणा राखे। जनताले पुल चाहिँदैन भन्छन्, नेताहरू आफ्नो निजी खेतबारीमा पुग्न पुलमा बजेट हाल्छन्, पन्थीले भने, यस्तो जथाभावी रोक्न कसैले पनि ध्यान दिँदैनन्। सबैका आआफ्ना स्वार्थ छन्। उनले नेता, मन्त्री, कर्मचारी सबैको मिलेमतोमा राज्यको ढुकुटी दुरुपयोग हुँदै आएको बताए। बजेट दुरुपयोग रोक्नका लागि लुम्बिनी प्रदेशले कुनै काम गर्न नसकेको पन्थीको प्रतिक्रिया छ। जथाभावी बजेट परेको क्षेत्रमा त्यसलाई कार्यान्वयन नगर्नसमेत सम्बन्धित कार्यालयका कर्मचारीहरूलाई उनले सुझाव दिए।"
"बीपी राजमार्गको सुरु नै भएन पुनर्निर्माण, स्थानीयमा त्रास","सिन्धुली : बाढी र पहिरोले ध्वस्त भएको बीपी राजमार्गको (बनेपासिन्धुलीबर्दिबास) खण्डको पुनर्निर्माण अझै सुरु भएको छैन। असोज ११ र १२ गते रोशी खोला र सुनकोशी नदीमा आएको बाढी र पहिरोले ध्वस्त बनाएको पाँच महिना पुग्दा समेत राजमार्गको खुर्कोटधुलिखेल खण्ड पुनर्निर्माण सुरु हुन नसकेको हो। राजमार्गको पुनर्निर्माणका लागि बजेटको सुनिश्चितता नहुँदा ढिलाइ भएको बताइएको छ। सो सडक पुनर्निर्माणका लागि करिब १० अर्ब रुपैयाँ लागत लाग्ने प्राविधिक अध्ययनले देखाएको छ। बीपी राजमार्गअन्तर्गत काभ्रेपलाञ्चोकको नमोबुद्धस्थित चौकीडाँडाबाट रोशी गाउँपालिकाको कालढुंगासम्म १२ किलोमिटर सडकखण्डमध्ये ८ किलोमिटर सडकमा पूर्णरूपमा क्षति पुगेको थियो। यस्तै सिन्धुलीको नेपालथोकदेखि आँपघारीसम्म सडक क्षति भएको छ। बाढी र पहिरोले ध्वस्त राजमार्ग अस्थायी ट्र्याक र डाइभर्सन निर्माण गरेर कष्टकर यातायात सञ्चालन गरिएको छ। समयमा राजमार्ग पुनर्निर्माण सुरु नहुँदा र स्थायी ट्र्याक निर्माण नगर्ने हो भने आगामी बर्खाको समयमा राजमार्ग पूर्णरूपमा ठप्प हुने स्थानीयको चिन्ता छ। सिन्धुलीका सांसद राजन दाहालले राजमार्गको खुर्कोटनेपालथोक र नेपालथोकभकुण्डेबेंसी खण्ड तत्काल पुनर्निर्माण थाल्न सरकारसँग माग गरेका छन्। राजमार्ग ध्वस्त भएको पाँच महिना पुग्दासमेत सरकारले पुनर्निर्माणको काम थाल्न सकेको छैन। अहिले नै राजमार्गको पुनर्निर्माणको काम थालेर स्थायी ट्र्याक निर्माण नगर्ने हो भने आगामी वर्षामा राजमार्ग पूर्णरूपमा ठप्प हुने अवस्था आउँछ, उनले भने। पूर्वी नेपाल तथा मध्य तराईबाट संघीय राजधानी काठमाडौं आवतजावत गर्ने सबैभन्दा छोटो दूरीको बीपी राजमार्गमा दैनिक १० हजार बढी साना ठूला सवारी सञ्चालन हुने गरेका छन्। आगामी बर्खामा राजमार्ग सञ्चालन गर्न तत्काल पुनर्निर्माण गर्नुपर्ने र त्यसो नभए स्थायी डाइभर्सन बनाउनुपर्ने सांसद दाहालको भनाइ छ। सत्तासीन कांग्रेसका प्रमुख सचेतक तथा सिन्धुली प्रतिनिधिसभा १ का सांसद श्यामकुमार घिमिरेले बीपी राजमार्ग तत्काल पुनर्निर्माण थाल्नुपर्ने बताए। उनले बजेटको सुनिश्चित गर्दै राजमार्ग पुनर्निर्माण तत्काल थाल्न केही दिनअघि सिन्धुलीमाढीमा आयोजित एक कार्यक्रममा सहभागी गृहमन्त्री रमेश लेखकको समेत ध्यानाकर्षण गराएका थिए। गत मंगलबार अर्थ मन्त्रालयले बीपी राजमार्ग पुनर्निर्माणका लागि ८ अर्ब ५० करोड रुपैयाँको स्रोत सहमति दिएको जनाइएको थियो। तर, राजमार्गको पुनर्निर्माणको प्रक्रिया अघि बढाउन ढिलाइ भएको भौतिक पूर्वाधार तथा यातायात मन्त्रालयले जनाएको छ। राजमार्गको पुनर्निर्माणमा सरकारले जापान सरकारसँग सहयोगका लागि आग्रह गरेको छ। राजमार्गको भत्किएको खण्ड पुनर्निर्माणका विषयमा जापान सरकारको अन्तर्राष्ट्रिय सहयोग नियोग (जाइका)ले गत कात्तिक दोस्रो साता अध्ययन गरेको थियो। राजमार्ग पुनर्निर्माणमा जाइका सकारात्मक देखिए पनि कुनै निर्णय दिएको छैन। जापान सरकारको निर्णयपछि मात्र राजमार्गको स्थायी पुनर्निर्माणका लागि ठेक्का आह्वान हुने सडक विभाग स्रोतले बताएको छ। हाल राजमार्गको रोशी खोलाको बगरै बगर अस्थायी ट्रयाक निर्माण गरेर यातायात सञ्चालन गरिएको छ। १ सय ६० किलोमिटर दूरी रहेको राजमार्गमा यात्रा गर्न यस अघि करिब चार घण्टा लाग्ने गरेकोमा अस्थायी ट्रयाकमा अहिले ८ घण्टाबढी समय लाग्ने गरेको छ। अस्थायी ट्रयाकमा घण्टौं जाम र धुलोको सास्ती व्यहोर्नु पर्ने यातायात व्यवसायी दीपेन्द्र कार्की बताउँछन्। राजमार्गमा सुक्खा पहिरोको जोखिमका कारण साँझ ६ बजेदेखि १० घण्टा (रातको समय) यातायात सञ्चालमा रोक लगाउने गरिएको सिन्धुलीका प्रहरी प्रमुख गोविन्दराज काफ्ले बताउँछन्। दिनमा दुःख सुख गरेर यातायातका साधन संचालनमा ल्याइएक पनि रातको समयमा हुने जोखिमलाई मध्यनजर गर्दै सवारी संचालनमा रोक लगाइएको छ, उनले भने। ०७२ सालको भूकम्पमा ५ बढी स्थानमा भासिएको सडक यस वर्ष बाढी र पहिरोले थप क्षति पुर्याएको थियो। तर, राजमार्गको पुनर्निर्माण कहिले हुने हो भन्ने अन्यौल कायमै छ। जापान सरकारको अनुदान सहयोगमा ०५२५३ सालबाट निर्माण थालिएको थियो। १ सय ६० किलोमिटर सडक ०७२ असार १८ गते निर्माण सम्पन्न गरी औपचारिक रूपमा जापान सरकारले नेपाल सरकारलाई हस्तान्तरण गरेको थियो। जाइकाले उक्त राजमार्ग निर्माण गर्दा प्रतिकिमी ३५ करोड लागत भएको जनाए पनि यसपटक पुनर्निर्माणमा प्रतिकिलोमिटर १ अर्ब रुपैयाँ लाग्ने अनुमान गरिएको छ।"
पहिला सुधारगृहकै सुधार,"गलत पदार्थको अम्मलीमात्रै होइन नशालु र दुर्व्यसन लाग्नु आफैंलाई बर्बाद पार्नु त हुँदै हो, त्यसले परिवार, समाज र राष्ट्रलाई असर पार्छ। तसर्थ लागुऔषधको दुर्व्यसन एक गम्भीर र जटिल समस्या हो। सही उपचार र आत्मसंघर्ष नै दुर्व्यसनबाट मुक्तिको उपाय हो। दुर्व्यसनबाट मुक्ति सम्भव हुन्छ। दुर्व्यसनबाट मुक्ति लिएर मानिसले स्वस्थ र सन्तुलित जीवनयापन गर्न सक्छ। त्यसका लागि पहिलो त व्यक्ति स्वयं जिम्मेवार बन्नुपर्छ, अनि परिवार र समाजको मद्दत चाहिन्छ। यस सन्दर्भमा सुधारगृहको अवधारणा पनि कार्यान्वयनमा छ। र, नेपालमा दर्जनौं सुधारगृह छन्। अध्ययनले भने ती सुधारगृहकै पो पहिला सुधार आवश्यक रहेको देखाउँछ। लागुऔषध दुर्व्यसन र अपराधका सिकार व्यक्तिहरूको उपचार र पुनःस्थापना गर्ने महत्त्वपूर्ण भूमिका सुधारगृहले खेले पनि थुप्रै नकारात्मक घटना भएका छन्। जस्तो कि कुटपिट। अझ ज्यानै जानेसम्मका घटना सुधारगृहमा भएका छन्। पहिला अर्थात् सबैभन्दा सुरुमा सुधारगृह भनेको कारागार होइन भन्ने बुझ्नुपर्छ। वास्तवमा परामर्श र थप औषधोपचारबाट दुर्व्यसनबाट मुक्ति दिलाउने अनि परिवार र समाजमा व्यक्तिको पुनस्र्थापनासम्मको कर्तव्य सुधारगृहले पूरा गर्नुपर्छ। तर धेरै सुधारगृह पैसा कमाउने उद्देश्यमा केन्द्रित हुँदा त्यो भूमिकामा चुकेका छन् र त व्यसनीको ज्याने जानेसम्मका घटना भएका छन्। राज्यले पनि सुधारगृहको पर्याप्त अनुगमन र निगरानी राख्न सकेको छैन। १० हजारभन्दा बढी व्यक्तिहरूलाई उपचार र पुनःस्थापना सेवाहरू प्रदान गरिरहेका नेपालका सुधारगृहमा कोचाचोच दुव्र्यसनी राख्दा उनीहरूको स्वास्थ्य नै जोखिममा छ। मापदण्ड र क्षमताअनुसार सुधारगृहहरू चल्नुपर्छ। त्यसको यथोचित निगरानी गर्ने कामचाहिँ राज्यकै हो। त्यसमा राज्य चुकेको छ। मुख्य त व्यक्तिलाई लागुऔषध दुर्व्यसनमा लाग्ने वातावरण सिर्जना हुनु हुँदैन। पहिलो कदम परिवार र राज्यबाट त्यसतर्फ चालिनुपर्छ। अनि कथं कोही दुव्र्यसनी भइहाले परामर्श र प्रेरणाको उपाय अनाउनुपर्छ। जीवनशैली बदल्ने गराउनुपर्छ। तर लागुऔषध बिक्री गर्ने गिरोहको जालो र शक्ति यति भयंकर छ कि हाम्रा युवालाई फसाइ पनि हाल्छ। लागुऔषध कारोबारलाई निस्तेज गर्न राज्यको सुरक्षा संयन्त्र पनि अझै चुस्त बनाइनुपर्छ।"
"तथ्यांकको बेवास्ता, मनलाग्दी योजना","बुटवल : प्यूठानको झिमरुक गाउँपालिका अध्यक्ष पितबहादुर महतारा क्षेत्री र उपाध्यक्ष प्रमोद पोख्रेलबीच बजेट बाँडफाँट गर्ने बेला अचम्म को मेलमिलाप भयो। दुवैजना मिलेपछि आर्थिक वर्ष २०८१८२ को बजेट विनियोजनमा मनोमानी गरे। बजेट निर्माणका चरणलाई कुल्चे, ३ करोड रुपैयाँ डल्लो बजेटमा राखे। त्यसअघि अध्यक्ष महतारा क्षेत्री र उपाध्यक्ष पोख्रेलबीच बोलचाल नै बन्द थियो। तर, बजेटमा मनपरी गर्न दुवैबीच सहमति भएपछि रातारात अचम्मको मिलाप देखिएको थियो। अध्यक्ष महतारा माओवादी र उपाध्यक्ष पोख्रेल कांग्रेसका हुन्। विषयगत समिति र एकीकृत योजना तर्जुमा गोष्ठीमा समेत छलफल नगरी उनीहरूले आफू अनुकूल योजना बाँड्न डल्लो बजेट छुट्ट्याए। वडाध्यक्षहरूले त्यसको सुईंको पाए र विरोध जनाए। विवाद भयो, असार १० गते ल्याउनुपर्ने बजेट लम्बिएर २८ गते मात्रै सार्वजनिक गरियो। अध्यक्षउपाध्यक्ष मिलेर मनोमानी गरेकै कारण कारण गाउँपालिकाले समयमै बजेट पाएन। तोकिएको समयमा बजेट ल्याउन नसक्ने पालिकाको संघीय सरकारले गर्ने कार्यसम्पादन मूल्यांकनमा समेत असर पर्छ। विरोधले पनि छेकेन मनोमानी झिमरुक गाउँपालिकाका वडाध्यक्षहरूले विरोध त गरे, तर अध्यक्ष र उपाध्यक्षको मनोमानी बजेट विनियोजनमा रोकिएन। ३ करोडमध्ये सबैको सहमतिमा १ करोड रुपैयाँ बतासेडाँडादेखि मच्छी बजारसम्मको सडक स्तरोन्नति र ६० लाख रुपैयाँ वडानम्बर ७ को वडा कार्यालय भवन निर्माणमा छुट्ट्याइयो। बाँकी १ करोड ४० लाख अध्यक्ष र उपाध्यक्षले मनलाग्दी रूपमा बाँडे। आफ्नो हात जगन्नाथ भन्ने उखानजस्तै उनीहरूले बजेटलाई आफू अनुकूल छरे। योजनामा बजेट बाँडफाँड गर्दा कुनै मापदण्ड छैन। विधि छैन। आफूखुसी बजेट हालेर दुरुपयोग हुने गरेको छ। प्रदेशमा योजना बैंक बनाउनुपर्छ भनेर आवाज उठाए पनि कार्यान्वयन भएको छैन। प्रदेशका ९ सय ८३ वटै वडामा कस्तो विकास चाहिएको छ भनेर योजना प्राथमिकीकरण गर्नुपर्छ। ८० प्रतिशत योजनाहरू योजना बैंकले तोकेअनुसार हुनुपर्छ। २० प्रतिशत योजनाहरू नयाँ सोचका हुनुपर्छ। तर, यस विषयमा प्रदेश सरकारको ध्यान गएकै छैन। सत्ता फेरिँदा विकास निर्माणका योजनाहरू प्रभावित हुनु हुँदैन। नीमा गिरी, सदस्य, लुम्बिनी प्रदेशसभा सदस्य सरकारी बजेट विनियोजनका आफ्नै चरण र सीमा हुन्छन्। तर, ती चरणहरूलाई पालिकाकै प्रमुख पदमा रहेका व्यक्तिहरूबाटै बेवास्ता गरेपछि बजेट सही ठाउँमा नपुगेको गुनासो स्थानीयले गरेका छन्। पार्टीका कार्यकर्ताले टेलिफोनमा टिपाएका र गाउँ पुग्दा निवेदन दिएका आधारमा सरकारी बजेट विनियोजन गर्ने गरिएको पाइएको छ। यसले बजेट पुग्नुपर्ने ठाउँमा नपुग्ने र नपुग्ने ठाउँमा पुग्दा दुरुपयोगको शृंखला बढेको पाइएको हो। वडालाई बजेट बनाउने गरी बजेटको निश्चित सिलिङ दिइएको हुन्छ, झिमरुक१ का वडाध्यक्ष धु्रवराज खनालले भने, त्यही बजेटको सिलिङलाई आधार मानेर हामीले योजना गाउँसभामा पेस गर्छौं तर ती योजनाहरू पनि सबै पास हुँदैनन्। पालिकाबाट आफूसुखी काटिन्छन्। उनले बस्ती स्तरमा पुगेर जनतासँग गरिएको छलफल पालिकाले योजना काटिदिएपछि व्यर्थ हुने गरेको समेत गुनासो गरे। बेथिति जताततै बजेट बाँडफाँडको बेथिति झिमरुकमा मात्र छैन। जथाभावी बजेट बाँड्ने प्रवृत्ति संस्कारजस्तै बनिसकेको छ। अधिकांश स्थानीय तह, प्रदेश र संघीय सरकारले यसैगरी हचुवाकै भरमा बजेट बाँड्ने गरेका छन्। जनता र बस्तीका आवश्यकता एकातिर, तर बजेट अर्कोतिर विनियोजन गर्ने परिपाटी रोकिएकै छैन। तथ्य तथ्यांक नकेलाई जथाभावी बजेट छर्दा दिगो विकासमा समेत असर पर्ने गरेको नागरिक समाजका अगुवाहरू सुनाउँछन्। बजेट विनियोजन गर्दा तीन तहकै सरकारबाट प्राथमिकीकरणका क्षेत्र पहिचान नै गरिँदैनन्, नागरिक समाजका अगुवा एवं समृद्धि सरोकार केन्द्र बुटवलका अभियन्ता गणेश घिमिरे भन्छन्, सरकारी बजेटमा जसको पहुँच छ, त्यसैको दबदबा चल्छ। संघीय र प्रदेश सरकारले समेत दुईचार लाखका योजनाहरूमा हात हाल्दा कसले के गर्ने भन्ने नै अन्योल देखिएको उनको भनाइ छ। सानातिना योजनामा केन्द्र र प्रदेश सरकार अल्झिनु हुँदैन, घिमिरे भन्छन्, टुक्रे योजना सञ्चालन गर्न गाउँ तहका वडा कार्यालयहरू छँदै छन्। दीर्घकालीन महŒव राख्ने गौरवका योजनाहरू माथिल्लो सरकारले सञ्चालन गुर्नुपर्छ। घिमिरेले सरकारी बजेटलाई सही ठाउँमा लगानी गर्नका लागि तथ्य तथ्यांकलाई आधार मान्नुपर्नेमा जोड दिए। देशको अर्थतन्त्रको माटामुनि जरा नै नलागेको व्यंग्य गर्दै उनले रेमिट्यान्सले मात्र अर्थतन्त्र धानिएको बताए। उत्पादनमूलक क्षेत्रमा सरकारी ढुकुटी प्रयोग नहुने हो भने देशको अर्थतन्त्र दैनानदिन खस्किँदै जाने उनको भनाइ छ।  प्रदेश सरकारको अवस्था पनि उस्तै आर्थिक वर्ष २०७८०७९ मा कपिलवस्तुको विजयनगर गाउँपालिकामा सामाजिक विकास मन्त्रालय लुम्बिनी प्रदेशले शिव मावि डालपुरमा दुई कोठे भवन निर्माणका लागि पाँच लाख रुपैयाँ बजेट पठायो। तर, त्यति बजेटले मात्र भवन निर्माण सम्भव थिएन। प्रदेशको सामाजिक विकास मन्त्रालयले बजेट पठाउँदा न पालिकासँग सहकार्य गर्यो न त स्थलगत अनुगमन नै। कसैले टेलिफोनमा योजना टिपाएको भरमै बजेट आयो। तर, बजेटले निरन्तरता पाएन। अर्को वर्ष थप बजेट आएन। निर्माणाधीन विद्यालयको भवन बीचमै अलपत्र पर्यो। जुन सरकारले पठाए पनि पालिकास्तरमा बजेट आउनु राम्रो कुरा हो, गाउँपालिकाका प्रमुख प्रशासकीय अधिकृत शोभाराम रिजालले भने, तर पालिकासँग सहकार्य गरेको भए कति बजेट आवश्यक हो भन्ने यकिन हुन्थ्यो र योजनाले पूर्णता पाउँथ्यो। प्रदेश सरकारसँग तल्लो तहसम्म पुगेर योजना फरफारक गर्ने आफ्नै संरचना र जनशक्ति छैनन्। योजना कार्यान्वयन गर्न पालिकामै निर्भर हुनुपर्छ। तर, बजेट विनियोजन मनपरी गर्दा योजना प्रभावकारी रूपमा कार्य सम्पादन हुन सकेका छैनन्। अधुरै रहेको उक्त विद्यालयको दुईकोठे भवन जसोतसो गाउँपालिकाले थप पाँच लाख रुपैयाँ बजेट विनियोजन गरेर पूरा गरेको रिजालले जानकारी दिए। प्रदेश सरकारले सुरु गरेको योजना गाउँपालिकाले पूरा गर्नुपर्यो, रिजालले भने, शिक्षा, सिँचाइ र पूर्वाधार क्षेत्रमा प्रदेशले यसैगरी बजेट पठाउँछ, रिजाल भन्छन्, जुन तहको सरकारले गरे पनि राज्यको लगानी हो। प्रभावकारी समन्वय हुनुपर्छ। बजेट विनियोजन गर्दा तीन तहकै सरकारबाट प्राथमिकीकरणका क्षेत्र पहिचान गरिँदैन। सरकारी बजेटमा जसको पहुँच छ, त्यसैको दबदबा चल्छ। संघीय र प्रदेश सरकारले समेत दुई, चार लाखका योजनाहरूमा हात हाल्दा कसले के गर्ने भन्ने नै अन्योल देखियो। सरकारी बजेटलाई सही ठाउँमा लगानी गर्न तथ्य तथ्यांकलाई आधार मान्नुपर्छ। गणेश घिमिरे, सामाजिक अभियन्ता, समृद्धि सरोकार केन्द्र बुटवल  मागेकोमा बजेट छैन, पहुँचमा टुक्रे योजना प्रदेश सरकार मातहत सडक र पक्की पुल निर्माण गर्ने जिल्लाका प्रमुख कार्यालय हुन्, सडक पूर्वाधार विकास कार्यालय। यी कार्यालयले प्रत्येक वर्ष बस्तीस्तरबाट छलफल र निर्णय गरेर प्रदेश सरकारसँग बजेट माग गर्छन। तर, प्रदेश सरकारले माग गरेभन्दा फरक ढंगबाट योजना छनोट गरेर पठाउने गरेको सम्वन्धित जिल्लाका कार्यालय प्रमुखको गुनासो छ। जिल्लाले माग गर्ने योजना र बजेट धेरै हिसाबले औचित्य सहितका हुन्छन्, सडक पूर्वाधार विकास कार्यालय प्यूठानका कार्यालय प्रमुख वरिष्ठ इन्जिनियर चन्द्रबहादुर शाह भन्छन्, दीर्घकालीन महŒव राख्ने बहुवर्षीय योजनामा करोडौं बजेट माग गरिएको हुन्छ, त्यसमा कम बजेट छ। कार्यालयले माग नगरेको क्षेत्रमा पनि १०१५ लाखका टुक्रे योजनाहरू आउने गरेको उनले सुनाए। प्यूठानमा त्यस्ता टुक्रे योजनाहरू ३५ वटा छन्। झिमरुक गाउँपालिकामा मात्र १० वटा टुक्रे योजनाहरू पहुँचकै आधारमा परेका छन्। नेता, सांसद् र कर्मचारीलाई टेलिफोनमा टिपाएको आधारमा केही योजनाहरू एउटै नामका दुईवटा समेत परेका छन्। सडक र पुल निर्माणमा आवश्यकताको पहिचान नगरी थोरै बजेट खर्च गर्दा त्यसले ठोस प्रतिफल दिन नसक्ने कार्यालयहरूले जनाएका छन्। नीति, कानुन र विधिले बाँधेपछि कसैले पनि बजेटलाई गलत ठाउँमा प्रयोग गर्दैनन्। सही ठाउँमा बजेट खर्च गरेपछि जनस्तरबाट पनि पालिकाप्रति नागरिकको विश्वास बढेको छ। स्थानीय स्रोतको परिचालनबाट गरिएको विकासले पालिकाको समग्र पुँजीगत खर्चलाई समेत बढवा दिएको छ। नारायण अर्याल, प्रमुख प्रशासकीय अधिकृत, तिलोत्तमा नगरपालिका, रूपन्देही  मागेको ३० लाख आयो ५ लाख आवश्यकताको आधारमा बजेट विनियोजन गर्ने हो भने लुम्बिनी प्रदेश सरकारले बजेट पठाउनुपर्ने थियो, झिमरुक गाउँपालिका४ बांगे प्यूठानको दीपेन्द्र प्राथमिक विद्यालयमा। जहाँ तीन वर्षदेखि भवन नहुँदा विद्यार्थी खुल्ला आकाशमुनि पढ्न बाध्य छन्। चिसोमा कठ्यांग्रिँदै कलिला बालबालिकाहरू पढ्न विवश छन्। तर, उनीहरूको यो समस्या न घरदैलोको स्थानीय सरकारले देख्यो न त प्रदेश सरकारले। चालु आर्थिक वर्षमा चारकोठे भवन बनाउन कम्तीमा ३० लाख रुपैयाँ बजेट विद्यालयले माग गरेको थियो। प्रदेशले पठायो मात्र ५ लाख। त्यो पनि कार्यान्वयनको चरणमा छ। पालिका र प्रदेशमा हारगुहार गर्यौं तर माग सुनुवाइ भएन, विद्यालय व्यवस्थापन समितिका अध्यक्ष भरतविक्रम जीसीले भने, पहुँचका आधारमा मात्र बजेट पर्ने रहेछ। आवश्यकता भएको ठाउँमा कसैले देखेनन्। कक्षा ५ सम्म पढाइ हुने यस विद्यालयमा करिब ८० जना बालबालिकाको दैनिक पठनपाठन प्रत्यक्ष प्रभावित भएको छ। भवन बनाउन विद्यालयको आफ्नै स्रोत छैन।  त्यस्तो छैन तुलसीपुर र शुद्धोधनमा दाङको तुलसीपुर उपमहानरपालिका र रूपन्देहीको शुद्धोधन गाउँपालिकामा बजेट विनियोजन गर्दा दुरुपयोग नभएको स्थानीयहरू बताउँछन्। यहाँ कसैको भनसुन र पहुँच चल्दैन। तथ्यांकले मागेको क्षेत्रमा मात्र बजेट पुग्छ। तुलसीपुरमा कहाँ के छ ? बजेटलाई कहाँ केन्द्रित गर्दा नागरिक बढीभन्दा बढी लाभान्वित हुन्छन ? तथ्यांकले के भन्छ ? जस्ता विषयमा ख्याल गरेर मात्र वार्षिक नीति, कार्यक्रम र बजेट बनाउने गरिएको नगरप्रमुख टीकाराम खड्काले जानकारी दिए। द एसिया फाउन्डेसन नेपालअन्तर्गत विकासका लागि तथ्यांक परियोजना लागू गरेर उपमहानगरपालिकाका १९ वटै वडाबाट हरेक क्षेत्रको तथ्यांक एकीकृत गरिएको छ। यो परियोजना बेलायत सरकारको सहयोगमा विगत एक वर्षदेखि सञ्चालित छ। यही परियोजनाअन्तर्गत नगरवासीले घरमै बसीबसी सूचना प्रविधिमार्फत सेवा लिइरहेका छन्। घरधुरी, जनसंख्या, खानेपानी, सडक, पुल, शिक्षा, स्वास्थ्य, सरसफाइलगायत क्षेत्रको वास्तविक तथ्यांक भइसकेपछि बजेटलाई केन्द्रीकृत गर्न धेरै सजिलो भएको उपमहानगरपालिका ६ का वडाध्यक्ष दुजमान भण्डारी (वर्षात्) ले अनुभव सुनाए। भूगोल जनसंख्याको हिसाबले हाम्रो वडा सबैभन्दा ठूलो वडा हो। यहाँ २५ हजार जनसंख्या छ, उनले भने, वडामा आउने बजेट त्यसै त थोरै हुन्छ, त्यसलाई पनि सही ठाउँमा लगानी गर्न सकिएन भने खेर जान्छ। हामी तथ्यांकमा आधारित भएर मात्र विकासमा बजेट हाल्छौं। उनले घरमै बसीबसी नागरिकहरूले वडाका सेवा लिने गरी सुविधासमेत बनाएको जानकारी दिए। सिफारिस लिने र राजस्व बुझाउने काम पनि अनलाइनबाटै हुन्छ, भण्डारी भन्छन्, सेवाग्राही कार्यालयमा आएर लाइन बस्नु पर्दैन। समय र पैसाको बचत भएको छ। भण्डारीले वार्षिक बजेट विनियोजनको बेला वडाका ८१ वटै टोल विकास संस्थाबाट आएका सुझावलाई समेत समावेश गर्ने गरिएको बताए। शुद्धोधन गाउँपालिका२ का अध्यक्ष कमल खड्का क्षेत्रीले पनि तथ्यांकले मागेको क्षेत्रमा मात्र बजेट विनियोजन गर्ने गरिएको प्रतिक्रिया दिए। वडाभरि ११ वटा टोल विकास संस्था छन्, उनले भने, टोलबाटै योजनाहरू क, ख र ग भनेर प्राथमिकीकरण भएर आउँछन्। हामी त्यसैको आधारमा बजेट विनियोजन गर्छौं। टोलटोलबाट आएका योजनाहरू व्यापक छलफल भएर आउने भएकाले त्यसलाई वडा समितिबाट प्राथमिकता दिने गरिएको पनि सुनाए। बजेट बाँडफाँट गर्दा हाम्रोमा कसैको पनि भनसुन र पावर चल्दैन, क्षेत्रीले भने, टोलबासी सर्वाधिकार हुन्छन्। उनीहरूको निर्णय र छलफल नै अन्तिम निर्णय हुन्छ। सिकौं तिलोत्तमाबाट वार्षिक नीति, कार्यक्रम र बजेट बाडफाँटमा रूपन्देहीको तिलोत्तमा नगरपालिकाले सिक्नलायक अभ्यास गरिरहेको छ। नीतिगत निर्णय नै गरेर पालिकाले बजेटलाई चुहावट हुन दिँदैन। पालिकाको पाँचवर्षीय आवधिक योजना र २० वर्षे गुरुयोजना बनाएको छ। त्यतिमात्र होइन एकीकृत सहरी विकास योजना, परियोजना बैंक र मध्यकालीन खर्च संरचना बनाइएको छ। मध्यकालीन खर्च संरचनाले आवधिक योजना र बजेटलाई सन्तुलन गर्ने काम गर्छ। नीति र विधिले बाँधेपछि यहाँ बजेट विनियोजन र परिचालनमा कत्ति पनि समस्या छैन। बजेट दुरुपयोगको शंका गर्न पर्दैन। आर्थिक वर्ष २०७९०८० मा नगरपालिकाले बनाएको परियोजना बैंक देशभरकै स्थानीय तहमा पहिलो अभ्यास भएको पालिकाले दाबी गरेको छ। परियोजना बैंकले निर्दिष्ट गरेका क्षेत्रमा मात्र नगरपालिकाले लगानी गर्छ, प्रमुख प्रशासकीय अधिकृत नारायण अर्यालले भने, पालिकाबाट सञ्चालन हुने आयोजनालाई तीन भागमा वर्गीकरण गरेका छौं। करोड लागत अनुमान भएका योजनालाई नगरस्तरीय प्राथमिकता प्राप्त आयोजनाको रूपमा अघि सारिएको छ। यसअन्तर्गत १७ वटै वडामा अस्फाल प्रविधिको एकएक किलोमिटर सडक कालोपत्र गरिएको छ। जुन सडकको आयु कम्तीमा १० वर्ष हुने दाबी छ। गत आर्थिक वर्ष ४३ किलोमिटर सडक यही योजनाअन्तर्गत गरिएको अर्यालले बताए। १ करोडदेखि माथि ५ करोडसम्म लागत अनुमान भएका आयोजनालाई नगरस्तरीय गौरवका आयोजनाको रूपमा अघि सारिएको छ। मातृ शिशु अस्पताल, नगर सभाहल, वडाहरूका प्रशासनिक भवन र कुञ्जपार्कमा म्युजिकल वाटर फाउन्टेन यही आयोजनाअन्तर्गत हुन्। पाँच करोडभन्दा माथि लागत अनुमान भएका आयोजनालाई नगरपालिकाले नगरस्तरीय स्वर्णिम आयोजनाको रूपमा सञ्चालन गरिरहेको छ। दुई वटा निर्माणाधीन १५ शय्याका आधारभूत अस्पताल, मंगलापुरकान्छीबजार सडक र हरेक वर्ष चारवटा विद्यालय भवन निर्माण यसै आयोजनाभित्र पर्छन्। हामी तथ्य र जनताको आवश्यकतालाई लक्षित गरेर मात्र बजेट विनियोजन गर्छौं, नगरप्रमुख रामकृष्ण खाँणले भने, बस्तीस्तरबाट आएका वस्तुनिष्ठ योजनाहरूमा मात्र लगानी हुन्छ। नीति, कानुन र विधिले बाँधेपछि कसैले पनि बजेटलाई गलत ठाउँमा प्रयोग गर्न पाउँदैनन्। सही ठाउँमा बजेट खर्च गरेपछि जनस्तरबाट पालिकाप्रतिको विश्वास बढ्दै गएको नगरप्रमुख खाँणले अनुभव सुनाए। जनताले मागेकै ठाउँमा खर्च हुने भएपछि बजेटको दुरुपयोग हुनेमा समेत शंका गर्न नपर्ने उनले बताए। स्थानीय स्रोतकै परिचालनबाट गरिएको विकासले पालिकाको समग्र पुँजीगत खर्चलाई समेत बढावा दिएको उनको भनाइ छ। विकासमा तथ्यांक जरुरी कहाँ के छ ? बजेटलाई कहाँ केन्द्रित गर्दा नागरिक बढीभन्दा बढी लाभान्वित हुन्छन् ? तथ्यांकले के भन्छ ? जस्ता विषयमा ख्याल गरेर मात्र वार्षिक नीति, कार्यक्रम र बजेट बनाउने गरेका छौं। घरधुरी, जनसंख्या, खानेपानी, सडक, पुल, शिक्षा, स्वास्थ्य, सरसफाइलगायत क्षेत्रको वास्तविक तथ्यांक केलाएरमात्र बजेट विनियोजन हुन्छ। टीकाराम खड्का, नगरप्रमुख, तुलसीपुर उपमहानगरपालिका, दाङ राज्यका हरेक विकास निर्माणमा तथ्यांकको अवस्था हेरेर मात्र लगानी गर्नुपर्ने राष्ट्रिय तथ्यांक कार्यालयका प्रमुख तथ्यांक अधिकारी मधुसूदन बुर्लाकोटीले बताए। धेरैजसो सरकारी कार्यालयमा तथ्यांकको प्रयोग भएकै देख्छु, बुर्लाकोटीले भने, यदि कसैले यसको अभ्यास गरेका छैनन् भने सबैले तथ्यांकसहितको विकासमा ध्यान दिन सुझाव छ। उनले सही तथ्यांकको प्रयोगले नै समस्याको सही रूपमा पहिचान हुने प्रतिक्रिया दिए। कहाँ के छ ? कति बजेट आवश्यक पर्छ ? जस्ता विषयहरू तथ्यांकबाटै थाहा हुने हो, बुर्लाकोटी भन्छन्, तथ्यांक धेरै थरीका हुन्छन्। कसलाई कहाँ कस्तो तथ्यांक आवश्यक पर्छ त्यसैअनुसार प्रयोग गरेको हुनुपर्छ। प्रदेशमा झनै बेथिति लुम्बिनी प्रदेश सरकारले विनियोजन गर्ने वार्षिक बजेटमा अझ बढी बेथिति छ। योजनामा बजेट बाँडफाँड गर्दा कुनै मापदण्ड अपनाउने गरिएको छैन। विधि छैन। आफूसुखी बजेट हालेर दुरुपयोग हुने गरेको प्रदेशकै सांसदहरू स्वीकार्छन्। योजना निश्चित मापदण्डमा विनियोजन हुनुपर्छ भनेर माग गरेको गर्यै छौं, लुम्बिनी प्रदेश सांसद एवं प्रदेश मामिला तथा कानुन समितिका सदस्य नीमा गिरीले भनिन्, हाम्रो प्रदेशमा योजना बैंक बनाउनुपर्छ भनेर आवाज उठाए पनि कार्यान्वयन भएको छैन। उनले प्रदेशका ९ सय ८३ वटै वडामा कस्तो विकास चाहिएको छ भनेर योजना प्राथमिकीकरण गर्नुपर्ने बताइन्। स्थानीयको आर्थिकोपार्जनसँग जोडिएका योजना छन् वा छैनन् भनी विश्लेषण गरेर मात्र राज्यले लगानी गर्नुपर्ने गिरीको धारणा छ। ८० प्रतिशत योजनाहरू योजना बैंकले तोकेअनुसार विनियोजन हुनुपर्छ, गिरी भन्छिन्, समय परिवर्तनशील छ। २० प्रतिशत योजनाहरू नयाँ सोचका हुनुपर्छ। तर, यस विषयमा प्रदेश सरकारको ध्यान गएकै छैन। प्रदेश योजना आयोगले योजना बैंक बनाउन थाले पनि त्यसको नेतृत्व गर्नेहरूमा निजी स्वार्थ देखिँदा कामले गति नलिएको उनले आरोप लगाइन्। सत्ता फेरिँदा गाउँका विकास निर्माणका योजनाहरू प्रभावित हुने संस्कार रोकिनुपर्ने गिरीको धारणा छ। योजना बैंकका विषयमा अहिलेसम्म सांसदहरूलाई औपचारिक जानकारी नगराएको समेत उनले सुनाइन्। सरकारको बजेट निजी स्वार्थमा कपिलवस्तुबाट निर्वाचित लुम्बिनी प्रदेशकै सांसद एवं पूर्वस्वास्थ्यमन्त्री विष्णु पन्थीले राज्यकोषको ढुकुटी व्यक्तिका निजी स्वार्थमा दुरुपयोग हुने क्रम नरोकिएको धारणा राखे। जनताले पुल चाहिँदैन भन्छन्, नेताहरू आफ्नो निजी खेतबारीमा पुग्न पुलमा बजेट हाल्छन्, पन्थीले भने, यस्तो जथाभावी रोक्न कसैले पनि ध्यान दिँदैनन्। सबैका आआफ्ना स्वार्थ छन्। उनले नेता, मन्त्री, कर्मचारी सबैको मिलेमतोमा राज्यको ढुकुटी दुरुपयोग हुँदै आएको बताए। बजेट दुरुपयोग रोक्नका लागि लुम्बिनी प्रदेशले कुनै काम गर्न नसकेको पन्थीको प्रतिक्रिया छ। जथाभावी बजेट परेको क्षेत्रमा त्यसलाई कार्यान्वयन नगर्नसमेत सम्बन्धित कार्यालयका कर्मचारीहरूलाई उनले सुझाव दिए।"
"बीपी राजमार्गको सुरु नै भएन पुनर्निर्माण, स्थानीयमा त्रास","सिन्धुली : बाढी र पहिरोले ध्वस्त भएको बीपी राजमार्गको (बनेपासिन्धुलीबर्दिबास) खण्डको पुनर्निर्माण अझै सुरु भएको छैन। असोज ११ र १२ गते रोशी खोला र सुनकोशी नदीमा आएको बाढी र पहिरोले ध्वस्त बनाएको पाँच महिना पुग्दा समेत राजमार्गको खुर्कोटधुलिखेल खण्ड पुनर्निर्माण सुरु हुन नसकेको हो। राजमार्गको पुनर्निर्माणका लागि बजेटको सुनिश्चितता नहुँदा ढिलाइ भएको बताइएको छ। सो सडक पुनर्निर्माणका लागि करिब १० अर्ब रुपैयाँ लागत लाग्ने प्राविधिक अध्ययनले देखाएको छ। बीपी राजमार्गअन्तर्गत काभ्रेपलाञ्चोकको नमोबुद्धस्थित चौकीडाँडाबाट रोशी गाउँपालिकाको कालढुंगासम्म १२ किलोमिटर सडकखण्डमध्ये ८ किलोमिटर सडकमा पूर्णरूपमा क्षति पुगेको थियो। यस्तै सिन्धुलीको नेपालथोकदेखि आँपघारीसम्म सडक क्षति भएको छ। बाढी र पहिरोले ध्वस्त राजमार्ग अस्थायी ट्र्याक र डाइभर्सन निर्माण गरेर कष्टकर यातायात सञ्चालन गरिएको छ। समयमा राजमार्ग पुनर्निर्माण सुरु नहुँदा र स्थायी ट्र्याक निर्माण नगर्ने हो भने आगामी बर्खाको समयमा राजमार्ग पूर्णरूपमा ठप्प हुने स्थानीयको चिन्ता छ। सिन्धुलीका सांसद राजन दाहालले राजमार्गको खुर्कोटनेपालथोक र नेपालथोकभकुण्डेबेंसी खण्ड तत्काल पुनर्निर्माण थाल्न सरकारसँग माग गरेका छन्। राजमार्ग ध्वस्त भएको पाँच महिना पुग्दासमेत सरकारले पुनर्निर्माणको काम थाल्न सकेको छैन। अहिले नै राजमार्गको पुनर्निर्माणको काम थालेर स्थायी ट्र्याक निर्माण नगर्ने हो भने आगामी वर्षामा राजमार्ग पूर्णरूपमा ठप्प हुने अवस्था आउँछ, उनले भने। पूर्वी नेपाल तथा मध्य तराईबाट संघीय राजधानी काठमाडौं आवतजावत गर्ने सबैभन्दा छोटो दूरीको बीपी राजमार्गमा दैनिक १० हजार बढी साना ठूला सवारी सञ्चालन हुने गरेका छन्। आगामी बर्खामा राजमार्ग सञ्चालन गर्न तत्काल पुनर्निर्माण गर्नुपर्ने र त्यसो नभए स्थायी डाइभर्सन बनाउनुपर्ने सांसद दाहालको भनाइ छ। सत्तासीन कांग्रेसका प्रमुख सचेतक तथा सिन्धुली प्रतिनिधिसभा १ का सांसद श्यामकुमार घिमिरेले बीपी राजमार्ग तत्काल पुनर्निर्माण थाल्नुपर्ने बताए। उनले बजेटको सुनिश्चित गर्दै राजमार्ग पुनर्निर्माण तत्काल थाल्न केही दिनअघि सिन्धुलीमाढीमा आयोजित एक कार्यक्रममा सहभागी गृहमन्त्री रमेश लेखकको समेत ध्यानाकर्षण गराएका थिए। गत मंगलबार अर्थ मन्त्रालयले बीपी राजमार्ग पुनर्निर्माणका लागि ८ अर्ब ५० करोड रुपैयाँको स्रोत सहमति दिएको जनाइएको थियो। तर, राजमार्गको पुनर्निर्माणको प्रक्रिया अघि बढाउन ढिलाइ भएको भौतिक पूर्वाधार तथा यातायात मन्त्रालयले जनाएको छ। राजमार्गको पुनर्निर्माणमा सरकारले जापान सरकारसँग सहयोगका लागि आग्रह गरेको छ। राजमार्गको भत्किएको खण्ड पुनर्निर्माणका विषयमा जापान सरकारको अन्तर्राष्ट्रिय सहयोग नियोग (जाइका)ले गत कात्तिक दोस्रो साता अध्ययन गरेको थियो। राजमार्ग पुनर्निर्माणमा जाइका सकारात्मक देखिए पनि कुनै निर्णय दिएको छैन। जापान सरकारको निर्णयपछि मात्र राजमार्गको स्थायी पुनर्निर्माणका लागि ठेक्का आह्वान हुने सडक विभाग स्रोतले बताएको छ। हाल राजमार्गको रोशी खोलाको बगरै बगर अस्थायी ट्रयाक निर्माण गरेर यातायात सञ्चालन गरिएको छ। १ सय ६० किलोमिटर दूरी रहेको राजमार्गमा यात्रा गर्न यस अघि करिब चार घण्टा लाग्ने गरेकोमा अस्थायी ट्रयाकमा अहिले ८ घण्टाबढी समय लाग्ने गरेको छ। अस्थायी ट्रयाकमा घण्टौं जाम र धुलोको सास्ती व्यहोर्नु पर्ने यातायात व्यवसायी दीपेन्द्र कार्की बताउँछन्। राजमार्गमा सुक्खा पहिरोको जोखिमका कारण साँझ ६ बजेदेखि १० घण्टा (रातको समय) यातायात सञ्चालमा रोक लगाउने गरिएको सिन्धुलीका प्रहरी प्रमुख गोविन्दराज काफ्ले बताउँछन्। दिनमा दुःख सुख गरेर यातायातका साधन संचालनमा ल्याइएक पनि रातको समयमा हुने जोखिमलाई मध्यनजर गर्दै सवारी संचालनमा रोक लगाइएको छ, उनले भने। ०७२ सालको भूकम्पमा ५ बढी स्थानमा भासिएको सडक यस वर्ष बाढी र पहिरोले थप क्षति पुर्याएको थियो। तर, राजमार्गको पुनर्निर्माण कहिले हुने हो भन्ने अन्यौल कायमै छ। जापान सरकारको अनुदान सहयोगमा ०५२५३ सालबाट निर्माण थालिएको थियो। १ सय ६० किलोमिटर सडक ०७२ असार १८ गते निर्माण सम्पन्न गरी औपचारिक रूपमा जापान सरकारले नेपाल सरकारलाई हस्तान्तरण गरेको थियो। जाइकाले उक्त राजमार्ग निर्माण गर्दा प्रतिकिमी ३५ करोड लागत भएको जनाए पनि यसपटक पुनर्निर्माणमा प्रतिकिलोमिटर १ अर्ब रुपैयाँ लाग्ने अनुमान गरिएको छ।"
"पानी नपर्दा बढ्यो वायु प्रदूषण, बढी प्रदूषितमा पोखरा","काठमाडौं : पर्यटकीय राजधानी पोखरामा आइतबार वायुको गुणस्तर खतरनाक तहमा पुग्यो। आइतबार दिनभरि नै पोखराको वायुको गुणस्तर सूचांक (एक्यूआई) ४ सयको हाराहारीमा रह्यो। गण्डकी बोर्डिङमा रहेको हावामापन यन्त्रले प्रतिघण्टा मापन गरेको पोखराको वायुसूचकांक ४ सय हाराहारीमा देखाएको वन तथा वातावरण मन्त्रालयअन्तर्गतको वातावरण विभागका वातावरण निरीक्षक गोविन्द लामिछानेले जानकारी दिए। विगत केही दिनदेखि पोखराको वायुको गुणस्तर खतरनाक तहमा पुगेको उनको भनाइ छ। फागुन लागेदेखि नै पोखराको वायु प्रदूषण उच्च देखिएको लामिछानेले जानकारी दिए। विगत २४ घण्टामा पनि पोखराको वायुप्रदूषण १५० भन्दा माथिको तहमा पुगेको थियो। वातावरण विभागका अनुसार वायु गुणस्तर सूचकांक ०५० हुँदा राम्रो, ५११०० मध्यम, १०११५० संवेदनशील समूहका लागि अस्वस्थ, १५१२०० अस्वस्थ्य, २०१३०० निकै अस्वस्थ तथा ३०१ भन्दा माथि खतरनाक तह पुगेको संकेत गर्दछ। पोखरामा आइतबार वायु प्रदूषण सूचकांक प्रत्येक घण्टाको मापनमा ३ सयदेखि ४ सयको बीचमा पुगेको थियो। पोखरासँगै भरतपुर, भैंसेपाटी, धुलिखेल, शंखपार्क, भक्तपुर, धुलिखेल, खुमलटारको वायुप्रदूषण प्रतिघण्टा १५० भन्दामाथि अस्वस्थ तहमा पुगेको वातावरण विभागको वायु प्रदूषण सूचकांकमा उल्लेख छ। वायुप्रदूषण मापनयन्त्र जडान भएका मध्ये नेपालगन्ज र हेटौंडाको वायुप्रदूषण ५१ देखि १०० को बीच अर्थात् मध्यम तहमा रहेको छ। काठमाडौं उपत्यकाका लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्यूआईको मापन ३ सयभन्दा बढी भएको अवस्थालाई विपद्का रूपमा लिने उल्लेख गरेको छ। आइक्यू एयरका अनुसार विश्वमा वायु प्रदूषणका कारण बर्सेनि करिब ७० लाख मानिसको ज्यान जाने गरेको छ। मुलुकमा मंसिरदेखि जेठ महिनासम्म वायु प्रदूषण उच्च हुने गरेको पाइन्छ। विगत केही हप्तादेखि तराई क्षेत्रलगायत काठमाडौं उपत्यकामा वायु प्रदूषण बढेको विभागले जनाएको छ। नेपालमा वायु प्रदूषणको मुख्य कारक उद्योग कलकारखाना र सवारी साधनबाट निष्कासन हुने धुवाँ, वन डढेलो, खुला रूपमा फोहोर तथा कृषिजन्य अवशेष, घरबाट निस्कने धुवाँ, सडक तथा निर्माण कार्यहरूबाट उड्ने धुलोसँगै आयातित कारण पनि रहेको वातावरण निरीक्षक लामिछाने बताउँछन्। हिउँदको समयमा वायुप्रदूषण बढ्ने गरेको भन्दै लामिछानेले देशभरि नै पानी पर्न नसकेको कारण वायुप्रदूषण बढेको जानकारी दिए। वायुप्रदूषण अवस्था मापनसम्बन्धी पछिल्लो तथ्यांकअनुसार हावाको कणको आकार २५ पीएम (२५ माइक्रोनभन्दा सानो धुलोका कण) लाई आधार मान्दा दक्षिणपश्चिम दिशाबाट आउने हावासँग सम्बन्धित रहेको देखाउँछ। मुलुकका विभिन्न स्टेसनहरूको लागि अत्यधिक प्रदूषित महिनाहरू पनि दक्षिण पश्चिमी वायुसँग जोडिएका देखिन्छन। र, मनसुनका महिनामा पूर्वी दिशाबाट बढी मात्रामा हावा आउने गरेको छ। मार्च र अप्रिल महिनामा हुने वायु प्रदूषण मुख्यतया आगलागीसँग सम्बन्धित हुने गर्छ। यो वर्ष पनि डढेलो बढ्यो भने वायुप्रदूषण अझै बढ्ने विभागले जनाएको छ। वायु प्रदूषणले मानव स्वास्थ्यमा नकारात्मक असर पार्ने र विशेष गरी बालबालिका, वृद्धवृद्धा एवं श्वासप्रश्वास र मुटुका बिरामी, गर्भवती महिलाहरूलाई बढी प्रभाव पार्ने भएकाले यस्तो बेला विशेष सावधानी अपनाउन विभागले आग्रह गरेको। यसका लागि ठोस तथा प्लास्टिकजन्य फोहोर तथा कृषिजन्य अवशेषहरू नजलाउने, सवारीसाधनको नियमित मर्मतसम्भार गर्ने, उद्योग कलकारखाना तथा भान्साहरूमा स्वच्छ ऊर्जाको प्रयोग गर्ने लगायतमा ध्यान दिन विभागले सार्वजनिक सूचना जारी गर्दै आइरहेको छ।"
विदेशी दातृ निकायबाट आएको सहयोग र खर्चको विवरण सदनमा जानकारी गराउन माग,काठमाडौं : स्वतन्त्र सांसद डाअमरेशकुमार सिंहले अहिलेसम्म नेपालमा विदेशी दातृ निकायबाट आएको रकमको हिसाबकिताब सार्वजनिक गर्न माग गरेका छन्। सोमबार प्रतिनिधिसभा बैठकको आकस्मिक समयमा सिंहले विदेशी दातृ निकायबाट आएका सहयोग र खर्चको विवरण सदनमा जानकारी गराउन सरकारसँग माग गरेका हुन्। केही दिनअघि अमेरिकी राष्ट्रपति डोनाल्ड ट्रम्पले संघीयता कार्यान्वयनका लागि अमेरिकी सरकारले दिएको दुई करोड डलर वित्तीय अपराध भएको घोषणा गरेका थिए। उनले गैरसरकारी संस्थाहरूको नियमन गर्न र खर्च विवरणका विषयमा श्वेतपत्र जारी गर्नुपर्नेमा जोड दिए। त्यस्तै उनले नेपाल अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ)को ग्रे लिस्टमा परेका विषयमा अर्थमन्त्रीले सदनमा जानकारी गराउनुपर्ने धारणा राखे।
युएसएआइडीका थप सात वटा कार्यक्रम स्थगित,"काठमाडौं : अमेरिकी सहयोग नियोग (युएसएआइडी)बाट नेपालमा सञ्चालित थप सात वटा कार्यक्रम स्थगित भएको छ। अर्थ मन्त्रालयले सोमबार विज्ञप्तर जारी गरेर ती कार्यक्रमहरू स्थगित भएको बताएको छ। अर्थ मन्त्रालयका अनुसार शिक्षा, स्वास्थ्य, कृषि, तथ्यांकलगायतका कार्यक्रमहरू स्थगित भएको हो। 'अमेरिकी राष्ट्रपतिबाट २० जनवरी २०२५ मा जारी कार्यकारी आदेशबमोजिम नेपाल सरकारको बजेट प्रणालीमार्फत सञ्चालन भइरहेका शिक्षा, स्वास्थ्य, कृषि र तथ्यांकसँग सम्बन्धित चारवटा कार्यक्रमहरू ९० दिनका लागि रोकिएको जानकारी प्राप्त भएको छ। त्यस्तै जैविक विविधता, प्रदेश एवं स्थानीय शासन सुदृढीकरण कार्यक्रम र जलवायु उत्थानशील नगरपालिका सेवा कार्यक्रम गरी तीनवटा कार्यक्रमहरू डिजाइनको क्रममा रहेकोमा उक्त आदेशबाट यी कार्यक्रमहरू समेत रोकिएको अवस्था छ,' विज्ञप्तिमा भनिएको छ। डिजाइनको क्रममा रहेका कार्यक्रमका लागि सम्झौता नभइसकेको हुँदा कुनै सहयोग प्राप्त नभएको अर्थ मन्त्रालयले जनाएको छ। यसअघि ट्रम्प प्रशासनले एमसीसीसहित संघीयता र जैविक विविधता संरक्षणसम्बन्धी कार्यक्रम रोक्का गरेको थियो। त्यस्तै अर्थ मन्त्रालयले युएसएआइडीले नेपालमा १९५१ देखि विभिन्न कार्यक्रमहरू सञ्चालन गर्दै आएको छ। 'नेपालको आर्थिक, सामाजिक तथा पूर्वाधार क्षेत्रको विकासमा मित्रराष्ट्र संयुक्त राज्य अमेरिकाले विगत लामो समयदेखि सहयोग गर्दै आएको छ। अमेरिकी सहयोग नियोगबाट नेपालमा सन् १९५१ देखी निरन्तर रूपमा अनुदान सहायतामार्फत विभिन्न कार्यक्रम सञ्चालन हुँदै आएको छ,' विज्ञप्तिमा भनिएको छ।"
भ्रष्टाचारीहरूलाई सरकारले संरक्षण गर्यो : एकीकृत समाजवादी,"काठमाडौं : नेकपा एकीकृत समाजवादीले भ्रष्टाचारीहरू सरकारबाट संरक्षित भएको आरोप लगाएको छ। सोमबार काठमाडौंमा नेकपा एकीकृत समाजवादीको केन्द्रीय कमिटी बैठकको निर्णय सार्वजनिक गर्दै महासचिव घनश्याम भुसालले मुलुकमा भ्रष्टचार मौलाएको र भ्रष्टाचारीहरू सरकारबाट संरक्षित भएको निष्कर्ष निकालेको जानकारी दिए। भ्रष्ट तथा ठगहरूलाई नियन्त्रणमा लिई अविलम्व कडाभन्दा कडा कारबाही गर्न र सहकारी प्रकरणमा सम्बन्धित पक्षको पैसा फिर्ता गराउन बैठकले सरकारसँग माग गरेको छ। बैठकले भूमाफिया, कालोबजारीया, राजस्व छली गर्ने व्यक्ति, विचौलिया, भ्रष्टचारी, तस्कर र दलालहरूलाई फाइदा पुग्ने गरि संसद छलेर अध्यादेश ल्याइएको भन्दै अध्यादेशको विरोधमा मतदान गर्ने निर्णय गरेको छ। त्यस्तै बैठकले राष्ट्रिय अर्थतन्त्रलाई दिगो रोजगारी मुखी बनाउने दिशामा कदम चाल्न, वार्ता र संवादको माध्यमबाट ताप्लेजुङ केवलकारको समस्या समाधान गर्न र दूध र उखुको भुक्तानी गर्न सरकारसँग माग गरिएको महासचिव भुसालले बताए। उनले सरकार नालायक र दमनकारी बन्दै गएको निष्कर्ष निकालिएको बताए। बैठकले जनताका आधारभूत मुद्दालाई उठाउँदै जनतामाझ जाने र नेपालको राजनीतिलाई सही दिशामा डोर्याउने गरी आन्दोलनको कार्ययोजनाका रूपमा पार्टीको आगामी कार्ययोजना प्रस्ताव पारित गरेको महासचिव भुसालले बताए। गत वर्षदेखि बन्धक रहेका नेपाली नागरिक विपिन जोशीको यथाशिघ्र रिहाईका लागि मागसमेत बैठकले गरेको छ। बैठकले वर्तमान राष्ट्रिय तथा अन्तर्राष्ट्रिय परिस्थिति र हाम्रा कार्यभारसम्बन्धी राजनीतिक प्रतिवेदन विभिन्न सुझावसहित पारित गरेको छ। त्यस्तै पार्टीको नियमावली, विनियमहरु, विभिन्न निर्देशिका र महाधिवेशनको सामान्य समीक्षा सुझावसहित पारित गरेको महासचिव भुसालले बताए।"
"शिवरात्रीको तयारी अन्तिम चरणमा, सेनासहित सुरक्षाका सबै निकाय परिचालन गरिने","काठमाडौं : पशुपति क्षेत्र विकास कोषले महाशिवरात्री पर्वको तयारी अन्तिम चरणमा पुगेको जनाएको छ। महाशिवरात्रीको पूर्वसन्ध्यामा सोमबार पशुपतिमा पत्रकार सम्मेलन गर्दै कोषले विभिन्न उपसमितिमार्फत महाशिवरात्री पर्वको तयारी अन्तिम चरणमा पुगेको जनाएको हो। पशुपतिनाथ क्षेत्रको सरसफाई, सजावट, भक्तजनलाई सहजरूपमा मन्दिर दर्शन गराउने व्यवस्थापन पक्ष, सुरक्षा व्यवस्थालगायत सम्पूर्ण तयारी अन्तिम चरणमा पुगेको कोषले जनाएको छ। महाशिवरात्रि पर्वलाई व्यवस्थापनका लागि संस्कृति, पर्यटन तथा नागरिक उड्डयनमन्त्री बद्री प्रसाद पाण्डेको अध्यक्षतामा महाशिवरात्रि पर्व व्यवस्था मूल समारोह समिति२०८१ गठन भई सो मूलसमिति अन्तर्गत १० वटा विभिन्न विषयगत उपसमितिहरूको गठन भइसकेको कोषको भनाइ छ। महाशिवरात्री पर्वलाइ सुरक्षित र मर्यादित बनाउन नेपाली सेना, नेपाल प्रहरी, ट्राफिक प्रहरी, सशस्त्र प्रहरी बल नेपाल, राष्ट्रिय अनुसन्धान विभाग र कोषको सुरक्षा संयन्त्र समेतबाट सुरक्षा जनशक्ति परिचालन गरिने बताइएको छ। त्यस्तै नेपाल स्काउट, लायन्स क्लब, विश्वहिन्दु युवा परिषद् आदि स्वयंसेवी संस्थाहरु मार्फत पर्याप्त संख्यामा स्वयंसेवकहरू परिचालित हुनेछन् भने पशुपति प्रवेशका लागि चारवटा प्रवेशद्वारबाट प्रवेश, दर्शनपूजन, चन्दन ग्रहण, बहिर्गमन एवं रात्रिकालिन अर्चनाको व्यवस्था मिलाइएको कोषका परिषद् सदस्य एवं प्रचार प्रसार उपसमिति संयोजक राजुकुमार खत्रीले जानकारी दिए। त्यस्तै पाशुपत क्षेत्रमा माँस, मदिरा, गाँजा, भाङ, चरेश आदिको भण्डारणबिक्री वितरण तथा ओसार पसार नगर्ननगराउन समेत कोषले सचेत गराएको छ। शिवरात्रीका अवसरमा यस वर्ष पाँच लाख भक्तजनले पशुपतिनाथको दर्शन गर्ने अनुमान गरिएको छ। महाशिवरात्री मनाउन पशुपतिनाथ मन्दिरमा बिभिन्न देशबाट साधुसन्तहरूको समेत आगामन भइसकेको कोषले जनाएको छ। यस वर्षको महशिवरात्री फागुन १४ गते बुधबार मनाइँदैछ।"
देवेन्द्र पौडेलको प्रश्न : ऊर्जा मन्त्रालयमा के भइरहेको छ ?,"काठमाडौं : नेकपा माओवादी केन्द्रका सांसद देवेन्द्र पौडेलले उर्जा जलस्रोत तथा सिंचाइ मन्त्री दिपक खड्काको कामप्रति असन्तुष्टि व्यक्त गरेका छन्। सोमबार प्रतिनिधिसभा बैठकको शून्य समयमा बोल्दै सांसद पाण्डेले मन्त्री खड्काको आलोचना गरेकै कारण दूधकोशी जलविद्युतका सीईओ बिमल गुरूङलाई कारवाहीको पत्रचार गरेको भन्दै आक्रोश व्यक्त गरे। उनले भने,'यो उर्जा मन्त्रालयमा के भइरहेको छ ? सभामुख महोदय, मन्त्रीको आलोचना गरेकै कारण दूधकोशी जलविदुयुतका सीईओ बिमल गुरूङलाई कारवाहीको पत्रकार भएको छ।' सांसद पाण्डेले उर्जा मन्त्री खड्काको मिलेमतोमै विद्युतको महशुल नर्तिनेहरूको लाइन नकाटेको दावी गरे। 'विद्युत नियमन आयोगले महशुल नतिर्नेहरूको लाइन काट्ने हो कि तिर्नेहरूको लाइन काट्ने हो। जसले विद्युतको महशुल तिर्दैन उसको लाइन नकाट्न भन्ने प्रकारको निर्देशन भएको छ।' उनले विद्युत प्राधिकरणका कार्यकारी निर्देशक कुलमान घिसिङलाई हटाउन सरकार नै लागिपरेको आरोप लगाए। 'कुलमानलाई बिहान हटाइन्छ, भोलि हटाइन्छ,पर्सी हटाइन्छ भनेर हल्ला भइरहेको छ, 'उनले भने, 'मुलुकलाई लोडसेडिङबाट मुक्त गराएर कुलमानले के गल्ती गरे।'"
"प्रतिनिधिसभा बैठक बस्दै,स्वास्थ्यमन्त्रीको ध्यानाकर्षण गराउने","काठमाडौं : संघीय संसदअन्तर्गतको प्रतिनिधिसभा बैठक आज पनि बस्दैछ। बैठक दिउँसो १ बजे बस्ने संघीय सचिवालयले जनाएको छ। आजको बैठकमा प्रधानमन्त्री केपी शर्मा ओलीले 'अख्तियार दुरुपयोग अनुसन्धान आयोगको चौतीसौं वार्षिक प्रतिवेदन आव २०८००८१' पेश गर्ने संभावित कार्यसूची छ। गृहमन्त्री रमेश लेखकले 'सशस्त्र प्रहरी बल, नेपाल विधेयक, २०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची रहेको संघीय सचिवालयले जनाएको छ। यसैगरी सांसद शेरबहादुर कुँवरले 'सुदूरपश्चिम प्रदेश र कर्णाली प्रदेशका केही जिल्लाका विपन्न र पछाडि परेका नागरिकहरूले विभिन्न अस्पतालबाट निःशुल्क सेवा पाउँदै आएकोमा नेपाल सरकार र प्रदेश सरकारबाट प्रदान गरिने अनुदान रकमको अभावले गर्दा सेवाबाट बञ्चित हुने अवस्था आएकोले उक्त अस्पतालबाट पाउँदै आइरहेको सेवाको निरन्तरता हुनुपर्ने'भन्ने सार्वजनिक महत्वको विषयमाथि स्वास्थ्य तथा जनसंख्या मन्त्रीको ध्यानाकर्षण गराउने कार्यसूचीमा उल्लेख छ। उक्त प्रस्तावमाथि सांसद्वय दयाल बहादुर शाही र पुष्पबहादुर शाहले स्पष्टीकरण माग गर्नेछन् सांसद राजेन्द्र बजगाईले 'नेपालका ग्रामिण क्षेत्रमा बाँदर र जङ्गली सुँगुर (बँदेल)को आतङ्कबाट खेतीबाली नष्ट भई किसानहरको सुरक्षामा समेत खतरा पैदा भएकाले समस्याको दिर्घकालीन समाधान गर्दै कृषि सुरक्षाको सुनिश्चितता, वन्यजन्तु व्यवस्थापन र वातावरणीय सन्तुलन कायम राख्नका लागि नीति निर्माण र कार्यान्वयनको आवश्यकता भएकोले' भन्ने विषयको जरुरी सार्वजनिक महत्वको प्रस्ताव प्रस्तुत गर्ने कार्यसूचीमा छ। उक्त प्रस्तावको समर्थक सांसदद्वय उदय शंशेर जबरा र संजय कुमार गौतमले समर्थन गर्नेछन्।"
प्रधानमन्त्रीले बोलाए मन्त्रिपरिषद बैठक,काठमाडौं : प्रधानमन्त्री केपी शर्मा ओलीले मन्त्रिपरिषद बैठक बोलाएका छन्। सोमबार साँझ ६ बजे प्रधानमन्त्रीको सरकारी निवास बालुवाटारमा बैठक बोलाइएको प्रधानमन्त्रीको सचिवालयले जनाएको छ। बैठक नियमित भएपनि केही विषयमा निर्णय हुनसक्ने एक मन्त्रीले बताए। बैठकमा सरकारका नियमित कामकारवाहीबारे छलफल हुने जनाइएको छ।
प्रतिनिधिसभा बैठक सुरू,"काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा प्रधानमन्त्री केपी शर्मा ओलीले 'अख्तियार दुरुपयोग अनुसन्धान आयोगको चौतीसौं वार्षिक प्रतिवेदन आव २०८००८१' पेश गर्ने संभावित कार्यसूची छ। गृहमन्त्री रमेश लेखकले 'सशस्त्र प्रहरी बल,नेपाल विधेयक,२०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची रहेको संघीय सचिवालयले जनाएको छ। यसैगरी सांसद शेरबहादुर कुँवरले 'सुदूरपश्चिम प्रदेश र कर्णाली प्रदेशका केही जिल्लाका विपन्न र पछाडि परेका नागरिकहरूले विभिन्न अस्पतालबाट निःशुल्क सेवा पाउँदै आएकोमा नेपाल सरकार र प्रदेश सरकारबाट प्रदान गरिने अनुदान रकमको अभावले गर्दा सेवाबाट बञ्चित हुने अवस्था आएकोले उक्त अस्पतालबाट पाउँदै आइरहेको सेवाको निरन्तरता हुनुपर्ने'भन्ने सार्वजनिक महत्वको विषयमाथि स्वास्थ्य तथा जनसंख्या मन्त्रीको ध्यानाकर्षण गराउने कार्यसूचीमा उल्लेख छ। उक्त प्रस्तावमाथि सांसद्वय दयाल बहादुर शाही र पुष्पबहादुर शाहले स्पष्टीकरण माग गर्नेछन् सांसद राजेन्द्र बजगाईले 'नेपालका ग्रामिण क्षेत्रमा बाँदर र जङ्गली सुँगुर (बँदेल)को आतङ्कबाट खेतीबाली नष्ट भई किसानहरको सुरक्षामा समेत खतरा पैदा भएकाले समस्याको दिर्घकालीन समाधान गर्दै कृषि सुरक्षाको सुनिश्चितता,वन्यजन्तु व्यवस्थापन र वातावरणीय सन्तुलन कायम राख्नका लागि नीति निर्माण र कार्यान्वयनको आवश्यकता भएकोले' भन्ने विषयको जरुरी सार्वजनिक महत्वको प्रस्ताव प्रस्तुत गर्ने कार्यसूचीमा छ। उक्त प्रस्तावको समर्थक सांसदद्वय उदय शम्शेर जबरा र संजय कुमार गौतमले समर्थन गर्नेछन्।"
सदनमा अंकगणित देखाएर शक्ति देखाउने काम धेरै दिन टिक्दैन : राजेन्द्र महतो,"काठमाडौं : राष्ट्रिय मुक्ति पार्टी नेपालका अध्यक्ष राजेन्द्र महतोले वर्तमान सरकार देश बनाउन नभइ लुटतन्त्रलाई लुकाउन बनेको सरकार भएको टिप्पणी गरेका थिए। सोमबारबाट काठमाडौंमा सुरू पार्टीको प्रथम केन्द्रीय कार्यसमितिको विस्तारित बैठकमा सञ्चारकर्मीसँग कुरा गर्दै महतोले कांग्रेस,एमाले र माओवादीले देशमा लुटतन्त्र मच्चाइरहेको भन्दै अहिलेको ठूला दल मिलेर बनेको सरकार पनि देश बनाउन नभई लुटतन्त्रलाई लुकाउन बसेको सरकार भएको टिप्पणी गरेका छन्। उनले ठूला भनिएका तीनवटा पार्टी र पात्रले देशलाई वर्वाद बनाएको जिकिर गरे। सदनमा अंकगणित देखाएर शक्ति देखाउने काम काम धेरै दिन नटिक्ने उनले बताए। महतोले सबैको अधिकारका लागि सबै पहिचानवादीहरू गोलबन्द हुनुपर्नेमा जोड दिए। केन्द्रीय कार्यसमितिको विस्तारित बैठकमा महतोले राजनीतिक प्रतिवेदन प्रस्तुत गरेका थिए । प्रतिवेदनमा बिचौलियाहरूलाई फाइदा पुग्ने गरि सरकारले भूमिसम्बन्धी अध्यादेश ल्याएको उल्लेख गरिएको छ । त्यस्तै महतोले कांग्रेस दक्षिणपन्थी ध्रुवमा खुम्चिएको टिप्पणी गरेका भने एमाले नवपुँजीवादी र मध्यम वर्गीय स्वार्थमा फसेको उल्लेख गरे।"
भक्तजनलाई सहज दर्शनको व्यवस्था मिलाउन पर्यटनमन्त्रीको निर्देशन,"काठमाडौं : महाशिवरात्रिको पूर्वसन्ध्यामा पशुपतिनाथ मन्दिर परिसरमा संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेको नेतृत्वमा प्रभातफेरी कार्यक्रम सम्पन्न भएको छ। सोमबार पशुपति क्षेत्र विकास कोषको आयोजनामा गरिएको प्रभातफेरीमा संस्कृति,पर्यटन तथा नागरिक उड्डयन राज्यमन्त्री अरुण चौधरी पनि सहभागी थिए। प्रभातफेरीमा नेपाली सेना,नेपाल प्रहरी र सशस्त्र प्रहरीको सहभागी भएका थिए। पशुपति क्षेत्र विकास कोषको आयोजना भएको प्रभातफेरीमा कोषका पदाधिकारी,संस्कृत विद्याश्रमका विद्यार्थी, गुरुवर्ग र स्थानीयको सहभागिता थियो। पशुपतिको मूलढोकाबाट सुरू भएको प्रभातफेरि पिंगलास्थान,गौशाला र जयबागेश्वरी हुँदै मन्दिर परिसर परिक्रमा गरी पुन मन्दिरको मूलढोकामा नै पुगेर समापन भएको थियो। प्रभातफेरीपछि मन्दिर परिसरको निरीक्षण गर्दै मन्त्री पाण्डेले पशुपति पुग्ने भक्तजनहरूलाई सहज दर्शनको व्यवस्था मिलाउन कोषलाई निर्देशन दिए। महाशिवरात्रीको पूर्वसन्ध्याको सोमबारमा पशुपति मन्दिरमा दर्शनार्थीको घुइँचो थियो। दर्शनार्थीहरूलाई असुविधा नहोस् भनेर मन्त्री पाण्डे मूल मन्दिर परिक्रमा गरेर मात्र फर्किएका थिए। यसैबीच कोषले महाशिवरात्रिका लागि सबै तयारी पूरा भएको जानकारी दिएको छ। बुधबार (फागुन १४)गते परेको महाशिवरात्रीमा नेपाल र भारतलगायतका देशबाट साधुसन्तहरू आउने क्रम जारी छ। साधुसन्तका लागि खानेबस्ने सुविधाको प्रबन्ध गरिएको छ। शिवरात्री (फाल्गुण कृष्ण चतुर्दशी)मा आउने साधुसन्तलाई धुनीका लागि आवश्यक सबै प्रबन्ध मिलाइएको छ। शिवरात्रीको भोलिपल्ट औँसीका दिनमा उनीहरूलाई दक्षिणासहित बिदा गरिनेछ। महाशिवरात्रीको अवसरमा पशुपतिनाथमा मेला लाग्ने गर्दछ। पशुपति दर्शनका लागि मन्दिर पुग्ने भक्तजनहरूको सुविधाका लागि सम्पूर्ण तयारी पूरा गरिएको कोषले जानकारी दिएको छ।"
वर्तमान सरकार ढल्दैन : ईश्वर पोखरेल,"हेटौंडा : नेकपा एमालेका वरिष्ठ उपाध्यक्ष ईश्वर पोखरेलले बाहिर हल्ला फिजाएजस्तो वर्तमान सरकार नढल्ने बताएका छन्। सोमबार हेटौंडामा आयोजित नेकपा एमाले मकवानपुरको जिल्ला कमिटी बैठकलाई सम्बोधन गर्दै उपाध्यक्ष पोखरेलले वर्तमान सरकार राजनीतिक स्थायित्व र समृद्धिको लागि बनेको हुनाले यो सरकार निरन्तर अघि जाने बताए। 'यसअघिको भएको निर्वाचनमा कुनै पार्टीको पनि स्पष्ट बहुमत आएन र एक्लै सरकार बनाउने स्थिति बनेन। त्यसको फलस्वरूप सरकार बन्ने र टुट्ने प्रक्रिया भैइरह्यो। कहिले नेकपा माओवादीले म्याजिक नम्बर त कहिले के भनेर सरकार ढाल्ने र बनाउने खेलहरू भए,' उनले भने। देशकै दुई ठूला राजनीतिक दलहरू कांग्रेस र एमाले स्थायी सरकार र अस्थिर राजनीतिलाई लयमा ल्याउन नयाँ गठबन्धन गर्नुपर्ने स्थिति सिर्जना भएको उनले बताए। त्यस्तै सरकार ढल्छढल्छ भनेर हल्ला फिजाएजस्तो नभएको उनले दाबी गरे।"
स्वास्थ्य मन्त्रीलाई तोसिमाले भनिन् बीमा अघि बढाउन सक्नुहुन्न भने मार्ग प्रशस्त गर्नुस्,काठमाडौं : राष्ट्रिय स्वतन्त्र पार्टीका (रास्वपा) सांसद तोसिमा कार्कीले मार्ग प्रशस्त गर्न स्वास्थ्य मन्त्री प्रदीप पौडेललाई सुझाव दिएकी छन्। सोमबार प्रतिनिधिसभा बैठकको शून्य समयमा बोल्दै कार्कीले स्वास्थ्य बीमा अघि बढाउन सक्ने अवस्था नरहेको भन्ने स्वास्थ्य मन्त्रीको अभिव्यक्तिप्रति आपत्ति जनाउँदै कार्यक्रमलाई अघि बढाउन नसके मार्ग प्रशस्त गर्न स्वास्थ्य मन्त्रीलाई सुझाव दिएकी हुन्। स्वास्थ्य बीमाको रकम ५ लाख पुर्याउँछु भन्दै महत्वाकांक्षी योजना अघि सारेर पछि हट्नु उचित भएको उनले बताइन्। स्वास्थ्य बीमा सुरुवात गरेको जस लिन खोज्ने तर काम गर्न नसकेर यसलाई अलपत्र पारेर राज्यलाई नै धराशायी बनाउने काम भएको उनको भनाइ छ। उनले २ करोड ९१ लाख जनताको अनिवार्य स्वास्थ्य बीमा अघि बढाउन मागसमेत गरे।
होचो भूभागबाट पार्टीलाई अग्लो बनाउने प्रचण्ड गर्जन,"झापा : नेकपा (माओवादी केन्द्र)का अध्यक्ष पुष्पकमल दाहाल (प्रचण्ड)ले राष्ट्रिय एकतालाई बलियो बनाउन र सुशासन कायम गर्न नदिने तत्वका विरुद्ध नेपाली जनता एक हुनुपर्ने बताएका छन्। नेपालकै सबैभन्दा होचो भूभाग झापाको कचनकवल स्तम्भमा आज बिहान झन्डोत्तोलन गर्दै पूर्व प्रधानमन्त्रीसमेत रहेका प्रचण्डले अराजकता र अस्थिरता कायम गर्ने तत्त्वहरूका विरुद्ध पनि देशका जनता एकजुट हुनुपर्ने बेला आएको बताए। 'कुनै बेला झापा विद्रोह, क्रान्ति र न्यायको प्रतीक जिल्लाको रूपमा चिनिन्थ्यो। तर अहिले झापाको त्यो पहिचान र इतिहास मर्ने हो कि भन्ने खतरा बढेको छ। झापालाई फेरि पनि क्रान्ति, न्याय, समानता र स्वतन्त्रताको प्रतीककै रूपमा बनाइराख्नका लागि माओवादीमाथि त्यो जिम्मेवारी आइपरेको छ, प्रचण्डले भने। नेपालको होचो भूभागबाट सबैभन्दा अग्लो भूभागमा पार्टीलाई पुर्याउने बताउँदै अध्यक्ष दाहालले भने, त्यसैका लागि पार्टीले झापाबाटै यो अभियानको सुरुवात गरेको हो। पार्टी नेतृत्वलाई विमानस्थलमा गरिएको स्वागत र मर्निङ वाकको क्रममा जनताको धारणा बुझ्दा झापामा माओवादी पार्टीप्रति जनताको उत्साह बढेको उनको भनाइ छ। नेपाल क्षेत्रफलको आकारले कम भए पनि भौगोलिक विविधताले विशाल छ। कचनकवल स्तम्भ जस्तै देशका यस्ता ऐतिहासिक महत्त्व बोकेका स्थलहरूको पहिचान गरी संरक्षण र सम्वर्द्धन गर्न उनले सबै समक्ष अपील समेत गरेका छन्। तराई मधेश जागरण अभियानको उद्घाटन गर्दै प्रचण्ड नेकपा (माओवादी केन्द्र)ले झापाको कचनकवलबाट जनतासँग माओवादीः तराई मधेश जागरण अभियान को शुभारम्भ गर्ने भएको छ। पार्टी अध्यक्ष प्रचण्डले आज दिउँसो १२ बजे कचनकवल गाउँपालिका ६ स्थित बनियानीबाट जनतासँग माओवादीः तराई मधेश जागरण अभियान को उद्घाटन गर्न लागेका हुन्। अभियान उद्घाटन गर्नका लागि अध्यक्ष प्रचण्ड, उपाध्यक्ष नारायणकाजी श्रेष्ठलगायत एक दर्जन नेता आइपुगेका छन्। कचनकवल स्तम्भमा झण्डोत्तोल पश्चात् अध्यक्ष प्रचण्डले राजवंशी समाज विकास समितिको भवनमा सहिद परिवारहरूसँग भेटघाट र दिउँसो १२ बजे बनियानीमा आयोजित बृहत् जनसभाका बीच अभियानको उद्घाटन गर्ने कार्यक्रम रहेको नेकपा माओवादी केन्द्र झापाका संयोजक राजु आचार्य (अग्नि)ले जानकारी दिए। त्यस्तै आजै दिउँसो ३ बजे बाह्रदशी गाउँपालिकाको राजगढस्थित राजवंशी चोकमा आयोजित जनसभालाई पार्टी अध्यक्ष प्रचण्डले सम्बोधन गर्ने र त्यसपश्चात् झापा गाउँपालिकामा आयोजित कार्यक्रमलाई समेत सम्बोधन गर्ने कार्यक्रम रहेको पार्टीका झापा इन्चार्ज रञ्जित तामाङले जानकारी दिए। आजबाट झापाबाट सुरु हुन लागेको अभियान हुलाकी मार्ग केन्द्रित भएर चैत ७ गते कञ्चनपुरमा पुगेर समापन हुने जनाइएको छ। प्रचण्डको राजनीति परेड अध्यक्ष प्रचण्डले यसपटक पनि परेडको राजनीतिलाई निरन्तरता दिएका छन्। उनले आज बिहान झापाको सगरमाथा चोकदेखि किचकबधसम्म मर्निङ वाक गरेका छन्। प्रधानमन्त्रीबाट हटेपछि उनले जनतालाई प्रभावित पार्न बिहान बिहान नेता कार्यकर्ताका साथ सामूहिक मर्निङ वाक अभियानलाई तीव्रता दिँदै आएका छन्। यसअघि पनि उनले बिर्तामोडमा नेता तथा कार्यकर्तासँगै मर्निङ वाक गरेका थिए।"
तीन देशका प्रतिनिधिसँग प्रधानमन्त्रीको भेटवार्ता,"काठमाडौं : प्रधानमन्त्री केपी शर्मा ओलीसँग युवा आदानप्रदान कार्यक्रममा सहभागी हुन नेपाल आएका मित्रराष्ट्र भारत, भुटान र माल्दिभ्सका राष्ट्रिय क्याडेट कोर (एनसिसी) का टोलीले आज शिष्टाचार भेट गरेको छ। प्रधानमन्त्री ओलीसँग महाशिवरात्री तथा नेपाली सेना स्थापनाको २६२औँ वार्षिक उत्सवका अवसरमा काठमाडौंमा आयोजना हुने उक्त युवा आदानप्रदान कार्यक्रममा सहभागी हुन आएको टोलीले प्रधानमन्त्री निवास, बालुवाटारमा भेट गरेको हो। सो अवसरमा प्रधानमन्त्री ओलीले युवा आदानप्रदानका कार्यक्रमद्वारा नेपाली सेनाले मित्र राष्ट्रका सेनासँको आपसी सम्बन्धलाई बलियो बनाउनाका साथै क्याडेटबीच सीप, संस्कृति र परम्पराको आदानप्रदान गर्ने सुनौलो अवसर सिर्जना गर्दै आएको बताए। उनले यस्ता कार्यक्रमले आपसमा सामाजिक, आर्थिक र सांस्कृतिक यथार्थहरुको अझ बढी बुझाइ र कदर सिर्जना गर्ने भएकाले आपसी सम्बन्धलाई अझ सुमधुर बनाइ सम्पूर्ण संसार एक समुदाय हो भन्ने सन्देश प्रवाह गर्ने विश्वास व्यक्त गरे। प्रधानमन्त्री ओलीले अध्ययन, अवलोकन र जीवनका वास्तविकताहरु अनुभव गरेर सिक्ने प्रक्रिया निरन्तर चलिरहने भएकाले यस मञ्चमार्फत एक ऊर्जावान, भविष्यका एक सम्मानित र गतिशील युवा बन्न सहभागीलाई प्रेरणा मिलोस् भनी कामना गरे। कार्यक्रमअन्तर्गत विभिन्न देशका युवाहरुलाई एकत्रित गरेर उनीहरुलाई बफादार, अनुशासित, जिम्मेवार, भविष्यका असरदार नेतृत्वकर्ता र असल नागरिकका रुपमा रुपान्तरण गर्ने काम गरिन्छ। एनसिसीले युवाहरुमा राष्ट्रियता, देशभक्ति, नेतृत्व, आत्मविश्वास र राष्ट्रसेवाजस्त गुणहरु विकास तथा प्रवद्र्धन समेत गर्दै आएको छ। उक्त ३४ सदस्यीय भ्रमण टोली नेपाली सेनाको निमन्त्रणामा यही फागुन ९ गते नेपाल आएको हो। भेटका अवसरमा नेपालको राष्ट्रिय सेवा दलका कार्यकारी महानिर्देशक उपरथी यामप्रसाद ढकाल, भारतको एनसिसीका महानिर्देशक गुरवीर पाल सिंह, भुटान स्काउट एसोसिएसनका निर्देशक साङ्गे चोदेन, माल्दिभ्सका प्रतिनिधिमण्डलका प्रमुख रिफान अलीलगायत सहभागी थिए।"
नेपाल मानव अधिकारको रक्षा र प्रवर्द्धनमा सधैं प्रतिबद्ध छ : परराष्ट्रमन्त्री राणा,"काठमाडौं : परराष्ट्रमन्त्री आरजु राणा देउवाले नेपाल मानव अधिकारको संरक्षण र प्रवर्द्धनमा सदैव प्रतिबद्ध रही आएको बताएकी छन्। संयुक्त राष्ट्रसंघीय मानवअधिकार परिषदको ५८औं उच्चस्तरीय सत्रलाई आज जेनेभामा सम्बोधन गर्दै मन्त्री राणाले सीमित स्रोत र साधनका बाबजुद पनि मानवअधिकारको रक्षा र प्रवर्द्धनका क्षेत्रमा नेपाल विश्वकै एक अग्रपंक्तिको राष्ट्रका रूपमा रहँदै आएको बताइन्। उनले भनिन्, 'नेपालको वर्तमान संविधानले नागरिक स्वतन्त्रताका साथै राजनीतिक, आर्थिक, सामाजिक, सांस्कृतिक लगायतका अधिकारहरूलाई मौलिक अधिकारका रूपमा समेटेको छ। नेपाल सरकार लोकतान्त्रिक मूल्यमान्यता, कानुनी शासन र न्यायपालिकाको स्वतन्त्रताप्रति पूर्णरूपमा प्रतिबद्ध रही आएको छ।' नेपालमा हालः लोकतन्त्र र मानवअधिकारका लागि लामो समयदेखि संघर्ष गर्दै आएका राजनीतिक दलहरूको सरकार रहेकाले पनि नेपाल सरकार प्रजातन्त्र र मानवअधिकारको रक्षा तथा प्रवर्द्धनप्रति थप प्रतिबद्ध रहेको मन्त्री राणाले स्पष्ट पारिन्। नेपालले दश वर्षे सशस्त्र द्वन्द्वको समाधानका लागि अपनाएको शान्ति प्रक्रियाको मोडल विश्वमै उदाहरणीय रहेको उल्लेख गर्दै मन्त्री राणाले शान्ति प्रक्रियाका बाँकी रहेका कामलाई पनि छिट्टै टुंग्याउने गरी संक्रमणकालीन न्यायसम्बन्धी कानुन निर्माण गरेर तदारुकताका साथ काम गरिरहेको जानकारी गराइन्। नेपालको संविधानले संघीय र प्रादेशिक संसदमा महिलाको एक तिहाइ र स्थानीय सरकारमा चालीस प्रतिशत प्रतिनिधित्व सुनिश्चित गरेको तथा अल्पसंख्यकहरूको मानवअधिकारको व्यवस्था र रक्षाप्रति प्रतिबद्ध रहेको पनि स्पष्ट पारिन्। नेपाल सरकार सदैव राष्ट्रिय मानव अधिकार आयोगको स्वतन्त्रताका पक्षमा रही आएकाले गानरी प्रमाणीकरणमा स्थापनादेखि नै नेपालको आयोग ए ग्रेड मा रहँदै आएको उल्लेख गर्दै मन्त्री राणाले नेपाल प्रेस स्वतन्त्रताको सुनिश्चितताको पक्षमा रही आएको बताइन्। जलवायु परिवर्तनले नेपाललाई परेको असर, नेपालको अवस्था र जलवायु न्यायका विषयमा नेपालले अन्तर्राष्ट्रिय मञ्चहरूमा वकालत गरिरहेको बताउँदै मन्त्री राणाले नेपालले आगामी मे महिनामा काठमाडौंमा सगरमाथा संवाद कार्यक्रमको आयोजना गरेको जानकारी गराइन्। 'जलवायु परिवर्तन, हिमाल र मानवताको भविष्य' मुख्य शीर्षक रहेको सो संवादमार्फत अन्तर्राष्ट्रिय समुदायलाई यस महत्त्वपूर्ण पहलमा सामेल गराउने प्रयास नेपालले गरेको उनको भनाइ छ। मन्त्री राणाले नेपालले मानव अधिकारका क्षेत्रमा व्यक्त गर्दै आएको यही प्रतिबद्धताका साथ यस परिषदको आगामी सन् २०२७ देखि २०२९ सम्मका लागि सदस्यमा उम्मेदवारी दिएको जानकारी दिँदै संयुक्त राष्ट्रसंघका सबै सदस्य राष्ट्रहरूसँग नेपाललाई समर्थन गर्न आह्वान पनि गरिन्।"
पर्यटनमन्त्री पाण्डे र चिनियाँ मन्त्री पेन यूबीच भेटवार्ता,"काठमाडौं : संस्कृति,पर्यटन तथा नागरिक उड्डनमन्त्री बद्री पाण्डेले आगामी दिनमा चीनबाट अझ धेरै पर्यटकको आगमन हुने र त्यसले नेपालचीन पर्यटन सहकार्य थप घनिष्ट र प्रगाढ हुने विश्वास व्यक्त गरेका छन् । नेपाल भ्रमणमा रहेका चिनियाँ जातीय मामिलामन्त्री पेन यू नेतृत्वको प्रतिनिधि मण्डलसँग सोमबार मन्त्रालयमा भएको शिष्टाचार भेटवार्तामा सो कुरा बताएका हुन्। चिनियाँ टोलीलाई स्वागत गर्दै मन्त्री पाण्डेले सन् १९५५ मा स्थापित कूटनीतिक सम्बन्धले यस वर्ष ७० औँ वर्ष पूरा गर्न लागेकोमा प्रति खुसी व्यक्त गरे। मन्त्री पाण्डेले भने,'यहाँहरूको नेपाल भ्रमणबाट दुई देशको आपसी हितका साथै दुई देशका मन्त्रालयबीचको सहयोगको आदानप्रदान हुने विश्वास मैले लिएको छु । उनले नेपालको पर्यटनको विकासका लागि चिनियाँ राजदूतसँग पटकपटक छलफल गरेको उल्लेख गर्दै भने,'दुई देशबीच कूटनीतिक सम्बन्ध स्थापना भएको ७०औँ वर्षको उपलक्ष्यमा चीन सरकारले सन् २०२५ लाई नेपाल भ्रमण वर्ष मनाउने घोषणा गरेको छ म त्यसका खुसी व्यक्त गर्दछु।' मन्त्री पाण्डेले नेपाल एक चीन नीतिप्रति प्रतिवद्ध रहेको र आगामी दिनहरूमा चीनबाट अझ धेरै पर्यटकको आगमनले नेपाल चीन पर्यटन सहकार्य थप घनिष्ट र प्रगाढ हुनेमा पनि आफू आशावादी भएको बताए। त्यस्तै पर्यटनमन्त्री पाण्डेले नेपाल एयरलाइन्सले गोन्जाव र नेपाल सिधा उडानका लागि प्रयास गरिरहेको र हिमालय एयरलाइन्सले पोखरादेखि ल्हासासम्मको उडान गर्ने तयारी गरीरहेको बताए । उनले नेपालको भाषा,संस्कृति,कलाका बारेमा अध्ययन गर्नका लागि समेत चिनियाँहरूलाई आव्हान समेत गरे। चिनियाँ मन्त्री पेन यूले यस अघिका दुई देशका राष्ट्राध्यक्षबीच भएको सम्झौतालाई कार्यान्वयन गर्दै जानु पर्नेमा जोड दिए। उनले भने,'चिनियाँ कम्युनिष्ट पार्टीले नयाँ पार्टीले ल्याएका विचारधारा र परम्परागत विचारधारालाई एक अर्कामा आदानप्रदान र शान्तिपूर्ण विकासतर्फ लागिरहेको छ । अल्पसंख्यक जातिहरूलाई सम्मान गर्दै कला संस्कृति झल्किने खालका म्युजिम निर्माण गरिरहेका छौं ।' नेपाल गौतम बुद्धको जन्मस्थल भएको उल्लेख गर्दै उनले चीनमा १० करोड बढी बुद्ध धर्म मान्नेहरू रहेको उल्लेख गरे। उनले बुद्ध धर्मलाई आदर्श मानेर अघि बढ्न समेत अनुरोध गरे ।"
"जिप दुर्घटनामा परी दुई जनाको मृत्यु, ५ जना घाइते","बागलुङ : बागलुङको बडिगाड गाउँपालिका९ मा पिकअप जीप दुर्घटना हुँदा दुई जनाको मृत्यु भएको छ। ५ जना घाइते भएका छन्। सोमबार बडिगाड गाउँपालिका७ भीमगिठेदेखि वडा नं ९ दर्लिङको खहरे जाँदै गरेको लु ३ च ५५६९ नं को पिकअप जीप दर्लिङको सार्किपाटामा दुर्घटना हुँदा निसिखोला गाउँपालिका७ चोलाङका ७५ वर्षीय खड्क बहादुर कुँवर र ढोरपाटन नगरपालिका५ नाथुरेकी ३५ वर्षीया जुना कँडेलको मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) विजय यादवले बताए। दुवै जनाको बुर्तिबाङ अस्पतालमा उपचारको क्रममा निधन भएको डीएसपी यादवले बताए। दुर्घटनामा बडिगाड गाउँपालिका९ का ६३ वर्षीया तेज कुमारी बुढा टाउको गम्भीर घाइते भएकी छिन्। उनलाई बुर्तिबाङ अस्पतालमा प्राथमिक उपचारपछि थप उपचारको लागि गण्डकी अस्पताल पोखरा रिफर गरिएको छ। यस्तै बडीगाड गाउँपालिका९ खहरेकी ५० वर्षीया निमसरा बुढा, ५२ वर्षीया यमकुमारी पौडेल, ३० वर्षीया सिता पौडेल र सवारी चालक बडिगाड गाउँपालिका९ दर्लिङका २३ वर्षीय हिमाल घर्ती घाइते भएका छन्। घाइते निमसरा बुढा र यम कुमारी पौडेलको अवस्था मध्यम रहेको छभने सिता पौडेल र हिमाल घर्तीको अवस्था सामान्य रहेको प्रहरीले जनाएको छ। उनीहरूको बर्तिबाङ अस्पतालमा उपचार भइरहेको डीएसपी यादवले बताए। सवारी चालक घर्तीलाई प्रहरीले नियन्त्रणमा लिएको छ। जीप उकालोमा ब्रेक फेल भई सडकदेखि ५०६० मिटर तल खसेको प्रहरीले जनाएको छ।"
लमजुङमा भूकम्पको धक्का,लमजुङ : लमजुङमा भूकम्पको धक्का महसुस भएको छ । आज बिहान ९ बजेर ११ मिनेट जाँदा मर्स्याङ्दी गाउँपालिका २ घनपोखरास्थित खुदिखोला आसपास केन्द्रविन्दु बनाएर ३ दशमलव १ स्केल रेक्टरको भूकम्प गएको राष्ट्रिय भूकम्पमापन केन्द्रले जनाएको छ । सो भूकम्पको धक्का जिल्लाका विभिन्न ठाउँबाट महसुस गरिएको छ।
पेस्तोल तथा गोली सहित दुई जना पक्राउ,हेटौंडा : पेस्तोल र गोलीसहित २ जना भारतीय नागरिक पक्राउ परेका छन्। पक्राउ पर्नेमा भारतको बिहारस्थित सिहुहर जिल्ला धनहरा ग्राम बस्ने अन्दाजी २२ वर्षीय धिरज कुमार र बिहारस्थित मोतीहारी बहरी ग्राम बस्ने २६ वर्षीय दीपक कुमार रहेको प्रहरीले जनाएको छ। जिल्ला प्रहरी कार्यालय मकवानपुरका अनुसार आइतबार पौने ४ बजे प्रहरी चौकी रातोमाटे र अस्थायी प्रहरी पोस्ट हरियालीबाट खटिएको संयुक्त प्रहरी टोलीले हेटौंडा उपमहानगरपालिका१५ स्थित रातोमाटेमा रहेको प्रहरी चेक प्वाइन्टबाट उनीहरूलाई पक्राउ गरिएको जनाएको छ। उनीहरू पूर्व पश्चिम सडकखण्ड अन्तर्गत गौरबाट चितवनतर्फ आउँदै गरेको ना ८ ख ८७७३ नम्बरको भाडाको बसलाई विशेष सूचनाका आधारमा चेकजाँचका क्रममा पक्राउ परेका हुन। प्रहरीले धिरज कुमारको साथबाट १ राउण्ड गोली लोड भएको नौ एमएमको अटो पेस्तोल र थप २ थान गोलीगरी ३ थान गोलीसहित उनीहरूलाई पक्राउ गरिएको जनाएको छ। अहिले पक्राउ परेको दुवै जनालाई प्रहरीले थप अनुसन्धान गरिरहेको छ।
"बिरामीको शंकास्पद मृत्यु, छानबिन हुनुपर्ने आफन्तको माग","रौतहट : प्रादेशिक अस्पताल गौरबाट निजी अस्पतालमा रिफर गरिएका एक बिरामीको मृत्यु भएको छ। गौर नगरपालिका३ का १८ वर्षीय लालु अधिकारीको पेट दुखेर उनका आफन्तले गौर स्थित प्रादेशिक अस्पतालमा उपचारका लागि शनिबार लगेका थिए। मृतकका काका देवेन्द्र अधिकारीका अनुसार लालुलाई पेट दुखेर उपचारका लागि शनिबार प्रादेशिक अस्पताल गौरमा भर्ना गरिएको थियो। प्रारम्भिक परीक्षणपछि प्रादेशिक अस्पतालका मेडिकल अधिकृत डाक्टर घनश्याम ठाकुरले लालुको आन्द्रा फुटेको बताएका थिए। उपचारका लागि आवश्यक सुविधा नभएको भन्दै उनले अर्का डाक्टर पंकज साहसँग सम्पर्क गर्न सुझाव दिएको देवेन्द्रको भनाइ छ। त्यसपश्चात् डाक्टर पंकजले आन्द्राको अप्रेसनका लागि गौर सेन्टर हस्पिटलमा पुर्याएको देवेन्द्रले बताए। अप्रेसन गरेको केहीबेरमै बिरामीको अवस्था गम्भीर रहेको भन्दै आफूहरूलाई फोन आएको उनले जानकारी दिए। आफूले प्रादेशिक अस्पतालका डाक्टर ठाकुरलाई बोलाएर देखाउँदा अक्सिजनसहित एम्बुलेन्समा राखेर नेशनल मेडिकल कलेज वीरगंज लग्न सुझाव दिएको देवेन्द्रको भनाइ छ। शनिबार राति करिब ११ बजे बिरामीलाई नेशनल मेडिकल कलेज पुर्याउँदा डाक्टरले बिरामीको मृत्यु भएको घोषणा गरेको उनले बताए। उपचारमा संलग्न डाक्टर फिरोज अन्जुम, पंकज साहसहितको टीम सम्पर्कविहीन रहेको बताउँदै मृतकका काका देवेन्द्रले घटना शंकास्पद रहेकाले छानबिन गर्न माग गर्दै दोषी चिकित्सक र अस्पताल प्रशासनमाथि कारबाही हुनुपर्ने बताएका छन्। प्रादेशिक अस्पतालका मेडिकल सुपरिटेन्डेन्ट डाक्टर मुरारी ठाकुरले आन्द्राको अप्रेसनका लागि प्रादेशिक अस्पतालबाट बिरामीलाई वीरगञ्जस्थित नारायणी अस्पतालमा रिफर गर्नुपर्नेमा गौरकै निजी अस्पतालमा कसरी पठाइयो भन्ने नै अनुसन्धानको विषय भएको प्रतिक्रिया दिए।"
४ जना अभियुक्त पक्राउ,"नुवाकोट : विभिन्न मुद्दामा अदालतबाट दोषी ठहरको फैसला भई फरार रहेका अभियुक्तहरूलाई नुवाकोट प्रहरीले पक्राउ गरेको छ। एकैदिन प्रहरीले चारजना फरार प्रतिवादी पक्राउ गरेको हो। नुवाकोट जिल्ला अदालतबाट विभिन्न समयमा दोषी ठहरको फैसला कार्यान्वयन अन्तर्गत कैद तथा जरिवाना तोकी फरार रहेका विभिन्न मुद्दामा फरार रहेका अभियुक्तहरूलाई जिल्ला प्रहरी कार्यालयबाट खटिएको प्रहरी टोलीले खोजतलास गर्ने क्रममा चार जनालाई पक्राउ गरी अदालतमा पेश गरिएको छ। जसअन्तर्गत लागूऔषध (गाँजा) मुद्दामा १० महिना १२ दिन र पाँच हजार जरिवानाको फैसला गरिएका काठमाडौंको टोखा नगरपालिका ३ बानियाटारका २९ वर्षीय पवन नेपाली, सोही मुद्दामै १० महिना १२ दिन र पाँच हजार रुपैयाँ जरिवाना फैसला गरिएका बानियाटारका ३५ वर्षीय रवि तामाङ, सवारी ज्यान मुद्दामा २ महिना १२ दिन कैद सजाय फैसला भएका नुवाकोटको दुप्चेश्वर गाउँपालिका१ का ४२ वर्षीय लाक्पाछिरिङ तामाङ, र बालयौन दुरुपयोग मुद्दामा १ महिना १० दिन र सात हजार रुपैयाँ जरिवाना तोकिएका रसुवाको कालिका गाउँपालिका४ का ५१ वर्षीय नारायणप्रसाद न्यौपानेलाई पक्राउ गरिएको हो।"
शिवरात्रीका लागि पशुपति आइपुगे साधुहरू(फोटो फिचर),काठमाडौं : महाशिवरात्री नजिकिएसँगै शिवरात्रीका लागि साधुहरू पशुपति आइपुगेका छन्। बुधबार रहेको महाशिवरात्रीमा पशुपतिको दर्शन गर्नका लागि विभिन्न स्थानबाट साधुहरु काठमाडौंस्थित पशुपति मन्दिर आएका हुन्। पछिल्लो समय पशुपति क्षेत्र आसपासमा देश विदेशबाट आउने साधुहरुको संख्या बढ्दै छ। शिवरात्री पर्वको लागि पशुपतिको मन्दिरभित्र साधुहरु प्रवेश गर्दै छन्। पशुपति मन्दिर भित्र प्रवेश गर्ने साधुहरुले आज पशुपति क्षेत्र आसपासमा र्याली निकालेका थिए।
लागुऔषधसहित महिला पक्राउ,"धरान : लागुऔषध कारोबारी एकजना महिला पक्राउ परेकी छन्। धरान उपमहानगरपालिका१६ की कुन्ता शर्माको घरमा कोठा भाडा लिई बस्ने धरान८ की २९ वर्षीया महिला लागुऔषधसहित पक्राउ परेकी हुन । तामाङले लागुऔषध कारोबार गरिरहेको भन्ने गोप्य सूचनाको आधारमा अनुसन्धानका क्रममा प्र ईलाका प्रहरी कार्यालय धरानका प्रहरी निरीक्षक दिवस कुवरले जानकारी दिएका छन् । प्रहरी टोलीले तामङको कोठाबाट प्रतिबन्धित लागुऔषध ट्रामाडोल ३ हजार २ सय १० क्याप्सुल ,स्पास्पेस्ट एकहजार ६ सय ६० ट्याब्लेट र स्पास्पिन ७ सय ३० ट्याब्लेट बरामद गरिएको प्रहरी निरीक्षक कुवरले बताए । पक्राउ परेकी तामाङलाई इलाका प्रहरी कार्यालय धरानको हिरासतमा राखेर थप अनुसन्धान कार्य भइरहेको उनले बताए ।"
अनुसन्धान तथ्यपरक हुनुपर्छ,"विराटनगर : विराटनगरमा आयोजित गोष्ठीमा सहभागी न्यायकर्ता (न्यायाधीश), अभियोजनकर्ता (सरकारी वकिल) र अनुसन्धानकर्ता (प्रहरी)ले अपराधको अनुसन्धान तथ्यपरक हुनुपर्नेमा जोड दिएका छन्। अनुसन्धान सही नहुँदा न्याय निरुपणमा असर पर्ने र न्याय प्राप्त गर्न नसकिने उनीहरूको भनाइ छ। विराटनगरस्थित कोशी प्रदेश प्रहरी कार्यालयमा सोमबार आयोजित प्रदेशस्तरीय अपराध अनुसन्धान समीक्षा गोष्ठी, २०८१ मा सहभागी उनीहरूले अपराध नियन्त्रण, अनुसन्धान, शान्ति सुरक्षा एवं कानुन कार्यान्वयनलाई प्रभावकारी बनाउन सकेमा मात्रै अपेक्षित नतिजा प्राप्त हुने बताए। तथ्यमा आधारित अनुसन्धानले मात्रै अपराधको गहिराइमा पुग्न सकिने र न्याय निरुपणमा जटिलता पैदा नहुने निष्कर्ष गोष्ठीबाट निकालिएको छ। प्रहरी प्रधान कार्यालय, अपराध अनुसन्धान विभागको आयोजना र प्रदेश प्रहरी कार्यालय विराटनगरको समन्वयमा भएको गोष्ठीको उद्घाटन आन्तरिक मामिला तथा कानुनमन्त्री रेवतीरमण भण्डारीले गरे। गोष्ठीमा न्यायाधीश, प्रहरी अधिकारी, प्रदेशका विभिन्न जिल्लाका प्रहरी प्रमुखहरू, मुद्दा चल्ने प्रहरी युनिटका अनुसन्धान अधिकारी तथा अभियोजनकर्ता सरकारी वकिलहरू उपस्थित थिए। कोशी प्रदेश प्रहरी प्रमुख डीआईजी राजन अधिकारीले गोष्ठीमा अपराध नियन्त्रण, अनुसन्धान तथा शान्ति सुरक्षाको विषयमा केन्द्र, प्रदेश र जिल्लागत हिसाबले प्रस्तुतिहरू भएको बताए। अभियोजनकर्ताले पनि प्रस्तुति दिए। अनुसन्धानको असल एवं सबल पक्षका बारेमा छलफल गर्दै गोष्ठीमा थप सूचना र सीपहरू आदानप्रदान भएका छन्, डीआईजी अधिकारीले भने, अनुसन्धान अधिकृतको क्षमता अभिवृद्धि र अनुसन्धानमा देखिएका समस्या समाधान गर्ने उद्देश्य गोष्ठीको हो। अपराध अनुसन्धान विभागका एसएसपी कृष्ण पंगेनीले न्यायकर्ता, अनुसन्धानकर्ता र अभियोजनकर्ताबीच अपराध अनुसन्धानका विविध विषयमा छलफल एवं समीक्षा गरेर अपेक्षित परिणाम प्राप्त गर्न गोष्ठीको आयोजना गरिएको बताए। उनका अनुसार नेपाल प्रहरीको कार्ययोजनामै समावेश गरेर प्रत्येक वर्ष गोष्ठीको आयोजना गरिन्छ। पंगेनीले विकसित नयाँ विषयवस्तुको अद्यावधिक गराउँदै अनुसन्धानलाई व्यावसायिक र परिणाममुखी बनाउन यस्ता गोष्ठीले महत्वपूर्ण भूमिका खेल्ने बताए। न्याय निरुपण, अनुसन्धान एवं अभियोजनमा देखिएका समस्याहरू, समाधानका उपाय, विद्यमान अवस्था, सीमा, अपेक्षा, सुधार गर्नुपर्ने कुरा, अनुसन्धानमा भोग्नु परेका जटिलता लगायतका विषयमा छलफल भएर साझा निष्कर्ष निस्किने उनको भनाइ छ। अपराध अनुसन्धान नेपाल प्रहरीको प्रमुख जिम्मेवारी हो। यो जटिल र बृहत् विषयमा अनुसन्धान एवं अभियोजन अधिकारीबीच अनुभव आदानप्रदान गरेर ज्ञान एवं सीपलाई फराकिलो बनाउँदै कामलाई सहजता प्रदान गर्न मद्दत पुग्ने छ। यसले अपराध नियन्त्रण, अनुसन्धान, शान्ति सुरक्षा एवं कानुन कार्यान्वयनलाई प्रभावकारी बनाउँछ, पंगेनीले भने। विभागका प्रमुख एवं एआईजी कुवेर कडायतले सरोकारवालालाई भेला गराएर अपराध अनुसन्धानको वर्तमान परिदृश्य, असल प्रयास, नवीनतम् सुरुवात, अनुसन्धानको विद्यमान अवस्थाको मूल्यांकन गर्दा उत्कृष्ट नतिजा प्राप्त हुने बताए। उनका अनुसार अनुसन्धानमा देखिएका कानुनी लगायतका समस्याको पहिचान गरी सुधारका उपाय अवलम्बन तथा प्रहरीलाई प्राप्त नयाँ जिम्मेवारी सम्पत्ति शुद्धीकरण सम्बन्धी कसुरको कानुनी व्यवस्था र अभ्यासका बारेमा जानकारी लिएर कार्यान्वयनमा एकरूपता कायम गर्ने योजना छ। एआईजी कडायतले अनुसन्धानलाई पूर्ण व्यावसायिक बनाउन अनुसन्धान अधिकारीले प्रभावकारी भूमिका खेल्नुपर्ने बताए। साझा धारणाको विकास गर्न र अनुसन्धान पद्धतिमा नयाँ आयाम ल्याउन तथा अनुसन्धानलाई समय सापेक्ष बनाउन गोष्ठीले महत्वपूर्ण भूमिका खेल्ने अपेक्षा गरिएको उनको भनाइ छ। गोष्ठीमा अनुसन्धानलाई पारदर्शी, स्वच्छ र तथ्यपरक बनाउँदै समस्याको उचित निराकरण गर्ने विषयमा छलफल भएको थियो। अनुसन्धान प्रभावकारी भएमा मुलुकलाई ग्रे जोनबाट निस्कन मद्दत पुग्ने कडायतको भनाइ छ। जिल्ला अदालत मोरङकी न्यायाधीश सीता शर्मा अधिकारीले अनुसन्धानकै आधारमा न्याय सम्पादन हुने बताइन्। न्याय सम्पादनको आधार नै अनुसन्धान हो। अनुसन्धानमा प्रहरीले निष्पक्ष र प्रभावकारी भूमिका खेल्नुपर्छ, उनले भनिन्। आन्तरिक मामिला तथा कानुनमन्त्री रेवतीरमण भण्डारीले अपराध नियन्त्रण, अनुसन्धान र तहकिकात आफैंमा जटिल एवं चुनौतीपूर्ण विषय रहेको बताए। सीमित स्रोत साधनका बाबजुद अपराध अनुसन्धानमा प्रहरी अब्बल देखिएको उनको भनाइ छ। अनुसन्धान फेल भयो भने राज्य असफल हुन्छ। अराजकता बढ्छ। यो आफैंमा ठूलो विधा छ। अनुसन्धानलाई निष्कर्षमा पुर्याउन प्रहरीका साथै मिडियाको ठूलो हात हुन्छ, भण्डारीले भने। ठाउँ अनुसार अपराधको प्रकृति फरक हुने बताउँदै उनले कहिलेकाहीँ प्रहरीले चाहेर पनि अनुसन्धान निष्कर्षमा पुग्न र अपराधी पत्ता लाग्न नसक्ने उल्लेख गरे। प्रदेश सरकारलाई प्रहरीका लागि काम गर्न समस्या रहेको उनले बताए। भने, प्रहरीका लागि केही काम गर्न खोज्दा सहमतिका लागि गृह र अर्थ मन्त्रालयसम्म पुग्नुपर्छ। तर, पनि सडक दुर्घटना न्यूनीकरण, लागूऔषध लगायतका अपराध नियन्त्रणमा प्रहरीसँग सहकार्य भइरहेको छ। उनका अनुसार पछिल्लो समय समाजमा साइबर क्राइमका घटना बढेका छन्। यही हिसाबले अपराध बढ्दै जाने हो भने नेपालका जेलले धान्ने अवस्था नहुने मन्त्री भण्डारीको भनाइ छ। बढ्दो अपराध नियन्त्रण गर्न केन्द्रीय तहमै छलफल गरेर अघि बढ्नुपर्छ। अनुसन्धानका नाममा प्रहरीबाट हुने फोन ट्रयाकले केही समस्या निम्त्याइरहेको देख्छु, उनले भने। भण्डारीले पछिल्लो समय राजनीतिक दल र नेताहरूबाट प्रहरीले धेरै दबाब झेल्नु परिरहेको बताए। आफूले प्रहरीलाई गलत दबाब नदिएको जिकिर उनको छ। प्रहरीले स्वतन्त्र हिसाबले अनुसन्धान गर्न पाउनुपर्नेमा उनको जोड छ। तर, दल र नेताहरूबाट धेरै दबाब सिर्जना गरिँदा अनुसन्धान स्वतन्त्र एवं निष्पक्ष नहुने भण्डारीको भनाइ छ।"
लाइसेन्सको परीक्षा दिने नक्कली परीक्षार्थी र परीक्षा दिन लगाउने व्यक्ति पक्राउ,कञ्चनपुर : महेन्द्रनगरकञ्चनपुरमा यातायात व्यवस्था कार्यालय कञ्चनपुरले लिएको सवारी चालक अनुमतिपत्रको परीक्षामा नक्कली परीक्षार्थीसहित परीक्षा दिन लगाउने व्यक्ति समेत पक्राउ परेका छन् । पक्राउ पर्नेमा बेदकोट नगरपालिका ६ का सुवास डगौराको नाममा परीक्षा दिने बेदकोट ५ का अस्मित डगौरा रहेको जिल्ला प्रहरी कार्यालयका सूचना अधिकारी एवं प्रहरी निरीक्षक जमुना जोशीले जानकारी दिएका छन्। जोशीका अनुसार परीक्षा दिन लगाउने सुवास डगौरा र प्रयोगात्मक परीक्षामा अरुको नाममा फर्जी हाजिर लगाइ परीक्षा दिने भीमदत्त नगरपालिका६ का अमरसिंह धामी पनि पक्राउ परेका छन्। उनीहरूले अरु दुईजनाको हाजिर गरी परीक्षा दिएकाले पक्राउ गरिएको यातायात व्यवस्था कार्यालय कञ्चनपुरका प्रमुख तर्कराज भट्टले बताए। पक्राउ परेका दुबैजनाले फर्जी हाजिरी गरी परीक्षामा सहभागी भएको खुलेको कार्यालय प्रमुख भट्टले बताए। कारबाहीका लागि जिल्ला प्रहरी कार्यालयको जिम्मा लगाइएको प्रमुख भट्टले जानकारी दिए । पक्राउ परेकाहरूको बारेमा थप अनुसन्धान भइरहेको छ
अन्सारीलाई दण्डपाणिनन्दकुमारी अर्ज्याल स्मृति पुरस्कार,"काठमाडौं : मानवअधिकारवादी तथा महिला सशक्तीकरणकी अभियान्ता मोहना अन्सारीलाई २०८१ सालको दण्डपाणिनन्दकुमारी अर्ज्याल स्मृति राष्ट्रिय पुरस्कार प्रदान गरिने भएको छ। पुरस्कार कोषका संस्थापकमध्येका हरिहर अर्याल र राजेन्द्रप्रसाद अर्यालको उपस्थितिमा केन्द्रका अध्यक्ष वरिष्ठ इ ईश्वरचन्द्र बानियाँको अध्यक्षतामा यही फागुन ११ गते बसेको कार्यसमितिको बैठकले सो निर्णय गरेको हो। उक्त पुरस्कार यही फागुन १७ गते प्रदान गरिने स्मृति केन्द्रका महासचिव कपिलचन्द्र खनालले बताए। पुरस्कारको राशि ५० हजार रुपैयाँ रहेको छ। गोरखामा १९६३ सालमा जन्मिएका शिक्षासेवी, इतिहासविज्ञ तथा समाजसेवी दण्डपाणि अर्ज्याल इतिहास, ज्योतिष शास्त्र र संस्कृतिका अध्येता थिए। नन्दकुमारी उनकी धर्मपत्नी थिइन्। उनीहरूको नाममा पुरस्कार स्थापना गरिएको हो। २०६२ सालमा स्थापित स्मृति केन्द्रले आफ्नो स्थापनाकालदेखि राष्ट्रिय महत्वका विषयमा योगदान पुर्याउने राष्ट्रिय प्रतिभालाई सम्मान गर्दै आएको छ। यसअघि इतिहासकार ज्ञानमणि नेपाल, साहित्यकार मदनमणि दीक्षित, संस्कृतिविद् सत्यमोहन जोशी, इतिहासकारद्वय तुलसीराम वैद्य र दिनेशराज पन्त, साहित्यकार डा मोदनाथ प्राश्रित, शिक्षासेवी प्रा डा सुरेशराज शर्मा, राजनीतिक विश्लेषक प्रा डा सुरेन्द्र केसीलगायतका व्यक्तिलाई सम्मान गरिसकेको छ।"
करेन्ट लगाएर माछा मार्ने चार जना पक्राउ,"बागलुङ : अवैध रूपमा कालीगण्डकी नदीमा करेन्ट लगाएर माछा मार्ने चार जना पक्राउ परेका छन्। बागलुङ नगरपालिका४ ढोडेनीस्थित कालीगण्डकी नदी किनारमा आइतबार राती साढे १० बजे करेन्ट लगाएर माछा मारिरहेका बेला चार जनालाई पक्राउ गरिएको जिल्ला प्रहरी कार्यालय बागलुङका प्रहरी नायब उपरीक्षक (डीएसपी) विजय यादवले बताए। पक्राउ पर्नेमा पर्वतको जलजला गाउँपालिका८ का ३४ वर्षीय गोकुल गौतम, सोही ठाउँका ३० वर्षीय किस्मत पुन, ३७ वर्षीय दिलबहादुर मगर र वडा नं ७ का आर्यन शर्मा रहेको डिएसपि यादवले बताए। कालीगण्डकी नदी किनारमा ब्याट्री मार्फत करेन्ट प्रवाह गरी अवैध रूपमा माछा मार्दै गरेको अवस्थामा जिल्ला प्रहरी कार्यालय बागलुङको टोलीले उनीहरूलाई पक्राउ गरेको हो। पक्राउ परेकाहरूको साथबाट करेन्ट प्रवाह गरी माछा मार्न प्रयोग गरेको १२ भोल्टको ब्याट्री एक थान, सेतो तार बेरिएको आल्मुनियमको स्ट्रिक दुई थान, जालीसहितको कुँडुलो दुई थान बरामद गरिएको डीएसपी यादवले बताए। पक्राउ परेका चारै जना विरुद्ध जिल्ला प्रशासन कार्यालय बागलुङमा जलचर संरक्षण ऐन २०१७ अन्तर्गतको कसुर शीर्षकमा मुद्दा दर्ता गरी अनुसन्धान अघि बढाइएको प्रहरीले जनाएको छ। जलचर संरक्षण ऐन अनुसार कुनै समात्ने वा मार्ने अभिप्रायले जानिजानी जलमा वा त्यसको आसपासमा कुनै किसिमको विद्युतीय धार, विस्फोटक पदार्थ वा विषालु पदार्थको प्रयोग गर्नु हुँदैन भन्ने व्यवस्था रहेकाले कोहीकसैले माछा मार्ने उदेश्यले खोला नदीमा करेन्ट नलगाउन समेत प्रहरीले सर्वसाधारणलाई आग्रह गरेको छ।"
"तथ्यांकको बेवास्ता, मनलाग्दी योजना","बुटवल : प्यूठानको झिमरुक गाउँपालिका अध्यक्ष पितबहादुर महतारा क्षेत्री र उपाध्यक्ष प्रमोद पोख्रेलबीच बजेट बाँडफाँट गर्ने बेला अचम्म को मेलमिलाप भयो। दुवैजना मिलेपछि आर्थिक वर्ष २०८१८२ को बजेट विनियोजनमा मनोमानी गरे। बजेट निर्माणका चरणलाई कुल्चे, ३ करोड रुपैयाँ डल्लो बजेटमा राखे। त्यसअघि अध्यक्ष महतारा क्षेत्री र उपाध्यक्ष पोख्रेलबीच बोलचाल नै बन्द थियो। तर, बजेटमा मनपरी गर्न दुवैबीच सहमति भएपछि रातारात अचम्मको मिलाप देखिएको थियो। अध्यक्ष महतारा माओवादी र उपाध्यक्ष पोख्रेल कांग्रेसका हुन्। विषयगत समिति र एकीकृत योजना तर्जुमा गोष्ठीमा समेत छलफल नगरी उनीहरूले आफू अनुकूल योजना बाँड्न डल्लो बजेट छुट्ट्याए। वडाध्यक्षहरूले त्यसको सुईंको पाए र विरोध जनाए। विवाद भयो, असार १० गते ल्याउनुपर्ने बजेट लम्बिएर २८ गते मात्रै सार्वजनिक गरियो। अध्यक्षउपाध्यक्ष मिलेर मनोमानी गरेकै कारण कारण गाउँपालिकाले समयमै बजेट पाएन। तोकिएको समयमा बजेट ल्याउन नसक्ने पालिकाको संघीय सरकारले गर्ने कार्यसम्पादन मूल्यांकनमा समेत असर पर्छ। विरोधले पनि छेकेन मनोमानी झिमरुक गाउँपालिकाका वडाध्यक्षहरूले विरोध त गरे, तर अध्यक्ष र उपाध्यक्षको मनोमानी बजेट विनियोजनमा रोकिएन। ३ करोडमध्ये सबैको सहमतिमा १ करोड रुपैयाँ बतासेडाँडादेखि मच्छी बजारसम्मको सडक स्तरोन्नति र ६० लाख रुपैयाँ वडानम्बर ७ को वडा कार्यालय भवन निर्माणमा छुट्ट्याइयो। बाँकी १ करोड ४० लाख अध्यक्ष र उपाध्यक्षले मनलाग्दी रूपमा बाँडे। आफ्नो हात जगन्नाथ भन्ने उखानजस्तै उनीहरूले बजेटलाई आफू अनुकूल छरे। योजनामा बजेट बाँडफाँड गर्दा कुनै मापदण्ड छैन। विधि छैन। आफूखुसी बजेट हालेर दुरुपयोग हुने गरेको छ। प्रदेशमा योजना बैंक बनाउनुपर्छ भनेर आवाज उठाए पनि कार्यान्वयन भएको छैन। प्रदेशका ९ सय ८३ वटै वडामा कस्तो विकास चाहिएको छ भनेर योजना प्राथमिकीकरण गर्नुपर्छ। ८० प्रतिशत योजनाहरू योजना बैंकले तोकेअनुसार हुनुपर्छ। २० प्रतिशत योजनाहरू नयाँ सोचका हुनुपर्छ। तर, यस विषयमा प्रदेश सरकारको ध्यान गएकै छैन। सत्ता फेरिँदा विकास निर्माणका योजनाहरू प्रभावित हुनु हुँदैन। नीमा गिरी, सदस्य, लुम्बिनी प्रदेशसभा सदस्य सरकारी बजेट विनियोजनका आफ्नै चरण र सीमा हुन्छन्। तर, ती चरणहरूलाई पालिकाकै प्रमुख पदमा रहेका व्यक्तिहरूबाटै बेवास्ता गरेपछि बजेट सही ठाउँमा नपुगेको गुनासो स्थानीयले गरेका छन्। पार्टीका कार्यकर्ताले टेलिफोनमा टिपाएका र गाउँ पुग्दा निवेदन दिएका आधारमा सरकारी बजेट विनियोजन गर्ने गरिएको पाइएको छ। यसले बजेट पुग्नुपर्ने ठाउँमा नपुग्ने र नपुग्ने ठाउँमा पुग्दा दुरुपयोगको शृंखला बढेको पाइएको हो। वडालाई बजेट बनाउने गरी बजेटको निश्चित सिलिङ दिइएको हुन्छ, झिमरुक१ का वडाध्यक्ष धु्रवराज खनालले भने, त्यही बजेटको सिलिङलाई आधार मानेर हामीले योजना गाउँसभामा पेस गर्छौं तर ती योजनाहरू पनि सबै पास हुँदैनन्। पालिकाबाट आफूसुखी काटिन्छन्। उनले बस्ती स्तरमा पुगेर जनतासँग गरिएको छलफल पालिकाले योजना काटिदिएपछि व्यर्थ हुने गरेको समेत गुनासो गरे। बेथिति जताततै बजेट बाँडफाँडको बेथिति झिमरुकमा मात्र छैन। जथाभावी बजेट बाँड्ने प्रवृत्ति संस्कारजस्तै बनिसकेको छ। अधिकांश स्थानीय तह, प्रदेश र संघीय सरकारले यसैगरी हचुवाकै भरमा बजेट बाँड्ने गरेका छन्। जनता र बस्तीका आवश्यकता एकातिर, तर बजेट अर्कोतिर विनियोजन गर्ने परिपाटी रोकिएकै छैन। तथ्य तथ्यांक नकेलाई जथाभावी बजेट छर्दा दिगो विकासमा समेत असर पर्ने गरेको नागरिक समाजका अगुवाहरू सुनाउँछन्। बजेट विनियोजन गर्दा तीन तहकै सरकारबाट प्राथमिकीकरणका क्षेत्र पहिचान नै गरिँदैनन्, नागरिक समाजका अगुवा एवं समृद्धि सरोकार केन्द्र बुटवलका अभियन्ता गणेश घिमिरे भन्छन्, सरकारी बजेटमा जसको पहुँच छ, त्यसैको दबदबा चल्छ। संघीय र प्रदेश सरकारले समेत दुईचार लाखका योजनाहरूमा हात हाल्दा कसले के गर्ने भन्ने नै अन्योल देखिएको उनको भनाइ छ। सानातिना योजनामा केन्द्र र प्रदेश सरकार अल्झिनु हुँदैन, घिमिरे भन्छन्, टुक्रे योजना सञ्चालन गर्न गाउँ तहका वडा कार्यालयहरू छँदै छन्। दीर्घकालीन महŒव राख्ने गौरवका योजनाहरू माथिल्लो सरकारले सञ्चालन गुर्नुपर्छ। घिमिरेले सरकारी बजेटलाई सही ठाउँमा लगानी गर्नका लागि तथ्य तथ्यांकलाई आधार मान्नुपर्नेमा जोड दिए। देशको अर्थतन्त्रको माटामुनि जरा नै नलागेको व्यंग्य गर्दै उनले रेमिट्यान्सले मात्र अर्थतन्त्र धानिएको बताए। उत्पादनमूलक क्षेत्रमा सरकारी ढुकुटी प्रयोग नहुने हो भने देशको अर्थतन्त्र दैनानदिन खस्किँदै जाने उनको भनाइ छ।  प्रदेश सरकारको अवस्था पनि उस्तै आर्थिक वर्ष २०७८०७९ मा कपिलवस्तुको विजयनगर गाउँपालिकामा सामाजिक विकास मन्त्रालय लुम्बिनी प्रदेशले शिव मावि डालपुरमा दुई कोठे भवन निर्माणका लागि पाँच लाख रुपैयाँ बजेट पठायो। तर, त्यति बजेटले मात्र भवन निर्माण सम्भव थिएन। प्रदेशको सामाजिक विकास मन्त्रालयले बजेट पठाउँदा न पालिकासँग सहकार्य गर्यो न त स्थलगत अनुगमन नै। कसैले टेलिफोनमा योजना टिपाएको भरमै बजेट आयो। तर, बजेटले निरन्तरता पाएन। अर्को वर्ष थप बजेट आएन। निर्माणाधीन विद्यालयको भवन बीचमै अलपत्र पर्यो। जुन सरकारले पठाए पनि पालिकास्तरमा बजेट आउनु राम्रो कुरा हो, गाउँपालिकाका प्रमुख प्रशासकीय अधिकृत शोभाराम रिजालले भने, तर पालिकासँग सहकार्य गरेको भए कति बजेट आवश्यक हो भन्ने यकिन हुन्थ्यो र योजनाले पूर्णता पाउँथ्यो। प्रदेश सरकारसँग तल्लो तहसम्म पुगेर योजना फरफारक गर्ने आफ्नै संरचना र जनशक्ति छैनन्। योजना कार्यान्वयन गर्न पालिकामै निर्भर हुनुपर्छ। तर, बजेट विनियोजन मनपरी गर्दा योजना प्रभावकारी रूपमा कार्य सम्पादन हुन सकेका छैनन्। अधुरै रहेको उक्त विद्यालयको दुईकोठे भवन जसोतसो गाउँपालिकाले थप पाँच लाख रुपैयाँ बजेट विनियोजन गरेर पूरा गरेको रिजालले जानकारी दिए। प्रदेश सरकारले सुरु गरेको योजना गाउँपालिकाले पूरा गर्नुपर्यो, रिजालले भने, शिक्षा, सिँचाइ र पूर्वाधार क्षेत्रमा प्रदेशले यसैगरी बजेट पठाउँछ, रिजाल भन्छन्, जुन तहको सरकारले गरे पनि राज्यको लगानी हो। प्रभावकारी समन्वय हुनुपर्छ। बजेट विनियोजन गर्दा तीन तहकै सरकारबाट प्राथमिकीकरणका क्षेत्र पहिचान गरिँदैन। सरकारी बजेटमा जसको पहुँच छ, त्यसैको दबदबा चल्छ। संघीय र प्रदेश सरकारले समेत दुई, चार लाखका योजनाहरूमा हात हाल्दा कसले के गर्ने भन्ने नै अन्योल देखियो। सरकारी बजेटलाई सही ठाउँमा लगानी गर्न तथ्य तथ्यांकलाई आधार मान्नुपर्छ। गणेश घिमिरे, सामाजिक अभियन्ता, समृद्धि सरोकार केन्द्र बुटवल  मागेकोमा बजेट छैन, पहुँचमा टुक्रे योजना प्रदेश सरकार मातहत सडक र पक्की पुल निर्माण गर्ने जिल्लाका प्रमुख कार्यालय हुन्, सडक पूर्वाधार विकास कार्यालय। यी कार्यालयले प्रत्येक वर्ष बस्तीस्तरबाट छलफल र निर्णय गरेर प्रदेश सरकारसँग बजेट माग गर्छन। तर, प्रदेश सरकारले माग गरेभन्दा फरक ढंगबाट योजना छनोट गरेर पठाउने गरेको सम्वन्धित जिल्लाका कार्यालय प्रमुखको गुनासो छ। जिल्लाले माग गर्ने योजना र बजेट धेरै हिसाबले औचित्य सहितका हुन्छन्, सडक पूर्वाधार विकास कार्यालय प्यूठानका कार्यालय प्रमुख वरिष्ठ इन्जिनियर चन्द्रबहादुर शाह भन्छन्, दीर्घकालीन महŒव राख्ने बहुवर्षीय योजनामा करोडौं बजेट माग गरिएको हुन्छ, त्यसमा कम बजेट छ। कार्यालयले माग नगरेको क्षेत्रमा पनि १०१५ लाखका टुक्रे योजनाहरू आउने गरेको उनले सुनाए। प्यूठानमा त्यस्ता टुक्रे योजनाहरू ३५ वटा छन्। झिमरुक गाउँपालिकामा मात्र १० वटा टुक्रे योजनाहरू पहुँचकै आधारमा परेका छन्। नेता, सांसद् र कर्मचारीलाई टेलिफोनमा टिपाएको आधारमा केही योजनाहरू एउटै नामका दुईवटा समेत परेका छन्। सडक र पुल निर्माणमा आवश्यकताको पहिचान नगरी थोरै बजेट खर्च गर्दा त्यसले ठोस प्रतिफल दिन नसक्ने कार्यालयहरूले जनाएका छन्। नीति, कानुन र विधिले बाँधेपछि कसैले पनि बजेटलाई गलत ठाउँमा प्रयोग गर्दैनन्। सही ठाउँमा बजेट खर्च गरेपछि जनस्तरबाट पनि पालिकाप्रति नागरिकको विश्वास बढेको छ। स्थानीय स्रोतको परिचालनबाट गरिएको विकासले पालिकाको समग्र पुँजीगत खर्चलाई समेत बढवा दिएको छ। नारायण अर्याल, प्रमुख प्रशासकीय अधिकृत, तिलोत्तमा नगरपालिका, रूपन्देही  मागेको ३० लाख आयो ५ लाख आवश्यकताको आधारमा बजेट विनियोजन गर्ने हो भने लुम्बिनी प्रदेश सरकारले बजेट पठाउनुपर्ने थियो, झिमरुक गाउँपालिका४ बांगे प्यूठानको दीपेन्द्र प्राथमिक विद्यालयमा। जहाँ तीन वर्षदेखि भवन नहुँदा विद्यार्थी खुल्ला आकाशमुनि पढ्न बाध्य छन्। चिसोमा कठ्यांग्रिँदै कलिला बालबालिकाहरू पढ्न विवश छन्। तर, उनीहरूको यो समस्या न घरदैलोको स्थानीय सरकारले देख्यो न त प्रदेश सरकारले। चालु आर्थिक वर्षमा चारकोठे भवन बनाउन कम्तीमा ३० लाख रुपैयाँ बजेट विद्यालयले माग गरेको थियो। प्रदेशले पठायो मात्र ५ लाख। त्यो पनि कार्यान्वयनको चरणमा छ। पालिका र प्रदेशमा हारगुहार गर्यौं तर माग सुनुवाइ भएन, विद्यालय व्यवस्थापन समितिका अध्यक्ष भरतविक्रम जीसीले भने, पहुँचका आधारमा मात्र बजेट पर्ने रहेछ। आवश्यकता भएको ठाउँमा कसैले देखेनन्। कक्षा ५ सम्म पढाइ हुने यस विद्यालयमा करिब ८० जना बालबालिकाको दैनिक पठनपाठन प्रत्यक्ष प्रभावित भएको छ। भवन बनाउन विद्यालयको आफ्नै स्रोत छैन।  त्यस्तो छैन तुलसीपुर र शुद्धोधनमा दाङको तुलसीपुर उपमहानरपालिका र रूपन्देहीको शुद्धोधन गाउँपालिकामा बजेट विनियोजन गर्दा दुरुपयोग नभएको स्थानीयहरू बताउँछन्। यहाँ कसैको भनसुन र पहुँच चल्दैन। तथ्यांकले मागेको क्षेत्रमा मात्र बजेट पुग्छ। तुलसीपुरमा कहाँ के छ ? बजेटलाई कहाँ केन्द्रित गर्दा नागरिक बढीभन्दा बढी लाभान्वित हुन्छन ? तथ्यांकले के भन्छ ? जस्ता विषयमा ख्याल गरेर मात्र वार्षिक नीति, कार्यक्रम र बजेट बनाउने गरिएको नगरप्रमुख टीकाराम खड्काले जानकारी दिए। द एसिया फाउन्डेसन नेपालअन्तर्गत विकासका लागि तथ्यांक परियोजना लागू गरेर उपमहानगरपालिकाका १९ वटै वडाबाट हरेक क्षेत्रको तथ्यांक एकीकृत गरिएको छ। यो परियोजना बेलायत सरकारको सहयोगमा विगत एक वर्षदेखि सञ्चालित छ। यही परियोजनाअन्तर्गत नगरवासीले घरमै बसीबसी सूचना प्रविधिमार्फत सेवा लिइरहेका छन्। घरधुरी, जनसंख्या, खानेपानी, सडक, पुल, शिक्षा, स्वास्थ्य, सरसफाइलगायत क्षेत्रको वास्तविक तथ्यांक भइसकेपछि बजेटलाई केन्द्रीकृत गर्न धेरै सजिलो भएको उपमहानगरपालिका ६ का वडाध्यक्ष दुजमान भण्डारी (वर्षात्) ले अनुभव सुनाए। भूगोल जनसंख्याको हिसाबले हाम्रो वडा सबैभन्दा ठूलो वडा हो। यहाँ २५ हजार जनसंख्या छ, उनले भने, वडामा आउने बजेट त्यसै त थोरै हुन्छ, त्यसलाई पनि सही ठाउँमा लगानी गर्न सकिएन भने खेर जान्छ। हामी तथ्यांकमा आधारित भएर मात्र विकासमा बजेट हाल्छौं। उनले घरमै बसीबसी नागरिकहरूले वडाका सेवा लिने गरी सुविधासमेत बनाएको जानकारी दिए। सिफारिस लिने र राजस्व बुझाउने काम पनि अनलाइनबाटै हुन्छ, भण्डारी भन्छन्, सेवाग्राही कार्यालयमा आएर लाइन बस्नु पर्दैन। समय र पैसाको बचत भएको छ। भण्डारीले वार्षिक बजेट विनियोजनको बेला वडाका ८१ वटै टोल विकास संस्थाबाट आएका सुझावलाई समेत समावेश गर्ने गरिएको बताए। शुद्धोधन गाउँपालिका२ का अध्यक्ष कमल खड्का क्षेत्रीले पनि तथ्यांकले मागेको क्षेत्रमा मात्र बजेट विनियोजन गर्ने गरिएको प्रतिक्रिया दिए। वडाभरि ११ वटा टोल विकास संस्था छन्, उनले भने, टोलबाटै योजनाहरू क, ख र ग भनेर प्राथमिकीकरण भएर आउँछन्। हामी त्यसैको आधारमा बजेट विनियोजन गर्छौं। टोलटोलबाट आएका योजनाहरू व्यापक छलफल भएर आउने भएकाले त्यसलाई वडा समितिबाट प्राथमिकता दिने गरिएको पनि सुनाए। बजेट बाँडफाँट गर्दा हाम्रोमा कसैको पनि भनसुन र पावर चल्दैन, क्षेत्रीले भने, टोलबासी सर्वाधिकार हुन्छन्। उनीहरूको निर्णय र छलफल नै अन्तिम निर्णय हुन्छ। सिकौं तिलोत्तमाबाट वार्षिक नीति, कार्यक्रम र बजेट बाडफाँटमा रूपन्देहीको तिलोत्तमा नगरपालिकाले सिक्नलायक अभ्यास गरिरहेको छ। नीतिगत निर्णय नै गरेर पालिकाले बजेटलाई चुहावट हुन दिँदैन। पालिकाको पाँचवर्षीय आवधिक योजना र २० वर्षे गुरुयोजना बनाएको छ। त्यतिमात्र होइन एकीकृत सहरी विकास योजना, परियोजना बैंक र मध्यकालीन खर्च संरचना बनाइएको छ। मध्यकालीन खर्च संरचनाले आवधिक योजना र बजेटलाई सन्तुलन गर्ने काम गर्छ। नीति र विधिले बाँधेपछि यहाँ बजेट विनियोजन र परिचालनमा कत्ति पनि समस्या छैन। बजेट दुरुपयोगको शंका गर्न पर्दैन। आर्थिक वर्ष २०७९०८० मा नगरपालिकाले बनाएको परियोजना बैंक देशभरकै स्थानीय तहमा पहिलो अभ्यास भएको पालिकाले दाबी गरेको छ। परियोजना बैंकले निर्दिष्ट गरेका क्षेत्रमा मात्र नगरपालिकाले लगानी गर्छ, प्रमुख प्रशासकीय अधिकृत नारायण अर्यालले भने, पालिकाबाट सञ्चालन हुने आयोजनालाई तीन भागमा वर्गीकरण गरेका छौं। करोड लागत अनुमान भएका योजनालाई नगरस्तरीय प्राथमिकता प्राप्त आयोजनाको रूपमा अघि सारिएको छ। यसअन्तर्गत १७ वटै वडामा अस्फाल प्रविधिको एकएक किलोमिटर सडक कालोपत्र गरिएको छ। जुन सडकको आयु कम्तीमा १० वर्ष हुने दाबी छ। गत आर्थिक वर्ष ४३ किलोमिटर सडक यही योजनाअन्तर्गत गरिएको अर्यालले बताए। १ करोडदेखि माथि ५ करोडसम्म लागत अनुमान भएका आयोजनालाई नगरस्तरीय गौरवका आयोजनाको रूपमा अघि सारिएको छ। मातृ शिशु अस्पताल, नगर सभाहल, वडाहरूका प्रशासनिक भवन र कुञ्जपार्कमा म्युजिकल वाटर फाउन्टेन यही आयोजनाअन्तर्गत हुन्। पाँच करोडभन्दा माथि लागत अनुमान भएका आयोजनालाई नगरपालिकाले नगरस्तरीय स्वर्णिम आयोजनाको रूपमा सञ्चालन गरिरहेको छ। दुई वटा निर्माणाधीन १५ शय्याका आधारभूत अस्पताल, मंगलापुरकान्छीबजार सडक र हरेक वर्ष चारवटा विद्यालय भवन निर्माण यसै आयोजनाभित्र पर्छन्। हामी तथ्य र जनताको आवश्यकतालाई लक्षित गरेर मात्र बजेट विनियोजन गर्छौं, नगरप्रमुख रामकृष्ण खाँणले भने, बस्तीस्तरबाट आएका वस्तुनिष्ठ योजनाहरूमा मात्र लगानी हुन्छ। नीति, कानुन र विधिले बाँधेपछि कसैले पनि बजेटलाई गलत ठाउँमा प्रयोग गर्न पाउँदैनन्। सही ठाउँमा बजेट खर्च गरेपछि जनस्तरबाट पालिकाप्रतिको विश्वास बढ्दै गएको नगरप्रमुख खाँणले अनुभव सुनाए। जनताले मागेकै ठाउँमा खर्च हुने भएपछि बजेटको दुरुपयोग हुनेमा समेत शंका गर्न नपर्ने उनले बताए। स्थानीय स्रोतकै परिचालनबाट गरिएको विकासले पालिकाको समग्र पुँजीगत खर्चलाई समेत बढावा दिएको उनको भनाइ छ। विकासमा तथ्यांक जरुरी कहाँ के छ ? बजेटलाई कहाँ केन्द्रित गर्दा नागरिक बढीभन्दा बढी लाभान्वित हुन्छन् ? तथ्यांकले के भन्छ ? जस्ता विषयमा ख्याल गरेर मात्र वार्षिक नीति, कार्यक्रम र बजेट बनाउने गरेका छौं। घरधुरी, जनसंख्या, खानेपानी, सडक, पुल, शिक्षा, स्वास्थ्य, सरसफाइलगायत क्षेत्रको वास्तविक तथ्यांक केलाएरमात्र बजेट विनियोजन हुन्छ। टीकाराम खड्का, नगरप्रमुख, तुलसीपुर उपमहानगरपालिका, दाङ राज्यका हरेक विकास निर्माणमा तथ्यांकको अवस्था हेरेर मात्र लगानी गर्नुपर्ने राष्ट्रिय तथ्यांक कार्यालयका प्रमुख तथ्यांक अधिकारी मधुसूदन बुर्लाकोटीले बताए। धेरैजसो सरकारी कार्यालयमा तथ्यांकको प्रयोग भएकै देख्छु, बुर्लाकोटीले भने, यदि कसैले यसको अभ्यास गरेका छैनन् भने सबैले तथ्यांकसहितको विकासमा ध्यान दिन सुझाव छ। उनले सही तथ्यांकको प्रयोगले नै समस्याको सही रूपमा पहिचान हुने प्रतिक्रिया दिए। कहाँ के छ ? कति बजेट आवश्यक पर्छ ? जस्ता विषयहरू तथ्यांकबाटै थाहा हुने हो, बुर्लाकोटी भन्छन्, तथ्यांक धेरै थरीका हुन्छन्। कसलाई कहाँ कस्तो तथ्यांक आवश्यक पर्छ त्यसैअनुसार प्रयोग गरेको हुनुपर्छ। प्रदेशमा झनै बेथिति लुम्बिनी प्रदेश सरकारले विनियोजन गर्ने वार्षिक बजेटमा अझ बढी बेथिति छ। योजनामा बजेट बाँडफाँड गर्दा कुनै मापदण्ड अपनाउने गरिएको छैन। विधि छैन। आफूसुखी बजेट हालेर दुरुपयोग हुने गरेको प्रदेशकै सांसदहरू स्वीकार्छन्। योजना निश्चित मापदण्डमा विनियोजन हुनुपर्छ भनेर माग गरेको गर्यै छौं, लुम्बिनी प्रदेश सांसद एवं प्रदेश मामिला तथा कानुन समितिका सदस्य नीमा गिरीले भनिन्, हाम्रो प्रदेशमा योजना बैंक बनाउनुपर्छ भनेर आवाज उठाए पनि कार्यान्वयन भएको छैन। उनले प्रदेशका ९ सय ८३ वटै वडामा कस्तो विकास चाहिएको छ भनेर योजना प्राथमिकीकरण गर्नुपर्ने बताइन्। स्थानीयको आर्थिकोपार्जनसँग जोडिएका योजना छन् वा छैनन् भनी विश्लेषण गरेर मात्र राज्यले लगानी गर्नुपर्ने गिरीको धारणा छ। ८० प्रतिशत योजनाहरू योजना बैंकले तोकेअनुसार विनियोजन हुनुपर्छ, गिरी भन्छिन्, समय परिवर्तनशील छ। २० प्रतिशत योजनाहरू नयाँ सोचका हुनुपर्छ। तर, यस विषयमा प्रदेश सरकारको ध्यान गएकै छैन। प्रदेश योजना आयोगले योजना बैंक बनाउन थाले पनि त्यसको नेतृत्व गर्नेहरूमा निजी स्वार्थ देखिँदा कामले गति नलिएको उनले आरोप लगाइन्। सत्ता फेरिँदा गाउँका विकास निर्माणका योजनाहरू प्रभावित हुने संस्कार रोकिनुपर्ने गिरीको धारणा छ। योजना बैंकका विषयमा अहिलेसम्म सांसदहरूलाई औपचारिक जानकारी नगराएको समेत उनले सुनाइन्। सरकारको बजेट निजी स्वार्थमा कपिलवस्तुबाट निर्वाचित लुम्बिनी प्रदेशकै सांसद एवं पूर्वस्वास्थ्यमन्त्री विष्णु पन्थीले राज्यकोषको ढुकुटी व्यक्तिका निजी स्वार्थमा दुरुपयोग हुने क्रम नरोकिएको धारणा राखे। जनताले पुल चाहिँदैन भन्छन्, नेताहरू आफ्नो निजी खेतबारीमा पुग्न पुलमा बजेट हाल्छन्, पन्थीले भने, यस्तो जथाभावी रोक्न कसैले पनि ध्यान दिँदैनन्। सबैका आआफ्ना स्वार्थ छन्। उनले नेता, मन्त्री, कर्मचारी सबैको मिलेमतोमा राज्यको ढुकुटी दुरुपयोग हुँदै आएको बताए। बजेट दुरुपयोग रोक्नका लागि लुम्बिनी प्रदेशले कुनै काम गर्न नसकेको पन्थीको प्रतिक्रिया छ। जथाभावी बजेट परेको क्षेत्रमा त्यसलाई कार्यान्वयन नगर्नसमेत सम्बन्धित कार्यालयका कर्मचारीहरूलाई उनले सुझाव दिए।"
छोराको उपचारमा आर्थिक अभाव : आमाले गरिन् सहयोगको अपिल,"गुल्मी : गुल्मीको मदाने गाउँपालिका३ सिर्सेनी सिमकी सुमित्रा परियार केही दिनदेखि गुल्मी अस्पतालमा छिन्। छोरालाई ज्वरो आउने, खोकी लाग्ने र श्वासप्रश्वासमा समस्या भएपछि फागुन ९ गते राति अस्पताल आएकी हुन्। अस्पतालमा स्वास्थ्य चेकजाँच गर्दा छोरालाई निमोनिया देखियो। उनको छोरालाई केही दिन भर्ना गरेर उपचार गरिने अस्पतालले सुनायो। आठ महिने छोराको १० फागुन गते त्यही अस्पतालमा भर्ना गरिन्। अहिले उनी उपचाररत छोरासँगै गुल्मी अस्पतालको एसडियु चार नम्बर बेडमा छिन। अस्पतालमा भर्ना गरेर छोराको उपचार गर्न थालेको केही दिन बित्यो। तर, बच्चाको स्वास्थ्य अवस्थामा सुधार नआएको अस्पतालकी डाक्टर विद्या पन्थी सुनारले बताइन्। डाक्टर विद्याका अनुसार बच्चालाई बढी मात्रामा नियोनिया भएकोले जिल्ला बाहिरका सुविधासम्पन्न अस्पतालमा थप उपचारको लागि रेफर गरिएको छ। बिरामीलाई जतिबेला पनि आइसियु वा भेन्टिलेटरको आवश्यकता पर्ने देखिएको छ, उनले भनिन्। बिरामीलाई जतिसक्दो छिटो सुविधासम्पन्न अस्पतालमा लैजान अस्पतालले सुझाव दिएको उनले बताइन्। बच्चाको स्वास्थ्य अवस्था दैनिक कमजोर बन्दै गएको छ। तर, छोरालाई थप उपचार गर्ने पैसा नभएपछि आमा त्यही अस्पतालमा बस्न बाध्य छिन्। नातिको उपचारका मावली हजुरबुबा भेषबहादुर कामीसँगै छन्। आर्थिक अभावका कारण अस्पतालमा आमा र शिशु दुवैको बिचल्ली छ। छोरा सहारा रहेको अस्पतालको बेड वरपर अन्य बिरामी पनि छन्। भर्ना भएका अरू बिरामीले गरेको कुरा सुमित्राले देख्न सक्छिन् तर सुन्न र बोल्न सक्दिनन्। उनले आफूलाई परेको पीडा कसैलाई व्यक्त गर्न सक्दैनन्। साहाराका आमा सुमित्रा र बुबा काकु परियार दुवै श्रवण क्षमता नभएका हुन्। सावित्राको दुई वर्षअघि छापका काकु परियारसँग विवाह भएको थियो। काकुका घरमा पनि बुवा, जेठो दाई र माइलो दाई पनि अपांग छन्। काकु पनि आफैंमा अपांग छन्। विवाह भएको केही समयसम्म सम्बन्ध ठिकै रहे पनि अहिले घर परिवारले वास्ता नगरेका कारण सुमित्रा माइतीकै सहारामा छिन। बुवा भेषबहादुरले नातिको जीवन बचाइदिन सबैसँग आग्रह गरे। अहिले अस्पतालले सामाजिक सुरक्षा कोषबाट खाना र औषधीको व्यवस्था गरेको छ। तर अस्पतालले बिरामीलाई रेफर गरे पनि आवश्यक उपचार खर्च नहुँदा लैजान नसकिएको शिशुका हजुरबुबा भेष बहादुरले बताए। उनले आफूसँग भएको पैसा यही अस्पतालमा सकिएको बताए। आइतबार बिहान रेसुंगा नगरपालिका१० सिमिचौरका कृष्णकुमार बस्नेतले आमालाई लिएर अस्पताल आए। निमोनिया देखिएपछि आमालाई अहिले त्यही भर्ना गरेका छन्। उनले बिरामी आमा नजिकैको बेडमा निन्याउरो अनुहारमा आमा र बच्चा देखे। बस्नेतले आमालाई केही सोधे तर, उनीबाट केही वाक्य आएन। अस्पतालमा भर्ना भएका अन्य बिरामीले उनीहरू केही दिनदेखि त्यही रहेको बताए। बिरामी बच्चाको आमा नबोल्ने सुनाए। छोराको स्वास्थ्य अवस्था दैनिक नाजुक बनिरहेको थाहा पाएपछि उनी थप भावुक बने। उनीहरू पैसाको कारण जिल्ला बाहिर उपचारका लागि जान सकेका थिएनन्। आफूसँग पैसा नभएपछि सुत्केरी आमा दिउँसोमा भोकै बस्दै आएकी छिन्। बिहान बेलुका खानाको अस्पतालले व्यवस्था गरेको छ। सुत्केरी आमा भोकाएको खबर पाएपछि दिउँसो आफूले बाहिरबाट ल्याएर खाजा खुवाएको समाजसेवी बस्नेत बताउँछन्। उनले यस्तो बेलामा सुत्केरी आमाले पौष्टिक तत्व भएका खानेकुरा खानुपर्ने हो तर, गरिबीकै कारण भोकै बस्नुपर्ने गरिबको विडम्बना रहेको सुनाए। यो देशमा गरिब, विपन्न र अशक्त नागरिकले पैसा अभावकै कारण आफ्नो ज्यान गुमाउनु परेको छ, आर्थिक अवस्था कमजोर भएर उपचार गर्न नसकेका कारण जीवन जाने अवस्थामा रहेका व्यक्तिहरू उपचारको जिम्मा राज्यले लिनुपर्छ, उनले भने। उनले आर्थिक अभावकै कारण अस्पतालमा छटपटाई रहेकी सुमित्राको परिवारलाई सहयोगको अपिल गरे। छिमेकी भट्टराईका अनुसार सुमित्राका एक मात्रै छोरा हुन् सहारा। उनी श्रीमानसँगको सम्बन्ध बिग्रेका कारण माइतीमा बस्दै आएकी छन्। सुमित्राका माइती पनि ज्याला मजदुरी गरेर जीविकोपार्जन गर्दै आएका छन्। यता छोरा बिरामी भएर अस्पतालको बेडमा छट्पटाई रहेकी छन्। उनको माइती परिवारले ससुरालीको जग्गा गर्ने र छिमेकी भएकाले आफ्नै गाडीमा सदरमुकाम तम्घासको जिल्ला अस्पतालमा ल्याएको भेष बहादुरका छिमेकी खिमानन्द भट्टराईले बताए। छिमेकीको दुःखमा सघाउनु आफ्नो दायित्व रहेकाले आइतबार आफू उनीहरूसँग अस्पताल बसेको बताए। घरको आर्थिक अवस्था कमजोर भएपछि बच्चालाई थप उपचारका लागि अनेत्र लग्न नसकिएको उनको भनाइ छ। उनको परिवारले ज्याला मजदुरी गरेर दैनिकी चलाउँदै आएकाले पनि बच्चालाई जिल्ला बाहिर लिएर उपचार गर्न नसकिएको छिमेकी बताउँछन्। माइतीले आफ्नो पहुँच माथिल्लो निकायमा नभएको बताउँदै बच्चाको उपचारका लागि सबैमा आर्थिक सहयोगको याचना छन्। सोमबार बिहानबाट पत्रकार र अधिकारकर्मीहरूले बच्चाको थप उपचारको लागि बाहिर पठाउन सहजीकरण गरिरहेका छन्। लुम्बिनी प्रादेशिक अस्पतालमा उपचार र पीडित परिवारको सहजीकरणको लागि प्रशासन र सिर्सेनी समाजसँग समन्वय भइरहेको छ।"
"सशस्त्र प्रहरी इन्स्पेक्टर महत मृत्यु प्रकरण, अर्का इन्स्पेक्टरविरुद्ध प्रहरीमा जाहेरी","काठमाडौं : सशस्त्र प्रहरी बलमा कार्यरत इन्स्पेक्टर सन्तोषी महत मृत भेटिएकी छन् । उनी पोखरास्थित हुल तथा दंगा व्यवस्थापन तालिम शिक्षालय लामापाटनमा बेसिक तालिम लिइरहेकी थिइन् । सिन्धुपाल्चोक घर भएकी महत १७ औ बेसिक (२०८१) की इन्स्पेक्टर हुन् । इन्स्पेक्टरको बेसिक तालिम गरिरहेकी उनी ब्यारेकको गत शनिबार राति महिला शौचालयको नजिकको बिममा झुन्डिएको अवस्थामा मृत फेला परेकी थिइन् । सशस्त्र प्रहरी बल नेपालका प्रवक्ता कुमार न्यौपानेका अनुसार इन्स्पेक्टर महतको मृत्यु प्रकरणमा अनुसन्धान गर्नका लागि छानविन समिति गठन भएको छ । उनको मृत्यु प्रकरणमा जिल्ला प्रहरी कार्यालय कास्कीमा १६ औं बेसिकका एकजना इन्स्पेक्टरविरुद्ध आत्महत्या दुरुत्साहनको किटानी जाहेरी दर्ता भएको छ । उनको शव पोष्टमार्टमको लागि त्रिवि शिक्षण अस्पतालमा ल्याइएको छ । घटना अनुसन्धान गर्न सशस्त्र प्रहरी बल प्रधान कार्यालयले डीआईजीको नेतृत्वमा छानविन समिति गठन गरेको छ । एकेडेमीका डीआईजी लक्ष्मण सिंहको नेतृत्वमा समिति गठन गरिएको छ । जसमा कानुन महाशाखाको प्रतिनिधि तथा अन्य गरी पाँचजनाको समिति गठन भएको हो । सशस्त्र प्रहरी प्रवक्ता न्यौपाने भन्छन्,'घटनाको विषयमा जाहेरी दर्ता भइसकेको र घटनाको विषयमा नेपाल प्रहरीले नै अनुसन्धान अगाडि बढाएको छ । सशस्त्र प्रहरी जवान र असई हुँदै उनी इन्स्पेक्टर भएकी थिइन् । उनले यसैवर्ष इन्स्पेक्टरमा नाम निकालेकी थिइन् । निकै मेहनेति स्वभावकी महत के कारणले आत्महत्या गर्न पुगिन् छानविन समितिले निष्कर्ष निकाल्नेछ । २०७२ सालमा सशस्त्रकै सिपाहीमा भर्ना भएकी उनले २०७८ सालमा असईमा नाम निकालेकी थिइन् । त्यसपछि अहिले २०८१ सालमा इन्स्पेक्टरमा नाम निकालेर तामिल सुरू गरेकी थिइन् । मृतक महत ती इन्स्पेक्टरसँग प्रेमसम्बन्धमा रहेको बताइएको छ । सम्बन्धमा समस्या आएपछि उनले आत्महत्या गरेको हुनसक्ने अनुमान गरिएको छ । उनलाई आत्महत्या गर्न बाध्य पारेको कसुरमा उती इन्स्पेक्टरविरुद्ध पीडितका परिवारले जिल्ला प्रहरी कार्यालय कास्कीमा जाहेरी दिएका हुन् ।"
जापानले गर्यो चार नेपालीलाई निष्कासन,"काठमाडौं : जापानको अध्यागमनले चार नेपालीलाई निष्कासन गरेको छ। गैरकानुनी रूपमा जापानमा बस्दै आएका उनीहरूलाई निष्कासन गरिएको हो। निष्कासनमा पर्नेमा विष्ट, राजभाट, बस्याल र पौडेल थरी रहेको स्रोतले बताएको छ। उनीहरूलाई कोरियन एयरलायन्स र थाइ एयरलायन्सको विमानबाट नेपाल फर्काइएको हो। उनीहरू यसै साता काठमाडौं आइपुगेको स्रोतको भनाइ छ। जापानको अध्यागमन कानुन उल्लंघन गरेको आरोपमा उनीहरूलाई निष्कासन गरिएको हो। पछिल्लो समय जापानले पनि अवैधरूपमा बसेका आप्रवासीहरूमाथि कडाइ गर्न थालेको छ। विभिन्न प्रवेशाज्ञामा जापान पुगेका आप्रवासीहरूलाई कडाइ गर्न थालेपछि नेपालीहरू समेत त्यसको मारमा पर्न थालेका हुन्। फागुनको पहिलो साता पनि पाँच जना नेपालीलाई जापानले निष्कासन गरेको थियो। निष्कासित हुनेमा मगर, थापामगर, तामाङ, गौचन र चेम्जोङ थर भएका एकएक जना रहेका थिए।"
वैदेशिक रोजगारीमा विभिन्न देश पठाइदिन्छु भन्दै ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको आरोपमा २ जना पक्राउ परेका छन्। पक्राउ पर्नेहरूमा सुर्खेत सिम्ता गाउँपालिका४ घर भई ललितपुरको ललितपुर महानगरपालिका२९ बस्ने ३७ वर्षीय ईन्द्र बहादुर केसी र बारा करैयामाई गाउँपालिका१ घर भई काठमाडौं महानगरपालिका१६ ढुङ्गेधारा बस्ने ४६ वर्षीय बिशुनदयाल चौधरी रहेका छन्। पक्राउ मध्ये ईन्द्र बहादुरले ग्रिस पठाइदिन्छु भन्दै ३ जना पीडितबाट २४ लाख रुपैयाँ र बिशुनदयालले स्विडेन पठाइदिन्छु भन्दै १ जना पीडितबाट ४ लाख ४० हजार रुपैयाँ लिई सम्पर्कविहीन भएको पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरूलाई उपत्यकाको विभिन्न स्थानबाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
"पानी नपर्दा बढ्यो वायु प्रदूषण, बढी प्रदूषितमा पोखरा","काठमाडौं : पर्यटकीय राजधानी पोखरामा आइतबार वायुको गुणस्तर खतरनाक तहमा पुग्यो। आइतबार दिनभरि नै पोखराको वायुको गुणस्तर सूचांक (एक्यूआई) ४ सयको हाराहारीमा रह्यो। गण्डकी बोर्डिङमा रहेको हावामापन यन्त्रले प्रतिघण्टा मापन गरेको पोखराको वायुसूचकांक ४ सय हाराहारीमा देखाएको वन तथा वातावरण मन्त्रालयअन्तर्गतको वातावरण विभागका वातावरण निरीक्षक गोविन्द लामिछानेले जानकारी दिए। विगत केही दिनदेखि पोखराको वायुको गुणस्तर खतरनाक तहमा पुगेको उनको भनाइ छ। फागुन लागेदेखि नै पोखराको वायु प्रदूषण उच्च देखिएको लामिछानेले जानकारी दिए। विगत २४ घण्टामा पनि पोखराको वायुप्रदूषण १५० भन्दा माथिको तहमा पुगेको थियो। वातावरण विभागका अनुसार वायु गुणस्तर सूचकांक ०५० हुँदा राम्रो, ५११०० मध्यम, १०११५० संवेदनशील समूहका लागि अस्वस्थ, १५१२०० अस्वस्थ्य, २०१३०० निकै अस्वस्थ तथा ३०१ भन्दा माथि खतरनाक तह पुगेको संकेत गर्दछ। पोखरामा आइतबार वायु प्रदूषण सूचकांक प्रत्येक घण्टाको मापनमा ३ सयदेखि ४ सयको बीचमा पुगेको थियो। पोखरासँगै भरतपुर, भैंसेपाटी, धुलिखेल, शंखपार्क, भक्तपुर, धुलिखेल, खुमलटारको वायुप्रदूषण प्रतिघण्टा १५० भन्दामाथि अस्वस्थ तहमा पुगेको वातावरण विभागको वायु प्रदूषण सूचकांकमा उल्लेख छ। वायुप्रदूषण मापनयन्त्र जडान भएका मध्ये नेपालगन्ज र हेटौंडाको वायुप्रदूषण ५१ देखि १०० को बीच अर्थात् मध्यम तहमा रहेको छ। काठमाडौं उपत्यकाका लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्यूआईको मापन ३ सयभन्दा बढी भएको अवस्थालाई विपद्का रूपमा लिने उल्लेख गरेको छ। आइक्यू एयरका अनुसार विश्वमा वायु प्रदूषणका कारण बर्सेनि करिब ७० लाख मानिसको ज्यान जाने गरेको छ। मुलुकमा मंसिरदेखि जेठ महिनासम्म वायु प्रदूषण उच्च हुने गरेको पाइन्छ। विगत केही हप्तादेखि तराई क्षेत्रलगायत काठमाडौं उपत्यकामा वायु प्रदूषण बढेको विभागले जनाएको छ। नेपालमा वायु प्रदूषणको मुख्य कारक उद्योग कलकारखाना र सवारी साधनबाट निष्कासन हुने धुवाँ, वन डढेलो, खुला रूपमा फोहोर तथा कृषिजन्य अवशेष, घरबाट निस्कने धुवाँ, सडक तथा निर्माण कार्यहरूबाट उड्ने धुलोसँगै आयातित कारण पनि रहेको वातावरण निरीक्षक लामिछाने बताउँछन्। हिउँदको समयमा वायुप्रदूषण बढ्ने गरेको भन्दै लामिछानेले देशभरि नै पानी पर्न नसकेको कारण वायुप्रदूषण बढेको जानकारी दिए। वायुप्रदूषण अवस्था मापनसम्बन्धी पछिल्लो तथ्यांकअनुसार हावाको कणको आकार २५ पीएम (२५ माइक्रोनभन्दा सानो धुलोका कण) लाई आधार मान्दा दक्षिणपश्चिम दिशाबाट आउने हावासँग सम्बन्धित रहेको देखाउँछ। मुलुकका विभिन्न स्टेसनहरूको लागि अत्यधिक प्रदूषित महिनाहरू पनि दक्षिण पश्चिमी वायुसँग जोडिएका देखिन्छन। र, मनसुनका महिनामा पूर्वी दिशाबाट बढी मात्रामा हावा आउने गरेको छ। मार्च र अप्रिल महिनामा हुने वायु प्रदूषण मुख्यतया आगलागीसँग सम्बन्धित हुने गर्छ। यो वर्ष पनि डढेलो बढ्यो भने वायुप्रदूषण अझै बढ्ने विभागले जनाएको छ। वायु प्रदूषणले मानव स्वास्थ्यमा नकारात्मक असर पार्ने र विशेष गरी बालबालिका, वृद्धवृद्धा एवं श्वासप्रश्वास र मुटुका बिरामी, गर्भवती महिलाहरूलाई बढी प्रभाव पार्ने भएकाले यस्तो बेला विशेष सावधानी अपनाउन विभागले आग्रह गरेको। यसका लागि ठोस तथा प्लास्टिकजन्य फोहोर तथा कृषिजन्य अवशेषहरू नजलाउने, सवारीसाधनको नियमित मर्मतसम्भार गर्ने, उद्योग कलकारखाना तथा भान्साहरूमा स्वच्छ ऊर्जाको प्रयोग गर्ने लगायतमा ध्यान दिन विभागले सार्वजनिक सूचना जारी गर्दै आइरहेको छ।"
