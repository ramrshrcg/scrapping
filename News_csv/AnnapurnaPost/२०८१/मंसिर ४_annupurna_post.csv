शीर्षक,विवरण
पोखरामा नियमित अन्तर्राष्ट्रिय उडानका लागि पहल गरिदिन प्रधानमन्त्रीलाई आग्रह,"काठमाडौं : गण्डकी प्रदेश सरकारका मन्त्री र त्यहाँका पर्यटन व्यवसायीले प्रधानमन्त्री केपी शर्मा ओलीसमक्ष पोखरा अन्तर्राष्ट्रिय विमानस्थलमा नियमित अन्तर्राष्ट्रिय उडानका लागि पहल गर्न आग्रह गरेका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आज प्रदेशका उद्योग तथा पर्यटनमन्त्री मित्रलाल बस्यालसहितको टोलीले सो विषयमा प्रधानमन्त्री ओलीलाई आग्रह गरेको हो। मन्त्री बस्यालले गण्डकी प्रदेशको पर्यटकीय राजधानी पोखरामा पर्यटन वृद्धिका लागि अन्तर्राष्ट्रिय उडान हुनु आवश्यक भएको भन्दै केन्द्र सरकारबाट पनि देशकै पर्यटकीय राजधानीका रूपमा घोषित गर्न माग गरे। प्रधानमन्त्री ओलीले सरकारले सन् २०२५ लाई नेपाल भ्रमण वर्ष घोषणा गरेको सन्दर्भमा आफ्नो आसन्न चीन भ्रमणका क्रममा पर्यटक बढाउने विषयमा चीनलाई आग्रह गर्दै बताए। उनले पोखरामा नियमित अन्तर्राष्ट्रिय उडानका लागि पहल गर्ने पनि बताए। भेटका अवसरमा संस्कृति, पर्यटन तथा नागरिक उडड्यमन्त्री बद्री पाण्डे, प्रदेशको मन्त्रालयका सचिव कुमानसिंह गुरुङ, पोखरा उद्योग वाणिज्य सङ्घका अध्यक्ष गोकर्ण कार्की, पोखरा पर्यटन परिषदका अध्यक्ष तारानाथ पहाडी लगायत सहभागी थिए।"
विद्युत् विकासका लागि जर्मनीले एक अर्ब ४६ करोड अनुदान दिने,"काठमाडौं : जर्मनीले नेपाललाई एक करोड युरो (करिब एक अर्ब ४६ करोड रुपैयाँ) अनुदान सहायता उपलब्ध गराउने भएको छ। अर्थ मन्त्रालयमा आज औपचारिक कार्यक्रमका बीच नेपालका लागि जर्मनीका राजदूत डा थोमस प्रिन्ज र अर्थ मन्त्रालयको अन्तर्राष्ट्रिय आर्थिक समन्वय तथा सहयोग महाशाखाका सहसचिव धनीराम शर्माबीच अनुदान सम्झौतामा हस्ताक्षर भएको हो। उक्त अनुदान रकम नेपाल विद्युत् प्राधिकरणमार्फत् विद्युत् वितरण सुदृढीकरण परियोजनामा खर्च हुनेछ। नेपालको विद्युत् वितरण संरचना सुदृढ गर्दै वातावरणमैत्री प्रविधिको प्रयोग गरी भरपर्दो र प्रभावकारी विद्युत् आपूर्ति सुनिश्चित गर्नेगरी अनुदान रकम खर्च गरिने जनाइएको छ। यस परियोजना अन्तर्गत भरतपुर (बागमती प्रदेश), बुटवलभैरहवा (लुम्बिनी प्रदेश) र पोखरा (गण्डकी प्रदेश) लगायतका क्षेत्रलाई प्राथमिकता दिइनेछ। ऊर्जा दक्षता र विद्युत् आपूर्ति विश्वसनीयता सुधार गर्दै लक्षित क्षेत्रका जनतालाई दिगो रूपमा विद्युत् पहुँच सुनिश्चित गर्ने लक्ष्य परियोजनाको छ। सन् २०२५ देखि सुरु हुने विद्युत् वितरण सुदृढीकरण परियोजनालाई सरकारको वार्षिक बजेट प्रणालीमा समावेश गरिने सम्झौतामा उल्लेख छ। सम्झौता हस्ताक्षर कार्यक्रममा सहसचिव शर्माले लक्षित क्षेत्रमा विद्युत् आपूर्तिको विश्वसनीयता अभिवृद्धिमा यस सहयोगले महत्वपूर्ण योगदान पुर्याउने विश्वास व्यक्त गरे। उनले जर्मनी सरकारप्रति नेपालको ऊर्जा क्षेत्र सुदृढीकरणमा निरन्तर प्रतिबद्धताका लागि आभार व्यक्त गरे। राजदूत डा प्रिन्जले जलवायुमैत्री प्रविधिको प्रयोग गर्दै नेपालमा विद्युत् वितरण प्रणाली सुदृढीकरणमा सहयोग गर्न पाएकोमा सन्तोष व्यक्त गरे। उनले यस सम्झौताले जर्मनी र नेपाल बीचको सम्बन्धलाई अझ प्रगाढ बनाउने विश्वास व्यक्त गरे।"
अस्पतालको वर्गीकरण गर्न प्रक्रिया अघि बढाएका छौंः स्वास्थ्यमन्त्री पौडेल,"बागलुङ : स्वास्थ्य तथा जनसंख्यामन्त्री प्रदीप पौडेलले सरकारले अस्पतालहरूको वर्गीकरण गर्ने प्रक्रियालाई अघि बढाएको बताएका छन्। काठेखोला गाउँपालिका६ बिहुँको नवनिर्मित स्वास्थ्यचौकी भवनको उद्घाटन गर्दै स्वास्थ्यमन्त्री पौडेलले अस्पतालको वर्गीकरण गरेर सेवा सुविधा थप गर्ने बताए। अहिले अस्पतालको वर्गीकरण गर्ने प्रक्रियालाई अघि बढाएका छौं, मन्त्री पौडेलले भने,सबै अस्पतालमा एमआरआई, सिटी स्क्यान चाहिने हो की होइन ? त्यसका लागि अस्पतालको वर्गीकरण गर्नु जरुरी छ। त्यसैले शय्याका आधारमा नभइ सेवाका आधारमा अस्पतालहरूको वर्गीकरण प्रक्रिया अघि बढाएको छौं। स्थानीय, प्रदेश र संघीय सरकार मातहत रहेका अस्पतालहरूले केके सेवा दिने, कति बेडको अस्पतालले के सेवा दिने भनेर वर्गीकरण गरिरहेका छौं। मन्त्री पौडेलले मिर्गौला फेल रोगलाई न्यूनीकरण गर्नका लागि स्क्रिनिङ गर्न सुरु गरिएको बताए। डायलसिस र मिर्गौला प्रत्यारोपणको अवस्थामा विरामीलाई नपुर्याउनका लागि स्क्रिनिङ गर्न सुरु गरिएको उनले बताए। सरकारले सातवटै प्रदेशमा मुटु र क्यान्सर रोगको विशिष्टिकृत अस्पताल सञ्चालन गर्ने भएको छ। स्वास्थ्यमन्त्री पौडेलले अहिले प्रत्येक प्रदेशमा क्यान्सरको एउटा अस्पताल सञ्चालनको प्रक्रियामा रहेको जानकारी दिँदै आउँदा दिनमा मुटुरोगको पनि उपचार हुने अस्पताल सञ्चालनमा ल्याइने बताए। यस्तै क्यान्सरबाट बचाउनको लागि माघ २२ गतेदेखि ९ वर्षदेखि १४ वर्षसम्मका किशोरीहरूलाई एचपिभि भ्याक्सिन दिइन लागेको मन्त्री पौडेलले बताए। श्रोतको सुनिश्चितता नहुँदा धेरै योजनाहरू कार्यान्वयन गर्न नसकिएको मन्त्री पौडेलको भनाइ छ। अस्पताल बने पनि उपकरण र चिकित्सकहरू नआएको श्रोत नभएर हो, स्वास्थ्यमन्त्री पौडेलले भने,मलाई डाक्टर, नर्स, स्वास्थ्यकर्मी पठाउन मन छ तर त्यसरी सिधै पठाउन सम्भावना छैन। अहिले स्वास्थ्य मन्त्रालयलाई ३२ हजार स्वास्थ्यकर्मी र चिकित्सकहरू चाहिएको छ। सरकारलाई ३२ हजार होइन ३२ सय दिनुस् भनेको छु। ३२ सय भएमा केही स्वास्थ्यकर्मीहरू स्वास्थ्य चौकीमा पठाउन सकिन्छ। स्वास्थ्यमन्त्री पौडेलले रोग लाग्न नदिने उपाय नसोचेमा विरामीहरूले राज्यले थेग्न नसक्ने गरी बढ्ने बताए। अब रोग लाग्न नदिने उपाय सोच्नुपर्छ। यसरी विरामी बढिरहेमा राज्यले थेग्न सक्दैन, उनले भने,वडा तहमा रहेका अस्पतालहरूलाई उपचारात्मक प्रणालीमा विशिष्ट अस्पतालका रुपमा विकसित गर्न सक्दैनौँ। स्वास्थ्य चौकीहरूलाई निरोधात्मक चेतना विस्तार गर्ने प्रणालीमा विकास गर्न जरुरी छ। स्वास्थ्य चौकीहरूले क्यान्सर, मिर्गौला खरानी लगायतका रोगहरू के भएर हुन्छ, नलाग्न के गर्नुपर्छ ? नागरिकहरू सचेत भएमा धेरै रोग लाग्न सक्दैन भन्ने चेतनाको विकास गराउनुपर्छ। वडाका स्वास्थ्य चौकीलाई प्रसूति वार्ड बनाउनुपर्ने मन्त्री पौडेलले बताए। उनले सुत्केरी आमाको उपचारलाई प्राथमिकतामा राख्नुपर्ने बताउँदै वडाका अस्पतालहरूलाई प्रसूति वार्ड बनाउनुपर्ने नभएपनि राम्रो बर्थिङ सेन्टर बनाउनुपर्नेमा जोड दिएका थिए। ग्रामीण भेगको स्वास्थ्य सुधारमा महिला स्वास्थ्य स्वयंसेविकाहरूले धेरै राम्रो काम गरेको मन्त्री पौडेलको भनाइ छ। गाउँहरूमा पछिल्लो समय बसाइँसराईको कारण जनसंख्या कम भएकोले निजी कम्पनीहरूले गाउँहरूमा लगानी नगर्ने हुँदा नागरिकहरूको स्वास्थ्य सुविधाको निम्ति राज्यले लगानी गर्नुपर्ने मन्त्री पौडेलले बताए। उनले तीन तहकै सरकारले एउटै नागरिकको सेवा गर्नुपर्ने हुनाले मिलेर गर्नुपर्ने बताए। संघीयता भनेको सबै काम छुट्टाछुट्टै गर्नुपर्छ भन्ने होइन। संघीयता भनेको फरक फरक देशका सरकारहरू होइनन्। एउटै देशको एउटै नागरिकलाई सेवा गर्न बनेको तीन तहको सरकार हो। त्यसैले मिलेर काम गर्नुपर्छ, मन्त्री पौडेलले भने,स्वास्थ्य, शिक्षा, सार्वजनिक यातायात, शान्ति सुरक्षामा कतिपय कामहरू तीन वटै तहका सरकार मिलेर गर्न जरुरी हुन्छ। त्यस कारणले सरकारको स्वास्थ्य प्रणालीलाई कसरी प्रभावकारी बनाउन सकिन्छ भन्नेमा तीन वटै तहका सरकारले आपसमा समन्वय गरेर समझदारी पूर्वक अघि बढाएर लाग्नुपर्नेछ।"
बुधबार देशका यी स्थानमा हुने छ वर्षा,"काठमाडौं : बुधबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक देखि साधारणतया बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, बागमती प्रदेश र गण्डकी प्रदेशका पहाडी भूभागका एक दुई स्थानमा हल्का वर्षाको साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी प्रदेश र गण्डकी प्रदेशका पहाडी भूभागका एक दुई स्थानमा हल्का वर्षाको सम्भावना रहेको छ।"
माओवादीको राजनीतिक अस्थिरताले कांग्रेसएमाले गठबन्धन बन्यो : कांग्रेस प्रवक्ता महत,"वीरेन्द्रनगर : नेपाली कांग्रेसका पार्टी प्रवक्ता एवं पूर्व अर्थमन्त्री प्रकाशसरण महतले माओवादीमा देखिएको राजनीतिक अस्थिरताका कारण अहिलेको गठबन्धन निर्माण भएको बताएका छन्। मुलुक उप निर्वाचनको माहोलमा रहेका बेला कर्णाली भ्रमणमा आएका कांग्रेस केन्द्रीय सदस्य महतले सुर्खेतमा आयोजित पत्रकार सम्मेलनमा बोल्दै यस्तो बताएका हुन्। उनले माओवादीलाई प्रधानमन्त्री दिँदा पनि राजनीतिक स्थायित्व नभएका कारण कांग्रेस एमालेको गठबन्धनको सरकार निर्माण भएको बताए। उनले भने, हामीले चुनावी तालमेल माओवादी केन्द्रसँग गरेका थियौँ। माओवादीसँगै सत्ता सहकार्य गरेका हौँ। तर माओवादी केन्द्रमा राजनीतिक विचलन आएर कहिले कांग्रेस त कहिले एमाले तिर लाग्ने समस्याले गर्दा अहिलेको गठबन्धन निर्माणमा सहयोग पुगेको हो। उनले नेपाली कांग्रेसले माओवादीसँग गरेको सत्ता सहकार्य सुखद नभएको बताए। उनले भने, कांग्रेसले माओवादीसँग गरेको सत्ता सहकार्य सुखद भएन। सरकारको नेतृत्व गरेको माओवादीमा राजनीतिक अस्थिरता र विचलन देखियो। यसको प्रभावले गठबन्धन पटक पटक फेरबदलहरु पनि भए। यसैको परिणाम मुलुकमा राजनीतिक स्थायित्व, संविधान संशोधन, विकास र समृद्धि दिनका लागि कांग्रेस एमालेको गठबन्धन निर्माण भएको हो। उनले आगामी निर्वाचनहरूमा नेपाली कांग्रेस एक्लै लड्ने बताए। उनले भने, विगतमा माओवादीले कांग्रेसले गरे कांग्रेस तिर नगरे एमालेतिर गठबन्धन गर्ने भएकाले हामीले पनि गठबन्धन गरेका हौँ। अहिलेको गठबन्धनको सरकार निर्माण गर्ने बेला नै अबको निर्वाचनमा एमाले कांग्रेस दुवैले माओवादी केन्द्रसँग आगामी निर्वाचनमा गठबन्धन नगर्ने भनेर सहमति गरेका छौँ। हामी आफ्नै पाटीको बलमा निर्वाचनमा स्वच्छ प्रतिस्पर्धा गर्नेछौँ।"
मोटरसाइकलले स्कुटीलाई ठक्कर दिँदा एक जनाको मृत्यु,काभ्रे : मोटरसाइकलले स्कुटीलाई ठक्कर दिँदा काभ्रेमा एक जनाको मृत्यु भएको छ। मृत्यु हुनेमा पनौती नगरपालिका५ का ४२ वर्षीय स्कुटर चालक रामकृष्ण कुँवर रहेका छन्। बनेपापनौती भित्री सडक खण्डमा मंगलबार दिउँसो ४:१० बजे बनेपाबाट पनौतीतर्फ जाँदै गरेको बाप्र ०२०२२ प ७५९७ नम्बरको स्कुटर अनियन्त्रित भई सडकमा पल्टिएको थियो। सोही समयमा विपरीत दिशाबाट आएको बा ७८ प ५९६५ नम्बरको मोटरसाइकलले ठक्कर दिँदा स्कुटर चालक कुँवर गम्भीर घाइते भएका थिए। कुँवरलाई उपचारका लागि शिर मेमोरियल अस्पताल पुर्याइएको थियो। तर अस्पताल पुग्नासाथ चिकित्सकले उनलाई मृत घोषणा गरेका छन्। मोटरसाइकल चालक धुलिखेल नगरपालिका४ का २१ वर्षीय रिजन सुवाल र दुवै सवारीसाधन इलाका प्रहरी कार्यालय बनेपाको नियन्त्रणमा रहेका छन्। दुर्घटनाको सम्बन्धमा थप अनुसन्धान भइरहेको इलाका प्रहरी कार्यालय बनेपाले जनाएको छ।
फरार प्रतिवादी पक्राउ,"महोत्तरी : महोत्तरीमा चारजना फरार प्रतिवादी पक्राउ परेका छन्। जिल्ला प्रहरी कार्यालय तथा मातहत कार्यालयहरूबाट खटिएको प्रहरी टोलीले उनीहरुलाई खोजतलासका क्रममा विभिन्न स्थानबाट नियन्त्रणमा लिएको हो। पक्राउ पर्नेमा गौशाला नगरपालिका२ का ४२ वर्षीय विनोद महतो रहेको छ। उनीमाथि ज्यान सम्बन्धी कसुर मुद्दा रहेको छ। त्यस्तै कर्तव्य ज्यान मुद्दामा फरार रहेको जलेश्वर नगरपालिका१३ का ५५ वर्षीय देवेन्द्र चौधरी, सम्सी गाउँपालिका४ का २५ वर्षीय उमेश झा र सम्सी गाउँपालिका४ का ५१ वर्षीय उमेश झा रहेका छन्। उनीहरूलाई नियन्त्रणमा लिई आवश्यक कारबाहीका लागि महोत्तरी जिल्ला अदालत जलेश्वर तथा वैदेशिक रोजगार विभाग काठमाडौंमा पठाइएको महोत्तरीका प्रहरी प्रवक्ता डीएसपी सन्तुलाल प्रसाद जयसवारले बताए।"
लिट्मस केबल्स र प्रसिद्ध खेलाडी तथा फिटनेस प्रशिक्षक सनम मुलगुठीबीच सहकार्य,"काठमाडौं : नेपालकै प्रमुख तार, केबल तथा कन्डक्टर उत्पादक कम्पनी लिट्मस इन्डस्ट्रीज लिमिटेडले चर्चित खेलाडी, व्यक्तिगत तथा फिटनेस प्रशिक्षक सुश्री सनम मुलगुठीसँग सहकार्य गरेको छ। राष्ट्रिय प्रेरणाको स्रोत तथा १५औं वल्र्ड बडीबिल्डिङ एन्ड फिजिक च्याम्पियनसिप २०२४ की रजत पदक विजेता सनमले आफ्नो अतुलनीय समर्पण र लगनशीलता यस सहकार्यमार्फत ल्याउने अपेक्षा गरिएको छ। नेपालको विद्युतीय उत्पादन क्षेत्रमा विश्वास, नवीनता र शक्तिको पर्याय बनेको लिट्मस केबल्सले नेपाली फिटनेस तथा बडीबिल्डिङको क्षेत्रलाई नयाँ उचाइ प्रदान गर्ने सनमसँग हात मिलाउँदै सम्पूर्ण नेपालीलाई व्यक्तिगत विकास र सबल र उज्यालो नेपाल निर्माणमा उत्कृष्टता हासिल गर्न प्रेरित गर्ने उद्देश्य राखेको छ। यो सहकार्य दृढता र प्रगतिको लागि समर्पित दुई शक्तिहरूको एकता पनि हो। लिट्मस इन्डस्ट्रीजकी मार्केटिङ तथा बिजनेस डेभलप्मेन्ट निर्देशक साक्षी गुप्ताले भने, सनमको अटल समर्पणजस्तै हामीले निर्माण गर्ने हरेक तार र केबलले भरोसा र सबलताको आधार निर्माण गरेका छन् र तिनलाई प्रमाणित पनि गरेका छन्। उहाँको अद्भुत यात्रा र परिचय दृढता, अनुशासन, लगन र निरन्तर मेहनतको सशक्त उदाहरण हो लिट्मसलाई परिभाषित गर्ने मूल्य मान्यताहरू पनि यिनै विशेष गुण हुन्। आफ्ना उपलब्धिहरूबाट धेरैलाई प्रेरित गर्दै आइरहेकी सनमले आफ्नो उत्साह व्यक्त गर्दै भने, लिट्मस इन्डस्ट्रीजसँग सहकार्य गर्न पाउनु मेरो लागि सम्मानको कुरा हो। यो सहकार्यले मलाई विश्वास दिलाउँछ कि बल, विश्वास र दृढताको साथ, हामी ठूला उपलब्धिहरू हासिल गर्न सक्छौं। म अझ धेरैलाई ठूलो सपना देख्न र आफ्नो क्षमतामा विश्वास गर्न प्रेरित गर्न उत्सुक छु, जसरी लिट्मस केबल्सले नेपालको विद्युतीकरण र विकासलाई ऊर्जा प्रदान गरिरहेको छ। सुश्री सनम मुलगुठीका हालैका उपलब्धिहरूः १ १५ औं वल्र्ड बडीबिल्डिङ एन्ड फिजिक च्याम्पियनसिप २०२४ मा रजत पदक, २ नेपालमा आयोजित ५५ औं एशियन बडीबिल्डिङ च्याम्पियनसिप २०२३ मा स्वर्ण पदक,"
डडेलधुरामा ट्याक्टर दुर्घटना हुँदा चालकको मृत्यु,डडेलधुरा : डडेलधुराको आलितालमा ट्याक्टर दुर्घटना हुँदा चालकको मृत्यु भएको छ। जिल्ला प्रहरी कार्यालय डडेलधुराका अनुसार ३२ वर्षीय चालक दलबहादुर साउदको मृत्यु भएको हो। मंगलबार बिहान साढे १० बजेको समयमा सुपप्र ०१००२त ६३८२ नंको टयाक्टर आलितालको वडा नं २ डोवरास्थित गांङखेतआलितालबाट भित्र गाउँ जाने ग्रामीण सडकमा दुर्घटना भएको प्रहरीले जनाएको छ। साउदलाई पोस्टमार्टमका लागि डडेलधुरा अस्पताल ल्याउन लागिएको जनाइएको छ।
"डडेलधुरामा जिप दुर्घटना हुँदा २ जनाको मृत्यु, ७ घाइते",डडेलधुरा : डडेलधुरामा जिप दुर्घटना हुँदा दुई जनाको मृत्यु भएको छ। कञ्चनपुरको दैजीबाट परशुराम नगरपालिका आइरहेको जिप लिप्नामा दुर्घटना भएको हो। इलाका प्रहरी कार्यालय जोगबुढाका अनुसार जिल्लाको परशुराम नगरपालिका९ स्थित दैजीजोगबुढा सडकखण्डको लिप्नामा जीप दुर्घटना २ महिलाको मृत्यु भएको हो। महेन्द्रनगरबाट सलेता आउँदै गरेको लु १ ज ४५७९ नम्बरको जिप सडकबाट ३० मिटर तल खसेको हो। दुर्घटनामा ७ जना घाइते भएका छन्। घाइतेमध्ये ४ जनाको अवस्था गम्भीर रहेको र उनीहरूलाई उपचारका लागि धनगढी लगिएको छ। घटनाको विवरण आउन बाँकी छ। मृतक दुवै महिला रहेको स्थानीयले जनाए। मृतक र घाइतेको पहिचान खुल्न बाँकी छ।
नेपाल सद्भावना पार्टीको अध्यक्षमा रामकुमार महतो निर्वाचित,"ढल्केवर(धनुषा) : नेपाल सद्भावना पार्टीको अध्यक्षमा रामकुमार महतो निर्वाचित भएका छन्। जनकपुरधाममा सम्पन्न नेपाल सद्भावना पार्टीको सातौं राष्ट्रिय महाधिवेशनले अध्यक्षमा महतोलाई निर्वाचित गरेका हो। मंसिर १ देखि चलेको महाधिवेशनले अध्यक्ष महतोसहित ११ सदस्यीय केन्द्रीय पदाधिकारी निर्विरोध निर्वाचित गरेको छ। वरिष्ठ नेतामा सरिता गिरी, सहअध्यक्षमा कालीपद शर्मा, उपाध्यक्षहरूमा रमेश प्रसाद सिंह, कामदेव झा र इन्दिरा पाल निर्वाचित भएका छन्। यस्तै महासचिवमा पवन कुमार साह, कोषाध्यक्षमा फुलप्रास देवी निर्वाचित भएका हुन्। त्यसैगरी सह महासचिवहरू सविता कुमारी, सुजय कुमार झा र त्रिभुवन कुमार महतो रहेका छन्। यस्तै महाधिवेशनबाट १९ सदस्यीय कार्यकारिणी समिति पनि निर्वाचित भएको छ। कार्यकारिणी सदस्यहरूमा अमर यादव, मंगल महतो, सुष्मा सहनी, रामनारायण मेहता, कामदेव झा, गणेशकुमार झा, सरस्वतीकुमारी झा, बालबोध झा, पवन कुमार साह, रामबाबु महतो कोइरी, बिनादेवी राय लगायतका छन्। महाधिवेशन सम्पन्नपश्चात नेपाल सद्भावना पार्टीले मंगलबार जनकपुरधाममा आयोजना गरेको पत्रकार सम्मेलनमा बोल्दै केन्द्रीय अध्यक्ष महतोले महाधिवेशनले पूर्ण समानुपातिक निर्वाचन प्रणाली, स्थानीय तहमा दलविहीन निर्वाचन प्रणाली, प्रदेशहरूको संरचना हेरफेर गरी पहिचानसहितको अधिकारसहितको स्वायत्त प्रदेश स्थापना, संघीय गणतान्त्रिक हिन्दू राष्ट्रको पुनर्स्थापना लगायतको मागलाई अनुमोदन गरेर अघि बढ्ने निर्णय गरेको जानकारी दिए।"
अर्घाखाँचीमा कैदीबन्दीको निःशुल्क आँखा जाँच,"अर्घाखाँची : सन्धिखर्क नगरपालिका र जिल्ला प्रशासन कार्यालयको आयोजनामा अर्घाखाँची कारागारमा रहेका कैदीबन्दीको निःशुल्क आँखा जाँच शिविर सम्पन्न भएको छ। कारागारमा रहेका कैदीबन्दीको मागका आधारमा निःशुल्क आँखा जाँच तथा पावर चस्मा वितरण शिविर सञ्चालन गरिएको सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। शिविरमा कैदीबन्दी, सुरक्षाकर्मी, कर्मचारी गरी एक सय दुई जनाको आँखा चेकजाँच गरिएको नगर प्रमुख श्रेष्ठको भनाइ छ। कारागारमा रहेका कैदीबन्दीको आँखाको स्वास्थ्य अवस्था थाहा पाउन नेपाल नेत्र ज्योति संघ, आँखा उपचार केन्द्रको प्राविधिक सहयोग तथा रोटरी क्लब अफ महाराजगञ्ज काठमाडौं र अर्घाखाँची दिगो विकास केन्द्रको सहयोगमा शिविर सञ्चालन गरिएको हो। आँखा जाँचमा कारागार कार्यालय भित्र रहेका ६ जना महिला, ८३ जना पुरुष गरी ८९ जना कैदीबन्दी, सुरक्षाकर्मी, कर्मचारी गरी एक सय दुई जनाको आँखा चेकजाँच गरिएको आँखा उपचार केन्द्र अर्घाखाँचीका प्रमुख सागर घिमिरेले बताए। आँखा उपचार पछि चस्मा लगाउनुपर्ने भएकाहरूका लागि अर्घाखाँची दिगो विकास केन्द्र र रोटरी क्लबले निःशुल्क चस्मा प्रदान गरेको संस्थाका अध्यक्ष डाजयबहादुर टण्डनले जानकारी दिए। कारागारमा सञ्चालन गरिएको शिविरमा दृष्टि कमजोर भएका ७१ जनालाई निःशुल्क पावरवाला चस्मा वितरण गरिएको र एक जनाको मोतियाबिन्दु देखिएकाले निःशुल्क अप्रेसनका लागि आँखा उपचार केन्द्रमा बोलाइएको प्रमुख सागर घिमिरेको भनाइ छ। कारागारमा रहेका कैदीहरूलाई सुधार केन्द्रका रूपमा उच्च मनोवलका साथ बस्न र भरपुर मनोरञ्जन तथा स्वास्थ्यको ख्याल गर्न जिल्ला समन्वय समितिका प्रमुख जीवनारायण कोइरालाले आग्रह गरेका छन्। उनले कैदीबन्दीलाई मागका आधारमा विभिन्न सामाग्री प्रदान गरिँदै आएको जानकारी दिए।"
नेपाल संवत् राष्ट्रिय र मौलिक संवत् हो : राष्ट्रपति,"काठमाडौं : राष्ट्रपति रामचन्द्र पौडेलले नेपाल संवत् देश नेपालको राष्ट्रिय र मौलिक संवत् भएको बताएका छन्। मंगलबार राष्ट्रपति भवन शीतल निवासमा शंखधर साख्वाःलाई राष्ट्रिय विभूति घोषणा गरिएको रजत वर्षको अवसरमा आयोजित कार्यक्रममा उनले ऐतिहासिककालदेखि नै नेपाली जनताको धार्मिक, सांस्कृतिक र सामाजिक जीवनसँग सामिप्य रहँदै आइरहेको नेपाल संवत् राष्ट्रिय र मौलिक संवत् भएको बताए। उनले आफ्नै देशको नामबाट स्थापित विश्वको एउटै मात्र संवत् भएकाले नेपाल संवत् सम्पूर्ण नेपाली जनताको गौरवमय राष्ट्रिय सम्पदा पनि भएको बताए। राष्ट्रपति पौडेलले शंखधर साख्वाःले आफूले आर्जन गरेको निजी सम्पत्तिलाई समाजका गरिब एवं उत्पीडित समुदायको हितमा प्रयोग गर्नु विश्वकै लागि पनि एक उदाहरणीय कार्य भएको उल्लेख गरे। सो अवसरमा काठमाडौं महानगरपालिका, ललितपुर महानगरपालिका र मध्यपुर ठिमी नगरपालिकालाई सम्मान गरिएको थियो।"
भ्रमण शंकास्पद् देखिएपछि रोमानिया र कोस्टारिका हिंडेका १७ नेपालीलाई अध्यागमनले रोक्यो,"काठमाडौं : रोमानिया र कोस्टारिका हिंडेका १७ जना नेपालीलाई अध्यागमन अधिकारीहरूले रोकेका छन्। त्रिभुवन अन्तर्राष्ट्रिय विमानस्थलबाट त्यसतर्फ जान लागेका उनीहरूको यात्रा शंकास्पद देखिएको स्रोतको भनाइ छ। भ्रमणका विषयमा उनीहरूले स्पष्ट जवाफ दिन नसकेपछि रोमानिया हिंडेका १० जना र कोस्टारिका हिंडेका ७ जनालाई ती अधिकारीहरूले रोकेका थिए। स्रोतका अनुसार रोमानिया जानेमा सन्दीप विक, सृष्टि सिंह, हरि कँडेल, रोशनी परियार, नवराज डिसी, विकल सुनुवार, प्राप्ती अर्याल, कृष्ण सुवेदी, सुरज पराजुली र रिक कुमार थापा रहेका छन्। त्यस्तै कोस्टारिका जानेमा सुस्मिता घर्तीमगर, केसबहादु विक, धनबहादुर राना, सतेन्द्र ढकाल, जितेन्द्र परियार, हिमाल गुरुङ र रमा बहादुर खवास रहेका छन्। अघिल्लो साता उत्तर अमेरिकी देश कोस्टारिकाले ८ जना नेपालीको भिसा रद्द गरिदिएको छ। भिसा रद्द गरिदिएपछि कोस्टारिका पुगेका उनीहरू शनिबार काठमाडौं फर्किएका थिए। पछिल्लो समय अवैधानिक तरिकाले वैदेशिक रोजगारीमा जानेहरू बढिरहेका छन्। आकर्षक तलब पाउने आश्वासनमा नेपालीहरू गैरकानुनी बाटो रोज्ने गरेको बताइन्छ।"
प्रेस काउन्सिलले गर्यो युट्युबफेसबुक पेजलाई कारबाही,"काठमाडौं : प्रेस काउन्सिल नेपालले आचारसंहिता प्रतिकूल सामग्री सम्प्रेषण गर्ने ३ वटा युट्युब च्यानललाई कारबाहीका लागि साइबर ब्युरोलाई पत्राचार गरेको छ। त्यस्तै एक फेसबुक पेज र ५ युट्युब च्यानललाई त्यस्ता सामग्री हटाउन निर्देशनसहित स्पष्टीकरण सोधिएको छ। प्रेस काउन्सिलले पूर्वी गर्जन मिडिया, सगरमाथा पाना र नेपाल लाइभ एचडीलाई कारबाहीका लागि साइबर ब्युरोमा सिफारिस गरेको हो। त्यस्तै लेकाली खबर, खबर बुलेटिन टिभी, न्युज इज नेपाल, रातोपर्दा टिभी, र गुन्द्रुक न्युजलाई स्पष्टीकरण सोधेको हो। 'सञ्चार क्षेत्रलाई व्यवस्थित, विश्वसनीय, मर्यादित र प्रतिष्ठापूर्ण बनाउन प्रेस स्वतन्त्रताको पूर्ण कार्यान्वयन हुनुपर्छ। संविधान र कानुनले स्थापित गरेको पूर्ण प्रेस स्वतन्त्रतालाई पालना गर्न, गराउन साथै गल्ती सच्याउने आमसञ्चार माध्यमको प्रतिवद्धतालाई सम्मान गर्नेतर्फ काउन्सिल सदैव सचेत एवं क्रियाशील छ। आधिकारिक र विश्वसनीय सूचना प्रवाहबाट मात्र पत्रकारिता बलियो र प्रभावकारी हुन्छ। सामाजिक सञ्जालहरू पनि त्यसैका लागि सदुपयोग गर्न सके अहिले देखिएका कतिपय भ्रमहरू आफैं हट्दै जानेछन्। अभिव्यक्ति स्वतन्त्रता भनेको अराजकता र स्वच्छन्दता कदापि हैन। प्रेस काउन्सिल नेपाल पत्रकारिताका मूल्य र मान्यताविपरीत, गलत, समाजमा उत्तेजनाअफबाह फैलाउने, हिंसा, त्रास एवं द्वन्द्वलाई प्रश्रय पुऱ्याउने, प्रायोजित एवं पक्षपोषणयुक्त, गालीगलौजपूर्ण, घृणा तथा द्वेष फैलाउने सामग्री सम्प्रेषण नगर्ननगराउन सञ्चार माध्यम र सो अन्तर्गत रहेका युट्युब च्यानल लगायतका सामाजिक सञ्जाल, आम पत्रकार, सञ्चारकर्मीसहित सामाजिक सञ्जालका प्रयोगकर्ताहरूमा पुनः आग्रह गर्दछ,' काउन्सिलले विज्ञप्ति जारी गर्दै भनेको छ।"
अमेरिकाबाट निकालिए दुई नेपाली,"काठमाडौं : अध्यागमन कानुन उल्लंघन गरेको आरोपमा अमेरिकी सरकारले दुई नेपालीलाई निष्काशन गरेको छ। स्रोतका अनुसार विनोद कार्की र उमा थापा कार्कीलाई अमेरिकी सरकारले निष्काशन गरेको हो। भिसाको म्याद सकिएपछि पनि अमेरिकामै बसिरहेका विनोदलाई अमेरिकाले एयर इन्डियाको विमानबाट काठमाडौं फर्काएको हो। उमालाई भने क्याथे प्यासेफिकको विमानबाट फर्काइएको थियो। 'विनोद कार्कीले 'ओभर स्टे' गरेका कारण निष्काशन गरेको खुलाइए पनि उमा थापा कार्कीको हकमा भने कारण खुलाइएको छैन। त्यहाँको कुनै कानुन उल्लंघन गरेको हुनसक्छ,' स्रोतले अन्नपूर्णसँग भन्यो। जो बाइडेन नेतृत्वको सरकारले पनि अमेरिकाको आप्रवासीहरूमाथि विशेष निगरानी गर्दै आएको थियो। पछिल्लो निर्वाचनमा अमेरिकाको राष्ट्रपतिमा डोनाल्ड ट्रम्प विजय भएसँगै त्यहाँका आप्रवासीहरू झनै त्रसित छन्। सामूहिक डीपोर्टेशन गर्ने ट्रम्पको घोषणापछि आप्रवासीहरू त्रसित भएका हुन्। तिहारअघि पनि अध्यागमन कानुन उल्लघंन गर्ने केही नेपालीलाई अमेरिकाले निष्काशन गरेको थियो।"
दुर्गा प्रसाईंलाई थप अनुसन्धान गर्न साइबरो ब्यूरोमा पठायो,काठमाडौं : प्रधानमन्त्री केपी शर्मा ओलीविरुद्ध दुष्प्रचार र अफवाह फैलाएको आरोपमा पक्राउ परेका व्यवसायी दुर्गा प्रसाईंलाई थप अनुसन्धान गर्न साइबर ब्यूरो भोटाहिटी पठाइएको छ। बुधबार बिहान भक्तपुरस्थित निवासबाट पक्राउ परेका प्रसाईंलाई प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको सीआईबीका प्रवक्ता होबिन्द्र बोगटीले जानकारी दिए। विद्युतीय कारोबार ऐनअन्तर्गतको कसूरमा उनीमाथि कारवाही अगाडि बढाइने प्रहरीले जनाएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। यसअघि काठमाडौं जिल्ला अदालतले प्रसाईँलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।
"'विदेश भ्रमणमा जाँदा सरकारलाई थप आर्थिक भार नपार्नू, प्रस्तावकसहित विवरण पेस गर्नू'","काठमाडौं : वैदेशिक भ्रमणमा जाँदा सरकारलाई आर्थिक भार नपार्न निर्देशन दिइएको छ। मुख्यसचिवको अध्यक्षमा मंगलबार बसेको सचिवहरूको बैठकले वैदेशिक भ्रमणमा जाने कर्मचारीहरूलाई थप आर्थिक भार नपार्न निर्देशन दिइएको हो। 'सम्बन्धित मन्त्रालयनिकायको कार्यक्षेत्रमा उपयोगी हुने विषयमा मात्र नेपाल सरकारलाई थप आर्थिक भार नपर्ने गरी औचित्य खुलाई वैदेशिक भ्रमणका लागि कर्मचारी मनोनयन गर्नुपर्ने,' निर्णयमा भनिएको छ। भ्रमणमा जाँदा भ्रमण टोलीमा रहेका कर्मचारी र उनीहरूको प्रस्तावकसमेत मन्त्रिपरिषद्लाई पठाउनुपर्ने छ। 'स्वीकृति सम्बन्धि प्रस्ताव पठाउँदा वैदेशिक भ्रमणमा जाने टोलीमा रहेका सम्पूर्ण कर्मचारीको विवरणलाई समेत अनुसूचीमा समावेश गरी अनिवार्य रूपमा प्रस्तावका साथ संलग्न गर्नुपर्नेछ,' निर्णयमा उल्लेख छ। त्यस्तै व्यक्तिगत प्रयोजनका लागि कूटनीतिक राहदानी प्रयोग गर्न नपाइने भएको छ। 'सरकारी कामकाजमा बाहेको अन्य व्यक्तिगत प्रयोजनका लागि विशेष तथा कूटनीतिक राहदानी प्रयोग नगर्ने नगराउने। यसको लागि परराष्ट्र मन्त्रालय र गृह मन्त्रालयले आवश्यक व्यवस्था मिलाउने,' निर्णयमा भनिएको छ। त्यस्तै वैदेशिक मनोनयन र भिसा सिफारिसम्बन्धी काम परराष्ट्र मन्त्रालयमार्फत गर्न निर्देशनसमेत दिइएको छ। यसअघि त्यस्तो सिफारिस प्रधानमन्त्री कार्यालयले गर्दै आएको थियो।"
नयाँ बसपार्कको विष्णुमती करिडोरका ८२ पसलमा नगरपालिकाले चलायो डोजर,काठमाडौं : विष्णुमती करिडोरका अवैध ८२ टहरा हटाइएको छ । टोखा नगरपालिकाले आज नयाँ बसपार्कको पुलदेखि सामुदायिक सेवा केन्द्रसम्म विष्णुमति खोला करिडोरमा निर्माण गरी सञ्चालनमा रहेका ८२ टहरापसल हटाएको हो । विष्णुमति नदी करिडोरलाई सुन्दर र व्यवस्थित बनाउनका लागि आसपासका अस्थायी संरचना हटाइएको नगरपालिकाले जनाएको छ। नगरपालिकाका प्रमुख प्रशासकीय अधिकृत शेरबहादुर विसीले सार्वजनिक जग्गा मिचेर निर्माण गरिएका संरचना डोजर लगाइएको बताए। उनले नगरपालिकाका प्रमुख प्रकाश अधिकारीले टोखाभित्र अतिक्रमण भएको जग्गाको संरक्षण गर्ने योजनाअनुसार नगरपालिका लागि परेको बताए। यस अगाडि नगरपालिकाले सूचना जारी गरेर सार्वजनिक जग्गामा बनेका संरचना हटाउन आग्रह गरेको थियो । नगरपालिकाले पहिलो चरणमा मनोरथ तीर्थदेखि टोखा प्रहरी चौकीसम्म विष्णुमति करिडोर आसपासमा निर्माण गरिएका संरचना हटाएको थियो ।
आयातनिर्यात दुवै घट्यो,"काठमाडौं : देशबाट हुने आयातनिर्यात दुवै घटेको छ। नेपाल राष्ट्र बैंकले मंगलबार सार्वजनिक गरेको चालु आर्थिक वर्ष २०८००८१ को प्रथम त्रैमासिक ( साउनअसोज) सम्मको आर्थिक तथा वित्तीय स्थितिसम्बन्धी प्रतिवेदनले यस्तो देखाएको हो। आर्थिक वर्ष २०८०८१ को तीन महिनामा कूल वस्तु निर्यात ६१ प्रतिशतले घटी ३८ अर्ब ३८ करोड रहेको छ। अघिल्लो वर्षको सोही अवधिमा यस्तो निर्यात २३ प्रतिशतले कमी आएको थियो। गन्तव्यका आधारमा भारत,चीन र अन्य मुलुकतर्फ भएको निर्यात् क्रमश : ५३ प्रतिशत,२४८ प्रतिशत र ६६ प्रतिशतले कमी आएको हो। वस्तुगत आधारमा सोयाविन तेल,चिया,पार्टिकल बोर्ड,जुत्ता तथा चप्पल,पिनालगायतका वस्तुको निर्यात बढेको छ भने जिंक सिट,पाम तेल,अलैची,जुस,तयारी पोशाकलगायतका वस्तुको निर्यात घटेको छ। यसैगरी आर्थिक वर्ष २०८१०८२ को तीन महिनामा कूल वस्तु आयात ४२ प्रतिशतले घटी ३९० अर्ब ७५ करोड रहेको छ। अघिल्लो वर्षको सोही अवधिमा यस्तो आयात १७ प्रतिशतले वृद्धि भएको थियो। वस्तु आयात गरिने मुलुकका आधारमा भारत,चीन तथा अन्य मुलुकबाट भएको आयात क्रमश:३९ प्रतिशत,१५ प्रतिशत र ७९ प्रतिशतले कमी आएको हो। वस्तुगत आधारमा यातायात उपकरण,सवारी सधान तथा अन्य सवारी साधनका स्पेयर पार्ट्स,खाने तेल,स्पन्ज आइरन,लसुन,तेलहनलगायतका वस्तुको आयात बढेको छ भने सुन,पेट्रोलियम पदार्थ,विद्युतीय उपकरण,कच्चा पाम तेल,एम एस विलेटलगायतका वस्तुको आयात घटेको छ।"
"बारपाकमा आगलागी, एक घर जलेर नष्ट","गोरखा : गोरखाको बारपाकमा एक घर आगालागीमा परेर नष्ट भएको छ। गएराति साढे ८ बजे भएको आगलागीमा परी बारपाक सुलिकोट गाउँपालिका २ का ओमबहादुर घलेको घर जलेर नष्ट भएको स्थानीय पुरबहादुर गुरुङले जानकारी दिए। आगलागीमा परी घरमा रहेका लुगा कपडा, अन्नपात, भाँडाकुँडा र नगद ७० हजार जलेर नष्ट भएको ओमबहादुर घलेले जानकारी दिए। जाडोको बेला बस्ने घर पनि छैन। लगाउने लुगा कपडा पनि बाँकी छैन। ओढ्ने ओछ्याउने पनि छैन, घलेले भने, खाने कुरा पनि केही छैन। स्थानीय प्रहरीचौकीबाट खटिएका प्रहरी र स्थानीयबासीको पहलमा साढे ९ बजेतिर आगो नियन्त्रणमा आए पनि घर भने पूरै जलेर नष्ट भएको प्रहरीले जनाएको छ। पीडितलाई यथाशिघ्र सहयोग गर्न स्थानीयबासी, स्थानीय सरकार, विपद् व्यवस्थापन समिति, रेडक्रसलाई स्थानीय पुरबहादुर गुरुङको आग्रह छ।"
विदेशी विनिमय सञ्चिति ९४ प्रतिशतले बढेर २२३२ अर्ब नाघ्यो,"काठमाडौं : नेपालको कूल विदेशी विनिमय सञ्चिति ९४ प्रतिशतले वृद्धि भएको छ। देशको वर्तमान आर्थिक तथा वित्तीय स्थिति सार्वजनिक गर्दै नेपाल राष्ट्र बैंकले असार मसान्तदेखि असोज मासन्तसम्म २२३२ अर्ब २८ करोड विदेशी विनिमय सञ्चिति रहेको उल्लेख गरेको छ। २०८१ असार मसान्तमा २०४१ अर्ब १० करोड बराबर रहेको कूल विदेशी विनिमय सञ्चिति ९४ प्रतिशतले वृद्धि भई २०८१ असोज मसान्तमा २२३२ अर्ब २८ करोड पुगेको प्रतिवेदनमा उल्लेख छ। त्यस्तै अमेरिकी डलरमा यस्तो सञ्चिति २०८१ असार मसान्तमा १५ अर्ब २७ करोड रहेकोमा २०८१ असोज मसान्तमा ८७ प्रतिशतले वृद्धि भई १६ अर्ब ६० करोड पुगेको छ। त्यस्तै कूल विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति २०८१ असार मसान्तमा १८४८ अर्ब ५५ करोड रहेकोमा २०८१ असोज मसान्तमा ७५ प्रतिशतले वृद्धि भई १९८८ अर्ब पुगेको छ। बैंक तथा वित्तीय संस्था (नेपाल राष्ट्र बैंकबाहेक)सँग रहेको विदेशी विनिमय सञ्चिति २०८१ असार मसान्तमा १९२ अर्ब ५५ करोड रहेकोमा २०८१ असोज मसान्तमा २६९ प्रतिशतले वद्धि भई २४४ अर्ब २७ करोड कायम भएको राष्ट्र बैंकले जनाएको छ। त्यस्तै २०८१ असोज मसान्तको कूल विदेशी विनिमय सञ्चितिमा भारतीय मुद्राको अंश २१९ प्रतिशत रहेको छ। त्यस्तै आर्थिक वर्ष २०८१८२ को तीन महिनाको आयातलाई आधार मान्दा बैकिंक क्षेत्रसँग रहेको विदेशी विनिमय सञ्चिति १७६ महिनाको वस्तु आयात र १४६ महिनाको वस्तु तथा सेवा आयात धान्न पर्याप्त रहने देखिन्छ। २०८१ असोज मसान्तमा विदेशी विनिमय सञ्चितिको कूल गार्हस्थ्य उत्पादन, कूल आयात र विस्तृत मुद्राप्रदायसँगका अनुपातहरू क्रमशः ३९१ प्रतिशत, १२१९ प्रतिशत र ३०९ प्रतिशत रहेका छन्। २०८१ असार मसान्तमा उक्त अनुपातहरू क्रमशः ३५८ प्रतिशत, १०८६ प्रतिशत र २९३ प्रतिशत रहेका थिए।"
श्रीमानको हत्या गरेको आरोपमा पक्राउ,रुकुम पश्चिम : रुकुम पश्चिममा श्रीमानको हत्या गरेको आरोपमा श्रीमती पक्राउ परेकी छन्। ४० वर्षीय मधु कुमालको हत्या गरेको आरोपमा चौरजहारी नगरपालिका२ विजयश्वरीका ३२ वर्षीया दीपा कुमाललाई गए राति प्रहरीले पक्राउ गरेको छ। विवादका क्रममा दीपाले चिर्पट प्रहार गर्दा मधुको घटनास्थलमै मृत्यु भएको खबर पाएपछि इलाका प्रहरी कार्यालय चौरजहारीबाट खटिएको प्रहरीले उनलाई पक्राउ गरेको हो। यस सम्बन्धमा आवश्यक अनुसन्धान भइरहेको प्रहरीले जनाएको छ।
एनसेलद्वारा नेपाल प्रिमियर लिग २०२४ को पावर्ड बाई प्रायोजनका लागि समझदारी,"काठमाडौं : आगामी सिद्धार्थ बैंक नेपाल प्रिमियर लिग (एनपीएल) २०२४ को व्यग्रताका साथ प्रतिक्षा हुँदै गर्दा, एनसेल र नेपाल क्रिकेट संघ (क्यान) बीच साझेदारीको घोषणा भएको छ। प्रायोजन सम्बन्धी यस साझेदारीअन्तर्गत एनसेलले नेपाली क्रिकेटप्रेमीहरूका लागि यो क्रिकेट महोत्सवलाई ऊर्जा प्रदान गर्दै आफ्नै स्थानीय क्रिकेट प्रतिभाहरूको विकासमा योगदान पुऱ्याउने विश्वास लिइएको छ। व्यावसायिक फ्रेन्चाइजमा आधारित यो टी२० प्रतियोगिता एनपीएलमा एनसेल पावर्ड बाई साझेदारको रूपमा आवद्ध भएको छ। यसका लागि गत हप्ता एनसेलका प्रबन्ध निर्देशक तथा प्रमुख कार्यकारी अधिकृत जाब्बोर कायुमोभ र क्यानका सचिव पारस खड्काले समझदारी पत्रमा हस्ताक्षर गरेका थिए। यो सहकार्य एनसेलको हामी तपाईंकै लागि थिम र नेपालमा क्रिकेट तथा खेलकुदको विकासलाई सहयोग गर्ने प्रतिबद्धतामा आधारित रहेको छ। क्रिकेट भारतीय उपमहाद्वीपकै सबैभन्दा बढी लोकप्रिय खेलकुद मध्ये एक हो। यो एनपीएलको विशेषता भनेको अन्तर्राष्ट्रिय खेलाडीहरूको पनि सहभागीता हो र अन्तर्राष्ट्रिय खेलकुद टिभी च्यानलमार्फत पनि यसको प्रत्यक्ष प्रसारण हुनेछ। नेपाल र आम उपभोक्ताहरूलाई सधैं जोडिराख्ने एनसेलको दर्शन क्रिकेट गतिविधिप्रतिको भावना र जोशसँग मेल खान्छ, विशेष गरी जब यसले स्थानीय प्रादेशिक पहिचान बोकेको हुन्छ। यो प्रतियोगितामा सातै प्रदेशले आआफ्नो स्थानीय र अन्तर्राष्ट्रिय खेलाडीहरूको अद्वितीय संयोजनका साथ क्रिकेट प्रतिभा प्रस्तुत गर्दैछन्। यसले एनसेलको खेलसँगको सम्बन्धलाई प्रतिबिम्बित गर्दछ र यो खेलकुद र नेपालसँगको अटुट सम्बन्धको कुरा हो। जाब्बोरले भने, यू१९ महिला क्रिकेट टोलीले पहिलो पटक आइसीसी महिला यू१९ टी२० विश्वकपका लागि छनोट भएको उल्लेखनीय उपलब्धि लगत्तै हामी नेपाल प्रिमियर लिगका लागि क्यानसँग पावर्ड बाई एनसेल साझेदारी घोषणा गर्न पाउँदा अत्यन्त खुशी छौं। यसले नेपालको क्रिकेट खेलाडीहरूलाई उत्कृष्ट अनुभव र आफ्नो अपार प्रतिभा प्रदर्शन गर्ने मञ्च प्रदान गर्ने उद्देश्य राखेको छ। यो हामीमा रहेको खेलकुद क्षेत्र प्रतिको उच्च सम्मान र आकर्षणको प्रमाण हो। क्रिकेट र खेलकुदप्रतिको हाम्रो प्रतिबद्धता प्रशंसनीय छ, र हामी खेलकुदको विकास, युवा सशक्तीकरण, र सामाजिक एकतामा योगदान गर्दै नयाँ उचाइमा पुग्ने अपेक्षा गर्छौ। यो सहकार्यले वृद्धि विकास, नवप्रवर्तन, र उत्कृष्टताप्रतिको आपसी समर्पणको भावना झल्काउँछ र नेपालको क्रिकेट यात्रामा एक महत्वपूर्ण उपलब्धि हो। यो साझेदारी केवल नेपालमा खेल प्रतिभा प्रवर्द्धन गर्नका लागि मात्र नभई यस्ता प्रतियोगितालाई सफल बनाउने दर्शक र प्रशंसकहरूको लागि पनि हो। यो सहकार्य संसारभर छरिएर रहेका नेपाली दर्शकहरूको खेलप्रतिको माया र समर्थनको भावना स्वीकार अवसर पनि हो, जसले हालैका विश्वव्यापी प्रतियोगिताहरूमा थुप्रै प्रशंसाहरू बटुलेका छन्। एनसेलले आफ्ना ग्राहककालागि लाइभ स्क्रिनिङ् मार्फत एनपीएलका खेलहरू आफु जहाँ भएपनि हेर्न सकिने सुविधा प्रदान गर्नेछ। यसका साथै एनसेलले खेल मैदानमा विभिन्न गतिविधिहरू आयोजना गर्दै यो प्रतियोगिताभरी ग्राहकहरूकालागि विभिन्न योजनाहरू पनि ल्याउनेछ। मंसिर १५ गते देखि पौष ६ गते सम्म नेपालमा सञ्चालन हुने यो प्रतियोगितामा आठ टिमका १६० खेलाडीहरूले कुल ३२ रोमाञ्चक खेलमा समावेश हुनेछन्। सबै खेलहरू कीर्तिपुरस्थित त्रिभुवन विश्वविद्यालयको अन्तर्राष्ट्रिय क्रिकेट मैदानमा आयोजना गरिनेछ। आठ टिमहरूले राउन्डरोबिन फर्माटमा प्रतिस्पर्धा गर्नेछन्, जसमा प्रमुख शहरहरू विराटनगर, चितवन, जनकपुर, कर्णाली, काठमाडौं, लुम्बिनी, पोखरा, र सुदूरपश्चिमलाई प्रतिनिधित्व गर्ने टिमहरू छन्। एनपीएलको लक्ष्य भनेको क्रिकेट र हाम्रा खेलाडीहरूको विकासमा सहयोग गर्नु हो। त्यसैगरी, हामी एनपीएललाई विश्वकै प्रतिष्ठित क्रिकेट लिगमध्ये एकको रूपमा स्थापना गर्न पनि चाहन्छौं र यस दीर्घकालीन लक्ष्य पछ्याउदै गर्दा खेलकुदको विकास र प्रवर्धनलाई निरन्तर समर्थन र साथ दिइरहेको एनसेलसँग यो सहकार्यका गर्न पाएकोमा हामी एनसेलप्रति आभारी छौं, खड्काले भने। एक जिम्मेवार कर्पोरेट नागरिकको रूपमा, एनसेलले आफ्नो स्थापना कालदेखिनै नेपालमा खेलकुदको विकास र प्रतिभा विकासमा महत्वपूर्ण योगदान गर्दै आएको छ। कम्पनीले क्रिकेट, फुटबल, भलिबल, गल्फ तथा नेपालका पाराखेलाडीहरूलाई विभिन्न राष्ट्रिय तथा अन्तर्राष्ट्रिय प्रतियोगिताहरूमा सहभागिता जनाउन सहयोग प्रदान गर्दै आएको छ। यस अघि एनसेलले त्रिकोणत्मक टी२० आई सिरिज २०२४, आईसीसी लिग २, र नेपालक्यानडा एकदिवसीय सिरिजलाई पनि सहयोग गरेको थियो। एनसेलले बिर्तामोड गोल्ड कप र झापा गोल्ड कप लगायतका विभिन्न फुटबल प्रतियोगिताहरूलाई पनि सहयोग प्रदान गरेको थियो। यसैगरी, खेलकुदको विकासमा आफ्नो प्रतिबद्धता अनुरुप एनसेलले अखिल नेपाल फुटबल संघ (एन्फा) सँग सहकार्य गरी ए डिभिजन, यू१६ फुटबल, महिला राष्ट्रिय च्याम्पियनसिप, र महिला राष्ट्रिय टोलीका कार्यक्रमहरूमा सहयोग गरेको थियो। २०१४ मा क्यानको प्राविधिक सहयोगमा, एनसेलले पहिलो पटक घरेलु क्रिकेट प्रतियोगिताएनसेल नेपाल प्रिमियर लिगको आयोजना पनि गरेको थियो। आफ्नो व्यावसायिक सामाजिक जिम्मेवारी (सिएसआर) अन्तर्गत, एनसेलले गत वर्षदेखि राष्ट्रिय प्यारालिम्पिक समिति (एनपीसी) नेपालसँग सहकार्य गर्दै राष्ट्रिय पारा खेलाडीहरूलाई सहयोग र समर्थन गर्दै आएको छ। गत भदौमा पाराताइक्वान्डो खेलाडी पालेशा गोवर्धनले पेरिस प्यारालिम्पिक्स २०२४ मा ऐतिहासिक जित हासिल गरेपछि एनसेल फाउन्डेसनले उनलाई १० लाख रुपैयाँ पुरस्कार बाट सम्मान गरेको थियो। र अन्य प्यारालिम्पिक टोलीका सदस्यहरूलाई पनि एनसेल फाउन्डेसनले नगद पुरस्कारसहित सम्मान गरेको थियो। एनसेल र एनपीसी नेपालको यस साझेदारीमार्फत एनसेलले राष्ट्रिय पारा खेलाडीहरूको समग्र तालिम, प्रशिक्षण र विकासमा सहयोग जारी राखेको छ। त्यसैगरी आफ्नो सामाजिक पहलअन्तर्गत नै एनसेलले खेलकुदको विकासलाई समर्थन गर्दै लैनचौर मैदानलाई बहुउद्देश्यीय खेल मैदानको रूपमा पुनर्निर्माण पनि गरेको छ। साथै, एनसेलले वार्षिक रुपमा एनसेल कर्पोरेट गल्फ प्रतियोगिता पनि आयोजना गदै आएको छ। त्यसै मध्येको एक प्रतियोगिता दुई हप्ता अघि सम्पन्न भएका थियो। खेलकुदको महत्वलाई आत्मसाथ गर्दै एनसेलले यस क्षेत्रको विकास र वृद्धिलाई प्राथमिकतामा राखेको छ।"
व्यक्तिगत प्रयोजनका लागि कूटनीतिक राहदानी प्रयोग गर्न नपाइने,"काठमाडौं : व्यक्तिगत प्रयोजनका लागि कूटनीतिक राहदानी प्रयोग गर्न नपाइने भएको छ। मुख्यसचिवको अध्यक्षतामा मंगलबार बसेको सचिवहरूको बैठकले विशेष र कूटनीतिक राहदानी व्यक्तिगत प्रयोजनमा प्रयोग नगर्न निर्देशन दिइएको हो। 'सरकारी कामकाजमा बाहेको अन्य व्यक्तिगत प्रयोजनका लागि विशेष तथा कूटनीतिक राहदानी प्रयोग नगर्ने नगराउने। यसको लागि परराष्ट्र मन्त्रालय र गृह मन्त्रालयले आवश्यक व्यवस्था मिलाउने,' निर्णयमा भनिएको छ। त्यस्तै वैदेशिक मनोनयन र भिसा सिफारिसम्बन्धी काम परराष्ट्र मन्त्रालयमार्फत गर्न निर्देशनसमेत दिइएको छ। यसअघि त्यस्तो सिफारिस प्रधानमन्त्री कार्यालयले गर्दै आएको थियो। 'प्रदेश सरकारबाट वैदेशिक मनोनयन र भिसा सिफारिससम्बन्धी विषय प्रधानमन्त्री तथा मन्त्रिपरिषदको कार्यालयमा पठाउने अभ्यास रहेकोमा संघ, प्रदेश र स्थानीय तह (समन्वय तथा अन्तर सम्बन्ध) ऐन, २०७७ को दफा ३१ मा 'यस ऐन बमोजिम समन्वय वा अन्तर सम्बन्ध कायम गर्नुपर्ने विषयमा प्रदेश वा स्थानीय तहले संघसँग परामर्श गर्दा नेपाल सरकारको सम्बन्धित विषयको कार्यक्षेत्र रहेको मन्त्रालय मार्फत गर्नुपर्ने छ' भन्ने उल्लेख भएकाले अब उप्रान्त प्रदेश तथा स्थानीय तहले विदेशी सरकार, नियोग, प्रतिनिधि र अन्तर्राष्ट्रिय संघ संस्थासँग सम्पर्क गर्दा अवलम्बन गर्नुपर्ने निर्देशिका २०७६ को बुँदा ६ (क) मा रहेको प्रदेश मुख्यमन्त्री र बुँदा ६ (ख) मा रहेको प्रदेश सभाका सभामुख बाहेकका अन्य विषयका हकमा परराष्ट्र मन्त्रालय मार्फत गर्ने,' निर्णयमा भनिएको छ। त्यस्तै परराष्ट्र मन्त्रालयले प्रदेश तथा स्थानीय तहले विदेशी सरकार, नियोग, प्रतिनिधि र अन्तर्राष्ट्रिय संघ संस्थासँग सम्पर्क गर्दा अवलम्बन गर्नुपर्ने निर्देशिका २०७६ लाई १ महिनाभित्र परिमार्जन गरी मन्त्रिपरिषद्मा प्रस्ताव पेस गर्न निर्देशन दिइएको छ। त्यस्तै सम्बन्धित मन्त्रालयनिकायको कार्यक्षेत्रमा उपयोगी हुने विषयमा मात्र नेपाल सरकारलाई थप आर्थिक भार नपर्ने गरी औचित्य खुलाई वैदेशिक भ्रमणका लागि कर्मचारी मनोनयन गर्न पनि निर्देशन दिइएको छ। मन्त्रिपरिषद्मा भ्रमण स्वीकृति सम्बन्धि प्रस्ताव पठाउँदा वैदेशिक भ्रमणमा जाने टोलीमा रहेका सम्पूर्ण कर्मचारीको विवरणलाई समेत अनुसूचीमा समावेश गरी अनिवार्य रूपमा प्रस्तावका साथ संलग्न गर्नुपर्ने निर्णयमा उल्लेख छ। त्यस्तै प्रयोग गर्न सक्ने जनशक्ति र आवश्यक पूर्वाधार तथा औचित्यबिना कुनै पनि सार्वजनिक निकायले मेशिन र उपकरण खरिद गर्न नपाउने र खरिद गरिसकिएका उपकरणलाई प्रयोगमा ल्याउने र आफ्नो निकायमा प्रयोग हुन नसक्ने उपकरण अन्यत्र उपयोगमा ल्याउन सकिने अवस्थामा उपयुक्त निकायमा हस्तान्तरण गर्ने निर्णय गरिएको छ। यसको समन्वय महालेखा नियन्त्रकको कार्यालयले गर्न निर्देशनसमेत दिइएको छ। त्यस्तै सबै मन्त्रालयनिकायले आफूसँग सम्बन्धित अदालतमा विचाराधीन मुद्दाको लगत तयार गरी कानुन न्याय तथा संसदीय मामिला मन्त्रालय र महान्यायाधिवक्ताको कार्यालयमा आवश्यक विवरणसहित पठाउने तथा महान्यायाधिवक्ताको कार्यालयमार्फत सम्मानित अदालतसँग समेत आवश्यकता अनुसार समन्वय गरी विचाराधीन मुद्दा फर्छ्यौटलाई शीघ्रता दिने निर्णय गरिएको छ।"
कप्तान पूजा महतोलाई नगद १ लाख ५१ हजार रुपैयाँसहित नगरपालिकाको सम्मान,"महोत्तरी : महिला क्रिकेट टोलीकी कप्तान पूजा महतोलाई गौशाला नगरपालिकाको कार्यालयले सम्मान गरिएको छ। मंगलबार गौशाला नगरपालिकाको कार्यालयमा आयोजित एक कार्यक्रमका बीच क्रिकेटर महतोलाई १ लाख ५१ हजार रुपैयाँ, सम्मानपत्र र मायाको चिनो सहित सम्मान गरिएको हो। नगरपालिकाको हरेक कार्यपालिका सदस्य र कर्मचारीहरूले महतोलाई दोसल्ला ओढाएर सम्मान गरिएको थियो। आजै प्रदेशका खेलकुदमन्त्री प्रमोद जयसवाल खेलाडी पूजाको घरमा गई सम्मान गर्नुको साथै बधाई दिएका छन्।"
आज मंगल चौथी : गणेश मन्दिरमा भक्तजनको घुइँचो,"काठमाडौं : मंगल चौथीका दिन मंगलरबार देशभरका गणेश मन्दिरमा भक्तजनको घुइँचो लागेको छ । उपत्यकाका सूर्यविनायक, कार्यविनायक, अशोकविनायक, चन्द्रविनायकलगायतका गणेश मन्दिरमा मंगल चौथीका दिन भक्तजनको घुइँचो लागेको हो । यस दिन गणेशको व्रत बस्दा धनदेखि मनले चिताएको सम्पूर्ण पूरा हुने विश्वास गरिन्छ । गणेशजी जन्मिएको दिन मंगलबार र चतुर्थी तिथिको संयोग परेकाले त्यस दिनलाई मंगल चौथी भनिएको हो । यस्तो संयोगलाई गणेशको पूजाआराधना र प्रसन्नताका निम्ति अत्यन्त महत्त्वपूर्ण तिथिका रूपमा लिइने गरिन्छ । त्यस्तै मंगल चौथीको दिन गणेश भगवानको स्मरण गर्दै व्रत बस्ने वैदिक सत्य सनातन हिन्दू धर्मावलम्बीहरूको परम्परा छ । यसदिन व्रत बसे सम्पूर्ण अनिष्टबाट बच्न सकिने, सन्तान प्राप्ति, विद्या,बुद्धि, काम शिद्ध हुने गणेश पूराणमा उल्लेख छ । उनलाई बिघ्नहर्ताको रुपमा पनि लिइन्छ ।"
सरुवा भएका कर्मचारीलाई सात दिनभित्र रमाना दिन निर्देशन,"काठमाडौं : सरकारको विभिन्न कार्यालयबाट सरुवा भएका कर्मचारीलाई सात दिनभित्र रमाना दिन निर्देशन दिइएको छ। मुख्यसचिको अध्यक्षमा मंगलबार बसेको सचिवहरूको बैठकले १५ दिनभित्र प्रशासनिक काम पूरा गर्न निर्णय गरेको हो। बैठकले हरेक मन्त्रालयमा रहेको कर्मचारी दरबन्दी र कार्यरत कर्मचारी संख्याको अद्यावधिक विवरण तयार गर्ने निर्देशन दिइएको छ। 'हरेक मन्त्रालयले कर्मचारी दरबन्दी र कार्यरत कर्मचारी संख्याको अद्यावधिक विवरण तयार गर्ने। कार्यालयबाट सरुवा भएका कर्मचारीलाई अनिवार्यरूपमा ७ दिनभित्र रमाना दिने। संघीय मामिला तथा सामान्य प्रशासन मन्त्रालय र महालेखा नियन्त्रक कार्यालयले सबै मन्त्रालयमा कार्यरत कर्मचारीको तलब भत्तासम्बन्धी विवरण तयार पार्ने। सेवा सञ्चालन गर्ने मन्त्रालयले यससम्बन्धी सम्पूर्ण कार्य १५ दिनभित्र सम्पन्न गरी आगामी सचिव बैठकमा पेस गर्ने,' निर्णयमा भनिएको छ। त्यस्तै सचिव बैठकबाट भएका निर्णयको कार्यान्वयनमा शीघ्रता दिई ७ दिनभित्र निर्णय कार्यान्वयनको प्रगति पठाउने र अब हुने सचिव बैठकका निर्णय कार्यान्वयनको प्रगति नियमितरूपमा प्रधानमन्त्री तथा मन्त्रिपरिषद्को कार्यालयमा पठाउने निर्णयसमेत भएको छ। त्यस्तै मुख्यसचिवको अध्यक्षतामा गत कात्तिक २१ मा बसेको सहकारी संस्था बचत रकम दुरुपयोगसम्बन्धी र कात्तिक २३ मा बसेको राजस्व चुहावट नियन्त्रणसम्बन्धी बैठकको निर्णय शीघ्र कार्यान्वयनमा ल्याउन निर्देशन दिइएको छ। त्यस्तै अर्थ मन्त्रालयले राजस्व चुहावट नियन्त्रणका लागि गठन गर्नुपर्ने अनुगमन टोलीलाई कार्यविवरण दिई काममा खटाउने र भूमि व्यवस्था सहकारी तथा गरिबी निवारण मन्त्रालयले सम्बन्धित अन्य मन्त्रालयसँग सहकार्य गरी सहकारी संस्था बचत रकम दुरुपयोगको सम्बन्धमा संसदीय छानबिन समितिको प्रतिवेदन, २०८१ ले औंल्याएका कार्य तत्काल अगाडि बढाउने निर्णय गरिएको छ। त्यस्तै सार्वजनिक निकायले  प्रयोगको सुनिश्चितता गर्ने र सबै मन्त्रालयनिकायले आआफ्नो मातहतमा रहेको सार्वजनिक जग्गाको विवरण अद्यावधिक गरी महालेखा नियन्त्रकको कार्यालयमा पठाई प्रधानमन्त्री तथा मन्त्रिपरिद्को कार्यलयलाई जानकारी दिन निर्देशन दिइएको छ। सबै मन्त्रालयले सवारी साधनको अद्यावधिक विवरण भौतिक पूर्वाधार तथा यातायात मन्त्रालयलाई उपलब्ध गराउने निर्णयमा उल्लेख छ। त्यस्तै   मार्फत नागरिक वडापत्र हेर्नपढ्न सक्ने प्रबन्ध गर्ने भन्ने निर्णय भएको सन्दर्भमा यस्तो व्यस्था स्थानीय तहमा समेत कार्यान्वयन गर्नका लागि सङ्घीय मामिला तथा सामान्य प्रशासन मन्त्रालयमार्फत सबै स्थानीय तहमा परिपत्र गर्ने निर्णय गरिएको छ।"
प्रधानमन्त्रीसँग अस्ट्रेलियाका राजदूतको भेट,"काठमाडौं : प्रधानमन्त्री केपी शर्मा ओलीसँग नेपालका लागि अस्ट्रेलियाका राजदूत लिन जोनटनले आज शिष्टाचार भेट गरेका छन्। प्रधानमन्त्री तथा मन्त्रिपरिषद्को कार्यालय,सिंहदरबारमा भएको भेटमा दुई देशबीचको सदियौंदेखिको आपसी सम्बन्ध र हितका विषयमा छलफल भएको प्रधानमन्त्रीको सचिवालयले जनाएको छ। भेटका अवसरमा परराष्ट्र मन्त्रालयका उपसचिव अम्बिका जोशीलगायत सहभागी थिए।"
एमालेलाई मीनबहादुरको जग्गा दान विवाद : रिटमाथि आज सुनुवाइ हुँदै,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा परेको रिटमाथि आज सुनुवाइ हुँदैछ। न्यायाधीश सपना मल्ल प्रधान र अब्दुल अजीज मुसलमानको संयुक्त इजलासमा सुनुवाइका लागि पेशी तोकिएको छ। यसअघि कार्त्ति २६ गते रिटमाथि प्रारम्भिक सुनुवाइ गर्दै सर्वोच्च अदालतले अल्पकालीन अन्तरिम आदेश जारी गरेको थियो। न्यायाधीश सुनिल कुमार पोखरेलको इजलासले रिटमाथि सुनुवाइ गर्दै अल्पकालीन अन्तरिम आदेश जारी गर्दै छलफलका लागि दुवै पक्षलाई कार्त्तिक २६ गतेलाई बोलाएको थियो। सो दिन सुनुवाइका लागि पेशी तोकिए पनि सुनुवाइ भएन। फेरि रिटमाथि सुनुवाइका लागि मंसिर २ गते पेशी तोकिए पनि सो दिन पनि सुनुवाइ हुन सकेन। उक्त दिन रिटलाई हेर्न नभ्याइनेमा राखिएको थियो। व्यवसायी गुरूङ दम्पतीले एमालेको केन्द्रीय कार्यालय भवन बनाउन जग्गा दान दिएपछि अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
बेइजिङ घोषणाको एशियाली क्षेत्रीय सम्मेलन सुरु,"थाइल्यान्ड : लैंङिक समानता र महिला सशक्तिकरणलाई समर्थन गर्नका लागि १२ सयभन्दा बढी प्रतिनिधिलाई भेला गरी बेइजिङ घोषणाको एशियाली क्षेत्रीय सम्मेलन सुरु भएको छ। थाइल्याण्डको राजधानी बैंककमा बेइजिङ३० एशिया प्यासिफिक मन्त्रीस्तरीय सम्मेलन मंगलबारबाट सुरु भएको हो। संयुक्त राष्ट्रसंघको एशिया तथा प्रशान्त क्षेत्रका लागि आर्थिक तथा सामाजिक आयोग (इस्केप) र युएन ओमेनको संयुक्त आयोजनामा सुरु भएको तीन दिवसीय सम्मेलन आगामी वर्ष बेइजिङ घोषणाको ३० औं वार्षिकोत्वको पूर्वसन्ध्यामा आयोजना गरिएको हो। सम्मेलनमा नेपालको पनि प्रतिनिधित्व रहेको छ। सम्मेलनले एशिया प्रशान्त क्षेत्रका मन्त्रीहरू, वरिष्ठ अधिकारीहरू र सम्बन्धित मन्त्रालयका प्रतिनिधिहरू, नागरिक समाज संगठनहरू, युवा संगठन, शिक्षाविद्, निजी क्षेत्र, संयुक्त राष्ट्रसंघका संस्थाहरू, स्वतन्त्र विज्ञहरू र अन्य प्रमुख सरोकारवालाहरूलाई एकैसाथ सहभागी गराएको छ। जहाँ नयाँ अवसरहरू देखा पर्छन्, हामीले महिला र बालिकाहरूलाई स्थान सुनिश्चित गर्नुपर्छ, इस्केपका कार्यकारी सचिव अर्मिदा साल्सियाह एलिसजाहबानाले सम्मेलनको उद्घाटन सत्रमा सहभागिता जनाउँदै भनिन्, महिलाहरू हाम्रो साझा भविष्यलाई परिभाषित गर्ने मुद्दाहरूमा अग्रपंतिमा मा हुनु आवश्यक छ। जस्तैकी जलवायु परिवर्तनका मुद्दाहरू, डिजिटल रुपान्तरणका सवालहरू सबै महिलासँग जोडिएका छन्। उनले महिला सशक्तिकरणका लागि प्रत्येक क्षेत्रमा महिलाहरूलाई उपकरण, तालिम र स्रोतहरू उपलब्ध गराउनु आवश्यक रहेकोमा जोड दिएकी थिइन्। समाजमा गहिरो गरि जडा गाडिएको भेदभावपूर्ण सामाजिक मान्यताहरूलई चुनौती दिन पुरुष र युवाहरूलाई लैंगिक समानताका लागि संलग्न गराउनु अहिलेको आवश्यकता रहेको, महिला, बालबालिका तथा जेठ नागरिक मन्त्रालय नेपालकी प्रमुख सचिव आभा श्रेष्ठ कर्णले नेपाललाई प्रतिनिधित्व गर्दै सम्मेलनमा कुरा राख्दै भनिन्, महिलाहरूको नेतृत्व र सहभागितालाई बलियो बनाउन नेपाल प्रयासरत छ र डिजिटल स्पेसमा महिला विरुद्ध हुने हिंसालाई काम गर्नु निकै जरुरी छ। बेइजिङ घोषणापत्रलाई कार्यान्वयन गर्न राजनीति इच्छाशक्ति र सार्वजनिक संलग्नतालाई बलियो बनाउनु आवश्यक रहेको छ, युएन वुमनका कार्यकारी निर्देशक सिमा बाहौसले सम्मेलनलाई सम्बोधन गर्दै भनिन्, यस घोषणालाई सम्बोधन गरि कार्यान्वयन गर्न अहिले पनि थुप्रै समस्याहरू देखिएका छन् जसलाई समाधान गर्नु आवश्यक रहेको छ। बेइजिङ घोषणालाई एशिया र प्रशान्त क्षेत्रका थुप्रै देशहरूले कार्यान्वयनमा लाएदेखि थुप्रै परिवर्तनहरू यस क्षेत्रमा देखिएको सम्मेलनमा सहभागी भएकी महिला अधिकारकर्मी बन्दना राणाको तर्क छ। सन् २००० यता मातृ मृत्युदर एक तिहाइले घट्नुको साथै महिलाहरू राजनीति, व्यवसाय र निर्णय गर्ने ठाउँहरूमा नेतृत्व पदमा बढी पहुँच भएको छ। बढ्दो लगानी, राजनीतिक इच्छाशक्ति र विश्वभरी लैंगिक समानता र मानव अधिकारमा बढ्दो आक्रमणलाई सम्बोधन गर्नु अहिलेको प्रमुख आवश्यकता रहेको छ, थाइल्याण्डका सामाजिक विकास र मानव सुरक्षा मन्त्री वराउत सिल्पा अर्चाले सम्मेलनलाई सम्बोधन गर्दै भने, यस सम्मेलनमा हाम्रो उपस्थिति एउटा सन्देश हो कि हामीले लैंगिक समानताका क्षेत्रमा महत्वपूर्ण कामहरू गरेका छौं। हामीसँगै भविष्यतर्फ अघि बढौं जहाँ कुनै महिला र बालिकाहरू पछाडि नरहुन् र लैंगिक समानतालाई एशिया र प्रशान्त क्षेत्रमा साँच्चै स्वीकार गरियोस्। सम्मेलनले विगत पाँच वर्षमा एशिया र प्रशान्त क्षेत्रमा बेइजिङ घोषणाको कार्यान्वयनको प्रगति मूल्यांकन गर्ने। त्यसैगरी लैंगिक समानता र महिला सशक्तिकरण र दिगो विकासका लागि २०३० सम्मको एजेन्डाको पूर्ण प्राप्ति गर्नका लागि वर्तमान र उदयमान चुनौतीहरू, राम्रो अभ्यासहरू, सिकेका पाठहरू र प्राथमिकताका कार्यहरूको समीक्षा गर्नेछ। यस सम्मेलनमार्फत सदस्य राष्ट्रहरू र सरोकारवालाहरूलाई लैंगिक समानता र महिला सशक्तिकरणको अनुभूति गर्न नयाँ दृष्टिकोणहरू सहित नीति, विकल्पहरू र रणनीतिहरू अन्वेषण गर्ने अवसर प्रदान गर्दछ। बेइजिङ घोषणामा गरिएका प्रतिबद्धताहरूको कार्यान्वयनलाई गति दिन प्राथमिकताका कार्यहरूमा क्षेत्रीय सहमति निर्माण गर्ने काम सम्मेलन मार्फत गरिने छ। बेइजिङ घोषापत्र लैंगिक समानताको सन् १९९५ मा जारी गरिएको विश्वव्यापी समीक्षा हो। नेपालका लागि महिला आवाजहरूलाई सम्बोधन गर्ने र उनीहरूको अधिकारको समान रुपमा सम्बोधन गर्ने अवसर हो। कम्बोडियाकी महिला मामिला मन्त्री कान्था फावी इङलाई सम्मेलनको अध्यक्षमा निर्वाचित गरि उनकै अध्यक्षतामा सम्मेलनका सम्पूर्ण कार्यक्रमहरू अघि बढाइएका हुन्। सन् १९९५ मा छिमेकी राष्ट्र चिनको बेइजिङमा आयोजना भएको चौथो विश्व महिला सम्मेलनमा बेइजिङ घोषणापत्र र कार्य योजना अपनाइएको थियो। विभिन्न १२ वटा महत्वपूर्ण सरोकारका क्षेत्रलाई समेटेको यो घोषणापत्रलाई आजसम्म पनि सबै महिलाहरूको लैङ्गिक समानता र सशक्तीकरणका लागि विश्वव्यापी एजेन्डालाई अगाडि बढाउनका लागि सबैभन्दा व्यापक र महत्वपूर्ण ढाँचा मानिन्छ। यो घोषणापत्रले महिलाका विषयमा १२ वटा महत्वपूर्ण सरोकारका क्षेत्रहरू निर्धारण गरेको छ। जसमा गरिबी, शिक्षा र तालिम, स्वास्थ्य, महिला विरुद्ध हुने हिंसा, सशस्त्र द्वन्द्व, अर्थतन्त्र, शक्ति र निर्णय प्रक्रिया, संस्थागत संरचना, मानव अधिकार, सञ्चारमाध्यम, वातावरण र बालिका लाई समेटेको छ। ३० वर्ष अगाडिका यी क्षेत्रहरूका बारेमा भएका छलफल र घोषणापत्र विभिन्न मुलुकका धेरै उपलब्धिहरूका लागि मार्गदर्शन बनेका छन्। यो बीचमा यी १२ वटा क्षेत्रहरू मात्र होइन, यी बाहेक अन्य क्षेत्रहरूमा पनि धेरै परिवर्तनहरू भएका छन् र अझै हुँदै पनि छन्।"
२६ जना सरकारी अधिकारीको टोली भारत भ्रमणमा जाँदै,"काठमाडौं : २६ नेपाली कूटनीतिज्ञ तथा अधिकारीको टोली बुधबार भारत भ्रमणमा जाने भएको छ। नयाँ दिल्लीस्थित विदेश मन्त्रालयको सुषमा स्वराज विदेश सेवा संस्थानमा नेपाली कूटनीतिज्ञ तथा अधिकारीका लागि राखिएको पहिलो विशेष प्रशिक्षण कार्यक्रममा सहभागी हुन १० प्रमुख मन्त्रालय र विभागका २६ जना नेपाली कूटनीतिज्ञ तथा अधिकारीको समूह भ्रमणमा जान लागेको हो। टोलीले भोलिदेखि मंसिर १५ गतेसम्म भ्रमण गर्न लागेको हो। टोलीमा परराष्ट्र मन्त्रालय, अर्थ मन्त्रालय, उद्योग, वाणिज्य तथा आपूर्ति मन्त्रालय, कानुन, न्याय तथा संसदीय मामिला मन्त्रालय, संघीय मामिला तथा सामान्य प्रशासन मन्त्रालय, संस्कृति, पर्यटन तथा नागरिक उड्डयन मन्त्रालय, शहरी विकास मन्त्रालय, कृषि तथा पशुपन्छी विकास मन्त्रालय, भौतिक पूर्वाधार तथा यातायात मन्त्रालय तथा रेल विभागका प्रतिनिधि रहेका छन्। प्रशिक्षण कार्यक्रममा वैश्विक राजनीतिक तथा आर्थिक सान्दर्भिकता, व्यापार तथा कनेक्टिभिटी, जलवायु परिवर्तन तथा मानवीय सहायता, विकास साझेदारी, साझा संस्कृति र सम्पदा विषयमा मोड्युलहरु राखिनुका साथै नयाँ दिल्ली बाहिरका पर्यटकीय तथा ऐतिहासिक दृष्टिकोणले महत्वपूर्ण शहर र ठाउँको भ्रमण समावेश छन् । काठमाडौंस्थित भारतीय राजदूतावासका नियोग उपप्रमुख प्रसन्न श्रीवास्तवले मंसिर ४ गते २६ जना नेपाली कूटनीतिज्ञ तथा अधिकारीसँग भारत जानुअघि अन्तरक्रिया गरेका थिए। उनीहरू सबैलाई उपयोगी, फलदायी र आनन्ददायी प्रशिक्षण अनुभवको कामना गरेका थिए। नेपाली कूटनीतिज्ञ तथा अधिकारीहरूको भारत भ्रमणले हाम्रो संस्थागत आदानप्रदानलाई निरन्तरता दिनुका साथै यसले नेपाल र भारतबीचको घनिष्ठ र विशिष्ट द्विपक्षीय सम्बन्धलाई झल्काउँछ।"
स्थानीय तह उपनिर्वाचन : पर्यवेक्षण गर्न नौ संस्थालाई अनुमति,"काठमाडौं : निर्वाचन आयोगले यही मंसिर १६ गते हुने स्थानीय तह उपनिर्वाचनको पर्यवेक्षण गर्न नौंवटा संस्थालाई अनुमति दिएको छ। आयोगका सहसचिव एवं प्रवक्ता नीता पोखरेल अर्यालले आयोगको आज बसेको बैठकले नौं वटा संस्थालाई उपनिर्वाचनको पर्यवेक्षण गर्न अनुमति दिने निर्णय गरेको हो। उनका अनुसार नेपाल जन प्रशासन संघ,रेडियम लामिछाने स्मृति अध्ययन तथा अनुसन्धान प्रतिष्ठान, नेपाल मानव अधिकार संगठन, सामाजिक परिचालन तथा चेतना अभिवृद्धि समूह नेपाल, केन्द्रीय बहिरा क्याम्पस, सुशासन महासंघ नेपाल, राष्ट्रिय निर्वाचन पर्यवेक्षण समिति,डेमोक्रेसी रेसोर्स सेन्टर नेपाल र अनौपचारिक क्षेत्र सेवा केन्द्रलाई पर्यवेक्षकको अनुमति दिइएको हो। अनुमति प्राप्त संस्थाहरूबाट खटाइने स्थानीय तह उपनिर्वाचन निर्देशिका, २०८१ को दफा १९६ बमोजिम योग्यता पुगेका पर्यवेक्षकहरुको संख्या एकिन गरी सबै स्थानीय तहको पर्यवेक्षण हुने र एक मतदान केन्द्रमा एक संस्थाबाट बढीमा २ जनासम्म पर्यवेक्षक रहनेगरी राष्ट्रिय पर्यवेक्षक परिचयपत्र उपलब्ध गराइने निर्वाचन आयोगले जनाएको छ। आयोगका अनुसार काठमाडौं उपत्यकामा भएका पर्यवेक्षकहरूलाई आयोगको सचिवालयले र जिल्लामा भएका पर्यवेक्षकहरूलाई सम्बन्धित प्रदेशजिल्ला निर्वाचन कार्यालयहरूले पर्यवेक्षकसम्बन्धी प्रशिक्षण दिने निर्णय भएको छ।"
तीन महिनामा ४ खर्ब बढी रेमिट्यान्स भित्रियो,काठमाडौं : चालु आर्थिक वर्षको पहिलो तीन महिनामा रेमिट्यान्स आप्रवाह ११ दशमलव पाँच प्रतिशतले वृद्धि भएको छ। नेपाल राष्ट्र बैंकले सार्वजनिक गरेको वर्तमान आर्थिक तथा वित्तीय स्थिति प्रतिवेदनअनुसार गत असोज मसान्तसम्ममा रेमिट्यान्स आप्रवाह वृद्धि भई चार खर्ब सात अर्ब ३१ करोड रुपैयाँ पुगेको छ। अमेरिकी डलरमा रेमिट्यान्स आप्रवाह तीन अर्ब चार करोड रुपैयाँ पुगेको राष्ट्र बैंकले जनाएको छ। गत असोज मसान्तसम्ममा खुद द्वितीय आय (खुद ट्रान्सफर) चार खर्ब ४२ अर्ब ४४ करोड रुपैयाँ पुगेको छ। अघिल्लो वर्षको सोही अवधिमा यस्तो आय चार खर्ब चार अर्ब सात करोड रुपैयाँ रहेको थियो। असोज मसान्तसम्ममा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको सङ्ख्या एक लाख १० हजार छ सय ५४ र पुनः श्रम स्वीकृति लिनेको सङ्ख्या ५९ हजार नौ सय ३९ रहेको छ।
मनास्लु क्षेत्रमा बढे पर्यटक,"गोरखा : प्रसिद्ध मनास्लु क्षेत्रमा ४ महिनाको अवधिमा ६ हजारभन्दा धेरै विदेशी पर्यटकले यात्रा गरेका छन् । गतवर्षको यही समयको तुलनामा ७ सय ३७ जनाले वृद्धि भई गत साउनयता ६ हजार ४ सय २५ जनाले मनास्लु क्षेत्र भ्रमण गरेको मनास्लु संरक्षण क्षेत्र (एमक्याप) ले जनाएको छ । ३ हजार ६ सय २९ पुरुष र २ हजार ७ सय ९५ महिला र एक अन्य गरी ६ हजार ४ सय २५ विदेशी पर्यटकले यस क्षेत्रको भ्रमण गरेका एमक्यापका सूचना अधिकारी भुवन ओझाले जानकारी दिए । गत वर्ष यही चार महिनामा जम्मा ५ हजार ६ सय ९२ विदेशी पर्यटकले यो क्षेत्रको भ्रमण गरेका थिए । यस वर्ष सार्क राष्ट्रका पर्यटक जम्मा ८९ जना र बाँकी पर्यटक सार्कबाहिरबाट आएका एमक्यापका सूचना अधिकारी भुवन ओझाले जानकारी दिए । विदेशी पर्यटकहरूबाट एमक्यापले यो साउन, भदौ, असोज र कात्तिक महिनामा १ करोड ३८ लाख ९२ हजार १ सय ९१ रुपैयाँ राजस्व आर्जन गरेको छ । गत वर्ष यही समयमा एमक्यापले ९४ लाख ५५ हजार ३ सय ४० रुपैयाँ राजस्व संकलन गरेको थियो । यो साउन महिनामा जम्मा ३८ पर्यटक आएका थिए । गत वर्षको साउनमा ८० जना आएका थिए । त्यस्तै गत वर्षको भदौमा ५ सय ४७ जना आएकामा यो भदौमा ६ सय जना, गत वर्षको असोजमा २ हजार ६ सय ५४ जना आएकामा यस असोजमा २ हजार ४ सय ४० र गत कात्तिकमा २ हजार ४ सय ११ जना आएकामा यो कात्तिक महिनामा झन्डै एक हजारले बढी ३ हजार ३ सय ५१ जना विदेशी पर्यटक यस क्षेत्रमा आएका छन् । यस वर्षदेखि विदेशी र स्वदेशी पर्यटकसँग मनास्लु क्षेत्रमा अवस्थित चुमनुब्री गाउँपालिकाले पनि राजस्व संकलन गरेको छ । गत असोज १ गतेबाट राजस्व संकलन गर्न सुरु गरेको पालिकाले असोज र कात्तिक दुई महिनामा मात्र ५६ लाख रुपैयाँ राजस्व संकलन गरेको जनाएको छ । दुई महिनामा ५५ सय जना विदेशी पर्यटकसँग प्रतिव्यक्ति एक हजारका दरले ५५ लाख र ४ सय ७९ जना नेपाली पर्यटकसँग जनही दुई सय रुपैयाँका दरले ९५ हजार ८ सय रुपैयाँ संकलन गरेको त्यहाँका कर्मचारी विशाल घलेले जानकारी दिए ।"
विश्व बडीबिल्डिङ प्रतियोगिताका विजेता प्रधानमन्त्रीबाट सम्मानित,"काठमाडौं : प्रधानमन्त्री केपी शर्मा ओलीले १५ औँ विश्व बडीबिल्डिङ एण्ड फिजिकल स्पोर्टस् च्याम्पियनसिप, २०२४ मा पदकप्राप्त नेपाली खेलाडीलाई आज सम्मान गरेका छन्। प्रधानमन्त्री निवास बालुवाटारमा आज प्रधानमन्त्री ओलीले खेलाडीलाई बधाई दिँदै सम्मान गरेका हुन्। यही ५ देखि ११ नोभेम्बरमा माल्दिभ्समा भएको प्रतियोगिताको विभिन्न तौल समूह र विधामा रुपेश शाही, प्रज्ज्वल शाक्य, रजनी शाक्य र सोनाम मुलगुठीले दोस्रो स्थान हासिल गरेका थिए। प्रधानमन्त्री ओलीले यस खेलको पर्याप्त सम्भावना रहेकाले राज्यका तर्फबाट आवश्यक प्रोत्साहन हुने विश्वास दिलाएका छन्। नेपाल शारीरिक सुगठन तथा फिटनेस महासंघका अध्यक्ष राजेशबाबु श्रेष्ठले पर्यटन प्रवर्द्धनमा समेत योगदान मिल्ने भएकोले यस खेललाई सरकारले प्राथमिकता दिनुपर्नेमा जोड दिए। सो अवसरमा मदन भण्डारी स्पोर्ट्स एकेडेमीका अध्यक्ष ध्रुव आचार्यलगायत सहभागी थिए।"
"सेयर बजारमा ५१ अंकको गिरावट,सबै समूहको उपसूचक नकारात्मक","काठमाडौं : सेयर बजारमा उच्च अंकको गिरावट आउँदा सबै समूहको उपसूचक नकारात्मक देखिएका छन्। यसदिन नेप्से परिसूचक ५१११ अंकले घटेर २७०२६५ विन्दुमा पुगेको हो। सेन्सेटिभ इण्डेक्स ७७४ प्रतिशतले घटेर ४७८१६ विन्दुमा अडिएको छ। ३१० स्क्रिप्सको २ करोड २५ लाख ८८ हजार २४७ कित्ता सेयर १० अर्ब ४६ करोड ८३ लाख २० हजार ५२१ रुपैयाँको कारोबार भयो। उच्च अंकले घटेको बजारमा एउटा कम्पनीको सेयर मूल्यमा भने सकारात्मक सर्किट लागेको छ। आत्मनिर्भर लघुवित्त वित्तीय संस्थाको सेयर १० प्रतिशतले बढेको हो। यसदिन नगदी ग्रुपका लगानीकर्ताले सर्वाधिक गुमाएका छन्। सो कम्पनीको सेयर ८९३ प्रतिशतले घट्यो। कारोबार रकमका आधारमा नगदी ग्रुप पावर शीर्षस्थानमा रह्यो। सो कम्पनीले ४६ करोड ६८ लाख मूल्य बराबरको कारोबार गर्यो। यसैगरी समृद्धि फाइनान्सले २९ करोडको सेयर कारोबार गर्दा पोखरा फाइनान्सले २४ करोड,पिपुल्स हाइड्रोपावर र सिंगटी हाइड्रोपावरले २३२३ करोडको सेयर कारोबार गरे। यसदिन कारोबारमा आएकामध्ये २० स्टक्सको मूल्य बढ्दा २२४ वटाको घट्यो। १ स्टकको मूल्य भने स्थिर रह्यो। नेप्से उच्च अंकले घट्दा सबै समूहको उपसूचक नकारात्मक देखिएका छन्।"
एमालेलाई मीनबहादुरको जग्गा दान विवाद : आज पनि रिटमाथि सुनुवाइ भएन,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा परेको रिटमाथि आजपनि सुनुवाइ भएन। रिटको पेशी हेर्न नभ्याइने सूचीमा राखिएको छ। न्यायाधीश सपना मल्ल प्रधान अब्दुल अजीज मुसलमानको संयुक्त इजलासमा सुनुवाइका लागि पेशी तोकिएको थियो। यसअघि कार्त्ति २६ गते रिटमाथि प्रारम्भिक सुनुवाइ गर्दै सर्वोच्च अदालतले अल्पकालीन अन्तरिम आदेश जारी गरेको थियो। न्यायाधीश सुनिल कुमार पोखरेलको इजलासले रिटमाथि सुनुवाइ गर्दै अल्पकालीन अन्तरिम आदेश जारी गर्दै छलफलका लागि दुवै पक्षलाई कार्त्तिक २६ गतेलाई बोलाएको थियो। सो दिन सुनुवाइका लागि पेशी तोकिए पनि सुनुवाइ भएन। फेरि रिटमाथि सुनुवाइका लागि मंसिर २ गते पेशी तोकिए पनि सो दिन पनि सुनुवाइ हुन सकेन। उक्त दिन रिटलाई हेर्न नभ्याइनेमा राखिएको थियो। व्यवसायी गुरूङ दम्पतीले एमालेको केन्द्रीय कार्यालय भवन बनाउन जग्गा दान दिएपछि अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
दुर्गा प्रसाईं पक्राउ,काठमाडौं : व्यवसायी दुर्गा प्रसाईं पक्राउ परेका छन्। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको भन्दै उनलाई घरबाटै केन्द्रीय अनुसन्धान ब्यूरोले पक्राउ गरेको हो। उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। विद्युतीय कारोबार ऐनअन्तर्गतको कसूरमा उनीमाथि कारवाही अगाडि बढाइने प्रहरीले जनाएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। यसअघि काठमाडौं जिल्ला अदालतले प्रसाईँलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।
सुदूरपश्चिम रोयल्सको र्याली,"काठमाडौं : नेपाल प्रिमियर लिग (एनपीएल) टोली सुदूरपश्चिम रोयल्सले धनगढीमा सोमबार भव्य र्याली आयोजना गरेको छ। धनगढीको चौराहदेखि रंगशालासम्म आयोजना गरेको र्यालीमा हजारौंको सहभागिता रहेको सुदूरपश्चिम रोयल्सले जनाएको छ। र्यालीमा सुदूरपश्चिमका मुख्य प्रशिक्षक जगत टमाटा, मार्की खेलाडी दीपेन्द्रसिंह ऐरी, आरिफ शेख, विनोद भण्डारी, इशान पाण्डे, अमित श्रेष्ठलगायतका खेलाडीको सहभागिता रहेको थियो। सुदूरपश्चिम प्रदेशका सामाजिक विकासमन्त्री मेघराज खड्का, नेपाल क्रिकेट संघ (क्यान) अध्यक्ष चतुरबहादुर चन्द, टोली मालिक स्वतन्त्रप्रताप शाह, ओलम्पियन तथा रोयल्सका ब्रान्ड एम्बेस्डर दीपक विष्ट, फाप्ला अन्तर्राष्ट्रिय क्रिकेट मैदान एवं खेलग्राम पूर्वाधार निर्माण विकास समितिका अध्यक्ष सुवास शाहीलगायत क्यानका कार्यसमिति सदस्य, विभिन्न खेलका प्रदेश तथा जिल्ला संघका पदाधिकारी, खेलाडीसँगै ठूलो संख्यामा स्थानीयको सहभागिता रहेको थियो। र्यालीमा स्थानीय संस्कृति र भेषभूषा झल्कने झाँकीको पनि सहभागिता रहेको थियो। रोयल्सले समग्र सुदूरपश्चिम क्षेत्रको प्रतिनिधित्व गरेकाले यहाँको स्थानीय संस्कृतिलाई क्रिकेटका माध्यमबाट विश्वभर चिनाउने लक्ष्य रहेको प्रमुख कार्यकारी अधिकृत प्रकाश खड्काले जानकारी दिए। उनले र्यालीमा स्थानीय सहभागिताले टोलीको हौसला झनै बढेको र सुदूरपश्चिमको नाम उच्च बनाउन खेलाडीको मनोबल पनि बढेको महसुस गरेको जानकारी दिए। र्यालीको समापन रंगशालास्थित कभर्डहलमा भएको थियो। सुदूरपश्चिम रोयल्सले अब केही दिन धनगढीमै रहेर प्रशिक्षण गर्नेछ। क्यानको आयोजनामा आठ टोलीको सहभागितामा मंसिर १५ देखि पुस ६ गतेसम्म एनपीएल आयोजना हुँदैछ। सुदूरपश्चिमका मार्की खेलाडीमा कीर्तिमानी अलराउन्डर दीपेन्द्रसिंह ऐरी छन्। मेन्टरमा अस्ट्रेलियाका ब्राड हज तथा मुख्य प्रशिक्षक राष्ट्रिय टोलीका पूर्वप्रशिक्षक जगत टमाटा छन्। सुदूरपश्चिम टोलीमा दीपेन्द्रसिंह ऐरी, आरिफ शेख, अभिनास बोहरा, विनोद भण्डारी, अर्जुन कुमाल, खडक बोहरा, इशान पाण्डे, नरेश बुढा ऐर, भोजराज भट्ट, नरेन साउद, अमित श्रेष्ठ, ब्रान्डन मक्मलेन (स्कटल्यान्ड), सेफ अलि जेब इङल्यान्ड), स्कट कुगेलेइन (न्युजिल्यान्ड) र रोहन मुस्तफा (यूएई) छन्।"
"श्रीलंकामा नयाँ सरकार गठन, राष्ट्रपति दिसानायकेले राखे रक्षा र अर्थ मन्त्रालय आफ्नै मातहत","कोलम्बो : श्रीलंकाका राष्ट्रपति अनुरा कुमारा दिसानायकेले नयाँ मन्त्रिमण्डल गठन गरेका छन्। गत हप्ता भएको मध्यावधि संसदीय निर्वाचनपछि बनेको नयाँ २२ सदस्यीय मन्त्रिमण्डलमा रक्षा र वित्त (अर्थ) मन्त्रालयको जिम्मेवारी आफ्नै मातहतमा राखेका हुन्। गत सेप्टेम्बरमा भएको राष्ट्रपतीय चुनावमा विजयी भएका वामपन्थी नेताले आफ्नो अन्तरिम मन्त्रिमण्डलका सहकर्मीहरू प्रधानमन्त्री हरिनी अमरासुरिया र विदेशमन्त्री विजिता हेराथले आफ्नो जिम्मेवारी सम्हाल्ने बताएका छन्। डा हरिनीले प्रधानमन्त्रीको सपथ ग्रहण गरेसँगै अन्य मन्त्रीहरुले पनि सपथ ग्रहण गरेका छन्। दिसानायकेले निर्धारित समयभन्दा करिब १० महिना अगावै चुनाव गराउने र आफ्नो एजेन्डाका लागि विधायिकाको समर्थन सुरक्षित गर्ने निर्णयका लागि जनादेश प्राप्त गर्दै नेसनल पिपुल्स पावर (एनपीपी) ले २२५ सदस्यीय विधानसभामा १५९ सिट जितेको थियो । सन् १९७८ को संविधानले श्रीलंकामा समानुपातिक प्रतिनिधित्वको व्यवस्था गरेयता कुनै पनि दलले दुई तिहाइभन्दा बढी बहुमतसहित सबैभन्दा धेरै सीट ल्याएको छ । यो पूर्ण शक्तिले हामीलाई पूर्ण रूपमा भ्रष्ट नबनाओस् भनेर हामीले सुनिश्चित गर्नुपर्छ,राष्ट्रिय टेलिभिजनमा प्रसारण गरिएको एक समारोहमा उनले भने, हामीलाई दिइएको यो विशाल शक्तिलाई लामो समयदेखि आर्थिक र राजनीतिक रुपमा उत्पीडनमा परेका जनताको आकाङ्क्षा पूरा गर्न जिम्मेवारीका साथ प्रयोग गर्नुपर्छ। नयाँ सरकारले बिहीबारका लागि संसदको पहिलो बैठक बोलाएको छ ।"
उपनिर्वाचन शान्तिपूर्णरुपमा सम्पन्न गर्न सुरक्षा निकायलाई गृहमन्त्रीको निर्देशन,"धनगढी : गृहमन्त्री रमेश लेखकले यही मंसिर १६ गते हुने स्थानीय तह उपनिर्वाचन शान्तिपूर्णरुपमा सम्पन्न गर्न सुरक्षा निकायलाई निर्देशन दिएका छन्।मंगलबार सुदूरपश्चिम प्रदेशको राजधानी धनगढीमा सुरू भएको प्रदेश स्तरीय सुरक्षा गोष्ठीको उद्घाटन गर्दै गृहमन्त्री लेखकले उपनिर्वाचनलाई निष्पक्ष शान्तीपूर्णरुपमा सम्पन्न गराउने वातावरण बनाउन पनि सुरक्षा निकायका प्रमुखलाई निर्देशन दिएका हुन्। उनले देशमा शान्ति सुरक्षासँगै अनुशासन कायम गराउन आवश्यक रहेको बताएका छन् । उनले पहिलो आवश्यकता शान्ति स्थापना गराउनु भएपनि सँगै अनुशासित पनि पर्ने बताए। 'सबैभन्दा पहिलो आवश्यकता शान्ति कायम गराउनु हो। तर, सुरक्षासँगै अनुशासन पनि कायम गराउन जरुरी छ ,'उनले भने,' लोकतन्त्रको विकल्प लोकतन्त्र मात्रै हो, यसको रक्षा र सुदृढीकरण गर्नु हामी सबैको दायित्व हो । ' उनले लोकतन्त्र मर्यादित व्यवस्था भएको बताउँदै लोकतन्त्रमा अनुशासन अनिवार्य रहेको उल्लेख गरे। गृहमन्त्री लेखकले सिमानाकामा हुने राजस्व चुहावट, लागूऔषध नियन्त्रण, आत्महत्या, विपद, सवारी दुर्घटना जस्ता विषयमा गम्भीर भएर काम गर्न निर्देशन दिए । उनले सुरक्षा अधिकारीहरुलाई निर्देशन दिँदै भने,'तपाईंहरूले काम गरिराख्नु भएको छ तर, यत्तिले पुग्दैन थप क्रियासिलता र सक्रिय भएर काम गर्नुस्।सबै समस्या समाधान हुन्छन् ।' उनले सुरक्षा गोष्ठी औपचारिकतामा मात्र सीमित नभइ सुदूरपश्चिम प्रदेशको शान्ति सुरक्षा, अपराध नियन्त्रण, सडक दुर्घटना लगायतका विषयमा गम्भीर समीक्षा गरी आगामी योजना बनाइने बताए। गृह सचिव गोकर्णमणी दुवाडीको अध्यक्षतामा सुरू भएको सुरक्षा गोष्ठीमा नेपाल प्रहरीका प्रमुख वसन्त कुवँर, सशस्त्र प्रहरी प्रमुख राजु अर्याल,राष्ट्रिय अनुसन्धान विभाग प्रमुखलगायत सुदूरपश्चिमका सुरक्षा निकाय प्रमुख, नौवटै जिल्लाका प्रमुख जिल्ला अधिकारी,सुरक्षा प्रमुखलगायतको सहभागीता छ।"
मुस्ताङको तेताङ गाउँमा जलवायुको असर,"जोमसोम : मुस्ताङको वारागुङ मुक्तिक्षेत्र३ तेताङ गाउँमा जलवायु परिवर्तनको असर परेको छ। विश्वमा बढ्दै गइरहेको (हरितगृह ग्यास ) कार्वन उत्सर्जनका कारण मुस्ताङको तेताङ गाउँमा जलवायु परिवर्तको असर परेको छ। मुस्ताङमा जलवायु संकटका कारण वातावरणीय क्षेत्रमा परेको प्रभावले प्राकृतिक स्रोत साधनलगायत विभिन्न क्षेत्रमा प्रतिकुल असर परेको छ। एक दशकअघि मुस्ताङको लोमान्थाङ गाउँपालिकाको समजुङ र लोघेकर दामोदरकुण्ड गाउँपालिकाको ध्ये गाउँ जलवायु परिवर्तनको असरकै कारण पुरै वस्ती विस्थापित भएको थियो। यी दुई गाउँ जस्तै मुस्ताङको वारागुङ मुक्तिक्षेत्र३ तेताङमा पनि जलवायु परिवर्तनकै प्रभावले गर्दा एक तिहाइले बस्ती छाडिसकेका छन्। एक दशकअघि तेताङमा कुल ४६ घरधुरीको बसोबास थियो। तर, पछिल्लो समय तेताङमा जम्मा ३० घरधुरीको मात्रै बसोबास रहेको छ। तेताङका अधिकांश स्थानीय नागरिकहरू खेतीपातीकै भरमा बाँचिरहेका छन्। जलवायु परिवर्तनका कारण पर्यावरणीय क्षेत्रमा परेको दूरगामी प्रभावले गर्दा त्यहाँँको सिँचाइ गर्ने नदीका मुहान समेत सुक्दै जान थालेपछि त्यहाँँका नागरिकहरूले अपनाउँदै आइरहेको कृषि कर्म समेत संकटमा पर्न थालेको हो। तेताङ गाउँमा गुरुङ समुदायको बस्ती छ। भिरालो पहाडको खोंचमा खेती गर्ने जमिन छ। त्यही जमिन खोस्रिएर खेतीपाती गर्दै वर्षभरीको छाक टार्न पर्ने तेताङ गाउको बाध्यता छ। ३ दशकअघि गाउँमाथिको लेकको मुहानबाट आउने पानीले गाउँका सबै खेतीयोग्य जमिनलाई सिन्चित गर्न पुग्थ्यो। तर, त्यसपछि भने लेकको मुहानको पानीको स्रोत घट्दै जान थालेपछि तेताङमा पर्याप्त मात्रामा खेतीपाती गर्न सिँचाइको अभाव हुन थालेको हो। बारागुङ३ तेताङका वडासदस्य धवा गुरुङले जलवायु परिवर्तनको असरले बस्ती स्थान्तरण गर्ने क्रम सुरु हुन थालेको बताए। केहीवर्षअघि हाम्रो गाउँमा ४६ भन्दा बढी घरधुरी थिए, अहिले ३० घरधुरी मात्रै छन्,वडासदस्य गुरुङले भने, 'बाँकी रहेको ३० घरधुरी पनि घट्दै जान क्रममा छ, यस्तै भयो भने गाउँ पूरै विस्थापित हुने चिन्ता छ। मुस्ताङको तेताङमा गाउँका सबै खेतीयोग्य जमिनमा सिँचाइको पहुच थियो । सबैले खेतीपाती गरी रमाइरहेका हुन्थे, अचेल सिँचाइको अभाव हुँदै जाँदा गाउँ मुन्तिरको खेतहरू बाँझो रहन गएको छ, वडासदस्य गुरुङले भने। तेताङमा गाउँ माथिको लेकको मुहानको पानी सुक्दै गएपनि सिँचाइका लागि मुहानको पानी संकलन गरी सिँचाइ गर्न थालेको स्थानीय थर्चेन गुरुङले जानकारी दिए। तेताङबासीले खेतमा सिँचाइ गर्न पानी संकलनका लागि पोखरी निर्माण गरेका छन्। रातभरी पोखरीमा मुहानको पानी संकलन गर्ने र दिनमा पालैपालो गरेर खेतमा सिँचाइ गर्ने गरिएको स्थानीय थर्चेनको भनाइ छ। पोखरीमा संकलन गरिएको पानीले सबै खेतमा पुर्याउन मुश्किल हुने थर्चेनले बताए। त्यसो त संघीयता अघि साविक जिल्ला विकास समितिबाट प्राप्त बजेटले नरसिंह खोलाबाट सिँचाइका लागि खोलाको पानी ल्याइएको थियो। करिव ३ किमी दूरीबाट नरसिंह खोलाको पानीलाई फलामे कुलो निर्माण गरेर र सहज स्थानमा कुलो निर्माण गरी तेताङ बस्तीको खेतखेतमा सिँचाइ पुर्याइएको थियो। तर केही वर्षअघिको नरसिंह खोला बाढीले उक्त कुलोहरू पूरै क्षति बनाइदिएपछि सिँचाइको थप संकट परेको स्थानीय बताउछन्। जोमसोमकोरला राजमार्गअन्तर्गत एऊँटै वडाको छुसाङ गाउँदेखि पूर्वमा अवस्थित तेताङ गाउँमा अधिकांश प्राचीन शैलीमा निर्माण गरिएको ढुंगा र माटोले निर्मित घरहरू छन्। सडक जोडिएपछि २ घरधुरीले भने एक तले क्रंकिट घर निर्माण गरेका छन्। कृषि र पशुपालन पेशामै निर्भर रहनु पर्ने बाध्यता रहेको तेताङका कतिपयले बैंकल्पिक व्यवसायका लागि छुसाङ, कागबेनी,जोमसोम लगायतका स्थानमा सरेका छन्। बस्ती छाडेका घरधुरीले अन्यत्र खेतापाती अधिया कमाउने, होटल रेष्टुरेन्ट चलाउनेदेखि सामान्य ज्याला मजदुरी गर्ने गरेको पाइएको छ। संघीयतापछि छुसाङदेखि तेताङसम्म कच्ची सडक बनेको छ। यस्तै, हालै गण्डकी प्रदेश सरकारले तेताङदेखि झाङ हुँदै मुक्तिनाथ जोड्ने सडक स्तरोन्नतिकार्य भइरहेको छ। उपल्लो मुस्ताङ पुगेर फर्किएका पर्यटक तेताङको पर्यटक पदमार्ग प्रयोग गरेर झोङ हुँदै मुक्तिनाथ निस्किन्छन्। तेताङ गाउँबाट मुक्तिनाथ जोड्ने सडक निर्माणकार्य भइरहेकाले विदेशी पर्यटकले प्रयोग गर्ने बैंकल्पिक पदमार्ग मासिने निश्चत भएको छ।"
प्रधानमन्त्री ओली र कांग्रेस सभापति देउवाबीच भेटवार्ता,काठमाडौं : प्रधानमन्त्री केपी शर्मा ओली र कांग्रेस सभापति शेरबहादुर देउवाबीच भेटवार्ता भएको छ । उनीहरूबीच सोमबार साँझ प्रधानमन्त्री निवास बालुवाटारमा भेटवार्ता भएको हो । ओली र देउवाको भेटवार्ता नियमित भएको प्रधानमन्त्रीको सचिवालयले जनाएको छ । भेटवार्तामा सरकारको काम कारबाहीदेखि उपनिर्वाचनका विषयमा पनि छलफल भएको छ । आगामी मंसिर १६ मा स्थानीय तहको उपनिर्वाचन हुँदै छ । कांग्रेस एमाले गठबन्धनको सरकार बनेको ४ महिना पुगेको छ । गत असार ३० मा सातबुँदे सहमतिको जगमा कांग्रेस एमाले गठबन्धनको सरकार बनेको हो । मन्त्री परिवर्तनको चर्चा पनि चलिरहेको छ ।
अर्थ मन्त्रालयले विपद् व्यवस्थापन कोषमा जम्मा गर्यो एक अर्ब रुपैयाँ,"काठमाडौं : अर्थ मन्त्रालयले विपद् व्यवस्थापन कोषमा एक अर्ब रुपैयाँ जम्मा गरेको छ। मंगलबार प्रेस नोट जारी गर्दै मन्त्रालयले उक्त रकम जम्मा गरेको जानकारी गराएको हो। गत असोज दोस्रो हप्ता गएको बाढी पहिरोले जनधनमा ठूलो क्षति पुर्याएपछि मन्त्रिपरिषद् बैठकले अर्थमन्त्रालयबाट विपद् कोषमा सो रकम जम्मा गर्ने निर्णय गरेको थियो। बैठकले मन्त्रिपरिषदका सबै सदस्यहरूको एक महिना बरारको पारिश्रमिक बाढी पहिरो प्रभावितो तत्काल उद्धार तथा राहतका लागि विपद् व्यवस्थान कोषमा जम्मा गर्ने निर्णय गरेको थियो। कोषमा जम्मा भएको रकम विपद् जोखिम न्यूनीकरण तथा व्यवस्थापन ऐन २०७४, अनुसार खर्च गरिने मन्त्रालयले जनाएको छ।"
सरकारी घनचक्करमा हारेको विजय,"जन्मभूमि । जोकोहीलाई प्यारो हुन्छ । देश छाडेर परदेश जाने रहर कसको छ र ? अवश्य पनि कसैको हुन्न । जे गराउँछ, बाध्यताले गराउँछ । र त भीमकाय जहाजहरू भरिभराउ युवा लिएर विदेश उडिरहेको छन्, सुईय, सुईय! परिवारलाई छाडेर विदेश हानिनुको मुख्य कारण हो, गरिबी । कोही मलेसिया त कोही साउदी अरब उडिरहेका छन् । उनीहरूको साझा लक्ष्य र उद्देश्य छ, धन कमाएर गरिबीलाई जित्ने । जसका निम्ति लाखौं युवा ४५ डिग्री तापक्रममा पनि बिरानो भूमिमा पसिना चुहाइरहेका छन् । तिनै श्रमिक परिवारजनको घरको मियो भाच्चिँदा कस्तो बिल्लीबाठ हुन्छ ? व्यक्त गर्ने शब्द नै हुँदैन । भोग्नेलाई मात्रै थाहा होला, पीडामय जीवन । महोत्तरीको भंगाहा नगरपालिका४, थारूटोल बनराका ४६ वर्षीय विजयकुमार महतो यस्तै पीडासँग झन्डै १६ महिनादेखि संघर्ष गर्दै आएका छन् । वैदेशिक रोजगारीका क्रममा पाँचौं तलाबाट खस्दा उनी बेहोस भए । जो अझै बेहोसी जीवन बाँचिरहेछन् । पीडाको पहाड उक्लिरहेछन् । विजय थला पर्दा परिवारजनको टेक्ने धरती भासिएको छ, समाउने लठ्ठी भाँचिएको छ । उपचार खर्च अभावले विजय जीवनमरणको दोसाँधमा छटपटाइरहेछन् । अर्कोतर्फ, उपचार खर्चले गरिबीको दलदलमा फसेका छन् उनको परिवारजन । अब कसैले ऋण, अइचोपैंचो नै पत्याउँदैन । तिर्न सक्ने अवस्था नरहेपछि पत्याउने कसले ? एक किसिमले उनको परिवार झन्डै सडकमा आइपुगेको छ । ऋण, अभाव र पीडाले विजयको जिन्दगी चिमोटिइरहन्छ रातदिन । पाँच वर्षअघि विजय साउदी अरब उडेका थिए । रियाद किङडम फर टेनिङ एन्ड कन्ट्र्याक्टिङ एलएलसी कम्पनीमा काम गर्न । उनी क्रेन चालक भएर परदेशमा पसिना बगाउँदै थिए । विजय विदेश जानुको एउटै उद्देश्य थियो, टन्न धन कमाउने अनि गरिबीलाई तह लगाउने । तर, भइदियो ठीक उल्टो । उनले न कमाउन सके, न त जिन्दगी नै खुसी भयो । २०७६ माघ ८ गते प्लेनको सिँढी चढेर उनी उडे । २०८१ जेठ २० गते उनी एयरहोस्टेजको सहारामा बेहोसी अवस्थामा ह्विलचेयरमा स्वदेश फर्किए । कामको सिलसिलामा विजय अचानक पाँच तल्लाबाट खसेका थिए । टाउको फुट्यो । होस गुम्यो । शरीरसँगै सारा सपना चकनाचुर भए । विदेशमा पनि उपचार भयो । घरैमै राखेर उपचार गर्नू भन्दै कम्पनीले जहाज चढाएर जेठमा फर्काइदियो । परिवारजनले देशको जेठो अस्पताल वीरमा पुर्यायो । विजयलाई फिजियोथेरापी गराउनुपर्ने र सोका लागि अन्यत्र लैजानुपर्ने भयो । अन्त लैजाँदा महिनाको डेढ लाख खर्च लाग्ने भयो । तिर्न सक्ने कुरै भएन । किनभने विजय नै परिवारको एकमात्र टेको थिए । परिवारले जनकपुर अस्पताल लग्यो । जहाँ ६ महिना राखियो । यसबीच उनले कमाएको ८ लाख ७० हजार खर्च भयो । वैदेशिक रोजगारको सिलसिलामा अंगभंग वा दुर्घटना परेर घाइते भए सरकारले पीडितलाई ७ लाखसम्म उपचार खर्च दिन्छ । कात्तिक ८ गतेदेखि १० लाख दिने नियम बनाएको छ । घाइतेको अवस्था हेरेर उपचार खर्च दिन्छन् । उपचार सुविधा पाउन पीडित परिवारले साउन २७ गते भंगाहा नगरपालिकाको रोजगार शाखाबाट सबै प्रक्रिया पूरा गर्यो । वैदेशिक रोजगार बोर्डको सचिवालय बबरमहलमा पत्र पठायो । असोज १३ गते बोर्डमा निवेदन दर्ता भयो । उपचार खर्च आउला, आउला भन्दै बोर्डको फोन कुर्यौं तर आएन, विजयका काका शिवकुमारले पीडा सुनाए । खर्च पाउन पनि झमेलै झमेला छ । बोर्डका कर्मचारीका अनुसार सबै कागजपत्र स्थानीय तहबाट आएकै छैन । पालिकाका रोजगार संयोजक भने पठाइसकेको बताउँछन् । यस्तै घनचक्करमा विजयको उपचार प्रभावित भइरहेछ । पुरानो अस्पतालको रिपोर्टले नहुने बोर्डले जवाफ दिँदा पीडित परिवार कागजात जुटाउन भौतारिरहेको छ । उपचार खर्च अभाव भयो भनेर काका शिवकुमार हारगुहार गरिरहेका छन् । विजयको टिनले छाएको घर । खाटमा पल्टिरहेका थिए उनी अनि पीडाले छटपटाइरहेका पनि । पेट र घाँटमा नली लगाइएको छ । घाँटीमा इन्फेक्सन भएर घाउ भएको छ । तर, उपचार खर्च जुटाउन नसकेर अस्पताल लान सक्ने अवस्था रहेनछ । अति समस्या र पीडाले सायद विजय मुखबाट औषधि खानसमेत सक्दैनन् । घाइते श्रीमान्लाई धर्ती टेकाउन सोनादेवी महतो हरसम्भव प्रयास गरिरहेकी छन् । तर, सहयोग र साथ कतैबाट नपाउँदा उनको मन रोइरहको छ रातोदिन । श्रीमान्लाई उपचार खर्च जुटाइदिनुस् । उहाँ निको भए हाम्रो संसारै उज्यालो हुन्छ, सोनादेवीले घर आउने र भेटिने सबैसँग हात जोड्दै भनिरहन्छिन्, विदेशमा कमाएको उपचारमै सकियो । अब एक सुको नि छैन । कसरी उपचार गराउने ? महोत्तरी र धनुषा देशमै नम्बर १ छ, युवालाई वैदेशिक रोजगारीमा पठाउनेमा । वैदेशिक रोजगार बोर्डको तथ्यांकअनुसार वर्षमा आठ सयभन्दा बढी श्रमिक रोजगारको क्रममा अंगभंग र घाइते हुन्छन् । वर्षमा सयौंको मृत्यु हुन्छ । यसले श्रमिकहरूको पीडादायी अवस्थालाई प्रस्टै चित्रण गर्छ । तर, सरकार र यहाँ नेताहरूलाई यो दृश्यले मन पोल्दैन । श्रमिकको अंगभंग, दुर्घटना र बिरामी अनि निधन हुँदा उनीहरूको जीवनैमात्रै संकटमा पर्दैन । परिवारजनकै बिचल्ली हुन्छ । भंगाहाका विजय त एउटा उदाहरण मात्रै हुन् । विदेशमा दुर्घटना हुँदा खबर सजिलै कहाँ प्राप्त हुन्छ र ? सजिलो पनि छ, लुकाउन खोजे लुक्छ पनि केही समय । तर यत्रो ठूलो घटना लुकाएर पनि कसरी लुक्छ र ? नियमित सम्पर्क भइरहे पनि केही दिनदेखि सम्पर्क भएन परिवारको विजयसँग । धेरैतिर फोन हानेपछि साँझ परिवारजनले विजय दुर्घटना परेको खबर प्राप्त गरे । सोनादेवीले विगत सुनाइन्, कतिले विजय सधैंका लागि बिदा लिइसक्यो सम्म भने । तर, पछि लडेर होस गुमेको अनि प्राण बाँकी रहेको सुनाए । अलि मन शान्त भयो । रुँदै सोनादेवी दुःखको व्यथा पोख्छिन्, पाँच तलाको छत ढलान हुँदै थियो । कंक्रिट मेसिन जाम भयो । माथि उनी के पुगेका थिए । ओखलढुंगाका साथीले दोखाले रिमोट थिचिदिए । मेसिनको भाइब्रेसनले विजय स्वाठ्ठै पाँच तलाबाट भुइँमा पछारिए । मृत्यु भयो भनेर २४ घण्टासम्म अस्पताल नै लगिएन छ । पछि साउदी अरबकै अस्पतालमा उपचार भयो । जेठमा नेपाल नै पठाइदियो । अहिले उपचार खर्च जुटाउन नसकेपछि विजयको जीवनघर न घाटको बन्दो छ । विजय नेपाल आएको ६ महिना भयो । न कम्पनीले क्षतिपूर्ति दियो, न त वैदेशिक रोजगार बोर्डबाट उनले उपचार खर्च पाएका छन् । एउटा भुइँमान्छेलाई सरकारका निकायहरूले पीडामाथि पीडा दिइरहेका छन् । एक प्रकारले विजयको घाउमा प्रक्रियाको बहानामा नुनचुक लगाइरहेका छन् । के सरकार यसकै लागि हो ? युवाको पसिनाबाट भित्रिएको रेमिट्यान्सबाट देशमात्रै चलाउने कि विजयजस्ता पीडितको पीडामा मलहमपट्टी पनि लगाउने सरकार ?"
बर्सेनि सयौंको ज्यान जाने कर्णालीका सडक,"वीरेन्द्रनगर : गत कात्तिक २३ गते दैलेख सदरमुकामबाट सुर्खेतका लागि छुटेको कर्णाली प्रदेश ०२००१ ख ०९९८ नम्बरको फोर्स गाडी दैलेखसुर्खेत सिमानामा दुर्घटनामा पर्यो। उक्त दुर्घटनामा परी चार जनाले घटनास्थलमै ज्यान गुमाएका प्रदेश ट्राफिक प्रहरी कार्यालयले जनाएको छ। उक्त घटनामा ३० जना यात्रु सामान्यदेखि गम्भीर घाइते भए। उक्त दुर्घटना हुनुको पछाडि तीव्र गति र यात्रुको भार धेरै भएको प्रहरीको निष्कर्ष छ। फोर्स गाडीको भारवहन क्षमता १५ देखि १८ जना मात्रै हो। प्रहरी पोस्ट आउनै लाग्दा यात्रुलाई पैदल हिँड्न लगाएर इन्ट्री गर्दा दुर्घटना भएको प्रहरीको भनाइ छ। गत कात्तिक २५ गते कालीकोटको पलाता गाउँपालिका ५ खिनदेखि थिर्पुतर्फ जाँदै गरेको कर्णाली प्रदेश ००१ ज ५६ नम्बरको जिप वडा नम्बर ३ को राडु भन्ने स्थानमा अनियन्त्रित भई दुर्घटना भयो। उक्त दुर्घटनामा ७ जनाले ज्यान गुमाए भने १३ जना घाइते भए। ६ जनाको घटनास्थलमै मृत्यु भएको थियो भने गाडी चालकको उपचारका क्रममा कर्णाली प्रदेश अस्पताल सुर्खेतमा निधन भयो। बोलेरो जिपको यात्रु क्षमता ५ जनाको हो। तर उक्त जिपले १९ जना यात्रु बोकेको थियो। जिप एक्कासि चालकको नियन्त्रणभन्दा बाहिर गएर झन्डै पाँच सय मिटर सडकभन्दा तल जमिनमा बजारिएको थियो। सडकबाट झन्डै आधा किलोमिटर तल खसेको उक्त जिप दुर्घटना हुनुको कारण साँघुरो सडकमा तीव्र गति र ओभरलोड रहेको प्रहरीको प्रारम्भिक अनुसन्धानबाट खुलेको छ। जिप दुर्घटना हुनुको मुख्य कारण न्यूनतम मापदण्डसमेत पूरा नभएको ग्रामीण सडक र क्षमताभन्दा बढी यात्रुको भार रहेको प्रहरीको ठम्याइँ छ। जिल्ला प्रहरी कार्यालय कालीकोटका प्रमुख डीएसपी टेकबहादुर रावतले भने, दुई वर्षअघिमात्रै खनिएको सडक कच्ची थियो। ५ सिट क्षमताको बोलेरोमा १९ जना यात्रु चढे। उकालो सडकमा जिप चढ्न नसकेर ब्याक हुँदा जिप नै भिरमा खस्यो। खोज्न सकिने अवस्था नै छैन। गाडी पूर्ण रूपमा क्षति भएको छ। कर्णालीमा सडक सञ्जाल जोडिएको धेरै समय भएको छैन। २०६० सालभन्दा पहिले साबिकको कर्णाली कालीकोट, हुम्ला, जुम्ला, मुगु र डोल्पा सडक सञ्जालसँग जोडिएकै थिएन। सुर्खेत, दैलेख, जाजरकोट, सल्यान र रुकुमपश्चिम राप्ती र भेरी अञ्चलमा थिए। हाटबजार जाने र कालापहाड जानेबाहेक कर्णालीका मानिसले गाडी पनि देखेकै थिएनन्। २०६३ साल चैत ३० गते पहिलो पटक सुर्खेतदेखि जुम्लासम्म गाडी पुगेको थियो। त्यसपछि लोकगायक मिलन लामाले झल्को लाली ओठको, बाटो खुल्यो मोटर चल्यो, जुम्ला कालीकोटको बोलको गीत बजारमा ल्याएका थिए। उक्त गीत २०६३ सालदेखि केही वर्ष कर्णालीमा खुब चर्चामा थियो। कर्णालीवासीले नजिकबाट गाडी देख्ने र यातायात सेवा उपभोग गर्न पाउने कुराले यहाँका नागरिकमा खुसीको सीमा नै थिएन। तर उक्त खुसी बर्सेनि हुने सडक दुर्घटनाका कारण दुःखमा परिणत हुँदै गयो। किट्टु भिरको त्यो भयानक दुर्घटना २०६६ साल चैत ५ गते कर्णाली राजमार्गको किट्टु भिरमा भएको बस दुर्घटनामा ३८ जनाले ज्यान गुमाए। उक्त दुर्घटनामा दुई बहिनी र एक भान्जी गुमाएका कालीकोट पचालझरना गाउँपालिका ६ तुडीखेतका कुलराज सन्ज्यालले भने, तुडीखेतबाट राजापुर २६ दिन पैदल हिँडेर हाटबजार गरेको दुःखको अनुभव हामीलाई थियो। लामो समयपछि आफ्नै जिल्ला र बस्तीहरूमा यातायात सेवा पुग्दा निकै खुसी लागेको थियो। तर किट्टु भिरमा भएको गाडी दुर्घटनामा धेरै आफन्त गुमाउँदा गाउँमा गाडी पुगेको खुसी दुःखका परिणत भयो। गाउँमा गाडी पुग्नु आफैंमा दुःखको कुरा भने नभएको उनले बताए। २०६३ सालमा ट्र्याक खुलेको कर्णाली राजमार्ग अहिलेसम्म स्तरोन्नति नभएको गुनासो गर्दै उनले भने, त्यसपछि बनेका ग्रामीण सडकहरूको अवस्था त झन कुरै नगरौं। यसले गाउँमा सुविधाभन्दा सास्ती बढी भएको छ। यसप्रति राज्य गैरजिम्मेवार बनेको छ। कर्णालीमा बर्सेनि सयौं दुर्घटना कर्णाली प्रदेशमा बर्सेनि सयौं सडक दुर्घटना हुने गरेका छन्। प्रहरीका अनुसार चालु आर्थिक वर्षको गत साउन महिनादेखि कात्तिक मसान्तसम्ममा मात्र कर्णालीमा ३ सय ५७ सवारीसाधनहरू दुर्घटनामा परे। उक्त दुर्घटनामा जम्मा ५० जना नागरिकले अकालमै ज्यान गुमाए। जम्मा ७ सय ६८ जना मानिस घाइते भए। आर्थिक वर्ष २०८००८१ मा कर्णाली प्रदेशका १० जिल्लामा १ हजार ८६ सडक दुर्घटना भएको कर्णाली प्रदेश प्रहरी कार्यालयको तथ्यांक छ। दुर्घटनाबाट १ सय १२ जनाको मृत्यु भएको छ भने २ हजार ७७ जना दुर्घटनामा परी घाइते भएका छन्। प्रहरीका अनुसार सबैभन्दा बढी सडक दुर्घटनाबाट मानवीय क्षति सुर्खेत जिल्लामा भएको छ। एक वर्षमा सुर्खेत जिल्लामा ६ सय ७३ दुर्घटना भएका छन्। दुर्घटनामा १ हजार १ सय ८४ जना घाइते भएका छन्। यस्तै आर्थिक वर्ष २०७९०८० मा कर्णालीमा ५ सय ४६ सवारी दुर्घटना भए। जसमा १ सय ३१ जनाको मृत्यु भयो। १ हजार ९३ जना घाइते भएका थिए। यस्तै आर्थिक वर्ष २०७६७७ मा २ सय ३६, आर्थिक वर्ष २०७७७८ मा २९१ र आर्थिक वर्ष २०७८०७९ मा ४ सय २ सडक दुर्घटना भएका छन्। आर्थिक वर्ष २०७६०७७ मा ९७ जना, २०७७०७८ मा ९८ जना र २०७८०७९ मा १ सय ९७ जनाको मृत्यु भएको छ। तीनै आर्थिक वर्षमा गरी १ हजार २ सय जना घाइते भएका छन्। किन बढिरहेछ कर्णालीमा सडक दुर्घटना भिरालो जमिन, जटिल पहाडी र हिमाली भूगोल भएको कर्णालीमा सडक निर्माणको विषय अत्यन्तै जटिल छ। त्यसमाथि गुणस्तरहीन, असुरक्षित सडक निर्माणले झनै समस्या सिर्जना गरेको छ। त्यसैले अन्य प्रदेशको तुलनामा यस प्रदेशमा सडक निर्माण प्रगतिदर न्यून छ। त्यसमा पनि कच्ची, ग्राभेल तथा धूले सडकको हिस्सा बढी छ। यस्ता सडकमा उकालो, ओरालो, घुम्ती र ओसिलो क्षेत्रजस्ता विषयलाई सुरक्षाको मापदण्डमा राखेको पाइँदैन। जसका कारण कर्णालीका हरेक राजमार्गमा बर्सेनि सयौं दुर्घटना भइरहेका छन्। कर्णाली प्रदेश सरकारको भौतिक पूर्वाधार तथा सहरी विकास मन्त्रालयका प्रवक्ता सिनियर डिभिजनल इन्जिनियर रमेश सुवेदीले कर्णालीमा सडक दुर्घटना बढी हुनुमा खास तीन कारण रहेका बताए। उनले भने, जसलाई हामीले थ्रीई का रूपमा इन्जिनियरिङ, एजुकेसनल र इन्फोर्समेन्ट भन्ने गरेका छौं। उनका अनुसार कर्णालीका राजमार्गमा सडक दुर्घटना हुनुको पहिलो कारण इन्जिनियरिङ हो। सडक निर्माण गर्दा ग्रेट मिलेको छैन। कुनै पनि सडकमा सडक लाइट जडान गरिएको छैन। ट्राफिक संकेतहरू लेखिएको छैन। उनले दोस्रो कारण एजुकेसनल भएको बताए। मानिसमा चेतना स्तर कमजोर हुनु, ट्राफिक नियमको बारेमा जानकारी नहुनु, कहाँ हर्न बजाउने, कति मानिस चढ्ने, कहाँ बाटो काट्ने, सडकमा कुन साइड हिँड्ने जस्ता आधारभूत ज्ञानको पनि कमी हुनाले पनि दुर्घटना निम्तिने उनको भनाइ छ। उनका अनुसार तेस्रो कारण इन्फोर्समेन्ट हो। कानुन कार्यान्वयन फितलो हुनु दुर्घटना बढ्नुको कारण हो। गल्ती गर्नेलाई कारबाही हुँदैन। दण्ड र जरिवाना कम छ। भनसुनका आधारमा कतिपय अवस्थामा कानुन नै लाग्दैन। यसले पनि दुर्घटना बढिरहेको छ, उनले भने। सिनियर डिभिजनल इन्जिनियर सुवेदीका अनुसारमाथि उल्लेखित कारणहरू बाहेक अन्य कारणहरू पनि उत्तिकै छन्। सडक निर्माण गर्दा वातावरणीय प्रभाव मूल्यांकन पनि भएको छैन। सार्वजनिक खरिद ऐनअनुसार कुनै पनि पूर्वाधार निर्माण गर्दा वातावरणीय प्रभाव मूल्यांकन गर्नु पर्नेछ। तर, यो कार्यान्वयन भएको छैन। प्रदेश सरकारले नयाँ निर्माण गर्ने योजनाहरूमा भने यसलाई कार्यान्वयन सुरुवात गरेको छ। यस्तो कुरा इस्टिमेट गर्दा नै उल्लेख गर्नुपर्ने हुन्छ। कर्णाली प्रदेश प्रहरी कार्यालयका अनुसार कर्णालीमा सडक दुर्घटनाका मुख्य कारणहरू गाडी चालक सहचालकहरूमा जनचेतनाको कमी, लापरबाही, बिना लाइसेन्स सवारी चलाउने, लागूपदार्थ सेवन गरी सवारी चलाउने, ओभरलोड हाल्ने र तीव्र गतिमा सवारी चलाउने, जीर्ण सडक, पुराना जीर्ण सवारीसाधनहरू, लामो यात्रा, भौगालिक विकटता, साँघुरो सडक, बढी घुम्तीहरू छन्। यस्तै जस्तोसुकै स्वरूपमा भए पनि सडक बनाएर सवारीसाधन चलाउने गरिएको पाइन्छ। यस्तो अवस्थामा त्यस्ता सडकको यात्रा सधैं जोखिमपूर्ण हुन्छ र बारम्बार दुर्घटना निम्तिरहन्छ। दुर्गम स्थानमा हुने दुर्घटना पछि त तत्काल उद्धारसमेत हुन सक्दैन। त्यसले पनि मृत्युको संख्या बढाउन वा घाइतेको अवस्थालाई थप जटिल बनाउने गरेको छ। नागरिक समाजका अगुवा दमनराज बमका अनुसार कर्णालीमा यात्रुका पनि आफ्नै बाध्यता छन्। सवारीसाधनको अवस्था र क्षमताका बारेमा सबै यात्रुलाई जानकारी नै हुँदैन। यहाँका ग्रामीण स्तरमा सडक छन्। सवारीसाधन चल्दैनन्। सवारी आवागमन पातलो हुने सडकमा फाट्टफुट्ट रूपमा फेला पर्ने सवारीसाधनमै कोचिएर यात्रा गर्नुपर्ने बाध्यता छ। नीति निर्माताले नै सडक दुर्घटनालाई गम्भीर रूपमा नलिने प्रवृत्तिका कारण सवारीसाधनका सञ्चालक, चालक तथा यात्रुसम्मले सुरक्षाको विषयलाई नजरअन्दाज गर्ने गरेको पाइन्छ। जसकै कारण पनि कर्णालीमा दुर्घटना बढिरहेको छ। कालीकोटको पलाँतामा जिप दुर्घटनालाई उदाहरणका रूपमा लिन सकिन्छ। गाउँपालिकाले केही वर्षपहिले कर्णालीमा दुई वटा गाडी तारेर पालिका भित्र चलाइरहेको थियो। एक गाडी पहिले नै दुर्घटना भइसकेको थियो। त्यसपछि एउटा गाडीले मात्र पालिकाभरि सेवा दिँदै आएको थियो। एउटा मात्र गाडी भएकाले पाँच जनाको क्षमता भएको जिपमा १९ जना अगाडि पछाडि कोचाकोच गरी जिपमा चढे। जसका कारण उकालो सडक जिप चढ्न नसकेर दुर्घटना भयो। ट्राफिक प्रहरीसँगै प्रविधि आवश्यक कर्णालीमा सडक दुर्घटना न्यूनीकरणका लागि परिचालन हुने जनशक्ति ट्राफिक प्रहरीकै जनशक्ति निकै कम छ। प्रदेश प्रहरी कार्यालयका प्रमुख एसपी अपिलराज बोहोराका अनुसार कर्णालीमा ट्राफिक प्रहरीको कुल दरबन्दी १ सय ६८ जनाको छ। तर कार्यरत काजमा ल्याएर २ सय ५९ जना छन्। यतिले पनि कर्णालीको ९ हजार ६ सय ८७ किलोमिटर सडकका लागि ट्राफिक प्रहरी नै अपुग छन्। यहाँ एक जना ट्राफिक प्रहरीको जिम्मामा ३७ किलोमिटर सडक पर्छ। कर्णालीमा हालसम्म दर्ता भएका सवारीसाधनहरू ३० हजार ३ सय ६७ वटा छन्। एक जना ट्राफिक प्रहरीले १ सय १७ सवारीसाधनहरूको निगरानी गर्नुपर्ने अवस्था छ। कर्णालीमा कुल जनसंख्या १६ लाख ८८ हजार ४ सय १२ छ। एक जना ट्राफिक प्रहरीको जिम्मामा ६ हजार ५ सय १८ जना पर्छ। कर्णालीमा मुख्य राजमार्गहरू कर्णाली राजमार्ग, रत्न राजमार्ग, मदन भण्डारी राजमार्ग, मध्यपहाडी लोकमार्ग, सुर्खेत दैलेख सडकखण्ड, नाग्म गमगढी सडकखण्ड, राप्ती राजमार्ग, भेरी करिडोर, कर्णाली करिडोरजस्ता आधा दर्जन मुख्य राजमार्गहरू छन्। एसपी बोहराले भने, ट्राफिक प्रहरीले मात्र कर्णालीकोे ट्राफिक व्यवस्थापन गर्न सकिने अवस्था छैन। यहाँ प्रविधिलाई पनि विस्तार गर्नु आवश्यक छ। प्रविधिबिना अहिलेको ट्राफिक प्रहरीको जनशक्तिले मात्र समग्र कर्णाली प्रदेशको ट्राफिक व्यवस्थापन गर्न निकै चुनौती छ। यसलाई पनि मुलुकका तीनवटै तहका सरकारले ध्यान दिनुपर्छ। उनका अनुसार प्रदेशभरि जनचेतनामूलक कार्यक्रमका लागि आवश्यक बजेट, बिग्रेको ठाउँमा मर्मत, सवारी पार्किङको सुविधा, प्रदेश सवारी ऐन निर्माण, मापसे चेकजाँचका लागि किटको व्यवस्था, प्रदेशका मुख्यमुख्य बजार तथा चोकहरूमा सीसीक्यामेरा जडानजस्ता कार्यहरू जरुरी छ। जति बढी दुर्गम क्षेत्र, सडक सुरक्षाबारेका कार्यक्रम पनि उति नै कम भइरहेका छन्। सबै ठाउँमा ट्राफिक प्रहरीको उपस्थिति पनि हुँदैन। सडकको अवस्थाको अद्यावधिक, मर्मत सम्भार, पुनर्निर्माणजस्ता पक्षमा राज्यको ध्यान पुग्नै सकेको छैन। यातायात व्यवसायी रमेश सापकोटाले भने, कर्णालीमा सडक दुर्घटना हुनुमा यातायात व्यवसायीको मात्रै दोष नभई यससँग सम्बन्धित सबै निकायको कमजोरी रहेको छ। कर्णालीमा बनेका अधिकांश बाटाहरूमा कसरी सुरक्षा नीति अपनाउने, बाटो कति मिटरको हुनुपर्ने, उकालो भिरमा सुरक्षाको वातावरण के हुनुपर्ने कसैलाई मतलब छैन। दुर्घटना भइसकेपछि मात्र यस विषयमा चर्चा हुन्छ। दुर्घटना न्यूनीकरणमा ट्राफिक प्रहरीको पहल कर्णालीमा सवारी दुर्घटना न्यूनीकरण गर्न ट्राफिक प्रहरीले सक्रियता बढाएको छ। प्रदेश प्रहरी प्रमख बोहराका अनुसार कर्णाली प्रदेशका बढी दुर्घटना हुने स्थानहरू पहिचान गरी सचेतना बोर्ड राखिएको छ। ट्राफिक नियम पालना गर्न कडाइका साथ चेकजाँचका साथै ठाउँठाउँमा डमी प्रहरी पनि राखिएको छ। यस्तै ट्राफिक प्रहरीको आन्तरिक खटनसम्बन्धी मापदण्ड २०८१ निर्माण गरी लागू गरिएको छ। सडक दुर्घटनाका मुख्य कारणहरू गाडी चालक, सहचालकहरूमा जनचेतनाको कमी सवारी चलाउँदा लापरबाही बिनालाइसेन्स सवारी चलाउने लागुपदार्थ सेवन गरी सवारी चलाउने ओभरलोड हाल्ने तीव्र गतिमा सवारी चलाउने जीर्ण र साँघुरो सडक पुराना जीर्ण सवारीसाधनहरू लामो यात्रा भौगोलिक विकटता सडकमा धेरै घुम्तीहरू यस्तै छाडा पशुचौपाया नियन्त्रण गरी काञ्जी हाउसमा पठाउने, सडकमै चालकसँग एक मिनेट कार्यक्रम, विभिन्न चार वटा स्थानमा कन्भेक्स मिरर जडान, मध्यपहाडी लोकमार्गको २५ स्थानमा ट्राफिक संकेत बोर्ड राखिएको, बढी दुर्घटनाको जोखिम पहिचान भएका बिभिन्न ठाउँमा होर्डिक बोर्ड जडान, कर्णालीका निजी तथा सामुदायिक विद्यालयहरूमा सचेतनामूलक कार्यक्रमहरू सञ्चालन, सुर्खेत बसपार्कमा चालक र सहचालकलाई प्रशिक्षण दिएको, विश्वविद्यालयका विद्यार्थीहरूलाई अनुसन्धानका लागि सडक स्वयम्सेवकका रूपमा परिचालन गर्ने जस्ता कार्यहरू निरन्तर भइरहेका उनले बताए। जिल्ला ट्राफिक कार्यालय सुर्खेतले पनि क्षमताभन्दा बढी यात्रु बोक्ने सवारीसाधनलाई कडाइका साथ कारबाही गर्ने र अतिरिक्त सिट जफत गर्ने कार्य तीव्र रूपमा गरिरहेको छ। जिल्ला ट्राफिक कार्यालय सुर्खेतका प्रमुख इन्सपेक्टर वकिल सुनारले भने, यात्रुवाहक जिप, हाइस र गाडीहरूले यहाँको जोखिमयुक्त सडकमा क्षमताभन्दा बढी यात्रु बोक्दा दुर्घटना बढेको छ। त्यसैले हामीले पनि अतिरिक्त सिटको व्यवस्थापन गरी क्षमताभन्दा बढी यात्रुहरू बोक्ने सवारीसाधनहरूलाई कडाइका साथ निगरानी गरी कारबाही गर्न थालेका छौं। कर्णाली प्रदेशका प्रायः सबै जिल्लाहरूमा सुर्खेतबाटै सवारीसाधनहरूको आउजाउ हुन्छ। कोलियामा समेत अतिरिक्त सिट जडान गर्ने र पिर्का राखेर समेत यात्रुहरूलाई कोचाकोच गरेर जोखिमयुक्त यात्रा गर्न बाध्य बनाउनेहरूमाथि चेकजाँच गरी कारबाही गरिएको हो। यसले सवारी दुर्घटना न्यूनीकरणका लागि सहयोग पुग्नेछ। यसबाहेक नियमित चेकजाँचमा कडाइ गर्नुका साथै राडरमार्फत मापसे चेकिङलाई पनि नियमित बनाइएको उनको भनाइ छ। यस्तै ट्राफिक प्रहरीले कर्णाली सवारी दुर्घटना न्यूनीकरणका लागि विभिन्न चार्डबाड लक्षित सुरक्षा योजनाहरू, विशिष्ट व्यक्तिको सवारी सुरक्षा योजना २०८१, सवारीसाधन पार्किङसम्बन्धी कार्ययोजना २०८१, रिफ्रेस सेन्टरसम्बन्धी सुरक्षा योजना २०८१, सवारी दुर्घटनासम्बन्धी तथ्यांक विश्लेषणसम्बन्धी कार्ययोजना २०८१, सवारी दुर्घटनामा शीघ्र पहुँच र उद्धार कार्ययोजना २०८१ जस्ता महत्त्वपूर्ण रणनीतिक योजनाहरू निर्माण गरी कार्यान्वयन गरिएको छ। यसले पनि सवारी दुर्घटना न्यूनीकरणका लागि सहयोग पुग्नेछ। कर्णालीमा सडक दुर्घटना बढी हुनुका खास तीन कारण छन्। जसलाई हामीले थ्रीई का रूपमा इन्जिनियरिङ, एजुकेसनल र इन्फोर्समेन्ट भन्ने गरेका छौं। कर्णालीका राजमार्गमा सडक दुर्घटना हुनुको पहिलो कारण इन्जिनियरिङ हो। सडक निर्माण गर्दा ग्रेट मिलेको छैन। कुनै पनि सडकमा सडक लाइट जडान गरिएको छैन। ट्राफिक संकेतहरू लेखिएको छैन। दोस्रो कारण एजुकेसनल हो। मानिसमा चेतना स्तर कमजोर छ। ट्राफिक नियमको बारेमा जानकारी छैन। कहाँ हर्न बजाउने, कति मानिस चढ्ने, कहाँ बाटो काट्ने, सडकमा कुन साइड हिँड्नेजस्ता आधारभूत ज्ञानको पनि कमी छ। तेस्रो कारण इन्फोर्समेन्ट हो। कानुन कार्यान्वयन फितलो छ। गल्ती गर्नेलाई कारबाही हुँदैन। रमेश सुवेदी, प्रवक्ता एवं सिनियर डिभिजनल इन्जिनियर, भौतिक पूर्वाधार तथा सहरी विकास मन्त्रालय कर्णालीमा ट्राफिक प्रहरीको कुल दरबन्दी १ सय ६८ जनाको छ। तर, कार्यरत काजमा ल्याएर २ सय ५९ जना छन्। यतिले पनि कर्णालीको ९ हजार ६ सय ८७ किलोमिटर सडकका लागि ट्राफिक प्रहरी नै अपुग छन्। यहाँ एक जना ट्राफिक प्रहरीको जिम्मामा ३७ किलोमिटर सडक पर्छ। ट्राफिक प्रहरीले मात्र कर्णालीकोे ट्राफिक व्यवस्थापन गर्न सकिने अवस्था छैन। यहाँ प्रविधिलाई पनि बिस्तार गर्नु आवश्यक छ। प्रविधिबिना अहिलेको ट्राफिक प्रहरीको जनशक्तिले मात्र समग्र कर्णाली प्रदेशको ट्राफिक व्यवस्थापन गर्न निकै चुनौती छ। यसलाई पनि मुलुकका तीन वटै तहका सरकारले ध्यान दिनुपर्छ। अपिलराज बोहोरा, प्रमुख एसपी, प्रदेश प्रहरी कार्यालय यात्रुवाहक जिप, हाइस र गाडीहरूले यहाँको जोखिमयुक्त सडकमा क्षमताभन्दा बढी यात्रु बोक्दा दुर्घटना बढेको छ। त्यसैले हामीले पनि अतिरिक्त सिटको व्यवस्थापन गरी क्षमताभन्दा बढी यात्रुहरू बोक्ने सवारीसाधनहरूलाई कडाइका साथ निगरानी गरी कारबाही गर्न थालेका छौं। कर्णाली प्रदेशका प्रायः सबै जिल्लाहरूमा सुर्खेतबाटै सवारीसाधनहरूको आउजाउ हुन्छ। कोलियामा समेत अतिरिक्त सिट जडान गर्ने र पिर्का राखेरसमेत यात्रुलाई कोचाकोच गरेर जोखिमयुक्त यात्रा गर्न बाध्य बनाउनेहरूमाथि चेकजाँच गरी कारबाही गरिएको हो। यसले सवारी दुर्घटना न्यूनीकरणका लागि सहयोग पुग्नेछ। वकिल सुनार, प्रमुख इन्सपेक्टर, जिल्ला ट्राफिक कार्यालय, सुर्खेत तुडीखेतबाट राजापुर २६ दिन पैदल हिँडेर हाटबजार गरेको दुःखको अनुभव हामीलाई थियो। लामो समयपछि आफ्नै जिल्ला र बस्तीहरूमा यातायात सेवा पुग्दा निकै खुसी लागेको थियो। तर किट्टु भिरमा भएको गाडी दुर्घटनामा धेरै आफन्त गुमाउँदा गाउँमा गाडी पुगेको खुसी दुःखका परिणत भयो। गाउँमा गाडी पुग्नु आफैंमा दुःखको कुरा होइन। तर २०६३ सालमा ट्र्याक खुलेको कर्णाली राजमार्ग अहिलेसम्म स्तरोन्नति भएको छैन। त्यसपछि बनेका ग्रामीण सडकहरूको अवस्था त झन् कुरै नगरौं। यसले गाउँमा सुविधाभन्दा सास्ती बढी भएको छ। यसप्रति राज्य गैरजिम्मेबार बनेको छ। कुलराज सन्ज्याल, कालीकोट पचालझरना गाउँपालिका ६ तुडीखेत"
सुनचाँदीको मूल्य फेरि बढ्यो,काठमाडौं : स्थानीय बजारमा सुन चाँदीको मूल्य फेरि बढेको छ। आज सुन प्रतितोला १ हजार १ सय रुपैयाँ र चाँदी ३५ रुपैयाँले बढेको हो। नेपाल सुनचाँदी व्यवसायी महासंघका अनुसार आज प्रतितोला सुन १ लाख ६२ हजार १ रुपैयाँमा कारोबार भइरहेको छ। सोमबार छापावाल सुन प्रतितोला १ लाख ६१ हजार रुपैयाँमा खरिदबिक्री भएको थियो। यसदिन प्रतितोला चाँदीको मूल्य १ हजार ९५५ रुपैयाँमा पुगेको छ। सोमबार चाँदीको मूल्य प्रतितोला १ हजार ९२० रुपैयाँमा कारोबार भएको थियो।
चितवन राइनोजको जर्सीमा जिल्लाको सभ्यता र पहिचान,"चितवन : पञ्चेबाजाको धुन, त्यसको पछाडि चितवनको पहिचान एक सिङ्गे गैंडाको मस्कट। संगै देखिए जर्सिसहित क्रिकेटका खेलाडी। भरतपुरको सिराइचुली होटलको सभाहलको रौनक एकाएक फेरियो। यो दृष्यले चितवनका विशिष्ट व्यक्तिसहित क्रिकेटप्रेमीलाई तरङ्गित बनायो। नेपाल प्रिमियर लिग (एनपीएल) को फ्रेन्चाइज टोली चितवन राइनोजले टिमको जर्सी, मस्कट र गीत विशेष समारोहको आयोजना गरेर सार्वजनिक गर्यो। शान्त स्वरुपको प्रतिक स्वरुप खरानी र चितवनको सूर्यास्तको झल्को दिने सुन्तला रंगको जर्सीमा चितवनको शानका रुपमा परिचित एक सिङ्गे गैडाको आकृति राखिएको छ। चितवन राइनोजले चितवनको पहिचान, पर्यावरण र साँस्कृतिक पाटोलाई जर्र्सीमा समिश्रण गरेको छ। चितवनको सभ्यतालाई जर्सीबाट सम्बोधन गरिएको चितवन मेडिकल कलेजका प्रमुख कार्यकारी अधिकृत प्रताप देवकोटाले बताए। त्यस्तै, जर्सीमा राखिएको सुन्तला रंगले चितवनको सूर्योदय, सूर्यास्त र पाटेबाघको रंगलाई चित्रण गरिएको छ। जर्सीको अगाडिपट्टि सूर्योदयको र अर्कोपट्टिको भागले सूर्यास्तको संकेत गरेको छ। गैंडाको छालाको रंग खरानी रंग समावेश गरिएको छ। एनपीएलका आठ प्रेन्चाइजमध्ये चितवन राइनोज मात्रै यस्तो टिम हो जसले मस्कट सार्वजनिक गरेको छ। त्यस्तै मास्कटको पछाडिको भागमा गैंडासहित चितवनको टेलिफोनको कोड नम्बर राखिएको छ। चितवनलाई एकत्रित गरेर चितवन भनेर चिनाउने देवकोटाले बताए। टिमको आधिकारिीक गीतको सुरुवात नै चितवनको आदिवासी थारु भाषामा छ। जितेर मात्रै घर फर्किने आशय थारु भाषामा छ। स्वप्निल शर्मा र रोहित शाक्यको शब्द र संगितमा गीत तयार गरिएको छ। चितवन राइनोजले समग्र चितवनको पहिचानलाई सम्बोधन गर्न खोजिएको हो, उनले भने, गैडासहित पर्यटन, धार्मिक र पर्यावरणको सन्देशलाई एकै चिजमा समिश्रण गरेर फरक सन्देश दिन खोजेका हौं। चितवनको पहिचान खागसहितको गैडाको मस्कट तयार गरिएको छ। जिल्लाका सँस्कृतिक, धार्मिक, पर्यटन र मौलिकतालाई समेटेर खेल्दै छ गैंडा गीत सार्वजनिक गरिएको छ। भरतपुर महानगरपालिका प्रमुख रेनु दाहालले सार्वजनिक गरेकी हुन्। भरतपुर महानगरपालिका प्रमुख रेनु दाहालले जर्सी, टिमको आधिकारिक गीत सार्वजनिक गरिन्। चितवनका प्रमुख जिल्लाअधिकारी प्रकाश पौडेल, चितवन क्रिकेट संघका अध्यक्ष सुदीप पिया, चितवन मेडिकल कलेजका अध्यक्ष प्राडा हरिशचन्द्र न्यौपाने, बागमती क्रिकेट संघका निर्देशक अनिल अधिकारीलगायतले चितवन राइनोजलाई शुभकामना दिएका थिए। चितवन राइनोजका अध्यक्ष आयुष न्यौपानेले चितवनको साख र सानलाई उँचो पार्दै विजय हासिल गर्ने दाबी गरे। युवाहरू विदेश गएका बेला क्रिकेटका माध्यमबाट मुलुकमै अवसर छ भनेर सन्देश दिने छौं। हाम्रो टिमले जिल्लाको सानलाई उँचो पारेर बिगुल फुक्ने विश्वास छ, न्यौपानेले भने, हामीलाई खेलाडीको उत्साहले भरोसा बढाएको छ। देशमा हुन लागेको फ्रेन्चाइजको प्रतिस्पर्धाले हामीलाई उत्साहित भएका छौं। चितवन मेडिकल कलेजको स्वामित्वमा रहेको चितवन राइनोजका मार्की खेलाडी कुशल मल्ल, राष्ट्रिय टोलीका खेलाडी शरद भेषवाकर, अमरसिंह रटौला, गौतम केसी, दीपेश श्रेष्ठलगायतका खेलाडी उपस्थित थिए। मेयर दाहालले दक्ष र योग्य खेलाडी समेटेकोमा चितवन राइनोजलाई अनुबन्ध गरेकोमा धन्यवाद दिइन्। एनपीएलमा चितवन राइनोजका माध्यमबाट खेलाडी उत्पादनमा कोशेढुंगा सावित हुने विश्वास छ, दाहालले भनिन्, भरतपुर खेलकुदको हब बन्दै गएको छ। चितवन राइनोजले गरेको प्रयासमा भरतपुर महानगर आगामी दिनमा अभिभावक बन्ने विश्वास दिलाउँछु। राइनोजले आफ्नो प्रशिक्षकमा नेपालका पूर्वप्रशिक्षक उमेश पटवाललाई नियुक्त गरेको छ।"
अर्थ मन्त्रालयद्वारा विपद् व्यवस्थापन कोषमा एक अर्ब रुपैयाँ जम्मा,"काठमाडौं : अर्थ मन्त्रालयले विपद् व्यवस्थापन कोषमा एक अर्ब रुपैयाँ जम्मा गरेको छ। मंगलबार प्रेस विज्ञप्ति जारी गर्दै मन्त्रालयले एक अर्ब रुपैयाँ जम्मा गरेको जानकारी दिएको हो। गत असोज दोस्रो हप्ताको बाढी पहिरोले जनधनमा क्षति पुर्याएपछि मन्त्रिपरिषदले अर्थ मन्त्रालयबाट विपद् कोषमा सो रकम जम्मा गर्ने निर्णय गरेको थियो । विपद् जोखिम न्यूनीकरण तथा व्यवस्थापन ऐन, २०७४ अनुसार कोषमा जम्मा भएको रकम खर्च हुने अर्थ मन्त्रालयले जनाएको छ ।"
दमननाथले देखाएको बाटो,"मुलुकको संविधान निर्माण, संसद्को नेतृत्वदेखि शान्ति प्रक्रिया एवं मानवअधिकारको प्रबर्द्धनका विषयमा जसले मुलुकका लागि अतुलनीय योगदान दिए, उनै व्यक्तित्वलाई आज मुलुकले गुमाएको छ। नेपालको संसदीय अभ्यासमा चिरपरिचित उनै पूर्वसभामुख दमननाथ ढुंगानालाई मुलुकले गुमाएको हो। जो नेपाली राजनीतिक क्षेत्रका एक सिद्धहस्त खम्बा थिए। संसद्को नेतृत्वमा रहने सभामुखमा हुनुपर्ने तटस्थताको मानक बनाउन दमननाथको अतुलनीय योगदानलाई सर्वत्र प्रशंसनीय छ। सरकार बहुमतको र संसद् विपक्षीको भन्ने मानक उनले राजनीतिक छत्रछायाँलाई पछ्याउँदै स्थापित गरेका थिए। राज्य सञ्चालनमा संसद्को भूमिका बलियो रहनुपर्छ। संसद्लाई बलियो बनाउने जिम्मेवारी त्यसको नेतृत्वकर्ता सभामुखको भन्ने विषय कार्यशैलीबाट प्रष्ट्याएका थिए उनले। बलिया सरकार र प्रधानमन्त्रीको पार्टीभित्रैबाट सभामुखमा चुनिए पनि दमननाथले आफूमा त्यसको छायाँ पर्न दिएनन्। बरु संसद् सत्ताको नभई विपक्षीको हो भन्ने मानकलाई स्थापित गर्दै संसद्को दरिलो नेतृत्वकर्ता बनेर उदाहरण पेश गरे। संसदीय प्रणालीलाई सुदृढ बनाउन दमननाथको भूमिका स्मरणीय छ। २०५१ मा सभामुखको हैसियत पुगेका दमनको योगदान त्यतिमै सीमित छैन। २०४७ सालको संविधान मस्यौदामा पनि दमननाथले महत्वपूर्ण भूमिका निभाए। सशस्त्र द्वन्द्वमा रहेको माओवादीलाई शान्तिप्रक्रियामा ल्याउन पनि उनको भूमिका अतुलनीय रहेको राजनीतिक वृत्तले चर्चा गरेकोबाट थाहा हुन्छ। निडर एवं हक्की स्वभावका दमननाथ आफूलाई लागेका विचार निर्धक्क ढंगले व्यक्त गर्न सक्दथे। बोलीमार्फत् अरूलाई आकर्षण गर्ने क्षमता पनि उनमा थियो। उनी मध्यस्थकर्तामा खुबी राख्थे। त्यही स्वभावले नै उनलाई बलियो सभामुख बनाउन सक्यो। ३० वर्षको उमेरमा नेपाल बारको महासचिव भएका ढुंगानाले दुई दशक वकालती पेशामा बिताए। उनले पञ्चायत विरुद्धको आन्दोलनमा आफूलाई राजनीतिक वृत्तमा उभ्याए। २०४६ सालमा कांग्रेसका प्रवक्ता भए उनी। संसदीय निर्वाचन जित्दै बहुदलीय व्यवस्थाको पुनस्र्थापनापछि पहिलोपटक उनी २०५१ मा सभामुख बने। कानुनका विद्यार्थी दमननाथ मानवअधिकार रक्षाका लागि आन्दोलनमा होमिए। संसदीय अभ्यासको प्रवद्र्धनमा दमननाथको भूमिका अविष्मरणीय छ। पछिल्ला समय उनी सम्मानित पदमा कतै नदेखिएको निष्पक्षताले भने व्यवस्थामाथि नै प्रश्न उठेको छ। अहिलेको परिस्थितिमा उनको तटस्थता र निष्पक्षतालाई आत्मसाथ गर्दै अघि बढ्नुपर्ने आवश्यकता छ। मुलुकले आदर्श व्यक्ति निकै कम पाउँछ। दमननाथ ती आदर्श व्यक्तिमध्ये एक हुन्। अनित्यतालाई अंगीकार गर्दै दमननाथ हामीमाझ रहेनन्। उनको कार्यशैली, विचार तथा आदर्शहरू सदैव जीवित रहनेछन्। राजनीतिक नेतृत्वमा रहनेहरूले सदैव दमननाथको आदर्शलाई आत्मसाथ गर्दै अघि बढ्नुको विकल्प छैन। आदर्श व्यक्तिहरूको योगदानलाई राज्यले सम्मान गर्दै अन्तेष्टि गरेको छ। संसदीय अभ्यास, राजनीतिक क्षेत्र तथा मानव अधिकारको प्रबर्द्धनमा दमननाथले लिएका आदर्श विचारको पथलाई पछ्याउँदै हिँड्नु नै उनीप्रतिको सच्चा श्रद्धाञ्जलि हुनेछ।"
विद्यार्थी बनेर होस्टल पसेर चोरी गर्ने गिरोह सक्रिय,"काठमाडौं : तपाईं होस्टल बस्नुहुन्छ ? कलेज जाँदा होस् या ट्युसन जाँदा होस्टलको कोठा खुल्ला राखेर हिँड्नुहुन्छ भने विचार गर्नुहोस् है। होस्टलमा पसेर ल्यापटप, गितार तथा महँगा सामान चोरी गर्ने गिरोह सक्रिय छ। विद्यार्थी बनेर होस्टलमा पस्ने र खुल्ला कोठामा पसी ल्यापटप चोरेर भाग्ने दुई जनालाई प्रहरीले पक्राउ गरेको छ। उपत्यका अपराध अनुसन्धान कार्यालय र प्रहरी वृत्त बानेश्वरको टोलीले ल्यापटप चोरीमा संलग्न दुई जनालाई नियन्त्रणमा लिएको छ। उपत्यका अपराध अनुसन्धान कार्यालयका सूचना अधिकारी काजीकुमार आचार्यका अनुसार पक्राउ पर्नेमा छब्बिस पाथीभरा गाउँपालिका३ बझाङ घर भई हाल काठमाडौं बस्ने २१ वर्षीय भीमबहादुर सिंह र सोही ठाउँका २१ वर्षीय कुम्भराज उपाध्याय छन्। प्रहरी वृत्त बानेश्वरले दिएको जानकारीअनुसार यो समूह काठमाडौंमा ल्यापटप चोरीमा संलग्न छ। उनीहरूले विभिन्न होस्टलमा जाने र आफू त्यहाँ बस्ने विद्यार्थीको साथी तथा आफन्त भएको बताउँदै होस्टलको कोठामा प्रवेश गर्ने गर्थे। होस्टलमा साँचो नलगाई खुल्ला छाडेका कोठामा यिनीहरू प्रवेश गर्ने र त्यहाँ रहेको ल्यापटप, म्याकबुक, गितार, आइपड, मोबाइलजस्ता महँगा सामान लिएर हिँड्ने गरेका थिए। प्रहरीले यिनीहरूको साथबाट ७ वटा ल्यापटप, गितार, ३ वटा मोबाइल बरामद गरेको छ। उनीहरू विभिन्न होस्टलमा गएर आफू त्यहाँ बस्ने विद्यार्थीको साथी तथा आफन्त भएको बताउँदै होस्टलको कोठामा प्रवेश गर्थे। साँचो नलगाई खुला छाडेका कोठामा जाने र त्यहाँ रहेका ल्यापटप, म्याकबुक, गितार, आइपड, मोबाइलजस्ता महँगा सामान लिएर हिँड्ने गरेका थिए। प्रहरीका अनुसार केही समयअघिदेखि होस्टलबाटै ल्यापटप चोरी भएको भन्दै प्रहरीकहाँ उजुरी आएको थियो। उजुरीको अनुसन्धान गर्ने क्रममा सम्बन्धित होस्टलको सीसीटीभी फुटेज चेक गर्ने क्रममा प्रहरी ल्यापटप चोर्ने गिरोहसम्म पुगेको हो। प्रहरी वृत्त बानेश्वरका डीएसपी वीरेन्द्र गोदारका अनुसार होस्टलबाट चोरी गरेर ल्याएको ल्यापटप उनीहरूले अनलाइनमा सस्तो रकममा बेच्ने गर्थे। प्रहरीसँगको प्रारम्भिक बयानमा क्रममा पक्राउ परेका भीमबहादुर सिंहले चोरी गरेका पाँचवटा ल्यापटप बिक्री गरेको बताएका छन्। उनीहरूले अनलाइनका विभिन्न साइटमा गएर २० हजारदेखि ४० हजारसम्ममा ल्यापटप बिक्री गर्ने गरेका थिए। उनीहरूले तीनकुने सुविधानगरमा रहेको सुभाषी ब्वाइज होस्टलमा एसर कम्पनीको ल्यापटप चोरी गरेका थिए। यस्तै तीनकुनेको बंगलामुखी होस्टलबाट एप्पलको म्याकबुक र गितार चोरी गरेका थिए। शंखमूलमा रहेको जेनेरेसन ब्वाइज होस्टलबाट दुई वटा ल्यापटप चोरी गरेका थिए। विभिन्न होस्टलबाट ल्यापटप हराएको निवेदन प्रहरीकहाँ आएकाले यो समूहले अन्य स्थानमा पनि चोरी गरेको हुन सक्ने प्रहरीको अनुमान छ।"
एनपीएल : पुजा महतो फेस अफ द बोल्ट्स,जनकपुरधाम : एनपीएल टिम जनकपुरधाम बोल्ट्सले फेस अफ द बोल्ट्सको रुपमा नेपाली यू१९ क्रिकेट टोलीकी कप्तान पुजा महतोलाई सार्वजनिक गरेको छ । सोमबार जनकपुरधाममा आयोजित जर्सी अनावरण कार्यक्रममा पुजालाई फेस अफ द बोल्ट्सको रुपमा चिनाइएको हो । उनलाई फेस अफ द बोल्ट्स र नगद ५० हजार रुपैयाँ नगद पुरस्कार सहित सम्मान गरेको छ । समारोहमा नेपाली यू१९ क्रिकेट टोलीकी कप्तान महतोले आफूलाई फेस अफ द बोल्टस बनाएर सम्मान गरेकोमा खुशी व्यक्त गर्दै जनकपुर टिमलाई धन्यवाद दिइन् । साथै उनले एनपीएलको पहिलो संस्करणमै मधेश प्रदेशको प्रतिनिधित्व गरिरहेको जनकपुर बोल्ट्सलाई सफलताको कामना समेत उनले गरिन् । पुजाको कप्तानीमा गत साता नेपाली यू १९ महिला क्रिकेट टोलीले इतिहास रच्दै आईसीसी यू१९ महिला विश्वकप क्रिकेटमा छनोट हुन सफल भएको थियो । जनकपुर बोल्ट्सको मार्की खेलाडीमा आसिफ शेख छन् भने प्रशिक्षकमा नेपालका पूर्वप्रशिक्षक पुबुदु दासानायके छन् । एनपीएल आगामी मंसिर १५ गतेदेखि काठमाडौंमा सुरु हुँदैछ । आजै पुजा महतोलाई उनको गृहनगर महोत्तरीको गौशालामा नगरबासीले नागरिक अभिनन्दन समेत गरेको छ । नागरिक अभिनन्दनमा स्वतःस्फूर्त रुपमा नागरिकले ठाउँठाउँमा पुजालाई सम्मान तथा मायो चिनो प्रदान गरेको थियो ।
रुकुमपूर्वमा एमाले उम्मेदवारलाई कांग्रेस चिह्न,"रुकुमपूर्व : रुकुमपूर्वको पुथाउत्तरगंगा गाउँपालिकाको उपनिर्वाचनमा एमालेका उम्मेदवारले कांग्रेसको चुनाव चिह्नमा उपाध्यक्ष पदमा उम्मेदवारी दिएकी छन् । कांग्रेस र एमालेको गठबन्धनबाट एमालेकी केशकुमारी तुलाचनले कांग्रेसको चुनाव चिह्नमा उपाध्यक्ष पदमा उम्मेदवारी दिएकी हुन् । यसैगरी नेकपा माओवादी केन्द्रबाट उपाध्यक्षका लागि नरपुरा बुढा पुन, नेकपा एकीकृत समाजवादीबाट सुनिता बुढामगरले उम्मेदवारी दर्ता गराउँदा स्वतन्त्रबाट कोपिला पुन बुढा, मोहनभक्त बुढा, भीमकुमारी पुन र श्रीदेवी सुनार बिक गरी उपाध्यक्ष पदमा ७ जनाले उम्मेदवारी दर्ता गराएको सहायक निर्वाचन अधिकृत ईश्वरीप्रसाद सुवेदीले जानकारी दिए । राजनीतिक दलसँगै स्वतन्त्रबाट पनि उम्मेदवारी दर्ता गराएका छन् । जिल्लाको पुथाउत्तरगंगा गाउँपालिकामा उपाध्यक्ष र २ नम्बर वडाको वडाध्यक्ष पदका लागि उपनिर्वाचन हुँदै छ । जसमा उपाध्यक्ष पदमा ७ जना र वडाध्यक्ष पदमा ३ जनाले उम्मेदवारी दर्ता गराएका छन् । त्यस्तै सहायक निर्वाचन अधिकृत सुवेदीका अनुसार २ नम्बर वडाध्यक्ष पदमा माओवादी केन्द्रबाट जगत घर्ती मगर, कांग्रेस र एमालेको गठबन्धनबाट एमालेका जीवन रोका र स्वतन्त्रबाट शुक्रराज बिकले उम्मेदवारी दर्ता गराएका हुन् ।"
पूर्वमुख्यसचिव डा अर्याल सेवाबाट बाहिरिए,"काठमाडौं : विशेष अदालतबाट सफाइ पाएका पूर्वमुख्यसचिव डा बैकुण्ठ अर्याल सार्वजनिक पदबाट अलगिएका छन्। राष्ट्रिय योजना आयोगमा मुख्यसचिव सरहको जिम्मेवारी तोकिएका डा अर्यालले राजीनामा दिएर बाहिरिएका छन्। राजीनामा आगामी मन्त्रिपरिषद्ले स्वीकृत गर्ने छ। २०४९ असार १८ मा शाखा अधिकृतका रूपमा रामेछापको हुलाक कार्यालयबाट अर्यालले निजामती सेवा सुरु गरेका थिए। विशेष अदालतले कात्तिक १४ गते सुरक्षण मुद्रण केन्द्रअन्तर्गत अन्तःशुल्क स्टिकर छपाइ प्रकरणमा तत्कालीन मुख्यसचिव अर्याललाई सफाइ दिएको थियो। सफाइ पाएका अर्यालले राष्ट्रिय योजना आयोगमा हाजिर गरेर लगत्तै राजीनामा दिएका हुन्। उनले मंसिर २ गते आइतबार आयोगमा विशेष अधिकृतका रूपमा हाजिर गरेका थिए। असार ९ मा अख्तियार दुरुपयोग अनुसन्धान आयोगले डा अर्याललाई अन्तःशुल्क स्टिकर छपाइमा भ्रष्टाचार गरेको भन्दै विशेष अदालतमा मुद्दा दायर गरेका थिए। सुरक्षण मुद्रण केन्द्रले अन्तःशुल्क स्टिकर छपाइमा ३८ करोड ६७ लाख १७ हजार ६ सय ४० रुपैयाँ अनियमितता गरेको भन्दै अख्तियारले मुख्यसचिव अर्यालसहित ११ जनाविरुद्ध विशेष अदालतमा मुद्दा दायर गरेको थियो। विशेषले अर्यालसहित ९ जनालाई सफाइ दिएको छ भने दुई जनालाई दोषी करार गरेको छ। मुद्दा दायरसँगै उनी निलम्बनमा परेका थिए। कात्तिक १४ गते सफाइसँगै उनको निलम्बन फुकुवा भएको थियो। मुद्दा दायर गरेसँगै असार १० को मन्त्रिपरिषद्ले डा अर्यालका लागि भनेर योजना आयोगमा राजपत्रांकित विशिष्ट श्रेणीको मुख्यसचिव सरहको विशेष पद सिर्जना गरेको थियो। डा अर्याललाई मुद्दा चलाएपछि लीलादेवी गड्तौलाले निमित्त मुख्यसचिवको जिम्मेवारी पाएकी थिइन्। गड्तौलालाई असार ३१ मा कायममुकायम हुँदै साउन १० मा मुख्यसचिवमा नियुक्त गरिएको थियो। गड्तौलाको अवकाशपछि एकनारायण अर्याललाई मुख्यसचिव बनाइएको हो। हाल एकनारायण मुख्यसचिव छन्। डा बैकुण्ठ अर्याल २०८० जेठ ३२ मा मुख्यसचिवमा नियुक्त भएका थिए। समय अगाबै तत्कालीन मुख्यसचिव शंकरदास बैरागीलाई राष्ट्रिय सुरक्षा सल्लाहकार बनाएर अर्याललाई मुख्यसचिव बनाइएको थियो। बैरागीपछि मुख्य सचिव बनेका अर्यालको सचिवको कार्यकाल सकिन तीन दिन मात्रै बाँकी थियो। पाँच वर्षे सचिवको कार्यकालबाट असार २ गते बिदा हुन लागेका अर्याललाई जेठ ३२ मै मुख्य सचिव बनाइएको थियो। अर्थशास्त्रमा पीएचडी गरेका अर्थका क्याडर रहेका डा अर्यालले अर्थसचिव हुने अवसर भने पाएनन्। उनी सञ्चार तथा सूचना प्रविधि मन्त्रालय, राष्ट्रिय प्राकृतिक स्रोत तथा वित्त आयोग, प्रधानमन्त्री तथा मन्त्रिपरिषद्को कार्यालय, उद्योग, वाणिज्य तथा आपूर्ति मन्त्रालयलगायतको सचिव भएका थिए।"
लोकतान्त्रिक अगुवाको राष्ट्रिय सम्मानसाथ बिदाइ,"काठमाडौं : विश्व त यसलाई नेपाल भन्छ नाम त स्वर्ग हो बुझ लौ साथी गुण लौ साथी यहीँ देश नेपाल हो। ००० यहीँ हो नेपाल। नेपालीको घर। नेपालीको घर। राष्ट्रिय भावनाले ओतप्रोत यस कर्णप्रिय गीतका सर्जक दमननाथ ढुंगाना आइतबार दिउँसो अस्ताए। फाटफुट गीत र कविता रचना गर्ने ढुंगानाको निधनमा सोमबार राष्ट्र नै शोकाकुल बन्यो। वरिष्ठ गायक प्रेमध्वज प्रधान र गंगा रानाको स्वरमा सजिएको यस गीतका शब्दहरू ढुंगानाले नै रचेका थिए। जसमा संगीत उस्ताद गोविन्दलाल नेपालीले भरेका थिए। गीत र साहित्यमा भन्दा बढी उनको योगदान संसदीय मूल्य मान्यताको जग बसाल्नमा रह्यो। लोकतान्त्रिक व्यवस्था र गणतन्त्र स्थापनाका लागि भएका आन्दोलनहरूमा उनी नागरिक अगुवाको भूमिका निर्वाह गरेका थिए। ढुंगानाको निधनमा राष्ट्रिय शोक मनाउँदै सरकारले सोमबार सार्वजनिक बिदा दिएको थियो। मन्त्रिपरिषद्को सोमबार बिहान बसेको आकस्मिक बैठकले मुलुकको संसदीय प्रणालीलाई व्यवस्थित गर्न सभामुखको भूमिकामा ढुंगानाले निर्वाह गरेको भूमिकाको उच्च कदर गर्दै सार्वजनिक बिदा दिने निर्णय गरेको हो। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले नेपालभरका सरकारी कार्यालय, विदेशस्थित नेपाली दूतावास र नियोगहरूमा राष्ट्रिय झन्डा आधा झुकाउने निर्णय गरेको थियो। पूर्वसभामुख ढुंगानाले लोकतान्त्रिक व्यवस्था र गणतन्त्र स्थापनाका लागि भएका आन्दोलनहरूमा नागरिक अगुवाको भूमिका समेत निर्वाह गरेका थिए। उनी २०४८ देखि २०५२ सालसम्म प्रतिनिधिसभामा सभामुख रहेका थिए। राष्ट्रिय सम्मानसाथ अन्त्येष्टि प्रतिनिधिसभाका पूर्वसभामुख दमननाथ ढुंगानाको राष्ट्रिय सम्मानकासाथ सोमबार पशुपति आर्यघाटमा अन्त्येष्टि गरिएको छ। ढुंगानालाई छोराहरू निशेष र निमेशले दागबत्ती दिएका थिए। आर्यघाटमा नेपाली सेनाको टोलीले १७ तोपको सलामी अर्पण गर्नुका साथै शोक धुन बजाएको थियो। त्यसअघि उनको पार्थिव शरीरलाई अन्तिम श्रद्धाञ्जलिका लागि सानोगौचरनमा राखिएको थियो। कलेजोसम्बन्धी समस्या झेलिरहेका डुंगानालाई आइतबार असहज महसुस भएपछि उपचारका लागि फ्रन्टलाइन अस्पतालमा पुर्याइएको थियो। अस्पताल पुर्याए लगत्तै उनको निधन भएको थियो। संसदीय सुदृढीकरणमा योगदान प्रधानमन्त्री केपी शर्मा ओलीले सानोगौचरनमा ढुंगानाको पार्थिव शरीरमा राष्ट्रिय झन्डा ओढाएका थिए। ढुंगानाप्रति श्रद्धाञ्जलि अर्पण गर्दै प्रधानमन्त्री ओलीले संसदीय प्रणालीलाई सुदृढीकरण गर्नमा महत्वपूर्ण योगदान दिएको बताए। प्रतिनिधिसभाका सभामुख देवराज घिमिरेले संसद् सञ्चालन र संसद्को भूमिकाका बारेमा सिक्नुपर्ने अगुवाको भूमिका ढुंगानाले निर्वाह गरेको बताए। पूर्वप्रधानमन्त्री एवं नेपाली कांग्रेसका सभापति शेरबहादुर देउवाले पार्टीको झन्डा ओढाएका थिए। ढुंगानालाई अन्तिम श्रद्धाञ्जलि दिँदै पूर्वप्रधानमन्त्री देउवाले सरकार बहुमतको र संसद् विपक्षीको भन्ने कुरालाई ढुंगानाले स्थापित गराएको बताए। राष्ट्रले एउटा इमान्दार र ठूलो व्यक्ति गुमाएको देउवाको भनाइ थियो। पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले नेपालको लोकतान्त्रिक आन्दोलनको एक ऐतिहासिक व्यक्तित्वका रूपमा जनताले सम्झिरहने बताए। शान्ति सम्झौताको वातावरण बनाउन, संविधानसभाको वातावरण बनाई मुलुकलाई लोकतान्त्रिक गणतन्त्रमा ल्याउन खेलेको भूमिका अविश्मरणीय भएको उनले बताए। पूर्वप्रधानमन्त्री एवं नेकपा एकीकृत समाजवादीका अध्यक्ष माधवकुमार नेपालले नेपालको संविधान निर्माणमा ढुंगानाको महत्वपूर्ण योगदान रहेको बताए। पूर्वप्रधानमन्त्री नेपालले २०४६ सालको जनआन्दोलनलाई सकारात्मक विन्दुमा पुर्याउन ढुंगानाले खेलेको भूमिका र संसद्मा सभामुखका रूपमा प्रतिपक्षको आवाज सुनेर सम्बोधन गर्ने गरेको स्मरण गरे। मन्त्रिपरिषद्का पूर्वअध्यक्ष खिलराज रेग्मीले ढुंगानाको जीवनको विभिन्न आयामहरू रहेको उल्लेख गर्दै सभामुखका रूपमा संसदीय मूल्य मान्यता स्थापित गराउन प्रभावकारी भूमिका खेलेको बताए। गृहमन्त्री रमेश लेखकले ढुंगानाको निधनबाट मुलुकले असल नेता गुमाएको उल्लेख गर्दै सशस्त्र द्वन्द्वको अन्त्य गरी मुलुकमा शान्ति स्थापनाका लागि समेत महत्वपूर्ण भूमिका निर्वाह गरेको बताए। कांग्रेस मर्माहत र स्तब्ध नेपाली कांग्रेसले नेपालमा लोकतान्त्रिक व्यवस्था र गणतन्त्र स्थापनाका लागि भएका आन्दोलनहरूमा सक्रिय भूमिका निर्वाह गरेका ढुंगानाको निधनले मर्माहत र स्तब्ध भएको जनाएको छ। सोमबार बसेको पार्टीको आकस्मिक बैठकले शोक प्रस्ताव पारित गर्दै ढुंगानाप्रति सम्मान प्रकट गर्दै दुई दिनसम्म पार्टीको केन्द्रीय कार्यालयमा आधा झन्डा झुकाउने निर्णय गरेको छ। मंगलबार केन्द्रीय कार्यालय बन्द गर्ने र स्वर्गारोहणको १३ औं दिनमा केन्द्रमा शोक सभाको आयोजना गर्ने निर्णय गरेको छ। ढुंगाना २०४८ को आम निर्वाचनमा नेपाली कांग्रेसको तर्फबाट काठमाडौं निर्वाचन क्षेत्र नं २ बाट विजयी भएका थिए। त्यस्तै २०५१ सालमा काठमाडौं निर्वाचन क्षेत्र नं २ र २०७४ मा भक्तपुर क्षेत्र नं २ बाट नेपाली कांग्रेसको उम्मेदवार थिए। नेपाली कांग्रेसको विभिन्न पदमा रहेर कार्य गरेका ढुंगाना पार्टीको संगठन निर्माणमा सक्रिय भूमिका निर्वाह गरेको नेपाली कांग्रेस मुख्य सचिव कृष्णप्रसाद पौडेलद्वारा हस्ताक्षरित शोक प्रस्ताव र निर्णयमा उल्लेख छ। न्यायिक क्षेत्रमा महत्वपूर्ण योगदान नेकपा एमाले, प्रचार तथा प्रकाशन विभाग प्रमुख राजेन्द्र गौतमले शोक वक्तव्य प्रकाशित गर्दै ढुंगानाले नेपालको लोकतान्त्रिक आन्दोलन, मानव अधिकार र न्यायिक क्षेत्रमा महत्वपूर्ण योगदान पुर्याएको उल्लेख गरेका छन्। सत्तापक्षको सरकार, प्रतिपक्षको सदन मान्यताका अनुयायी, संसदीय प्रणालीमा सभामुखको स्पष्ट मानक निर्माण गर्ने तथा सभामुखकीय तटस्थताको वकालत गर्ने ढुंगाना सदैव स्मरणीय रहेको वक्तव्यमा उल्लेख छ। ढुंगानाले माओवादी सशस्त्र द्वन्द्वलाई शान्ति प्रक्रियामा ल्याउन सहजकर्ताको रूपमा सक्रिय भूमिका निर्वाह गरेका थिए। मानव अधिकार, न्याय क्षेत्र, र लोकतान्त्रिक व्यवस्थाको सुदृढीकरणमा उनको योगदान सदैव स्मरणीय रहेको उल्लेख गर्दै श्रद्धाञ्जलि व्यक्त गर्नेको भीड आर्यघाटसम्म पुगेको थियो। श्रद्धाञ्जलि कार्यक्रममा उपस्थिति राजनीतिज्ञलगायत विभिन्न पेसाकर्मीहरूले ढुंगानाको निधनबाट मुलुकले लोकतान्त्रिक आन्दोलनका अथक योद्धा, वरिष्ठ कानुनविद्, मानव अधिकारकर्मी र निष्ठावान एवं अनुभवि राजनीतिज्ञ गुमाएको बताए।"
प्रश्नबीच सहकारी प्रकरण,"संविधानले सहकारीलाई समाजवादी उन्मुख अर्थतन्त्रको जग मानेको छ । अर्थतन्त्रको तीनमध्ये एक खम्बा मानेको छ । सहकारी ठगी प्रकरणको चर्चा अहिले उच्च छ । देशविदेश सबैतिर यसको चर्चा र बहस छ । यसैबेला सहकारी पीडितहरूको आन्दोलन एकातिर चलिरहेको छ भने सरकारले सहकारी ठगहरूमाथि कारबाही सुरु गरेको छ । केही व्यक्तिहरू सहकारी ठगीका अभियुक्तहरूको रिहाइको माग गर्दै आन्दोलन गरिरहेका छन् । नयाँ पार्टीको नयाँ चाल भन्दै नागरिकले भने आश्चर्य व्यक्त गर्दैछन् । केही समयअगाडि संसद्ले बनाएको छानबिन समितिले दिएको प्रतिवेदनको आधारमा सरकारले कारबाही थालेपछि पक्राउ परेका रवि लामिछाने निर्दोष रहेको भन्दै रवि आबद्ध राजनीतिक पार्टी राष्ट्रिय स्वतन्त्र पार्टी सडक आन्दोलनमा छ । तथापि भ्रष्टाचार र सहकारी ठगिएको मुद्दामा सरकारलाई निष्पक्ष छानबिन गर्न दिइनुपर्ने धारणा रास्वपाभित्रै विकास भएको छ । त्यसैले त्यो पार्टी वास्तविक सहकारी पीडितलाई न्याय दिने नारा बनाएर विषयलाई मोड्न खोजिरहेको छ । अढाई वर्षअगाडि जन्मिएर संसद्मा २१ सिट बनाएर सरकारमा दुईदुई पटक सहभागी भएको उक्त राजनीतिक दलको भविष्य सहकारी मुद्दाले आफैंमा विवाद र अन्योलको घेराभित्र परेको देखिएको छ । यसबीच सबैभन्दा गम्भीर विषय सुशासन र पारदर्शिताको वकालत गर्ने सञ्चारमाध्यम ग्यालेक्सी टेलिभिजनको सञ्चालक संस्था गोरखा मिडिया प्रालिका सञ्चालकहरू जीबी राई, रवि लामिछाने र छवि जोशीसमेत यसमा संलग्न देखिएका छन् । यस प्रकरणमा निम्न आय भएका मानिसहरूको बचत रकम हिनामिना गर्नेमा अन्य व्यक्ति र कम्पनीमात्र होइन, सुशासन र पारदर्शिताको वकालत गर्ने सञ्चारगृहहरू पनि संलग्न रहेको खुलासा गरेको छ र छानबिनको दायरामा ल्याएको छ । यसले सञ्चारमाध्यमको छवि पनि विवादास्पद बनाएको छ । संसदीय छानबिन विशेष समितिले ९० दिन लगाएर अध्ययन गरेका ४० वटा सहकारी संस्थामा मात्र बचतकर्ताको ७१ अर्ब ३० करोड ४३ लाख रुपैयाँ अपचलन भएको प्रतिवेदनमा उल्लेख छ । यसबाट तीन खम्बे अर्थनीति अपनाउने देशको तीनमध्येको एक खम्बा सहकारी क्षेत्र धराशायी भएको स्पष्ट छ । यसको जिम्मेवार अपचलन गर्नेहरू मात्र हैन, नियमनकारी निकायहरू पनि उत्तिकै जिम्मेवार हुनुपर्ने आवाज उठिरहेको छ । नत्र नियमनको नाममा तिनीहरूले लिएको भत्ता र सुविधा सुपाच्य हुनु हुँदैन । कोही पनि जवाफदेहिताबाट उम्किनु हुँदैन । नियमनकारी जिम्मेवारी लिएर भत्ता पड्काउने तर वास्तवमा नियमन नगर्नेको मिलेमतो त थिएन ? प्रश्न गर्न सकिन्छ । सहकारीको नियमन गर्ने जिम्मेवारी पाएको संस्थाहरू कम्ती छैनन् । धेरै बिरालोले मुसा मार्दैनन् भन्ने उखान यहाँनेर चरितार्थ भएको छ । आर्थिक कारोबारका लागि राष्ट्रिय सहकारी बैंक जिम्मेवार छ भने सुशासनका लागि राष्ट्रिय सहकारी बोर्ड, सहकारी मन्त्रालय छ भने प्रदेशमा सहकारी डिभिजनहरू छन् । त्यस्तै, ७ सय ५३ स्थानीय तहहरूमा सहकारी दर्ता, नियमन र नियन्त्रणको अधिकार दिइएको छ । तर कुनै पनि निकायसँग न विवरण अध्यावधिक छ, न प्रभावकारी अनुगमन प्रणाली नै । कहिलेकाहीँ छड्के अनुगमन भए पनि रहस्यमय ढंगले त्यो सेलाउने गरेको प्रतिवेदनले औंल्याएको छ । सहकारी पीडितहरूको आरोप छ, अनुगमनकारी निकायहरू छड्के गरेर सेलाउने मात्र होइन, मिलेमतोमा काम गर्ने भएकाले नै यस्तो अवस्था आएको हो । खासगरी, सहरी भेगमा सञ्चालित सहकारीमा बेथिति धेरै रहेको र ठूलो बचत रकम हिनामिना भएको समितिको निष्कर्ष छ । ग्रामीण भेगमा सञ्चालित सहकारीमा त्यति समस्या नभएको देखिएको छ । देशभरका पाँच सयभन्दा बढी सहकारी संस्थाहरूमा वित्तीय सुशासनको समस्या रहेको प्रतिवेदनमा उल्लेख छ । तिनीहरूले बचतकर्ताको अर्बौं रुपैयाँ फिर्ता हुन नसकेर बचतकर्ता सदस्यहरू नै पीडित बनेको गुनासो छ । माथिको अवस्था विश्लेषण गर्दा सहकारी ऐन, २०७४ मा धेरै कमजोरी रहेको पाइन्छ । पुष्टि गर्दै भनिएको छ, एकातिर नियमनको प्रावधान खुकुलो हुनु र अधिकतम पाँच लाख रुपैयाँ जरिबाना गर्ने र समस्याग्रस्त घोषणा गर्नेबाहेक अरू अधिकार नियामकीय संस्थालाई नभएको भन्ने गुनासो रहेको छ । सहकारी रजिस्ट्रारको एकल निर्णयका आधारमा एकै दिन सहकारीको ३५ जिल्लामा सेवा केन्द्र विस्तार गरिएको कुरा उल्लेख गर्दै प्रतिवेदनमा तिनै रजिस्ट्रारको निर्णयबाट दर्जनभन्दा बढी सहकारीका नेपालभर सेवा केन्द्र विस्तार भएको पाइन्छ । यही अनियन्त्रित सेवा विस्तारले सहकारीहरूलाई आर्थिक संकटमा धकेलेको छ । ठगी प्रकरणहरूले नेपालमा सहकारीहरूको पारदर्शिता, नियमन र उत्तरदायित्वको कमीबारे गम्भीर प्रश्नहरू उठाएका छन् । यी प्रकरणहरूले सहकारीका धेरै सदस्यहरूको आर्थिक सुरक्षामा धक्का पुर्याएको छ नै साथै सहकारीप्रति आम नागरिकको विश्वासमा आघात पुर्याएको छ । यस घटनाले केही गम्भीर प्रश्नहरू पनि उठाएको छ जसको चर्चा तल गरिएको छ : पहिलो, नियमन प्रभावकारी नभएकै हो ?: नेपालमा सहकारीहरू सञ्चालन गर्ने नियामक निकायहरू, जस्तै सहकारी विभाग र स्थानीय प्रशासन, प्रभावकारी नियमन गर्न असफल देखिएका छन् । सहकारीहरूलाई व्यवस्थित गर्ने बलिया नियमहरूको अभावमा कतिपय सहकारीहरूले अवैध गतिविधिहरू गरिरहेका छन् तर तिनको रोकथाम गर्ने काम भइरहेको छैन । दोस्रो, सहकारीमा पारदर्शिताको अभाव भएको हो ?: धेरै सहकारीहरूमा पारदर्शिता र खाताको प्रभावकारी अभिलेख राख्ने प्रक्रियाको अभाव छ । यसले गर्दा सदस्यहरूले आफ्नो लगानी र लाभको वास्तविक अवस्था थाहा पाउन सक्दैनन् । यसले ठगीका योजना बनाउनेहरूलाई झन् सजिलो बनाउँछ । तेस्रो, सहकारी सदस्यहरूको सचेतना आवश्यक छ ? : धेरै सहकारी सदस्यहरूमा सहकारी प्रणाली र तिनमा लगानी विधिबारे आवश्यक कानुनी र वित्तीय जानकारीको कमी छ । कानुनमा सदस्यहरूका लागि नियमित सहकारी शिक्षाको व्यवस्था भए पनि व्यवहारमा त्यस्तो कार्य भएको पाइन्न । बरू सहकारी शिक्षाको नाममा देशविदेश भ्रमण गरेर बजेट सिध्याउने अभ्यासहरू प्रशस्त देखिएका छन् । सहकारीहरूलाई सुरक्षित बनाउन सदस्यहरू शिक्षित र सचेत हुनुपर्छ । सदस्यहरूको सचेतन र सक्रिय निगरानी भएमा सहकारीका अधिकांश समस्याहरू न्यून हुन जान्छ । चौथो, कडा कानुनी कारबाहीको व्यवस्था आवश्यक छ कि छैन ? : ठगी गर्ने व्यक्तिहरूलाई कडा कानुनी सजाय हुनु आवश्यक छ । सजाय यति कडा हुनुपर्छ कि यस्तो गतिविधि गर्नेको मनोबल घटोस् । साथै, सहकारी सदस्यहरूको रकम सुरक्षित गर्न सहकारी ऐनलाई संशोधन गरी नयाँ र बलियो कानुनी प्रावधान बनाउन आवश्यक छ । पाँचौं, सहकारी विभागको क्षमता अभिवृद्धि गर्नु पर्दैन ?: सहकारी विभाग र सहकारी डिभिजन कार्यालयहरूले सहकारीको निगरानी र लेखा परीक्षणमा पर्याप्त ध्यान दिन सकिरहेका छैनन् । यसका लागि विभाग र डिभिजनमा थप साधनस्रोत, प्रविधि र जनशक्ति आवश्यक छ । अपुग छ भने प्रदान गरेर क्षमता विकास गर्नु आवश्यक छ । छैटौं, वित्तीय संस्थाको जस्तै भूमिका सहकारीको हुनु उचित हो ? : नेपालमा सहकारीहरू प्रायः बैंकिङ सेवा उपलब्ध गराउने संस्थासरह कार्य गरिरहेका छन् । तर तिनीहरूको नियमन तथा जोखिम व्यवस्थापन बैंकसरह छैन । यसकारण सहकारीहरू आर्थिक संकट र ठगीका घटनाहरूमा फसिरहेका छन् । सहकारीहरूलाई वास्तविक उद्देश्यअनुसार पुनः परिभाषित गर्न र कडाइका साथ नियमन गर्न आवश्यक छ । सहकारीले कतिसम्म आर्थिक कारोबार गर्न पाउने भन्ने विषयमा सीमा तोकिनु पर्छ । सहकारी देशको अर्थतन्त्रको एक खम्बा हो। यो खम्बा कमजोर भएमा देशको अर्थतन्त्र कमजोर बन्दै जान्छ। त्यसैले सहकारी ठगीको प्रकरणलाई छानबिन गरी दोषीलाई कारबाही र पीडितलाई न्याय दिने काम चाँडो होस्। सहकारी देशको अर्थतन्त्रको एक खम्बा हो। यो खम्बा कमजोर भएमा देशको अर्थतन्त्र कमजोर बन्दै जान्छ। त्यसैले सहकारी ठगीको प्रकरणलाई छानबिन गरी दोषीलाई कारबाही र पीडितलाई न्याय दिने काम चाँडो होस्। तोकिएको सीमाभन्दा माथि कारोबार गर्ने हो भने वित्तीय कम्पनीमा रूपान्तर गर्ने अनिवार्य व्यवस्था हुनुपर्छ । अर्बौंको कारोबार गर्ने सहकारी हुन सक्दैन । सहकारीको सिद्धान्त नै पुँजीको आधार एक्लै व्यवसाय गर्न नसक्ने कमजोर आर्थिक क्षमता भएकाहरू आपसमा मिलेर सबैका लागि एक र एकका लागि सबै सिद्धान्त अनुरूप काम गर्ने संस्था नै सहकारी हो । तर, अहिले सहकारी संस्थाहरू कालोधन राख्ने ठाउँ बनेका छन् । सहकारीमा कालोधन आर्जन गर्नेहरूको हालिमुहाली हुन थालेपछि आर्थिक घोटलाको तानाबाना बुन्नु स्वाभाविक हो । सातौं, सरकारको विरोध गरेर सहकारी पीडितको हित बलियो बन्छ ? : यस प्रश्नको जवाफ हो, सहकारी पीडितको पक्षमा आवाज उठाउनेहरूले सरकारलाई काम गर्न दिनुपर्छ । सहकारी ठगहरूलाई कडाभन्दा कडा कारबाही गरियोस् भनेर सरकारलाई दबाब दिइरहनु पर्छ । विपक्षी दलहरूको भूमिका पनि दबाब दिने नै हुनुपर्छ । यहाँ अचम्मको कुरा सरकारले रवि लामिछानेलाई पक्राउ गरेको विरोधमा रास्वपा आन्दोलनमा उत्रिएको छ । आफू निक्कै पढेलेखेको दाबी गर्दै भाषण गरिरहेका छन् । निष्पक्ष छानबिनको माग गर्नुपर्ने होइन ? प्रमुख विपक्षी नेकपा (माओवादी केन्द्र) समेत विपक्षीमाथि कारबाही चलाएर निरुत्साहित गर्न खोजेको भनी सरकारको आलोचना गर्दैछ । उसले पनि निष्पक्ष छानबिनको माग गर्नुपर्ने हो । आफू सरकारको नेतृत्वमा हुँदा गृहमन्त्री रहेका रवि लामिछाने पूरै निर्दोष रहेको भनी संसद्मा बोलेर सुनपानी छर्किन खाजेको दृश्य देखिएको छ । यसको अर्थ उनी विपक्षी दल पनि सहकारी ठगहरूलाई कारबाही गर्ने क्रमको लहरो लामो समयसम्म नतानियोस् भन्ने पक्षमा देखिएको छ । जुन आश्चर्यको विषय भएको छ । रास्वपाका नेता र कार्यकर्ताहरू रवि जानुअघि गोर्खा मिडियामा भएको घोटालाको जिम्मेवार रविलाई बनाइनु गलत भएको तर्क गर्छन् । तर राष्ट्रिय स्वतन्त्र पार्टी जन्मिनुपूर्वको त्यो घोटलामा रविलाई सफाइ दिनुपर्ने माग गर्दै बालुवाटार धाउने र आन्दोलन गर्ने उनीहरूको कुरा आफैंमा सुसंगत देखिँदैन । सरकारी पीडितलाई न्याय दे ! भन्ने अनि पक्राउ परेका रविलाई थुनेर सरकारले बेठीक गर्यो भन्ने बयान आफैंमा सुसंगत होइन । संविधानले सहकारीलाई समाजवादी उन्मुख अर्थतन्त्रको जग मानेको छ । तीनमध्ये अर्थतन्त्रको एउटा खम्बा मानेको छ । तर अर्थतन्त्रको जग त भताभुंग छ । यति कुरा थाहा नपाउने नियामक निकायहरू र अनुगमन गर्ने निकायलाई यसका लागि जिम्मेवार बनाउनुपर्छ कि पर्दैन ? दुई वर्षअगाडि सप्तकोशी विकास बैंकमा १६ करोडभन्दा बढी रकम प्रमुख कार्यकारी अधिकृतसमेत मिलेर घोटला गरेको कारण उनीहरू जेलमा रहेका छन । ६७ वर्षदेखि चार्टर्ड एकाउन्टेन्टबाट आन्तरिक र बाह्य लेखापरीक्षण हुने र राष्ट्र बैंकले पनि नियमित रूपमा लेखा परीक्षण र अनुगमन गर्ने काम भइरहेको थियो । उक्त विकास बैंकको घोटालामा लेखापरीक्षक र राष्ट्र बैंकका अनुगमनकर्ताहरूलाई कुनै कानुन लागेन । यस्ता उदाहरण थुप्रै छन् । अनुगमन र लेखापरीक्षण विधि पुर्याउन र भ्रष्टाचार ढाकछोप गर्न मात्र प्रयोग भएको देखिन्छ । त्यसैले अनुगमनकारी निकाय, व्यक्ति र संस्था पनि त्यसको जिम्मेवारीबाट उन्मुक्ति नपाउने व्यवस्था हुनुपर्छ । कामको अनुगमन हुनु र नियमन गर्ने निकायले जनउत्तरदायी भएर काम गर्नुपर्ने व्यवस्था हुनुपर्छ । कतिपय कानुनी प्वालहरूलाई थुन्न कानुन संशोधन आवश्यक छ भने त्यो पनि छिटोभन्दा छिटो गर्नुपर्छ । मुख्य कुरो खुलेआम देखिएको घोटाला प्रकरणलाई निष्कर्षमा पुर्याउन र दोषीलाई कानुनी दायरामा ल्याएर कारबाही गर्ने सवालमा सरकारले मात्र होइन, विपक्षी पार्टीहरू, सहकारीका सञ्चालक र सदस्यहरू सबैको कर्तव्य हो । सहकारी देशको अर्थतन्त्रको एक खम्बा हो । यो खम्बा कमजोर भएमा देशको अर्थतन्त्र कमजोर बन्दै जान्छ । त्यसैले सहकारी ठगीको प्रकरणलाई सही किसिमले छानबिन गरी दोषीलाई कारबाही गर्ने र पीडितलाई न्याय दिने कुरालाई बिथोल्ने होइन तार्किक निष्कर्षमा पुर्याउन आवश्यक छ । यस अभियानमा इमान्दारिताका साथ सम्बन्धित सबैले जिम्मेवार भएर सहकार्य गर्नु आवश्यक छ ।"
