शीर्षक,विवरण
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार लुम्बिनी प्रदेश, कर्णाली प्रदेश र सुदूरपश्चिम प्रदेशका केही स्थानहरूमा तथा बागमती प्रदेश र गण्डकी प्रदेशका थोरै स्थानहरूमा हल्का वर्षाको सम्भावना रहेको छ। साथै देशका उच्च पहाडी तथा हिमाली भूभागका धेरै स्थानहरूमा हल्का हिमपातको सम्भावना रहेको छ। आइतबार राति कोशी प्रदेश, मधेश प्रदेश र बागमती प्रदेश लगायत देशको पहाडी भूभागमा साधारणतया बदली तथा बाँकी भूभागमा आंशिक बदलीदेखि मौसम मुख्यतया सफा रहने छ। बागमती प्रदेश, गण्डकी प्रदेश र कर्णाली प्रदेशका थोरै स्थानहरू तथा बाँकी भूभागका एकदुई स्थानमा छिटपुटदेखि हल्का वर्षाको सम्भावना रहेको महाशाखाले जनाएको छ। कोशी प्रदेश र बागमती प्रदेशका उच्च पहाडी तथा हिमाली भूभागका केही स्थानहरूमा तथा बाँकी उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ।"
एकीकरणको मुहानले बिर्सिएको छैन पृथ्वीनारायणको योगदान,"देवीघाट: नुवाकोटबाट बृहत् नेपालको एकीकरण थालनी गरेका पृथ्वीनारायण शाहलाई शनिबार नुवाकोटवासीले सम्झिए। नुवाकोटमा राष्ट्रिय एकता दिवसप्रति सबै समुदायको सक्रियता बढेको छ। नेपालमा राष्ट्रिय एकताको सन्देश दिन सबै पक्ष मिल्नुपर्ने नुवाकोटवासीको भनाइ छ। नुवाकोटवासीले नुवाकोटलाई एकीकरणको मुहान ठान्दै पृथ्वीजयन्ती मनाउने गर्छन्। १८०१ साल असोज १५ गते आफ्ना गोर्खाली फौजमार्फत नुवाकोट टांकुरोमा रहेको अशोकवाटिकामा पहिलो पटक विजयी पाइला चालेका पृथ्वीनारायण शाहको ३०१ औं पृथ्वी जयन्तीको सन्दर्भमा सदियौं पहिले नेपाललाई एकतावद्ध गरेका नेपाल एकीकरणका अगुवा पृथ्वीनारायण शाहको योगदान सदियौंसम्म पनि जीवन्त रहेको स्मरण गरे। पृथ्वी जयन्तीका अवसरमा सरकारले दुई वर्षदेखि सार्वजनिक बिदा दिएकोमा उनीहरूले खुसीसमेत व्यक्त गरे। अब यस अवसरमा निरन्तर बिदा दिइनु पर्ने उनीहरूको माग छ। नुवाकोटमा शनिबार ३०३ औं पृथ्वी जयन्ती नुवाकोटको साततले दरबार राष्ट्रिय संग्रहालय क्षेत्र, पृथ्वी स्मारक देवीघाट र विदुरलगायतका स्थानमा विभिन्न कार्यक्रम गरी मनाइएको छ। नुवाकोटबाटै एकीकरणको पाइला चालेका र नुवाकोटको देवीघाटमा आफ्नो जीवनको अन्तिम क्षण बिताएका पृथ्वीनारायण शाहको एकीकरणको योगदानलाई कुनै पनि परिवर्तनको बहानामा भुल्न नहुने सहभागीले बताएका छन् । पृथ्वीनारायण शाहले १८०१ असोज १५ गते नेपाल एकीकरणको विजयी सुरुवात गरेका नुवाकोटको साततले दरबार राष्ट्रिय संग्रहालय र पृथ्वीनारायणले देह त्याग गरेको देवीघाटस्थित उनको पुर्ण कदको शालिक स्थापित देवीघाटमा राष्ट्रिय एकता दिवस मनाइएको हो।"
पोर्चुगल र पोल्याण्ड पठाइदिन्छु भनी ठगी गर्ने दुई जना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी पोर्चुगल र पोल्याण्ड पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा भक्तपुर चाँगुनारायण नगरपालिका२ बस्ने ४८ वर्षीया शिवा न्यौपाने र मोरङ उर्लाबारी नगरपालिका५ नमुनाटोल घर भई ललितपुर, ललितपुर महानगरपालिका२७ सुनाकोठी बस्ने ४७ वर्षीया भुमिका देवान रहेका छन्। पक्राउमध्ये शिवाले पोर्चुगल पठाइदिन्छु भन्दै पीडितबाट ६ लाख रूपैयाँ र भुमिकाले पोल्याण्ड पठाइदिन्छु भन्दै १ जना पीडितबाट १ लाख रूपैयाँ लिई ठगी गरेको भन्ने उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले शिवालाई काठमाडौं महानगरपालिका३२ पेप्सीकोलाबाट र भुमिकालाई ललितपुर महानगरपालिका२७ सुनाकोठीबाट पक्राउ गरेको हो। शिवालाई ठगी सम्बन्धी कसूरमा आवश्यक अनुसन्धान तथा कारवाहीको लागि जिल्ला प्रहरी परिसर भक्तपुर पठाइएको छ भने भुमिकालाई वैदेशिक रोजगार विभाग ताहाचल काठमाडौं पठाइएको छ।"
सरकारले बहुदलीय व्यवस्था र प्रजातन्त्र मास्न खोज्यो : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले वर्तमान सरकार सर्वसत्तावादतर्फ उन्मुख रहेको बताएका छन्। पृथ्वीनारायण शाहको ३०३औं जन्मयन्ती तथा राष्ट्रिय एकता दिवसका अवसरमा शनिबार काठमाडौंको भृकुटीमण्डपमा जलपान कार्यक्रमको आयोजना गर्दै लिङ्देनले नियमितरूपमा बोलाउनुपर्ने संसद नबोलाएर अध्यादेश ल्याउने कामले सरकार सर्वसत्तावादतर्फउन्मुख देखिएको बताए। देशलाई अध्यादेशको बाटोतर्फ लैजानुले सरकारको नियत स्पष्ट भएको उनले बताए। लिङ्देनले सरकारले बहुदलीय व्यवस्था र प्रजातन्त्रसमेत मास्न खोजेको आरोप लगाउँदै सशक्त प्रतिवाद गर्ने बताए। त्यस्तै उनले राष्ट्रिय एकता दिवसका अवसरमा सरकारले सार्वजनिक बिदा दिनु उपलब्धिपूर्ण रहेको भन्दै अर्को वर्ष सरकार आफैंले दिवस मनाउनुपर्ने सुझाव दिए। जलपान कार्यक्रममा प्रधानमन्त्री केपी शर्मा ओली, राष्ट्रियसभा अध्यक्ष नारायणप्रसाद दाहाल, सरकारका मन्त्रीहरू, विभिन्न दलका नेता कार्यकता तथा शुभेच्छुक लगायतको उपस्थिति थियो।"
मलद्वारमा सुन लुकाएर ल्याउने तीन जना पक्राउ,"काठमाडौं : नेपाल प्रहरीले दोहाबाट मलद्वारमा सुन लुकाएर ल्याएका तीन जनालाई त्रिभुवन अन्तर्राष्ट्रिय विमानस्थलमा पक्राउ गरी कारबाहीका लागि भन्सार कार्यालय चलान गरेको छ। प्रहरी प्रधान कार्यालयले आज उक्त घटना विवरण सार्वजनिक गर्दै सप्तरी घर भएका ३२ वर्षीय कृष्णप्रसाद चौधरी, ३० वर्षीय मोहम्मद इलियास र सुनसरीको इटहरी उपमहानगरपालिका१९ का २७ वर्षीय शिवशंकर चौधरीलाई पक्राउ गरी कारबाही प्रक्रिया अगाडि बढाइएको जनाएको हो। प्रहरी प्रवक्ता प्रहरी वरिष्ठ उपरीक्षक विश्व अधिकारीले शुक्रबार पक्राउ परेका उनीहरूलाई आवश्यक कारबाहीका लागि त्रिभुवन विमानस्थल भन्सार कार्यालयमा बुझाइएको बताए। हिमालय एयरलाइन्सको उडानद्वारा दोहाबाट काठमाडौं आएका उनीहरूलाई विमानस्थलको अन्तर्राष्ट्रिय उडानतर्फको आगमन टनेल गेटमा जाँचगर्ने क्रममा पक्राउ गरिएको थियो। प्रहरीले कृष्णप्रसादको साथबाट करिब ५८ दशमलव ३३ ग्राम तौलको सिक्री १ थान, मोहम्मदको साथबाट करिब ५८ दशमलव ३३ ग्राम तौलको सिक्री १ थान र शिवशंकरको साथबाट करिब ५८ दशमलव ३३ ग्राम तौलको सिक्री १ थान बरामद गरेको जनाइएको छ।"
देशको आर्थिक विकासका लागि सरकारले अध्यादेश ल्याएको हो : गृहमन्त्री,"काठमाडौं : गृहमन्त्री रमेश लेखकले मुलुकको आर्थिक विकासका लागि सरकारले अध्यादेशमार्फत केही कानुन संशोसन गरेको बताएका छन्। शनिबार काठमाडौंमा आयोजित कार्यक्रममा मन्त्री लेखकले सरकारको ध्यान मुलुकको आर्थिक विकास र समृद्धितर्फ रहेको भन्दै यसलाई सहज बनाउन सरकारले अध्यादेशमार्फत केही कानुन संशोसन गरेको बताए। उनले शासकीय सुधारसँग सम्बन्धित कानुनहरू, उद्योग व्यवसाय सहज सञ्चालन हुने कानुनहरू र सुशासनलाई प्रत्याभूत गर्ने कानुनहरू अघि बढाइएको बताए। सरकारले बढी मूल्य परे पनि स्वदेशी उत्पादन प्रयोग गर्ने नीति लिएको बताउँदै मुलुकमा उद्योगको विकासका लागि सरकार प्रतिबद्ध रहेको उनले बताए। उनले मुलुकमा लगानीको वातावरण बनाउन गैर आवासीय नेपालीका निम्ति महत्त्वपूर्ण निर्णय गरेको समेत बताए। आइटीको क्षेत्रमा विदेशमा समेत सेवा निर्यात गर्न सक्ने व्यवस्था गरेको भन्दै उनले विदेशमा सेवा गरेर उद्योगलाई प्रोत्साहित हुनेगरी कानुन निमार्णमा सरकार लागेको बताए। कानुन बन्ने तर कार्यान्वयन नहुने समस्यालाई सरकारले सचेतता पूर्वक निर्णय गरेको उनले बताए। सरकारले निजी क्षेत्रसँग सरकार्य गर्न सधैं तयार रहेको बताउँदै ढुक्क भएर लगानी गर्न आग्रह गरे।"
पुल मर्मत नहुँदा यात्रा जोखिमपूर्ण,"ललितपुर : बाढीबाट क्षति पुगेको नख्खुडोल पुलमर्मत नहुँदा स्थानीयहरु जोखिमपूर्ण यात्रा गर्न बाध्य भएका छन्। ललितपुर महानगरपालिका१४ को नख्खुडोल र वडा नं १५ को सैँवु जोड्ने नख्खु खोला पुल गत असोज १२ गते आएको बाढीले क्षतिग्रस्त बनेको थियो। बाढीले प्वाल पारेको पुल फलामको सहायताले दुई पाङ्ग्रे सवारी गुड्न सक्ने गरी अस्थायीरुपमा एकतर्फी सञ्चालनमा ल्याइएको छ। ललितपुर महानगरपालिका२५ का स्थानीय उमेश थापाले नख्खुडोल पुल भत्केपछि करिब डेढ किलोमिटर पश्चिमतर्फको नख्खु पुल हुँदै यात्रा गर्नुपर्ने बाध्यता थपिएको सुनाए। साँघुरो पुलमा अहिले प्रायःजसो दुईपाङ्ग्रे सवारी साधानको जाम हुने गरेको छ। नख्खुडोलका स्थानीय कमल राईले कार्यालय समयमा पुलमा अत्यधिक जाम हुँदा समस्या भइरहेको बताए। उनले भने, बाढीले क्षति गरेको चार महिना बित्न आँटिसक्यो, अहिलेसम्म जीर्ण अवस्थामा रहेको नख्खुडोल पुल अझै मर्मत भएको छैन। यसले गर्दा आवातजावत गर्न निकै असहज भएको छ। पुल मर्मतका लागि ललितपुर महानगरपालिकाले ६७ लाख रुपैयाँ विनियोजन गरेको छ। ललितपुर महानगरपालिका२५ का वडाध्यक्ष दौलतकुमार खत्रीले पुल मर्मत चाँडै सुरु गरिने बताए। ललितपुर महानगरपालिका१४ का वडाध्यक्ष अमृत महतले ठेक्का प्रक्रियामा केही ढिलाइ भएकाले पुल मर्मतमा विलम्ब भएको स्वीकार गरे। उनले भने, अहिले अस्थायी रुपमा मोटरसाइकल आवातजावत गर्न मिल्ने बनाइएको छ। पुल मर्मतमा ढिलासुस्ती हुँदा स्थानीयलाई आवातजात गर्न असहज भएको पक्कै हो, अब छिट्टै समस्याको समाधान हुन्छ।"
कोलम्बियामा विमान दुर्घटना हुँदा १० जनाको मृत्यु,"बोगोटा : उत्तरपश्चिमी कोलम्बियामा विमान दुर्घटना हुँदा कम्तीमा १० जनाको मृत्यु भएको छ। प्यासिफिका ट्राभलद्वारा सञ्चालित उक्त विमान बुधबार जुराडोबाट मेडेलिन जाँदै गर्दा बेपत्ता भएको र एन्टिओक्वियाको उत्तरपश्चिम कोलम्बियाली विभागको उराओको ग्रामीण क्षेत्रमा दुर्घटनाग्रस्त भएको बताइएको छ। सो जहाजमा चालक दलका दुई सदस्य र आठ यात्रु सवार थिए। एन्टिओक्वियाको जोखिम व्यवस्थापन विभागका निर्देशक कार्लोस रियोस पुएर्टाले सबै जनाको मृत्यु भएको पुष्टि गरे। 'हामीसँग साइटमा ३७ जना कर्मचारीहरू काम गरिरहेका छन्। प्रतिकूल मौसमी अवस्थाले रिकभरी प्रक्रियालाई जटिल बनाएको छ,' उनले भने। प्यासिफिक ट्राभलले विज्ञप्ति जारी गर्दै पीडित परिवारलाई सहयोग गर्ने प्रतिबद्धता व्यक्त गरेको छ। 'हामी सधैं पीडित परिवारको साथमा रहनेछौं। यस दुःखद घटनाबाट उत्पन्न हुने हरेक आवश्यकतालाई पूरा गर्नेछौं,' विज्ञप्तिमा भनिएको छ।"
"सशस्त्र र नेपाल प्रहरी विधेयक मन्त्रिपरिषद्बाट स्वीकृत, संसदमा पेस हुने","काठमाडौं : सरकारले नेपाल प्रहरी र सशस्त्र प्रहरी बल नेपालसम्बन्धी कानुनलाई संशोधन तथा एकीकरण गर्न बनेको विधयेक संसदमा पेस गर्न स्वीकृत दिएको छ। शुक्रबार बसेको मन्त्रिपरिषद् बैठकले उक्त विधेयक संघीय ससदमा पेस गर्न स्वीकृति दिएको हो। गृहमन्त्री रमेश लेखकले पद बहालीसँगै प्रहरी संगठन समयसापेक्ष व्यवस्थित, सुदृढ र क्रियाशील बनाउने विषय प्राथमिकतामा राखेर विधेयक परिमार्जन र संशोधनमा जोड दिएका थिए। त्यहीअनुरूप गृह मन्त्रालयले विधेयक अघि बढाएको हो। गृह मन्त्रालयले प्रहरी र सशस्त्र प्रहरी बलसम्बन्धी कानुनलाई संशोधन गर्न अर्थ मन्त्रालय, कानुन, न्याय तथा संसदीय मामिला मन्त्रालय र लोक सेवा आयोगको सहमतिपछि प्रहरी विधेयक मन्त्रिपरिषद्मा पेस गरेको थियो। मन्त्रिपरिषद्को विधयेक समितिमा व्यापक छलफलपछि मन्त्रिपरिषद्मा पेस गरिएको गृहमन्त्री लेखकले जानकारी दिए। उनले विधयेक पारितका लागि आगामी संघीय संसदमा पेस गरिने बताए।"
सुनकोशीको फोक्सिङटरमा बेलिबृज सञ्चालनमा,"खोटाङ : खोटाङ र उदयपुर जोड्ने सुनकोशीको फोक्सिङटारमा बेलिब्रिज जडान गरी सञ्चालनमा ल्याइएको छ। बेलिबृज सञ्चालनमा आएसँगै खोटाङउदयपुर सिधा यातायातका साधन सञ्चालनमा आएका छन्। गत भदौमा आएको बाढीले फोक्सिङटारको पक्की पुल बगाएपछि खोटाङउदयपुरसम्म आवतजावत गर्ने यातायातका साधन सञ्चालन बन्द भएको थियो। नयाँ बेलिबृजको शनिबार कोशी प्रदेशका भौतिक पूर्वाधार विकासमन्त्री भुपेन्द्र राईले उद्घाटन गरे। उनले सुनकोशीमा बेलिबृज सञ्चालनमा आएसँगै खोटाङवासीलाई जेठ महिनासम्म सुविधा पुग्ने बताए। उनले बेलिबृज निर्माण गरी खोटाङवासीको समस्यालाई सुविधा प्रदान गराउने प्रधानमन्त्री केपी ओली र बेलिबृज निर्माणमा पहल गर्ने प्रतिनिधिसभा सदस्य रामकुमार राई लगायत खोटाङका राजनीतिक दलका प्रतिनिधिहरूलाई धन्यवाद दिए। बेलिब्रिजको सञ्चालनमा आएसँगै शनिबारदेखि सगरमाथा लोकमार्गको गाईघाट दिक्तेल सडकमा यातायातका साधनहरू सञ्चालन हुन थालेको गाईघाटदिक्तेल सडक आयोजनाका प्रमुख इन्जिनियर पशुपति ज्ञवालीले बताए। पुल बगाएपश्चात खोटाङवासीलाई तराईका जिल्ला र कोशी प्रदेश राजधानी विराटनगर आवतजावतमा समस्या भएपछि भएपछि खोटाङका सांसद रामकुमार राई (पासाङ)को नेतृत्वमा सबै राजनीतिक दलका नेताहरूले प्रधानमन्त्री केपी शर्मा ओली, अर्थमन्त्री विष्णु पौडेल लगायतका विभागीय मन्त्रीहरूलाई भेटेर तत्काल सुनकोशीको फोक्सिङटारमा बेलिब्रिज निर्माण गर्न माग गरेका थिए। त्यसलगतै प्रधानमन्त्री ओलीले सडक विभागलाई निर्देशन दिएर फोक्सिङटारमा बेलिब्रिज निर्माणको काम अगाडि बढाउन निर्देशन दिएका थिए। बेलिब्रिज निर्माणको ठेक्का पाएको आरएन कन्स्ट्रक्सन कटारीका प्रोप्राइटर रविन्द्रबहादुर खड्काले करोड २९ लाख ४६ हजार ७७७९ रुपैयाँ लागतमा ठेक्का सम्झौता गरी बेलिब्रिज जडानको काम सम्पन्न गरेको बताए। ५० मिटर लम्बाइ र साढे ६ मिटर चौडाइ रहेको बेलिब्रिजबाट एकतर्फी यातायातका साधन सञ्चालन गर्न सकिने छ। बेलिब्रिज जडानले अस्थायी रूपमा भए पनि खोटाङवासीलाई सुविधा पुगेको खोटाङका निर्माण व्यवसायी फडिन्द्र आचार्यले बताए। उनले तत्काल फोक्सिङटारमा पक्की पुल निर्माण गरी खोटाङबाट कोशी प्रदेश राजधानीसम्म आवतजावतमा सहज बनाउन सरकारसँग माग गरे। बेलिब्रिज जडान भएसँगै खोटाङवासीलाई तराईका जिल्ला आवतजावत गर्न र दैनिक उपभोग्य वस्तुहरूको ढुवानी गर्न सहज भएको दिक्तेल रुपाकोट मझुवागढी नगरपालिका१ का अध्यक्ष नवराज राईले बताए। सरकारले दिक्तेलगाईघाट सडकमा यातायातका साधन सञ्चालनमा सहज बनाउने र खोटाङवासीको कष्टकर जीवनलाई सहज बनाउने उद्देश्यले सुनकोसीको फोक्सिङटारमा २२ करोड ६७ लाख ११ हजार रुपैयाँ लागतमा ठेक्का लगाएर पक्की पुलको निर्माण सम्पन्न गरेको थियो।"
संघीय संसदको अधिवेशन चाँडै आह्वान हुन्छ : सभामुख घिमिरे,काठमाडौं : प्रतिनिधिसभाका सभामुख देवराज घिमिरेले संघीय संसदको अधिवेशन चाँडै आह्वान हुने बताएका छन्। ३०३औं पृथ्वी जन्मजयन्ती तथा राष्ट्रिय एकता दिवसका अवसरमा राप्रपा नेपालले शनिबार काठमाडौंमा आयोजना गरेको चियापन कार्यक्रममा सञ्चारकर्मीसँग कुरा गर्दै सभामुख घिमिरेले संघीयको संसदको अधिवेशन बस्ने समय भइसकेको भन्दै चाँडै अधिवेशन आह्वान हुने विश्वास व्यक्त गरे। सरकारले राष्ट्रपतिसमक्ष सिफारिस गरेको अध्यादेश बाहिर आइनसकेकाले जानकारी नभएको उनले बताए। त्यस्तै उनले पृथ्वी नारायण शाहले एकीकरण गरेकाले नेपाल अस्तित्वमा रहेको भन्दै नेपाललाई थप एकताबद्ध बनाएर प्रगतितर्फ लाग्नुपर्ने उल्लेख गरे।
"जय ट्रफी : बलियो स्थितिमा विभागीय टोली, मधेस फलोअनमा","सिमरा : जय ट्रफी पुरुष एलिट कप क्रिकेट प्रतियोगिताअन्तर्गत शनिबार सुरु भएको तेस्रो खेलमा विभागीय टोलीले बलियो सुरुवात गरेका छन्। सिंगल राउण्ड रोबिनका आधारमा भइरहेको प्रतियोगिताको अन्तिम खेलमा नेपाल आर्मी क्लब र नेपाल पुलिस क्लबले बलियो सुरुवात गरेका हुन्। वीरगन्जस्थित नारायणी क्रिकेट रंगशालामा पहिलो दिनको खेल समाप्ति हुँदा आर्मीले मधेस प्रदेशविरुद्ध एक सय २१ रनको अग्रता लिएको छ। टस हारेर ब्याटिङको निम्तो पाएको आर्मीले ५९३ ओभरमा ९ विकेट गुमाउँदै दुई सय २५ रन बनाएको थियो। निर्धारित ओभरभन्दा तीन बल अघि नै पालि समाप्तिको घोषणा गरेको आर्मीका लागि भिम सार्की र बशिर अहमदले अर्धशतक बनाए। भिमले ५२ र बशिरले ६७ रन बनाएका हुन्। जारी प्रतियोगितामा भीमको यो पहिलो अर्धशतक हो भने बशिरको दोस्रो हो। बशिरले यसअघि बागमती प्रदेशविरुद्ध ५३ रन बनाएका थिए । यसैगरी आर्मीका इमरान शेखले ४२ रन बनाउँदा अन्य ब्याटरले दोहोरो अंकमा रन बनाएनन्। आर्मीविरुद्ध मधेसका युवा बलर रञ्जित कुमारले पाँच विकेट लिए। रञ्जित प्रतियोगिताको एकै पालिमा पाँच विकेट लिने छैठौं बलर बनेका छन्। उनले १६३ ओभर बलिङ गर्दै ४४ रन खर्चिएर पाँच विकेट हात पारेका हुन्। आर्मीले पालि समाप्ति घोषणा गरेपछि ब्याटिङका लागि आएको मधेस पुनः कमजोर देखियो। मधेसले ३५५ ओभरमा सबै विकेट गुमाउँदै एक सय दुई रन मात्र जोड्न सक्यो। मधेसका कप्तान हरिशंकर साहले ३१, अभिषेक तिवारीले १३, मयन यादवले ११ र प्रदीप पासवानले १० रन बनाए। मधेसका अन्य ब्याटर आर्मीविरुद्ध चल्न सकेनन्। मधेसको ब्याटिङ लाइनअप ध्वस्त पार्ने क्रममा आर्मीका साहब आलमले ६ विकेट लिए। आलमले यसअघि नेपाल पुलिस क्लबविरुद्धको पहिलो खेलमा १० विकेट लिएका थिए। एक सय दुई रनमा सबै विकेट गुमाएको मधेस फलोअनमा समेत परेको छ। टेस्ट क्रिकेटको पहिलो इनिङमा दुई सय रन र दुई दिवसीयमा एक सय रनले पछि पर्ने टोली फलोअनमा पर्नेछ। फलोअनमा परेपछि अलआउट भएलगत्तै पुनः ब्याटिङ गर्न उत्रिएको मधेसले एक ओभरमा दुई रन बनाएको छ। त्यसैगरी जनकपुरस्थित रामजानकी अन्तर्राष्ट्रिय मैदानमा भएको पहिलो दिनको खेलमा नेपाल पुलिस क्लब बलियो स्थितिमा छ। टस हारेर ब्याटिङ गर्न आएको बागमती ३३२ ओभरमा सबै विकेट गुमाएर एक सय १२ रन मात्रै जोड्न सक्यो। बागमतीका लागि इशान पाण्डेले आफ्नो पहिलो अर्धशतक पूरा गरे। इशानले ९४ बलमा १० चौकासहित ७१ रन बनाए भने प्रतीक श्रेष्ठले १२ रन जोडे। बागमतीका अन्य ब्याटर चल्न सकेनन्। बागमतीलाई कम स्कोरमै रोक्ने क्रममा ललित राजवंशीले चार, सरवन यादवले तीन र कुशल भुर्तेलले दुई विकेट लिए। बागमतीविरुद्ध पहिलो पालि ब्याटिङ गर्न आएको पुलिसले ४५५ ओभरमा सबै विकेट गुमाएर दुई सय १५ रन जोड्यो। पुलिसका लागि अमित श्रेष्ठले ७९ रन बनाए। अमितको यो प्रतियोगितामा पहिलो अर्धशतक हो । उनले ९७ बलमा १० चौका र दुई छक्का प्रहार गरे। त्यस्तै अर्जुन साउदले पनि आफ्नो पहिलो अर्धशतक बनाए। उनले ८२ बलमा आठ चौका र दुई छक्का प्रहार गरे। पुलिसका गुलशन झाले १७ रन बनाए। त्यसबाहेक पुलिसका अन्य खेलाडीले दोहोरो अंकमा रन जोड्न सकेनन्। पुलिसविरुद्ध बागमतीका कप्तान सन्दीप लामिछानेले चार विकेट लिए । यसैगरी नन्दन यादव र प्रतिश जिसीले दुईदुई र रिजन ढकालले एक विकेट लिए। पहिलो पालिमा एक सय तीन रनले पछि परेको बागमतीले दोस्रो पालि सुरु गरेको छ। पहिलो दिनको खेल समाप्ति हुँदा बागमतीले चार ओभरमा आठ रन बनाएको छ। नेपाल क्रिकेट संघको आयोजनामा जारी प्रतियोगितामा नेपाल पुलिस क्लबसहित मधेस प्रदेश, नेपाल आर्मी क्लब, बागमती प्रदेश सहभागी छन्। गत वर्ष सम्पन्न प्रधानमन्त्री कप क्रिकेट प्रतियोगिताको शीर्ष चार टोलीले जय ट्रफी खेलिरहेका छन्। यस प्रतियोगिताको शिर्ष दुई टोलीले फाइनल खेल्नेछन्। प्रतियोगिताको फाइनल खेल माघ १ गतेदेखि ३ गतेसम्म वीरगन्जमा हुनेछ। फाइनल खेल तीन दिवसीय हुनेछ।"
तीनपोखरी कप फुटबल : मोरङ र झापा सोमिफाइनलमा प्रवेश,खाँदबारी : सङ्खुवासभाको खाँदबारीमा जारी तीनपोखरी कप आमन्त्रित पुरुष फुटबल प्रतियोगिताको सेमिफाइनलमा मोरङ र झापा प्रवेश गरेका छन्। शनिबार भएको खेलमा बुल्स११ फुटबल क्लब मोरङ र चुलाचुली स्पोटिङ क्लब झापाले सेमिफाइनलको यात्रा तय गरेको छ। सित्तलपाटी फुटबल सङ्खुवासभालाई २१ गोल अन्तरले बुल्स११ ले पराजित गरेको हो। पहिलो हाफको ३० औं मिनेटमा सित्तलपाटीका विजय धिमालले १ गोल गरेका थिए। खेलाको दोस्रो हाफको ७ औं मिनेटमा बुल्स११ का रोसनकुमार माझी र ३० औं मिनेटमा निस्चल खड्काले गोल गर्दै बुल्स११ लाई विजयी गराएका हुन्। बुल्स११ माझीले पेनाल्टी मार्फत गोल गरेका थिए। त्यसैगरी दोस्रो खेलमा चुलाचुली स्पोटिङ क्लब झापाले २१ गोल अन्तरले एडभान्स क्लब मानेभञ्ज्याङलाई पराजित गरेको छ। खेलको पहिलो हाफको ३ औं मिनेटमा एडभान्सका बसन्त ओझाले गोल गरेका थिए। चुलाचुलीका तीर्थ बस्नेतले पहिलो हाफको ३० औं मिनेटमा पेनाल्टी मार्फत १ गोल गरे। बस्नेतले नै दोस्रो हाफको ११ मिनेटमा निर्णायक १ गोल गर्दै चुलाचुलीलाई विजयी गराएका हुन्। प्रतियोगिताको सेमिफाइनलमा एपिएफ फुटबल क्बल पकली कोशी प्रदेश र आयोजक तीन पोखरी समाज विकास क्लब प्रवेश गरि सकेका छन्। आइतबार आयोजक तीनपोखरी र बुल्स११ विच सेमिफाइनलको प्रतियोगिता हुने आयोजक तीनपोखरी समाज विकास क्लबका अध्यक्ष मिनेश चापागाईले जानकारी गराए। प्रतियोगिता खाँदबारीमा रङ्गशालामा सञ्चालन भइरहेको छ।
राप्रपाको चियापान समारोहमा प्रधानमन्त्री सहभागी,"काठमाडौं : राष्ट्रिय प्रजातन्त्र पार्टी (राप्रपा)ले आयोजना गरेको चियापान समारोहमा प्रधानमन्त्री केपी शर्मा ओली सहभागी भएका छन्। पृथ्वीनारायण शाहको ३०३औं पृथ्वी जयन्ती तथा राष्ट्रिय एकता दिवसको अवसरमा आयोजित चियापान समारोह प्रधानमन्त्री ओली सहभागी भएका हुन्। राप्रपा अध्यक्ष राजेन्द्र लिङ्देनले प्रधानमन्त्री केपी शर्मा ओलीलाई स्वागत गर्दै संक्षिप्त कुराकानी गरेका थिए। त्यस्तै चियापान समारोहमा विभिन्न दलका शीर्ष नेताहरू उपस्थित भएका थिए। नेपाली कांग्रेसका सभापति शेरबहादुर देउवा, नेकपा एकीकृत समाजवादीका अध्यक्ष माधव नेपाल, सभामुख देवराज घिमिरे, गृहमन्त्री रमेश लेखक, परराष्ट्रमन्त्री आरजु राणालगायत सहभागी थिए।"
संसदको सामना गर्ने आँट सरकारसँग छैन : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले संसदको सामना गर्ने आँट सरकारसँग नभएको टिप्पणी गरेका छन्। ललितपुरमा शनिबार आयोजित एक कार्यक्रमपछि सञ्चारकर्मीसँग कुरा गर्दै अध्यक्ष नेपालले संसदको सामना गर्ने र छलफल बहसबाट समस्याको समाधान खोज्ने आँट सरकारसँग नरहेको बताए। उनले सरकार एकदलीय शासनउन्मुख भएकोसमेत ओरोप लगाए। अहिले एकदलीय शासन र सोचको सुरुवात भएको भन्दै उनले सबैलाई प्रयोग गर्न खोजको बताए। संसद छलेर अध्यादेश ल्याएको भन्दै उनले आपत्ति जनाएका थिए। अध्यक्ष नेपालले वामपन्थी, कम्युनिस्टहरूलाई एकै ठाउँ ल्याउने प्रयास भइरहेको भन्दै सबैलाई एकतावद्ध गरेर राष्ट्रियता, जनजीविका लगायतका विषयलाई उचित ढंगले अघि बढाउन राज्यलाई दबाब दिने बताए। उनले विचार मिलेसँगै अघि बढ्न सकिने र विचार मिल्न बाँकी रहे सहकार्य गर्न सकिने बताए। सत्ताको फेरबदलसँगै समाजवादी मोर्चा सक्रिय ढंगले अघि बढ्न नसकेकाले पुनः सक्रिय बनाउन खोजेको उनको भनाइ थियो।"
बिरालाहरू,"एकाबिहानै चाहे तपाईं भान्सामा बस्नुस् या गोठमा पस्नुस् बिरालाहरू तपाईंका पछिपछि हुन्छन् तपाईंले तपाईंकै धन्सारको धान जोगाउन पालेका बिरालाहरू मानौं संसारका सर्वाेत्कृष्ट दास हुन् यिनले तपाईंको भलो मात्रै चिताउँछन् तपाईंकै गुणगान मात्रै गाउँछन् र सधैं तपाईंकै अघिपछि धाउँछन् । तपार्इंलाई लाग्ला सधैं म्याउ म्याउ गरेर तपाईंकै अघिपछि लाग्ने माया लाग्दा बिरालाहरू तपाईंका पराइ हुनै सक्दैनन् तपाईंकै रछ्यान चाटेर हुर्केका उनीहरूले भान्सामा कराई छुनै सक्दैनन् । सुरी भन्न नपाउँदै सेवामा हाजिर हुने सेवकलाई तपाईं कसरी बांगो सोच्न सक्नुहुन्छ र ! तपाईंकै भान्सा रुँघेर बस्ने धन्सार कुरेर बस्ने इमान्दार रक्षकलाई तपाईं कसरी भक्षक ठान्न सक्नुहुन्छ र ! तर, प्रिय मित्र, सत्य भनूँ गुन बैगुन चिन्दैनन् बिरालाहरू मायाको सही परिभाषा बुझ्दैनन् बिरालाहरू अगाडि पर्दा रमाउँदै छाँद हाले पनि पछाडि पर्दा तपाईंलाई पुज्दैनन् बिरालाहरू तपाईंले सुरी भन्न नभ्याउँदै धुरी चढ्छन् बिराला तपार्इंका आँखा अगाडि जतिसुकै इमान्दार रक्षक देखिए पनि मुसा खोज्ने बहानामा बिरालाहरूले तपाईंका सर्वस्व छामी सकेका हुन्छन् तपार्इंका प्रत्येक आयाम नापिसकेका हुन्छन् । त्यसैले प्रिय मित्र भात छोप्नूस्, दूध लुकाउनुस् बिरालालाई बुझाएर भान्सा सुरक्षित हुँदैन आफ्नै आचीसमेत गुमनाम लुकाउने बिरालालाई धन्सारको धान सुम्पेर तपाईंको आकांक्षा सुरक्षित हुँदैन ।"
सिम्रिक एयरबाट स्काई डाइभिङ : नेपाली प्रशिक्षकले नै स्काई डाइभिङ गराउन सफल,"पोखरा : पोखरामा नेपाली प्रशिक्षकहरूले स्काई डाइभिङ सुरु गरेका छन्। विभिन्न मुलुकमा स्काई डाइभिङमा काम गरी अनुभव लिइसकेका युवाहरूले स्काई डाइभिङ थालेका हुन्। यसअघि विदेशी प्रशिक्षकले डाइभिङ गराउँदै आएको भए पनि यसपटक नेपाली टोलीले मात्रै स्काई डाइभिङ गराएका हुन्। सिम्रिक एयर र इन् स्काई डाइभ कम्पनीले पोखरामा स्काई डाइभिङ सुरु गरेका हुन्। शुक्रबारदेखि २१ जनवरीसम्म स्काई डाइभिङ हुने इन् स्काई डाइभ कम्पनीका सञ्चालक तथा प्रशिक्षक एलिस थापाले जानकारी दिए। यस अवधिमा स्काई डाइभिङ गर्न कम्पनीले भीआईपी र डिलक्स गरी दुई वटा प्याकेज बनाएको थापाले बताए। भीआईपीको १ लाख १५ हजार रुपैयाँ र डिलक्सको ९५ हजार रुपैयाँ पर्ने उनले जानकारी दिए। विदेशीलाई भने थप ५ हजार बढी लाग्ने उनले बताए। स्काई डाइभका लागि नेपाल नागरिक उड्डयन प्राधिकरणले सिम्रिक एयरलाई १५ दिनको अनुमति दिएको छ। स्काई डाइभका लागि पोखरा विमानस्थलबाट हेलिकोप्टर उडान गरी पोखरा २३ लौराकको १३ हजार फिट आकाशबाट डाइभ गर्नेछन्। माथिबाट ड्राइभ गरेका मानिस लौरुकको फाँटमा उत्रिने छन्। यो कार्यक्रमपछि यात्रुको माग आएमा कम्पनीले नियमित रूपमा स्काई डाइभिङ गराउने योजना बनाएको थापाले बताए। एलिसलाई सुवास थापा, मनिष हिराचन, आशिष थापा र नेपालको पहिलो महिला स्काई डाइभर यशोदा केसीले साथ दिएका छन्।"
जिन्दगीको लय सिकाउने संगीत,"मानव चोला हरेक दिन लयमा हिँडेको हुन्छ। बिहान उठ्नासाथ हरेक मानिसले गर्ने कामहरू निश्चित हुन्छन्। हो, एउटा लयमा चलिरहेको हुन्छ हरेक मानिसको दैनिकी। त्यस्तै हो, संगीत पनि। साधकलाई कठिन लय सिकाउने, धैर्य सिकाउने हतियार हो संगीत। आधुनिक गीतसंगीतको क्षेत्रमा उदीयमान एउटा नाम हो, शोभा पाण्डे। गाधयन क्षेत्रमा आफ्नो पहिचान बनाउन साधनारत सर्जक हुन् उनी। जसलाई मानव जिन्दगी र संगीत उस्तै उस्तै लाग्छ। किनकि दुवैले जिन्दगीको लय सिकाउँछन्। २०७१ सालदेखी नै औपचारिक रूपमा गीतसंगीतको क्षेत्रमा लागेकी पाण्डेलाई शास्त्रीय संगीतको धुनले लठ्ठ बनाउँछ। सारेगम को लहरीमा शास्त्रीय संगीतका आलापमा रमाउँदै जिन्दगीमा लय भर्नुमा जति गजबको सन्तुष्टि अरू केमा मिल्छ र ? उनी जीवनलाई संगीतसँग घोल्छिन्। देवदह५, रूपन्देहीमा जन्मीहुर्की केही समयदेखि राजधानी काठमाडौंलाई कर्मथलो बनाउँदै आएकी छन् शोभा। जो गायन कलाको सैद्धान्तिक पक्षलाई अघि बढाइरहेकी छन्। सानैदेखि गीत गाउने रहरले उनलाई यतिबेला गायिकाको परिचय थपिदिएको छ। पढ्ने र सिक्ने काम जीवनभर चलिरहन्छ भनिन्छ। गायन सीपलाई निखार्न उनी यतिबेला संगीत विषय लिएर अध्ययन गरिरहेकी छन्। शोभामा संगीत सिक्ने भोक जागेको छ। लेख्नलाई पढ्नुपर्छ भने झैं गाउन गीत सुन्नुपर्छ सायद। त्यसैले होला गीत सुन्न आनन्द महसुस गर्छिन् उनी। धेरै गायक, गायिकाले विगतमा गुरु थाप्ने र केही महिनाको कोर्स गर्ने गरेको पाइन्छ। तर शोभा भने संगीत विषयमा औपचारिक अध्ययनमा छन् अर्थात् एमफिल (दर्शनाचार्य) गरिरहेकी छन्। जहाँ एउटा विषयको गहिराइमा पसेर अनुसन्धान गर्नुपर्ने हुन्छ। उनी यतिबेला नेपाली रैथाने संगीतको सागरमा आफूलाई चोबलेर मोती टिप्ने प्रयासमा छन्। मेलोडियस गीतहरू बढी मन पराउँछिन् उनी। उनले २०७१ सालमा यस्तो मान्छे फेला परोस् बोलको गीतमा स्वर दिएकी थिइन्। अग्रज गीतकार डा कृष्णहरि बरालको शब्दमा रहेको यो गीतमा गैरे सुरेशको संगीत थियो। पाण्डेले आफ्नै स्वरमा एकल एल्बम शंका बजारमा ल्याइन् त्यतिबेला। एल्बमका मनाही छ, मेरो चरित्रमा शंका गर्ने तिमी को ? मन मान्दैन जस्ता गीतले श्रोताको मन जितेको उनी बताउँछिन्। बरालकै एकल शब्द र आफ्नो स्वरमा उनले २०७७ सालमा घायल नामक एल्बम सार्वजनिक गरिन्। जसमा गैरे सुरेश, महेस खड्का, हरि लम्साल, ताराप्रकाश लिम्बू र एनबी जनकपुरीको संगीत छ। यो एल्बममा समावेश गीतमध्ये घायल भएँ म त, मलाई मान्दछौ भने, म त माया गर्न थालें, प्यारो नेपाल जस्ता गीतहरू चर्चामा रहे। गायिका शोभाले विशेषगरी आधुनिक गीत, देशभक्तिले ओतप्रोत भएका गीत, वियोग र मायाका भावहरूले भरिएका गीत बढी रुचाउँछिन्। गायन क्षेत्रमा एक दशक बिताउँदै गर्दा उनले विभिन्न पुरस्कारसमेत प्राप्त गरेकी छन्। उनले करिब पाँच दर्जन गीतमा आवाज दिएकी छन्। गायन क्षेत्रमा पहिचान बनाउनका लागि धैर्य र कठिन मेहनतको आवश्यक पर्ने रहेछ, उनी अनुभव बताउँछिन्। विशेषतः शब्दमा मिठास, माधुर्य र सन्देश भएका गीतहरूले आफ्नो हृदय छुने उनी बताउँछिन्। उनी पेसाले सञ्चारकर्मी हुन्। संगीतको क्षेत्रमा आउने नयाँ गायकगायिकाका लागि यो क्षेत्रमा अवसर र चुनौती दुवै रहेको उनको भनाइ छ। शोभाले आफूले के कसरी यात्रा तय गर्ने ? भन्ने सोचबुझले गायनयात्रामा प्रभाव पर्ने बताइन्। उनी भन्छिन्, निरन्तर मेहनत गयो भने जुनसुकै पेसामा पनि सफल बन्न सकिन्छ। संगीतको क्षेत्रमा प्रवेश गर्नेहरू जोकोही धेरै विषयमा अनभिज्ञ हुने भए पनि क्रमशः अध्ययन, अनुभव र साधनाले खारिने उनको बुझाइ छ। अग्रजहरूको सल्लाह र संगीत गुरुसँगको सिकाइ अनि निरन्तरको साधनाले मात्रै सफल बन्न सकिन्छ। वरिष्ठहरूका सल्लाहलाई मार्गदर्शनका रूपमा लिनुपर्छ, उनी थप्छिन्। सुरुवाती दिनमा आफैं लगानी गरेर गीत रेकर्डिङ गराएकी शोभाले अहिले भने आम्दानीसहितका सिर्जना श्रोतालाई दिन थालेकी छन्। विभिन्न संघसंस्था र व्यक्तिका प्रोजेक्टमा सहकार्य गरिरहेकी छन् उनी। एउटा गीत गाएबापत १० हजार देखि १५ हजार रुपैयाँ पारि श्रमिक लिने शोभाले संगीतमै भविष्य देखेकी छन्। मेला, महोत्सव र विभिन्न कार्यक्रममा जान पाउँदा गायकगायिकाको राम्रो आम्दानी हुन्छ, शोभा भन्छिन्, आफूलाई अब्बल बनाउन सके काम पाउन गाह्रो नहुने रहेछ। बोलको बरालको गीत र गैरे सुरेशको संगीतमा रहेको शोभाको स्वरले सबैलाई यतिबेला मोहनी लगाएको छ भन्दा फरक नपर्ला, ए भोले शंकर! मेरो भोले शंकर, भोले तिम्रो रूपै भयंकर।"
"जहाँ हिमाल हाँस्छ, प्रकृति नाच्छ","बौजुका कम्पनी माला दाइ क्यान मास्दा हुनमन् भन्या साउनीका रात दन्तक्यै हाँस्दा हुन्। २०३४ कात्तिक १४ गते रेडियो नेपालको तत्कालीन फूलबारी कार्यक्रममा गाएको माथिको मौलिक देउडा गीतको श्रीगणेशले वर्तमानमा राम्ररी मूर्तरूप पाएको छ। त्यसो त २०३४ सालअघि अग्रज महाशंकर देवकोटा, परिमल स्नेहीलगायतले देउडा र लोकगीत नगाएका होइनन्। बौजु शब्द राखेर देउडामा धेरैले स्वर दिए। बौजु (भाउज्यू) र देवरबीचको आत्मीय सद्भाव गहिरो हुने भएकाले कलाप्रेमीले यसको प्रयोग गरेका छन्। २०३५३६ साल हँुदै २०४२ सम्म गौरा र बिसुपर्वका बेला राजधानीमा देउडा खेलिन्थ्यो, गीत गाउने काम हुन्थ्यो। तर संख्या सीमित थियो। कांग्रेस पार्टी सभापति शेरबहादुर देउवा, भीम रावल (तत्कालीन माले) लगायतले खुसी मानीमानी देउडा खेल्ने गर्थे। इतिहासका ती कठिन कालखण्डसँग देउडाको मितेरी लाउँदाका दिनहरू सम्झँदा आनन्द लाग्छ। विगत २५३० वर्षयता गाउँको संस्कृति सर्लक्क सहरमा प्रवेश गरेको छ। भाद्रको गाम्या संक्रान्ति होस् या अनन्त्या चतुदर्शी, दसैं, तिहार होस् या पुसको १५ मा मनाइने पर्व, संस्कृतिकर्मी युवा राजधानीलगायत सुदूरपश्चिम प्रदेशको धनगढी, महेन्द्रनगर, कर्णाली प्रदेशको सुर्खेत र कोहलपुरमा जम्मा भएर समूहसमूहमा देउडा खेल्ने गर्छन्। राजधानीमा हालै सुदूरपश्चिमबासीले देउडा खेलेर पुस १५ को स्वागत गरे। पुराना पिँढीका देउडा गायकगायिकादेखि नवपिँढीहरू देउडामा रमाए। पहाडी संस्कृतिको झझल्को मेटे। सुदूरपश्चिम सांस्कृतिक समाज नामक संस्थाले प्रज्ञा प्रतिष्ठान कमलादीमा भव्य सांस्कृतिक कार्यक्रम सम्पन्न गयो। सो समारोहमा मिथिलाञ्चलका कलाकारका साथै हास्यव्यंग्य कलाकार शिवशंकर जोगिन्दर पान मसलाले सुदूरपश्चिमको भूमिलाई राम्रैसँग बन्दना गरे। आयोजक कमिटीका तर्फबाट सुरेश बोहोरा, गायक उमाशंकर जोशी, भानुभक्त जोशी, टेक बोगटी, शान्ति धामीले देशभरि नै देउडा गीतको बीजारोपण गर्ने व्यक्तिका कारण अहिले व्यापक हुन पाएको बताए। दार्चुलाबाट आएका दर्जनौ महिलाले आआफ्नो भेषभूषामा सजिएर डेढ कदममा खेलिने देउडा खेलमा आफ्नो उपस्थित जनाए। पछिल्लो पुस्ताका गायिका गौरी भट्ट, निरुता खत्री, शोभा थापा, रेखा जोशी, दीपा रोकाया आदिले सुदूरपश्चिम र कर्णालीको माटोको बास्ना राजधानीमा छरे। कुनै बेला महिला स्वरका लागि गायिका लोचन भट्टराई, प्रार्थना खनाल, जानकी भट्टराई, चन्द्रकला शाह, बिमाकुमारी दुरा, लक्ष्मी न्यौपाने, इन्दिरा गुरुङ, टीका पुन आदिलाई सम्झनु पथ्र्यो। अहिले सांगीतिक संसार फेरिएको छ। सुदूरपश्चिमका कलाकारको आफ्नै रेकर्डिङ स्टुडियो छ, सांगीतिक माहोल आफ्नै छ। २०४० को दशकमा रेडियो नेपालको स्टुडियोको भर पर्नुपथ्र्याे। २०४३४४ देखि ६० को कालखण्डमा म्युजिक नेपाल, रिमा रेकर्डिङ स्टुडियोमा दर्जनौं देउडा गीतका क्यासेट बने। जसमार्फत देउडा गीतसंगीतलाई उचाइमा पुयाउने साधकमा नरेन्द्रराज रेग्मी, भोजराज भट्ट, मोतीराज बम, मधुबाबु थापा, यज्ञराज उपाध्याय, शिवचन्द्र खत्री, अन्तराम विष्ट, कीर्तिबहादुर सिंह, टेकराज अवस्थी, भुवन दाहाल, दीपेन्द्र दाहाल, पंक्तिकार आदि हुन्। यसैगरी, महिला स्वरमा योगदान दिने पुराना सर्जकमा दीपा धामी, हरिना सावद, डिक्रा बादी आदिलाई भुल्न सकिँदैन। महाशंकर देवकोटा, परिमल स्नेहीजस्ता आदि पुरुषले कालीकर्णालीको सांगीतिक पहिचान राजधानीसम्म पुयाएको इतिहास जीवित छ। देउडा गायनमा कान्छो उमेरको कलाकारमा सु श्रुत तिमिल्सिनाको नाम लिन सकिन्छ। जसले ८ वर्षमै २०५३ सालमा दुई वटा मीठो लयका देउडा गीत रेकर्ड गरेका थिए। जसको संगीत संयोजन गणेश परियारले गरेका थिए। संगीतज्ञ शिलाबहादुर मोक्तानले देउडा गायकगायिकालाई लगाएको गुन पनि भुल्न सकिँदैन। वरिष्ठ गायक तथा संगीतकार नारायण रायमाझीको सुदूरपश्चिम र कर्णाली क्षेत्रको गीत र संगीतको नाता भूल्ने कुरै भएन। जसले गीतमाथि न्याय दिलाए, कालजयी बनाए। अहिले त्यही सांगीतिक गुण सुदूरका माटोमा जन्मेका प्रतिभा विनोद बाजुरेली र भुवन बडूले सयौं गायकगायिकालाई लगाइरहेछन्। देउडा गीतमा लय र शब्दको महत्व गहिरो हुन्छ। शब्द प्राण हो, लय गति हो। लय र शब्दले गीत कालजयी बन्छन्। स्वरसम्राट नारायणगोपालले गाएका गीतमा शब्दको गहिराइ जानी नसक्नुको छ भने स्वर र लयले श्रोताको मन र मुटु छोइरहन्छ। यस्ता व्यक्तित्व सुदूर र कर्णालीका माटोले पनि जन्माएको छ। तर देउडा गीतको भूगोल सानो छ, श्रोता कम छन्। देउडा गीत आफैंमा मर्यादित संस्कृति पनि हो। संस्कृतिसँग पनि देउडा गीतको सम्बन्ध छ। देउडा गीतका शब्दहरू अर्थात् देउडाका गेणीहरू जोकोहीले टिप्न सक्दैनन्। यसका लागि भावनाका गहिराइमा डुब्न सक्ने व्यक्तिले मात्र शब्द चयन गर्न सक्छ। देउडामा सवालजवाफ गर्नु पनि खुबीकै विषय हो। यी गीतमा यसरी शब्द चयन गर्नेमा पुराना पिँढीका नरेन्द्रराज रेग्मी नाम अग्रपंक्तिमा आउँछन्। उनले लेख्ने गीतका कथावस्तुमा शब्द सरल र अर्थपूर्ण छन् जसले मन पगाल्छन्। त्यसपछिको कालखण्डमा सर्जक राजेन्द्र शाह र बीपीका शब्द अर्थपूर्ण छन। विषय छनोट गाम्भीर्यताअनुसार बीपीका देउडा गीतका शब्द श्रवणीय र घतलाग्दा छन्। सुन्दा मन पग्लिन्छ। गम्भीर हुन मन लाग्छ। प्रकाश थापालगायतका गायक र गायिकाले पनि न्याय दिएका छन्, उनका देउडा गीति शब्दमा। कर्णालीका मोती मानिने मोतीराज बम आफैंमा सफल कवि पनि हुन्। जसका देउडा गीति शब्दमा करुणारसको प्रधानता पाइन्छ। दीपा धामी, डिक्रा बादीलगायतका नारी स्रष्टाका शब्दले सुदूरपश्चिम र कर्णाली प्रदेशमा नारी बर्गले भोग्दै आएका पीडा छताछुल्ल भएका छन्। यस्ता धेरै शब्द संकलन भएका छन्, जसले श्रोतालाई धुरुक्कै रुवाउँछन् पनि। ठाडी भाकाका जादुगर गायक हरिश्चन्द्र कडायत र उमिद रोकाया यसका उदाहरण पात्र हुन्। माथि उल्लेखित नाम त नमुना मात्र हुन्। सयौं गीतांगी आँसुकवि हुन्, सुदूरपश्चिम र कर्णाली प्रदेशका। अथाह संस्कृतिले भिजेको भूमि हो, काली कर्णाली। जहाँ हिमाल हाँस्छ, प्रकृति नाच्छ र देउडा गीतका पुजारीहरू संस्कृतिको रापिलो दियो जलाउँछन्। आफ्नै भाषा, परम्परा, खानपिन र संस्कृतिमा रमाउने मानिसको राज्यसँग कुनै लेनदेन छैन, गुनासो पनि छैन। काठमाडौं उपत्यकाका कुनाकुनामा सुदूरपश्चिम र कर्णाली प्रदेशका नरनारी विभिन्न पेसामा संलग्न छन्। जो काम छाडेर जन्मथलोको संस्कृति संरक्षण गर्न र पर्व मनाउन भेला हुन्छन्। रामरमिता गर्छन्। पुस १३ गते पनि यस्तै छनक देखियो, काठमाडौंको दहचोकस्थित स्विटजरल्यान्ड पार्कमा। सुदूरपश्चिम महालक्ष्मी समाजद्वारा आयोजित मिलन कार्यक्रममा जाडोको प्रवाह नगरी सबै वयका नरनारीले खेलेका देउडा पनि सम्झनलायक रह्यो। अध्यक्ष डा पदमराज कलौनी, सल्लाहकार साम्राज्यविक्रम पाण्डेलगायत पूर्वराष्ट्रसेवक कर्मचारीले मातृभूमिको सम्झना गर्दै देउडा खेले, संस्कृतिको उत्सव मनाए। दिनप्रतिदिन फैलँदै छ देउडा संस्कृति।"
हिउँको पहाड,"हिउँको पहाड नि पग्लेर आयो, रसाए छहरा मेरा बाबा, रसाए छहरा। वरपीपल भेटें नि चौतारी भेटें, छेउमा पहरा मेरा बाबा, छेउमा पहरा। घाँसदाउरा गर्ने नि वन र पाखा, कोही छैन साथी मेरा बाबा, कोही छैन साथी। चोयाको डोको नि पाटको नाम्लो, थाप्लो है माथि नि मेरा बाबा, थाप्लो है माथि नि। पटुकी कसी नि कम्मरको फेरो, हँसिया भिरेर मेरा बाबा, हँसिया भिरेर। मन मेरो त्यसै नि पग्लेर आयो, यी गौलाई हेरेर मेरा बाबा, यी गौलाई हेरेर। दूधको धारा नि बर्साइदिने, यी लक्ष्मी माताको मेरा बाबा, यी लक्ष्मी माताको। यिनैको सेवा नि गरौंला म पनि, यै जन्मजातलाई मेरा बाबा, यै जन्मजातलाई।"
प्रवासी नेपालीहरूको सीप र स्रोतलाई नेपालको विकासमा लगाउनुपर्छ : शेखर कोइराला,"लन्डन : नेपाली कांग्रेसका वरिष्ठ नेता शेखर कोइरालाले गैर आवासीय नेपाली नागरिकतामा देखिएको समस्या छिट्टै समाधान गर्नुपर्ने बताएका छन्। नेपाली दूतावासद्वारा शुक्रबार आयोजित अन्तर्क्रियालाई सम्बोधन गर्दै नेता कोइरालाले 'एनआरएन नागरिकता' कागजको खोस्टो भएको भन्दै बताए। उनले भूतपूर्व गोर्खा सैनिकहरूको पेन्सनको विषयमा ब्रिटिश मन्त्रीहरूसँग छलफल गर्ने बताए। नेता कोइरालाले बेलायत नेपालको सबैभन्दा पुरानो मित्र भएकाले नेपालको वस्तुस्थिति क्षेत्रीय तथा विश्व रंगमञ्चमा उठाउन बेलायतलाई आग्रह गर्नुपर्ने बताए। उनले जलवायु परिवर्तनका कारण नेपालले व्यहोर्नु परिरहेको समस्यामा सहयोग गर्न पनि बेलायतलाई आग्रह गर्नुपर्ने बनाए। उनले प्रवासमा रहेका नेपालीहरूलाई आफूसँग रहेको सीप र स्रोत नेपालको विकासमा लगाउन पनि गरे। त्यस्तै बेलायतका लागि कार्यवाहक नेपाली राजदूत बिपिन दुवाडीले बेलायतको नेपाली डायस्पोरा बलियो, शिक्षित र गौरव गर्न लायकको भएको बताएका थिए। उनले यहाँ बसोबास गरिरहेका नेपालीहरू नेपालको कुनै पनि विषयमा योगदान गर्न इच्छुक रहेको आफूले पाएको बनाए। जनसम्पर्क समिति बेलायत तथा सोसाइटी अफ नेप्लिज प्रोफेसनल्स युकेद्वारा आयोजित कार्यक्रमका लागि कोइराला यहाँ आएका हुन्। बेलायतका उद्योग व्यापार राज्य मन्त्री ग्यारेथ थोमस तथा परराष्ट्र सहायक मन्त्री क्याथराइन वेष्टद्वारा आयोजित उक्त बैठकमा बेलायतस्थित नेपाली समुदायका अगुवाहरूलाई पनि आमन्त्रण गरिएको छ।"
भ्रष्टाचारको प्रतिरोधी संकथन,"आज नेपाली साहित्यको फाँट उर्वर देखिएको छ। यसको धरातल क्रमशः मजबुत बन्दै छ। कृतिको संख्यात्मक उपस्थिति बलियो देखिए पनि गुणात्मक पक्ष भने कमजोर रहेको समीक्षकहरूको टिप्पणी छ। विषयगत विविधताका कोणबाट हेर्दा आजको साहित्य फराकिलो मार्गमा हिँडेको देखिन्छ। शिल्प, विषय र विचारमध्ये कुन पक्ष साहित्यको धरातल हो ? के यी सबैको सन्तुलित संयोजनबाट साहित्यको मौलिक आधार निर्माण हुन्छ ? यस्ता प्रश्नहरू साहित्यिक वृत्तमा हिजो पनि थिए र आज पनि चलेकै छन्। आजको साहित्यमा केकस्ता विषय केकसरी प्रस्तुत भएका छन् ? यो प्रश्न पनि साहित्यिक वृत्तमा घुमेकै छ। संख्यालाई आधार मान्दा नेपाली साहित्यका लागि यो समय उर्वर देखिएको छ। समीक्षकहरूले भने यही विषयमाथि गुणका कोणबाट पटकपटक प्रश्न उठाएका छन्। यी सबैका माझमा विषयगत विविधतालाई आजको साहित्यको विशेषताका रूपमा चिनाउन सकिने अवस्था हामीसित सुरक्षित छ। राज्यको स्थायी सरकार मानिएको कर्मचारी संयन्त्रको चरित्र केलाउँदै ९६ गड्डी उपन्यासले पृथक् विषय र विचार उठान गरेको छ। यस कृतिमा नेपाली समाजमा मौलाएको भ्रष्टाचारको अवस्था र त्यसको कारण खोतल्ने प्रयास गरिएको छ। यसमा प्रशासनिक संयन्त्रभित्र विकसित भ्रष्टाचारको संस्कृतिलाई प्रस्ट पारिएको छ। पवित्र उद्देश्य बोकी सपनाका मार्गमा अघि बढ्नेलाई भ्रष्टाचारको जाल थापी कसरी फसाइन्छ भन्ने विषयलाई केन्द्रमा राखी यस उपन्यासको विषयवस्तु संयोजन गरिएको छ। विद्यार्थी राजनीतिको पृष्ठभूमिबाट देश निर्माणको दृढ संकल्प बोकी अघि बढेको विज्ञान कर्मचारी संयन्त्रको भ्रष्टाचारी संस्कृतिमा तानिनु परेको प्रसंगलाई यस उपन्यासको मूल कथाका रूपमा प्रस्तुत गरिएको छ। उपन्यासमा सामाजिक, आर्थिक, राजनीतिक तथा प्रशासनिक आयामबाट भ्रष्टाचारको प्रवृत्ति र संस्कृति उधिन्ने प्रयत्न गरिएको छ। किन र कसरी हुन्छ भ्रष्टाचार भन्ने विषय निफन्दै ९६ गड्डी नेपाली समाजका पृष्ठाधारमा कर्मचारी संयन्त्रको प्रवृत्ति केलाउने प्रयत्नमा घुमेको छ। भ्रष्टाचार उन्मूलनका दिशामा विश्व केन्द्रित भए पनि समाधानको निष्कर्ष भने अप्राप्य नै छ। यस विषयको उत्प्रेरणाको स्रोत के हो ? एउटा जटिल प्रश्न छ। हाम्रो सामाजिक धरातल र चरित्रले हामीलाई यस दिशामा क्रियाशील हुन उत्प्रेरित गरिरहेको त छैन ? जतिसुकै असल विचार बोकी राज्य सञ्चालनको जिम्मेवारीमा प्रवेश गरे पनि भ्रष्टहरूको प्रभावबाट मुक्त हुन कठिन छ। भ्रष्टाचार कसरी हुँदै छ ? किन हुँदै छ ? यसलाई प्रभाव पार्ने तत्त्व केके हुन् ? यसको सञ्जाल कसरी विस्तारित छ ? जस्ता प्रश्नलाई केन्द्रमा राखी प्रस्तुत उपन्यास उत्तरको खोजीमा उत्रिएको छ। भ्रष्टाचारको लैंगिक प्रभाव उपन्यासको अर्को विवेच्य पक्ष हो। भ्रष्टाचारमा नारी सहभागिताको प्रसंग उद्घाटन गरी उपन्यासमा भ्रष्टाचारको कारणमाथि विमर्श गरिएको छ। भ्रष्टाचारको मार्ग निर्माणमा नारीको प्रयोग र भूमिकाका सम्बन्धमा पनि जबाफको खोजी गरिएको छ। भ्रष्टाचारको पृष्ठभूमि निर्माणमा भ्रष्टाचारअघि र पछि नारी प्रयोगको सन्दर्भ उद्घाटन गरी उपन्यासमा नारीको शरीरमाथि भएको राजनीतिलाई नियाल्ने प्रयत्न गरिएको छ। पुरुषको भ्रष्ट आचरण निर्माणमा नारीको भूमिका नै प्रमुख हुने मान्यता प्रस्तुत गरी नारीमाथि प्रश्न उठाइएको छ। नेपाली समाजको यथार्थ उद्घाटन गर्ने क्रममा लेखकले यस्तो धारणा अघि सारे पनि यो विषय स्रष्टामानसको पितृसत्तात्मक संस्कृतिबाट निर्देशित भएको देखिन्छ। उपन्यासमा भ्रष्टहरूमा विकसित भोगवादी मानसिकताको खोजी गरिएको छ। उनीहरूमा विकसित यस्तो मानसिकताका पृष्ठाधारमा लैंगिक हिंसा मौलाएको छ। भ्रष्टाचारको सञ्जाल अध्ययन र विश्लेषणमा पनि नारी नै प्रयोग भएका छन्। लेखकले नारी कर्मचारीको मनोदशा, परिस्थिति र क्षमता पनि प्रस्तुत गरिदिएको भए भ्रष्टाचारमा नारी र पुरुष उपस्थितिको तुलनात्मक समीक्षा गर्न सजिलो हुने थियो तर त्यसो हुन सकेको छैन। कर्मचारी संयन्त्रभित्र भ्रष्टाचार कसरी फस्टाउँछ भन्ने विषयको प्रस्तुति यस उपन्यासको सौन्दर्य हो। कर्मचारीहरू दैनिक आवश्यकता पूरा गर्न नसकेर भ्रष्ट भएका हुन् त, भन्ने प्रश्न एकातिर छ भने अर्कातिर आवश्यकताभन्दा बढी भएको रकम उनीहरू कहाँ र कसरी खर्च गर्छन् भन्ने जिज्ञासा छ। यस विषयमा उपन्यासकारको अनुसन्धान पर्याप्त देखिएको छैन। कर्मचारीलाई भ्रष्ट बन्न उत्प्रेरणा जागृत गर्ने पक्षको खोजी गरी साहित्यको सामाजिक उपादेयता प्रस्ट्याए उनले । त्यस्तै, युगचेतनाको जागृति यस उपन्यासको शक्ति हो। व्याप्त विकृतिविसंगतिको आलोचना गर्ने सामथ्र्य विकास गर्न उपन्यासकार सक्षम बनेका छन्। कर्मचारी संयन्त्रभित्र भ्रष्टाचार कसरी हुन्छ, स्वच्छ छवि भएको कर्मचारीको भ्रष्टीकरण कसरी हुन्छ जस्ता प्रश्न पृष्ठभूमिमा राखी कर्मचारीलाई सञ्चालन गर्ने दलाल तथा बिचौलिया संस्कृतिमाथि उपन्यासकार बोलेका छन्। उनले दलालको सञ्जाल भ्रष्टाचार वृद्धि गर्ने अर्को प्रमुख कारण भएको खुलासा गरेका छन्। दलालद्वारा सञ्चालित कर्मचारी आफ्ना अतिरिक्त आवश्यकता पूर्ति गर्न विभिन्न बार तथा क्लबहरूमा गएको प्रसंगमार्फत उनले भ्रष्टाचारको परिणति सार्वजनिक गरेका छन्। यसबाट लैंगिक हिंसाका निम्ति निर्मित सकारात्मक वातावरणको अवस्था बोध गर्न सकिन्छ। भ्रष्टाचार राष्ट्र र जनतामाथिको धोका मात्र नभई लैंगिक हिंसाको कारण पनि हो भन्ने निचोडमा उपन्यासकार पुगेका छन्। उनले समाज सिर्जित संस्कृतिका रूपमा भ्रष्टाचारलाई चिनाएका छन्। निम्न वैतनिक धरातलमा रही जीविकोपार्जन गर्नुपर्दा भ्रष्टाचार वृद्धि भएको भन्ने हाम्रो धारणा गलत भएको उनको अभिमत छ। लेखकले सबै कर्मचारी भ्रष्ट नहुने तर्क राखेका छन्। नेपाली सन्दर्भमा भ्रष्टाचारको अवस्था र प्रवृत्ति सार्वजनिक गर्ने लेखकको अभिप्राय नै प्रस्तुत उपन्यासको संरचनात्मक आधार हो। यसले भ्रष्टाचारमुक्त राष्ट्र निर्माण गर्न कुनकुन दिशामा केकसरी अग्रसर हुनुपर्छ भन्ने मार्गचित्र प्रस्तुत गरेको छ। विभिन्न सन्दर्भमा उठिरहने प्रश्न भए पनि भ्रष्टाचारको विषय नेपाली उपन्यासमा भने सोचे जति सम्बोधन भएको पाइँदैन। प्रकाश तिवारीले यस विषयलाई उपन्यासमा उतारी चेतना अभिवृद्धिको सही मार्ग समातेका छन्। यस कृतिमा भ्रष्टाचारको मनोविज्ञान तथा समाजशास्त्र उद्घाटित छ। उपन्यासका लागि यो एक उपयुक्त विषय भए पनि यसको शिल्प पक्षमा तिवारी खरो उत्रिन सकेका छैनन्। नारीलाई समर्पणवादी कित्तामा धकेल्नु, लैंगिक प्रतिरोधलाई प्रभावपूर्ण ढंगले उठाउन नसक्नु, सहज विषयलाई पनि नाटकीय रूप दिनु, सरस भाषिक विन्यास नहुनु आदि यस कृतिका सीमा बन्न पुगेका छन्। भ्रष्टाचारको प्रक्रिया र परिणाम दुवैमा नारीको शरीरमाथि गरिएको राजनीतिका सन्दर्भमा परम्परागत धारणा प्रकट हुँदा स्रष्टामानसको लैंगिक चेतना दुर्घटित बन्न पुगेको छ। तथापि, विषयगत नवीनता लेखकको औपन्यासिक विशेषता बनेको छ। परिमार्जनीय पक्षमाथि सुदृढ पाइला चाल्न सके नवीन उपन्यासमा चेतनाको पृथक् क्षितिज खुल्ने विषयमा भने कुनै सन्देह छैन।"
हुम्लाको जाँङ गाउँ : खाली घरमा तालाचाबी,"हुम्ला : हिमालपारिको गाउँ भनेर चिनिँदै आएको हुम्ला जिल्लाको उत्तरी नाम्खा गाउँपालिकाको६ नम्बर वडामा तीन वटा गाउँ छन्। एक गाउँबाट अर्को गाउँ पुग्न झन्डै तीनदेखि चार घण्टा पैदल दूरी लाग्छ। उत्तरी चीनको स्वशासित क्षेत्र तिब्बतसँग सीमा जोडिएको नाम्खा गाउँपालिका६ मा पर्ने लिमीको तीन तिल, जाँङ, हल्जी हो। साविकको लिमी गाउँ विकास समिति थियो। हाल नाम्खा गाउँपालिका ६ नम्बर वडा पर्छ। झन्डै २० वर्षपहिले ६४ घरधुरी रहेको जाँङ गाउँका नागरिकहरूले गाउँ छोडेर सहर केन्द्रित भएपछि गाउँमा तालाचाबी लगाएर बन्द छ। गत वर्षसम्म १७ घरधुरी रहेका जाँङ गाउँका नागरिकहरू यस वर्ष २ घरधुरीमात्रै बाँकी रहेका छन्। लिमी गाउँदेखि चीनको बोर्डर लिमी लाप्चा पुग्न ४२ किलोमिटर दूरी पर्छ। नेपाल सरकारले न त बीओपी स्थापना गरेको छ। न त नेपाली सेनानै सीमा सुरक्षा राखेको छ। लिमीका तीन गाउँ हल्जी, जाँङ, तिल गाउँका नागरिकले सीमा रक्षक बनेका थिए। लिमीको सुनखानीमा अस्थायी प्रहरीचौकी छ। तर हिँउदमा सदरमुकाम सिमकोट सारिन्छ बर्खाको समयमा सुनखानी सर्न गरेको छ। लिमीका तीन गाउँका नागरिकले सीमाको मात्रै रक्षा गरेका छैनन् विश्वकै दुर्लभ र लोपोन्मुख चराचुरुंगी लिमी उपत्यकाको माथिल्लो क्षेत्रमा पाइने ७० प्रजातिका चराचुरुंगीदेखि विश्वकै दुर्लभ मानिएको वनचौरी, रातो भालु, चितुवा, वनकुकुर, संरक्षण यहाँका नागरिकले गरेका हुन्। तर पछिल्ला समय लिमीको जाँङ गाउँका नागरिकहरू सहर केन्द्रित भएपछि हाल दुई घरधुरीमा मात्रै रहेका छन्। केही नागरिक रोजगारी तथा व्यापार व्यवसायका लागि चीनको ताक्लाकोट, केही नागरिक काठमाडौं बसाइँसराइ सरेपछि गाउँ रित्तिँदैँ गएको छ। जाँङ गाउँका ८० प्रतिशत नागरिक काठमाडौंमै छन् भने बाँकी चीनको ताक्लाकोटमा व्यापार व्यवसाय गर्दै आएका छन्। जाँङ गाउँका सुन्डुप लामा र कासाङ लामाले बसाइँसराइ सारेका छैनन् यस वर्ष उनीहरू पनि हिउँदको चिसो छल्न काठमाडौं झरिसकेको नाम्खा गाउँपालिका६ का वडाध्यक्ष पाल्जोर तामाङले जानकारी दिए। जाँङ गाउँबाट वडासदस्यको प्रतिनिधित्व गर्दै आएकी पुटी लामाले वडामा राजीनामा लेखेर दिएर गाउँ छोडेको वडाध्यक्ष तामाङले बताए। अहिले जाँङ गाउँ तालाचाबी लगाएर बन्द भइसकेको छ वडाध्यक्ष तामाङको भनाइ छ। गाउँको विद्यालय बन्द कक्षा३ सम्म मान्यता पाएको नाम्खा गाउँपालिका६ जाँङस्थित भृकुटी आधारभूत विद्यालय बन्द भएको छ। स्थानीयहरूले गाउँ नै छोड्न थालेपछि भृकुटी आधारभूत विद्यालयसमेत खाली भएको छ। दुई जना मात्रै विद्यार्थी भएपछि शिक्षक राजबहादुर ऐडीलाई तातापानी आधारभूत विद्यालय केर्मीमा खटाएको र शिक्षक सन्तबहादुर रोकायालाई सुनखानी आधारभूत विद्यालय हल्जी खटाएको नाम्खा गाउँपालिका शिक्षा शाखा प्रमुख मनराज बुढाले जानकारी दिए। विद्यार्थी संख्या गाउँमा नभएपछि शिक्षकहरू पनि अन्य विद्यालयमा खटाएको छौं सुनखानी आधारभूत विद्यालयमा विद्यार्थी संख्या ५१ जना छन्। शिक्षक अपुग भएसँगै शिक्षक सन्तबहादुर रोकायालाई हल्जी र राजबहादुर ऐडीलाई केमी खटाएको छौं राजबहादुर ऐडी अहिलेसम्म हाजिर नभएको शिक्षा शाखा प्रमुख बुढाले बताए। नाम्खा गाउँपालिका६ को हल्जी गाउँस्थित सुनखानी आधारभूत विद्यालयलाई यस वर्षबाट कक्षा ६ सम्मको अनुमति दिएको छ बुढाले बताए। नाम्खा गाउँपालिका६ का वडाध्यक्ष पाल्जोर तामाङका अनुसार जाँङ गाउँका नागरिकहरूले गाउँ छोड्न थालेपछि आफूसमेत चिन्तित भएको बताए। जाँङ गाउँका नागरिकहरूबाट जाँङ गाउँस्थित फेलग्यालिङ गुम्बाको सामानसमेत काठमाडौं लिने लगिसकेको उनले बताए। जाँङ गाउँबाट निर्वाचित जनप्रतिनिधि लामासमेतलाई गाउँ नछोड्न आग्रह गदागर्दै पनि यहाँले जनप्रतिनिधिबाट राजीनामा वडामा दिनुभयो स्वीकृत भएको छैन वडाध्यक्ष तामाङले बताए। यस वर्षबाट गाउँ नै खाली हुन थालेको चिन्ता व्यक्त गरे। कात्तिक महिनापछि ५६ घरधुरीमात्रै बस्ने संकेत भएपछि आफूहरू चिन्तित भएको वडाध्यक्ष तामाङको भनाइ छ। यस्तैगरी तिल गाउँका ४० घरधुरीमध्ये २२ घरधुरीमात्रै रहेका छन्। हजार वर्ष पुरानो गुम्बा जोगाउन हल्जी गाउँ हजार वर्षभन्दा पनि पुरानो हल्जी गुम्बाको संरक्षण गर्न हल्जी गाउँ अहिलेसम्म बसाइँसराइ सारेका छैन। ९६ घरधुरी रहेको हुम्लाको हल्जी गाउँ गुम्बाको संरक्षण गरिबसेका छन्। धार्मिक तथा ऐतिहासिक रूपमा निकै महŒवपूर्ण मानिने हल्जी गुम्बाको संरक्षणले बसाइँसराइ कतै नगरेको वडाध्यक्ष पाल्जोर तामाङले बताए। हल्जी गाउँले गुम्बाको रेखदेख अहिलेसम्म गरेका छौं यो गाउँ विस्थापित हुँदैन वडाध्यक्ष तामाङले बताए। धेरै वर्षदेखि सीमाको सुरक्षा गर्दै आएका लिमीवासीहरूलाई राज्यले कुनै चासो नदिएको भन्दै सहर केन्द्रित हुन थालेका छन्।"
नृत्य सम्राट जो एउटा जिउँदो इतिहास बने,"२०७६ माघ ८ गते, पर्यटन बोर्डको सभाहल भरिभराउ थियो। कार्यक्रममा प्रमुख अतिथिमा निम्त्याइएका थिए, तत्कालीन संस्कृति पर्यटन तथा नागरिक उड्डयन मन्त्री योगेश भट्टराई। सन्दर्भ थियो, भैरव डान्स एन्ड आर्टस् एकेडेमीको उद्घाटन समारोह। जहाँ उनले भनेका थिए, भोलि हामी यसलाई नेपालको नृत्य एकेडेमीको रूपमै, एउटा प्रशिक्षण केन्द्रको रूपमै पनि विकास गर्न सक्छौं। किनकि हामीलाई यस्ता थुप्रै संस्था चाहिन्छन्। सबैको प्रयत्नबाट यो एकेडेमीलाई अगाडि बढाउन सकिन्छ। यो उहाँका अनुभवको संग्रहालय पनि हुन्छ। ३६ वर्षअघि निष्क्रिय भएको संस्थालाई पुनर्जीवित गराउनमा अग्रसरता लिएका थिए, अस्ट्रेलियाका लागि नेपालका तत्कालीन राजदूत महेशराज दाहालले। सो दिन उनले भने, यो भैरव डान्स एकेडेमी भैरव नृत्य दलको प्रतिरूपमा पुनर्जन्म भयो। यसलाई एकेडेमीकै सरह राज्यले लैजान सक्नुपर्छ। तर आजसम्म एकेडेमीको कामले अग्रसरता लिन सकेको छैन। यसबारेमा एकेडेमीका अध्यक्ष नारायण मैनाली भन्छन्, हामीले उहाँको सम्मानमा संस्था दर्ता गर्यौं। सरकारी तबरबाट केही हुन्छ कि जस्तो लागेको थियो तर त्यो भएन। अब संस्थाका पदाधिकारीको बैठक बसेर आवश्यक निर्णय लिन्छौं। यता भैरवबहादुर थापाको तर्क अलि फरक छ। भैरव नृत्य दलजस्तै अग्रसर भएर भएर देशका लोकनृत्यसँगै अन्य लोपोन्मुख तथा ऐतिहासिक नृत्यलाई नयाँ पुस्तामाझ चिनाउने, नेपालभर नृत्यको पुनर्जागरण गर्ने तथा नयाँ कलाकार जन्माउनेलगायत उद्देश्य राखेका थापाले एकेडेमीले सो शैलीमा गति समाउन नसकेको बताए। एउटा इतिहास बोकेको संस्थाले पुनर्जीवन पाएर पनि उल्लेख्य रूपमा काम अघि बढाउन नसकेको देख्ता थापा तथा उनका परिवार निराश छन्। को हुन् भैरवबहादुर थापा ? भैरवका अनुसार गोरखास्थित मनकामना देवीका पहिलो पुजारी आत्रेय गोत्रका सिद्धि प्राप्त तान्त्रिक लखन थापा, नरभूपाल शाहका बुवा राम शाहको दरबारमा हजुरिया भारदार थिए। उनैका वंशज आत्रेय गोत्रका मानसिंह थापाका छोरा वीरबहादुर थापा श्री ५ पृथ्वी वीरविक्रम शाह तथा श्री ३ वीरशमशेर जंगबहादुर राणाका सवारी डिट्ठा थिए। नयाँ घोडालाई काबुमा ल्याउनु, रोगीनिरोगी छुट्ट्याउनुका साथै घोडाको आयु पनि परख गर्न सक्ने खुबी भएकाले कलकत्ता वा लखनउबाट घोडा किनेर ल्याउँदा डिट्ठा वीरबहादुरलाई नै छनोट गरेर पठाइन्थ्यो भने राम्रोसँग बग्गी हाँक्ने क्षमता भएका उनी वीरशमशेरको सवारी चलाउने एकमात्र व्यक्ति थिए। तिनै डिट्ठा थापाले मुस्लिम जातिका शास्त्रीय संगीतज्ञ उस्ताद ताज खान (गायन) र ढुन्डी खान (तबला) दुई दाजुभाइलाई लखनउबाट नेपाल ल्याएका थिए। वीरबहादुर थापाका जेठा गोपालबहादुर, माहिला पद्मबहादुर, साहिँला कृष्णबहादुर, काहिँला पूर्णबहादुर र कान्छा नीलबहादुर गरी जम्मा पाँच छोरा थिए। यीमध्ये माहिला पद्मबहादुर थापाकी तेस्री श्रीमती ताम्बुलादेवीको गर्भबाट जेठी छोरी केशरीमैयाँ, जेठा छोरा श्यामबहादुर, माहिला छोरा सिंहबहादुर, कान्छी छोरी मि श्रीमैयाँ र कान्छो छोरा भैरवबहादुर थापाको जन्म भयो। काठमाडौंस्थित कमलपोखरी टोलमा आफ्नो बाल्यकाल बिताउँदै गर्दा अध्ययनका लागि भारतको वनारस पुगेका थापाको जिन्दगीले त्यसपछि नयाँ मोड लिँदै गयो। १८ वर्षको उमेरमा ब्रिटिस गोर्खा आर्मीमा प्रवेश गरेपश्चात् भने उनले फस्र्ट सिक्स गोर्खा राइफलको कल्र्क पोस्टमा रहेर सिंगापुर र मलायामा काम गरे। काठमाडौंमा आएपश्चात् २०१० असार ८ गते आफ्नै घरमा नेपालका प्रसिद्ध नाटककार भीमनिधि तिवारीसँग भेट भएपश्चात् भने उनको जीवनले नयाँ मोड लियो। आर्मीमा रहँदा गायन, अभिनयदेखि नृत्यका विभिन्न कला प्रस्तुत गरेर सबैको मन जितेका भैरवबहादुरले त्यसपछि भने ब्रिटिस आर्मीको जागिर त्यागिदिए। २०११ जेठ २० गते नाटककार बालकृष्ण समको हातबाट उद्घाटन गरिएको (स्थापना भने २०१० फागुन १० गते समकै उपस्थितिमा भएको) भैरव नृत्य दल (सुरुमा कमलपोखरी टोलका केटाहरू मिलेर बाल सखा दल खोलेकोे भए तापनि समकै आग्रहमा भैरव नृत्य दल नाम राखिएका बालकृष्ण समको उपस्थितिमा) २०४० सालपश्चात निष्क्रिय जस्तै भयो। यसपछिका दिनमा थापाको जीवनमा आएका उतारचढावको व्याख्या गरिसाध्य छैन। जसले थापालाई निजानन्द स्वामी, अघोरी स्वामी रामनाथ, सचितानन्द, अर्जुन महाराजलगायतको संगत गरायो। उनी ज्योतिष (रावणसंहिताअन्तर्गतको) समेत भए। भैरव नृत्यदल सक्रिय रहेको तीन दशकको अवधिमा संस्थामा विभिन्न कलाकार जोडिए। त्यहीँबाट धेरैले आफ्नो पहिचानसमेत बनाए। तीमध्ये कुमार बस्नेत, हरिवंश आचार्य, जयनन्द लामा, बसुन्धरा भुसाल, भुवन चन्द, मीरा राणा, तारा थापा (गायिका), झलकमान गन्धर्व, राम थापा, कोकिल गुरुङ, खिमबहादुर गन्धर्व, तीर्थबहादुर गन्धर्व, धुर्जलाल कुलु, सुष्मा शाही, मीना सिंह, कुमार दर्शन नेपाली, अचुक नन्दन चालिसे, विश्वसेन भट्टराई, मोहनकान्त सिलवाल, मैयाँ राणा, सीता पाण्डे, तारा थापा (नृत्यांगना), मञ्जु थापा, धनबहादुर लामा, खेलबहादुर लामा, कर्णबहादुर गन्धर्वलगायत छन्। २०१८ सालमा राष्ट्रिय नाचघरमा सर्वप्रथम सांस्कृतिक कार्यक्रम प्रस्तुत गरिने कार्यको सुरुआत, २०१९ सालताका फूलबारी नामक ओपेराको सिर्जना, २०३९ सालमा दोहोरी गीतको प्रचलनको सुरुआत (हेटौंडामा भएको प्रथम अन्तरनगर खेलकुदको सन्दर्भमा पहिलोपटक हेटौंडाको रंगमञ्चबाट) लगायतका कामहरू थापाले गरेका मुख्य कार्य हुन्। उनले तत्कालीन शाही नेपाल चलचित्र संस्थानद्वारा पहिलोपटक निर्माण भएको मनको बाँध नामक कथानक चलचित्र तथा पच्चिस वसन्तमा नृत्य निर्देशनसमेत गरेका थिए। थापाको मानसपटलमा सो समयका संयुक्त अधिराज्यकी महारानी एलिजावेथ द्वितीया, सोभियत संघका राष्ट्रपति मार्सल भोरोसिलोभ, एडिनवर्गका राजकुमार फिलिप, पश्चिम जर्मनी (तत्कालीन)का राष्ट्रपति हेनरिच लुब्के, चीनका प्रधानमन्त्री चाउऐनलाई, भारतका राष्ट्रपति राजेन्द्रप्रसाद, डा सर्वपल्ली राधाकृष्णन, भारतका प्रधानमन्त्री जवाहरलाल नेहरू, लालबहादुर शास्त्री, बर्माका प्रधानमन्त्री उनू, पाकिस्तानका राष्ट्रपति मोहम्मद अयुब खान, आगा मुहम्मद याहया खान, चीनका उपप्रधान तथा परराष्ट्रमन्त्री मार्सल चेनी यी नेपाल आएका बखत थापाले सांस्कृतिक कार्यक्रममार्फत स्वागत गरेको सन्दर्भ ताजै छ। सांस्कृतिक कार्यक्रमका क्रममा चिनियाँ कम्युनिस्ट पार्टीका संस्थापक अध्यक्ष माओत्सेतुङ, प्रधानमन्त्री चाउएनलाई तथा डा सनयात् सेनकी श्रीमती सुङ्ग चुङ्ग लिङ्ग, रुसका राष्ट्रपति भारोसिलोव, भारतका राष्ट्रपति जाकिर हुसेन, पाकिस्तानका राष्ट्रपति आगा मुहम्मद याहया खान, युगोस्लाभियाका मार्सल टिटो, भारतका प्रधानमन्त्री पं जवाहरलाल नेहरू र बेल्जियमकी महारानी फबिओला लगायतसँगको भेटका स्मृति अझै ताजा छन्। महाकवि लक्ष्मीप्रसाद देवकोटा, बीपी कोइराला, पुष्पलाल श्रेष्ठ, मनमोहन अधिकारी, चेतन कार्की, धर्मराज थापा, मदनमणि दीक्षित, सत्यमोहन जोशी, वसन्तकुमार शर्मा नेपाललगायतले थापाले नेपालको इतिहासमै पृथक् काम गरेको भन्दै प्रशंसासमेत गरेका छन्। २०१२ सालदेखि नेपाली लोकनृत्यको खोज, अनुसन्धान, संरक्षण र प्रवद्र्धनमा निरन्तर लागेका थापाले निरन्तर सिर्जना तथा नाट्यको निर्देशनसमेत गरेका छन्। रैथाने नेपाली संस्कृतिलाई समेटेर परिस्कृत रूपमा थापाले निर्देशन गरेका नेपालका विविध नृत्यले सो समयमा देश तथा विदेशमा निकै चर्चा पाएका थिए। थापा नृत्याक्षर विज्ञान कृतिका लागि २०७७ सालको जगदम्बा श्री पुरस्कार (२०७८ कात्तिक २४ गते प्रदान गरिएको) बाट सम्मानित भइसकेका छन्। कवि, नृत्य निर्देशक, साहित्यकार तथा ज्योतिषसमेतको परिचय बनाएका थापा (हाल ९२ वर्ष) नेपाली नृत्य क्षेत्रको एउटा जिउँदो इतिहास मानिन्छन्। कार्यक्रममा भैरवबहादुर थापाले के भनेका थिए ? भैरवबहादुर भन्नेबित्तिकै नाचगानको विधा आउँछ। नेपालमा २००७ सालमा प्रजातन्त्रको उदय भइसक्दा पनि नाचगान भनेको जुन पायो त्यही बेला हुँदैनथ्यो। जुन व्यक्तिलाई नाचगान देखाउनुपथ्र्यो, त्यसले एक वर्ष कुर्नुपथ्र्यो । गाईजात्राका लागि त्यो गाईजात्रामा मात्र उसले आफ्नो कलाकारिता देखाउन पाउँथ्यो। अरूबेलामा नाच्यो भने त्यसले अपमान भएको जनाउँथ्यो। अर्को कुरा के थियो भने एक वर्ष कुरेर आफ्नो कलाकारिता देखाउनु त छँदैछ। त्यसमाथि पनि यहाँ नाचका नामहरू कस्ता हुन्थे ? हिमालका नाचहरूका नामलाई भोटे सेलो, हिमालको मुन्तिरको भएकोलाई तामाङ सेलो, पहाडको भेगका नाचहरूलाई चाहिँ काँठे नाच, पर्वते नाच तराईको नाचलाई चाहिँ नचलियाँ, छोकरा र काठमाडौं उपत्यकाको नाचलाई अहिले जसरी देवी नाच, महाकाली नाच, कार्तिक नाच, चर्या नाच भनेर सुनिरहनुभएको छ, त्यसबेला त त्यो थिएन। मुकुटे नाच भन्ने थियो। जति पनि देवीदेवताका नाच छन्, ती सबैलाई मुकुटे नाच भनिन्थ्यो। जो मुकुटविहीन नाच नाचिन्थ्यो, काठमाडौं उपत्यकामा त्यसलाई चाहिँ ज्यापु नाच भनिन्थ्यो। अनि बाहुन क्षेत्रीले नाच्ने नाचलाई चाहिँ भजनचुड्का भनिन्थ्यो। कही कसैको भयो भने चाँही जातीय नामबाट नाच हुन्थ्यो। गुरुङ नाच, मगर नाच, राई लिम्बु नाच, थकाली नाच, दनुवार नाच, थारु नाच यस्तैयस्तै हुन्थे। स्थान विशेषबाट पनि नाचका नामहरू हुन्थे। कतिपय चाहिँ नाचमा प्रयोग हुने सामग्रीका आधारबाट पनि नाचका नामहरू हुन्थे। यी सबै नाचहरू हुँदाखेरी पनि कही पनि लोकनृत्य भन्ने शब्दको प्रयोग भएको थिएन। त्यसबेला वास्तवमा, गाईजात्राको कार्यक्रम नै सांस्कृतिक कार्यक्रम हो। तर त्यसलाई सांस्कृतिक कार्यक्रम भनिँदैनथ्यो। त्यो टोलटोलको डबलीमा गरिने हुनाले त्यसलाई डबली नाच भन्ने गर्थे। अब त्यो वातावरणलाई लोकनृत्य वाक्यांश, सांस्कृतिक कार्यक्रम शब्दावलीको जुन प्रयोग त्यो भैरवबाट सुरु भयो। यो समीक्षा कुनै पत्रकारले आजसम्म गरेका छैनन्। किनभने यो देशमा मञ्चनको समीक्षक नै जन्मेको छैन। संस्कृति मन्त्रालय खोलेको पनि आज बुढो जस्तो भइसक्यो। त्यो खाली हवाईजहाजको आवाज सुन्छ, मादलको आवाज सुन्दै सुन्दैनन्। नजिकबाट चिन्नेहरूले थापाका बारेमा के भने ? कुमार बस्नेत इतिहास सबैको हुन्छ। हरेक मान्छेको आआफ्नो इतिहास छ। हाम्रो पनि भैरव दाइले सुरु गरिदिएको हुनाले भयो। हामी धेरै कलाकार भैरव नृत्य दलबाट जन्मिएको यहाँहरूले पनि देख्नुभयो। पहिलो नृत्य संस्था भैरव दाइकै हो। त्यहाँपछि नवीन कला मन्दिर त्यहाँबाट नासा खलः भएको थाहै छ। अहिलेसम्म हाम्रा लोकगीत गाउने भाइहरूले गीत गाइदिएका छन्। नेपालमा राख्या छन् तर नाच हराइसक्यो। २९औं नगर खेलकुदमा गणेश रसिक पनि हुनुहुन्छ, भैरव दाइ जुरीमा, म पनि छु। हामीले हेटौंडाबाट सुरु गरेर आज लोकदोहोरी गीतले कमसेकम नेपाल भ्यायो। नाच कहाँ गयो ? हाम्रो देशमा प्रशस्त नाच छन्। हिमालदेखि तराईसम्म, पूर्वदेखि पश्चिमसम्म छ। जगेर्ना गरेनौं। जगेर्ना गर्ने कोसिस पनि गरेनौं। देशको संस्कृति हरायो भने भोलि हामी पनि हराउँछौं। तपाईंहरू त झन् कहाँ जानुहुन्छ कहाँ ? हरिवंश आचार्य सानो बेला अलि सञ्चो भइरहँदैनथ्यो। आमाले जहिले पनि भैरवको मन्दिरमा लगेर पूजा गर्न लाउनुहुन्थ्यो। भैरवलाई ढोेगेपछि मलाई सञ्चो हुन्थ्यो। त्यसै गरिकन मलाई खेरबहादुर लामा अनि जयनन्द लामा, कृष्णबहादुर लामा भाइले अर्को भैरवकहाँ लैजानुभयो। ढोगें। भैरवले आशीर्वाद दिनुभयो। अनि आज म यो स्थानमा पुग्न सकेको छु। नेपालमा द्वन्द्व सुरु भइसकेपछि एकेडेमीप्रज्ञाभवन कलाकारहरूको घाम ताप्ने ठाउँ मात्र भयो। त्यहाँ दिनभर कलाकारहरू बस्नुहुन्थ्यो। घाममा बदाम खाएर, खोकी लाग्दै घर गएर उहाँहरू सेवानिवृत्त हुनुभयो। खोक्दाखोक्दै बाहिरिनुभयो र अहिले प्रायः शून्य छ। कलाकारहरूको उपस्थिति कहीँ पनि छैन। हाम्रो प्रज्ञाभवन अथवा नाट्य, कला केके भन्छ मलाई त्यति थाहा पनि छैन। मलाई त्यहाँ जानु पनि छैन। बाहिर बसेरै म देशको सेवा गर्न तयार छु। आशा के छ भने आदरणीय भैरवबहादुर थापालाई त्यो ठाउँमा लगेर राख्नुसक्यो भने फेरि त्यो पुरानो जोश, जाँगर फर्किएर आउँछ र देशले पनि कला, साहित्यको विषयमा सही गति लिन पाउँछ। जयनन्द लामा मैले भैरवबहादुर थापा गुरुलाई भेटेको झन्डै ४९ वर्ष भएछ। उहाँ जहिले पनि चिन्तित मात्र रहेको भेटें। आज पनि उहाँलाई चिन्तितै देखेको छु। जे जति जयनन्द लामा भनेर गरेको छु, यो उहाँकै निगाह हो। नेपाली संस्कृतिका लागि उहाँले गरेको सबै निजी खर्च हो। कुनै सरकारले सुको पैसा उहाँलाई सहयोग गरेन। घरहरू सबै बेच्नुपयो उहाँले। नेपाली कलाका लागि हो नि त। एकेडेमिसियन पनि पत्याउँदैनन् भैरवबहादुर थापालाई ? कि उनी अयोग्य हुन् ? अरू एकेडेमिसियनभन्दा त उहाँ योग्य नै लाग्छ। उहाँलाई जीवनभरि छटपटीमात्र भयो। हामीले केही गर्न सकिएन। बरु मैले २४ लाख रुपैयाँ कमाएँ, घरखेत जोडें। तर उहाँले भएको पनि उडाउनुभयो। केलाई ? नेपाली संगीत, नेपाली कलालाई। जीवनलाई यसरी अर्पण गर्नुभयो। गणेश रसिक नाच राष्ट्रिय नाचघरको जीएम हुनुहुन्थ्यो। म पनि खेलकुद परिषद्मा सांस्कृतिक संयोजक थिएँ। त्यतिबेला भैरवबहादुरले नै रसिक लोकदोहोरी गाउँमा मात्र गाउने होइन, जसरी नृत्यलाई प्रवेश गरायौं त्यसैगरी यसलाई सहरमा प्रवेश गराउनुपर्छ भनेर उहाँकै संयोजकत्वमा दोहोरी गीतको कार्यक्रम सुरु भयो। आज दोहोरी गीत कहाँ पुगिसक्यो तर भैरव जहाँको तहीं। भैरवबहादुर यो देशको संस्कृतिको पुजारी नभाको भए, आज यो देशको एकजना धनी मान्छेमध्येमा उहाँ पर्नुहुन्थ्यो। गणेश रसिक मैले उहाँको जीवनलाई चेला नभए तापनि ५५ वर्षदेखि नियमित रूपमा नजिकबाट हेरिरहेको छु। उहाँको जीवनशैली, बाँच्ने तरिका, सिकाउने तरिका, बोल्ने तरिका, उहाँको दिनचर्या कसरी बित्छ भन्ने कुराहरू नजिकबाट हेरेको छु। वास्तवमा युरोपबाट फर्केर आउँदा उहाँको हातमा ठेट भाषामा भन्दा एक ढाकरभन्दा बढी प्रमाणपत्र थियो। त्यति धेरै, एक मान्छेले बोक्न सक्नेभन्दा धेरै प्रमाणपत्र थियो। २५ जना कलाकारको टोलीलाई पूरा युरोप घुमाउँदाखेरि लागेको खर्च उहाँले ऋणले गरिराख्नुभएको थियो। आउँदाखेरि उहाँको घर लिलाम भयो। बिक्री भयो। उहाँ सडकमा झर्नुभयो। त्यसपछि उहाँको जीवन कसरी बित्यो होला ? हामी कल्पना गर्न सक्दैनौं। वास्तवमा, राजा महेन्द्रले ढाप मारेको कलाकार, नेहरूले हात मिलाएको कलाकार, माओत्सेतुङले हात मिलाएको कलाकार, मार्सल टिटोले हात मिलाएको कलाकार, एउटा नेपाली कलाकार, नेपालीको इज्जत बोकेर गएको कलाकार आएर सडकमा झर्नुपयो। जतिबेला छोराहरू पनि नाबालक नै थिए। साना साना थिए। त्यतिबेला उहाँले कुन पीडा भोग्नुभयो ? कुन मानसिक अवस्था भोग्नुभयो ? म एउटा संवेदनशील लेखक भएको नाताले मैले नजिकबाट त्यो महसुस गरें। र तिनै कुराहरू समेटेर मैलें नटराज भैरव भनेर एउटा लेख पनि किताबमा छपाएँ। मैले गर्न सक्ने अवस्था त्यही थियो मैले त्यही गरें। जुन लाहुरे जीवन उहाँले तीन वर्ष मात्र गुजार्नुभयो, जुन कलाकार जीवनमा उहाँले ७० वर्ष जति उमेर गुजार्नुभयो। त्यो कलाकारले प्रमाणपत्र मात्रै दियो र घरको पुख्र्यौली जग्गा जमिनबाट सडकमा झायो। र मधेसमा रहेको तीन सय बिगाहा पनि उहाँको सकियो। जनकपुरमा तीन सय बिगाहाको मौजा थियो उहाँको, त्यो पनि सकियो। त्यस्तो अवस्थामा रहेको मान्छे, भूतपूर्व ब्रिटिस गोर्खाको लाहुरे, ब्रिटिस गोर्खाकै लाहुरेको घरमा डेरा लिएर बस्नुभएको छ अहिले उहाँ। हेर्नुस् मान्छेको जीवनमा केके भोग्नुपर्छ ? उहाँको स्वाभिमान छ नेपाल सरकारसँग उहाँ भिख माग्न जानुहुन्न कहिल्यै पनि। खोजी कोही गर्दैनन्। यहाँ त कस्तो छ भने जसको बत्ती बलेको छ, जसको उज्यालो छ अनुहार। जसको पछाडि हल्ला छ, उनीहरूकै पछाडि लाग्छन्। के भैरवले राष्ट्रिय सम्मान पाउन सय वर्ष पुग्नैपर्ने ? सय वर्ष पुगेका मान्छेको रिस गरेको होइन, उहाँहरूलाई सम्मान हुनुपर्छ। के उहाँमा चै के कमी हो त ? ८८ वर्षको हुँदा पनि उहाँले केही नपाउने मुलुकबाट ? यत्रायत्रा दिग्गज कलाकार हुनुहुन्छ उहाँका चेला। उहाँहरू सबैको घर छ। रिस गरेको हैन, मैले। उहाँको आशीर्वाद पाएर उहाँहरूको घर छ सबै, व्यवस्था छ। तर उहाँको हालत छ। डेरामा बस्नुभएको छ। यस्तो दयनीय अवस्थामा पनि जुन आँट लिएर हिँडिराख्नुभएको छ, त्यो हामी सबैका लागि प्रेरणादायी कुरो हो, ठूलो कुरो हो। अहिले उहाँको जीउ यस्तो मोटोघाटो छ। सबैले भन्छन्, हट्टाकट्टा हुनुहुन्छ होला ? कहिले कहिले मलाई भन्नुहुन्छ, भाइ मेरो जीउ त रोगको संग्रहालय हो। तपाईं आफैं एकेडेमी (नेपाल संगीत तथा नाट्य प्रज्ञाप्रतिष्ठान)मा सदस्यसचिव हुनभएको मान्छे, तपाईंले के गर्नुभयो त भन्ने प्रश्न पनि उठ्छ ? सदस्यसचिव भन्ने पद खाउँ भने दिनभरिको सिकार, नखाउँ भने कान्छा बाउको अनुहार। नौ जना सदस्य छन्, नवग्रह भन्ने एउटा छ त्यहाँ। राहु, केतु, बुध, सबै किसिमका ग्रह हामी ९ जना छौं। पहिला राष्ट्रिय नाचघरमा एक्लै थिएँ, महाप्रबन्धक। पद फस्र्ट क्लास अफिसर। बरु त्यो धेरै पावरफुल रहेछ। त्यसले धेरै निर्णय गर्न सक्थ्यो। त्यहाँ मर्यादा राखिदिएको छ, प्रमुख सचिवसरह भन्ने छ। तलब, भत्ता, सुविधा दिएको छ। तर काम गर्ने अवस्था रहेनछ। सबै भागबन्डामा आएका हामी ९ जना रहेछौं। हरेक मान्छेको आफ्नो आफ्नो इन्ट्रेस्ट्ड रहेछ। नियम, कानुन, अनुशासन केही छैन। मैले चार वर्ष कसरी गुजारें होला म आफैंलाई थाहा छैन। त्यो यहाँ व्यक्त गर्न सक्दिनँ। अघिल्लो पालीको दुईवटा सदस्यसचिवले राजीनामा दिएर निस्केर हिँडे। त्यतिबेला मैले भैरव दाइलाई भनें, दाजु तपाईंलाई आजीवन सदस्य बनाउने मेरो इच्छा थियो। कमलादी एकेडेमीमा साहित्यकार, संगीतकार सबै आजीवन सदस्य हुने अवस्था थियो त्यतिबेला। उहाँलाई आजीवन सदस्य कहिल्यै बनाइएन। खाली साहित्यकार, ती ४०४५ वर्षका ठेट्ना केटाहरू पनि आजीवन सदस्य भए त्यहाँ। भाइहरू भए। हामी खुसी नै छौं तर भैरव दाइ कहिल्यै आजीवन सदस्य हुनु भएन। आफ्नै विधाको एकेडेमी गठन भयो। उहाँको सबैभन्दा नजिकको मान्छे मै हुँ। मै सदस्यसचिव भएँ। मैले आजीवन सदस्य बनाउने प्रस्ताव लगें। त्यहाँ त २५ जना मान्छे हामीभन्दा अगाडिको कालमै आजीवन सदस्यका निम्ति पत्र लिएर बसेका रहेछन्। कुलपति अम्बर गुरुङको सिग्नेचर गरेर प्रमाणपत्र बनाइसकेको रहेछ। सबैलाई आजीवन सदस्य, ए बाबै। सबै आजीवन सदस्य ? कसरी हुनसक्छ ? हामीलाई त्यो अधिकार छ, आफूले आजीवन सदस्य आफैंलाई घोषणा गरेर, आफैं प्रमाणपत्र लिएर, आफैं भत्ता खाएर बस्ने। जो बहालवाला छन्, उनीहरू त्यहाँ बहालमा पनि छन्, उनीहरू आजीवन सदस्य छन् त्यहाँ। कसरी सामना गरें होला त्यहाँ ? मैले सकिनँ। दाजुलाई मैले वचन दिएको थिएँ, दाजु आजीवन सदस्य म यसपाला गर्ने हो भनेर भनें। अन्तिममा गएर दाजु मैले सकिनँ हार खाएँ भनेर उहाँसँग माफी मागें। तर भैरवबहादुर थापा एउटा जिउँदो इतिहास हो, नेपाली संस्कृतिको धरोहर हो। बसुन्धरा भुसाल उहाँ २०२४ सालदेखि मेरो गुरु हुनुहुन्थ्यो। पछि उहाँको भैरव नृत्य दलमा गंगा राणा दिदीले हामी सबैलाई नाच्न लैजाँदा राष्ट्रिय नाचघरले झन्डै हाम्रो जागिर खोसिदिएको थियो, त्यो अवस्था पनि थियो। मनको बाँध चलचित्रमा दाइले नृत्य सिकाउनुभएको थियो। त्यसमा मैले लिडमा नाच्ने मौका पाएकी थिएँ। त्यतिखेर म १८१९ दिनको सुत्केरी थिएँ। यस अवस्थामा पनि मलाई दाइले धेरै सहयोग गर्नुभएको थियो। दाइ आज कहाँबाट कहाँ पुग्नुपर्ने ? खर्बपति हुनुपर्ने मान्छे। आज डेरामा बस्नुभएको छ। हामीले गर्न केही सकेको छैन। यो ठाउँमा भन्दिने मान्छे चाहिन्छ कि त पार्टीको झण्डा बोक्नुपर्छ। यहाँहरूलाई थाहा नै छ। दाइलाई लगेर नेपाल सरकारले कुन ठाउँ राख्नुपर्ने, त्यो आजसम्म कुनै विचार गरेको छैन। यहाँ जति कदर हुन्छ कलाकारहरूको उही मर्दाखेरी। नारायणगोपाल दाई बाँचुञ्जेल केही थिएन। कतिजना कलाकार बितिसकेपछि मात्र नाम लिन्छन् तर बाँचुञ्जेल नै उसका लागि खान, बस्न, उपचारका लागि केही छैन। हामी उहाँकै विद्यार्थी हौं। उहाँले नै गर्दा आज हामी यो ठाउँमा पुगेका छौं तर हामीले दाइलाई केही पनि गर्न सकेका छैनौं। साहै्र दुःख लागेको छ।"
आज फोटो खोजिरहेछ !,"नाक अलि मिलेन जस्तो छ, हेर त कल्पु । आफूले कहिल्यै देखेको भए पो। एकचोटि देखेको, त्यो पनि तिमीले राम्रो परिचय नै गराएनौं। चित्रकारतिर फर्किएर भाइ अलि नाकलाई मिलाइदिनोस् न। चित्रकार ब्रस चलाइरहेछ। सम्झनामा आएजति अनुहारको बनोट र चिह्नहरू बताउँदैछ चित्रकारको छेउमा बसेर हरि। फोटोमा लागेका रङहरू धमिला देखिन्छन्। सायद हरिको मानसपटलमा घुमिरहेको चित्र नै धमिलो भएर पो हो कि। आमाको मृत्यु हुँदा हरि तीन वर्षको थियो। आमाको मृत्युपश्चात् हरिको बाबा कमलले अर्को विवाह गरेनन्। आर्थिक अवस्था कमजोर भएकै कारण उसले श्रीमतीलाई राम्रो उपचार गराउन नसकेको पछुतो थियो गरिबीको। आफूले पाएको गरिबी हरिलाई नहोस् भन्ने चाहनामा छटपटिरहन्थ्यो। तर, कसरी? घर खेतबारीको नाउँमा त्यही बसिरहेको खरले छाएको झुपडी र त्यो छाप्रो नजिकै पानीको कल गाडेको जमिन। अर्काको घरमा हली बसेर कसरी सुखको सपना देख्ने! तर, छोरालाई अभावको जिन्दगीबाट टाढा राख्नु थियो। श्रीमतीको मृत्यु भएको ४५औं दिनमा रोजगारको लागि अरब मुलुक जाने निधो गर्छ कमल। हरिलाई उसैको मावलामा छाडेर कमल परदेश पस्छ। अरबको त्यो तातो घामको कुनै पर्वाह थिएन उसलाई। पर्वाह थियो त छोरालाई कसरी राम्रो विद्यालयमा पढाउने र सुखको जीवन दिने भन्ने। हरि मावलामा हुर्कंदै गयो। कमल अरबमा पसिना बगाउँदै गयो। कमलले पैसा पठाउँदै गयो। हरिले राम्रो अंक ल्याएर एसएलसी पनि सकायो। अरब पसेको वर्षौं भइसक्यो। त्यो बीचमा एकपटक पनि बिदामा आएको छैन कमल। रित्तो घरमा पार्वतीको यादबाहेक केही थिएन। सायद त्यसैले होला ऊ बिदा आउन चाहँदैन थियो। पार्वतीबिना बाँच्न नसक्ने कमल आज उसको यादमा बाँचिरहेछ त्यही नै ठूलो कुरा थियो। छोरालाई पढाएर ठूलो मान्छे बनाउने सपनामा तल्लीन थियो हरि। गाउँमा अलि पर पीसीओ थियो। त्यहीबाट कहिलेकाहीँ फोनमा छोरासँग गफ हुन्थ्यो। फोनमै छोराको बोली सुनेर लक्ष्यतिर बढिरहेको थियो कमल। बुबा म इन्जिनियर पढ्छु है। हुन्छ छोरा तँलाई जे पढ्न मन लाग्छ पढ् तर जे पढे पनि राम्रोसँग पढ्नू। पैसा त धेरै लाग्छ नि फेरि तपाईंले पैसा नपठाएर बीचैमा पढाइ रोकिने त होइन! रोकिँदैन छोरा तैंले पढाइ सकेर तेरो जागिरको पक्का नभएसम्म म कमाइरहन्छु। तँ ढुक्क भएर पढ्। हरि काठमाडौंमा इन्जिनियर पढ्दैछ। कमल अरबमा रगत पसिना बगाइरहेछ। खुसी छ कमल। कमाइले छोरालाई पढाएर उसको खुसी दिन पुगेको छ। उमेरसँगै कमलको शरीर खस्किँदै छ। शारीरिक रोग तातो राप र आँधीहुरीले कमलको सपनालाई छेक्न सकेको छैन। उसको मुहारमा देखिएको खुसीले सधैं नयाँ बिहानी ल्याइरहेको थियो। अल्झिरहेको थियो सपनाको बास अनि खुसीको आश। हरि काठमाडौंमा पढ्न आएदेखि भने कमलको छोरासँग कुरा हुन पाएको छैन। फोनमा कुरा गर्न पनि उसँग सम्पर्क नम्बर छैन। छ त हरिको बैंक खाता भएको बैंकको नाम र खाता नम्बर। सम्पर्क नम्बर खोजेर फोन गर्न पनि कहिल्यै चाहेन। छोरालाई डिस्टर्ब होला अनि आफैंलाई पनि अतीतले गाँज्ला कि भन्नेमा सायद सचेत थियो। दिन बित्दै गए। हरि पढ्न काठमाडौं आएको पनि १२ वर्ष बितिसकेछ। ४० वर्षको उमेरमा अरब पसेको कमल ६५ वर्षको भइसकेछ। उसका चाउरी पर्न थालेका छालासँगै जीर्ण हुँदै गएको शारीरिक अवस्था। कम्पनीले जागिर दिने समय पनि सकिइसकेछ। अब स्वदेश फर्कनुको विकल्प छैन। कदाचित छोरासँग कुराकानी केही भएको छैन, छोरा रिसाउने पो हो कि! इन्जिनियर भयो कि नाइँ, छोराको सपना चक्नाचुर हुने त होइन! यस्तै सोच्दै थियो। आफू अरब आउँदा साथमा ल्याएको झोला समाउन पुग्छ। जबजब द्विविधामा पर्थ्यो कमल त्यही झोला समाउँथ्यो। आज पनि त्यही झोलामा नजर पुर्याउँछ। उसलाई थाहा छ त्यो झोलाभित्र छ उसको समस्याहरूका समाधान अनि उसको तागत अर्थात् सबै। झोलाभित्र उसको पुरानो डायरी कपी छ। डायरीको अगाडिको पानामा श्रीमती पार्वतीको तस्बिर टाँसिएको छ। कमलका लागि जीवनको पहेंली फुकाउने माध्यम बनेको छ पार्वतीको तस्बिर। अर्थात् त्यो मन्द मुस्कान छरिरहेको पार्वतीको तस्बिर नै कमलको बाँच्ने आधार। झोला खोतल्छ। त्यहाँ एउटा सानो कागजको टुक्रा फेला पार्छ। हरिलाई विद्यालय भर्ना गर्न जाँदा विद्यालयले दिएको एउटा कागजको स्लिप। जहाँ विद्यालयको नाम सम्पर्क नम्बर र प्रधानअध्यापकको नाम लेखिएको थियो। त्यो कागजमा लेखिएको सम्पर्क नम्बरमा फोन गर्छ। २० वर्ष अगाडिका प्रधानाध्यापक नभए पनि उसको छोरा हरिलाई चिन्ने शिक्षक भने फेला पार्छ। इन्जिनियर बनेर काठमाडौंमा राम्रो कम्पनीमा जागिर सुरु गरेको तीन वर्ष भइसकेको जानकारी प्राप्त गर्छ। सपना साकार हुँदै गरेको खुसीले डायरीमा टाँसिएको पार्वतीको तस्बिर हेर्दैः पारु तिम्रो छोरा इन्जिनियर बनिसकेछ। राम्रो जागिर पनि पाइसक्यो रे। अब म स्वदेश फर्केर तिमी र मैले बनाएको त्यो घरलाई फेरि सजाउनु छ। तिम्रा केही चाहनाहरू पूरा गर्न अझै बाँकी छन् पारु। अब नेपाल फर्केर पूरा गर्छु है । तस्बिरमा श्रीमतीसँग कुरा गर्दै नेपाल फर्कने अनुमति माग्छ। गर्व छ कमललाई जिउँदै स्वदेश फर्कन सकेकोमा। उसले धेरै काठका बाकसहरू जहाज चढेर स्वदेश फर्केको देखेको छ। कति बाकसहरू आफ्नै हातले उठाएको पनि छ जहाजसम्म पुर्याउन। काठमाडौं एयरपोर्टमा ओर्लिरहँदा छोराको याद नआएको होइन। तर, उससँग ठेगाना नै थिएन। एयरपोर्टबाट ओर्लिएर सरासर बसपार्क गोंगबु पुगेर सिधै गाउँतिर लाग्छ। गाउँ पुगेपछि देख्छ। सहर त परिवर्तन भएकै थियो, उसको गाउँमा पनि धेरै कुराहरू परिवर्तन भएको पाउँछ। आफ्नो झुपडी हेर्छ। त्यहाँ पनि परिवर्तन! घरको छानो छैन, झाडीले छोपेको छ। सम्झिन्छ के पाएँ के गुमाएँ! हिसाबकिताब छैन। मर्मत सम्भारमा जुट्यो। आयो उही पुरानै अवस्थामा। थिएन त मात्र पार्वतीको भौतिक उपस्थिति। छोरासँग भेट हुन पाएको थिएन। ठेगाना खोज्दाखोज्दै दिनहरू बितिरहेका थिए। अरबबाट फर्किने एक महिना अगाडिसम्म आफूले कम्पनीबाट पाएको तलबबाट छोरालाई खर्च पठाइरहेकै थियो। पैसा पठाउन छाडेको पनि धेरै भइसक्यो। किन पैसा रोकियो न सोधखोज न असर। सायद अब उसलाई बाबुको कमाइको कुनै आवश्यकता थिएन कि! सहरबाट आउने जोसुकैलाई सोध्न छुटाउँदैन कमल। एकदिन हरिलाई चिन्ने र उसको अफिसको ठेगाना थाहा पाउने व्यक्ति फेला पार्छ। उसलाई लाग्छ भगवान् नै फेला पारें। अनि गाउँका छरछिमेकीसँग बिदा मागेर छोरा भेट्न राजधानी सहरितर लाग्छ। एक्लाएक्लैको भीड सहरमा कमल हराउनु कुनै नौलो कुरा थिएन। गाउँमा सावाँ अक्षर नचिनेको कमललाई ए, बी, सी, डी भने अरबले सिकाएको थियो। हातमा बोकेको कागजको टुक्रा। अंग्रेजीमा लेखिएको अफिसको नाम र ठेगाना खोज्दै एउटा ठूलो कम्पाउन्डमा पुग्छ। आँगनभरि गाडी नै गाडी, सबै सुकिलामुकिला आफू थोत्रो कमिज र सुरुवाल चप्पल लगाएको त्यति ठूलो र सफा अफिसमा छिर्नै डराउँछ। गेटमा बसेको सुरक्षागार्डलाई सोध्छः तपाईं हरि इन्जिनियरलाई चिन्नुहुन्छ गार्डले रिसेप्सनमा देखाइदिन्छ। त्यहाँ गएर सोध्नोस्। रिसेप्सनमा बसेकी युवतीले कमललाई आफ्नो नाम र काम सोध्छिन्। फोन घुमाउँछिन्। एकैछिन बस्दै गर्नुहोस् रे अहिले सर आउनुहुन्छ। सुट टाई लगाएको गोरो आकर्षक जिउडाल भएको व्यक्ति कमलकै छेउबाट रिसेप्सनमा पुग्छ। सोध्छ खोइ को भेट्न आएको? रिसेप्सनिस्टले देखाइदिन्छिन्। कमल उठेर हरिको छेउमा पुग्छ। ए तपाईं हो ? प्रश्न सोध्दै अफिसको आँगनतिर ल्याउँछ। हरि र कमलबीच कुराकानी भइरहेछ। किन अफिस अफिसमा आएको? त्यो पनि यस्तो हुलिया! कस्तो मान्छे! त्यहीबेला एक युवती बाहिर निस्किएर हरिलाई बोलाउँछिन्। ए हरि! ढिला भयो के? हिँड्न भन्या। हरि युवतीतिर जान्छ। युवतीले सोध्छिन् उहाँ को हुनुहुन्छ? अहिले यहीँबाटै भेटघाट सकाउन पर्ने हो र! घरैमा बसेर गफ गरौँ न सँगै लगौं हरि इन्कार गर्छ। गाउँबाट आएको मान्छे हो। ठीक छ भेट भइहाल्यो। अब जाउँ। छोरा र ती युवतीको कुरा सुनिरहन्छ कमल। नजिकै रहेको गाडी चढेर दुवैजना कमलको आँखाबाट ओझेल हुन्छन्। कमलका आँखा रसाउँछन्। आफ्नो शरीरतिर हेर्छ। हतारहतार कम्पाउन्डबाट बाहिरन्छ अब कहिल्यै भेट्न नआउने वाचा गरेर। रात पर्दै थियो। रात बिताउन उपयुक्त स्थानको खोजीमा तर फेला पार्दैन। सडक पेटीमा मानिसहरू सुतिरहेको देख्छ। ऊ पनि त्यसैमा सामेल हुन पुग्छ। एक्लाएक्लैको भीडमा अर्को एकजना थपियो। गाउँ फर्कने साहस गरेन। जानु पनि त थिएन उसलाई। गाउँमा को नै थियो र! पार्वतीले छाडेर गएपछि विशुद्ध एक्लो। अरबको तातोमा एक्लो, गाउँ फर्केर आएपछि एक्लो र आज एक्ला एक्लैको भीडमा पनि एक्लो। देशमा कोरोनाको महामारी फैलियो। सडकपेटीमा मृत्यु पर्खिरहेको कमललाई पनि कोरोनाले छोयो। छेवैमा बसेका अरू एक्लाहरूले अस्पतालसम्म पुर्याए। कहिल्यै नछुट्ने त्यो झोला भने सँगै थियो। मुखमा अक्सिजन पाइप छ। झोलाको डायरी सिरानीमा छ। बिहान करिब ४, ५ बजेको समय अस्पतालका नर्स ढोकाबाट कमललाई चिहाउन पुग्छन्। छातीमा डायरी थियो। एउटा हातले डायरी र अर्को हात डायरीमा टाँसिएको फोटोमा थियो। थिएन त केवल कमलभित्रको ढुकढुकी। एकैछिनमा नेपाली सेनाको टुकुडीले प्लास्टिकमा पोको पार्यो। पशुपतिमा रहेको विद्युतीय शवदाहमा लगेर कमलले प्रयोग गरेका सरसामान र झोलासँगै त्यो डायरी पनि शवसँगै नष्ट गरिए। पीडाको मलहम पार्वतीको तस्बिर पनि कमलले सँगै लग्यो। आमाको मुहार याद छैन। धमिलो भए पनि मानसपटलमा रहेको बाबु कमलको तस्बिरलाई आज इन्जिनियर हरि घरको भित्तामा उतार्न खोजिरहेछ। तस्बिरमा खोजिरहेछ आमा र बाबुलाई! रहर हो या पश्चाताप! आज फोटो खोजिरहेछ।"
रेमिट्यान्स बढ्दा तरलतामा झनै दबाब,"काठमाडौं : एकातर्फ लामो समयदेखि नयाँ कर्जाको माग न्यून हुनु र अर्कोतर्फ रेमिट्यान्स भित्रिने आकार बढ्दै जाँदा बैंक तथा वित्तीय संस्थामा लगानीयोग्य पुँजी (तरलता) झन् बढ्दै गएको छ। वैदेशिक रोजगारमा जानेबाट भित्रिएको रेमिट्यान्स चालु आर्थिक वर्षको पाँच महिनामा ४४ प्रतिशतले वृद्धि भएर ६ खर्ब ४० अर्ब ४३ करोड रुपैयाँ पुगेको छ। जुन अमेरिकी डलरमा विप्रेषण आप्रवाह २५ प्रतिशतले वृद्धि भई ४ अर्ब ७३ करोड पुगेको छ। नेपाल राष्ट्र बैंकले शुक्रबार सार्वजनिक गरेको मंसिरसम्मको देशको वर्तमान आर्थिक तथा वित्तीय स्थितिअनुसार रेमिट्यान्सको आकार झन् बढेको हो। यस अवधिसम्ममा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या १ लाख ९० हजार ३ सय ८४ र पुनः श्रम स्वीकृति लिनेको संख्या १ लाख ३५ हजार ४ सय २५ रहेको छ। रेमिट्यान्स बढ्नु नराम्रो होइन। मुलुकमा विदेशी मुद्रा बढेसँगै अधिकांशको जीवनस्तरमा सुधार हुन्छ। तर यो मुलुकका लागि दीर्घकालीन समाधान भने होइन। युवा पलायन हुनु र आन्तरिक उत्पादन घट्दा मुलुकलाई दिगो बनाउन बाधक हुने अर्थविद्हरू बताउँछन्। अझ तत्कालका लागि त बैंक तथा वित्तीय संस्थामा लगानी क्षमता ७ खर्ब रुपैयाँ हुँदा पनि खासै कर्जाको माग नहुँदा प्रणालीमा निक्षेप मात्र थुप्रिने काम भइरहेको नेपाल बैंकर्स संघका अध्यक्ष सन्तोष कोइराला सुनाउँछन्। अहिले कर्जा नबढेका कारण तरलतामा दबाब छ। बैंकहरूको कर्जा निक्षेप अनुपात (सीडी रेसियो) धेरै सहज अवस्थामा छ। बरु कर्जाको वृद्धि अहिले धेरै भएको भए बढेको रेमिट्यान्स धेरै राम्रो हुन्थ्यो। बैंकहरूले कर्जा वृद्धि गर्न नसकेका कारणले ओभर लिक्विड भएर बस्नु परेको छ, अध्यक्ष कोइरालाले अन्नपूर्णसँग भने। यद्यपि बैंकमा थोरै माग हुन थालेको उनले जनाए। माछापुच्छे बैंकका प्रमुख कार्यकारी अध्यक्ष (सीईओ) समेत रहेका कोइरालाका अनुसार अब निर्माण क्षेत्र फस्टाउने हो भने अधिक तरलता प्रयोग हुन सक्छ। सरकारले निर्माण व्यवसायीको बेलैमा भुक्तानी गरिदिएको भए बैंकको खराब ऋण नियन्त्रण हुने र थप कर्जा विस्तार गर्न सहज हुने अध्यक्ष कोइराला बताउँछन्। विदेशी विनिमय सञ्चिति २२ खर्ब ७३ अर्ब यता अन्य विदेशी मुद्रा आउने स्रोतमा भन्दा विप्रेषणमा वृद्धि हुँदा कुल विदेशी विनिमय सञ्चिति असारको तरलनामा ११४ प्रतिशतले वृद्धि भई मंसिर मसान्तमा २२ खर्ब ७३ अर्ब २६ करोड रुपैयाँ पुगेको छ। अमेरिकी डलरमा यस्तो सञ्चिति १६ अर्ब ७६ करोड पुगेको छ। कुल विदेशी विनिमय सञ्चितिमध्ये नेपाल राष्ट्र बैंकमा २० खर्ब ३३ अर्ब २७ करोड र बैंक तथा वित्तीय संस्थामा २ खर्ब ४० अर्ब कायम भएको छ। कुल विदेशी विनिमय सञ्चितिमा भारतीय मुद्राको अंश २२८ प्रतिशत छ। आर्थिक वर्ष २०८१८२ को पाँच महिनाको आयातलाई आधार मान्दा बंैकिङ क्षेत्रसँग रहेको विदेशी विनिमय सञ्चिति १७६ महिनाको वस्तु आयात र १४६ महिनाको वस्तु तथा सेवा आयात धान्न पर्याप्त रहने देखिन्छ। देशबाट बाहिरिने विदेशी मुद्राभन्दा भित्रिने यस्तो मुद्रा अधिक हुँदा शोधनान्तर बचतको आकार पनि बढेको छ। चालु आवको मंसिरसम्ममा शोधनान्तर स्थिति २ खर्ब २५ अर्ब ३४ करोड रुपैयाँले बचतमा छ। अघिल्लो वर्षको सोही अवधिमा शोधनान्तर स्थिति २ खर्ब १६ अर्ब ५ करोड रुपैयाँले बचतमा रहेको थियो। अमेरिकी डलरमा १ अर्ब ६७ करोडले बचतमा छ। यससँगै, चालु खाता १ खर्ब ४० अर्ब ७१ करोडले बचतमा छ। अघिल्लो वर्षको सोही अवधिमा चालु खाता १ खर्ब ४१ अर्ब ३ करोडले बचतमा रहेको थियो। चालु आवको पाँच महिनासम्ममा ६ अर्ब ३ करोड रुपैयाँ प्रत्यक्ष वैदेशिक (इक्विटी मात्र) लगानी भित्रिएको छ। अघिल्लो वर्षको सोही अवधिमा यस्तो प्रत्यक्ष वैदेशिक (इक्विटी मात्र) लगानी आप्रवाह ३ अर्ब ९३ करोड रुपैयाँ थियो। महँगीको चाप समग्रमा महिनैपिच्छे उपभोग्य वस्तुको मुल्यमा चाप परिरहेको छ। विशेष गरेर तरकारी, दाल, गेडागुडी र खाद्यान्नको मूल्य अधिक बढ्दा समग्रमा महँगीमा दबाब परेको हो। चालु आवको मंसिर महिनामा वार्षिक बिन्दुगत उपभोक्ता मुद्रास्फीति ६०५ प्रतिशत छ। जबकि अघिल्लो वर्षको सोही महिनामा यस्तो मुद्रास्फीति ४९५ प्रतिशत रहेको थियो। हाल खाद्य तथा पेयपदार्थ समूहको मुद्रास्फीति ९९९ प्रतिशत र गैरखाद्य तथा सेवा समूहको मुद्रास्फीति ३९२ प्रतिशतले बढेको छ। तथ्यांकअनुसार खाद्य तथा पेयपदार्थ समूहअन्तर्गत तरकारी उपसमूहको वार्षिक बिन्दुगत उपभोक्ता मूल्य सूचकांक ४३०५ प्रतिशत, दाल तथा गेडागुडीको १०६६ प्रतिशत, खाद्य तथा खाद्यजन्य पदार्थको ९७० प्रतिशत र घिउ तथा तेलको ९३९ प्रतिशतले बढेको छ। तर मरमसला उपसमूहको वार्षिक बिन्दुगत उपभोक्ता मूल्य सूचकांक ११८ प्रतिशत र चिनी तथा चिनीजन्य पदार्थको ०८३ प्रतिशतले घटेको छ। यस्तै, गैरखाद्य तथा सेवा समूहअन्तर्गत विविध वस्तु तथा सेवा उपसमूहको वार्षिक बिन्दुगत उपभोक्ता मूल्य सूचकांक ७९८ प्रतिशत, मदिराजन्य पेयपदार्थको ७०१ प्रतिशत, कपडाजन्य तथा जुत्ताचप्पलको ६७५ प्रतिशत र फर्निसिङ तथा घरायसी उपकरणको ५२९ प्रतिशतले बढेको छ। आयात ६ खर्ब ६१ अर्ब, निर्यात ७३ अर्ब ६६ करोड मुलुक अधिक आयातमा निर्भर छ। एकातर्फ बढ्दो रेमिट्यान्स आयातित उपभोगमै सकिनछ। किनभने आन्तरिक उत्पादन नहुँदा आयातमा भर पर्नु परेको छ। आयातभन्दा निर्यात झिनो हुँदा बर्सेनि व्यापार घाटाको ठूलो खाडल पर्छ। चालु आवको पाँच महिनामा पनि आयात ३ प्रतिशतले र निर्यात १६५ प्रतिशतले बढेको छ। यसबीच कुल वस्तु आयात ६ खर्ब ६१ अर्ब ४९ करोड रुपैयाँ पुगेको छ। अघिल्लो वर्षको सोही अवधिमा यस्तो आयातमा ३४ प्रतिशतले कमी आएको थियो। वस्तुगत आधारमा यातायात उपकरण, सवारीसाधन तथा अन्य सवारीसाधनका स्पेयर पार्टस्, कच्चा भटमास तेल, स्पन्ज आइरन, लसुन, खानेतेललगायतका वस्तुको आयात बढेको छ। तर पेट्रोलियम पदार्थ, सुन, कच्चा पाम तेल, केराउ, अलकत्रालगायतका वस्तुको आयात घटेको छ। यस्तै, यसबीच कुल वस्तु निर्यात १६५ प्रतिशतले वृद्धि भई ७३ अर्ब ६६ करोड रुपैयाँ पुगेको छ। वस्तुगत आधारमा सोयाविन तेल, चिया, पोलिस्टर यार्न तथा थे्रड, पार्टिकल बोर्ड, ऊनको गलैंचालगायतका वस्तुको निर्यात बढेको छ। तर पाम तेल, जिंक सिट, अदुवा, तयारी पोसाक, जडीबुटीलगायतका वस्तुको निर्यात घटेको छ।"
हुम्लामा ८ वर्षमा सवारी दुर्घटनाबाट २४ मृत्यु,"हुम्लामा ८ वर्षको अवधिमा २४ जनाले सवारी दुर्घटनामा ज्यान गुमाएका छन्। ८ वर्षको अवधिमा १५ सवारी दुर्घटना भएका छन्। उक्त अवधिमा दुर्घटनामा परी २७ जना गम्भीर घाइते भए। जिल्ला ट्राफिक प्रहरी कार्यालय हुम्लाले दिएको जानकारी अनुसार दुर्घटनामा ज्यान गुमाउनेहरूमा १६ जना पुरुष,५ जना र ३ जना बालबालिका रहेका छन्।"
श्रीमतीको हत्या गरेको आरोपमा पक्राउ,रुपन्देही : श्रीमतीको हत्या गरेको आरोपमा श्रीमान पक्राउ परेका छन्। ४० वर्षीया कमला सेन खड्काको हत्या गरेको आरोपमा देवदह नगरपालिका८ टटेरा बस्ने ४६ वर्षीय रुद्र बहादुर खड्कालाई शुक्रबार राति प्रहरीले पक्राउ गरेको हो। घरायसी विषय विवाद हुँदा रुद्र बहादुरले धारिलो हतियार चक्कु प्रहार गर्दा कमला गम्भीर घाइते भएकी थिइन्। गम्भीर घाइते भएकी कमलाको देवदह मेडिकल कलेज भलुहीमा उपचारका क्रममा मृत्यु भएको हो। प्रहरी चौकी खैरेनीबाट खटिएको प्रहरीले रुद्र बहादुरलाई पक्राउ गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
वीरगन्जमा आयोजित एकताका लागि दौड म्याराथनमा खातुन र साह प्रथम,"वीरगन्ज : पृथ्वी जयन्ती तथा राष्ट्रिय एकता दिवसका अवसरमा वीरगन्जमा शनिबार आयोजित रन फर युनिटी (एकताका लागि दौड) म्याराथनमा छात्रातर्फ वीरगन्ज२३ की कल्सुन खातुन प्रथम भएकी छन्। यस्तै वीरगन्ज१४ की प्रीति पटेल द्वितीय र वीरगन्ज११ की सरिता भूलले तृतीय भएकी छन्। प्रतियोगितामा छात्रतर्फ वीरगन्ज१६ का अमरनाथ साह प्रथम, बाराको कोल्हबीका रुपेश माझी द्वितीय र कोल्हबीकै रोहन माझी तृतीय भएका छन्। वीरगन्ज महानगरपालिकाको सहयोगमा इम्प्रुभीङ् वीरगन्जले आयोजना गरेको ५ किलोमिटर दूरीको म्याराथनमा छात्रातर्फ प्रथम हुन सफल वीरगन्ज२३ की कल्सुनलाई कप र मेडलसँगै टेक्नो कम्पनीको एक थान मोबाइल सेट तथा निखिल ज्वेलर्सका तर्फबाट नगद ५ हजार पुरस्कार प्रदान गरियो। यस्तै उनले तीन महिनासम्मका लागि व्लर्डलिंकबाट निःशुल्क वाईफाई सेवापनि प्राप्त गरेकी छन्। छात्रातर्फ द्वितीय भएकी वीरगन्ज १४ की प्रितिलाई टेक्नोको १ थान मोबाइल फोनसँगै रोट्रयाक्ट क्लबका तर्फबाट नगद दुई हजार रुपैयाँ तथा वल्र्डलिंकबाट बोट स्पिकर तथा तृतीय भएकी सरितालाई टेक्नाको एक थान स्मार्ट मोबाइल फोन, रोट्रयाक्ट क्लबका तर्फबाट नगद एक हजार रुपैया र व्लर्डलिंकबाट एअरपड्स प्रदान गरियो। यता छात्रतर्फ प्रथम, द्वितीय र तृतीय भएका छात्राहरूलाई पनि विजेता छात्राहरु सरहकै पुरस्कार प्रदान गरिएको थियो। वीरगन्जको शंकराचार्य प्रवेशद्वारबाट सुरु भएको म्याराथनमा चार हजार छात्रछात्राहरू सहभागी भएका थिए। म्याराथनको उद्घाटन वीरगन्ज महानगरपालिकाका मेयर राजेशमान सिंहले गरेका थिए। म्याराथनको समापन समारोहमा पनि मेयर सिंहले नै विजेता छात्र छात्राहरूलाई पुरस्कार प्रदान गरेका थिए। सबै धर्म,जात समुदाय र धर्मबीच एकताको सन्देश दिन वीरगन्जमा पाँचौ पटक रन फर युनिटी (एकताका लागि दौड) म्याराथन आयोजना गरिएको इम्प्रुभीङ् वीरगन्जका अध्यक्ष सरन गुप्ताले जानकारी दिए।"
मोजाइक बनाउनुपर्ने नेपाली राष्ट्रियता,"विभेदको खेती हामी विभेदको खेतीमा छौं। कमीको सिद्धान्त (डेफिसिएन्सी थ्यौरी) बोकेर, बोकाएर। पुराना घाउ कोट्याएर। हिजोका कमी कमजोरी उधिनेर। बहुलतालाई एकै सूत्रमा नउनेर। नउनाएर। त्यसैले हामी जात, जाति, जातिगत सोच, राष्ट्रराज्य आदिकै सेरोफेरोमा अल्झिएका छौं। मोजाइक नगरेर। नगराएर। यति हुँदाहुँदै पनि हामीले बुझेका छौं कि जाति शारीरिक हो। शरीरसँग सम्बद्ध। जातिगत (इथ्नेसिटी) भनेको सांस्कृतिक विरासत हो। भाषा भेषभूषासँग सम्बन्धित। राष्ट्रियता नेसनालिटी) भौगोलिक र कानुनी कुरा हो। नागरिकतासँग सम्बन्धित। शरीरको आकार प्रकार हेरेर छुट्टिए तथा छुट्ट्याए जातीय विभेद भयो। संस्कृति तथा भाषाको आधारमा छुट्टिए तथा छुट्ट्याए जातिगत विभेद भयो। भूगोल र कानुनका कुरामा टेकेर छुट्टिए तथा छुट्ट्याए राष्ट्रियताको विभेद भयो। यसैमा तुलना जोडेर आग्रह एवं पूर्वाग्रहको प्रवृत्ति बोके बोकाए जातीय केन्द्रवाद (इथ्नोसेन्ट्रिज्म) भयो। दुर्भाग्य के हो भने नेपाली राजनीतिज्ञले सबै कुरा एकसाथ बोकाए। खसआर्य भनेर संविधानमा लेखे। मंंगोल भनेर अभ्यासमा ल्याए। फलानो जातिको भाषा र संस्कृति भनेर जातिगत मानसिकता बोकाए। राष्ट्र र राष्ट्रराज्य (नेसनस्टेट) भनेर विभेदी मानसिकता बोकाए। जात जातीय राज्यको टुक्रे बुद्धि बोकाएर जातीय केन्द्रवाद निम्त्याए। त्यसैलाई प्राज्ञिकले सघाए। सामाजिक रूपान्तरकले सिकाए। विकासेले सिकाए। परिणामतः हामी टुक्रे नैं बनिरह्यौं। बनाइरह्यौं। भूगोलमा बाँडिने। भाषामा बाँडिने। जातमा बाँडिने। जातीमा बाँडिने। इतिहासमा बाँडिने। संस्कृतिमा बाँडिने। अझै यो क्रम जारी छ। राजनीतिज्ञबाट। प्राज्ञिकबाट। साहित्यकारबाट। जात तथा जातीयताका वकालतकर्ता (एडभोकेटरएक्टिभिस्टस्) बाट। विकासे कार्यकर्ताबाट। यसैले हामीले वाल्मीकि रामायण (६१२४१७) को भनाइलाई बोक्न सकेनौं। बोकेनौं। बोकाएनौं। त्यसको भनाइ निम्नानुसारको छ। पहिला दुई पंक्ति भारद्वाजले रामलाई सिकाएका हुन्। दोस्रा दुई पंक्ति रामले भाइ लक्ष्मणलाई सुनाएका हुन्। मित्राणि धन धान्यानि प्रजानां सम्मतानिव। जननी जन्म भूमिश्च स्वर्गादपि गरीयसी।। अपि स्वर्णमयी लङ्का न मे लक्ष्मण रोचते। जननी जन्म भूमिश्च स्वर्गादपि गरीयसी।। माथिका दुवै पंक्तिका दोस्रा हरफले मातृभूमिलाई ठूलो मान्छ। मित्रभन्दा। धनभन्दा। अन्नभन्दा। सुवणमयी लंकाभन्दा। नेपालको सन्दर्भमा मातृभूमि नेपाल। श्री ५ पृथ्वीनाराण शाह तथा बहादुर शाहले जोडेको नेपाल। बीसे नगर्चीले अर्थतन्त्र सिकाएको नेपाल। मणिराम गन्धर्वले गर्विलो कर्खा गाएको नेपाल। बांगेसार्कीले सघाएको एकीकृत नेपाल। भारतमा आएको इस्ट इन्डिया कम्पनीसँग भिडेर अमर सिंह, बलभद्र, तथा भक्ति थापाले बचाएको नेपाल। गजराज मिश्र तथा चन्द्रशेखर पाध्याले कुइयासँग सुलह गरेर साँधसीमा गरेको नेपाल। श्री ३ जंगबहादुर राणाले थपेको नेपाल। सत्ययुगमा सत्यवती नाम भएको नेपाल। त्रेतायुगमा तपोभूमि बनेको नेपाल। द्वापरयुगमा मुक्तिसोपान भएको नेपाल। कलीयुगमा नेपालका पुरी भनी चिनिने नेपाल। मोजाइक राष्ट्रवादी बनाउन अरूले गरेको प्रयास मैले चीन, भारत, रुस तथा अमेरिकी अभ्यासहरू खोजें। राष्ट्रवादी बन्ने अभ्यास। बनाउने अभ्यास। मेरो खोजले भन्छ कन्फुसियसले सिकाएको संस्कृतिको माया चीनले छोडेन। अध्यात्मको माया। गुणवत्ताको माया। माओले सिकाएको भूगोलको माया बिर्सेन। देङसियाओपिङ र सिजीपिङले सिकाएको देशभक्तिमा आधुनिकता जोडने अभ्यास बिर्सेन। इतिहासले सिकाएको बोक्नैपर्ने मूल्यमान्यता (मस्ट टु बी फलोड भ्यालु) र सभ्यता छोडेन। एकता र जातजातीय सद्भाव कायम राख्ने राजनीतिक अभ्यास बिर्सेन। यसरी चिनियाँहरू राष्ट्रवादी बने। बनाइए। भारत ५ सय ८४ देशमा बाँडिएको भूगोल हो। अंग्रेज र तदन्तरका सरकारले यसलाई जोडे। पछिल्लो समय केही फुटे। केही जोडिए। यसरी एकत्रित भएको भारतले गीतबाट राष्ट्रवाद जगायो। राजनीतिक नेताका भनाइबाट राष्ट्रवाद जगायो। धर्मगुरुका भनाइले जगायो। प्राज्ञिकका लेखहरूले जगायो। विकासेहरूका अभ्यासले जगायो। शान्ति, स्वतन्त्रता, उदारता, मुक्ति, सशक्तीकरण, देशप्रेम आदिलाई विकासमा जोड्ने तरिकाले राष्ट्रवाद जगायो। पाँच टेरिटोरी र आइल्यान्डमा बाँडिएको अमेरिकामा ५० वटा राज्य छन्। तिनलाई पोसाकले राष्ट्रवादी बनायो। बेनफ्रयाङलिन पोसाकले। बेत्से पोसाकले। रस एपेरल टिसर्टले। फिड्म हुड्डीले। इतिहासको गर्वले। शैक्षिक लचकताले। राजनीतिक नेताको बोली र गराइले। सञ्चारका साधनले। ती सबैले एकोहोरो भनिरहे अमेरिका पूर्ण (पर्फेक्ट) छ। रुसलाई इतिहासको गर्वले राष्ट्रवादी बनायो। देशको भविष्य राम्रो छ भन्ने राजनीतिक नेतृत्वले बनायो। प्राज्ञिक दुनियाँको सोचले बनायो। शैक्षिक अभ्यासले बनायो। साहित्यकारहरूको लेखनले बनायो। संस्कृतिमा गर्व गर्ने संस्कारले बनायो। राष्ट्रवादी बन्ने बनाउने उपक्रमहरू नेपाल प्रज्ञा प्रतिष्ठानका पूर्वउपकुलपति गंगाप्रसाद उप्रेतीले कुनै बेला भन्नुभयो राजनीतिले तोड्छ। संस्कृतिले जोड्छ। उहाँको यो भनाइले नेपाली राजनीतिज्ञलाई तोडक भनी चिनायो। तर माथिका देशहरूले राजनीतिलाई जोडक बनाए। श्री ५ पृथ्वीनारायण शाहले भूगोल जोडे मन जोडेनन् भनी हिँड्ने राजनीतिज्ञलाई मन जोड्ने तिम्रा सोच के हुन् ? अभ्यास के हुन् ? फाटेका मन जोड्न हाल के गर्दैछौ ? भन्ने प्रश्न गर्नुपर्छ। तोडक कुरामा रमाउने राजनीतिज्ञलाई मोजाइक बनाउने देशविदेशका अभ्यासहरू पढाउनु पर्छ। सिकाउनु पर्छ। तोडक कुरा गर्नेहरू देशका राजनीतिज्ञ हुन सक्तैनन् भन्नुपर्छ। तसर्थ हाम्रो पहिलो उपक्रम राजनीतिज्ञलाई नेपाली बहुलता चिन भन्नुपर्छ। यतिले पुग्दैन। त्यसका सांस्कृतिक रसायन बुझ भन्नुपर्छ। पुर्खाको योगदान बुझ भन्नुपर्छ। अनि चीन, भारत, अमेरिका, तथा रुसजस्ता देशले कसरी मोजाइक राष्ट्रवादको विकास गरे भनी सिकाउनु पर्छ। अहिले हामी सांस्कृतिक पुनरुत्थानमा छौं। अध्ययन, अनुसन्धानबाट। सभा, समारोहबाट। चाडपर्वबाट। एक अर्काका चाडबाडमा रम्ने रमाउने अभ्यासबाट। खानपानको आस्वादनबाट। भेषभूषाको सारन तारनबाट। यस स्थितिमा हाम्रो दोस्रो उपक्रम हुनुपर्छ संस्कृतिका मूलहरूको मिलनको खोजी। अर्थात् वेद, उपनिषद्, रामायण, महाभारत, गीता, पुराणहरूको सम्बन्ध धम्मपद, त्रिपिटक तथा जातककथासँग कहाँ कहाँ छ ? कहाँ फरक छ ? किन त्यो फरक आयो ? यी र यस्ता कुराको खोजी गर्नुपर्छ। यही अभ्यास मुन्दुम, रिलुङ, होसुङसँग पनि गर्नुपर्छ। प्येताँ ल्हुताँ, केर्लाे, डेमोसँग पनि सोही काम गर्नुपर्छ। कुरान हदिससँग के सम्बन्ध छ भनी खोज्नुपर्छ। यसबाहेक अन्य धर्मावलम्बीका शास्त्रहरूमा पनि यस प्रकारको खोजी गर्नुपर्छ। समानताको यो खोजीले सांस्कृतिक मोजाइक सुनिश्चित गर्छ। भाषा, लिपि तथा शास्त्रहरूको खोजीमा पनि हामी क्रियाशील छौं। यो खोजीमा हामीले भाषालाई सम्बन्धित जात जातिको मात्र हो भन्ने भनाउने अभ्यास गरेका छौं। यो घातक अभ्यास बदल्नु तेस्रो उपक्रम हो। भाषा देशको हो। जसले धेरै भाषा जान्दछ, त्यसको दिमाग तेज हुन्छ। स्वास्थ्य राम्रो हुन्छ। न्यूरो मेडिकल साइन्टिस्टको अहिलेको खोज यही हो। यो खोज नजान्दा पनि राजा प्रताप मल्ल १६ भाषाका विज्ञ थिए। योगी नरहरिनाथ पनि धेरै भाषाका जानकार थिए। आधुनिक प्रविधिको पहुँचले गर्दा अहिलेका विद्यार्थी पनि बहुभाषी छन्। बसाइँसराइले गर्दा विद्यालयका कक्षाहरू वहुभाषी बन्दै गएका छन्। यस स्थितिमा एकअर्काका भाषा सिक भने पुग्छ। लिपि सिक भने पुग्छ। शिक्षक तथा विद्यार्थी मिलेर बहुभाषी शब्दकोश तथा वाक्यकोश बनाउँ भने हुन्छ। अनपढ बाबुआमाले भाषा सिकाएर जान्ने भएका हामीले तिनैलाई पाइताले शिक्षक बनाए हुन्छ भन्नुपर्छ। भाषान्तरले साहित्य जोडनेहरू छौं। लिप्यान्तरले एकअर्काका लिपि सिक्ने सिकाउनेहरू पनि छौं। आफ्नोभन्दा बाहिरको भाषा र संस्कृतिमा आधारित साहित्य लेख्ने शोधकर्ताहरू पनि छौं। युनिकोडको तरिकाले भाषाहरू जोड्ने एप्स तथा प्रोग्राम्ड लर्निङका अभ्यासीहरू पनि छौं। यी र यस्ता अभ्यासको खोजी तथा मूलधारीकरण गर्नु चौथो उपक्रम हो। बहुपोसाक नेपालीको पहिचान हो। भूगोलले दिएको। संस्कृतिले दिएको। आयातीत पोसाकले गर्दा शिला खोज्नु पर्ने अवस्थामा भएको। सरकारी पोसाक बनाउँदा भूगोलहरू जोड्न बिर्सिएको। यीमध्ये कतिपय पोसाकका जातजातीय संग्रहालय छन्। संकलन छन्। सिलाइ केन्द्र छन्। तिनलाई पालिका, पालिकामा संग्रहित गर्नु पाँचौं उपक्रम हो। पोसाक नै जम्मा पारेर। फोटो खिचेर माउन्ट गराएर। पोसाकको डिजिटल आर्काइभ बनाएर। हातहतियार, भाँडाकुँडा, शृंगारका साधन, वाद्यवादनका सामग्री आदि संकलन गर्ने अभ्यास पनि बढेको छ। व्यक्तिगत तहमा। समूह तहमा। जातजाति तहमा। भौगोलिक तहमा। सांस्कृतिक त हमा। यी अभ्यासहरूको पालिका, पालिकामा विस्तार गर्नु छैटौं उपक्रम हो। संग्रहालयको रूपमा। पर्यटन सामग्रीको रूपमा। खाद्यान्न, जडीबुटी, चराचुरुंगी, कीटपतंग, बिउबिजन, जीवजन्तु आदिका संकलकहरू पनि यत्रतत्र छन्। तिनका अभ्यासलाई पालिका तहमा लानु सातौं उपक्रम हो। कला संकलन तथा प्रवद्र्धन गर्ने अभ्यासहरू यत्रतत्र देखिएका छन्। मूर्तिकलाका रूपमा। काष्ठकलाका रूपमा। धातुकलाका रूपमा। चित्रकलाका रूपमा। यस्ता कलाहरू नेपालभर छन्। पालिका, पालिकामा तिनलाई संकलन गर्नु आठौं उपक्रम हो। बहुमूल्य ढुंगा संकलनका अभ्यासहरू पनि कताकति देखिन्छन्। हिमाली ढुंगा। पहाडी ढुंगा। मधेसी ढुंगा। यस्तै माटो संकलन हुन सक्छ। काठ संकलन हुन सक्छ। यी र यस्ता अभ्यासीहरूको पहिचान र तिनको संस्थागत विकासमा लाग्नु नवौं उपक्रम बन्न सक्छ। रैथाने, शास्त्रीय तथा सर्जक ज्ञान, विज्ञान, सीप एवं प्रविधि संकलन अहिलेको खाँचो हो। त्यसैमा आधारित विकास गर्नु देशको उन्नति हो। अहिले हामी आयातीतमा रमाएका छौं। यो घातक अभ्यास हो। पहिचान गुमाउने। परम्परा टुंग्याउने। यस्ता कुराको खोजी दसौं उपक्रम हो। शब्दावलीमा हामी समावेशिता घोक्छौं। घोकाउँछौं। राष्ट्रिय गान घोकेजस्तो। घोकाए जस्तो। राजनीतिक दलले अजमाएका शब्दहरूको पुनरावृत्ति गरेजस्तो। यस्तो अभ्यासको शिक्षा बदल्न शिक्षणकला (पेडागोजी) बदल्नु एघारौं उपक्रम हो। टुंग्याउनी भूगोल, इतिहास, संस्कृति, धर्मशास्त्रीय तथा रैथाने ज्ञान, सीप, विज्ञान, प्रविधि, कला, उपज, प्रकृति, प्रविधि, पोसाक, भाषा, लिपि आदिमा गर्व गर्न लगाउने राजनीतिले राष्ट्रवाद जगाउँछ। आशा तथा सम्भावना देखाउने नेतृत्वले हाम्रोपना बचाउँछ। दुर्भाग्य के हो भने हामी खण्डित नेता, प्राज्ञ, पत्रकार, साहित्यकार, अगैसस, वकालतकर्ता, इतिहासविद्, भाषाविद्, शिक्षकप्राध्यापक, वुद्धिजीवी, समाजसेवी आदिको चपेटामा परेका छौं। पारिएका छौं। यो अनुभूति हामी सबैले बोक्नासाथ पालिका, पालिकामा संग्रहालयहरू बन्छन्। पर्यटनस्थलहरू विकसित हुन्छन्। शिक्षकप्राध्यापक, विद्यार्थी आदि संकलक बन्छौं। पालिका संयोजक बन्छ। हिजो, आज तथा भोलिका युवाले राष्ट्रवादको स्वाद पाउँछन्। सम्भावना आफैं खोज्छन् उनीहरूले। आशावान आफैं बन्छन्। संघ, प्रदेश तथा पालिकामा सघाउने हातहरू भेटछन्। गुजारामुखी अर्थतन्त्रमा बसे पनि। बचतमुखी अर्थतन्त्रमा रहे पनि। बजारमुखी अर्थतन्त्रमा रमाए पनि। परिणामतः विचार संकलनका लागि ड्यासबोर्डको सहायता लिन्छन्। परीक्षणका लागि जोखिमकर्ताको आड लिन्छन्। लगानीका लागि सबै बालबालिकाको अनिवार्य बचत गर्न थाल्छन्। वित्तीय संस्थाले सघाएर। पालिकाले थपेर। अभिभावकले सन्तती बचतको दैनिकी बनाएर। आफैंले कमाउने अभ्यास गरेर। पालिका, सहयोगी समूह तथा निजी संस्थाले उत्पादित वस्तु किनेर। किनाउने राष्ट्रिय तथा अन्तर्राष्ट्रिय बजार उपलब्ध गराएर। मेरो देशमा के छैन र ? भन्ने संस्कृति बनाएर। १ सय ४५ वटा हिमाल छन्। सुन्दरता बेच्न बेचाउन सक्छौं। पहाडका थुम्का छन्। प्राकृतिक म्युजियम बनाउन सक्छांै। सम्म मैदान छ। खाद्यान्न फलाउन सक्छौं। पोखरीहरू छन्। अनेकन सम्भावना खोज्न खोजाउन सक्छौं। भाषा छन्। संस्कृति छन्। सिर्जना छन्। कला छन्। यस्ता अनेकन कुरा बेच्न सक्ने तागत भएका नेपाली छौं। संवेग र विवेक मिलाउन जान्नेहरू। त्यसैमा आधुनिक प्रविधि जोड्नेहरू। स्थानीय, राष्ट्रिय तथा अन्तर्राष्ट्रिय बजार जोड्नेहरू। हामीलाई बल दिने सोचका श्लोक छन् : अमन्त्रमक्षरं नास्ति नास्ति मूलमनौषधम्। अयोग्यः पुरुषो नास्ति योजकस्तत्र दुर्लभः।। जोड्ने जोडाउने नेतृत्व खोजौं। बहुक्षेत्रका नेतृत्व। हामी स्वतः राष्ट्रवादी हुन्छौं। भोलिको नेपालमा सबै क्षेत्रका टुक्राहरू मिलाउने मोजाइककर्मीहरूको उत्पादन गर्छौं।"
दोलखामा ५६ वर्षपछि पुनः पुस्तकालय स्थापना,"दोलखा : दोलखामा भीम पुस्तकालय पुनः स्थापना भएको छ। कम्प्युटर र इन्टरनेटको पहुँचका कारण पुस्तक पढ्नेको संख्यामा कमी आएकाले यसलाई बढाउनका लागि पुस्तकालय स्थापना गरिएको हो। पुस्तक पढ्ने बानीको विकास गराउन र प्राचीन सहर दोलखाको पहिचान यथास्थितिमा राख्न सहयोग पुर्याउनका लागि पुस्तकालय स्थापना गरिएको इन्जिनियर आत्माकृष्ण श्रेष्ठले बताए। भीम पुस्तकालय २०१० सालमा त्रिपुरा पुस्तकालयका नाममा स्थापना भएको थियो। पछि २०१४ सालमा भैरव लाइब्रेरी स्थापना भयो। दोलखाको माथिल्लो टोलमा २०२३ सालमा भीषण आगलागी भयो। दोलखाको ऐतिहासिक पुस्तकालय र लाइब्रेरीलाई जोगाउन भीम माविले एउटा कोठा प्रदान गरेको थियो र उक्त कोठामा दुवै पुस्तकालयलाई संयोजन गरी २०२४ सालमा भीम पुस्तकालय नामाकरण गरी स्थापना गरिएको थियो। २०७२ सालको भूकम्पले क्षति पुर्याएपछि पुस्तकालय बन्द भएको थियो। हाल समाजसेवी इन्जिनियर श्रेष्ठले स्वर्गीय धर्मपत्नीको सम्झनामा पुनः पुस्तकालय स्थापना गरेका हुन्। पुस्तकालय विभिन्न संस्कृति, दर्शन, कला, भाषा, धर्म, साहित्य, संगीत, राजनीति, इतिहास, भूगोल, स्वास्थ्य विज्ञान, व्यवस्थापन आदिको पुस्तक, लेख, पत्रपत्रिकाहरू पाइने राम्रो ज्ञानको केन्द्र हो। विभिन्न दान धर्म गरे जति नै सन्तुष्टि मिल्ने भएकोले आफ्नो धर्मपत्नीको सम्झनामा पुस्तकालयलाई ब्यूँताउने प्रयास गरेको इन्जिनियर श्रेष्ठले बताए। पुस्तकालयलाई दीर्घकालीन रूपमा सञ्चालन गरी राख्न कोष स्थापना गर्नुपर्ने आवश्यकता महसुस गरी अक्षय कोष स्थापना गर्ने र उक्त कोषमा एकलाख रुपैयाँ स्वर्गीय धर्मपत्नी कै नाममा राख्ने घोषणा पनि उनले गरे। प्रविधिको विकासका कारण विभिन्न सामाजिक प्लेटफर्म मार्फत अध्ययन गर्न सकिने भएपनि पुस्तकालयमा पढ्नुको मज्जा अल रहेको पुस्तकालयका संयोजक रत्नबहादुर श्रेष्ठले बताए।"
पीडित परिवार भन्छन् : सरकारले हामीलाई कहिले न्याय दिन्छ?,"काठमाडौं : माइतीघर मण्डलामा बिहीबार दिउँसो दुई चेली रोइरहेका थिए। उनीहरु माझमा थियो फोटो फ्रेममा कैद भएका एक जना युवको तस्बिर। तस्बिरमा सयपत्रीको माला लगाइएको थियो। ती दुई जना चेली अरू कोही नभएर पर्यावरण संरक्षण अभियन्ता स्वर्गीय ओमप्रकाश महतो (दिलीप)का बहिनी लक्ष्मी र सिर्जना थिए। माइतीघरमा न्याय माग्दै उनीहरू भक्काँनिदै थिए। बिहीबार स्वर्गीय दिलीपको पाँचौ स्मृति दिवस मनाउन उनका बहिनी लक्ष्मी र सिर्जना अभियानकर्तासहित माइतीरघर पुगेका थिए। आफ्ना दाजुलाई सरकारले प्रथम पर्यावरण सहिद घोषणा गर्नु पर्ने उनीहरूको माग छ। यो मागलाई लिएर अरु थुप्रै अभियन्ताहरू पनि माइतीघर मण्डलामा आएका थिए। धनुषाको श्रीपुरस्थित चुरेबाट बग्ने औरही खोलामा चुरे माफियाहरूले गरिरहेको अवैध उत्खन्न रोक्न गएका २५ वर्षीय दिलीपलाई २०७३ पुस २५ गते क्रसर गुन्डाको समूहले टिपर चलाएर निर्मम हत्या गरेका थिए। त्यस यतादेखि न्याय माग्दै पीडित परिवारले सकड आन्दोलन गर्दै आएका छन्। दिलीपकी बहिनी लक्ष्मीले भनिन्, हत्याराहरू अझै खुलेआम बाहिर घुमिरहेका छन्। उनीहरूलाई सरकारले पक्राउ गर्नु पर्छ। त्यसका लागि घटनामा गहिरो अनुसन्धान गर्नु पर्छ। सरकारले हामीलाई कहिले न्याय दिन्छ? हाम्रो अदालत र सडकमा ओहोरदोहार गर्दागर्दा पैताला खिइसक्यो। माइतीघर मण्डलामा बिहीवार पर्यावरण तथा वातावरण संरक्षण अभियन्ता स्व दिलीप महतोका लागि न्याय माग्दै अभियन्ताहरू। धनुषा जिल्ला अदालत धनुषाले २०७९ फागुन १२ गते दिलीप हत्यामा तीन जनालाई दोषी ठहर गरेको थियो। अन्य चार जनालाई सफाइ दिएको थियो। दिलीपको हत्यामा संलग्न रहेका क्रसर मालिक विपिनकुमार महतो र टिपर चालक मुनीन्द्र महतोलाई २५२५ वर्ष कैद सजाय सुनाइएको थियो। दुबै जनालाई पाँचपाँच लाख रकम पीडित परिवारलाई क्षतिपूर्ति बापत दिनुपर्ने अदालतले आदेश दिएको थियो। घटनाका मतियारका रूपमा लोडर चालक जितेन्द्रकुमार महतोलाई १२ वर्ष कैद तोकिएको थियो। २०८० माघ २४ गते उच्च अदालत जनकपुरले जिल्ला अदालतकै फैसलालाई सदर गरेको थियो। दिलीपका बुबा रामजीवन महतोले मनसायपूर्वक हत्या गरेको भन्दै चुरियामाई बालुवा प्रशोधन उद्योग सञ्चालक विपिन कुमार महतो, उनका दाइ विनोद कुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध मुद्दा दायर गरेका थिए। यता मंसिर ४ गते सरकार जिल्ला अदालत र उच्च अदालतको फैसाला विरुद्ध सर्वोच्च अदालत पुगको छ। क्रूरतापूर्वक भएको हत्यामा समेत केहीलाई मतियार ठहर गरेको र केहीलाई सफाइ दिएको निर्णय त्रुटिपूर्ण र चित्तबुझ्दो नभएको दाबी सरकारको छ। सरकारले उनीहरू सबैलाई जन्मकैदको सजाय हुनुपर्ने माग गरिएको छ। भारतको भोपालमा इन्जिनियरिङ पढ्दै गरेका दिलीप अन्तिम सेमेस्टरको परीक्षा दिएर घर आएका थिए। परिवारजनका अनुसार दिलीपको हत्या भएको केही महिनापछि उनी अन्तिम वर्षको अन्तिम सेमेस्टरको परीक्षामा पनि उत्तीर्ण भएको खबर आएको थियो। स्थानीयस्तरमा पहिलेदेखि वातावरण संरक्षण र प्राकृतिक स्रोतको गैरकानुनी रूपमा अनियन्त्रित दोहनविरुद्ध क्रियाशील उनलाई २०७६ को पुसमा निसाना बनाइएको थियो।"
ऐतिहासिक डबली मेलामा खुलेआम जुवा,"भोजपुर : हरेक वर्षको पुस र माघ महिनामा आयोजना हुँदै आएको स्थानीय भोजपुर डबली मेलामा सट्टेबाजी खेलको विकृति बढेको छ। डबली मेलाका नाममा मेला भर्नेभन्दा पनि बढी सट्टेबाजी (डाइस) मा ठूलो मात्रामा पैसाको चलखेल हुने गरेको छ। भोजपुर सदरमुकामको स्थानीय टुँडिखेलमा चलिरहेको उक्त डबली मेलामा दैनिक लाखौंंको हानथाप हुने उक्त सट्टेबाजीको खेल चलिरहँदा पनि स्थानीय प्रशासनले बेवास्ता गर्दै आएको छ। ऐतिहासिक डबली मेलाको मौलिकता, महŒव र पहिचानविपरीत खुलेआम खेलाइने सट्टेबाजी खेललाई नियमन गर्न प्रशासन नै उदासीन छ। सार्वजनिक रूपमै लाखौं धनराशिको सट्टेबाजी भइरहेको उक्त विकृति नियन्त्रण गर्ने कुनै पनि नियमनकारी निकायहरू मौन बनेको सरोकारवालाहरू बताउँछन्। सार्वजनिक रूपमा खेलाइने सट्टेबाजी नियमनका लागि मेला आयोजकहरूकै कमजोरी रहेको उनीहरू सुनाउँछन्। डबली मेला भन्यो, डाइस खेलायो, दुनियाँ सर्वसाधारणलाई प्रलोभन देखायो, पैसा लुट्नबाहेक केही जानेन स्थानीय शरण राईले भने। ऐतिहासिक डबली मेलाले परिचित भोजपुरको आफ्नै साख छ। झन्डै पाँच दशकपहिले सुरु भएको भोजपुर डबली मेलामा मानिसहरू रातभर दोहोरी (गाउँले भाकाको जुहारी) गाउने, नाच्ने, स्थानीय अर्गानिक उत्पादन, कृषिमेला, राडीपाखी, मादल, खुकुरीजस्ता स्थानीय सामग्री, विभिन्न जातीय तथा सांस्कृतिक महŒव झल्काउने पहिरन, खानाका स्टलहरू प्रदर्शन हुने गथ्र्यो। टाढाटाढाबाट मानिसहरू पैदलै हिँडेर सदरमुकाम आउने गर्दथे। तर पछिल्ला वर्षहरूमा भने डबली मेलाको पहिचान जोगाउनेभन्दा पनि विकृतितिर धकेलिरहेको सर्वसाधारण सुनाउँछन्। भोजपुरको डबलीले ख्याति कमाएको ठाउँ हो यो, यसको आफ्नै मौलिक पहिचान छ, तर आजभोलि मेलाका नाममा सार्वजनिक रूपमै मनपरी सट्टेबाजी खेल हुन्छ युवा अगुवा दिक्पाल राईले थपे, यस्तो जुवाखाल खेलाएर हाम्रो डबली मेलाको पहिचान जोगिन्छ र ? हाम्रा स्थानीय पहिचान र मौलिकपन खै त ? अहिले उक्त डबली मेलामा कहिलेकाहीँ देखाइने छिटफुटका केही सांस्कृतिक कार्यक्रम, साना केटाकेटी खेल्ने खेल र रोटेपिङबाहेक मेलाका अधिकांश स्थानमा लङ्गुरबुर्जासहितका साना सट्टेबाजीका खेलहरू खेलाइएका छन्। विकृतिपूर्ण जुवाखेललाई नियमन गर्न सुझाव दिइएको र सुझावको बेवास्ता गरे दोषीलाई कडा कारबाही पनि गरिने जिल्ला प्रहरी कार्यालय भोजपुरको डीएसपी युवराज तिमल्सिनाले बताए। भने, हामी सट्टेबाजीका सबै खेल बन्द गर्न निर्देशन दिएका छौं, अटेरी गरे हामी खेल खेलाउनेहरूलाई कानुनी कारबाही गर्नेछौं। ठूलो धनराशिमा रकम कुम्ल्याउने प्रलोभनले मेला भर्न आउने सोझा सर्वसाधारणहरूको सट्टेबाजी खेलबाट दैनिक १ लाखदेखि १० लाखसम्मको हानथाप हुने गरेको खुलेको छ। सट्टेबाजीमा धनराशि जित्ने जोशले मेला घुम्न आएकाहरू आफ्नो ठूलो धनराशि हारेर मानसिक तनाव बोकेर घर फर्कने गरेका छन्। ठूलो मात्रामा पैसाको हानथाप हुने लंगुरबुर्जा सट्टेबाजी खेल भइरहँदा स्थानीय प्रशासन नै मौन रहेको सरोकारवालाहरू बताउँछन्।"
सार्वजनिक पार्किङमै हराउँछन् सवारीसाधन,"काठमाडौं : धादिङ महादेवबेंसीका लावन फुयाँलको पुस १७ गते पार्किङ एरियाबाटै मोटरसाइकल हरायो। महादेवबेंसी बजार नजिकैको घरमा पार्किङ गरिराखेको टीभीएस कम्पनीको उनको मोटरसाइकल हराएको थियो। नीलो रंगको मोटरसाइकल उनले केही महिनाअघि मात्रै किनेका थिए। उपत्यका ट्राफिक कार्यालय बग्गीखानामा मोटरसाइकल हराएको भन्दै दिनहुँ निवेदन आउँछन्। कतिपयको सवारीसाधन सार्वजनिक पार्किङ एरियाबाटै हराउँछन् भने कतिपय सपिङ मल, तरकारी बजार तथा सरकारी कार्यालयबाटै चोरी भएका हुन्छन्। यसरी चोरी भएका सवारीसाधन पछिल्लो समय भेटिन थालेका छन्। ट्राफिक कार्यालय बग्गीखानाले हराएका सवारीसाधन खोजी गर्नका लागि छुट्टै टोली स्थापना गरेर काम गर्दै आएको छ। उपत्यका ट्राफिक कार्यालय बग्गीखानाका प्रमुख विनोद घिमिरेले बिहीबारमात्रै विभिन्न कम्पनीका ३३ वटा सवारीसाधन सम्बन्धित धनीलाई बुझाएका छन्। २५ वटा मोटरसाइकल र ८ वटा स्कुटर सवारीधनीले प्राप्त गरेका छन्। काठमाडौं उपत्यका ट्राफिक प्रहरी कार्यालयमा प्राप्त निवेदनका आधारमा खोजी गर्ने क्रममा केही वास्तविक नम्बर प्लेटमा र केही नक्कली नम्बर प्लेट राखेको अवस्थामा सवारीसाधनहरू फेला परेका थिए। काठमाडौंको गठ्ठाघर, काँडाघारी, नेपालटार, कालीमाटी, पद्मोदयमोड, लैनचौर, गौशाला, बानियाँटार, धर्मस्थली, नयाँबसपार्क र बौद्धलगायतका स्थानबाट उक्त सवारीसाधन ट्राफिक प्रहरीले फेला पारेको थियो। ट्राफिक महासाखा प्रमुख विनोद घिमिरेका अनुसार यो आर्थिक वर्ष सुरु भएपछि उपत्यकामा दुई पांग्रे सवारीसाधन हराएको भन्दै १,०६८ वटा निवेदन दर्ता भएका थिए। यीमध्ये २ सय ७३ वटा सवारीसाधन सम्बन्धित धनीलाई बुझाइएको छ। कारबाहीका लागि ३ सय ४० वटा दुई पांग्रे सवारीसाधन ट्राफिक कार्यालयमा ल्याइएको थियो। जसमध्ये ६७ वटा मोटरसाइकलको धनी पत्ता लाग्न सकेको छैन। यातायात कार्यालयबाट कागजात मगाउने र थप अनुसन्धानको क्रममै छन्। कतिपय बाइकहरू भन्सार कार्यालयलाई पनि बुझाइएको हुन्छ। चोरीका २८ ओटा दुई पांग्र्रे सवारीसाधनसहित चोरीमा संलग्न ४० जना व्यक्तिहरूलाई पनि आवश्यक कारबाहीका लागि विभिन्न प्रहरी परिसर तथा प्रहरी वृत्तमा पठाइएको छ। मोटरसाइकल हराएको भनी विमिन्न मितिीमा उजुरी आएपछि ट्राफिक कार्यालयले शंकास्पद मोटरसाइकलमाथि निगरानी गर्ने गर्छ। यसका लागि सिभिल ड्रेसमा प्रहरी खट्ने गर्छन्। ट्राफिक कार्यालयले २०७९०८० मा ४९९ ओटा र ०८००८१ मा ४१७ ओटा दुई पांग्र्रे सवारीसाधन खोजतलास गरी सम्बन्धित धनीलाई जिम्मा लगाएको थियो। काठमाडौं उपत्यका ट्राफिक प्रहरी कार्यालयका प्रवक्ता संजयबहादुर राउतका अनुसार अधिकांश सवारीसाधन सार्वजनिक स्थानमा पार्किङ गरेको ठाउँबाटै हराउने गरेका छन्। यसरी हराएका तथा चोरी भएका सवारीसाधन कतिपय त बेवारिसे अवस्थामा फेला पर्ने गरेका छन्। चोरी भएका सवारीसाधनमध्ये अधिकांशले नम्बर बदलेर चलाउने गरेका छन्। केही सवारीसाधनको च्यासिस नम्बर नै बदलेर चलाउने गरेको अवस्थामा प्रहरीले फेला पार्छ। कतै पार्किङ गरी राखेको स्थानमा त था कहिले घर या सार्वजनिक स्थानमा लुकाएर राखेको अवस्थामा मोटरसाइकल र स्कुटर भेटिने गरेको छ। ट्राफिक कार्यालयका प्रमुख घिमिरेले सवारीसाधन चोरी तथा हराउनबाट रोक्न चालक नै सचेत हुनुपर्ने बताए। उनी भन्छन्, आफ्नो सवारीसाधन सुरक्षित स्थानमा पार्किङ गरी, ह्वील लक, चेन लक, ह्यान्डिल लक, डिस्क लकलगायत सुरक्षा साइरनहरू जडान गर्न आवश्यक छ। मानिसको आवतजावत नहुने एकान्त ठाउँमा सवारीसाधन छाडेर हिँड्न नहुने घिमिेरेको तर्क छ। सवारीसाधन हराउनासाथ नै प्रहरीलाई जानकारी गराउँदा भेटिने सम्भावना धेरै हुन्छ। सवारीसाधन हराएमा ट्राफिक प्रहरीको हटलाइन नम्बर १०३, नेपाल प्रहरीको हटलाइन नम्बर १०० मा फोन गर्न र नजिकको प्रहरी कार्यालयमा निवेदन दिन सकिन्छ।"
अमेरिकामा आगलागीमा परेर ११ जनाको मृत्यु,"क्यालिफोर्निया : अमेरिकामा आगालागीमा परेर हालसम्म ११ जनाको मृत्यु भएको लस एन्जलस काउन्टीको मेडिकल एक्जामिनरले पुष्टि गरेका बीबीसी समाचारमा उल्लेख छ। शुक्रबार दिउँसो (अमेरिकी समय) जारी गरिएको अपडेटमा, चिकित्सा परीक्षकले पालिसेड्स आगलागीमा पाँच जनाको मृत्यु भएको र अन्य छ जना इटन आगलागीमा मृत्यु भएको बताएका छन्। मृतकमध्ये अहिलेसम्म तीन जनाको मात्र पहिचान भएको छ। लस एन्जलसका पाँच क्षेत्रमा फैलिएको आगो नियन्त्रण गर्न अग्निनियन्त्रकहरू अथक प्रयास गरिरहेका छन्। पालिसेड्समा आगोले अन्यत्रभन्दा विकराल रुप लिएको छ। यहाँको २० हजार एकडभन्दा बढी जमिन आगलागीबाट प्रभावित भएको छ। अहिलेसम्म जम्मा आठ प्रतिशत आगो नियन्त्रणमा आइसकेको छ। इटनमा लागेको आगलागीका कारण करिब १४ हजार एकड क्षेत्रफल जलेर खरानी भएको छ। यहाँ तीन प्रतिशत आगो नियन्त्रणमा आएको जनाइएको छ। लिडियामा लागेको आगो ७५ प्रतिशत नियन्त्रणमा आइसकेको छ। यहाँ आगलागीबाट करिब ४०० एकड जमिन प्रभावित भएको छ। हर्स्टमा ७७१ एकड जमिन जलेको छ र आगो ३७ प्रतिशत नियन्त्रणमा आइसकेको छ। यसैबीच केनेथमा एक हजार एकडभन्दा बढी क्षेत्रमा फैलिएको आगो फैलिनबाट रोकिएको छ। अहिलेसम्म ३५ प्रतिशत आगो नियन्त्रणमा आइसकेको बीबीसीमा जनाइएको छ।"
डोनाल्ड ट्रम्पलाई 'हश मनी' मुद्दामा जेल र जरिवाना दुबै भएन,वासिङटन डिसी : अमेरिकाका नवनिर्वाचित राष्ट्रपति डोनाल्ड ट्रम्पलाई हश मनी मुद्दामा सजाय दिइएको छैन। फैसला सुनाउँदै न्यायाधीशले उनलाई कुनै पनि कारवाही नगरेको जनाएका बीबीसी समाचारमा उल्लेख छ। न्यायाधीश मर्चनले ट्रम्पलाई दोस्रो कार्यकालको सफलताको शुभकामना पनि दिएका थिए। अदालतले ट्रम्पलाई बिना शर्त रिहा गर्ने निर्णय गरेको हो। यसको अर्थ यो मुद्दामा उनले न त कुनै जरिवाना तिर्नु पर्नेछ न त कुनै जेल सजाय भोग्नु पर्नेछ। न्यायाधीश मर्चनले यस मुद्दामा ट्रम्पको बिना शर्त रिहाइ गर्नु नै देशको सर्वोच्च पदको उल्लंघन नगरी दिइएको वैध सजाय भएको बताएका छन्। ट्रम्पमाथि २०१६ मा भएको एक काण्डको बारेमा मौन बस्नको लागि पोर्न स्टार स्टोर्मी डेनियल्सलाई पैसा दिएको आरोप छ। उनलाई गत वर्ष मे महिनामा यस मुद्दामा दोषी ठहराइएको थियो। ट्रम्पले जनवरी २० मा दोस्रो पटक अमेरिकी राष्ट्रपतिको रूपमा शपथ लिनेछन्।
राष्ट्रपतिद्वारा पृथ्वीनारायण शाहको सालिकमा माल्यार्पण(तस्बिरसहित),काठमाडौं : राष्ट्रपति रामचन्द्र पौडेलले पृथ्वी जयन्ती तथा राष्ट्रिय एकता दिवस अवसरमा पृथ्वीनारायण शाहको सालिकमा माल्यार्पण गरेका छन्। राष्ट्रपति पौडेलले सिंहदरबारको मूलगेट अगाडि रहेको पृथ्वीनारायणको सालिकमा माल्यार्पण गरेका हुन्। उनी बिहान नेपाल एकीकरण अभियानका नेतृत्वकर्ता पृथ्वीनारायण शाहको ३०३ औँ जन्मजयन्ती तथा राष्ट्रिय एकता दिवसको सन्दर्भमा सिंहदरबार पश्चिम गेट पुगेर पृथ्वीनारायण शाहको सालिकमा माल्यार्पण गरेका हुन्। प्रमुख प्रशासनिक भवन सिंहदरबारको पश्चिम मूलगेटमास्थित पृथ्वीनारायण शाहको सालिक रहेको स्थानमा आयोजित कार्यक्रममा नेपाली सेनाले सम्मान गारत अर्पण गरेको थियो ।
"सुन्तलाको उत्पादन बढ्दै, तर करोडौंको आयात यथावत्","काठमाडौं : राष्ट्रिय फल कुन हो ? धेरैलाई थाहै छैन। २०८० चैत ३० गते सरकारले सुन्तलालाई राष्ट्रिय फल घोषणा गरेको थियो। तर, यसको प्रवद्र्धन एवं अन्तर्राष्ट्रिय पहिचानमा प्रभावकारी काम नहुँदा सुन्तला राष्ट्रिय फल हो भन्ने जानकारी नभएकै हो। राष्ट्रिय फलफूल विकास केन्द्रका अनुसार मुलुकका ४८ जिल्लाका १०० हेक्टरभन्दा बढी क्षेत्रफलमा सुन्तलाको व्यावसायिक खेती हुन्छ। पूर्व मेचीदेखी पश्चिम महाकालीको मध्यपहाडी सबै जिल्लामा सुन्तला खेती हुन्छ। वार्षिक २४ अर्बको कारोबार हुन्छ। राष्ट्रिय पहिचान दिने एवं मौलिक फल भएकाले सुन्तलालाई राष्ट्रिय फल घोषणा गरिएको सरकारको भनाइ छ। तर, यसको प्रवद्र्धन एवं अन्तर्राष्ट्रिय रूपमा पहिचान दिन भने सरकार अनुदार देखिएको छ। त्यसैकारण, मागअनुसार आन्तरिक रूपमा सुन्तला उत्पादन छैन, बर्सेनि करोडौंको आयात गर्नु परिरहेको यस क्षेत्रका जानकारहरू बताउँछन। सुन्तलाको मौसम, स्वदेशी रोजौं अहिले सुन्तलाको मौसम हो। स्थान र जातअनुसारका सुन्तला बजारमा छ्यापछ्याप्ती पाइन्छ। बाली, जात र स्थान विशेषअनुसार सुन्तला फल पाक्ने सिजन फरकफरक हुन्छ। उन्सु जातको सुन्तला असोजमा पाक्छ। नेपाली सुन्तला मंसिरदेखि पाक्न सुरु हुन्छ। तर किन्नो सुन्तला भने पछौटे जातको भएकोले पुस अन्तिमदेखि माघतिर टिप्न लायक हुन्छ। यसकारण सुन्तलाको मध्य सिजन चलेको छ। बजारमा स्वदेशी मात्र नभई विदेशी सुन्तला पनि छन्। तर, यस क्षेत्रका जानकारहरू स्वदेशी सुन्तला उपभोग गर्न उपभोक्तालाई सुझाव दिन्छन्। यसपटक अधिकांश जिल्लामा सुन्तला उत्पादन राम्रो उत्पादन भएको किसानहरू बताउँछन्। सुन्तलाको सुपर जोन क्षेत्र तोकिएको स्याङ्जामा यस वर्ष १ अर्ब २५ करोडको सुन्तला उत्पादन भएको कृषि ज्ञान केन्द्र स्याङ्जाले जानकारी दिएको छ। केन्द्रका अनुसार २० देखि २१ हजार मेट्रिकटन सुन्तला फलेको छ। जुन गत वर्षभन्दा १५ प्रतिशतले बढी हो। गत वर्ष १७ हजार मेट्रिकटन सुन्तला उत्पादन भएको थियो। सरकारले राष्ट्रिय फल घोषणा गरेको करिब ९ महिना बितिसक्दा पनि सुन्तलाका लागि विशेष कार्यक्रम लागू गरिएको छैन। राष्ट्रिय फलफूल विकास केन्द्रले राष्ट्रिय सुन्तला जात बाली विकास कार्यक्रम पुनस्र्थापना गरी सुन्तलाको तीव्र रूपमा विकास, विस्तार र प्रवद्र्धन गर्नुपर्ने आवश्यकता औंल्याएको छ। स्वस्थ बिरुवा उत्पादनको लागि विशेष नियमनकारी भूमिका खेल्नुपर्ने खाँचो रहेको केन्द्रका अधिकारीहरू बताउँछन्। प्राथमिकता किन परेन ? छिमेकी मुलुक भारतले सन् १९५० तिर आँपलाई राष्ट्रिय फल घोषणा गर्यो। यस्तै, जापानले हलुवावेद र बंगलादेशले रुख कटहरलाई राष्ट्रिय फलको मान्यता दियो। तर, नेपाल सरकारले २०८० चैत्र ३० गते मात्रै सुन्तलालाई राष्ट्रिय फलको रूपमा घोषणा गरेको थियो। विश्वका अधिकांश मुलुकले आफ्नो राष्ट्रिय पहिचान दिने मौलिक फललाई राष्ट्रिय फलको रूपमा मान्यता दिन्छन। त्यसको अन्तर्राष्ट्रिय रूपमा पहिचान दिँदै आएका छन्। यसर्थ नेपालकै मौलिक फलको रूपमा परम्परागत तथा सांस्कृतिक महत्व बोकेको, देशको अधिकांश भूभागमा खेती गर्न सकिने, राष्ट्रिय तथा अन्तर्राष्ट्रिय बजारमा समेत उच्च माग भएको आर्थिक, सामाजिक, रोजगारीलगायतका दृष्टिकोणबाट अन्य फलको तुलनामा अग्र स्थानमा रहेको सुन्तलालाई राष्ट्रिय फलको रूपमा मान्यता दिएको सरकारले घोषणामा उल्लेख गरेको थियो। मुलुकका ४८ जिल्लामा १०० हेक्टरभन्दा बढी क्षेत्रफलमा व्यावसायिक खेती हुने गरेको, स्थानीय जातकै व्यावसायिक खेती भएकोले सुन्तलाले राष्ट्रिय महŒव पाएको बताउँछन्, राष्ट्रिय फलफूल विकास केन्द्रका वरिष्ठ बागवानी विकास अधिकृत तथा सूचना अधिकारी सूर्यप्रसाद बराल। तर, कृषि तथा पशुपन्छी विकास मन्त्रालयले आर्थिक वर्ष २०७९०८० मा प्रकाशन गरेको सुन्तलाको तथ्यांकअनुसार मुलुकका ५७ ओटा जिल्लामा २८ हजार ४ सय ५१ हेक्टर क्षेत्रफलमा सुन्तला खेती लगाइएको थियो। जसमा १ लाख ९८ हजार ७ सय ७९ मेट्रिकटन उत्पादन भएको थियो। उक्त आवमा मुलुकभर उत्पादकत्व ९८५ प्रतिहेक्टर मेट्रिकटन रहेको मन्त्रालयले उल्लेख गरेको छ। आँप भने ४२ जिल्लाको १०० हेक्टरभन्दा बढी क्षेत्रफलमा व्यावसायिक खेती भइरहेको छ। आँपको वार्षिक २४ अर्ब कारोबार हुन्छ। यस्तै, स्याउ पनि १६ जिल्लाको १०० हेक्टरभन्दा बढी क्षेत्रफलमा व्यावसायिक खेती हुन्छ। सुन्तलाको तुलनामा अन्य फलको उत्पादन व्यावसायिक, क्षेत्रगत र उत्पादनको हिसाबमा कम छ। वरिष्ठ बागवानी विकास अधिकृत बराल भन्छन्, सुन्तला पूर्व मेचीदेखी पश्चिम महाकालीसम्मका मध्यपहाडी सबै जिल्लामा फल्छ। समग्र मुलुकको भूगोलमा पनि मध्यपहाडीको क्षेत्र धेरै पर्छ। अझ आव २०७९०८० को तथ्यांकअनुसार कुल कृषि गार्हस्थ्य उत्पादनमा सुन्तलाबालीको योगदान झन्डै एक प्रतिशत रहेको छ। यसकारण सुन्तलालाई राष्ट्रिय फलमा राख्न हामीले सुझाव दिएका थियौं। यससँगै अन्न बालीले भन्दा ७ गुणा बढी लाभदायक रहेको सुन्तला खेतीले प्रतिवर्ष करिब ७ लाखभन्दा बढीलाई प्रत्यक्ष रूपमा रोजगार सिर्जना गरेको केन्द्रको दाबी छ। आन्तरिक कारोबार वार्षिक ३० अर्ब, नपुगेर अझै आयात सुन्तलाको वार्षिक कारोबार करिब ३० अर्ब ६१ करोड ४९ लाख रुपैयाँ हुने गरेको राष्ट्रिय फलफूल विकास केन्द्रले जानकारी दिएको छ। आन्तरिक उत्पादनले नपुगेर करोडौंको आयात गर्नुपर्ने स्थिति कायमै छ। सुन्तला राष्ट्रिय फल घोषणापछि यसमा आत्मनिर्भर बनेर गर्व गर्ने अवस्था हुनुपर्छ। अब कम्तीमा नेपालले अरू देशबाट सुन्तला आयात गर्न नपर्ने स्थिति बनाउनु पर्यो। नेपालमा बसेर नागपुरे सुन्तला खान बाध्य भइयो भने राष्ट्रिय फल घोषणाको अर्थ हुँदैन । यसर्थ मुलुकमा खपत हुने शतप्रतिशत उत्पादन स्वदेशमै हुने प्रावधान बनाउनुपर्छ। यसका लागि आन्तरिक उत्पादन वृद्धि हुनुपर्छ।, डा कृष्ण पौडेल, कृषि विज्ञ पछिल्ला वर्षमा भने सुन्तलाको आन्तरिक उत्पादन बढ्दै गएको छ। त्यसैकारण, आयातको आकार कम हुँदै गएको भन्सार विभागको तथ्यांकले देखाउँछ। आव २०७५७६ मा १ अर्ब १२ करोड २१ लाख रुपैयाँ बराबरको सुन्तला आयात भएको थियो। २०७६७७ मा १ अर्ब २० करोड, आव २०७७७८ मा १ अर्ब ३७ करोड, २०७८७९ मा १ अर्ब २७ करोड रुपैयाँबराबरको सुन्तला आयात गरिएको थियो। तर आव २०७९८० मा भने अर्बभन्दा कम अर्थात् ८८ करोड ४१ लाख रुपैयाँको मात्रै सुन्तला आयात भयो। आव २०८००८१ मा आयात घटेर २२ करोड १६ लाख रुपैयाँबराबरको मात्रै आयात भयो। चालु आर्थिक वर्षको मंसिर महिनादेखियता सुन्तलाको मुख्य सिजनमा १६ लाख ४ हजार रुपैयाँबराबरको ८ हजार ७ सय ७ किलोग्राम सुन्तला आयात भएको छ। जसमा भारतबाट एकदम न्यून आयात भएको छ। दक्षिण अफ्रिकाको सुन्तला यस पटक ८ हजार ६ सय ४७ किलोग्राम नेपाल भित्रिएको छ। विगतको तुलनामा नेपाली बजारमा आन्तरिक उत्पादनले गर्दा आयातको आकार घट्दै गएको छ। कृषि विज्ञ डा कृष्ण पौडेल सुन्तलालाई राष्ट्रिय फल बनाइसकेपछि आत्मनिर्भर बनेर गर्व गर्ने वातावरण बन्नुपर्ने तर्क गर्छन्। राष्ट्रिय फल घोषणा गरेपछि अब अरू देशबाट सुन्तला आयात गर्न नपर्ने स्थिति बनाउनु पर्यो, उनी भन्छन, यसका लागि आन्तरिक उत्पादन वृद्धि हुनैपर्छ। नेपाल बसेर नागपुरे सुन्तला खान बाध्य भइयो भने राष्ट्रिय फलको अर्थ नहुने डा पौडेलको भनाइ छ। यसर्थ मुलुकमा खपत हुने शतप्रतिशत उत्पादन स्वदेशकै हुने प्रावधान बनाइनुपर्नेमा उनको जोड छ। सरकारले राष्ट्रिय भनेर तोकिसकेपछि यसमा सरकारले चासो दिन आवश्यक छ। कम्तीमा पनि उत्पादनलाई बढाएर भण्डारणको व्यवस्था गरेर नेपालमा बाह्रैमहिना खान पाउने बनायो भने बल्ल राष्ट्रिय फलले सार्थकता पाउँछ, कृषिविज्ञ पौडेल भन्छन्। राष्ट्रिय कृषक समूह महासंघ, नेपालका अध्यक्ष पञ्चकाजी श्रेष्ठ किसानले उत्पादन गर्ने प्रायःजस्तो वस्तु राष्ट्रियकरण गर्नुपर्ने बताउँछन्। सुन्तला उत्पादनसँगै किसानले उचित मूल्यसहितको बजार सहज हुनुपर्ने उनको भनाइ छ। धेरैजसो कृषिजन्य उत्पादनका क्रममा रोग लाग्ने तथा पशुपन्छीले पनि नोक्सानी गर्ने गर्छ, यसैले सरकारले हार्भेस्टिङ गर्नेदेखि लगायतका व्यवस्थापन प्रविधिमैत्री बनाउनु पर्छ, अध्यक्ष श्रेष्ठ भन्छन्, साथै कृषि प्राविधिकहरू सहज रूपमा किसानका घरघरमा पुग्न सक्ने खालको वातावरण बन्नुपर्छ। कृषिमा गरेको लगानी जोखिम मोल्न नपरोस् भन्नका लागि सबै खालका उत्पादनको क्रमशः बिमा सुविधा आवश्यक छ। कति उत्पादन हुन्छ सुन्तला ? मुलुकमा सन् १९९० मा ४ हजार ८ सय ४० हेक्टरमा सुन्तला जात (जुनार, कागती, निबुवा आदि) फलफूलको खेती भएको इतिहास छ। जसबाट ५० हजार ५ सय ४० टन उत्पादन भएको थियो। सन् २०१८ मा बढेर ४६ हजार ४ सय १२ हेक्टर जमिनमा सुन्तला जातको खेती गरियो। उत्पादन पनि २ लाख ७१ हजार ९ सय ८ टन भयो। सुन्तला राष्ट्रिय फल घोषणापछि यसका लागि केही न केही कार्यक्रम गर्नुपर्छ भनेर केन्द्र सरकारको अगुवाइमा ५० ओटा स्थानीय तहमा ससर्त अनुदानका कार्यक्रम सुरु भएका छन्। अन्नबालीले भन्दा ७ गुणा बढी लाभदायक रहेको सुन्तला खेतीले प्रतिवर्ष ७ लाखभन्दा बढीलाई प्रत्यक्ष रूपमा रोजगारी सिर्जना गरेको छ।, सूर्यप्रसाद बराल, वरिष्ठ बागवानी विकास अधिकृत तथा सूचना अधिकारी, राष्ट्रिय फलफूल विकास केन्द्र सुन्तला जातका फलफूलबाट उत्पादन सुरु हुन ३ देखि १० वर्ष लाग्छ। सुन्तला जातका फलफूल खेतीबाट मुलुकको पहाडी भेगका कृषकको आर्थिक वृद्धि भएको छ। पहाडी क्षेत्रका ३८ र हिमाली क्षेत्रअन्तर्गत पर्ने चार जिल्ला गरी ४२ जिल्लामा सुन्तला जातका फलफूलको व्यावसायिक कार्यक्रम सञ्चालन भइरहेको छ। तराई र हिमाली जिल्लाका थप २० जिल्लामा करेसाबारी कार्यक्रम सञ्चालन हुँदै आएको छ। देशका कुल ६२ जिल्लामा विभिन्न जातका सुन्तला जात फलफूल खेती भइरहेको छ। कुल ६२ जिल्लामा सञ्चालन भएको व्यावसायिक तथा घरबारी बगैंचाले ४६ हजार ४ सय १२ हेक्टर क्षेत्रफल सुन्तला जातका फलफूलले ढाकिएको छ। सुन्तला जातका फलफूलले ढाकेको कुल क्षेत्रफलको करिब ६१२ प्रतिशत क्षेत्रफल मात्र उत्पादनशील अवस्थामा रहेको छ। आव २०७५०७६ को सुन्तला जात फलफूल खेती प्राविधिक पुस्तिकाअनुसार २ लाख ७१ हजार ९ सय ८ मेट्रिकटन फल उत्पादन भएको देखिन्छ। यद्यपि कृषि तथा पशुपन्छी विकास मन्त्रालयको तथ्यांकअनुसार आर्थिक वर्ष २०७८०७९ मा २७ हजार ९ सय ८२ हेक्टर क्षेत्रफलमा १ लाख ८५ हजार ३ सय ४६ मेट्रिकटन उत्पादन भएको थियो। सुन्तला प्रवर्द्धनमा पुरानै कार्यक्रम, अनुदानमा ३ करोडमात्रै सरकारले अधिक उत्पादनलगायत सूचकका आधारमा सुन्तलालाई राष्ट्रिय फल घोषणा गरे पनि थप प्रवद्र्धन गर्न भने सकेको छैन। अर्थात्, यसका लागि नयाँ कार्यक्रमहरू अघि सारेको छैन। फलफूल विकास केन्द्रका वरिष्ठ बागवानी विकास अधिकृत तथा सूचना अधिकारी बराल सुन्तलालाई राष्ट्रिय फल घोषणा गरौं, त्यसपछि प्रवद्र्धन गर्न कार्यक्रम ल्याऔं भन्ने सरकारले सोच गलत भएको बताउँछन्। राष्ट्रिय फल घोषणा नगर्दा पनि सरकार, कृषि मन्त्रालय, कृषि विभाग वा फलफूल विकास केन्द्रले सुन्तला र सुन्तलाजन्य बालीका लागि जुन काम गरिरहेका थिए, तिनै कामले निरन्तरता मात्रै पाएको उनको भनाइ छ। हाल मुलुकमा तीन तहका सरकार छन। संघीय सरकारलाई तल्लो तहसम्म पुगेर प्रत्यक्ष काम गर्न संविधानले अधिकार दिएको छैन। किनभने यसको जिम्मेवारी प्रदेश र स्थानीय सरकारलाई दिइएको छ। तर पनि संघीयतामा गएको धेरै नभैसकेकाले सरकारले नेतृत्व लिन छोड्नु हुँदैन भनेरै प्रधानमन्त्री कृषि आधुनिकीकरण परियोजनामार्फत तल्लो तहका किसानसमक्ष कार्यक्रमहरू लिएर गएको छ। उक्त परियोजनाले सुन्तलाको लागि मात्रै १५ ओटा जोन र सुपर जोन भनेर उल्लेख्य उत्पादन हुने क्षेत्र तोकेको छ। जसअन्तर्गत धनकुटा, संखुवासभा, उदयपुर, सोलुखुम्बु हुँदै गोरखा, म्याग्दी, नवलपरासी, जाजरकोट, दैलेख, रामेछाप, धनकुटा, गुल्मी, भोजपुर, पाल्पा, डोटी र दार्चुलालगायत छन्। सुन्तलाको सुपर जोन स्याङ्जा हो भने जुनारको सुपर जोन सिन्धुली हो। व्यावसायिक हिसाबले नेपालभर बढी उत्पादन हुने ४८ जिल्लामध्ये पनि अधिक उत्पादकत्व हुने जिल्ला स्याङ्जा हो। स्याङ्जा जिल्लामा मात्रै सुन्तलाको उत्पादन क्षेत्रफल करिब २ हजार १ हेक्टरमा १७ हजार ३१ मेट्रिकटन उत्पादन भएको कृषि तथा पशुपक्षी विकास मन्त्रालयले बताएको छ। यो आव २०७९८० को तथ्यांकको आधारमा हो। स्याङ्जाको उत्पादकत्व १०९२ प्रतिशत रहेको मन्त्रालयले उल्लेख गरेको छ। सुन्तला परियोजना तथा कार्यक्रमबाट सुन्तला जातको वृद्धि विकास, बगैंचा व्यवस्थापन, बिरुवा उत्पादनका लागि विभिन्न सहयोग गर्दै आएको छ। यससँगै राष्ट्रिय फलफूल विकास केन्द्रअन्तर्गत रहेर पहाडी काष्ठ फल तथा फलफूल विकास आयोजना (नाफा) अन्तर्गत १० हजार हेक्टरमा फलफूल खेती गर्ने क्षेत्रफल विस्तार गर्ने योजना छ। यो आयोजना सन् २०२३ बाट सन २०२९ सम्मका लागि सञ्चालन गरेको सातवर्षे कार्यक्रम हो। हाल दुई वर्ष बितिसकेको छ। यसबीचमा क्षेत्रगत विस्तारको सुरुवाती अवस्थामै रहेको सूचना अधिकारी बरालले जानकारी दिए। गत वर्ष चैतसम्म सरकारले राष्ट्रिय फल घोषणा गरिसकेपछि बजेट पहिल्यै टुंग्याइसकेको थियो । तर सरकारले घोषणा गरेपछि सुन्तलाका लागि केही न केही कार्यक्रम गर्नुपर्छ भनेरै केन्द्रको अगुवाइमा सुन्तला प्रवद्र्धनलाई लक्षित गरेर ५० ओटा स्थानीय तहमा ससर्त अनुदानमार्फत कार्यक्रमहरू गरेको बरालले जनाए। जसअन्तर्गत आव २०८०८१ मा ससर्त अनुदानमा ८ करोड गएकोमा सुन्तला जातलाई मात्रै केन्द्रित गरेर चार करोडभन्दा बढी गएको थियो। तर घोषणा गरेको बेला बजेट साइकलभन्दा पछि भएकाले आव २०८१०८२ मा भने सुन्तलाको लागि मात्रै तीन करोड रुपैयाँ हाराहारीमा ससर्त अनुदान छुट्ट्याइएको थियो। स्थानीय तहमा सुन्तला खेती विकास, विस्तार र प्रवद्र्धनका लागि ससर्त अनुदानका कार्यक्रम सञ्चालन भइरहेका छन्। यसबाहेक हामीले सुन्तला जातमा रोगहरू आइरहेको छ। त्यस्ता रोग निराकरण गर्न बोटमा भन्दा पनि नर्सरीबाटै गुणस्तरीय बोट बिरुवामा ध्यान दिनुपर्ने भएकाले यसमा बढी केन्द्रित भएका छौं, उनले भने, सरकारको स्वामित्वमा रहेका नर्सरी विरुवा एक प्रतिशतमात्रै बिक्री हुन्छन्। बाँकी ९९ प्रतिशत फलफूलका बिरुवा निजी क्षेत्रबाट बिक्री हुन्छन्। बोटबिरुवामा रोग लाग्न नदिन, प्रोत्साहन गर्न केन्द्रले त्यस्ता नर्सरीहरूलाई तालिम दिने गरेको छ। केन्द्रले स्थानीय निकायमा पनि सुन्तलाका लागि मात्रै भनेर ससर्त कार्यक्रम पठाएको हो। केन्द्र तहबाट सम्बोधन हुनुपर्ने नीति निर्माण, समन्वय, तालिमको काम गरिरहेको छ। प्रवर्द्धन प्रभावकारी भएन राज्यको पुनर्संरचनासँगै २०७५ सालमा साविकका फलफूल विकास निर्देशनालय, राष्ट्रिय सुन्तला जात बाली विकास कार्यक्रम र चिया तथा कफी विकास शाखालाई गाभेर कृषि विभाग मातहत रहने गरी राष्ट्रिय फलफूल विकास केन्द्र, स्थापना गरिएको थियो। हाल सुन्तला जात फलफूलसम्बन्धी नर्सरी सुदृढीकरण, स्वस्थ बिरुवा उत्पादन र बगैंचा विस्तारका कार्यक्रमहरू स्थानीय तहमा ससर्त कार्यक्रममार्फत सञ्चालन गरिँदै आएको छ। राष्ट्रिय रूपमा विशेष प्राथमिकता पाएको बालीको एक छुट्टै राष्ट्रिय कार्यक्रम अन्य फलफूल बालीसँगै समावेश गरिएकोले यसको विकास, विस्तार र प्रवद्र्धनमा महत्व नदिइएको केन्द्रको भनाइ छ। राष्ट्रिय सुन्तला जात बाली विकास कार्यक्रम पुनस्र्थापना गरी सुन्तलाको तीव्र गतिमा विकास, विस्तार र प्रवद्र्धन गर्नुपर्ने आवश्यकता महसुस गरिएको छ र यसले स्वस्थ बिरुवा उत्पादनको लागि विशेष नियमनकारी भूमिका खेल्नुपर्ने देखिन्छ, राष्ट्रिय फलफूल विकास केन्द्रका एक उच्च अधिकारीले भने। स्वास्थ्यका लागि फाइदा सुन्तला उत्पादनसँगै उचित मूल्यसहितको बजार सहज हुनुपर्छ। धेरैजसो उत्पादनका क्रममा रोग लाग्ने तथा पशुपक्षीले पनि नोक्सानी गर्ने गर्छ। यसैले सरकारले हार्भेस्टिङ गर्नेदेखि अरू व्यवस्थापन प्रविधिमैत्री बनाउनु पर्छ। कृषिमा गरेको लगानी जोखिम मोल्न नपरोस् भन्नका लागि सबै खालका उत्पादनको बिमा गर्ने व्यवस्था हुनुपर्छ।, पञ्चकाजी श्रेष्ठ, अध्यक्ष, राष्ट्रिय कृषक समूह महासंघ, नेपाल सुन्तला जात फलफूलभित्र धेरै प्रकारमा फल पर्छन्। सुन्तला, जुनार, मौसम, चाक्सी आदि फलहरू ताजै खाइन्छ र प्रशोधन गरेर जुस बनाएर पनि प्रयोग गरिन्छन। यिनीहरूमा प्रशस्त मात्रामा भिटामिन सी, फोलिक एसिड पाइन्छ। कागती र निबुवा ताजै खानुको अलावा अचार, सर्वत र अन्य परिकार बनाउँदा अमिलोको रूपमा बढी प्रयोग भएको पाइन्छ। कागतीलाई रुघा लागेको बेला, बान्ता रोक्न घरेलु औषधिको रूपमा प्रयोग गरिन्छ। यी फलमा विभिन्न खनिज पदार्थहरू पनि पाइन्छन्। यिनीहरूले खाद्य तथा सूक्ष्म खाद्यतत्व सुरक्षामा विशेष योगदान पुर्याएका छन्। सुन्तला जात फलफूलमा मानव शरीरलाई नभई नहुने पौष्टिक तŒवहरू पाइन्छन्। यी जातको फलफूल खाएमा क्यान्सर, मुटु रोग, हाइपरटेन्सन, जन्म दोषहरू, छाला चाउरिने, मधुमेह मेलिटास, ओस्टियो पोरोसिस, मोटोपना, अल्जाइमर आदि रोगको रोगथाम पनि हुन्छ। सुन्तलाको इतिहास राष्ट्रिय सुन्तला जात बाली विकास कार्यक्रमका पूर्वप्रमुख राम बदल साहले उल्लेख गरेअनुसार ईशापूर्व ४००० वर्षदेखि नै सुन्तलाको खेती हुँदै आएको अनुमान र मान्यता छ। ईपू २००० देखि नै चीनमा यसको खेती भएको भन्ने कुरा चिनियाँ ग्रन्थहरूमा उल्लेख भएको पाइन्छ। सुन्तलालाई म्यान्डरिन ओरेन्ज भनिन्छ। म्यान्डरिन चिनियाँ शब्द हो। यसको उत्पत्ति चीनको दक्षिण पूर्व क्षेत्रमा भएको र शानवंशीय मानिसहरूको बसाइँसराइ र व्यापारको क्रममा त्यहाँबाट नेपाल र भारतका विभिन्न क्षेत्रमा सुन्तला पनि पुगेको बुझिन्छ। सन् १८९० मा नेपाल भ्रमण आएका सिट्रसका चर्चित वैज्ञानिक बोनिभिया बुटवल पुगेका थिए। त्यहाँ अर्ध जंगली अवस्थामा सुन्तलाहरू देखेको कुरा उल्लेख गरेका थिए। त्यसपछि सन् १९२९ मा सिट्रसको खोजमा वैज्ञानिक टनका भ्रमणमा आउँदा सुन्तला नेपालको स्वदेशी फल (इन्डिजेनस फ्रुट) भनेर पुष्ट्याइँ गरेका थिए। आजभन्दा ९० वर्ष पहिला संखुवासभाको माङतेवा भन्ने ठाउँमा सुन्तलाको जंगलै देखिन्थ्यो। स्विट अरेन्ज पनि यही किसिमले उत्पत्ति भई फैलिएको हो। स्विट अरेन्जमा मौसमी, माल्टा, जुनार आदि पर्छन्। स्विट अरेन्जहरूमध्ये जुनारलाई नेपालमा उत्पत्ति भएको मान्यता दिइएको हो। यो प्राकृतिक रूपमा मौसम र सुन्तलाको पराग सेचनको प्रतिफल हो। यो भारतमा पाइँदैन।"
आज पृथ्वी जयन्ती तथा राष्ट्रिय एकता दिवस मनाइँदै,"काठमाडौं : राष्ट्रनिर्माता पृथ्वीनारायण शाहको ३०३औँ जन्मजयन्ती तथा राष्ट्रिय एकता दिवस आज मुलुकभर विभिन्न कार्यक्रम आयोजना गरी मनाइँदैछ । आधुनिक नेपालको एकीकरण अभियानका नेतृत्वकर्ता शाहले राष्ट्रको एकीकरण अभियानमा पुर्याएका योगदानको स्मरण गर्दै कार्यक्रममा उनीप्रति श्रद्धासुमन अर्पण गरिने छ । सोही अवसरमा प्रमुख प्रशासनिक भवन सिंहदरबार पश्चिम मूलद्वारस्थित राष्ट्रनिर्माताको सालिकमा पुष्पहार अर्पण गरी सम्मान व्यक्त गरिइँदैछ । तत्कालीन गोरखाका राजा शाहले विभिन्न सामाजिक, आर्थिक र भौगोलिक चुनौतीबीच जनताको उत्साहजनक सहयोग र सहभागितामा छरिएर रहेका बाइसे, चौबिसे राज्यलाई एकीकृत गरेका थिए । उक्त अभियानले राष्ट्रिय स्वाधीनता र सार्वभौममिकतालाई अक्षुण्ण राख्ने आधार तयार गरेका कारण विश्वका पुराना स्वतन्त्र राष्ट्रमध्ये नेपाल एक रहन पुगेको छ । विसं १७७९ मा जन्मनुभएका शाहले २० वर्षको उमेरमा गद्दी आरोहण गर्दै तत्कालीन आन्तरिक तथा बाह्यशक्तिलाई पराजित गरेर एकीकरण अभियान सञ्चालन गरेका थिए । उनले आफ्नो शासनकालमा दिएका घूस लिने र दिने दुवै राष्ट्रका शत्रु हुन् भन्नेलगायत दिव्योपदेश आज पनि भ्रष्टाचार न्यूनीकरण र सुशासन प्रवद्र्धन गर्ने सन्दर्भमा त्यतिकै समय सान्दर्भिक छन् । भौगोलिक अवस्थाको पाटोलाई ध्यान दिँदै उनले नेपाललाई दुई ढुङ्गाबीचको तरुलको सङ्ज्ञा दिएका थिए। पछिल्ला वर्षमा उनको योगदानका कदर गर्दै सरकारले पुस २७ गते पृथ्वी जयन्ती तथा राष्ट्रिय एकता दिवस बनाउन सार्वजनिक बिदाको परम्परा पुन: सुरु गरेको छ । उनको जन्मस्थानएका छन्। नेपाली सेनाले पनि पृथ्वी जयन्तीका अवसरमा हरेक वर्ष सैनिक मुख्यालय भवन जङ्गीअड्डा परिसरमा रहेको राष्ट्रनिर्माताको पूर्णकदको सालिकमा माल्यार्पण गरी सम्मान प्रकट गर्दै आएको छ । राष्ट्रनिर्माताले त्यसबेला दिएका अर्ति मुलुकमा सुशासन कायम गर्न निकै उपयोगी रहेको जनाउँदै कैयौँ सङ्घसंस्थाले विद्यालय तथा कलेजका पाठ्यपुस्तकमा समावेश गर्न माग गरेका छन् । उनको ५२ वर्षको उमेरमा विसं १८३१ मा निधन भएको हो ।"
ट्रेड युनियन विवादका कारण संघीय निजामती सेवा विधेयक उल्झनमा,"काठमाडौं : संघीय निजामती सेवा ऐनमा दलगत ट्रेड युनियन राख्ने वा हटाउने विषयमा विवाद चुलिएको छ। सत्तारूढ कांग्रेस, एमालेका प्रमुख सचेतकहरू दलगत ट्रेड युनियन आवश्यक नरहेको विषयमा सहमत हुँदा दल निकट निजामती कर्मचारी संघ, संगठनका नेता त्यसको प्रतिवादमा उत्रिएका छन्। जब कांग्रेस, एमालेका सांसदहरू कर्मचारीमा दलगत युनियन खारेज गरी एक मात्र युनियन हुनुपर्नेमा सहमत भए तबबाटै अब बन्ने ऐनमा ट्रेड युनियनसम्बन्धी व्यवस्था कसरी गर्ने भन्ने विषय पेचिलो बन्न थालेको छ। संघीय निजामती सेवासम्बन्धी विधेयकमाथि प्रतिनिधिसभाको राज्य व्यवस्था तथा सुशासन समितिमा भएको छलफलका क्रममा दलगत ट्रेड युनियन आवश्यक कांग्रेस प्रमुख सचेतक श्याम घिमिरे र एमालेका मुख्य सचेतक महेशकुमार बर्तौला एकमत भए। तत्काल दलगत ट्रेड युनियनका नेताले विरोध जनाएका थिए। शुक्रबारको समिति छलफलमा पनि दल निकट निजामती कर्मचारी संघ, संगठनका नेताहरूल ट्रेड युनियन अधिकार संवैधानिक अधिकार भन्दै त्यहाँ संघीय निजामती सेवा ऐनबाट नहटाउन चेतावनी दिएका छन्। उनीहरूले आफूहरू दलगत नभई राष्ट्रियस्तरको ट्रेड युनियन भएको बताए। उनीहरूले पूर्वप्रधानमन्त्री एवं तत्कालीन कांग्रेस सभापति गिरिजाप्रसाद कोइरालाले नै कर्मचारी ट्रेड युनियनलाई बन्द हडतालसम्मको अधिकार रहेको बताएको समेत स्मरण गराउँदै भने, हामी चाहन्छौं बन्द हडतालसम्म पुग्न नपरोस्। राष्ट्रिय निजामती कर्मचारी संगठनका अध्यक्ष लेखनाथ कोइरालाले ट्रेड युनियन खारेजीको बहस धेरै नगर्न चेतावनी दिए। उनले ट्रेड युनियनलाई व्यवस्थित बनाउन आवश्यक रहेको बताए। एमाले निकट रहेको निजामती कर्मचारी संगठनका अध्यक्ष कोइरालाले सरकारले ल्याएको विधेयकमै दिएको अधिकारलाई फेरि सुरुदेखि बहस गर्न आवश्यक नरहेको बताए। उनले भने, ट्रेड युनियन अधिकार अहिले जे छ त्यसले नै निरन्तरता पाउनुपर्ने पर्छ, ट्रेड युनियन अधिकार खारेज गर्ने बहस नगरेकै राम्रो हुन्छ। नेपाल निजामती कर्मचारी युनियनका अध्यक्ष गोपाल पोखरेलले ट्रेड युनियन अधिकार एक इन्च तलमाथि नगर्न चेतावनी दिए। उनले ट्रेड युनियन अधिकार खोस्न खोजे आन्दोलनसम्म गर्ने बताए। उनले भने, ट्रेड युनियन अधिकार एक इन्च पनि तलमाथि गर्न सकिँदैन। अन्यथा, हामीसँग बन्द हडतालसहितको अधिकार छ। यतातिर पुग्न नपरोस्। सत्तारूढ दल नेपाली कांग्रेस निकट युनियनका अध्यक्ष पोखरेलले संवैधानिक अधिकार खोस्ने बहस नगर्न आग्रह गरे। उनले सांसदहरू चेतावनी दिँदै भने दलीय ट्रेड युनियन भनेर जे बहस गर्नुभएको छ यो बेमौसमको बाजा हो। ट्रेड युनियन संवैधानिक अधिकार भएकाले कतै यस्तो बहस संविधानको बर्खिलाप छ कि ? माओवादी निकट नेपाल राष्ट्रिय कर्मचारी संगठनका अध्यक्ष अम्बादत्त भट्टले ट्रेड युनियनलाई व्यवस्थित गर्न सकिने भएपछि हटाउने कुरा उचित नहुने बताए। एकीकृत समाजवादी निकटको कर्मचारी संगठनका अध्यक्ष यामबहादुर खत्रीले निजामती ऐनको नामबाट निजामती शब्द हटाउनुपर्ने सुझाए। परराष्ट्र सचिवमा राई सरकारले परराष्ट्र मन्त्रालयको सचिवमा अमृतबहादुर राई बढुवा गरेको छ। कायममुकायम सचिव रहेका राईलाई मन्त्रिपरिषद् बैठकले राईलाई सचिवमा बढुवा गर्ने निर्णय गरेको हो। परराष्ट्र सचिव सेवा लम्साललाई बेल्जियमका लागि नेपाली राजदूत बनाएपछि राईलाई कामु दिएर चलाइएको थियो। त्यस्तै सरकारले चार सशस्त्र प्रहरी नायब महानिरीक्षकको एकवर्षे पदावधि थप गरेको छ। पदावधि थपिएका सशस्त्र प्रहरी नायब महानिरीक्षकहरू कमल गिरी, गणेशबहादुर ठाडामगर, कुलबहादुर नेम्वाङ र शम्भु सुवेदी हुन्। शुक्रबार मन्त्रिपरिषद्को निर्णय सार्वजनिक गर्दै सरकार प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले २०८१ फागुन १२ देखि १५ गतेसम्म इटालीको रोममा आयोजना हुने जलवायु परिवर्तनसँग सम्बन्धित कार्यक्रममा सहभागी हुन वन तथा वातावरण राज्यमन्त्रीलाई स्वीकृत दिने निर्णय भएको जानकारी दिए। उनले सहसचिव विष्णुप्रसाद शर्मालाई विशिष्ट संरचना सञ्चालन तथा व्यवस्थापन विकास समितिको कार्यकारी निर्देशकको रूपमा काम गर्ने गरी काजमा खटाउने निर्णय भएको बताए। उनका अनुसार २०८१ माघ २८ देखि ३० गतेसम्म फिलिपिन्सको मनिलामा सञ्चालन हुने वर्कसप अन इन्हान्सिङ एसआईसीएसओ इंगेजमेन्ट इन् द एएसओएसएआई रिलिजन कार्यक्रममा सहभागी हुन उपमहालेखापरीक्षक वामदेव शर्मा अधिकारीलाई स्वीकृति प्रदान गर्ने निर्णय गरिएको छ।"
सरकारले ल्यायो तीन अध्यादेश,"काठमाडौं : सरकारले विभिन्न तीन अध्यादेश ल्याएको छ। प्रधानमन्त्री निवास बालुवाटारमा शुक्रबार राती बसेको मन्त्रीपरिषद् बैठकले तीन अध्यादेश ल्याउने निर्णय गरेको हो। मन्त्रिपरिषद् बैठकले केही नेपाल ऐन, भूमि र लगानीसम्बन्धी अध्यादेश जारी गर्न राष्ट्रपतिलाई सिफारिस गर्ने निर्णय गरेको छ । अध्यादेश ल्याउनुअघि शुक्रबार दिउँसो प्रधानमन्त्री ओलीले राष्ट्रपति पौडेलसँग भेटवार्ता गरेका थिए। उक्त अध्यादेशमार्म विभिन्न १७ कुरा संशोधन गर्ने निर्णय गरिएको छ। अध्यादेशमा गैर आवासीय नेपाली नागरिकता प्राप्त व्यक्तिले १० वर्ष नेपाल बस्दा निःशुल्क भिसा पाउने व्यवस्था गरिएको छ। त्यस्तै सेवा प्रवाहमा नागरिक एप प्रयोगमा ल्याउने कानुनी व्यवस्था, श्रमिकहरुको अनिवार्य अवकाश उमेर हद ५८ बाट ६० वर्ष बनाउने, नेपाल सरकारको कार्य सम्पादन सरलीकरण गर्दै ७ दिन भित्र निर्णय गर्नु पर्ने नगरेमा कारबाही हुने व्यवस्था पनि अध्यादेशमा छ। साथै सामाजिक सुरक्षा भत्ताका लागि क्रमशः राष्ट्रिय परिचय पत्र अनिवार्य गर्दै जाने, निवृत्तिभरण कोषमा शिक्षकहरूलाई समावेश गर्ने, गैर आवासीय नेपाली नागरिकता प्राप्त व्यक्तिले नेपालमा कम्पनी खोल्न सक्ने, विदेशी लगानीका रूपमा अनुमति लिनु नपर्ने लगायतका व्यवस्था अध्यादेशमा छन्।"
भारतीय पर्यटकले वीरगन्ज नाकामा अब खेप्नु पर्दैन चेकजाँचको सास्ती,"वीरगन्ज : नेपाल घुम्न आउने भारतीय पर्यटकलाई वीरगन्ज नाकाको एक ठाउँमा मात्रै सुरक्षा चेकजाँच गर्ने व्यवस्था मिलाउन पर्साको स्थानीय प्रशासन र सुरक्षा निकायका प्रमुखहरू लागेका छन्। नेपाल घुम्न वीरगन्ज नाका हुँदै आउने भारतीय पर्यटकलाई नाकामै पाँच पाँच सय मिटरको दूरीमा चार पाँच ठाउँमा हुने गरेको सुरक्षा चेकजाँचले सास्ती खेप्नु परिरहेको गुनासो छ। अहिले भारतीय पर्यटक वीरगन्ज नाकाबाट छिर्दा नाकाकै शंकराचार्य प्रवेशद्वार, भन्सार गेट, रजतजयन्ती चोक, इनर्वा चोक, नगवा चोक र नयाँ बसपार्क चोक गरी ६ स्थानमा सुरक्षा जाँच गर्ने गरिएको छ। झन्डै दुई किलोमिटरको दूरीमै ६ ठाउँमा सुरक्षा जाँच गरिँदा त्यसले पर्यटकहरू प्रताडित हुँदै आएका छन्। बुधबार वीरगन्जमा होटल तथा पर्यटन व्यवसायी संघ वीरगन्जले आयोजना गरेको कार्यक्रममा पर्साका प्रमुख जिल्ला अधिकारी गणेश अर्यालले नाकामा हुँदै आएको सुरक्षा जाँचले भारतीय पर्यटकहरू पीडित हुँदै आएको गुनासोलाई सम्बोधन गर्न आफूहरू लागेको बताए। उनले भने, जब एउटा भारतीय पर्यटक वीरगन्ज नाकाको शंकराचार्य गेटबाट नेपालमा छिर्छ त्यसबेला उसको एउटा योजना हुन्छ, एउटा आकांक्षा हुन्छ, एउटा अपेक्षा हुन्छ कि नेपाल जस्तो सुन्दर र बुद्ध जन्मेको देशमा म आफ्नो बिदा आनन्दले बिताउँछु। तर शंकराचार्य गेटदेखि नै उसलाई चेकजाँचको बहानामा हैरानी दिन थालियो, ठाडो बोल्न थालियो, एक एक किलोमिटरमै उसको गाडी चेक गर्न थालियो भने उसले नेपाल देशकै बारे कस्तो धारणा लिएर फर्किन्छ एक पटक विचार गरौंं त ? त्यसैलाई मध्यनजर गरेर नै अब वीरगन्ज नाकाको शंकराचार्य प्रवेशद्वारमै पर्यटकलाई मात्रै लक्षित गरेर इन्टेग्रेटेड चेक प्वाइन्ट (एकीकृत जाँच बिन्दु) स्थापना गर्ने तयारीमा आफूहरू लागेको उनले बताए। नेपाल घुम्न आउने भारतीय पर्यटकलाई वीरगन्ज नाकाको एक ठाउँमा मात्रै सुरक्षा जाँच गरेपछि ती पर्यटक आफ्नो गाडीमा छिमेकी बारा र मकवानपुर जिल्लासम्म बीचबाटोमा कहीँ पनि जाँच नगराइकन पुग्न सक्ने व्यवस्था मिलाउन लागिएको उनले बताए। उनले भने, वीरगन्ज नाकामै एउटा इन्टेग्रेटेड चेक प्वाइन्ट हुन्छ। त्यहाँँ नेपाल प्रहरी, सशस्त्र प्रहरी र ट्राफिक प्रहरीले पर्यटकको गाडी रोकेर आआफ्नो क्षेत्राधिकारमा पर्ने चेकजाँच एकैपटक गर्छन्। चेकजाँचपछि तीन वटै निकायका अधिकृतले एउटा पहेँलो कार्डमा हस्ताक्षर गरेर दिन्छन्। त्यो कार्ड पर्यटकले आफ्नो गाडीको अगाडिको सिसामा टाँसेर राख्छ। त्यसपछि त्यो गाडी पर्सा, बारा हुँदै मकवानपुरसम्म पुग्दा बीचबाटोमा अन्त कतै पनि चेकजाँच हुँदैन। एकैपटक मकवानपुरको अन्तिम सीमामा मात्रै पुगेपछि त्यहाँको इन्टेग्रेटेड चेक प्वाइन्टमा चेकजाँच हुन्छ। उताबाट फर्किंदा मकवानपुरमा पनि त्यस्तै प्रकारको इन्टेग्रेटेड चेक प्वाइन्टमा एक पटक चेकजाँच भइसकेपछि बीचबाटोमा अन्त कहीँ पनि चेकजाँच नभई एकै पटक वीरगन्ज नाकाको इन्टेग्रेटेड चेक प्वाइन्टमा चेकजाँच हुने व्यवस्था मिलाइने प्रजिअ अर्यालले सुनाए। त्यसका लागि आफूले पर्साका अन्य सुरक्षा निकायका प्रमुखका साथै छिमेकी बारा र मकवानपुर जिल्लाका प्रमुख जिल्ला अधिकारीहरूसँग कुरा गरिसकेको भन्दै अर्यालले भने, पर्सा जिल्लाको मात्रै कुरा भइदिएको भए तत्कालै वीरगन्ज नाकामा इन्टेग्रेटेड चेक प्वाइन्ट राख्न लगाइहाल्थे। तर तीन जिल्लाको कुरा भएकाले बारा र मकवानपुरका प्रमुख जिल्ला अधिकारीज्यूसँग समन्वय गरिरहेको छु। उहाँहरू कन्भिन्स पनि भइसक्नु भएको छ। जतिसक्दो चाँडो यो काम हुन्छ। उनले थपे, वीरगन्ज नाका हुँदै छिर्ने भारतीय पर्यटकलाई कमसेकम तीन जिल्लामा दुई ठाउँमा मात्रै सुरक्षा चेक गरेर उनीहरूलाई हैरानी नदिउँ भन्ने हाम्रो योजना छ। त्यसका लागि गृहकार्य भइरहेको छ। यसमा सरोकारवाला अन्य निकायको साथ र सहयोग पनि आवश्यक छ। यसबाहेक नेपाल घुम्न आउने भारतीय पर्यटकलाई भारु २५ हजारभन्दा बढी रकम साथमा लिएर आउन नपाउने अहिलेको कानुनी प्रावधान रहेकोमा त्यसप्रति पनि आफ्नो ध्यानाकर्षण भएको उनले बताए। यस बारेमा कानुनी जटिलता भए पनि व्यावहारिक रूपमा मिलाएर अगाडि बढ्नका लागि जिल्लाका सुरक्षा निकायका प्रमुखहरूसँग आग्रह गरेको उनले बताए। होटल तथा पर्यटन व्यवसायी संघ वीरगन्जका अध्यक्ष हरि पन्तको अध्यक्षतामा भएको उक्त कार्यक्रममा पर्साबाट नेपाल पत्रकार महासंघको केन्द्र, मधेस प्रदेश र पर्सा शाखामा नवनिर्वाचित पदाधिकारी र सदस्यहरूलाई सम्मानित पनि गरिएको थियो। कार्यक्रममा पर्साका प्रहरी उपरीक्षक कुमोध ढुंगेल, सशस्त्र प्रहरी उपरीक्षक राधेश्याम धिमाल, पत्रकार महासंघका पूर्वकेन्द्रीय सचिव दीपेन्द्र चौहान, मधेस प्रदेश अध्यक्ष श्याम बञ्जारा, पर्सा अध्यक्ष ओमप्रकाश खनाल, वीरगन्जका होटल तथा पर्यटन व्यवसायीलगायतको सहभागिता थियो।"
मधेसमा सरकारी स्तरबाटै सुरु भयो डाक्टरी पढाइ,"जनकपुरधाम : मधेसमा सरकारी स्तरबाटै चिकित्साशास्त्रमा स्नातक (एमबीबीएस) को अध्ययन, अध्यापन सुरु भएको छ। मधेस स्वास्थ्य विज्ञान प्रतिष्ठानले पुस २५ गते देखि एमबीबीएसको अध्ययनअध्यापन सुरु गरेको हो। चिकित्सा शिक्षा आयोगले चिकित्सा शास्त्रमा एमबीबीएसका लागि ५० सिट निर्धारण गरेको थियो। त्यससँगै मधेस स्वास्थ्य विज्ञान प्रतिष्ठानले पहिलोपटक अध्यापन थालेको हो। सरकारीस्तरबाट पहिलोपटक चिकित्साशास्त्रतर्फ अध्ययनअध्यापन सुरु भइसकेको प्रतिष्ठानका रजिस्ट्रार डा विनोदकुमार यादवले जानकारी दिए। उनले ५० सिटमध्ये ७५ प्रतिशत पूर्ण छात्रवृत्तिका लागि छुट्ट्याइएको जानकारी दिए। छात्रवृत्तिमा मधेस प्रदेशका बहुसंख्यक विद्यार्थीले अवसर पाएका छन्, उनले भने, मधेस प्रदेशका लागि यो कोसेढुंगा सावित हुने विश्वास छ। एमबीबीएसको पढाइ सञ्चालन धेरै महŒवपूर्ण जिम्मेवारी हो। एमबीबीएसको अध्ययनअध्यापन सुरु भएसँगै प्रादेशिक राजधानी जनकपुरधामलगायत मधेस प्रदेशको स्वास्थ्य सेवामा समेत गुणात्मक सुधार आउने प्रादेशिक अस्पताल जनकपुरधामका निर्देशक डा जामुनप्रसाद सिंह बताउँछन्। हाम्रो जनशक्ति अभावको समस्यालाई अब प्रतिष्ठानले पूरा गर्छ, सिंहले भने, स्वास्थ्य क्षेत्रमा सोचेभन्दा धेरै फड्को मार्नेछौं। मधेस प्रदेशका सभामुख रामचन्द्र मण्डलले एमबीबीएस तहको जनशक्ति उत्पादन बढेपछि जनकपुरधाम शिक्षाको हब बन्ने विश्वास व्यक्त गरे। एमबीबीएस पठनपाठन सुरु गराउन आवश्यक तयारी गरेकोमा मुख्यमन्त्री सतिश सिंहसहित प्रतिष्ठानका उपकुलपति डा अंकुर साह, रजिस्ट्रार डा विनोद यादवलगायतलाई बधाई छ, उनले भने। यसरी सम्भव भयो प्रतिष्ठान व्यवस्थापनको अभावमा अस्पताल दुर्गन्धित थियो। अस्पतालका डेलिभरी, सर्जिकल, ओपीडीलगायत सबै कक्ष फोहोर थिए। बिरामीहरू नाक थुनेर उपचार गराइरहेका हुन्थे। अस्पताल दुर्गन्धित बन्दै गए पनि सफा राख्न प्रशासनले चासो दिँदैन्थ्यो। अस्पतालको शौचालय पनि फोहोर हुन्थ्यो। शौचालय जान सक्ने अवस्था थिएन। फोहोरका कारण अस्पताल नै रोगी जस्तो देखिन्थ्यो। स्वास्थ्यकर्मी पनि अस्पताल फोहोरले दुर्गन्धित बनेको गुनासो गर्थे। तैपनि कसैले वास्ता गर्दैनथे। अस्पताल सफा राख्न स्विपर, कार्यालय सहयोगी थिए। खर्च पनि हुन्थ्यो तर खर्चअनुसार काम हुँदैन्थ्यो। धेरैलाई अस्पतालको सेवाप्रति भरोसा नभएर हुन सक्छ। बिरामी पर्दा प्रायःजसो धरान, विराटनगर, काठमाडौं र छिमेकी मुलुक भारतको दरभंगा, पटना अस्पताल पुग्थे। केही वर्षअघिसम्म रेफर अस्पताल भनेर चिनिने जनकपुर अञ्चल अस्पताल मधेस स्वास्थ्य विज्ञान प्रतिष्ठानको मातहत प्रादेशिक अस्पताल बन्यो। त्यसपछि क्रमिक सुधारले मधेस प्रदेशकै नमुना अस्पतालको रूपमा विस्तार भएको प्रतिष्ठानका रजिस्ट्रार डा यादव बताउँछन्। केके भए परिवर्तन ? पुराना र खिया लागेर फालिएका शय्या, लकर टेबुल, कुर्सीलगायतका समानलाई सफा गरेर रंगरोगन गरिए। अस्पतालभित्र असरल्ल छरिएका पुराना बेड तथा अन्य सामग्री मर्मतसम्भार गरी नयाँ प्रारूपमा ढालिएको मधेस स्वास्थ्य विज्ञान प्रतिष्ठानका रजिस्ट्रार डा यादव बताउँछन्। बिरामीको चापले कोचाकोच हुने र बिरामीले शय्या पाउन मुस्किल हुने समस्या थियो। पुराना बेडहरूलाई नयाँ प्रारूपमा ढालेर उपकरणको व्यवस्था गरिए। सेवा सुविधा बढेपछि अस्पतालले जनताको विश्वास बटुल्न थाल्यो। त्यसैकारण बिरामीको चाप बढ्न थालेको रजिस्ट्रार डा यादवको दाबी छ। अञ्चल अस्पताल भएको बेलामा मुस्किलले दैनिक दुई सय जना बिरामी आउने अस्पतालमा हाल दैनिक आठ सय बिरामी पुग्ने उनको भनाइ छ। अहिले अस्पताल दुई सय शय्याबाट लगभग चार सय शय्याको भएको छ। विशेषज्ञ सेवा २० बाट ५५ पुगेको छ। दैनिक दुई सय बिरामी आउने गरेकोमा हाल नौ सय जति दैनिक बिरामी आउनुले पनि अस्पतालको सेवामा सुधार भएको मान्नुपर्ने अस्पतालका निर्देशक डा जामुन सिंह बताउँछन्। दर्जनौं सेवा थपिएका छन्, डा सिंह भन्छन्, क्यान्सर ओपीडी, एनआईसी, आँखा विभाग, न्युरो सर्जरी, युरोलोजी, नेट्रोलोजीलगायतका सेवा विस्तार गरिएका छन्। अस्पतालमा बायोमेट्रिक हाजिर प्रणालीले सेवालाई चुस्तदुरुस्त बनायो। टोकन सिस्टम र माइकिङजस्ता काम भइरहेको निर्देशक सिंहको भनाइ छ। ल्याबलाई हाल चौबिसैघण्टा सञ्चालन गर्न थालिएको छ। लेप्रोस्कोपी मेसिन सञ्चालनमा छ। गम्भीर प्रकृतिका शल्यक्रिया गर्न तीन मोडुलर ओटी कक्ष सञ्चालनमा छन्। आफूले जिम्मेवारी सम्हाल्नासाथ अस्पतालको दुरवस्था बदल्न शौचालयको सरसफाइ र ढोकाहरू फेर्ने कामबाट थालनी गरेको रजिस्ट्रार डा यादवले बताए। बिरामी सहजताका लागि अस्पतालभित्रै अक्सिजन उत्पादन हुने प्लान्ट पनि जडान गरिएको उनले बताए। आईसीयू र एचडीयू बेडसहित एक सय शय्याको अस्पताल सञ्चालनमा छ। अस्पतालको साख र स्तरलाई माथि उठाउन दिनरात काम गर्नुपरेको डा यादवले बताए। संस्था राम्रो बनाउन सकिन्छ भन्ने लक्ष्यका साथ काम गर्दा प्रदेशकै उत्कृष्ट अस्पताल बनाउन सक्यौं, उनले भने। जनतालाई राहत, अवसरमा चुनौती प्रतिष्ठानका उपकुलपति डा अंकुर साहले प्रदेश अस्पताललाई राम्रो बनाउन चुनौतीसँग जुध्नु परेको बताए। धेरैले आक्षेप पनि लगाए। तर हिम्मत हारिएन। चुनौतीलाई अवसरको रूपमा लिइयो, जसले जे भन्यो त्यसैको पछि नेतृत्वकर्ता लाग्नु हुँदैन। त्यस्तो गर्न थाल्यो भने संस्थालाई राम्रो हुँदैन। मधेस स्वास्थ्य विज्ञान प्रष्तिठान स्थापनासँगै पहिलो वर्षमा स्नातक तहको चार विधामा कार्यक्रम सञ्चालन भइरहेको छ। जसमा बीएनएस, बीएस्सी नर्सिङ, बीपीएच, बीएस्सी एमएलटीको कक्षा सञ्चालन भइरहेका छन्। त्यसैगरी स्नातकोत्तर तहतर्फ एमडी इन् अब्सट्रेटिक्स एन्ड गाइनोक्लोजी, एमडी इन् पेडियाट्रिक्स, एमडी इन् इन्टरनल मेडिसिन र एमडी इन् जनरल सर्जरीमा अध्ययनअध्यापन हुँदैछ। त्यसैगरी अध्ययन अनुसन्धानतर्फ ट्रेनिङ वर्कसप अन हेल्थ रिसर्च मेथोडलोजी, ट्रेनिङ म्यानेजमेन्ट अन डेटा अनालाइसिसलगायतका अनुसन्धानात्मक प्रयोगहरू भइरहेको सूचना प्रविधि अधिकृत वीरेन्द्र साहले जानकारी दिए।"
आज यी स्थानमा वर्षा र हिमपात,"काठमाडौं : आज कर्णाली र सुदूरपश्चिम प्रदेशका उच्च पहाडी तथा हिमाली भूभागका केही ठाउँमा हल्का हिमपातको सम्भावना रहेको छ। साथै यी नै प्रदेशका केही स्थानमा वर्षाको पनि सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार आज तराई तथा उपत्यकामा भने धेरै स्थानहरूमा हुस्सु र कुहिरो लाग्ने छ। त्यस्तै कोशी प्रदेश, कर्णाली प्रदेश र सुदूरपश्चिम प्रदेशका उच्च पहाडी तथा हिमाली भूभागमा आंशिक बदली तथा बाँकी भूभागमा मौसम मुख्यतया सफा रहेको महाशाखाको बुलेटिनमा उल्लेख छ । आज सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा साधारणतया बदली तथा बाँकी भूभागमा आंशिक बदलीदेखि मौसम मुख्यतया सफा रहने पनि जनाइएको छ ।"
आज काठमाडौंका यी स्थानमा विद्युत काटिने,"काठमाडौं : आज काठमाडौँका विभिन्न स्थानमा विद्युत् कटौती गरिने नेपाल विद्युत् प्राधिकरणले जनाएको छ । लाइन मर्मत एवम् विस्तारका लागि विद्युत् सेवा एक बजेदेखि पाँच बजेसम्म अवरुद्ध हुने प्राधिकरणले सूचना प्रकाशित गरी जानकारी दिएको हो। क्षेत्रपाटी फिडर अन्तर्गत पर्ने टेकु विष्णुमति करिडोरमा भूमिगत केवल लाइन मार्फत पुष्पलाल पार्कमा रहेको ट्रान्सफरमर टावरमा जडान गरी ओभरहेड लाइन जडानका लागि लाइन कटौती हुने भएको छ । सो कार्यका लागि क्षेत्रपाटी चोक, पकनाजोल, टहिटी चोक, ज्याठालगायतका क्षेत्रमा विद्युत अवरुद्ध हुने सूचनामा उल्लेख छ । प्राधिकरणले टेकु थापाथली फिडर अन्तर्गत थापाथली चोकदेखि नेपाल आँखा अस्पताल, राहदानी विभाग, वल्र्ड ट्रेड सेन्टर, दशरथ रंगशाला हुँदै ब्लु क्रस अस्पताललगायतका क्षेत्रमा विजुली कटौती हुनेछ । त्रिपुरेश्वर फिडर अन्तर्गत पर्ने टेकु सव स्टेशन अगाडिबाट पचली भैरव,नेपाल उद्योग वाणिज्य महासंघ,टेकुचोकबाट त्रिपुरेश्वर चोक नपुग्दै भाटभटेनी सुपरमार्केट अगाडिसम्म, टेकु वंशीमार्ग, सुकुम्बासी टोलसम्म जाने बाटोसम्म पनि विजुली कटौती हुने सूचनामा उल्लेख छ । थापाथली फिडर अन्तर्गत प्रसुतीगृह पूर्वगेट, नर्भिक अस्पताल, थापाथली पन्चायणीमार्ग, कुरिया गाउँ, आन्तरिक राजश्व कार्यालय पछाडिसम्म पनि एक बजेदेखि पाँचबजेसम्म लाइन काटिने सूचनामा उल्लेख छ ।"
सरकारविरुद्ध संगठित हुँदै विपक्षी दल,"काठमाडौं : कांग्रेसएमाले सरकारविरुद्ध विपक्षी दल संगठित हुन थालेका छन्। माओवादी केन्द्र, एकीकृत समाजवादीलगायतका दल समाजवादी मोर्चा ब्युँत्याएर सरकारमाथि दबाब बढाउने कसरतमा छन्। राप्रपालगायतका दल पनि माओवादी केन्द्र, एकीकृत समाजवादीलगायतका दलसँग संगठित भएर सरकारमाथि दबाब बढाउनुपर्ने पक्षमा देखिएका छन्। माओवादी केन्द्रका अध्यक्ष पुष्पकमल दाहाल (प्रचण्ड), एकीकृत समाजवादीका अध्यक्ष माधवकुमार नेपाल, राष्ट्रिय प्रजातन्त्र पार्टीका अध्यक्ष राजेन्द्र लिङ्देन र जसपाका अध्यक्ष अशोक राई नेतृत्वको जनता समाजवादी पार्टीका नेता राजेन्द्र श्रेष्ठबीच अलगअलग र संयुक्त बैठक बसेको छ। बिहीबार र शुक्रबार उनीहरूबीच तारन्तर बैठक चलेका थिए। समाजवादी मोर्चालाई क्रियाशील बनाउन, संविधान संशोधनबारे साझा धारणा तयार गर्न र सरकारमाथि दबाब बढाउन विपक्षी दलहरू कसरतमा जुटिरहेका हुन्। सहकारी ठगी प्रकरणमा हिरासतमा रहेका राष्ट्रिय स्वतन्त्र पार्टीका सभापति रवि लामिछाने धरौटीमा रिहा भएसँगै विपक्षी दलहरूको राजनीति चहलपहल झनै बढेको देखिन्छ। एमाले र कांग्रेसले अपवित्र गठबन्धन बनाएर देशलाई दलदलमा फसाएको माओवादी अध्यक्ष प्रचण्डले आरोप लगाउँदै आएका छन्। यसबारे विपक्षी दलहरूको समान धारणा रहेको पाइन्छ। यो गठबन्धन अब चल्दैन सिंहदरबारमा शुक्रबार माओवादी अध्यक्ष प्रचण्ड र एकीकृत समाजवादीका अध्यक्ष नेपालबीच संविधान संशोधन, केपी ओली शर्मा नेतृत्व सरकारका काम कारबाहीबारे छलफल भएको थियो। उक्त बैठकमा राष्ट्रिय प्रजातन्त्र पार्टीका अध्यक्ष राजेन्द्र लिङ्देन पनि सहभागी भएका थिए। बैठकपछि सञ्चारकर्मीहरूसँग कुरा गर्दै प्रचण्डले आउँदो माघ २ गते समाजवादी मोर्चाको बैठक बस्ने सल्लाह भएको जानकारी दिए। प्रचण्डले भने, समाजवादी मोर्चाको बैठक बस्ने विषयमा हिजो (बिहीबार) र आज (शुक्रबार) हामीले छलफल गरेका छौं। राजनीतिक स्थिरता र संविधान संशोधनका लागि कांग्रेस र एमालेबीच सातबुँदे गठबन्धन गरेको भनियो तर, प्रधानमन्त्री केपी ओलीले २०८७ मा संविधान संशोधन गर्ने भनेको छ ? भन्ने सञ्चारकर्मीको जिज्ञाशामा प्रचण्डले भने, यो गठबन्धन अप्राकृतिक छ, अलोकतान्त्रिक छ र अपारदर्शी पनि छ भन्ने कुरा संसद् र बाहिर भनेको सुन्नु भएकै छ। अप्राकृतिक ढंगले यो गठबन्धन अब चल्दैन। चुनावै नगरी बस्ने हो कि सिंहदरबारको बैठकबाट निस्किँदै गर्दा एकिकृत समाजवादी पार्टीका अध्यक्ष माधवकुमार नेपाल प्रधानमन्त्री केपी शर्मा ओलीले सत्तामा रहिरहन २०८७ मा संविधान संशोधन गर्ने कुरा गरेको बताए। ओलीलाई कटाक्ष गर्दै नेपालले भने, २०८७ सम्म उहाँ (ओली)को चाहना सत्तामै बसिराख्ने होला, हेरौं चुनावै नगरी बस्ने हो कि ? त्यसलाई मान्छेले कसरी ख्याल गर्ने हो ? फेरि संसद् भंग गरेर ६ वर्ष बस्ने हो कि ? थाहा भएन। सरकारलाई दबाब दिन समाजवादी मोर्चालाई कसरी पुनर्जागृत गर्ने ? विषयमा प्रचण्डसँग छलफल भएको नेपालले पनि बताए। समाजवादी मोर्चाका घटकहरू र अन्य दलसँग सहकार्य गर्दै अघि बढ्नेबारे बैठकमा छलफल भएको अध्यक्ष नेपालले स्पष्ट पारे। हाम्रो पार्टी एकीकृत समाजवादी, माओवादी केन्द्र, नेकपा (विप्लव) र महिन्द्रजीको नेपाल समाजवादी पार्टी गरी चारवटा घटकबीच पहिलो चरणमा माघ २ गते छलफल हुन्छ, उनले भने, अरूसँग पनि कुरा हुँदैछ। कोको अरू इच्छुक हुनुहुन्छ ? बैठकमा कोको सहभागी बन्न सक्नुहुन्छ ? त्योबारे पनि एकआपसमा छलफल गरिरहेका छौं। समाजवादी मोर्चालाई क्रियाशील बनाएर संविधान संशोधनको एजेन्डामा पनि छलफल हुने बताइएको छ। अध्यक्ष नेपालका अनुसार संविधान संशोधनका लागि अरू दलहरूसँग छलफल गर्न एकीकृत समाजवादी पार्टीले पनि कार्यदल बनाएको छ। उनले भने, संविधान पक्कै पनि संशोधन गर्नु पर्नेछ, केही कुराहरू मिलाउनु पर्नेछ। तर, प्रधानमन्त्री ओली संविधान संशोधनका कुराबाट पनि पछि हटेको कुरा आइरहेको बताउँदै अध्यक्ष नेपालले थपे, त्यो कति साँचो कुरो हो ? त्यो जानकारी छैन। यदि साँचो हो भने ठीक कुरा होइन। मुलक चलाउन, जनताको सेवासुविधा विस्तारका निम्ति कठिनाइ भइरहेका तीती पक्षमा संविधान संशोधन हुनुपर्छ। कोही प्रत्यक्ष निर्वाचित भन्छन्, कोही पूर्ण समानुपातिक निर्वाचन प्रणाली भन्छन्। हामी पनि एउटा धारणा बनाएर छलफलमा छौं। नेतृत्व र व्यवस्था परिवर्तन जरुरी : अध्यक्ष लिङ्देन सिंहदरबार बैठकमा अध्यक्ष प्रचण्ड र नेपालसँग सहभागी भएका राप्रपाका अध्यक्ष राजेन्द्र लिङ्देनले देश नबन्नुमा अहिलेको नेतृत्व र व्यवस्था दोषी रहेको टिप्पणी गरे। उनले भने, संविधान त परिवर्तन हुनै पर्ने भयो। संविधानमा सुधार र परिवर्तनका कुरा हामीले पनि उठाइरहेका छौं।"
मोजाइक बनाउनुपर्ने नेपाली राष्ट्रियता,"विभेदको खेती हामी विभेदको खेतीमा छौं। कमीको सिद्धान्त (डेफिसिएन्सी थ्यौरी) बोकेर, बोकाएर। पुराना घाउ कोट्याएर। हिजोका कमी कमजोरी उधिनेर। बहुलतालाई एकै सूत्रमा नउनेर। नउनाएर। त्यसैले हामी जात, जाति, जातिगत सोच, राष्ट्रराज्य आदिकै सेरोफेरोमा अल्झिएका छौं। मोजाइक नगरेर। नगराएर। यति हुँदाहुँदै पनि हामीले बुझेका छौं कि जाति शारीरिक हो। शरीरसँग सम्बद्ध। जातिगत (इथ्नेसिटी) भनेको सांस्कृतिक विरासत हो। भाषा भेषभूषासँग सम्बन्धित। राष्ट्रियता नेसनालिटी) भौगोलिक र कानुनी कुरा हो। नागरिकतासँग सम्बन्धित। शरीरको आकार प्रकार हेरेर छुट्टिए तथा छुट्ट्याए जातीय विभेद भयो। संस्कृति तथा भाषाको आधारमा छुट्टिए तथा छुट्ट्याए जातिगत विभेद भयो। भूगोल र कानुनका कुरामा टेकेर छुट्टिए तथा छुट्ट्याए राष्ट्रियताको विभेद भयो। यसैमा तुलना जोडेर आग्रह एवं पूर्वाग्रहको प्रवृत्ति बोके बोकाए जातीय केन्द्रवाद (इथ्नोसेन्ट्रिज्म) भयो। दुर्भाग्य के हो भने नेपाली राजनीतिज्ञले सबै कुरा एकसाथ बोकाए। खसआर्य भनेर संविधानमा लेखे। मंंगोल भनेर अभ्यासमा ल्याए। फलानो जातिको भाषा र संस्कृति भनेर जातिगत मानसिकता बोकाए। राष्ट्र र राष्ट्रराज्य (नेसनस्टेट) भनेर विभेदी मानसिकता बोकाए। जात जातीय राज्यको टुक्रे बुद्धि बोकाएर जातीय केन्द्रवाद निम्त्याए। त्यसैलाई प्राज्ञिकले सघाए। सामाजिक रूपान्तरकले सिकाए। विकासेले सिकाए। परिणामतः हामी टुक्रे नैं बनिरह्यौं। बनाइरह्यौं। भूगोलमा बाँडिने। भाषामा बाँडिने। जातमा बाँडिने। जातीमा बाँडिने। इतिहासमा बाँडिने। संस्कृतिमा बाँडिने। अझै यो क्रम जारी छ। राजनीतिज्ञबाट। प्राज्ञिकबाट। साहित्यकारबाट। जात तथा जातीयताका वकालतकर्ता (एडभोकेटरएक्टिभिस्टस्) बाट। विकासे कार्यकर्ताबाट। यसैले हामीले वाल्मीकि रामायण (६१२४१७) को भनाइलाई बोक्न सकेनौं। बोकेनौं। बोकाएनौं। त्यसको भनाइ निम्नानुसारको छ। पहिला दुई पंक्ति भारद्वाजले रामलाई सिकाएका हुन्। दोस्रा दुई पंक्ति रामले भाइ लक्ष्मणलाई सुनाएका हुन्। मित्राणि धन धान्यानि प्रजानां सम्मतानिव।जननी जन्म भूमिश्च स्वर्गादपि गरीयसी।।अपि स्वर्णमयी लङ्का न मे लक्ष्मण रोचते।जननी जन्म भूमिश्च स्वर्गादपि गरीयसी।। माथिका दुवै पंक्तिका दोस्रा हरफले मातृभूमिलाई ठूलो मान्छ। मित्रभन्दा। धनभन्दा। अन्नभन्दा। सुवणमयी लंकाभन्दा। नेपालको सन्दर्भमा मातृभूमि नेपाल। श्री ५ पृथ्वीनाराण शाह तथा बहादुर शाहले जोडेको नेपाल। बीसे नगर्चीले अर्थतन्त्र सिकाएको नेपाल। मणिराम गन्धर्वले गर्विलो कर्खा गाएको नेपाल। बांगेसार्कीले सघाएको एकीकृत नेपाल। भारतमा आएको इस्ट इन्डिया कम्पनीसँग भिडेर अमर सिंह, बलभद्र, तथा भक्ति थापाले बचाएको नेपाल। गजराज मिश्र तथा चन्द्रशेखर पाध्याले कुइयासँग सुलह गरेर साँधसीमा गरेको नेपाल। श्री ३ जंगबहादुर राणाले थपेको नेपाल। सत्ययुगमा सत्यवती नाम भएको नेपाल। त्रेतायुगमा तपोभूमि बनेको नेपाल। द्वापरयुगमा मुक्तिसोपान भएको नेपाल। कलीयुगमा नेपालका पुरी भनी चिनिने नेपाल। मोजाइक राष्ट्रवादी बनाउन अरूले गरेको प्रयास मैले चीन, भारत, रुस तथा अमेरिकी अभ्यासहरू खोजें। राष्ट्रवादी बन्ने अभ्यास। बनाउने अभ्यास। मेरो खोजले भन्छ कन्फुसियसले सिकाएको संस्कृतिको माया चीनले छोडेन। अध्यात्मको माया। गुणवत्ताको माया। माओले सिकाएको भूगोलको माया बिर्सेन। देङसियाओपिङ र सिजीपिङले सिकाएको देशभक्तिमा आधुनिकता जोडने अभ्यास बिर्सेन। इतिहासले सिकाएको बोक्नैपर्ने मूल्यमान्यता (मस्ट टु बी फलोड भ्यालु) र सभ्यता छोडेन। एकता र जातजातीय सद्भाव कायम राख्ने राजनीतिक अभ्यास बिर्सेन। यसरी चिनियाँहरू राष्ट्रवादी बने। बनाइए। भारत ५ सय ८४ देशमा बाँडिएको भूगोल हो। अंग्रेज र तदन्तरका सरकारले यसलाई जोडे। पछिल्लो समय केही फुटे। केही जोडिए। यसरी एकत्रित भएको भारतले गीतबाट राष्ट्रवाद जगायो। राजनीतिक नेताका भनाइबाट राष्ट्रवाद जगायो। धर्मगुरुका भनाइले जगायो। प्राज्ञिकका लेखहरूले जगायो। विकासेहरूका अभ्यासले जगायो। शान्ति, स्वतन्त्रता, उदारता, मुक्ति, सशक्तीकरण, देशप्रेम आदिलाई विकासमा जोड्ने तरिकाले राष्ट्रवाद जगायो। पाँच टेरिटोरी र आइल्यान्डमा बाँडिएको अमेरिकामा ५० वटा राज्य छन्। तिनलाई पोसाकले राष्ट्रवादी बनायो। बेनफ्रयाङलिन पोसाकले। बेत्से पोसाकले। रस एपेरल टिसर्टले। फिड्म हुड्डीले। इतिहासको गर्वले। शैक्षिक लचकताले। राजनीतिक नेताको बोली र गराइले। सञ्चारका साधनले। ती सबैले एकोहोरो भनिरहे अमेरिका पूर्ण (पर्फेक्ट) छ। रुसलाई इतिहासको गर्वले राष्ट्रवादी बनायो। देशको भविष्य राम्रो छ भन्ने राजनीतिक नेतृत्वले बनायो। प्राज्ञिक दुनियाँको सोचले बनायो। शैक्षिक अभ्यासले बनायो। साहित्यकारहरूको लेखनले बनायो। संस्कृतिमा गर्व गर्ने संस्कारले बनायो। राष्ट्रवादी बन्ने बनाउने उपक्रमहरू नेपाल प्रज्ञा प्रतिष्ठानका पूर्वउपकुलपति गंगाप्रसाद उप्रेतीले कुनै बेला भन्नुभयो राजनीतिले तोड्छ। संस्कृतिले जोड्छ। उहाँको यो भनाइले नेपाली राजनीतिज्ञलाई तोडक भनी चिनायो। तर माथिका देशहरूले राजनीतिलाई जोडक बनाए। श्री ५ पृथ्वीनारायण शाहले भूगोल जोडे मन जोडेनन् भनी हिँड्ने राजनीतिज्ञलाई मन जोड्ने तिम्रा सोच के हुन् ? अभ्यास के हुन् ? फाटेका मन जोड्न हाल के गर्दैछौ ? भन्ने प्रश्न गर्नुपर्छ। तोडक कुरामा रमाउने राजनीतिज्ञलाई मोजाइक बनाउने देशविदेशका अभ्यासहरू पढाउनु पर्छ। सिकाउनु पर्छ। तोडक कुरा गर्नेहरू देशका राजनीतिज्ञ हुन सक्तैनन् भन्नुपर्छ। तसर्थ हाम्रो पहिलो उपक्रम राजनीतिज्ञलाई नेपाली बहुलता चिन भन्नुपर्छ। यतिले पुग्दैन। त्यसका सांस्कृतिक रसायन बुझ भन्नुपर्छ। पुर्खाको योगदान बुझ भन्नुपर्छ। अनि चीन, भारत, अमेरिका, तथा रुसजस्ता देशले कसरी मोजाइक राष्ट्रवादको विकास गरे भनी सिकाउनु पर्छ। अहिले हामी सांस्कृतिक पुनरुत्थानमा छौं। अध्ययन, अनुसन्धानबाट। सभा, समारोहबाट। चाडपर्वबाट। एक अर्काका चाडबाडमा रम्ने रमाउने अभ्यासबाट। खानपानको आस्वादनबाट। भेषभूषाको सारन तारनबाट। यस स्थितिमा हाम्रो दोस्रो उपक्रम हुनुपर्छ संस्कृतिका मूलहरूको मिलनको खोजी। अर्थात् वेद, उपनिषद्, रामायण, महाभारत, गीता, पुराणहरूको सम्बन्ध धम्मपद, त्रिपिटक तथा जातककथासँग कहाँ कहाँ छ ? कहाँ फरक छ ? किन त्यो फरक आयो ? यी र यस्ता कुराको खोजी गर्नुपर्छ। यही अभ्यास मुन्दुम, रिलुङ, होसुङसँग पनि गर्नुपर्छ। प्येताँ ल्हुताँ, केर्लाे, डेमोसँग पनि सोही काम गर्नुपर्छ। कुरान हदिससँग के सम्बन्ध छ भनी खोज्नुपर्छ। यसबाहेक अन्य धर्मावलम्बीका शास्त्रहरूमा पनि यस प्रकारको खोजी गर्नुपर्छ। समानताको यो खोजीले सांस्कृतिक मोजाइक सुनिश्चित गर्छ।भाषा, लिपि तथा शास्त्रहरूको खोजीमा पनि हामी क्रियाशील छौं। यो खोजीमा हामीले भाषालाई सम्बन्धित जात जातिको मात्र हो भन्ने भनाउने अभ्यास गरेका छौं। यो घातक अभ्यास बदल्नु तेस्रो उपक्रम हो। भाषा देशको हो। जसले धेरै भाषा जान्दछ, त्यसको दिमाग तेज हुन्छ। स्वास्थ्य राम्रो हुन्छ। न्यूरो मेडिकल साइन्टिस्टको अहिलेको खोज यही हो। यो खोज नजान्दा पनि राजा प्रताप मल्ल १६ भाषाका विज्ञ थिए। योगी नरहरिनाथ पनि धेरै भाषाका जानकार थिए। आधुनिक प्रविधिको पहुँचले गर्दा अहिलेका विद्यार्थी पनि बहुभाषी छन्। बसाइँसराइले गर्दा विद्यालयका कक्षाहरू वहुभाषी बन्दै गएका छन्। यस स्थितिमा एकअर्काका भाषा सिक भने पुग्छ। लिपि सिक भने पुग्छ। शिक्षक तथा विद्यार्थी मिलेर बहुभाषी शब्दकोश तथा वाक्यकोश बनाउँ भने हुन्छ। अनपढ बाबुआमाले भाषा सिकाएर जान्ने भएका हामीले तिनैलाई पाइताले शिक्षक बनाए हुन्छ भन्नुपर्छ। भाषान्तरले साहित्य जोडनेहरू छौं। लिप्यान्तरले एकअर्काका लिपि सिक्ने सिकाउनेहरू पनि छौं। आफ्नोभन्दा बाहिरको भाषा र संस्कृतिमा आधारित साहित्य लेख्ने शोधकर्ताहरू पनि छौं। युनिकोडको तरिकाले भाषाहरू जोड्ने एप्स तथा प्रोग्राम्ड लर्निङका अभ्यासीहरू पनि छौं। यी र यस्ता अभ्यासको खोजी तथा मूलधारीकरण गर्नु चौथो उपक्रम हो। बहुपोसाक नेपालीको पहिचान हो। भूगोलले दिएको। संस्कृतिले दिएको। आयातीत पोसाकले गर्दा शिला खोज्नु पर्ने अवस्थामा भएको। सरकारी पोसाक बनाउँदा भूगोलहरू जोड्न बिर्सिएको। यीमध्ये कतिपय पोसाकका जातजातीय संग्रहालय छन्। संकलन छन्। सिलाइ केन्द्र छन्। तिनलाई पालिका, पालिकामा संग्रहित गर्नु पाँचौं उपक्रम हो। पोसाक नै जम्मा पारेर। फोटो खिचेर माउन्ट गराएर। पोसाकको डिजिटल आर्काइभ बनाएर। हातहतियार, भाँडाकुँडा, शृंगारका साधन, वाद्यवादनका सामग्री आदि संकलन गर्ने अभ्यास पनि बढेको छ। व्यक्तिगत तहमा। समूह तहमा। जातजाति तहमा। भौगोलिक तहमा। सांस्कृतिक त हमा। यी अभ्यासहरूको पालिका, पालिकामा विस्तार गर्नु छैटौं उपक्रम हो। संग्रहालयको रूपमा। पर्यटन सामग्रीको रूपमा। खाद्यान्न, जडीबुटी, चराचुरुंगी, कीटपतंग, बिउबिजन, जीवजन्तु आदिका संकलकहरू पनि यत्रतत्र छन्। तिनका अभ्यासलाई पालिका तहमा लानु सातौं उपक्रम हो। कला संकलन तथा प्रवद्र्धन गर्ने अभ्यासहरू यत्रतत्र देखिएका छन्। मूर्तिकलाका रूपमा। काष्ठकलाका रूपमा। धातुकलाका रूपमा। चित्रकलाका रूपमा। यस्ता कलाहरू नेपालभर छन्। पालिका, पालिकामा तिनलाई संकलन गर्नु आठौं उपक्रम हो। बहुमूल्य ढुंगा संकलनका अभ्यासहरू पनि कताकति देखिन्छन्। हिमाली ढुंगा। पहाडी ढुंगा। मधेसी ढुंगा। यस्तै माटो संकलन हुन सक्छ। काठ संकलन हुन सक्छ। यी र यस्ता अभ्यासीहरूको पहिचान र तिनको संस्थागत विकासमा लाग्नु नवौं उपक्रम बन्न सक्छ। रैथाने, शास्त्रीय तथा सर्जक ज्ञान, विज्ञान, सीप एवं प्रविधि संकलन अहिलेको खाँचो हो। त्यसैमा आधारित विकास गर्नु देशको उन्नति हो। अहिले हामी आयातीतमा रमाएका छौं। यो घातक अभ्यास हो। पहिचान गुमाउने। परम्परा टुंग्याउने। यस्ता कुराको खोजी दसौं उपक्रम हो। शब्दावलीमा हामी समावेशिता घोक्छौं। घोकाउँछौं। राष्ट्रिय गान घोकेजस्तो। घोकाए जस्तो। राजनीतिक दलले अजमाएका शब्दहरूको पुनरावृत्ति गरेजस्तो। यस्तो अभ्यासको शिक्षा बदल्न शिक्षणकला (पेडागोजी) बदल्नु एघारौं उपक्रम हो। टुंग्याउनी भूगोल, इतिहास, संस्कृति, धर्मशास्त्रीय तथा रैथाने ज्ञान, सीप, विज्ञान, प्रविधि, कला, उपज, प्रकृति, प्रविधि, पोसाक, भाषा, लिपि आदिमा गर्व गर्न लगाउने राजनीतिले राष्ट्रवाद जगाउँछ। आशा तथा सम्भावना देखाउने नेतृत्वले हाम्रोपना बचाउँछ। दुर्भाग्य के हो भने हामी खण्डित नेता, प्राज्ञ, पत्रकार, साहित्यकार, अगैसस, वकालतकर्ता, इतिहासविद्, भाषाविद्, शिक्षकप्राध्यापक, वुद्धिजीवी, समाजसेवी आदिको चपेटामा परेका छौं। पारिएका छौं। यो अनुभूति हामी सबैले बोक्नासाथ पालिका, पालिकामा संग्रहालयहरू बन्छन्। पर्यटनस्थलहरू विकसित हुन्छन्। शिक्षकप्राध्यापक, विद्यार्थी आदि संकलक बन्छौं। पालिका संयोजक बन्छ। हिजो, आज तथा भोलिका युवाले राष्ट्रवादको स्वाद पाउँछन्। सम्भावना आफैं खोज्छन् उनीहरूले। आशावान आफैं बन्छन्। संघ, प्रदेश तथा पालिकामा सघाउने हातहरू भेटछन्। गुजारामुखी अर्थतन्त्रमा बसे पनि। बचतमुखी अर्थतन्त्रमा रहे पनि। बजारमुखी अर्थतन्त्रमा रमाए पनि। परिणामतः विचार संकलनका लागि ड्यासबोर्डको सहायता लिन्छन्। परीक्षणका लागि जोखिमकर्ताको आड लिन्छन्। लगानीका लागि सबै बालबालिकाको अनिवार्य बचत गर्न थाल्छन्। वित्तीय संस्थाले सघाएर। पालिकाले थपेर। अभिभावकले सन्तती बचतको दैनिकी बनाएर। आफैंले कमाउने अभ्यास गरेर। पालिका, सहयोगी समूह तथा निजी संस्थाले उत्पादित वस्तु किनेर। किनाउने राष्ट्रिय तथा अन्तर्राष्ट्रिय बजार उपलब्ध गराएर। मेरो देशमा के छैन र ? भन्ने संस्कृति बनाएर। १ सय ४५ वटा हिमाल छन्। सुन्दरता बेच्न बेचाउन सक्छौं। पहाडका थुम्का छन्। प्राकृतिक म्युजियम बनाउन सक्छांै। सम्म मैदान छ। खाद्यान्न फलाउन सक्छौं। पोखरीहरू छन्। अनेकन सम्भावना खोज्न खोजाउन सक्छौं। भाषा छन्। संस्कृति छन्। सिर्जना छन्। कला छन्। यस्ता अनेकन कुरा बेच्न सक्ने तागत भएका नेपाली छौं। संवेग र विवेक मिलाउन जान्नेहरू। त्यसैमा आधुनिक प्रविधि जोड्नेहरू। स्थानीय, राष्ट्रिय तथा अन्तर्राष्ट्रिय बजार जोड्नेहरू। हामीलाई बल दिने सोचका श्लोक छन् : अमन्त्रमक्षरं नास्ति नास्ति मूलमनौषधम्।अयोग्यः पुरुषो नास्ति योजकस्तत्र दुर्लभः।। जोड्ने जोडाउने नेतृत्व खोजौं। बहुक्षेत्रका नेतृत्व। हामी स्वतः राष्ट्रवादी हुन्छौं। भोलिको नेपालमा सबै क्षेत्रका टुक्राहरू मिलाउने मोजाइककर्मीहरूको उत्पादन गर्छौं।"
रेमिट्यान्स बढ्दा तरलतामा झनै दबाब,"काठमाडौं : एकातर्फ लामो समयदेखि नयाँ कर्जाको माग न्यून हुनु र अर्कोतर्फ रेमिट्यान्स भित्रिने आकार बढ्दै जाँदा बैंक तथा वित्तीय संस्थामा लगानीयोग्य पुँजी (तरलता) झन् बढ्दै गएको छ। वैदेशिक रोजगारमा जानेबाट भित्रिएको रेमिट्यान्स चालु आर्थिक वर्षको पाँच महिनामा ४४ प्रतिशतले वृद्धि भएर ६ खर्ब ४० अर्ब ४३ करोड रुपैयाँ पुगेको छ। जुन अमेरिकी डलरमा विप्रेषण आप्रवाह २५ प्रतिशतले वृद्धि भई ४ अर्ब ७३ करोड पुगेको छ। नेपाल राष्ट्र बैंकले शुक्रबार सार्वजनिक गरेको मंसिरसम्मको देशको वर्तमान आर्थिक तथा वित्तीय स्थितिअनुसार रेमिट्यान्सको आकार झन् बढेको हो। यस अवधिसम्ममा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या १ लाख ९० हजार ३ सय ८४ र पुनः श्रम स्वीकृति लिनेको संख्या १ लाख ३५ हजार ४ सय २५ रहेको छ। रेमिट्यान्स बढ्नु नराम्रो होइन। मुलुकमा विदेशी मुद्रा बढेसँगै अधिकांशको जीवनस्तरमा सुधार हुन्छ। तर यो मुलुकका लागि दीर्घकालीन समाधान भने होइन। युवा पलायन हुनु र आन्तरिक उत्पादन घट्दा मुलुकलाई दिगो बनाउन बाधक हुने अर्थविद्हरू बताउँछन्। अझ तत्कालका लागि त बैंक तथा वित्तीय संस्थामा लगानी क्षमता ७ खर्ब रुपैयाँ हुँदा पनि खासै कर्जाको माग नहुँदा प्रणालीमा निक्षेप मात्र थुप्रिने काम भइरहेको नेपाल बैंकर्स संघका अध्यक्ष सन्तोष कोइराला सुनाउँछन्। अहिले कर्जा नबढेका कारण तरलतामा दबाब छ। बैंकहरूको कर्जा निक्षेप अनुपात (सीडी रेसियो) धेरै सहज अवस्थामा छ। बरु कर्जाको वृद्धि अहिले धेरै भएको भए बढेको रेमिट्यान्स धेरै राम्रो हुन्थ्यो। बैंकहरूले कर्जा वृद्धि गर्न नसकेका कारणले ओभर लिक्विड भएर बस्नु परेको छ, अध्यक्ष कोइरालाले अन्नपूर्णसँग भने। यद्यपि बैंकमा थोरै माग हुन थालेको उनले जनाए। माछापुच्छे बैंकका प्रमुख कार्यकारी अध्यक्ष (सीईओ) समेत रहेका कोइरालाका अनुसार अब निर्माण क्षेत्र फस्टाउने हो भने अधिक तरलता प्रयोग हुन सक्छ। सरकारले निर्माण व्यवसायीको बेलैमा भुक्तानी गरिदिएको भए बैंकको खराब ऋण नियन्त्रण हुने र थप कर्जा विस्तार गर्न सहज हुने अध्यक्ष कोइराला बताउँछन्। विदेशी विनिमय सञ्चिति २२ खर्ब ७३ अर्ब यता अन्य विदेशी मुद्रा आउने स्रोतमा भन्दा विप्रेषणमा वृद्धि हुँदा कुल विदेशी विनिमय सञ्चिति असारको तरलनामा ११४ प्रतिशतले वृद्धि भई मंसिर मसान्तमा २२ खर्ब ७३ अर्ब २६ करोड रुपैयाँ पुगेको छ। अमेरिकी डलरमा यस्तो सञ्चिति १६ अर्ब ७६ करोड पुगेको छ। कुल विदेशी विनिमय सञ्चितिमध्ये नेपाल राष्ट्र बैंकमा २० खर्ब ३३ अर्ब २७ करोड र बैंक तथा वित्तीय संस्थामा २ खर्ब ४० अर्ब कायम भएको छ। कुल विदेशी विनिमय सञ्चितिमा भारतीय मुद्राको अंश २२८ प्रतिशत छ। आर्थिक वर्ष २०८१८२ को पाँच महिनाको आयातलाई आधार मान्दा बंैकिङ क्षेत्रसँग रहेको विदेशी विनिमय सञ्चिति १७६ महिनाको वस्तु आयात र १४६ महिनाको वस्तु तथा सेवा आयात धान्न पर्याप्त रहने देखिन्छ। देशबाट बाहिरिने विदेशी मुद्राभन्दा भित्रिने यस्तो मुद्रा अधिक हुँदा शोधनान्तर बचतको आकार पनि बढेको छ। चालु आवको मंसिरसम्ममा शोधनान्तर स्थिति २ खर्ब २५ अर्ब ३४ करोड रुपैयाँले बचतमा छ। अघिल्लो वर्षको सोही अवधिमा शोधनान्तर स्थिति २ खर्ब १६ अर्ब ५ करोड रुपैयाँले बचतमा रहेको थियो। अमेरिकी डलरमा १ अर्ब ६७ करोडले बचतमा छ। यससँगै, चालु खाता १ खर्ब ४० अर्ब ७१ करोडले बचतमा छ। अघिल्लो वर्षको सोही अवधिमा चालु खाता १ खर्ब ४१ अर्ब ३ करोडले बचतमा रहेको थियो। चालु आवको पाँच महिनासम्ममा ६ अर्ब ३ करोड रुपैयाँ प्रत्यक्ष वैदेशिक (इक्विटी मात्र) लगानी भित्रिएको छ। अघिल्लो वर्षको सोही अवधिमा यस्तो प्रत्यक्ष वैदेशिक (इक्विटी मात्र) लगानी आप्रवाह ३ अर्ब ९३ करोड रुपैयाँ थियो। महँगीको चाप समग्रमा महिनैपिच्छे उपभोग्य वस्तुको मुल्यमा चाप परिरहेको छ। विशेष गरेर तरकारी, दाल, गेडागुडी र खाद्यान्नको मूल्य अधिक बढ्दा समग्रमा महँगीमा दबाब परेको हो। चालु आवको मंसिर महिनामा वार्षिक बिन्दुगत उपभोक्ता मुद्रास्फीति ६०५ प्रतिशत छ। जबकि अघिल्लो वर्षको सोही महिनामा यस्तो मुद्रास्फीति ४९५ प्रतिशत रहेको थियो। हाल खाद्य तथा पेयपदार्थ समूहको मुद्रास्फीति ९९९ प्रतिशत र गैरखाद्य तथा सेवा समूहको मुद्रास्फीति ३९२ प्रतिशतले बढेको छ। तथ्यांकअनुसार खाद्य तथा पेयपदार्थ समूहअन्तर्गत तरकारी उपसमूहको वार्षिक बिन्दुगत उपभोक्ता मूल्य सूचकांक ४३०५ प्रतिशत, दाल तथा गेडागुडीको १०६६ प्रतिशत, खाद्य तथा खाद्यजन्य पदार्थको ९७० प्रतिशत र घिउ तथा तेलको ९३९ प्रतिशतले बढेको छ। तर मरमसला उपसमूहको वार्षिक बिन्दुगत उपभोक्ता मूल्य सूचकांक ११८ प्रतिशत र चिनी तथा चिनीजन्य पदार्थको ०८३ प्रतिशतले घटेको छ। यस्तै, गैरखाद्य तथा सेवा समूहअन्तर्गत विविध वस्तु तथा सेवा उपसमूहको वार्षिक बिन्दुगत उपभोक्ता मूल्य सूचकांक ७९८ प्रतिशत, मदिराजन्य पेयपदार्थको ७०१ प्रतिशत, कपडाजन्य तथा जुत्ताचप्पलको ६७५ प्रतिशत र फर्निसिङ तथा घरायसी उपकरणको ५२९ प्रतिशतले बढेको छ। आयात ६ खर्ब ६१ अर्ब, निर्यात ७३ अर्ब ६६ करोड मुलुक अधिक आयातमा निर्भर छ। एकातर्फ बढ्दो रेमिट्यान्स आयातित उपभोगमै सकिनछ। किनभने आन्तरिक उत्पादन नहुँदा आयातमा भर पर्नु परेको छ। आयातभन्दा निर्यात झिनो हुँदा बर्सेनि व्यापार घाटाको ठूलो खाडल पर्छ। चालु आवको पाँच महिनामा पनि आयात ३ प्रतिशतले र निर्यात १६५ प्रतिशतले बढेको छ। यसबीच कुल वस्तु आयात ६ खर्ब ६१ अर्ब ४९ करोड रुपैयाँ पुगेको छ। अघिल्लो वर्षको सोही अवधिमा यस्तो आयातमा ३४ प्रतिशतले कमी आएको थियो। वस्तुगत आधारमा यातायात उपकरण, सवारीसाधन तथा अन्य सवारीसाधनका स्पेयर पार्टस्, कच्चा भटमास तेल, स्पन्ज आइरन, लसुन, खानेतेललगायतका वस्तुको आयात बढेको छ। तर पेट्रोलियम पदार्थ, सुन, कच्चा पाम तेल, केराउ, अलकत्रालगायतका वस्तुको आयात घटेको छ। यस्तै, यसबीच कुल वस्तु निर्यात १६५ प्रतिशतले वृद्धि भई ७३ अर्ब ६६ करोड रुपैयाँ पुगेको छ। वस्तुगत आधारमा सोयाविन तेल, चिया, पोलिस्टर यार्न तथा थे्रड, पार्टिकल बोर्ड, ऊनको गलैंचालगायतका वस्तुको निर्यात बढेको छ। तर पाम तेल, जिंक सिट, अदुवा, तयारी पोसाक, जडीबुटीलगायतका वस्तुको निर्यात घटेको छ।"
सार्वजनिक पार्किङमै हराउँछन् सवारीसाधन,"काठमाडौं : धादिङ महादेवबेंसीका लावन फुयाँलको पुस १७ गते पार्किङ एरियाबाटै मोटरसाइकल हरायो। महादेवबेंसी बजार नजिकैको घरमा पार्किङ गरिराखेको टीभीएस कम्पनीको उनको मोटरसाइकल हराएको थियो। नीलो रंगको मोटरसाइकल उनले केही महिनाअघि मात्रै किनेका थिए। उपत्यका ट्राफिक कार्यालय बग्गीखानामा मोटरसाइकल हराएको भन्दै दिनहुँ निवेदन आउँछन्। कतिपयको सवारीसाधन सार्वजनिक पार्किङ एरियाबाटै हराउँछन् भने कतिपय सपिङ मल, तरकारी बजार तथा सरकारी कार्यालयबाटै चोरी भएका हुन्छन्। यसरी चोरी भएका सवारीसाधन पछिल्लो समय भेटिन थालेका छन्। ट्राफिक कार्यालय बग्गीखानाले हराएका सवारीसाधन खोजी गर्नका लागि छुट्टै टोली स्थापना गरेर काम गर्दै आएको छ। उपत्यका ट्राफिक कार्यालय बग्गीखानाका प्रमुख विनोद घिमिरेले बिहीबारमात्रै विभिन्न कम्पनीका ३३ वटा सवारीसाधन सम्बन्धित धनीलाई बुझाएका छन्। २५ वटा मोटरसाइकल र ८ वटा स्कुटर सवारीधनीले प्राप्त गरेका छन्। काठमाडौं उपत्यका ट्राफिक प्रहरी कार्यालयमा प्राप्त निवेदनका आधारमा खोजी गर्ने क्रममा केही वास्तविक नम्बर प्लेटमा र केही नक्कली नम्बर प्लेट राखेको अवस्थामा सवारीसाधनहरू फेला परेका थिए। काठमाडौंको गठ्ठाघर, काँडाघारी, नेपालटार, कालीमाटी, पद्मोदयमोड, लैनचौर, गौशाला, बानियाँटार, धर्मस्थली, नयाँबसपार्क र बौद्धलगायतका स्थानबाट उक्त सवारीसाधन ट्राफिक प्रहरीले फेला पारेको थियो। ट्राफिक महासाखा प्रमुख विनोद घिमिरेका अनुसार यो आर्थिक वर्ष सुरु भएपछि उपत्यकामा दुई पांग्रे सवारीसाधन हराएको भन्दै १,०६८ वटा निवेदन दर्ता भएका थिए। यीमध्ये २ सय ७३ वटा सवारीसाधन सम्बन्धित धनीलाई बुझाइएको छ। कारबाहीका लागि ३ सय ४० वटा दुई पांग्रे सवारीसाधन ट्राफिक कार्यालयमा ल्याइएको थियो। जसमध्ये ६७ वटा मोटरसाइकलको धनी पत्ता लाग्न सकेको छैन। यातायात कार्यालयबाट कागजात मगाउने र थप अनुसन्धानको क्रममै छन्। कतिपय बाइकहरू भन्सार कार्यालयलाई पनि बुझाइएको हुन्छ। चोरीका २८ ओटा दुई पांग्र्रे सवारीसाधनसहित चोरीमा संलग्न ४० जना व्यक्तिहरूलाई पनि आवश्यक कारबाहीका लागि विभिन्न प्रहरी परिसर तथा प्रहरी वृत्तमा पठाइएको छ। मोटरसाइकल हराएको भनी विमिन्न मितिीमा उजुरी आएपछि ट्राफिक कार्यालयले शंकास्पद मोटरसाइकलमाथि निगरानी गर्ने गर्छ। यसका लागि सिभिल ड्रेसमा प्रहरी खट्ने गर्छन्। ट्राफिक कार्यालयले २०७९०८० मा ४९९ ओटा र ०८००८१ मा ४१७ ओटा दुई पांग्र्रे सवारीसाधन खोजतलास गरी सम्बन्धित धनीलाई जिम्मा लगाएको थियो। काठमाडौं उपत्यका ट्राफिक प्रहरी कार्यालयका प्रवक्ता संजयबहादुर राउतका अनुसार अधिकांश सवारीसाधन सार्वजनिक स्थानमा पार्किङ गरेको ठाउँबाटै हराउने गरेका छन्। यसरी हराएका तथा चोरी भएका सवारीसाधन कतिपय त बेवारिसे अवस्थामा फेला पर्ने गरेका छन्। चोरी भएका सवारीसाधनमध्ये अधिकांशले नम्बर बदलेर चलाउने गरेका छन्। केही सवारीसाधनको च्यासिस नम्बर नै बदलेर चलाउने गरेको अवस्थामा प्रहरीले फेला पार्छ। कतै पार्किङ गरी राखेको स्थानमा त था कहिले घर या सार्वजनिक स्थानमा लुकाएर राखेको अवस्थामा मोटरसाइकल र स्कुटर भेटिने गरेको छ। ट्राफिक कार्यालयका प्रमुख घिमिरेले सवारीसाधन चोरी तथा हराउनबाट रोक्न चालक नै सचेत हुनुपर्ने बताए। उनी भन्छन्, आफ्नो सवारीसाधन सुरक्षित स्थानमा पार्किङ गरी, ह्वील लक, चेन लक, ह्यान्डिल लक, डिस्क लकलगायत सुरक्षा साइरनहरू जडान गर्न आवश्यक छ। मानिसको आवतजावत नहुने एकान्त ठाउँमा सवारीसाधन छाडेर हिँड्न नहुने घिमिेरेको तर्क छ। सवारीसाधन हराउनासाथ नै प्रहरीलाई जानकारी गराउँदा भेटिने सम्भावना धेरै हुन्छ। सवारीसाधन हराएमा ट्राफिक प्रहरीको हटलाइन नम्बर १०३, नेपाल प्रहरीको हटलाइन नम्बर १०० मा फोन गर्न र नजिकको प्रहरी कार्यालयमा निवेदन दिन सकिन्छ।"
सिम्रिक एयरबाट स्काई डाइभिङ : नेपाली प्रशिक्षकले नै स्काई डाइभिङ गराउन सफल,"पोखरा : पोखरामा नेपाली प्रशिक्षकहरूले स्काई डाइभिङ सुरु गरेका छन्। विभिन्न मुलुकमा स्काई डाइभिङमा काम गरी अनुभव लिइसकेका युवाहरूले स्काई डाइभिङ थालेका हुन्। यसअघि विदेशी प्रशिक्षकले डाइभिङ गराउँदै आएको भए पनि यसपटक नेपाली टोलीले मात्रै स्काई डाइभिङ गराएका हुन्। सिम्रिक एयर र इन् स्काई डाइभ कम्पनीले पोखरामा स्काई डाइभिङ सुरु गरेका हुन्। शुक्रबारदेखि २१ जनवरीसम्म स्काई डाइभिङ हुने इन् स्काई डाइभ कम्पनीका सञ्चालक तथा प्रशिक्षक एलिस थापाले जानकारी दिए। यस अवधिमा स्काई डाइभिङ गर्न कम्पनीले भीआईपी र डिलक्स गरी दुई वटा प्याकेज बनाएको थापाले बताए। भीआईपीको १ लाख १५ हजार रुपैयाँ र डिलक्सको ९५ हजार रुपैयाँ पर्ने उनले जानकारी दिए। विदेशीलाई भने थप ५ हजार बढी लाग्ने उनले बताए। स्काई डाइभका लागि नेपाल नागरिक उड्डयन प्राधिकरणले सिम्रिक एयरलाई १५ दिनको अनुमति दिएको छ। स्काई डाइभका लागि पोखरा विमानस्थलबाट हेलिकोप्टर उडान गरी पोखरा २३ लौराकको १३ हजार फिट आकाशबाट डाइभ गर्नेछन्। माथिबाट ड्राइभ गरेका मानिस लौरुकको फाँटमा उत्रिने छन्। यो कार्यक्रमपछि यात्रुको माग आएमा कम्पनीले नियमित रूपमा स्काई डाइभिङ गराउने योजना बनाएको थापाले बताए। एलिसलाई सुवास थापा, मनिष हिराचन, आशिष थापा र नेपालको पहिलो महिला स्काई डाइभर यशोदा केसीले साथ दिएका छन्।"
मधेसमा सरकारी स्तरबाटै सुरु भयो डाक्टरी पढाइ,"जनकपुरधाम : मधेसमा सरकारी स्तरबाटै चिकित्साशास्त्रमा स्नातक (एमबीबीएस) को अध्ययन, अध्यापन सुरु भएको छ। मधेस स्वास्थ्य विज्ञान प्रतिष्ठानले पुस २५ गते देखि एमबीबीएसको अध्ययनअध्यापन सुरु गरेको हो। चिकित्सा शिक्षा आयोगले चिकित्सा शास्त्रमा एमबीबीएसका लागि ५० सिट निर्धारण गरेको थियो। त्यससँगै मधेस स्वास्थ्य विज्ञान प्रतिष्ठानले पहिलोपटक अध्यापन थालेको हो। सरकारीस्तरबाट पहिलोपटक चिकित्साशास्त्रतर्फ अध्ययनअध्यापन सुरु भइसकेको प्रतिष्ठानका रजिस्ट्रार डा विनोदकुमार यादवले जानकारी दिए। उनले ५० सिटमध्ये ७५ प्रतिशत पूर्ण छात्रवृत्तिका लागि छुट्ट्याइएको जानकारी दिए। छात्रवृत्तिमा मधेस प्रदेशका बहुसंख्यक विद्यार्थीले अवसर पाएका छन्, उनले भने, मधेस प्रदेशका लागि यो कोसेढुंगा सावित हुने विश्वास छ। एमबीबीएसको पढाइ सञ्चालन धेरै महŒवपूर्ण जिम्मेवारी हो। एमबीबीएसको अध्ययनअध्यापन सुरु भएसँगै प्रादेशिक राजधानी जनकपुरधामलगायत मधेस प्रदेशको स्वास्थ्य सेवामा समेत गुणात्मक सुधार आउने प्रादेशिक अस्पताल जनकपुरधामका निर्देशक डा जामुनप्रसाद सिंह बताउँछन्। हाम्रो जनशक्ति अभावको समस्यालाई अब प्रतिष्ठानले पूरा गर्छ, सिंहले भने, स्वास्थ्य क्षेत्रमा सोचेभन्दा धेरै फड्को मार्नेछौं। मधेस प्रदेशका सभामुख रामचन्द्र मण्डलले एमबीबीएस तहको जनशक्ति उत्पादन बढेपछि जनकपुरधाम शिक्षाको हब बन्ने विश्वास व्यक्त गरे। एमबीबीएस पठनपाठन सुरु गराउन आवश्यक तयारी गरेकोमा मुख्यमन्त्री सतिश सिंहसहित प्रतिष्ठानका उपकुलपति डा अंकुर साह, रजिस्ट्रार डा विनोद यादवलगायतलाई बधाई छ, उनले भने। यसरी सम्भव भयो प्रतिष्ठान व्यवस्थापनको अभावमा अस्पताल दुर्गन्धित थियो। अस्पतालका डेलिभरी, सर्जिकल, ओपीडीलगायत सबै कक्ष फोहोर थिए। बिरामीहरू नाक थुनेर उपचार गराइरहेका हुन्थे। अस्पताल दुर्गन्धित बन्दै गए पनि सफा राख्न प्रशासनले चासो दिँदैन्थ्यो। अस्पतालको शौचालय पनि फोहोर हुन्थ्यो। शौचालय जान सक्ने अवस्था थिएन। फोहोरका कारण अस्पताल नै रोगी जस्तो देखिन्थ्यो। स्वास्थ्यकर्मी पनि अस्पताल फोहोरले दुर्गन्धित बनेको गुनासो गर्थे। तैपनि कसैले वास्ता गर्दैनथे। अस्पताल सफा राख्न स्विपर, कार्यालय सहयोगी थिए। खर्च पनि हुन्थ्यो तर खर्चअनुसार काम हुँदैन्थ्यो। धेरैलाई अस्पतालको सेवाप्रति भरोसा नभएर हुन सक्छ। बिरामी पर्दा प्रायःजसो धरान, विराटनगर, काठमाडौं र छिमेकी मुलुक भारतको दरभंगा, पटना अस्पताल पुग्थे। केही वर्षअघिसम्म रेफर अस्पताल भनेर चिनिने जनकपुर अञ्चल अस्पताल मधेस स्वास्थ्य विज्ञान प्रतिष्ठानको मातहत प्रादेशिक अस्पताल बन्यो। त्यसपछि क्रमिक सुधारले मधेस प्रदेशकै नमुना अस्पतालको रूपमा विस्तार भएको प्रतिष्ठानका रजिस्ट्रार डा यादव बताउँछन्। केके भए परिवर्तन ? पुराना र खिया लागेर फालिएका शय्या, लकर टेबुल, कुर्सीलगायतका समानलाई सफा गरेर रंगरोगन गरिए। अस्पतालभित्र असरल्ल छरिएका पुराना बेड तथा अन्य सामग्री मर्मतसम्भार गरी नयाँ प्रारूपमा ढालिएको मधेस स्वास्थ्य विज्ञान प्रतिष्ठानका रजिस्ट्रार डा यादव बताउँछन्। बिरामीको चापले कोचाकोच हुने र बिरामीले शय्या पाउन मुस्किल हुने समस्या थियो। पुराना बेडहरूलाई नयाँ प्रारूपमा ढालेर उपकरणको व्यवस्था गरिए। सेवा सुविधा बढेपछि अस्पतालले जनताको विश्वास बटुल्न थाल्यो। त्यसैकारण बिरामीको चाप बढ्न थालेको रजिस्ट्रार डा यादवको दाबी छ। अञ्चल अस्पताल भएको बेलामा मुस्किलले दैनिक दुई सय जना बिरामी आउने अस्पतालमा हाल दैनिक आठ सय बिरामी पुग्ने उनको भनाइ छ। अहिले अस्पताल दुई सय शय्याबाट लगभग चार सय शय्याको भएको छ। विशेषज्ञ सेवा २० बाट ५५ पुगेको छ। दैनिक दुई सय बिरामी आउने गरेकोमा हाल नौ सय जति दैनिक बिरामी आउनुले पनि अस्पतालको सेवामा सुधार भएको मान्नुपर्ने अस्पतालका निर्देशक डा जामुन सिंह बताउँछन्। दर्जनौं सेवा थपिएका छन्, डा सिंह भन्छन्, क्यान्सर ओपीडी, एनआईसी, आँखा विभाग, न्युरो सर्जरी, युरोलोजी, नेट्रोलोजीलगायतका सेवा विस्तार गरिएका छन्। अस्पतालमा बायोमेट्रिक हाजिर प्रणालीले सेवालाई चुस्तदुरुस्त बनायो। टोकन सिस्टम र माइकिङजस्ता काम भइरहेको निर्देशक सिंहको भनाइ छ। ल्याबलाई हाल चौबिसैघण्टा सञ्चालन गर्न थालिएको छ। लेप्रोस्कोपी मेसिन सञ्चालनमा छ। गम्भीर प्रकृतिका शल्यक्रिया गर्न तीन मोडुलर ओटी कक्ष सञ्चालनमा छन्। आफूले जिम्मेवारी सम्हाल्नासाथ अस्पतालको दुरवस्था बदल्न शौचालयको सरसफाइ र ढोकाहरू फेर्ने कामबाट थालनी गरेको रजिस्ट्रार डा यादवले बताए। बिरामी सहजताका लागि अस्पतालभित्रै अक्सिजन उत्पादन हुने प्लान्ट पनि जडान गरिएको उनले बताए। आईसीयू र एचडीयू बेडसहित एक सय शय्याको अस्पताल सञ्चालनमा छ। अस्पतालको साख र स्तरलाई माथि उठाउन दिनरात काम गर्नुपरेको डा यादवले बताए। संस्था राम्रो बनाउन सकिन्छ भन्ने लक्ष्यका साथ काम गर्दा प्रदेशकै उत्कृष्ट अस्पताल बनाउन सक्यौं, उनले भने। जनतालाई राहत, अवसरमा चुनौती प्रतिष्ठानका उपकुलपति डा अंकुर साहले प्रदेश अस्पताललाई राम्रो बनाउन चुनौतीसँग जुध्नु परेको बताए। धेरैले आक्षेप पनि लगाए। तर हिम्मत हारिएन। चुनौतीलाई अवसरको रूपमा लिइयो, जसले जे भन्यो त्यसैको पछि नेतृत्वकर्ता लाग्नु हुँदैन। त्यस्तो गर्न थाल्यो भने संस्थालाई राम्रो हुँदैन। मधेस स्वास्थ्य विज्ञान प्रष्तिठान स्थापनासँगै पहिलो वर्षमा स्नातक तहको चार विधामा कार्यक्रम सञ्चालन भइरहेको छ। जसमा बीएनएस, बीएस्सी नर्सिङ, बीपीएच, बीएस्सी एमएलटीको कक्षा सञ्चालन भइरहेका छन्। त्यसैगरी स्नातकोत्तर तहतर्फ एमडी इन् अब्सट्रेटिक्स एन्ड गाइनोक्लोजी, एमडी इन् पेडियाट्रिक्स, एमडी इन् इन्टरनल मेडिसिन र एमडी इन् जनरल सर्जरीमा अध्ययनअध्यापन हुँदैछ। त्यसैगरी अध्ययन अनुसन्धानतर्फ ट्रेनिङ वर्कसप अन हेल्थ रिसर्च मेथोडलोजी, ट्रेनिङ म्यानेजमेन्ट अन डेटा अनालाइसिसलगायतका अनुसन्धानात्मक प्रयोगहरू भइरहेको सूचना प्रविधि अधिकृत वीरेन्द्र साहले जानकारी दिए।"
"सुन्तलाको उत्पादन बढ्दै, तर करोडौंको आयात यथावत्","काठमाडौं : राष्ट्रिय फल कुन हो ? धेरैलाई थाहै छैन। २०८० चैत ३० गते सरकारले सुन्तलालाई राष्ट्रिय फल घोषणा गरेको थियो। तर, यसको प्रवद्र्धन एवं अन्तर्राष्ट्रिय पहिचानमा प्रभावकारी काम नहुँदा सुन्तला राष्ट्रिय फल हो भन्ने जानकारी नभएकै हो। राष्ट्रिय फलफूल विकास केन्द्रका अनुसार मुलुकका ४८ जिल्लाका १०० हेक्टरभन्दा बढी क्षेत्रफलमा सुन्तलाको व्यावसायिक खेती हुन्छ। पूर्व मेचीदेखी पश्चिम महाकालीको मध्यपहाडी सबै जिल्लामा सुन्तला खेती हुन्छ। वार्षिक २४ अर्बको कारोबार हुन्छ। राष्ट्रिय पहिचान दिने एवं मौलिक फल भएकाले सुन्तलालाई राष्ट्रिय फल घोषणा गरिएको सरकारको भनाइ छ। तर, यसको प्रवद्र्धन एवं अन्तर्राष्ट्रिय रूपमा पहिचान दिन भने सरकार अनुदार देखिएको छ। त्यसैकारण, मागअनुसार आन्तरिक रूपमा सुन्तला उत्पादन छैन, बर्सेनि करोडौंको आयात गर्नु परिरहेको यस क्षेत्रका जानकारहरू बताउँछन। सुन्तलाको मौसम, स्वदेशी रोजौं अहिले सुन्तलाको मौसम हो। स्थान र जातअनुसारका सुन्तला बजारमा छ्यापछ्याप्ती पाइन्छ। बाली, जात र स्थान विशेषअनुसार सुन्तला फल पाक्ने सिजन फरकफरक हुन्छ। उन्सु जातको सुन्तला असोजमा पाक्छ। नेपाली सुन्तला मंसिरदेखि पाक्न सुरु हुन्छ। तर किन्नो सुन्तला भने पछौटे जातको भएकोले पुस अन्तिमदेखि माघतिर टिप्न लायक हुन्छ। यसकारण सुन्तलाको मध्य सिजन चलेको छ। बजारमा स्वदेशी मात्र नभई विदेशी सुन्तला पनि छन्। तर, यस क्षेत्रका जानकारहरू स्वदेशी सुन्तला उपभोग गर्न उपभोक्तालाई सुझाव दिन्छन्। यसपटक अधिकांश जिल्लामा सुन्तला उत्पादन राम्रो उत्पादन भएको किसानहरू बताउँछन्। सुन्तलाको सुपर जोन क्षेत्र तोकिएको स्याङ्जामा यस वर्ष १ अर्ब २५ करोडको सुन्तला उत्पादन भएको कृषि ज्ञान केन्द्र स्याङ्जाले जानकारी दिएको छ। केन्द्रका अनुसार २० देखि २१ हजार मेट्रिकटन सुन्तला फलेको छ। जुन गत वर्षभन्दा १५ प्रतिशतले बढी हो। गत वर्ष १७ हजार मेट्रिकटन सुन्तला उत्पादन भएको थियो। सरकारले राष्ट्रिय फल घोषणा गरेको करिब ९ महिना बितिसक्दा पनि सुन्तलाका लागि विशेष कार्यक्रम लागू गरिएको छैन। राष्ट्रिय फलफूल विकास केन्द्रले राष्ट्रिय सुन्तला जात बाली विकास कार्यक्रम पुनस्र्थापना गरी सुन्तलाको तीव्र रूपमा विकास, विस्तार र प्रवद्र्धन गर्नुपर्ने आवश्यकता औंल्याएको छ। स्वस्थ बिरुवा उत्पादनको लागि विशेष नियमनकारी भूमिका खेल्नुपर्ने खाँचो रहेको केन्द्रका अधिकारीहरू बताउँछन्। प्राथमिकता किन परेन ? छिमेकी मुलुक भारतले सन् १९५० तिर आँपलाई राष्ट्रिय फल घोषणा गर्यो। यस्तै, जापानले हलुवावेद र बंगलादेशले रुख कटहरलाई राष्ट्रिय फलको मान्यता दियो। तर, नेपाल सरकारले २०८० चैत्र ३० गते मात्रै सुन्तलालाई राष्ट्रिय फलको रूपमा घोषणा गरेको थियो। विश्वका अधिकांश मुलुकले आफ्नो राष्ट्रिय पहिचान दिने मौलिक फललाई राष्ट्रिय फलको रूपमा मान्यता दिन्छन। त्यसको अन्तर्राष्ट्रिय रूपमा पहिचान दिँदै आएका छन्। यसर्थ नेपालकै मौलिक फलको रूपमा परम्परागत तथा सांस्कृतिक महत्व बोकेको, देशको अधिकांश भूभागमा खेती गर्न सकिने, राष्ट्रिय तथा अन्तर्राष्ट्रिय बजारमा समेत उच्च माग भएको आर्थिक, सामाजिक, रोजगारीलगायतका दृष्टिकोणबाट अन्य फलको तुलनामा अग्र स्थानमा रहेको सुन्तलालाई राष्ट्रिय फलको रूपमा मान्यता दिएको सरकारले घोषणामा उल्लेख गरेको थियो। मुलुकका ४८ जिल्लामा १०० हेक्टरभन्दा बढी क्षेत्रफलमा व्यावसायिक खेती हुने गरेको, स्थानीय जातकै व्यावसायिक खेती भएकोले सुन्तलाले राष्ट्रिय महŒव पाएको बताउँछन्, राष्ट्रिय फलफूल विकास केन्द्रका वरिष्ठ बागवानी विकास अधिकृत तथा सूचना अधिकारी सूर्यप्रसाद बराल। तर, कृषि तथा पशुपन्छी विकास मन्त्रालयले आर्थिक वर्ष २०७९०८० मा प्रकाशन गरेको सुन्तलाको तथ्यांकअनुसार मुलुकका ५७ ओटा जिल्लामा २८ हजार ४ सय ५१ हेक्टर क्षेत्रफलमा सुन्तला खेती लगाइएको थियो। जसमा १ लाख ९८ हजार ७ सय ७९ मेट्रिकटन उत्पादन भएको थियो। उक्त आवमा मुलुकभर उत्पादकत्व ९८५ प्रतिहेक्टर मेट्रिकटन रहेको मन्त्रालयले उल्लेख गरेको छ। आँप भने ४२ जिल्लाको १०० हेक्टरभन्दा बढी क्षेत्रफलमा व्यावसायिक खेती भइरहेको छ। आँपको वार्षिक २४ अर्ब कारोबार हुन्छ। यस्तै, स्याउ पनि १६ जिल्लाको १०० हेक्टरभन्दा बढी क्षेत्रफलमा व्यावसायिक खेती हुन्छ। सुन्तलाको तुलनामा अन्य फलको उत्पादन व्यावसायिक, क्षेत्रगत र उत्पादनको हिसाबमा कम छ। वरिष्ठ बागवानी विकास अधिकृत बराल भन्छन्, सुन्तला पूर्व मेचीदेखी पश्चिम महाकालीसम्मका मध्यपहाडी सबै जिल्लामा फल्छ। समग्र मुलुकको भूगोलमा पनि मध्यपहाडीको क्षेत्र धेरै पर्छ। अझ आव २०७९०८० को तथ्यांकअनुसार कुल कृषि गार्हस्थ्य उत्पादनमा सुन्तलाबालीको योगदान झन्डै एक प्रतिशत रहेको छ। यसकारण सुन्तलालाई राष्ट्रिय फलमा राख्न हामीले सुझाव दिएका थियौं। यससँगै अन्न बालीले भन्दा ७ गुणा बढी लाभदायक रहेको सुन्तला खेतीले प्रतिवर्ष करिब ७ लाखभन्दा बढीलाई प्रत्यक्ष रूपमा रोजगार सिर्जना गरेको केन्द्रको दाबी छ। आन्तरिक कारोबार वार्षिक ३० अर्ब, नपुगेर अझै आयात सुन्तलाको वार्षिक कारोबार करिब ३० अर्ब ६१ करोड ४९ लाख रुपैयाँ हुने गरेको राष्ट्रिय फलफूल विकास केन्द्रले जानकारी दिएको छ। आन्तरिक उत्पादनले नपुगेर करोडौंको आयात गर्नुपर्ने स्थिति कायमै छ। सुन्तला राष्ट्रिय फल घोषणापछि यसमा आत्मनिर्भर बनेर गर्व गर्ने अवस्था हुनुपर्छ। अब कम्तीमा नेपालले अरू देशबाट सुन्तला आयात गर्न नपर्ने स्थिति बनाउनु पर्यो। नेपालमा बसेर नागपुरे सुन्तला खान बाध्य भइयो भने राष्ट्रिय फल घोषणाको अर्थ हुँदैन । यसर्थ मुलुकमा खपत हुने शतप्रतिशत उत्पादन स्वदेशमै हुने प्रावधान बनाउनुपर्छ। यसका लागि आन्तरिक उत्पादन वृद्धि हुनुपर्छ।, डा कृष्ण पौडेल, कृषि विज्ञ पछिल्ला वर्षमा भने सुन्तलाको आन्तरिक उत्पादन बढ्दै गएको छ। त्यसैकारण, आयातको आकार कम हुँदै गएको भन्सार विभागको तथ्यांकले देखाउँछ। आव २०७५७६ मा १ अर्ब १२ करोड २१ लाख रुपैयाँ बराबरको सुन्तला आयात भएको थियो। २०७६७७ मा १ अर्ब २० करोड, आव २०७७७८ मा १ अर्ब ३७ करोड, २०७८७९ मा १ अर्ब २७ करोड रुपैयाँबराबरको सुन्तला आयात गरिएको थियो। तर आव २०७९८० मा भने अर्बभन्दा कम अर्थात् ८८ करोड ४१ लाख रुपैयाँको मात्रै सुन्तला आयात भयो। आव २०८००८१ मा आयात घटेर २२ करोड १६ लाख रुपैयाँबराबरको मात्रै आयात भयो। चालु आर्थिक वर्षको मंसिर महिनादेखियता सुन्तलाको मुख्य सिजनमा १६ लाख ४ हजार रुपैयाँबराबरको ८ हजार ७ सय ७ किलोग्राम सुन्तला आयात भएको छ। जसमा भारतबाट एकदम न्यून आयात भएको छ। दक्षिण अफ्रिकाको सुन्तला यस पटक ८ हजार ६ सय ४७ किलोग्राम नेपाल भित्रिएको छ। विगतको तुलनामा नेपाली बजारमा आन्तरिक उत्पादनले गर्दा आयातको आकार घट्दै गएको छ। कृषि विज्ञ डा कृष्ण पौडेल सुन्तलालाई राष्ट्रिय फल बनाइसकेपछि आत्मनिर्भर बनेर गर्व गर्ने वातावरण बन्नुपर्ने तर्क गर्छन्। राष्ट्रिय फल घोषणा गरेपछि अब अरू देशबाट सुन्तला आयात गर्न नपर्ने स्थिति बनाउनु पर्यो, उनी भन्छन, यसका लागि आन्तरिक उत्पादन वृद्धि हुनैपर्छ। नेपाल बसेर नागपुरे सुन्तला खान बाध्य भइयो भने राष्ट्रिय फलको अर्थ नहुने डा पौडेलको भनाइ छ। यसर्थ मुलुकमा खपत हुने शतप्रतिशत उत्पादन स्वदेशकै हुने प्रावधान बनाइनुपर्नेमा उनको जोड छ। सरकारले राष्ट्रिय भनेर तोकिसकेपछि यसमा सरकारले चासो दिन आवश्यक छ। कम्तीमा पनि उत्पादनलाई बढाएर भण्डारणको व्यवस्था गरेर नेपालमा बाह्रैमहिना खान पाउने बनायो भने बल्ल राष्ट्रिय फलले सार्थकता पाउँछ, कृषिविज्ञ पौडेल भन्छन्। राष्ट्रिय कृषक समूह महासंघ, नेपालका अध्यक्ष पञ्चकाजी श्रेष्ठ किसानले उत्पादन गर्ने प्रायःजस्तो वस्तु राष्ट्रियकरण गर्नुपर्ने बताउँछन्। सुन्तला उत्पादनसँगै किसानले उचित मूल्यसहितको बजार सहज हुनुपर्ने उनको भनाइ छ। धेरैजसो कृषिजन्य उत्पादनका क्रममा रोग लाग्ने तथा पशुपन्छीले पनि नोक्सानी गर्ने गर्छ, यसैले सरकारले हार्भेस्टिङ गर्नेदेखि लगायतका व्यवस्थापन प्रविधिमैत्री बनाउनु पर्छ, अध्यक्ष श्रेष्ठ भन्छन्, साथै कृषि प्राविधिकहरू सहज रूपमा किसानका घरघरमा पुग्न सक्ने खालको वातावरण बन्नुपर्छ। कृषिमा गरेको लगानी जोखिम मोल्न नपरोस् भन्नका लागि सबै खालका उत्पादनको क्रमशः बिमा सुविधा आवश्यक छ। कति उत्पादन हुन्छ सुन्तला ? मुलुकमा सन् १९९० मा ४ हजार ८ सय ४० हेक्टरमा सुन्तला जात (जुनार, कागती, निबुवा आदि) फलफूलको खेती भएको इतिहास छ। जसबाट ५० हजार ५ सय ४० टन उत्पादन भएको थियो। सन् २०१८ मा बढेर ४६ हजार ४ सय १२ हेक्टर जमिनमा सुन्तला जातको खेती गरियो। उत्पादन पनि २ लाख ७१ हजार ९ सय ८ टन भयो। सुन्तला राष्ट्रिय फल घोषणापछि यसका लागि केही न केही कार्यक्रम गर्नुपर्छ भनेर केन्द्र सरकारको अगुवाइमा ५० ओटा स्थानीय तहमा ससर्त अनुदानका कार्यक्रम सुरु भएका छन्। अन्नबालीले भन्दा ७ गुणा बढी लाभदायक रहेको सुन्तला खेतीले प्रतिवर्ष ७ लाखभन्दा बढीलाई प्रत्यक्ष रूपमा रोजगारी सिर्जना गरेको छ।, सूर्यप्रसाद बराल, वरिष्ठ बागवानी विकास अधिकृत तथा सूचना अधिकारी, राष्ट्रिय फलफूल विकास केन्द्र सुन्तला जातका फलफूलबाट उत्पादन सुरु हुन ३ देखि १० वर्ष लाग्छ। सुन्तला जातका फलफूल खेतीबाट मुलुकको पहाडी भेगका कृषकको आर्थिक वृद्धि भएको छ। पहाडी क्षेत्रका ३८ र हिमाली क्षेत्रअन्तर्गत पर्ने चार जिल्ला गरी ४२ जिल्लामा सुन्तला जातका फलफूलको व्यावसायिक कार्यक्रम सञ्चालन भइरहेको छ। तराई र हिमाली जिल्लाका थप २० जिल्लामा करेसाबारी कार्यक्रम सञ्चालन हुँदै आएको छ। देशका कुल ६२ जिल्लामा विभिन्न जातका सुन्तला जात फलफूल खेती भइरहेको छ। कुल ६२ जिल्लामा सञ्चालन भएको व्यावसायिक तथा घरबारी बगैंचाले ४६ हजार ४ सय १२ हेक्टर क्षेत्रफल सुन्तला जातका फलफूलले ढाकिएको छ। सुन्तला जातका फलफूलले ढाकेको कुल क्षेत्रफलको करिब ६१२ प्रतिशत क्षेत्रफल मात्र उत्पादनशील अवस्थामा रहेको छ। आव २०७५०७६ को सुन्तला जात फलफूल खेती प्राविधिक पुस्तिकाअनुसार २ लाख ७१ हजार ९ सय ८ मेट्रिकटन फल उत्पादन भएको देखिन्छ। यद्यपि कृषि तथा पशुपन्छी विकास मन्त्रालयको तथ्यांकअनुसार आर्थिक वर्ष २०७८०७९ मा २७ हजार ९ सय ८२ हेक्टर क्षेत्रफलमा १ लाख ८५ हजार ३ सय ४६ मेट्रिकटन उत्पादन भएको थियो। सुन्तला प्रवर्द्धनमा पुरानै कार्यक्रम, अनुदानमा ३ करोडमात्रै सरकारले अधिक उत्पादनलगायत सूचकका आधारमा सुन्तलालाई राष्ट्रिय फल घोषणा गरे पनि थप प्रवद्र्धन गर्न भने सकेको छैन। अर्थात्, यसका लागि नयाँ कार्यक्रमहरू अघि सारेको छैन। फलफूल विकास केन्द्रका वरिष्ठ बागवानी विकास अधिकृत तथा सूचना अधिकारी बराल सुन्तलालाई राष्ट्रिय फल घोषणा गरौं, त्यसपछि प्रवद्र्धन गर्न कार्यक्रम ल्याऔं भन्ने सरकारले सोच गलत भएको बताउँछन्। राष्ट्रिय फल घोषणा नगर्दा पनि सरकार, कृषि मन्त्रालय, कृषि विभाग वा फलफूल विकास केन्द्रले सुन्तला र सुन्तलाजन्य बालीका लागि जुन काम गरिरहेका थिए, तिनै कामले निरन्तरता मात्रै पाएको उनको भनाइ छ। हाल मुलुकमा तीन तहका सरकार छन। संघीय सरकारलाई तल्लो तहसम्म पुगेर प्रत्यक्ष काम गर्न संविधानले अधिकार दिएको छैन। किनभने यसको जिम्मेवारी प्रदेश र स्थानीय सरकारलाई दिइएको छ। तर पनि संघीयतामा गएको धेरै नभैसकेकाले सरकारले नेतृत्व लिन छोड्नु हुँदैन भनेरै प्रधानमन्त्री कृषि आधुनिकीकरण परियोजनामार्फत तल्लो तहका किसानसमक्ष कार्यक्रमहरू लिएर गएको छ। उक्त परियोजनाले सुन्तलाको लागि मात्रै १५ ओटा जोन र सुपर जोन भनेर उल्लेख्य उत्पादन हुने क्षेत्र तोकेको छ। जसअन्तर्गत धनकुटा, संखुवासभा, उदयपुर, सोलुखुम्बु हुँदै गोरखा, म्याग्दी, नवलपरासी, जाजरकोट, दैलेख, रामेछाप, धनकुटा, गुल्मी, भोजपुर, पाल्पा, डोटी र दार्चुलालगायत छन्। सुन्तलाको सुपर जोन स्याङ्जा हो भने जुनारको सुपर जोन सिन्धुली हो। व्यावसायिक हिसाबले नेपालभर बढी उत्पादन हुने ४८ जिल्लामध्ये पनि अधिक उत्पादकत्व हुने जिल्ला स्याङ्जा हो। स्याङ्जा जिल्लामा मात्रै सुन्तलाको उत्पादन क्षेत्रफल करिब २ हजार १ हेक्टरमा १७ हजार ३१ मेट्रिकटन उत्पादन भएको कृषि तथा पशुपक्षी विकास मन्त्रालयले बताएको छ। यो आव २०७९८० को तथ्यांकको आधारमा हो। स्याङ्जाको उत्पादकत्व १०९२ प्रतिशत रहेको मन्त्रालयले उल्लेख गरेको छ। सुन्तला परियोजना तथा कार्यक्रमबाट सुन्तला जातको वृद्धि विकास, बगैंचा व्यवस्थापन, बिरुवा उत्पादनका लागि विभिन्न सहयोग गर्दै आएको छ। यससँगै राष्ट्रिय फलफूल विकास केन्द्रअन्तर्गत रहेर पहाडी काष्ठ फल तथा फलफूल विकास आयोजना (नाफा) अन्तर्गत १० हजार हेक्टरमा फलफूल खेती गर्ने क्षेत्रफल विस्तार गर्ने योजना छ। यो आयोजना सन् २०२३ बाट सन २०२९ सम्मका लागि सञ्चालन गरेको सातवर्षे कार्यक्रम हो। हाल दुई वर्ष बितिसकेको छ। यसबीचमा क्षेत्रगत विस्तारको सुरुवाती अवस्थामै रहेको सूचना अधिकारी बरालले जानकारी दिए। गत वर्ष चैतसम्म सरकारले राष्ट्रिय फल घोषणा गरिसकेपछि बजेट पहिल्यै टुंग्याइसकेको थियो । तर सरकारले घोषणा गरेपछि सुन्तलाका लागि केही न केही कार्यक्रम गर्नुपर्छ भनेरै केन्द्रको अगुवाइमा सुन्तला प्रवद्र्धनलाई लक्षित गरेर ५० ओटा स्थानीय तहमा ससर्त अनुदानमार्फत कार्यक्रमहरू गरेको बरालले जनाए। जसअन्तर्गत आव २०८०८१ मा ससर्त अनुदानमा ८ करोड गएकोमा सुन्तला जातलाई मात्रै केन्द्रित गरेर चार करोडभन्दा बढी गएको थियो। तर घोषणा गरेको बेला बजेट साइकलभन्दा पछि भएकाले आव २०८१०८२ मा भने सुन्तलाको लागि मात्रै तीन करोड रुपैयाँ हाराहारीमा ससर्त अनुदान छुट्ट्याइएको थियो। स्थानीय तहमा सुन्तला खेती विकास, विस्तार र प्रवद्र्धनका लागि ससर्त अनुदानका कार्यक्रम सञ्चालन भइरहेका छन्। यसबाहेक हामीले सुन्तला जातमा रोगहरू आइरहेको छ। त्यस्ता रोग निराकरण गर्न बोटमा भन्दा पनि नर्सरीबाटै गुणस्तरीय बोट बिरुवामा ध्यान दिनुपर्ने भएकाले यसमा बढी केन्द्रित भएका छौं, उनले भने, सरकारको स्वामित्वमा रहेका नर्सरी विरुवा एक प्रतिशतमात्रै बिक्री हुन्छन्। बाँकी ९९ प्रतिशत फलफूलका बिरुवा निजी क्षेत्रबाट बिक्री हुन्छन्। बोटबिरुवामा रोग लाग्न नदिन, प्रोत्साहन गर्न केन्द्रले त्यस्ता नर्सरीहरूलाई तालिम दिने गरेको छ। केन्द्रले स्थानीय निकायमा पनि सुन्तलाका लागि मात्रै भनेर ससर्त कार्यक्रम पठाएको हो। केन्द्र तहबाट सम्बोधन हुनुपर्ने नीति निर्माण, समन्वय, तालिमको काम गरिरहेको छ। प्रवर्द्धन प्रभावकारी भएन राज्यको पुनर्संरचनासँगै २०७५ सालमा साविकका फलफूल विकास निर्देशनालय, राष्ट्रिय सुन्तला जात बाली विकास कार्यक्रम र चिया तथा कफी विकास शाखालाई गाभेर कृषि विभाग मातहत रहने गरी राष्ट्रिय फलफूल विकास केन्द्र, स्थापना गरिएको थियो। हाल सुन्तला जात फलफूलसम्बन्धी नर्सरी सुदृढीकरण, स्वस्थ बिरुवा उत्पादन र बगैंचा विस्तारका कार्यक्रमहरू स्थानीय तहमा ससर्त कार्यक्रममार्फत सञ्चालन गरिँदै आएको छ। राष्ट्रिय रूपमा विशेष प्राथमिकता पाएको बालीको एक छुट्टै राष्ट्रिय कार्यक्रम अन्य फलफूल बालीसँगै समावेश गरिएकोले यसको विकास, विस्तार र प्रवद्र्धनमा महत्व नदिइएको केन्द्रको भनाइ छ। राष्ट्रिय सुन्तला जात बाली विकास कार्यक्रम पुनस्र्थापना गरी सुन्तलाको तीव्र गतिमा विकास, विस्तार र प्रवद्र्धन गर्नुपर्ने आवश्यकता महसुस गरिएको छ र यसले स्वस्थ बिरुवा उत्पादनको लागि विशेष नियमनकारी भूमिका खेल्नुपर्ने देखिन्छ, राष्ट्रिय फलफूल विकास केन्द्रका एक उच्च अधिकारीले भने। स्वास्थ्यका लागि फाइदा सुन्तला उत्पादनसँगै उचित मूल्यसहितको बजार सहज हुनुपर्छ। धेरैजसो उत्पादनका क्रममा रोग लाग्ने तथा पशुपक्षीले पनि नोक्सानी गर्ने गर्छ। यसैले सरकारले हार्भेस्टिङ गर्नेदेखि अरू व्यवस्थापन प्रविधिमैत्री बनाउनु पर्छ। कृषिमा गरेको लगानी जोखिम मोल्न नपरोस् भन्नका लागि सबै खालका उत्पादनको बिमा गर्ने व्यवस्था हुनुपर्छ।, पञ्चकाजी श्रेष्ठ, अध्यक्ष, राष्ट्रिय कृषक समूह महासंघ, नेपाल सुन्तला जात फलफूलभित्र धेरै प्रकारमा फल पर्छन्। सुन्तला, जुनार, मौसम, चाक्सी आदि फलहरू ताजै खाइन्छ र प्रशोधन गरेर जुस बनाएर पनि प्रयोग गरिन्छन। यिनीहरूमा प्रशस्त मात्रामा भिटामिन सी, फोलिक एसिड पाइन्छ। कागती र निबुवा ताजै खानुको अलावा अचार, सर्वत र अन्य परिकार बनाउँदा अमिलोको रूपमा बढी प्रयोग भएको पाइन्छ। कागतीलाई रुघा लागेको बेला, बान्ता रोक्न घरेलु औषधिको रूपमा प्रयोग गरिन्छ। यी फलमा विभिन्न खनिज पदार्थहरू पनि पाइन्छन्। यिनीहरूले खाद्य तथा सूक्ष्म खाद्यतत्व सुरक्षामा विशेष योगदान पुर्याएका छन्। सुन्तला जात फलफूलमा मानव शरीरलाई नभई नहुने पौष्टिक तŒवहरू पाइन्छन्। यी जातको फलफूल खाएमा क्यान्सर, मुटु रोग, हाइपरटेन्सन, जन्म दोषहरू, छाला चाउरिने, मधुमेह मेलिटास, ओस्टियो पोरोसिस, मोटोपना, अल्जाइमर आदि रोगको रोगथाम पनि हुन्छ। सुन्तलाको इतिहास राष्ट्रिय सुन्तला जात बाली विकास कार्यक्रमका पूर्वप्रमुख राम बदल साहले उल्लेख गरेअनुसार ईशापूर्व ४००० वर्षदेखि नै सुन्तलाको खेती हुँदै आएको अनुमान र मान्यता छ। ईपू २००० देखि नै चीनमा यसको खेती भएको भन्ने कुरा चिनियाँ ग्रन्थहरूमा उल्लेख भएको पाइन्छ। सुन्तलालाई म्यान्डरिन ओरेन्ज भनिन्छ। म्यान्डरिन चिनियाँ शब्द हो। यसको उत्पत्ति चीनको दक्षिण पूर्व क्षेत्रमा भएको र शानवंशीय मानिसहरूको बसाइँसराइ र व्यापारको क्रममा त्यहाँबाट नेपाल र भारतका विभिन्न क्षेत्रमा सुन्तला पनि पुगेको बुझिन्छ। सन् १८९० मा नेपाल भ्रमण आएका सिट्रसका चर्चित वैज्ञानिक बोनिभिया बुटवल पुगेका थिए। त्यहाँ अर्ध जंगली अवस्थामा सुन्तलाहरू देखेको कुरा उल्लेख गरेका थिए। त्यसपछि सन् १९२९ मा सिट्रसको खोजमा वैज्ञानिक टनका भ्रमणमा आउँदा सुन्तला नेपालको स्वदेशी फल (इन्डिजेनस फ्रुट) भनेर पुष्ट्याइँ गरेका थिए। आजभन्दा ९० वर्ष पहिला संखुवासभाको माङतेवा भन्ने ठाउँमा सुन्तलाको जंगलै देखिन्थ्यो। स्विट अरेन्ज पनि यही किसिमले उत्पत्ति भई फैलिएको हो। स्विट अरेन्जमा मौसमी, माल्टा, जुनार आदि पर्छन्। स्विट अरेन्जहरूमध्ये जुनारलाई नेपालमा उत्पत्ति भएको मान्यता दिइएको हो। यो प्राकृतिक रूपमा मौसम र सुन्तलाको पराग सेचनको प्रतिफल हो। यो भारतमा पाइँदैन।"
हुम्लाको जाँङ गाउँ : खाली घरमा तालाचाबी,"हुम्ला : हिमालपारिको गाउँ भनेर चिनिँदै आएको हुम्ला जिल्लाको उत्तरी नाम्खा गाउँपालिकाको६ नम्बर वडामा तीन वटा गाउँ छन्। एक गाउँबाट अर्को गाउँ पुग्न झन्डै तीनदेखि चार घण्टा पैदल दूरी लाग्छ। उत्तरी चीनको स्वशासित क्षेत्र तिब्बतसँग सीमा जोडिएको नाम्खा गाउँपालिका६ मा पर्ने लिमीको तीन तिल, जाँङ, हल्जी हो। साविकको लिमी गाउँ विकास समिति थियो। हाल नाम्खा गाउँपालिका ६ नम्बर वडा पर्छ। झन्डै २० वर्षपहिले ६४ घरधुरी रहेको जाँङ गाउँका नागरिकहरूले गाउँ छोडेर सहर केन्द्रित भएपछि गाउँमा तालाचाबी लगाएर बन्द छ। गत वर्षसम्म १७ घरधुरी रहेका जाँङ गाउँका नागरिकहरू यस वर्ष २ घरधुरीमात्रै बाँकी रहेका छन्। लिमी गाउँदेखि चीनको बोर्डर लिमी लाप्चा पुग्न ४२ किलोमिटर दूरी पर्छ। नेपाल सरकारले न त बीओपी स्थापना गरेको छ। न त नेपाली सेनानै सीमा सुरक्षा राखेको छ। लिमीका तीन गाउँ हल्जी, जाँङ, तिल गाउँका नागरिकले सीमा रक्षक बनेका थिए। लिमीको सुनखानीमा अस्थायी प्रहरीचौकी छ। तर हिँउदमा सदरमुकाम सिमकोट सारिन्छ बर्खाको समयमा सुनखानी सर्न गरेको छ। लिमीका तीन गाउँका नागरिकले सीमाको मात्रै रक्षा गरेका छैनन् विश्वकै दुर्लभ र लोपोन्मुख चराचुरुंगी लिमी उपत्यकाको माथिल्लो क्षेत्रमा पाइने ७० प्रजातिका चराचुरुंगीदेखि विश्वकै दुर्लभ मानिएको वनचौरी, रातो भालु, चितुवा, वनकुकुर, संरक्षण यहाँका नागरिकले गरेका हुन्। तर पछिल्ला समय लिमीको जाँङ गाउँका नागरिकहरू सहर केन्द्रित भएपछि हाल दुई घरधुरीमा मात्रै रहेका छन्। केही नागरिक रोजगारी तथा व्यापार व्यवसायका लागि चीनको ताक्लाकोट, केही नागरिक काठमाडौं बसाइँसराइ सरेपछि गाउँ रित्तिँदैँ गएको छ। जाँङ गाउँका ८० प्रतिशत नागरिक काठमाडौंमै छन् भने बाँकी चीनको ताक्लाकोटमा व्यापार व्यवसाय गर्दै आएका छन्। जाँङ गाउँका सुन्डुप लामा र कासाङ लामाले बसाइँसराइ सारेका छैनन् यस वर्ष उनीहरू पनि हिउँदको चिसो छल्न काठमाडौं झरिसकेको नाम्खा गाउँपालिका६ का वडाध्यक्ष पाल्जोर तामाङले जानकारी दिए। जाँङ गाउँबाट वडासदस्यको प्रतिनिधित्व गर्दै आएकी पुटी लामाले वडामा राजीनामा लेखेर दिएर गाउँ छोडेको वडाध्यक्ष तामाङले बताए। अहिले जाँङ गाउँ तालाचाबी लगाएर बन्द भइसकेको छ वडाध्यक्ष तामाङको भनाइ छ। गाउँको विद्यालय बन्द कक्षा३ सम्म मान्यता पाएको नाम्खा गाउँपालिका६ जाँङस्थित भृकुटी आधारभूत विद्यालय बन्द भएको छ। स्थानीयहरूले गाउँ नै छोड्न थालेपछि भृकुटी आधारभूत विद्यालयसमेत खाली भएको छ। दुई जना मात्रै विद्यार्थी भएपछि शिक्षक राजबहादुर ऐडीलाई तातापानी आधारभूत विद्यालय केर्मीमा खटाएको र शिक्षक सन्तबहादुर रोकायालाई सुनखानी आधारभूत विद्यालय हल्जी खटाएको नाम्खा गाउँपालिका शिक्षा शाखा प्रमुख मनराज बुढाले जानकारी दिए। विद्यार्थी संख्या गाउँमा नभएपछि शिक्षकहरू पनि अन्य विद्यालयमा खटाएको छौं सुनखानी आधारभूत विद्यालयमा विद्यार्थी संख्या ५१ जना छन्। शिक्षक अपुग भएसँगै शिक्षक सन्तबहादुर रोकायालाई हल्जी र राजबहादुर ऐडीलाई केमी खटाएको छौं राजबहादुर ऐडी अहिलेसम्म हाजिर नभएको शिक्षा शाखा प्रमुख बुढाले बताए। नाम्खा गाउँपालिका६ को हल्जी गाउँस्थित सुनखानी आधारभूत विद्यालयलाई यस वर्षबाट कक्षा ६ सम्मको अनुमति दिएको छ बुढाले बताए। नाम्खा गाउँपालिका६ का वडाध्यक्ष पाल्जोर तामाङका अनुसार जाँङ गाउँका नागरिकहरूले गाउँ छोड्न थालेपछि आफूसमेत चिन्तित भएको बताए। जाँङ गाउँका नागरिकहरूबाट जाँङ गाउँस्थित फेलग्यालिङ गुम्बाको सामानसमेत काठमाडौं लिने लगिसकेको उनले बताए। जाँङ गाउँबाट निर्वाचित जनप्रतिनिधि लामासमेतलाई गाउँ नछोड्न आग्रह गदागर्दै पनि यहाँले जनप्रतिनिधिबाट राजीनामा वडामा दिनुभयो स्वीकृत भएको छैन वडाध्यक्ष तामाङले बताए। यस वर्षबाट गाउँ नै खाली हुन थालेको चिन्ता व्यक्त गरे। कात्तिक महिनापछि ५६ घरधुरीमात्रै बस्ने संकेत भएपछि आफूहरू चिन्तित भएको वडाध्यक्ष तामाङको भनाइ छ। यस्तैगरी तिल गाउँका ४० घरधुरीमध्ये २२ घरधुरीमात्रै रहेका छन्। हजार वर्ष पुरानो गुम्बा जोगाउन हल्जी गाउँ हजार वर्षभन्दा पनि पुरानो हल्जी गुम्बाको संरक्षण गर्न हल्जी गाउँ अहिलेसम्म बसाइँसराइ सारेका छैन। ९६ घरधुरी रहेको हुम्लाको हल्जी गाउँ गुम्बाको संरक्षण गरिबसेका छन्। धार्मिक तथा ऐतिहासिक रूपमा निकै महŒवपूर्ण मानिने हल्जी गुम्बाको संरक्षणले बसाइँसराइ कतै नगरेको वडाध्यक्ष पाल्जोर तामाङले बताए। हल्जी गाउँले गुम्बाको रेखदेख अहिलेसम्म गरेका छौं यो गाउँ विस्थापित हुँदैन वडाध्यक्ष तामाङले बताए। धेरै वर्षदेखि सीमाको सुरक्षा गर्दै आएका लिमीवासीहरूलाई राज्यले कुनै चासो नदिएको भन्दै सहर केन्द्रित हुन थालेका छन्।"
"जहाँ हिमाल हाँस्छ, प्रकृति नाच्छ","बौजुका कम्पनी माला दाइ क्यान मास्दा हुनमन् २०३४ कात्तिक १४ गते रेडियो नेपालको तत्कालीन फूलबारी कार्यक्रममा गाएको माथिको मौलिक देउडा गीतको श्रीगणेशले वर्तमानमा राम्ररी मूर्तरूप पाएको छ। त्यसो त २०३४ सालअघि अग्रज महाशंकर देवकोटा, परिमल स्नेहीलगायतले देउडा र लोकगीत नगाएका होइनन्। बौजु शब्द राखेर देउडामा धेरैले स्वर दिए। बौजु (भाउज्यू) र देवरबीचको आत्मीय सद्भाव गहिरो हुने भएकाले कलाप्रेमीले यसको प्रयोग गरेका छन्। २०३५३६ साल हँुदै २०४२ सम्म गौरा र बिसुपर्वका बेला राजधानीमा देउडा खेलिन्थ्यो, गीत गाउने काम हुन्थ्यो। तर संख्या सीमित थियो। कांग्रेस पार्टी सभापति शेरबहादुर देउवा, भीम रावल (तत्कालीन माले) लगायतले खुसी मानीमानी देउडा खेल्ने गर्थे। इतिहासका ती कठिन कालखण्डसँग देउडाको मितेरी लाउँदाका दिनहरू सम्झँदा आनन्द लाग्छ। विगत २५३० वर्षयता गाउँको संस्कृति सर्लक्क सहरमा प्रवेश गरेको छ। भाद्रको गाम्या संक्रान्ति होस् या अनन्त्या चतुदर्शी, दसैं, तिहार होस् या पुसको १५ मा मनाइने पर्व, संस्कृतिकर्मी युवा राजधानीलगायत सुदूरपश्चिम प्रदेशको धनगढी, महेन्द्रनगर, कर्णाली प्रदेशको सुर्खेत र कोहलपुरमा जम्मा भएर समूहसमूहमा देउडा खेल्ने गर्छन्। राजधानीमा हालै सुदूरपश्चिमबासीले देउडा खेलेर पुस १५ को स्वागत गरे। पुराना पिँढीका देउडा गायकगायिकादेखि नवपिँढीहरू देउडामा रमाए। पहाडी संस्कृतिको झझल्को मेटे। सुदूरपश्चिम सांस्कृतिक समाज नामक संस्थाले प्रज्ञा प्रतिष्ठान कमलादीमा भव्य सांस्कृतिक कार्यक्रम सम्पन्न गयो। सो समारोहमा मिथिलाञ्चलका कलाकारका साथै हास्यव्यंग्य कलाकार शिवशंकर जोगिन्दर पान मसलाले सुदूरपश्चिमको भूमिलाई राम्रैसँग बन्दना गरे। आयोजक कमिटीका तर्फबाट सुरेश बोहोरा, गायक उमाशंकर जोशी, भानुभक्त जोशी, टेक बोगटी, शान्ति धामीले देशभरि नै देउडा गीतको बीजारोपण गर्ने व्यक्तिका कारण अहिले व्यापक हुन पाएको बताए। दार्चुलाबाट आएका दर्जनौ महिलाले आआफ्नो भेषभूषामा सजिएर डेढ कदममा खेलिने देउडा खेलमा आफ्नो उपस्थित जनाए। पछिल्लो पुस्ताका गायिका गौरी भट्ट, निरुता खत्री, शोभा थापा, रेखा जोशी, दीपा रोकाया आदिले सुदूरपश्चिम र कर्णालीको माटोको बास्ना राजधानीमा छरे। कुनै बेला महिला स्वरका लागि गायिका लोचन भट्टराई, प्रार्थना खनाल, जानकी भट्टराई, चन्द्रकला शाह, बिमाकुमारी दुरा, लक्ष्मी न्यौपाने, इन्दिरा गुरुङ, टीका पुन आदिलाई सम्झनु पथ्र्यो। अहिले सांगीतिक संसार फेरिएको छ। सुदूरपश्चिमका कलाकारको आफ्नै रेकर्डिङ स्टुडियो छ, सांगीतिक माहोल आफ्नै छ। २०४० को दशकमा रेडियो नेपालको स्टुडियोको भर पर्नुपथ्र्याे। २०४३४४ देखि ६० को कालखण्डमा म्युजिक नेपाल, रिमा रेकर्डिङ स्टुडियोमा दर्जनौं देउडा गीतका क्यासेट बने। जसमार्फत देउडा गीतसंगीतलाई उचाइमा पुयाउने साधकमा नरेन्द्रराज रेग्मी, भोजराज भट्ट, मोतीराज बम, मधुबाबु थापा, यज्ञराज उपाध्याय, शिवचन्द्र खत्री, अन्तराम विष्ट, कीर्तिबहादुर सिंह, टेकराज अवस्थी, भुवन दाहाल, दीपेन्द्र दाहाल, पंक्तिकार आदि हुन्। यसैगरी, महिला स्वरमा योगदान दिने पुराना सर्जकमा दीपा धामी, हरिना सावद, डिक्रा बादी आदिलाई भुल्न सकिँदैन। महाशंकर देवकोटा, परिमल स्नेहीजस्ता आदि पुरुषले कालीकर्णालीको सांगीतिक पहिचान राजधानीसम्म पुयाएको इतिहास जीवित छ। देउडा गायनमा कान्छो उमेरको कलाकारमा सु श्रुत तिमिल्सिनाको नाम लिन सकिन्छ। जसले ८ वर्षमै २०५३ सालमा दुई वटा मीठो लयका देउडा गीत रेकर्ड गरेका थिए। जसको संगीत संयोजन गणेश परियारले गरेका थिए। संगीतज्ञ शिलाबहादुर मोक्तानले देउडा गायकगायिकालाई लगाएको गुन पनि भुल्न सकिँदैन। वरिष्ठ गायक तथा संगीतकार नारायण रायमाझीको सुदूरपश्चिम र कर्णाली क्षेत्रको गीत र संगीतको नाता भूल्ने कुरै भएन। जसले गीतमाथि न्याय दिलाए, कालजयी बनाए। अहिले त्यही सांगीतिक गुण सुदूरका माटोमा जन्मेका प्रतिभा विनोद बाजुरेली र भुवन बडूले सयौं गायकगायिकालाई लगाइरहेछन्। देउडा गीतमा लय र शब्दको महत्व गहिरो हुन्छ। शब्द प्राण हो, लय गति हो। लय र शब्दले गीत कालजयी बन्छन्। स्वरसम्राट नारायणगोपालले गाएका गीतमा शब्दको गहिराइ जानी नसक्नुको छ भने स्वर र लयले श्रोताको मन र मुटु छोइरहन्छ। यस्ता व्यक्तित्व सुदूर र कर्णालीका माटोले पनि जन्माएको छ। तर देउडा गीतको भूगोल सानो छ, श्रोता कम छन्। देउडा गीत आफैंमा मर्यादित संस्कृति पनि हो। संस्कृतिसँग पनि देउडा गीतको सम्बन्ध छ। देउडा गीतका शब्दहरू अर्थात् देउडाका गेणीहरू जोकोहीले टिप्न सक्दैनन्। यसका लागि भावनाका गहिराइमा डुब्न सक्ने व्यक्तिले मात्र शब्द चयन गर्न सक्छ। देउडामा सवालजवाफ गर्नु पनि खुबीकै विषय हो। यी गीतमा यसरी शब्द चयन गर्नेमा पुराना पिँढीका नरेन्द्रराज रेग्मी नाम अग्रपंक्तिमा आउँछन्। उनले लेख्ने गीतका कथावस्तुमा शब्द सरल र अर्थपूर्ण छन् जसले मन पगाल्छन्। त्यसपछिको कालखण्डमा सर्जक राजेन्द्र शाह र बीपीका शब्द अर्थपूर्ण छन। विषय छनोट गाम्भीर्यताअनुसार बीपीका देउडा गीतका शब्द श्रवणीय र घतलाग्दा छन्। सुन्दा मन पग्लिन्छ। गम्भीर हुन मन लाग्छ। प्रकाश थापालगायतका गायक र गायिकाले पनि न्याय दिएका छन्, उनका देउडा गीति शब्दमा। कर्णालीका मोती मानिने मोतीराज बम आफैंमा सफल कवि पनि हुन्। जसका देउडा गीति शब्दमा करुणारसको प्रधानता पाइन्छ। दीपा धामी, डिक्रा बादीलगायतका नारी स्रष्टाका शब्दले सुदूरपश्चिम र कर्णाली प्रदेशमा नारी बर्गले भोग्दै आएका पीडा छताछुल्ल भएका छन्। यस्ता धेरै शब्द संकलन भएका छन्, जसले श्रोतालाई धुरुक्कै रुवाउँछन् पनि। ठाडी भाकाका जादुगर गायक हरिश्चन्द्र कडायत र उमिद रोकाया यसका उदाहरण पात्र हुन्। माथि उल्लेखित नाम त नमुना मात्र हुन्। सयौं गीतांगी आँसुकवि हुन्, सुदूरपश्चिम र कर्णाली प्रदेशका। अथाह संस्कृतिले भिजेको भूमि हो, काली कर्णाली। जहाँ हिमाल हाँस्छ, प्रकृति नाच्छ र देउडा गीतका पुजारीहरू संस्कृतिको रापिलो दियो जलाउँछन्। आफ्नै भाषा, परम्परा, खानपिन र संस्कृतिमा रमाउने मानिसको राज्यसँग कुनै लेनदेन छैन, गुनासो पनि छैन। काठमाडौं उपत्यकाका कुनाकुनामा सुदूरपश्चिम र कर्णाली प्रदेशका नरनारी विभिन्न पेसामा संलग्न छन्। जो काम छाडेर जन्मथलोको संस्कृति संरक्षण गर्न र पर्व मनाउन भेला हुन्छन्। रामरमिता गर्छन्। पुस १३ गते पनि यस्तै छनक देखियो, काठमाडौंको दहचोकस्थित स्विटजरल्यान्ड पार्कमा। सुदूरपश्चिम महालक्ष्मी समाजद्वारा आयोजित मिलन कार्यक्रममा जाडोको प्रवाह नगरी सबै वयका नरनारीले खेलेका देउडा पनि सम्झनलायक रह्यो। अध्यक्ष डा पदमराज कलौनी, सल्लाहकार साम्राज्यविक्रम पाण्डेलगायत पूर्वराष्ट्रसेवक कर्मचारीले मातृभूमिको सम्झना गर्दै देउडा खेले, संस्कृतिको उत्सव मनाए। दिनप्रतिदिन फैलँदै छ देउडा संस्कृति।"
देशको आर्थिक विकासका लागि सरकारले अध्यादेश ल्याएको हो : गृहमन्त्री,"काठमाडौं : गृहमन्त्री रमेश लेखकले मुलुकको आर्थिक विकासका लागि सरकारले अध्यादेशमार्फत केही कानुन संशोसन गरेको बताएका छन्। शनिबार काठमाडौंमा आयोजित कार्यक्रममा मन्त्री लेखकले सरकारको ध्यान मुलुकको आर्थिक विकास र समृद्धितर्फ रहेको भन्दै यसलाई सहज बनाउन सरकारले अध्यादेशमार्फत केही कानुन संशोसन गरेको बताए। उनले शासकीय सुधारसँग सम्बन्धित कानुनहरू, उद्योग व्यवसाय सहज सञ्चालन हुने कानुनहरू र सुशासनलाई प्रत्याभूत गर्ने कानुनहरू अघि बढाइएको बताए। सरकारले बढी मूल्य परे पनि स्वदेशी उत्पादन प्रयोग गर्ने नीति लिएको बताउँदै मुलुकमा उद्योगको विकासका लागि सरकार प्रतिबद्ध रहेको उनले बताए। उनले मुलुकमा लगानीको वातावरण बनाउन गैर आवासीय नेपालीका निम्ति महत्त्वपूर्ण निर्णय गरेको समेत बताए। आइटीको क्षेत्रमा विदेशमा समेत सेवा निर्यात गर्न सक्ने व्यवस्था गरेको भन्दै उनले विदेशमा सेवा गरेर उद्योगलाई प्रोत्साहित हुनेगरी कानुन निमार्णमा सरकार लागेको बताए। कानुन बन्ने तर कार्यान्वयन नहुने समस्यालाई सरकारले सचेतता पूर्वक निर्णय गरेको उनले बताए। सरकारले निजी क्षेत्रसँग सरकार्य गर्न सधैं तयार रहेको बताउँदै ढुक्क भएर लगानी गर्न आग्रह गरे।"
सरकारले ल्यायो तीन अध्यादेश,"काठमाडौं : सरकारले विभिन्न तीन अध्यादेश ल्याएको छ। प्रधानमन्त्री निवास बालुवाटारमा शुक्रबार राती बसेको मन्त्रीपरिषद् बैठकले तीन अध्यादेश ल्याउने निर्णय गरेको हो। मन्त्रिपरिषद् बैठकले केही नेपाल ऐन, भूमि र लगानीसम्बन्धी अध्यादेश जारी गर्न राष्ट्रपतिलाई सिफारिस गर्ने निर्णय गरेको छ । अध्यादेश ल्याउनुअघि शुक्रबार दिउँसो प्रधानमन्त्री ओलीले राष्ट्रपति पौडेलसँग भेटवार्ता गरेका थिए। त्यस्तै सेवा प्रवाहमा नागरिक एप प्रयोगमा ल्याउने कानुनी व्यवस्था, श्रमिकहरुको अनिवार्य अवकाश उमेर हद ५८ बाट ६० वर्ष बनाउने, नेपाल सरकारको कार्य सम्पादन सरलीकरण गर्दै ७ दिन भित्र निर्णय गर्नु पर्ने नगरेमा कारबाही हुने व्यवस्था पनि अध्यादेशमा छ। साथै सामाजिक सुरक्षा भत्ताका लागि क्रमशः राष्ट्रिय परिचय पत्र अनिवार्य गर्दै जाने, निवृत्तिभरण कोषमा शिक्षकहरूलाई समावेश गर्ने, गैर आवासीय नेपाली नागरिकता प्राप्त व्यक्तिले नेपालमा कम्पनी खोल्न सक्ने, विदेशी लगानीका रूपमा अनुमति लिनु नपर्ने लगायतका व्यवस्था अध्यादेशमा छन्।"
प्रवासी नेपालीहरूको सीप र स्रोतलाई नेपालको विकासमा लगाउनुपर्छ : शेखर कोइराला,"लन्डन : नेपाली कांग्रेसका वरिष्ठ नेता शेखर कोइरालाले गैर आवासीय नेपाली नागरिकतामा देखिएको समस्या छिट्टै समाधान गर्नुपर्ने बताएका छन्। नेपाली दूतावासद्वारा शुक्रबार आयोजित अन्तर्क्रियालाई सम्बोधन गर्दै नेता कोइरालाले 'एनआरएन नागरिकता' कागजको खोस्टो भएको भन्दै बताए। उनले भूतपूर्व गोर्खा सैनिकहरूको पेन्सनको विषयमा ब्रिटिश मन्त्रीहरूसँग छलफल गर्ने बताए। नेता कोइरालाले बेलायत नेपालको सबैभन्दा पुरानो मित्र भएकाले नेपालको वस्तुस्थिति क्षेत्रीय तथा विश्व रंगमञ्चमा उठाउन बेलायतलाई आग्रह गर्नुपर्ने बताए। उनले जलवायु परिवर्तनका कारण नेपालले व्यहोर्नु परिरहेको समस्यामा सहयोग गर्न पनि बेलायतलाई आग्रह गर्नुपर्ने बनाए। उनले प्रवासमा रहेका नेपालीहरूलाई आफूसँग रहेको सीप र स्रोत नेपालको विकासमा लगाउन पनि गरे। त्यस्तै बेलायतका लागि कार्यवाहक नेपाली राजदूत बिपिन दुवाडीले बेलायतको नेपाली डायस्पोरा बलियो, शिक्षित र गौरव गर्न लायकको भएको बताएका थिए। उनले यहाँ बसोबास गरिरहेका नेपालीहरू नेपालको कुनै पनि विषयमा योगदान गर्न इच्छुक रहेको आफूले पाएको बनाए। जनसम्पर्क समिति बेलायत तथा सोसाइटी अफ नेप्लिज प्रोफेसनल्स युकेद्वारा आयोजित कार्यक्रमका लागि कोइराला यहाँ आएका हुन्। बेलायतका उद्योग व्यापार राज्य मन्त्री ग्यारेथ थोमस तथा परराष्ट्र सहायक मन्त्री क्याथराइन वेष्टद्वारा आयोजित उक्त बैठकमा बेलायतस्थित नेपाली समुदायका अगुवाहरूलाई पनि आमन्त्रण गरिएको छ।"
"सशस्त्र र नेपाल प्रहरी विधेयक मन्त्रिपरिषद्बाट स्वीकृत, संसदमा पेस हुने","काठमाडौं : सरकारले नेपाल प्रहरी र सशस्त्र प्रहरी बल नेपालसम्बन्धी कानुनलाई संशोधन तथा एकीकरण गर्न बनेको विधयेक संसदमा पेस गर्न स्वीकृत दिएको छ। शुक्रबार बसेको मन्त्रिपरिषद् बैठकले उक्त विधेयक संघीय ससदमा पेस गर्न स्वीकृति दिएको हो। गृहमन्त्री रमेश लेखकले पद बहालीसँगै प्रहरी संगठन समयसापेक्ष व्यवस्थित, सुदृढ र क्रियाशील बनाउने विषय प्राथमिकतामा राखेर विधेयक परिमार्जन र संशोधनमा जोड दिएका थिए। त्यहीअनुरूप गृह मन्त्रालयले विधेयक अघि बढाएको हो। गृह मन्त्रालयले प्रहरी र सशस्त्र प्रहरी बलसम्बन्धी कानुनलाई संशोधन गर्न अर्थ मन्त्रालय, कानुन, न्याय तथा संसदीय मामिला मन्त्रालय र लोक सेवा आयोगको सहमतिपछि प्रहरी विधेयक मन्त्रिपरिषद्मा पेस गरेको थियो।"
सरकारले बहुदलीय व्यवस्था र प्रजातन्त्र मास्न खोज्यो : राजेन्द्र लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले वर्तमान सरकार सर्वसत्तावादतर्फ उन्मुख रहेको बताएका छन्। पृथ्वीनारायण शाहको ३०३औं जन्मयन्ती तथा राष्ट्रिय एकता दिवसका अवसरमा शनिबार काठमाडौंको भृकुटीमण्डपमा जलपान कार्यक्रमको आयोजना गर्दै लिङ्देनले नियमितरूपमा बोलाउनुपर्ने संसद नबोलाएर अध्यादेश ल्याउने कामले सरकार सर्वसत्तावादतर्फउन्मुख देखिएको बताए। देशलाई अध्यादेशको बाटोतर्फ लैजानुले सरकारको नियत स्पष्ट भएको उनले बताए। लिङ्देनले सरकारले बहुदलीय व्यवस्था र प्रजातन्त्रसमेत मास्न खोजेको आरोप लगाउँदै सशक्त प्रतिवाद गर्ने बताए। त्यस्तै उनले राष्ट्रिय एकता दिवसका अवसरमा सरकारले सार्वजनिक बिदा दिनु उपलब्धिपूर्ण रहेको भन्दै अर्को वर्ष सरकार आफैंले दिवस मनाउनुपर्ने सुझाव दिए। जलपान कार्यक्रममा प्रधानमन्त्री केपी शर्मा ओली, राष्ट्रियसभा अध्यक्ष नारायणप्रसाद दाहाल, सरकारका मन्त्रीहरू, विभिन्न दलका नेता कार्यकता तथा शुभेच्छुक लगायतको उपस्थिति थियो।"
राष्ट्रपतिद्वारा पृथ्वीनारायण शाहको सालिकमा माल्यार्पण(तस्बिरसहित),काठमाडौं : राष्ट्रपति रामचन्द्र पौडेलले पृथ्वी जयन्ती तथा राष्ट्रिय एकता दिवस अवसरमा पृथ्वीनारायण शाहको सालिकमा माल्यार्पण गरेका छन्। राष्ट्रपति पौडेलले सिंहदरबारको मूलगेट अगाडि रहेको पृथ्वीनारायणको सालिकमा माल्यार्पण गरेका हुन्। उनी बिहान नेपाल एकीकरण अभियानका नेतृत्वकर्ता पृथ्वीनारायण शाहको ३०३ औँ जन्मजयन्ती तथा राष्ट्रिय एकता दिवसको सन्दर्भमा सिंहदरबार पश्चिम गेट पुगेर पृथ्वीनारायण शाहको सालिकमा माल्यार्पण गरेका हुन्। प्रमुख प्रशासनिक भवन सिंहदरबारको पश्चिम मूलगेटमास्थित पृथ्वीनारायण शाहको सालिक रहेको स्थानमा आयोजित कार्यक्रममा नेपाली सेनाले सम्मान गारत अर्पण गरेको थियो ।
सरकारविरुद्ध संगठित हुँदै विपक्षी दल,"काठमाडौं : कांग्रेसएमाले सरकारविरुद्ध विपक्षी दल संगठित हुन थालेका छन्। माओवादी केन्द्र, एकीकृत समाजवादीलगायतका दल समाजवादी मोर्चा ब्युँत्याएर सरकारमाथि दबाब बढाउने कसरतमा छन्। राप्रपालगायतका दल पनि माओवादी केन्द्र, एकीकृत समाजवादीलगायतका दलसँग संगठित भएर सरकारमाथि दबाब बढाउनुपर्ने पक्षमा देखिएका छन्। माओवादी केन्द्रका अध्यक्ष पुष्पकमल दाहाल (प्रचण्ड), एकीकृत समाजवादीका अध्यक्ष माधवकुमार नेपाल, राष्ट्रिय प्रजातन्त्र पार्टीका अध्यक्ष राजेन्द्र लिङ्देन र जसपाका अध्यक्ष अशोक राई नेतृत्वको जनता समाजवादी पार्टीका नेता राजेन्द्र श्रेष्ठबीच अलगअलग र संयुक्त बैठक बसेको छ। बिहीबार र शुक्रबार उनीहरूबीच तारन्तर बैठक चलेका थिए। समाजवादी मोर्चालाई क्रियाशील बनाउन, संविधान संशोधनबारे साझा धारणा तयार गर्न र सरकारमाथि दबाब बढाउन विपक्षी दलहरू कसरतमा जुटिरहेका हुन्। सहकारी ठगी प्रकरणमा हिरासतमा रहेका राष्ट्रिय स्वतन्त्र पार्टीका सभापति रवि लामिछाने धरौटीमा रिहा भएसँगै विपक्षी दलहरूको राजनीति चहलपहल झनै बढेको देखिन्छ। एमाले र कांग्रेसले अपवित्र गठबन्धन बनाएर देशलाई दलदलमा फसाएको माओवादी अध्यक्ष प्रचण्डले आरोप लगाउँदै आएका छन्। यसबारे विपक्षी दलहरूको समान धारणा रहेको पाइन्छ। यो गठबन्धन अब चल्दैन सिंहदरबारमा शुक्रबार माओवादी अध्यक्ष प्रचण्ड र एकीकृत समाजवादीका अध्यक्ष नेपालबीच संविधान संशोधन, केपी ओली शर्मा नेतृत्व सरकारका काम कारबाहीबारे छलफल भएको थियो। उक्त बैठकमा राष्ट्रिय प्रजातन्त्र पार्टीका अध्यक्ष राजेन्द्र लिङ्देन पनि सहभागी भएका थिए। बैठकपछि सञ्चारकर्मीहरूसँग कुरा गर्दै प्रचण्डले आउँदो माघ २ गते समाजवादी मोर्चाको बैठक बस्ने सल्लाह भएको जानकारी दिए। प्रचण्डले भने, समाजवादी मोर्चाको बैठक बस्ने विषयमा हिजो (बिहीबार) र आज (शुक्रबार) हामीले छलफल गरेका छौं। राजनीतिक स्थिरता र संविधान संशोधनका लागि कांग्रेस र एमालेबीच सातबुँदे गठबन्धन गरेको भनियो तर, प्रधानमन्त्री केपी ओलीले २०८७ मा संविधान संशोधन गर्ने भनेको छ ? भन्ने सञ्चारकर्मीको जिज्ञाशामा प्रचण्डले भने, यो गठबन्धन अप्राकृतिक छ, अलोकतान्त्रिक छ र अपारदर्शी पनि छ भन्ने कुरा संसद् र बाहिर भनेको सुन्नु भएकै छ। अप्राकृतिक ढंगले यो गठबन्धन अब चल्दैन। चुनावै नगरी बस्ने हो कि सिंहदरबारको बैठकबाट निस्किँदै गर्दा एकिकृत समाजवादी पार्टीका अध्यक्ष माधवकुमार नेपाल प्रधानमन्त्री केपी शर्मा ओलीले सत्तामा रहिरहन २०८७ मा संविधान संशोधन गर्ने कुरा गरेको बताए। ओलीलाई कटाक्ष गर्दै नेपालले भने, २०८७ सम्म उहाँ (ओली)को चाहना सत्तामै बसिराख्ने होला, हेरौं चुनावै नगरी बस्ने हो कि ? त्यसलाई मान्छेले कसरी ख्याल गर्ने हो ? फेरि संसद् भंग गरेर ६ वर्ष बस्ने हो कि ? थाहा भएन। सरकारलाई दबाब दिन समाजवादी मोर्चालाई कसरी पुनर्जागृत गर्ने ? विषयमा प्रचण्डसँग छलफल भएको नेपालले पनि बताए। समाजवादी मोर्चाका घटकहरू र अन्य दलसँग सहकार्य गर्दै अघि बढ्नेबारे बैठकमा छलफल भएको अध्यक्ष नेपालले स्पष्ट पारे। हाम्रो पार्टी एकीकृत समाजवादी, माओवादी केन्द्र, नेकपा (विप्लव) र महिन्द्रजीको नेपाल समाजवादी पार्टी गरी चारवटा घटकबीच पहिलो चरणमा माघ २ गते छलफल हुन्छ, उनले भने, अरूसँग पनि कुरा हुँदैछ। कोको अरू इच्छुक हुनुहुन्छ ? बैठकमा कोको सहभागी बन्न सक्नुहुन्छ ? त्योबारे पनि एकआपसमा छलफल गरिरहेका छौं। समाजवादी मोर्चालाई क्रियाशील बनाएर संविधान संशोधनको एजेन्डामा पनि छलफल हुने बताइएको छ। अध्यक्ष नेपालका अनुसार संविधान संशोधनका लागि अरू दलहरूसँग छलफल गर्न एकीकृत समाजवादी पार्टीले पनि कार्यदल बनाएको छ। उनले भने, संविधान पक्कै पनि संशोधन गर्नु पर्नेछ, केही कुराहरू मिलाउनु पर्नेछ। तर, प्रधानमन्त्री ओली संविधान संशोधनका कुराबाट पनि पछि हटेको कुरा आइरहेको बताउँदै अध्यक्ष नेपालले थपे, त्यो कति साँचो कुरो हो ? त्यो जानकारी छैन। यदि साँचो हो भने ठीक कुरा होइन। मुलक चलाउन, जनताको सेवासुविधा विस्तारका निम्ति कठिनाइ भइरहेका तीती पक्षमा संविधान संशोधन हुनुपर्छ। कोही प्रत्यक्ष निर्वाचित भन्छन्, कोही पूर्ण समानुपातिक निर्वाचन प्रणाली भन्छन्। हामी पनि एउटा धारणा बनाएर छलफलमा छौं। नेतृत्व र व्यवस्था परिवर्तन जरुरी : अध्यक्ष लिङ्देन सिंहदरबार बैठकमा अध्यक्ष प्रचण्ड र नेपालसँग सहभागी भएका राप्रपाका अध्यक्ष राजेन्द्र लिङ्देनले देश नबन्नुमा अहिलेको नेतृत्व र व्यवस्था दोषी रहेको टिप्पणी गरे। उनले भने, संविधान त परिवर्तन हुनै पर्ने भयो। संविधानमा सुधार र परिवर्तनका कुरा हामीले पनि उठाइरहेका छौं।"
संघीय संसदको अधिवेशन चाँडै आह्वान हुन्छ : सभामुख घिमिरे,काठमाडौं : प्रतिनिधिसभाका सभामुख देवराज घिमिरेले संघीय संसदको अधिवेशन चाँडै आह्वान हुने बताएका छन्। ३०३औं पृथ्वी जन्मजयन्ती तथा राष्ट्रिय एकता दिवसका अवसरमा राप्रपा नेपालले शनिबार काठमाडौंमा आयोजना गरेको चियापन कार्यक्रममा सञ्चारकर्मीसँग कुरा गर्दै सभामुख घिमिरेले संघीयको संसदको अधिवेशन बस्ने समय भइसकेको भन्दै चाँडै अधिवेशन आह्वान हुने विश्वास व्यक्त गरे। सरकारले राष्ट्रपतिसमक्ष सिफारिस गरेको अध्यादेश बाहिर आइनसकेकाले जानकारी नभएको उनले बताए। त्यस्तै उनले पृथ्वी नारायण शाहले एकीकरण गरेकाले नेपाल अस्तित्वमा रहेको भन्दै नेपाललाई थप एकताबद्ध बनाएर प्रगतितर्फ लाग्नुपर्ने उल्लेख गरे।
राप्रपाको चियापान समारोहमा प्रधानमन्त्री सहभागी,"काठमाडौं : राष्ट्रिय प्रजातन्त्र पार्टी (राप्रपा)ले आयोजना गरेको चियापान समारोहमा प्रधानमन्त्री केपी शर्मा ओली सहभागी भएका छन्। पृथ्वीनारायण शाहको ३०३औं पृथ्वी जयन्ती तथा राष्ट्रिय एकता दिवसको अवसरमा आयोजित चियापान समारोह प्रधानमन्त्री ओली सहभागी भएका हुन्। राप्रपा अध्यक्ष राजेन्द्र लिङ्देनले प्रधानमन्त्री केपी शर्मा ओलीलाई स्वागत गर्दै संक्षिप्त कुराकानी गरेका थिए। त्यस्तै चियापान समारोहमा विभिन्न दलका शीर्ष नेताहरू उपस्थित भएका थिए। नेपाली कांग्रेसका सभापति शेरबहादुर देउवा, नेकपा एकीकृत समाजवादीका अध्यक्ष माधव नेपाल, सभामुख देवराज घिमिरे, गृहमन्त्री रमेश लेखक, परराष्ट्रमन्त्री आरजु राणालगायत सहभागी थिए।"
संसदको सामना गर्ने आँट सरकारसँग छैन : माधव नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले संसदको सामना गर्ने आँट सरकारसँग नभएको टिप्पणी गरेका छन्। ललितपुरमा शनिबार आयोजित एक कार्यक्रमपछि सञ्चारकर्मीसँग कुरा गर्दै अध्यक्ष नेपालले संसदको सामना गर्ने र छलफल बहसबाट समस्याको समाधान खोज्ने आँट सरकारसँग नरहेको बताए। उनले सरकार एकदलीय शासनउन्मुख भएकोसमेत ओरोप लगाए। अहिले एकदलीय शासन र सोचको सुरुवात भएको भन्दै उनले सबैलाई प्रयोग गर्न खोजको बताए। संसद छलेर अध्यादेश ल्याएको भन्दै उनले आपत्ति जनाएका थिए। अध्यक्ष नेपालले वामपन्थी, कम्युनिस्टहरूलाई एकै ठाउँ ल्याउने प्रयास भइरहेको भन्दै सबैलाई एकतावद्ध गरेर राष्ट्रियता, जनजीविका लगायतका विषयलाई उचित ढंगले अघि बढाउन राज्यलाई दबाब दिने बताए। उनले विचार मिलेसँगै अघि बढ्न सकिने र विचार मिल्न बाँकी रहे सहकार्य गर्न सकिने बताए। सत्ताको फेरबदलसँगै समाजवादी मोर्चा सक्रिय ढंगले अघि बढ्न नसकेकाले पुनः सक्रिय बनाउन खोजेको उनको भनाइ थियो।"
दोलखामा ५६ वर्षपछि पुनः पुस्तकालय स्थापना,"दोलखा : दोलखामा भीम पुस्तकालय पुनः स्थापना भएको छ। कम्प्युटर र इन्टरनेटको पहुँचका कारण पुस्तक पढ्नेको संख्यामा कमी आएकाले यसलाई बढाउनका लागि पुस्तकालय स्थापना गरिएको हो। पुस्तक पढ्ने बानीको विकास गराउन र प्राचीन सहर दोलखाको पहिचान यथास्थितिमा राख्न सहयोग पुर्याउनका लागि पुस्तकालय स्थापना गरिएको इन्जिनियर आत्माकृष्ण श्रेष्ठले बताए। भीम पुस्तकालय २०१० सालमा त्रिपुरा पुस्तकालयका नाममा स्थापना भएको थियो। पछि २०१४ सालमा भैरव लाइब्रेरी स्थापना भयो। दोलखाको माथिल्लो टोलमा २०२३ सालमा भीषण आगलागी भयो। दोलखाको ऐतिहासिक पुस्तकालय र लाइब्रेरीलाई जोगाउन भीम माविले एउटा कोठा प्रदान गरेको थियो र उक्त कोठामा दुवै पुस्तकालयलाई संयोजन गरी २०२४ सालमा भीम पुस्तकालय नामाकरण गरी स्थापना गरिएको थियो। २०७२ सालको भूकम्पले क्षति पुर्याएपछि पुस्तकालय बन्द भएको थियो। हाल समाजसेवी इन्जिनियर श्रेष्ठले स्वर्गीय धर्मपत्नीको सम्झनामा पुनः पुस्तकालय स्थापना गरेका हुन्। पुस्तकालय विभिन्न संस्कृति, दर्शन, कला, भाषा, धर्म, साहित्य, संगीत, राजनीति, इतिहास, भूगोल, स्वास्थ्य विज्ञान, व्यवस्थापन आदिको पुस्तक, लेख, पत्रपत्रिकाहरू पाइने राम्रो ज्ञानको केन्द्र हो। विभिन्न दान धर्म गरे जति नै सन्तुष्टि मिल्ने भएकोले आफ्नो धर्मपत्नीको सम्झनामा पुस्तकालयलाई ब्यूँताउने प्रयास गरेको इन्जिनियर श्रेष्ठले बताए। पुस्तकालयलाई दीर्घकालीन रूपमा सञ्चालन गरी राख्न कोष स्थापना गर्नुपर्ने आवश्यकता महसुस गरी अक्षय कोष स्थापना गर्ने र उक्त कोषमा एकलाख रुपैयाँ स्वर्गीय धर्मपत्नी कै नाममा राख्ने घोषणा पनि उनले गरे। प्रविधिको विकासका कारण विभिन्न सामाजिक प्लेटफर्म मार्फत अध्ययन गर्न सकिने भएपनि पुस्तकालयमा पढ्नुको मज्जा अल रहेको पुस्तकालयका संयोजक रत्नबहादुर श्रेष्ठले बताए।"
एकीकरणको मुहानले बिर्सिएको छैन पृथ्वीनारायणको योगदान,"देवीघाट: नुवाकोटबाट बृहत् नेपालको एकीकरण थालनी गरेका पृथ्वीनारायण शाहलाई शनिबार नुवाकोटवासीले सम्झिए। नुवाकोटमा राष्ट्रिय एकता दिवसप्रति सबै समुदायको सक्रियता बढेको छ। नेपालमा राष्ट्रिय एकताको सन्देश दिन सबै पक्ष मिल्नुपर्ने नुवाकोटवासीको भनाइ छ। नुवाकोटवासीले नुवाकोटलाई एकीकरणको मुहान ठान्दै पृथ्वीजयन्ती मनाउने गर्छन्। १८०१ साल असोज १५ गते आफ्ना गोर्खाली फौजमार्फत नुवाकोट टांकुरोमा रहेको अशोकवाटिकामा पहिलो पटक विजयी पाइला चालेका पृथ्वीनारायण शाहको ३०१ औं पृथ्वी जयन्तीको सन्दर्भमा सदियौं पहिले नेपाललाई एकतावद्ध गरेका नेपाल एकीकरणका अगुवा पृथ्वीनारायण शाहको योगदान सदियौंसम्म पनि जीवन्त रहेको स्मरण गरे। पृथ्वी जयन्तीका अवसरमा सरकारले दुई वर्षदेखि सार्वजनिक बिदा दिएकोमा उनीहरूले खुसीसमेत व्यक्त गरे। अब यस अवसरमा निरन्तर बिदा दिइनु पर्ने उनीहरूको माग छ। नुवाकोटमा शनिबार ३०३ औं पृथ्वी जयन्ती नुवाकोटको साततले दरबार राष्ट्रिय संग्रहालय क्षेत्र, पृथ्वी स्मारक देवीघाट र विदुरलगायतका स्थानमा विभिन्न कार्यक्रम गरी मनाइएको छ। नुवाकोटबाटै एकीकरणको पाइला चालेका र नुवाकोटको देवीघाटमा आफ्नो जीवनको अन्तिम क्षण बिताएका पृथ्वीनारायण शाहको एकीकरणको योगदानलाई कुनै पनि परिवर्तनको बहानामा भुल्न नहुने सहभागीले बताएका छन् । पृथ्वीनारायण शाहले १८०१ असोज १५ गते नेपाल एकीकरणको विजयी सुरुवात गरेका नुवाकोटको साततले दरबार राष्ट्रिय संग्रहालय र पृथ्वीनारायणले देह त्याग गरेको देवीघाटस्थित उनको पुर्ण कदको शालिक स्थापित देवीघाटमा राष्ट्रिय एकता दिवस मनाइएको हो।"
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार लुम्बिनी प्रदेश, कर्णाली प्रदेश र सुदूरपश्चिम प्रदेशका केही स्थानहरूमा तथा बागमती प्रदेश र गण्डकी प्रदेशका थोरै स्थानहरूमा हल्का वर्षाको सम्भावना रहेको छ। साथै देशका उच्च पहाडी तथा हिमाली भूभागका धेरै स्थानहरूमा हल्का हिमपातको सम्भावना रहेको छ। आइतबार राति कोशी प्रदेश, मधेश प्रदेश र बागमती प्रदेश लगायत देशको पहाडी भूभागमा साधारणतया बदली तथा बाँकी भूभागमा आंशिक बदलीदेखि मौसम मुख्यतया सफा रहने छ। बागमती प्रदेश, गण्डकी प्रदेश र कर्णाली प्रदेशका थोरै स्थानहरू तथा बाँकी भूभागका एकदुई स्थानमा छिटपुटदेखि हल्का वर्षाको सम्भावना रहेको महाशाखाले जनाएको छ। कोशी प्रदेश र बागमती प्रदेशका उच्च पहाडी तथा हिमाली भूभागका केही स्थानहरूमा तथा बाँकी उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ।"
पुल मर्मत नहुँदा यात्रा जोखिमपूर्ण,"ललितपुर : बाढीबाट क्षति पुगेको नख्खुडोल पुलमर्मत नहुँदा स्थानीयहरु जोखिमपूर्ण यात्रा गर्न बाध्य भएका छन्। ललितपुर महानगरपालिका१४ को नख्खुडोल र वडा नं १५ को सैँवु जोड्ने नख्खु खोला पुल गत असोज १२ गते आएको बाढीले क्षतिग्रस्त बनेको थियो। बाढीले प्वाल पारेको पुल फलामको सहायताले दुई पाङ्ग्रे सवारी गुड्न सक्ने गरी अस्थायीरुपमा एकतर्फी सञ्चालनमा ल्याइएको छ। ललितपुर महानगरपालिका२५ का स्थानीय उमेश थापाले नख्खुडोल पुल भत्केपछि करिब डेढ किलोमिटर पश्चिमतर्फको नख्खु पुल हुँदै यात्रा गर्नुपर्ने बाध्यता थपिएको सुनाए। साँघुरो पुलमा अहिले प्रायःजसो दुईपाङ्ग्रे सवारी साधानको जाम हुने गरेको छ। नख्खुडोलका स्थानीय कमल राईले कार्यालय समयमा पुलमा अत्यधिक जाम हुँदा समस्या भइरहेको बताए। उनले भने, बाढीले क्षति गरेको चार महिना बित्न आँटिसक्यो, अहिलेसम्म जीर्ण अवस्थामा रहेको नख्खुडोल पुल अझै मर्मत भएको छैन। यसले गर्दा आवातजावत गर्न निकै असहज भएको छ। पुल मर्मतका लागि ललितपुर महानगरपालिकाले ६७ लाख रुपैयाँ विनियोजन गरेको छ। ललितपुर महानगरपालिका२५ का वडाध्यक्ष दौलतकुमार खत्रीले पुल मर्मत चाँडै सुरु गरिने बताए। ललितपुर महानगरपालिका१४ का वडाध्यक्ष अमृत महतले ठेक्का प्रक्रियामा केही ढिलाइ भएकाले पुल मर्मतमा विलम्ब भएको स्वीकार गरे। उनले भने, अहिले अस्थायी रुपमा मोटरसाइकल आवातजावत गर्न मिल्ने बनाइएको छ। पुल मर्मतमा ढिलासुस्ती हुँदा स्थानीयलाई आवातजात गर्न असहज भएको पक्कै हो, अब छिट्टै समस्याको समाधान हुन्छ।"
हुम्लामा ८ वर्षमा सवारी दुर्घटनाबाट २४ मृत्यु,"हुम्लामा ८ वर्षको अवधिमा २४ जनाले सवारी दुर्घटनामा ज्यान गुमाएका छन्। ८ वर्षको अवधिमा १५ सवारी दुर्घटना भएका छन्। उक्त अवधिमा दुर्घटनामा परी २७ जना गम्भीर घाइते भए। जिल्ला ट्राफिक प्रहरी कार्यालय हुम्लाले दिएको जानकारी अनुसार दुर्घटनामा ज्यान गुमाउनेहरूमा १६ जना पुरुष,५ जना र ३ जना बालबालिका रहेका छन्।"
सुनकोशीको फोक्सिङटरमा बेलिबृज सञ्चालनमा,"खोटाङ : खोटाङ र उदयपुर जोड्ने सुनकोशीको फोक्सिङटारमा बेलिब्रिज जडान गरी सञ्चालनमा ल्याइएको छ। बेलिबृज सञ्चालनमा आएसँगै खोटाङउदयपुर सिधा यातायातका साधन सञ्चालनमा आएका छन्। गत भदौमा आएको बाढीले फोक्सिङटारको पक्की पुल बगाएपछि खोटाङउदयपुरसम्म आवतजावत गर्ने यातायातका साधन सञ्चालन बन्द भएको थियो। नयाँ बेलिबृजको शनिबार कोशी प्रदेशका भौतिक पूर्वाधार विकासमन्त्री भुपेन्द्र राईले उद्घाटन गरे। उनले सुनकोशीमा बेलिबृज सञ्चालनमा आएसँगै खोटाङवासीलाई जेठ महिनासम्म सुविधा पुग्ने बताए। उनले बेलिबृज निर्माण गरी खोटाङवासीको समस्यालाई सुविधा प्रदान गराउने प्रधानमन्त्री केपी ओली र बेलिबृज निर्माणमा पहल गर्ने प्रतिनिधिसभा सदस्य रामकुमार राई लगायत खोटाङका राजनीतिक दलका प्रतिनिधिहरूलाई धन्यवाद दिए। बेलिब्रिजको सञ्चालनमा आएसँगै शनिबारदेखि सगरमाथा लोकमार्गको गाईघाट दिक्तेल सडकमा यातायातका साधनहरू सञ्चालन हुन थालेको गाईघाटदिक्तेल सडक आयोजनाका प्रमुख इन्जिनियर पशुपति ज्ञवालीले बताए। पुल बगाएपश्चात खोटाङवासीलाई तराईका जिल्ला र कोशी प्रदेश राजधानी विराटनगर आवतजावतमा समस्या भएपछि भएपछि खोटाङका सांसद रामकुमार राई (पासाङ)को नेतृत्वमा सबै राजनीतिक दलका नेताहरूले प्रधानमन्त्री केपी शर्मा ओली, अर्थमन्त्री विष्णु पौडेल लगायतका विभागीय मन्त्रीहरूलाई भेटेर तत्काल सुनकोशीको फोक्सिङटारमा बेलिब्रिज निर्माण गर्न माग गरेका थिए। त्यसलगतै प्रधानमन्त्री ओलीले सडक विभागलाई निर्देशन दिएर फोक्सिङटारमा बेलिब्रिज निर्माणको काम अगाडि बढाउन निर्देशन दिएका थिए। बेलिब्रिज निर्माणको ठेक्का पाएको आरएन कन्स्ट्रक्सन कटारीका प्रोप्राइटर रविन्द्रबहादुर खड्काले करोड २९ लाख ४६ हजार ७७७९ रुपैयाँ लागतमा ठेक्का सम्झौता गरी बेलिब्रिज जडानको काम सम्पन्न गरेको बताए। ५० मिटर लम्बाइ र साढे ६ मिटर चौडाइ रहेको बेलिब्रिजबाट एकतर्फी यातायातका साधन सञ्चालन गर्न सकिने छ। बेलिब्रिज जडानले अस्थायी रूपमा भए पनि खोटाङवासीलाई सुविधा पुगेको खोटाङका निर्माण व्यवसायी फडिन्द्र आचार्यले बताए। उनले तत्काल फोक्सिङटारमा पक्की पुल निर्माण गरी खोटाङबाट कोशी प्रदेश राजधानीसम्म आवतजावतमा सहज बनाउन सरकारसँग माग गरे। बेलिब्रिज जडान भएसँगै खोटाङवासीलाई तराईका जिल्ला आवतजावत गर्न र दैनिक उपभोग्य वस्तुहरूको ढुवानी गर्न सहज भएको दिक्तेल रुपाकोट मझुवागढी नगरपालिका१ का अध्यक्ष नवराज राईले बताए। सरकारले दिक्तेलगाईघाट सडकमा यातायातका साधन सञ्चालनमा सहज बनाउने र खोटाङवासीको कष्टकर जीवनलाई सहज बनाउने उद्देश्यले सुनकोसीको फोक्सिङटारमा २२ करोड ६७ लाख ११ हजार रुपैयाँ लागतमा ठेक्का लगाएर पक्की पुलको निर्माण सम्पन्न गरेको थियो।"
पोर्चुगल र पोल्याण्ड पठाइदिन्छु भनी ठगी गर्ने दुई जना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी पोर्चुगल र पोल्याण्ड पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा भक्तपुर चाँगुनारायण नगरपालिका२ बस्ने ४८ वर्षीया शिवा न्यौपाने र मोरङ उर्लाबारी नगरपालिका५ नमुनाटोल घर भई ललितपुर, ललितपुर महानगरपालिका२७ सुनाकोठी बस्ने ४७ वर्षीया भुमिका देवान रहेका छन्। पक्राउमध्ये शिवाले पोर्चुगल पठाइदिन्छु भन्दै पीडितबाट ६ लाख रूपैयाँ र भुमिकाले पोल्याण्ड पठाइदिन्छु भन्दै १ जना पीडितबाट १ लाख रूपैयाँ लिई ठगी गरेको भन्ने उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले शिवालाई काठमाडौं महानगरपालिका३२ पेप्सीकोलाबाट र भुमिकालाई ललितपुर महानगरपालिका२७ सुनाकोठीबाट पक्राउ गरेको हो। शिवालाई ठगी सम्बन्धी कसूरमा आवश्यक अनुसन्धान तथा कारवाहीको लागि जिल्ला प्रहरी परिसर भक्तपुर पठाइएको छ भने भुमिकालाई वैदेशिक रोजगार विभाग ताहाचल काठमाडौं पठाइएको छ।"
श्रीमतीको हत्या गरेको आरोपमा पक्राउ,रुपन्देही : श्रीमतीको हत्या गरेको आरोपमा श्रीमान पक्राउ परेका छन्। ४० वर्षीया कमला सेन खड्काको हत्या गरेको आरोपमा देवदह नगरपालिका८ टटेरा बस्ने ४६ वर्षीय रुद्र बहादुर खड्कालाई शुक्रबार राति प्रहरीले पक्राउ गरेको हो। घरायसी विषय विवाद हुँदा रुद्र बहादुरले धारिलो हतियार चक्कु प्रहार गर्दा कमला गम्भीर घाइते भएकी थिइन्। गम्भीर घाइते भएकी कमलाको देवदह मेडिकल कलेज भलुहीमा उपचारका क्रममा मृत्यु भएको हो। प्रहरी चौकी खैरेनीबाट खटिएको प्रहरीले रुद्र बहादुरलाई पक्राउ गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
मलद्वारमा सुन लुकाएर ल्याउने तीन जना पक्राउ,"काठमाडौं : नेपाल प्रहरीले दोहाबाट मलद्वारमा सुन लुकाएर ल्याएका तीन जनालाई त्रिभुवन अन्तर्राष्ट्रिय विमानस्थलमा पक्राउ गरी कारबाहीका लागि भन्सार कार्यालय चलान गरेको छ। प्रहरी प्रधान कार्यालयले आज उक्त घटना विवरण सार्वजनिक गर्दै सप्तरी घर भएका ३२ वर्षीय कृष्णप्रसाद चौधरी, ३० वर्षीय मोहम्मद इलियास र सुनसरीको इटहरी उपमहानगरपालिका१९ का २७ वर्षीय शिवशंकर चौधरीलाई पक्राउ गरी कारबाही प्रक्रिया अगाडि बढाइएको जनाएको हो। प्रहरी प्रवक्ता प्रहरी वरिष्ठ उपरीक्षक विश्व अधिकारीले शुक्रबार पक्राउ परेका उनीहरूलाई आवश्यक कारबाहीका लागि त्रिभुवन विमानस्थल भन्सार कार्यालयमा बुझाइएको बताए। हिमालय एयरलाइन्सको उडानद्वारा दोहाबाट काठमाडौं आएका उनीहरूलाई विमानस्थलको अन्तर्राष्ट्रिय उडानतर्फको आगमन टनेल गेटमा जाँचगर्ने क्रममा पक्राउ गरिएको थियो। प्रहरीले कृष्णप्रसादको साथबाट करिब ५८ दशमलव ३३ ग्राम तौलको सिक्री १ थान, मोहम्मदको साथबाट करिब ५८ दशमलव ३३ ग्राम तौलको सिक्री १ थान र शिवशंकरको साथबाट करिब ५८ दशमलव ३३ ग्राम तौलको सिक्री १ थान बरामद गरेको जनाइएको छ।"
हुम्लाको जाँङ गाउँ : खाली घरमा तालाचाबी,"हुम्ला : हिमालपारिको गाउँ भनेर चिनिँदै आएको हुम्ला जिल्लाको उत्तरी नाम्खा गाउँपालिकाको६ नम्बर वडामा तीन वटा गाउँ छन्। एक गाउँबाट अर्को गाउँ पुग्न झन्डै तीनदेखि चार घण्टा पैदल दूरी लाग्छ। उत्तरी चीनको स्वशासित क्षेत्र तिब्बतसँग सीमा जोडिएको नाम्खा गाउँपालिका६ मा पर्ने लिमीको तीन तिल, जाँङ, हल्जी हो। साविकको लिमी गाउँ विकास समिति थियो। हाल नाम्खा गाउँपालिका ६ नम्बर वडा पर्छ। झन्डै २० वर्षपहिले ६४ घरधुरी रहेको जाँङ गाउँका नागरिकहरूले गाउँ छोडेर सहर केन्द्रित भएपछि गाउँमा तालाचाबी लगाएर बन्द छ। गत वर्षसम्म १७ घरधुरी रहेका जाँङ गाउँका नागरिकहरू यस वर्ष २ घरधुरीमात्रै बाँकी रहेका छन्। लिमी गाउँदेखि चीनको बोर्डर लिमी लाप्चा पुग्न ४२ किलोमिटर दूरी पर्छ। नेपाल सरकारले न त बीओपी स्थापना गरेको छ। न त नेपाली सेनानै सीमा सुरक्षा राखेको छ। लिमीका तीन गाउँ हल्जी, जाँङ, तिल गाउँका नागरिकले सीमा रक्षक बनेका थिए। लिमीको सुनखानीमा अस्थायी प्रहरीचौकी छ। तर हिँउदमा सदरमुकाम सिमकोट सारिन्छ बर्खाको समयमा सुनखानी सर्न गरेको छ। लिमीका तीन गाउँका नागरिकले सीमाको मात्रै रक्षा गरेका छैनन् विश्वकै दुर्लभ र लोपोन्मुख चराचुरुंगी लिमी उपत्यकाको माथिल्लो क्षेत्रमा पाइने ७० प्रजातिका चराचुरुंगीदेखि विश्वकै दुर्लभ मानिएको वनचौरी, रातो भालु, चितुवा, वनकुकुर, संरक्षण यहाँका नागरिकले गरेका हुन्। तर पछिल्ला समय लिमीको जाँङ गाउँका नागरिकहरू सहर केन्द्रित भएपछि हाल दुई घरधुरीमा मात्रै रहेका छन्। केही नागरिक रोजगारी तथा व्यापार व्यवसायका लागि चीनको ताक्लाकोट, केही नागरिक काठमाडौं बसाइँसराइ सरेपछि गाउँ रित्तिँदैँ गएको छ। जाँङ गाउँका ८० प्रतिशत नागरिक काठमाडौंमै छन् भने बाँकी चीनको ताक्लाकोटमा व्यापार व्यवसाय गर्दै आएका छन्। जाँङ गाउँका सुन्डुप लामा र कासाङ लामाले बसाइँसराइ सारेका छैनन् यस वर्ष उनीहरू पनि हिउँदको चिसो छल्न काठमाडौं झरिसकेको नाम्खा गाउँपालिका६ का वडाध्यक्ष पाल्जोर तामाङले जानकारी दिए। जाँङ गाउँबाट वडासदस्यको प्रतिनिधित्व गर्दै आएकी पुटी लामाले वडामा राजीनामा लेखेर दिएर गाउँ छोडेको वडाध्यक्ष तामाङले बताए। अहिले जाँङ गाउँ तालाचाबी लगाएर बन्द भइसकेको छ वडाध्यक्ष तामाङको भनाइ छ। गाउँको विद्यालय बन्द कक्षा३ सम्म मान्यता पाएको नाम्खा गाउँपालिका६ जाँङस्थित भृकुटी आधारभूत विद्यालय बन्द भएको छ। स्थानीयहरूले गाउँ नै छोड्न थालेपछि भृकुटी आधारभूत विद्यालयसमेत खाली भएको छ। दुई जना मात्रै विद्यार्थी भएपछि शिक्षक राजबहादुर ऐडीलाई तातापानी आधारभूत विद्यालय केर्मीमा खटाएको र शिक्षक सन्तबहादुर रोकायालाई सुनखानी आधारभूत विद्यालय हल्जी खटाएको नाम्खा गाउँपालिका शिक्षा शाखा प्रमुख मनराज बुढाले जानकारी दिए। विद्यार्थी संख्या गाउँमा नभएपछि शिक्षकहरू पनि अन्य विद्यालयमा खटाएको छौं सुनखानी आधारभूत विद्यालयमा विद्यार्थी संख्या ५१ जना छन्। शिक्षक अपुग भएसँगै शिक्षक सन्तबहादुर रोकायालाई हल्जी र राजबहादुर ऐडीलाई केमी खटाएको छौं राजबहादुर ऐडी अहिलेसम्म हाजिर नभएको शिक्षा शाखा प्रमुख बुढाले बताए। नाम्खा गाउँपालिका६ को हल्जी गाउँस्थित सुनखानी आधारभूत विद्यालयलाई यस वर्षबाट कक्षा ६ सम्मको अनुमति दिएको छ बुढाले बताए। नाम्खा गाउँपालिका६ का वडाध्यक्ष पाल्जोर तामाङका अनुसार जाँङ गाउँका नागरिकहरूले गाउँ छोड्न थालेपछि आफूसमेत चिन्तित भएको बताए। जाँङ गाउँका नागरिकहरूबाट जाँङ गाउँस्थित फेलग्यालिङ गुम्बाको सामानसमेत काठमाडौं लिने लगिसकेको उनले बताए। जाँङ गाउँबाट निर्वाचित जनप्रतिनिधि लामासमेतलाई गाउँ नछोड्न आग्रह गदागर्दै पनि यहाँले जनप्रतिनिधिबाट राजीनामा वडामा दिनुभयो स्वीकृत भएको छैन वडाध्यक्ष तामाङले बताए। यस वर्षबाट गाउँ नै खाली हुन थालेको चिन्ता व्यक्त गरे। कात्तिक महिनापछि ५६ घरधुरीमात्रै बस्ने संकेत भएपछि आफूहरू चिन्तित भएको वडाध्यक्ष तामाङको भनाइ छ। यस्तैगरी तिल गाउँका ४० घरधुरीमध्ये २२ घरधुरीमात्रै रहेका छन्। हजार वर्ष पुरानो गुम्बा जोगाउन हल्जी गाउँ हजार वर्षभन्दा पनि पुरानो हल्जी गुम्बाको संरक्षण गर्न हल्जी गाउँ अहिलेसम्म बसाइँसराइ सारेका छैन। ९६ घरधुरी रहेको हुम्लाको हल्जी गाउँ गुम्बाको संरक्षण गरिबसेका छन्। धार्मिक तथा ऐतिहासिक रूपमा निकै महŒवपूर्ण मानिने हल्जी गुम्बाको संरक्षणले बसाइँसराइ कतै नगरेको वडाध्यक्ष पाल्जोर तामाङले बताए। हल्जी गाउँले गुम्बाको रेखदेख अहिलेसम्म गरेका छौं यो गाउँ विस्थापित हुँदैन वडाध्यक्ष तामाङले बताए। धेरै वर्षदेखि सीमाको सुरक्षा गर्दै आएका लिमीवासीहरूलाई राज्यले कुनै चासो नदिएको भन्दै सहर केन्द्रित हुन थालेका छन्।"
वीरगन्जमा आयोजित एकताका लागि दौड म्याराथनमा खातुन र साह प्रथम,"वीरगन्ज : पृथ्वी जयन्ती तथा राष्ट्रिय एकता दिवसका अवसरमा वीरगन्जमा शनिबार आयोजित रन फर युनिटी (एकताका लागि दौड) म्याराथनमा छात्रातर्फ वीरगन्ज२३ की कल्सुन खातुन प्रथम भएकी छन्। यस्तै वीरगन्ज१४ की प्रीति पटेल द्वितीय र वीरगन्ज११ की सरिता भूलले तृतीय भएकी छन्। प्रतियोगितामा छात्रतर्फ वीरगन्ज१६ का अमरनाथ साह प्रथम, बाराको कोल्हबीका रुपेश माझी द्वितीय र कोल्हबीकै रोहन माझी तृतीय भएका छन्। वीरगन्ज महानगरपालिकाको सहयोगमा इम्प्रुभीङ् वीरगन्जले आयोजना गरेको ५ किलोमिटर दूरीको म्याराथनमा छात्रातर्फ प्रथम हुन सफल वीरगन्ज२३ की कल्सुनलाई कप र मेडलसँगै टेक्नो कम्पनीको एक थान मोबाइल सेट तथा निखिल ज्वेलर्सका तर्फबाट नगद ५ हजार पुरस्कार प्रदान गरियो। यस्तै उनले तीन महिनासम्मका लागि व्लर्डलिंकबाट निःशुल्क वाईफाई सेवापनि प्राप्त गरेकी छन्। छात्रातर्फ द्वितीय भएकी वीरगन्ज १४ की प्रितिलाई टेक्नोको १ थान मोबाइल फोनसँगै रोट्रयाक्ट क्लबका तर्फबाट नगद दुई हजार रुपैयाँ तथा वल्र्डलिंकबाट बोट स्पिकर तथा तृतीय भएकी सरितालाई टेक्नाको एक थान स्मार्ट मोबाइल फोन, रोट्रयाक्ट क्लबका तर्फबाट नगद एक हजार रुपैया र व्लर्डलिंकबाट एअरपड्स प्रदान गरियो। यता छात्रतर्फ प्रथम, द्वितीय र तृतीय भएका छात्राहरूलाई पनि विजेता छात्राहरु सरहकै पुरस्कार प्रदान गरिएको थियो। वीरगन्जको शंकराचार्य प्रवेशद्वारबाट सुरु भएको म्याराथनमा चार हजार छात्रछात्राहरू सहभागी भएका थिए। म्याराथनको उद्घाटन वीरगन्ज महानगरपालिकाका मेयर राजेशमान सिंहले गरेका थिए। म्याराथनको समापन समारोहमा पनि मेयर सिंहले नै विजेता छात्र छात्राहरूलाई पुरस्कार प्रदान गरेका थिए। सबै धर्म,जात समुदाय र धर्मबीच एकताको सन्देश दिन वीरगन्जमा पाँचौ पटक रन फर युनिटी (एकताका लागि दौड) म्याराथन आयोजना गरिएको इम्प्रुभीङ् वीरगन्जका अध्यक्ष सरन गुप्ताले जानकारी दिए।"
सार्वजनिक पार्किङमै हराउँछन् सवारीसाधन,"काठमाडौं : धादिङ महादेवबेंसीका लावन फुयाँलको पुस १७ गते पार्किङ एरियाबाटै मोटरसाइकल हरायो। महादेवबेंसी बजार नजिकैको घरमा पार्किङ गरिराखेको टीभीएस कम्पनीको उनको मोटरसाइकल हराएको थियो। नीलो रंगको मोटरसाइकल उनले केही महिनाअघि मात्रै किनेका थिए। उपत्यका ट्राफिक कार्यालय बग्गीखानामा मोटरसाइकल हराएको भन्दै दिनहुँ निवेदन आउँछन्। कतिपयको सवारीसाधन सार्वजनिक पार्किङ एरियाबाटै हराउँछन् भने कतिपय सपिङ मल, तरकारी बजार तथा सरकारी कार्यालयबाटै चोरी भएका हुन्छन्। यसरी चोरी भएका सवारीसाधन पछिल्लो समय भेटिन थालेका छन्। ट्राफिक कार्यालय बग्गीखानाले हराएका सवारीसाधन खोजी गर्नका लागि छुट्टै टोली स्थापना गरेर काम गर्दै आएको छ। उपत्यका ट्राफिक कार्यालय बग्गीखानाका प्रमुख विनोद घिमिरेले बिहीबारमात्रै विभिन्न कम्पनीका ३३ वटा सवारीसाधन सम्बन्धित धनीलाई बुझाएका छन्। २५ वटा मोटरसाइकल र ८ वटा स्कुटर सवारीधनीले प्राप्त गरेका छन्। काठमाडौं उपत्यका ट्राफिक प्रहरी कार्यालयमा प्राप्त निवेदनका आधारमा खोजी गर्ने क्रममा केही वास्तविक नम्बर प्लेटमा र केही नक्कली नम्बर प्लेट राखेको अवस्थामा सवारीसाधनहरू फेला परेका थिए। काठमाडौंको गठ्ठाघर, काँडाघारी, नेपालटार, कालीमाटी, पद्मोदयमोड, लैनचौर, गौशाला, बानियाँटार, धर्मस्थली, नयाँबसपार्क र बौद्धलगायतका स्थानबाट उक्त सवारीसाधन ट्राफिक प्रहरीले फेला पारेको थियो। ट्राफिक महासाखा प्रमुख विनोद घिमिरेका अनुसार यो आर्थिक वर्ष सुरु भएपछि उपत्यकामा दुई पांग्रे सवारीसाधन हराएको भन्दै १,०६८ वटा निवेदन दर्ता भएका थिए। यीमध्ये २ सय ७३ वटा सवारीसाधन सम्बन्धित धनीलाई बुझाइएको छ। कारबाहीका लागि ३ सय ४० वटा दुई पांग्रे सवारीसाधन ट्राफिक कार्यालयमा ल्याइएको थियो। जसमध्ये ६७ वटा मोटरसाइकलको धनी पत्ता लाग्न सकेको छैन। यातायात कार्यालयबाट कागजात मगाउने र थप अनुसन्धानको क्रममै छन्। कतिपय बाइकहरू भन्सार कार्यालयलाई पनि बुझाइएको हुन्छ। चोरीका २८ ओटा दुई पांग्र्रे सवारीसाधनसहित चोरीमा संलग्न ४० जना व्यक्तिहरूलाई पनि आवश्यक कारबाहीका लागि विभिन्न प्रहरी परिसर तथा प्रहरी वृत्तमा पठाइएको छ। मोटरसाइकल हराएको भनी विमिन्न मितिीमा उजुरी आएपछि ट्राफिक कार्यालयले शंकास्पद मोटरसाइकलमाथि निगरानी गर्ने गर्छ। यसका लागि सिभिल ड्रेसमा प्रहरी खट्ने गर्छन्। ट्राफिक कार्यालयले २०७९०८० मा ४९९ ओटा र ०८००८१ मा ४१७ ओटा दुई पांग्र्रे सवारीसाधन खोजतलास गरी सम्बन्धित धनीलाई जिम्मा लगाएको थियो। काठमाडौं उपत्यका ट्राफिक प्रहरी कार्यालयका प्रवक्ता संजयबहादुर राउतका अनुसार अधिकांश सवारीसाधन सार्वजनिक स्थानमा पार्किङ गरेको ठाउँबाटै हराउने गरेका छन्। यसरी हराएका तथा चोरी भएका सवारीसाधन कतिपय त बेवारिसे अवस्थामा फेला पर्ने गरेका छन्। चोरी भएका सवारीसाधनमध्ये अधिकांशले नम्बर बदलेर चलाउने गरेका छन्। केही सवारीसाधनको च्यासिस नम्बर नै बदलेर चलाउने गरेको अवस्थामा प्रहरीले फेला पार्छ। कतै पार्किङ गरी राखेको स्थानमा त था कहिले घर या सार्वजनिक स्थानमा लुकाएर राखेको अवस्थामा मोटरसाइकल र स्कुटर भेटिने गरेको छ। ट्राफिक कार्यालयका प्रमुख घिमिरेले सवारीसाधन चोरी तथा हराउनबाट रोक्न चालक नै सचेत हुनुपर्ने बताए। उनी भन्छन्, आफ्नो सवारीसाधन सुरक्षित स्थानमा पार्किङ गरी, ह्वील लक, चेन लक, ह्यान्डिल लक, डिस्क लकलगायत सुरक्षा साइरनहरू जडान गर्न आवश्यक छ। मानिसको आवतजावत नहुने एकान्त ठाउँमा सवारीसाधन छाडेर हिँड्न नहुने घिमिेरेको तर्क छ। सवारीसाधन हराउनासाथ नै प्रहरीलाई जानकारी गराउँदा भेटिने सम्भावना धेरै हुन्छ। सवारीसाधन हराएमा ट्राफिक प्रहरीको हटलाइन नम्बर १०३, नेपाल प्रहरीको हटलाइन नम्बर १०० मा फोन गर्न र नजिकको प्रहरी कार्यालयमा निवेदन दिन सकिन्छ।"
पीडित परिवार भन्छन् : सरकारले हामीलाई कहिले न्याय दिन्छ?,"काठमाडौं : माइतीघर मण्डलामा बिहीबार दिउँसो दुई चेली रोइरहेका थिए। उनीहरु माझमा थियो फोटो फ्रेममा कैद भएका एक जना युवको तस्बिर। तस्बिरमा सयपत्रीको माला लगाइएको थियो। ती दुई जना चेली अरू कोही नभएर पर्यावरण संरक्षण अभियन्ता स्वर्गीय ओमप्रकाश महतो (दिलीप)का बहिनी लक्ष्मी र सिर्जना थिए। माइतीघरमा न्याय माग्दै उनीहरू भक्काँनिदै थिए। बिहीबार स्वर्गीय दिलीपको पाँचौ स्मृति दिवस मनाउन उनका बहिनी लक्ष्मी र सिर्जना अभियानकर्तासहित माइतीरघर पुगेका थिए। आफ्ना दाजुलाई सरकारले प्रथम पर्यावरण सहिद घोषणा गर्नु पर्ने उनीहरूको माग छ। यो मागलाई लिएर अरु थुप्रै अभियन्ताहरू पनि माइतीघर मण्डलामा आएका थिए। धनुषाको श्रीपुरस्थित चुरेबाट बग्ने औरही खोलामा चुरे माफियाहरूले गरिरहेको अवैध उत्खन्न रोक्न गएका २५ वर्षीय दिलीपलाई २०७३ पुस २५ गते क्रसर गुन्डाको समूहले टिपर चलाएर निर्मम हत्या गरेका थिए। त्यस यतादेखि न्याय माग्दै पीडित परिवारले सकड आन्दोलन गर्दै आएका छन्। दिलीपकी बहिनी लक्ष्मीले भनिन्, हत्याराहरू अझै खुलेआम बाहिर घुमिरहेका छन्। उनीहरूलाई सरकारले पक्राउ गर्नु पर्छ। त्यसका लागि घटनामा गहिरो अनुसन्धान गर्नु पर्छ। सरकारले हामीलाई कहिले न्याय दिन्छ? हाम्रो अदालत र सडकमा ओहोरदोहार गर्दागर्दा पैताला खिइसक्यो। माइतीघर मण्डलामा बिहीवार पर्यावरण तथा वातावरण संरक्षण अभियन्ता स्व दिलीप महतोका लागि न्याय माग्दै अभियन्ताहरू। धनुषा जिल्ला अदालत धनुषाले २०७९ फागुन १२ गते दिलीप हत्यामा तीन जनालाई दोषी ठहर गरेको थियो। अन्य चार जनालाई सफाइ दिएको थियो। दिलीपको हत्यामा संलग्न रहेका क्रसर मालिक विपिनकुमार महतो र टिपर चालक मुनीन्द्र महतोलाई २५२५ वर्ष कैद सजाय सुनाइएको थियो। दुबै जनालाई पाँचपाँच लाख रकम पीडित परिवारलाई क्षतिपूर्ति बापत दिनुपर्ने अदालतले आदेश दिएको थियो। घटनाका मतियारका रूपमा लोडर चालक जितेन्द्रकुमार महतोलाई १२ वर्ष कैद तोकिएको थियो। २०८० माघ २४ गते उच्च अदालत जनकपुरले जिल्ला अदालतकै फैसलालाई सदर गरेको थियो। दिलीपका बुबा रामजीवन महतोले मनसायपूर्वक हत्या गरेको भन्दै चुरियामाई बालुवा प्रशोधन उद्योग सञ्चालक विपिन कुमार महतो, उनका दाइ विनोद कुमार महतो र उद्योगमा कार्यरत मुनिन्द्र महतो, जितेन्द्र महतो, सत्यनारायण महतो, शत्रुधन महतो र दिलीपका साथी रोशनकुमार यादवविरुद्ध मुद्दा दायर गरेका थिए। यता मंसिर ४ गते सरकार जिल्ला अदालत र उच्च अदालतको फैसाला विरुद्ध सर्वोच्च अदालत पुगको छ। क्रूरतापूर्वक भएको हत्यामा समेत केहीलाई मतियार ठहर गरेको र केहीलाई सफाइ दिएको निर्णय त्रुटिपूर्ण र चित्तबुझ्दो नभएको दाबी सरकारको छ। सरकारले उनीहरू सबैलाई जन्मकैदको सजाय हुनुपर्ने माग गरिएको छ। भारतको भोपालमा इन्जिनियरिङ पढ्दै गरेका दिलीप अन्तिम सेमेस्टरको परीक्षा दिएर घर आएका थिए। परिवारजनका अनुसार दिलीपको हत्या भएको केही महिनापछि उनी अन्तिम वर्षको अन्तिम सेमेस्टरको परीक्षामा पनि उत्तीर्ण भएको खबर आएको थियो। स्थानीयस्तरमा पहिलेदेखि वातावरण संरक्षण र प्राकृतिक स्रोतको गैरकानुनी रूपमा अनियन्त्रित दोहनविरुद्ध क्रियाशील उनलाई २०७६ को पुसमा निसाना बनाइएको थियो।"
आज काठमाडौंका यी स्थानमा विद्युत काटिने,"काठमाडौं : आज काठमाडौँका विभिन्न स्थानमा विद्युत् कटौती गरिने नेपाल विद्युत् प्राधिकरणले जनाएको छ । लाइन मर्मत एवम् विस्तारका लागि विद्युत् सेवा एक बजेदेखि पाँच बजेसम्म अवरुद्ध हुने प्राधिकरणले सूचना प्रकाशित गरी जानकारी दिएको हो। क्षेत्रपाटी फिडर अन्तर्गत पर्ने टेकु विष्णुमति करिडोरमा भूमिगत केवल लाइन मार्फत पुष्पलाल पार्कमा रहेको ट्रान्सफरमर टावरमा जडान गरी ओभरहेड लाइन जडानका लागि लाइन कटौती हुने भएको छ । सो कार्यका लागि क्षेत्रपाटी चोक, पकनाजोल, टहिटी चोक, ज्याठालगायतका क्षेत्रमा विद्युत अवरुद्ध हुने सूचनामा उल्लेख छ । प्राधिकरणले टेकु थापाथली फिडर अन्तर्गत थापाथली चोकदेखि नेपाल आँखा अस्पताल, राहदानी विभाग, वल्र्ड ट्रेड सेन्टर, दशरथ रंगशाला हुँदै ब्लु क्रस अस्पताललगायतका क्षेत्रमा विजुली कटौती हुनेछ । त्रिपुरेश्वर फिडर अन्तर्गत पर्ने टेकु सव स्टेशन अगाडिबाट पचली भैरव,नेपाल उद्योग वाणिज्य महासंघ,टेकुचोकबाट त्रिपुरेश्वर चोक नपुग्दै भाटभटेनी सुपरमार्केट अगाडिसम्म, टेकु वंशीमार्ग, सुकुम्बासी टोलसम्म जाने बाटोसम्म पनि विजुली कटौती हुने सूचनामा उल्लेख छ । थापाथली फिडर अन्तर्गत प्रसुतीगृह पूर्वगेट, नर्भिक अस्पताल, थापाथली पन्चायणीमार्ग, कुरिया गाउँ, आन्तरिक राजश्व कार्यालय पछाडिसम्म पनि एक बजेदेखि पाँचबजेसम्म लाइन काटिने सूचनामा उल्लेख छ ।"
भारतीय पर्यटकले वीरगन्ज नाकामा अब खेप्नु पर्दैन चेकजाँचको सास्ती,"वीरगन्ज : नेपाल घुम्न आउने भारतीय पर्यटकलाई वीरगन्ज नाकाको एक ठाउँमा मात्रै सुरक्षा चेकजाँच गर्ने व्यवस्था मिलाउन पर्साको स्थानीय प्रशासन र सुरक्षा निकायका प्रमुखहरू लागेका छन्। नेपाल घुम्न वीरगन्ज नाका हुँदै आउने भारतीय पर्यटकलाई नाकामै पाँच पाँच सय मिटरको दूरीमा चार पाँच ठाउँमा हुने गरेको सुरक्षा चेकजाँचले सास्ती खेप्नु परिरहेको गुनासो छ। अहिले भारतीय पर्यटक वीरगन्ज नाकाबाट छिर्दा नाकाकै शंकराचार्य प्रवेशद्वार, भन्सार गेट, रजतजयन्ती चोक, इनर्वा चोक, नगवा चोक र नयाँ बसपार्क चोक गरी ६ स्थानमा सुरक्षा जाँच गर्ने गरिएको छ। झन्डै दुई किलोमिटरको दूरीमै ६ ठाउँमा सुरक्षा जाँच गरिँदा त्यसले पर्यटकहरू प्रताडित हुँदै आएका छन्। बुधबार वीरगन्जमा होटल तथा पर्यटन व्यवसायी संघ वीरगन्जले आयोजना गरेको कार्यक्रममा पर्साका प्रमुख जिल्ला अधिकारी गणेश अर्यालले नाकामा हुँदै आएको सुरक्षा जाँचले भारतीय पर्यटकहरू पीडित हुँदै आएको गुनासोलाई सम्बोधन गर्न आफूहरू लागेको बताए। उनले भने, जब एउटा भारतीय पर्यटक वीरगन्ज नाकाको शंकराचार्य गेटबाट नेपालमा छिर्छ त्यसबेला उसको एउटा योजना हुन्छ, एउटा आकांक्षा हुन्छ, एउटा अपेक्षा हुन्छ कि नेपाल जस्तो सुन्दर र बुद्ध जन्मेको देशमा म आफ्नो बिदा आनन्दले बिताउँछु। तर शंकराचार्य गेटदेखि नै उसलाई चेकजाँचको बहानामा हैरानी दिन थालियो, ठाडो बोल्न थालियो, एक एक किलोमिटरमै उसको गाडी चेक गर्न थालियो भने उसले नेपाल देशकै बारे कस्तो धारणा लिएर फर्किन्छ एक पटक विचार गरौंं त ? त्यसैलाई मध्यनजर गरेर नै अब वीरगन्ज नाकाको शंकराचार्य प्रवेशद्वारमै पर्यटकलाई मात्रै लक्षित गरेर इन्टेग्रेटेड चेक प्वाइन्ट (एकीकृत जाँच बिन्दु) स्थापना गर्ने तयारीमा आफूहरू लागेको उनले बताए। नेपाल घुम्न आउने भारतीय पर्यटकलाई वीरगन्ज नाकाको एक ठाउँमा मात्रै सुरक्षा जाँच गरेपछि ती पर्यटक आफ्नो गाडीमा छिमेकी बारा र मकवानपुर जिल्लासम्म बीचबाटोमा कहीँ पनि जाँच नगराइकन पुग्न सक्ने व्यवस्था मिलाउन लागिएको उनले बताए। उनले भने, वीरगन्ज नाकामै एउटा इन्टेग्रेटेड चेक प्वाइन्ट हुन्छ। त्यहाँँ नेपाल प्रहरी, सशस्त्र प्रहरी र ट्राफिक प्रहरीले पर्यटकको गाडी रोकेर आआफ्नो क्षेत्राधिकारमा पर्ने चेकजाँच एकैपटक गर्छन्। चेकजाँचपछि तीन वटै निकायका अधिकृतले एउटा पहेँलो कार्डमा हस्ताक्षर गरेर दिन्छन्। त्यो कार्ड पर्यटकले आफ्नो गाडीको अगाडिको सिसामा टाँसेर राख्छ। त्यसपछि त्यो गाडी पर्सा, बारा हुँदै मकवानपुरसम्म पुग्दा बीचबाटोमा अन्त कतै पनि चेकजाँच हुँदैन। एकैपटक मकवानपुरको अन्तिम सीमामा मात्रै पुगेपछि त्यहाँको इन्टेग्रेटेड चेक प्वाइन्टमा चेकजाँच हुन्छ। उताबाट फर्किंदा मकवानपुरमा पनि त्यस्तै प्रकारको इन्टेग्रेटेड चेक प्वाइन्टमा एक पटक चेकजाँच भइसकेपछि बीचबाटोमा अन्त कहीँ पनि चेकजाँच नभई एकै पटक वीरगन्ज नाकाको इन्टेग्रेटेड चेक प्वाइन्टमा चेकजाँच हुने व्यवस्था मिलाइने प्रजिअ अर्यालले सुनाए। त्यसका लागि आफूले पर्साका अन्य सुरक्षा निकायका प्रमुखका साथै छिमेकी बारा र मकवानपुर जिल्लाका प्रमुख जिल्ला अधिकारीहरूसँग कुरा गरिसकेको भन्दै अर्यालले भने, पर्सा जिल्लाको मात्रै कुरा भइदिएको भए तत्कालै वीरगन्ज नाकामा इन्टेग्रेटेड चेक प्वाइन्ट राख्न लगाइहाल्थे। तर तीन जिल्लाको कुरा भएकाले बारा र मकवानपुरका प्रमुख जिल्ला अधिकारीज्यूसँग समन्वय गरिरहेको छु। उहाँहरू कन्भिन्स पनि भइसक्नु भएको छ। जतिसक्दो चाँडो यो काम हुन्छ। उनले थपे, वीरगन्ज नाका हुँदै छिर्ने भारतीय पर्यटकलाई कमसेकम तीन जिल्लामा दुई ठाउँमा मात्रै सुरक्षा चेक गरेर उनीहरूलाई हैरानी नदिउँ भन्ने हाम्रो योजना छ। त्यसका लागि गृहकार्य भइरहेको छ। यसमा सरोकारवाला अन्य निकायको साथ र सहयोग पनि आवश्यक छ। यसबाहेक नेपाल घुम्न आउने भारतीय पर्यटकलाई भारु २५ हजारभन्दा बढी रकम साथमा लिएर आउन नपाउने अहिलेको कानुनी प्रावधान रहेकोमा त्यसप्रति पनि आफ्नो ध्यानाकर्षण भएको उनले बताए। यस बारेमा कानुनी जटिलता भए पनि व्यावहारिक रूपमा मिलाएर अगाडि बढ्नका लागि जिल्लाका सुरक्षा निकायका प्रमुखहरूसँग आग्रह गरेको उनले बताए। होटल तथा पर्यटन व्यवसायी संघ वीरगन्जका अध्यक्ष हरि पन्तको अध्यक्षतामा भएको उक्त कार्यक्रममा पर्साबाट नेपाल पत्रकार महासंघको केन्द्र, मधेस प्रदेश र पर्सा शाखामा नवनिर्वाचित पदाधिकारी र सदस्यहरूलाई सम्मानित पनि गरिएको थियो। कार्यक्रममा पर्साका प्रहरी उपरीक्षक कुमोध ढुंगेल, सशस्त्र प्रहरी उपरीक्षक राधेश्याम धिमाल, पत्रकार महासंघका पूर्वकेन्द्रीय सचिव दीपेन्द्र चौहान, मधेस प्रदेश अध्यक्ष श्याम बञ्जारा, पर्सा अध्यक्ष ओमप्रकाश खनाल, वीरगन्जका होटल तथा पर्यटन व्यवसायीलगायतको सहभागिता थियो।"
आज यी स्थानमा वर्षा र हिमपात,"काठमाडौं : आज कर्णाली र सुदूरपश्चिम प्रदेशका उच्च पहाडी तथा हिमाली भूभागका केही ठाउँमा हल्का हिमपातको सम्भावना रहेको छ। साथै यी नै प्रदेशका केही स्थानमा वर्षाको पनि सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार आज तराई तथा उपत्यकामा भने धेरै स्थानहरूमा हुस्सु र कुहिरो लाग्ने छ। त्यस्तै कोशी प्रदेश, कर्णाली प्रदेश र सुदूरपश्चिम प्रदेशका उच्च पहाडी तथा हिमाली भूभागमा आंशिक बदली तथा बाँकी भूभागमा मौसम मुख्यतया सफा रहेको महाशाखाको बुलेटिनमा उल्लेख छ । आज सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा साधारणतया बदली तथा बाँकी भूभागमा आंशिक बदलीदेखि मौसम मुख्यतया सफा रहने पनि जनाइएको छ ।"
ट्रेड युनियन विवादका कारण संघीय निजामती सेवा विधेयक उल्झनमा,"काठमाडौं : संघीय निजामती सेवा ऐनमा दलगत ट्रेड युनियन राख्ने वा हटाउने विषयमा विवाद चुलिएको छ। सत्तारूढ कांग्रेस, एमालेका प्रमुख सचेतकहरू दलगत ट्रेड युनियन आवश्यक नरहेको विषयमा सहमत हुँदा दल निकट निजामती कर्मचारी संघ, संगठनका नेता त्यसको प्रतिवादमा उत्रिएका छन्। जब कांग्रेस, एमालेका सांसदहरू कर्मचारीमा दलगत युनियन खारेज गरी एक मात्र युनियन हुनुपर्नेमा सहमत भए तबबाटै अब बन्ने ऐनमा ट्रेड युनियनसम्बन्धी व्यवस्था कसरी गर्ने भन्ने विषय पेचिलो बन्न थालेको छ। संघीय निजामती सेवासम्बन्धी विधेयकमाथि प्रतिनिधिसभाको राज्य व्यवस्था तथा सुशासन समितिमा भएको छलफलका क्रममा दलगत ट्रेड युनियन आवश्यक कांग्रेस प्रमुख सचेतक श्याम घिमिरे र एमालेका मुख्य सचेतक महेशकुमार बर्तौला एकमत भए। तत्काल दलगत ट्रेड युनियनका नेताले विरोध जनाएका थिए। शुक्रबारको समिति छलफलमा पनि दल निकट निजामती कर्मचारी संघ, संगठनका नेताहरूल ट्रेड युनियन अधिकार संवैधानिक अधिकार भन्दै त्यहाँ संघीय निजामती सेवा ऐनबाट नहटाउन चेतावनी दिएका छन्। उनीहरूले आफूहरू दलगत नभई राष्ट्रियस्तरको ट्रेड युनियन भएको बताए। उनीहरूले पूर्वप्रधानमन्त्री एवं तत्कालीन कांग्रेस सभापति गिरिजाप्रसाद कोइरालाले नै कर्मचारी ट्रेड युनियनलाई बन्द हडतालसम्मको अधिकार रहेको बताएको समेत स्मरण गराउँदै भने, हामी चाहन्छौं बन्द हडतालसम्म पुग्न नपरोस्। राष्ट्रिय निजामती कर्मचारी संगठनका अध्यक्ष लेखनाथ कोइरालाले ट्रेड युनियन खारेजीको बहस धेरै नगर्न चेतावनी दिए। उनले ट्रेड युनियनलाई व्यवस्थित बनाउन आवश्यक रहेको बताए। एमाले निकट रहेको निजामती कर्मचारी संगठनका अध्यक्ष कोइरालाले सरकारले ल्याएको विधेयकमै दिएको अधिकारलाई फेरि सुरुदेखि बहस गर्न आवश्यक नरहेको बताए। उनले भने, ट्रेड युनियन अधिकार अहिले जे छ त्यसले नै निरन्तरता पाउनुपर्ने पर्छ, ट्रेड युनियन अधिकार खारेज गर्ने बहस नगरेकै राम्रो हुन्छ। नेपाल निजामती कर्मचारी युनियनका अध्यक्ष गोपाल पोखरेलले ट्रेड युनियन अधिकार एक इन्च तलमाथि नगर्न चेतावनी दिए। उनले ट्रेड युनियन अधिकार खोस्न खोजे आन्दोलनसम्म गर्ने बताए। उनले भने, ट्रेड युनियन अधिकार एक इन्च पनि तलमाथि गर्न सकिँदैन। अन्यथा, हामीसँग बन्द हडतालसहितको अधिकार छ। यतातिर पुग्न नपरोस्। सत्तारूढ दल नेपाली कांग्रेस निकट युनियनका अध्यक्ष पोखरेलले संवैधानिक अधिकार खोस्ने बहस नगर्न आग्रह गरे। उनले सांसदहरू चेतावनी दिँदै भने दलीय ट्रेड युनियन भनेर जे बहस गर्नुभएको छ यो बेमौसमको बाजा हो। ट्रेड युनियन संवैधानिक अधिकार भएकाले कतै यस्तो बहस संविधानको बर्खिलाप छ कि ? माओवादी निकट नेपाल राष्ट्रिय कर्मचारी संगठनका अध्यक्ष अम्बादत्त भट्टले ट्रेड युनियनलाई व्यवस्थित गर्न सकिने भएपछि हटाउने कुरा उचित नहुने बताए। एकीकृत समाजवादी निकटको कर्मचारी संगठनका अध्यक्ष यामबहादुर खत्रीले निजामती ऐनको नामबाट निजामती शब्द हटाउनुपर्ने सुझाए। परराष्ट्र सचिवमा राई सरकारले परराष्ट्र मन्त्रालयको सचिवमा अमृतबहादुर राई बढुवा गरेको छ। कायममुकायम सचिव रहेका राईलाई मन्त्रिपरिषद् बैठकले राईलाई सचिवमा बढुवा गर्ने निर्णय गरेको हो। परराष्ट्र सचिव सेवा लम्साललाई बेल्जियमका लागि नेपाली राजदूत बनाएपछि राईलाई कामु दिएर चलाइएको थियो। त्यस्तै सरकारले चार सशस्त्र प्रहरी नायब महानिरीक्षकको एकवर्षे पदावधि थप गरेको छ। पदावधि थपिएका सशस्त्र प्रहरी नायब महानिरीक्षकहरू कमल गिरी, गणेशबहादुर ठाडामगर, कुलबहादुर नेम्वाङ र शम्भु सुवेदी हुन्। शुक्रबार मन्त्रिपरिषद्को निर्णय सार्वजनिक गर्दै सरकार प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले २०८१ फागुन १२ देखि १५ गतेसम्म इटालीको रोममा आयोजना हुने जलवायु परिवर्तनसँग सम्बन्धित कार्यक्रममा सहभागी हुन वन तथा वातावरण राज्यमन्त्रीलाई स्वीकृत दिने निर्णय भएको जानकारी दिए। उनले सहसचिव विष्णुप्रसाद शर्मालाई विशिष्ट संरचना सञ्चालन तथा व्यवस्थापन विकास समितिको कार्यकारी निर्देशकको रूपमा काम गर्ने गरी काजमा खटाउने निर्णय भएको बताए। उनका अनुसार २०८१ माघ २८ देखि ३० गतेसम्म फिलिपिन्सको मनिलामा सञ्चालन हुने वर्कसप अन इन्हान्सिङ एसआईसीएसओ इंगेजमेन्ट इन् द एएसओएसएआई रिलिजन कार्यक्रममा सहभागी हुन उपमहालेखापरीक्षक वामदेव शर्मा अधिकारीलाई स्वीकृति प्रदान गर्ने निर्णय गरिएको छ।"
आज पृथ्वी जयन्ती तथा राष्ट्रिय एकता दिवस मनाइँदै,"काठमाडौं : राष्ट्रनिर्माता पृथ्वीनारायण शाहको ३०३औँ जन्मजयन्ती तथा राष्ट्रिय एकता दिवस आज मुलुकभर विभिन्न कार्यक्रम आयोजना गरी मनाइँदैछ । आधुनिक नेपालको एकीकरण अभियानका नेतृत्वकर्ता शाहले राष्ट्रको एकीकरण अभियानमा पुर्याएका योगदानको स्मरण गर्दै कार्यक्रममा उनीप्रति श्रद्धासुमन अर्पण गरिने छ । सोही अवसरमा प्रमुख प्रशासनिक भवन सिंहदरबार पश्चिम मूलद्वारस्थित राष्ट्रनिर्माताको सालिकमा पुष्पहार अर्पण गरी सम्मान व्यक्त गरिइँदैछ । तत्कालीन गोरखाका राजा शाहले विभिन्न सामाजिक, आर्थिक र भौगोलिक चुनौतीबीच जनताको उत्साहजनक सहयोग र सहभागितामा छरिएर रहेका बाइसे, चौबिसे राज्यलाई एकीकृत गरेका थिए । उक्त अभियानले राष्ट्रिय स्वाधीनता र सार्वभौममिकतालाई अक्षुण्ण राख्ने आधार तयार गरेका कारण विश्वका पुराना स्वतन्त्र राष्ट्रमध्ये नेपाल एक रहन पुगेको छ । विसं १७७९ मा जन्मनुभएका शाहले २० वर्षको उमेरमा गद्दी आरोहण गर्दै तत्कालीन आन्तरिक तथा बाह्यशक्तिलाई पराजित गरेर एकीकरण अभियान सञ्चालन गरेका थिए । उनले आफ्नो शासनकालमा दिएका घूस लिने र दिने दुवै राष्ट्रका शत्रु हुन् भन्नेलगायत दिव्योपदेश आज पनि भ्रष्टाचार न्यूनीकरण र सुशासन प्रवद्र्धन गर्ने सन्दर्भमा त्यतिकै समय सान्दर्भिक छन् । भौगोलिक अवस्थाको पाटोलाई ध्यान दिँदै उनले नेपाललाई दुई ढुङ्गाबीचको तरुलको सङ्ज्ञा दिएका थिए। पछिल्ला वर्षमा उनको योगदानका कदर गर्दै सरकारले पुस २७ गते पृथ्वी जयन्ती तथा राष्ट्रिय एकता दिवस बनाउन सार्वजनिक बिदाको परम्परा पुन: सुरु गरेको छ । उनको जन्मस्थानएका छन्। नेपाली सेनाले पनि पृथ्वी जयन्तीका अवसरमा हरेक वर्ष सैनिक मुख्यालय भवन जङ्गीअड्डा परिसरमा रहेको राष्ट्रनिर्माताको पूर्णकदको सालिकमा माल्यार्पण गरी सम्मान प्रकट गर्दै आएको छ । राष्ट्रनिर्माताले त्यसबेला दिएका अर्ति मुलुकमा सुशासन कायम गर्न निकै उपयोगी रहेको जनाउँदै कैयौँ सङ्घसंस्थाले विद्यालय तथा कलेजका पाठ्यपुस्तकमा समावेश गर्न माग गरेका छन् । उनको ५२ वर्षको उमेरमा विसं १८३१ मा निधन भएको हो ।"
राष्ट्रपतिद्वारा पृथ्वीनारायण शाहको सालिकमा माल्यार्पण(तस्बिरसहित),काठमाडौं : राष्ट्रपति रामचन्द्र पौडेलले पृथ्वी जयन्ती तथा राष्ट्रिय एकता दिवस अवसरमा पृथ्वीनारायण शाहको सालिकमा माल्यार्पण गरेका छन्। राष्ट्रपति पौडेलले सिंहदरबारको मूलगेट अगाडि रहेको पृथ्वीनारायणको सालिकमा माल्यार्पण गरेका हुन्। उनी बिहान नेपाल एकीकरण अभियानका नेतृत्वकर्ता पृथ्वीनारायण शाहको ३०३ औँ जन्मजयन्ती तथा राष्ट्रिय एकता दिवसको सन्दर्भमा सिंहदरबार पश्चिम गेट पुगेर पृथ्वीनारायण शाहको सालिकमा माल्यार्पण गरेका हुन्। प्रमुख प्रशासनिक भवन सिंहदरबारको पश्चिम मूलगेटमास्थित पृथ्वीनारायण शाहको सालिक रहेको स्थानमा आयोजित कार्यक्रममा नेपाली सेनाले सम्मान गारत अर्पण गरेको थियो ।
सिम्रिक एयरबाट स्काई डाइभिङ : नेपाली प्रशिक्षकले नै स्काई डाइभिङ गराउन सफल,"पोखरा : पोखरामा नेपाली प्रशिक्षकहरूले स्काई डाइभिङ सुरु गरेका छन्। विभिन्न मुलुकमा स्काई डाइभिङमा काम गरी अनुभव लिइसकेका युवाहरूले स्काई डाइभिङ थालेका हुन्। यसअघि विदेशी प्रशिक्षकले डाइभिङ गराउँदै आएको भए पनि यसपटक नेपाली टोलीले मात्रै स्काई डाइभिङ गराएका हुन्। सिम्रिक एयर र इन् स्काई डाइभ कम्पनीले पोखरामा स्काई डाइभिङ सुरु गरेका हुन्। शुक्रबारदेखि २१ जनवरीसम्म स्काई डाइभिङ हुने इन् स्काई डाइभ कम्पनीका सञ्चालक तथा प्रशिक्षक एलिस थापाले जानकारी दिए। यस अवधिमा स्काई डाइभिङ गर्न कम्पनीले भीआईपी र डिलक्स गरी दुई वटा प्याकेज बनाएको थापाले बताए। भीआईपीको १ लाख १५ हजार रुपैयाँ र डिलक्सको ९५ हजार रुपैयाँ पर्ने उनले जानकारी दिए। विदेशीलाई भने थप ५ हजार बढी लाग्ने उनले बताए। स्काई डाइभका लागि नेपाल नागरिक उड्डयन प्राधिकरणले सिम्रिक एयरलाई १५ दिनको अनुमति दिएको छ। स्काई डाइभका लागि पोखरा विमानस्थलबाट हेलिकोप्टर उडान गरी पोखरा २३ लौराकको १३ हजार फिट आकाशबाट डाइभ गर्नेछन्। माथिबाट ड्राइभ गरेका मानिस लौरुकको फाँटमा उत्रिने छन्। यो कार्यक्रमपछि यात्रुको माग आएमा कम्पनीले नियमित रूपमा स्काई डाइभिङ गराउने योजना बनाएको थापाले बताए। एलिसलाई सुवास थापा, मनिष हिराचन, आशिष थापा र नेपालको पहिलो महिला स्काई डाइभर यशोदा केसीले साथ दिएका छन्।"
