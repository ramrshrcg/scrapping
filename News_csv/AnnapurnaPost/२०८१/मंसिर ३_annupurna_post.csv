शीर्षक,विवरण
एपीएफ र एसएसबीबीच आठौं समन्वयात्मक बैठक सम्पन्न,"काठमाडौं : सशस्त्र प्रहरी बल नेपाल (एपीएफ) र भारतको सशस्त्र सीमा बल (एसएसबी) बीच आठौं समन्वयात्मक बैठक आज सम्पन्न भएको छ । सशस्त्र प्रहरी बल नेपाल प्रधान कार्यालय हल्चोकमा मंसिर १ गतेदेखि सुरु भएको समन्वयात्मक बैठकमा सीमामा हुने अवैध क्रियाकलाप रोकथाम तथा नियन्त्रण, लागूऔषधको ओसारपसार नियन्त्रण, तस्करी नियन्त्रण, सीमा सुरक्षालाई थप प्रभावकारी बनाउन नियमित संयुक्त सीमा गस्ती, सीमा स्तम्भहरुको रेखदेख तथा संरक्षण, सूचना आदान प्रदानलगायत दुई निकायबीच निरन्तर समन्वय तथा सहकार्य गर्ने लगायतका विषयमा छलफल भएको छ। समन्वयात्मक बैठकमा सशस्त्र प्रहरी बल नेपालको तर्फबाट सशस्त्र प्रहरी महानिरीक्षक राजु अर्याल र सशस्त्र सीमा बल (एसएसबी)को तर्फबाट महानिर्देशक अमृतमोहन प्रसादले प्रतिनिधित्व गरेका थिए। एसएसबीको तर्फबाट ६ जनाको प्रतिनिधिमण्डल बैठकमा सहभागी रहेका थिए। यसअघि सातौं समन्वयात्मक बैठक भारतमा सम्पन्न भएको थियो । हरेक वर्ष आयोजना हुँदै आएको यस बैठकमा सशस्त्र प्रहरी बल नेपालका महानिरीक्षक र भारतको सशस्त्र सीमा बलका महानिर्देशक बीच सीमा सुरक्षाका विविध पक्ष बारे छलफल हुने गरेको छ। आठौं आईजीपी एपीएफडीजी एसएसबी बैठक सीमापार अपराधलाई सम्बोधन गर्ने, सीमापार आवतजावत गर्ने दुवै देशका नागरिकको मर्यादित र सहज आवतजावत सुनिश्चित गर्ने र भारत र नेपालबीचको मित्रता र सहयोगको बन्धनलाई मजबुत बनाउने दृढ आपसी प्रतिबद्धताका साथ सम्पन्न भएको छ।"
उत्तर अमेरिकी देश कोस्टारिकाले किन गर्यो ८ नेपालीको भिसा रद्द?,"काठमाडौं : उत्तर अमेरिकी देश कोस्टारिकाले ८ जना नेपालीको भिसा रद्द गरिदिएको छ। भिसा रद्द गरिदिएपछि कोस्टारिका पुगेका उनीहरू शनिबार काठमाडौं फर्किएका छन्। फर्किनेहरूमा आशिष माझी, बुद्धिलाल माझी, चन्द्रबहादुर थापा मगर, गणेश बहादुर थापा मागर, आकाश जिसी, अशोक ढकाल, अम्बिरकुमार ढकाल र दिनेश प्रसाद अधिकारी रहेको स्रोतले जनाएको छ। दिनेश कतार एयरलायन्सको विमानबाट फर्किएका हुन् भने बाँकी ७ जना फ्लाइ दुबईको विमानबाट फर्किएका हुन्। स्रोतका अनुसार कोस्टारिकाले दिनेशको 'वर्किङ भिसा' रद्द गरिदिएको थियो भने बाँकी ७ जनाको त्यहाँ पुग्नुअगावै भिसा 'क्यान्सेल' गरिदिएको थियो। भिसा रद्दको कारण भने नखुलेको स्रोतको भनाइ छ। 'एक जनाको वर्किङ भिसा रद्द गरिएको र बाँकी ७ जनाको त्यहाँ पुग्नुअघि नै भिसा क्यान्सेल भएको रहेछ। के कति कारणले रद्द भएको भन्ने खुलाइएको छैन,' स्रोतले अन्नपूर्णसँग भन्यो। आकर्षक तलब र विभिन्न प्रलोभनमा परेर नेपालीहरू कोस्टारिकालगायत देश जाने गरेका छन्। कतिपय अमेरिका प्रवेश गर्ने मनसायले पनि त्यहाँ पुग्ने गरेको पाइन्छ।"
पूर्वसभामुख दमननाथ ढुंगानाको निधनप्रति जसपा नेपालद्वारा शोक व्यक्त,"काठमाडौं : जनता समाजवादी पार्टी, नेपाल पूर्वसभामुख दमननाथ ढुंगानाको निधनप्रति शोक व्यक्त गरेको छ। सोमबार पार्टी उपाध्यक्ष राजकिशोर यादवले शोक वक्तव्य जारी गर्दै निधनले राष्ट्रलाई अपूरणीय क्षति पुगेको जनाएको छ। शोक समवेदनामा भनिएको छ, २०४६ सालमा प्रजातन्त्र पुनर्स्थापना भएपछि निर्वाचित पहिलो प्रतिनिधिसभाका सभामुख ८३ वर्षिय दमननाथ ढुंगानाको असामयिक निधनले जनता समाजवादी पार्टी, नेपाललाई अत्यन्तै दुःखी बनाएको छ। नेपालमा संसदीय अभ्यासको प्रवर्द्धन, मानव अधिकारको रक्षा र शान्ति प्रक्रियामा महत्वपूर्ण योगदान पुर्याउनु भएका स्व ढुंगानाको निधनले राष्ट्रलाई अपूरणीय क्षति पुगेको छ। स्व ढुंगानाको दिवंगत आत्माको चीर शान्तिको कामना गर्दै शोकको यस दुःखद घडीमा उहाँको शोकसन्तप्त परिवारप्रति धैर्य धारणको कामना गर्दै हार्दिक समवेदना अर्पण गर्दछौं।"
पूर्वसभामुख ढुंगानाको निधनमा शीर्ष नेताले के भने? (फोटो फिचर),काठमाडौं : पूर्वसभामुख दमननाथ ढुंगानाको पशुपति आर्यघाटमा राजकीय सम्मानका साथ अन्त्येष्टि गरिएको छ। पशुपति आर्यघाटमा सोमबार दिवंगत ढुंगानाको राजकीय सम्मानका साथ अन्त्येष्टि गरिएको हो। स्व ढुंगानालाई छोराहरू निमेष र निशेषले दागबत्ती दिएका थिए। सो क्रममा नेपाली सेनाको टोलीले सलामी अर्पण गर्नुका साथै शोक धुन बजाएको थियो। त्यसअघि उनको पार्थिव शरीरलाई अन्तिम श्रद्धाञ्जलीका लागि सानोगौचरनमा राखिएको थियो। कलेजो सम्बन्धी समस्याको उपचारका लागि पुरानो बानेश्वरको फ्रन्टलाइन अस्पताल भर्ना भएका ८३ वर्षका ढुंगानाको उपचारका क्रममा आइतबार दिउँसो निधन भएको थियो। त्यस्तै नेपाली कांग्रेसका सभापति शेरबहादुर देउवाले पूर्वसभामुख ढुंगानाको निधनले पार्टीलाई अपुरणीय क्षति पुगेको बताए। पूर्वसभामुख ढुंगानाको पार्थिव शरीरमा श्रद्धाञ्जली व्यक्त गर्दै देउवाले पार्टीसँगै राष्ट्रले एक असल व्यक्ति गुमाएको बताए। त्यस्तै नेकपा माओवादी केन्द्रका अध्यक्ष पुष्पकमल दाहाल प्रचण्डले स्व ढुंगानालाई एक ऐतिहासिक व्यक्तित्वको रूपमा नेपाली जनताले सधैं सम्झिरहने बताए। ढुंगानाको पार्थिव शरीरमा सोमबार पुष्प अर्पण गरी श्रद्धाञ्जली व्यक्त गर्दै अध्यक्ष दाहालले शान्ति सम्झौता बनाउन र संविधान सभाको वातावरण बनाउनमा खेलेको भूमिका अविस्मरणीय रहने बताए। त्यस्तै नेकपा एकीकृत समाजवादीका अध्यक्ष माधव कुमार नेपालले नेपालको संविधान निर्माणमा स्व ढुंगानाको महत्त्वपूर्ण भूमिका रहेको स्मरण गरे। २०४६ सालको आन्दोलनलाई सकारात्मक विन्दुमा पुर्याउन ढुंगानाले खेलेको भूमिका तथा संसदमा सभामुखको रूपमा प्रतिपक्षको आवाज सुनेर सम्बोधन गर्ने गरेको बताए। प्रधानमन्त्री केपी शर्मा ओलीले ढुंगानाको पार्थिव शरीरमा राष्ट्रिय झण्डा ओढाएर श्रद्धाञ्जली अर्पण गरेका थिए।
पहिचान पक्षधरले घोषणा गरे दोस्रो चरणको आन्दोलन,"विराटनगर : कोशी नाम खारेजीलाई मुख्य मुद्दा बनाउँदै पहिचान पक्षधरले दोस्रो चरणको आन्दोलन घोषणा गरेका छन्। प्रदेशको नाम कोशी राखिएपछि खारेजीको माग गर्दै नामकरणविरुद्ध पहिचान पक्षधर आन्दोलित छन्। पहिचानको मुद्दालाई स्थापित गर्ने दाबी गर्दै प्रदेश १ पुनः नामांकन संयुक्त संघर्ष समितिले सोमबार विराटनगरमा पत्रकार सम्मेलन गरेर औपचारिक हिसाबले आन्दोलन घोषणा गरेको हो। यद्यपि, आइतबार नै विराटनगरमा शक्ति प्रदर्शन गर्दै आन्दोलनको घोषणा गरिसकिएको थियो। समितिले आगामी फागुन १७ गतेलाई कालो दिवसका रूपमा मनाउन लागेको जानकारी पत्रकार सम्मेलनमा दिइयो। समितिले चैत १० गतेसम्म कोशी प्रदेशको नाम खारेजी र पुनः नामांकनको प्रक्रिया सुरु नगरे थप संघर्ष चर्काउने चेतावनी दिएको छ। आन्दोलनका कार्यक्रममा प्रदेशसभा, मुख्यमन्त्री कार्यालय घेराउसहित अनिश्चितकालीन हड्ताल गर्ने उल्लेख छ। तत्कालीन केदार कार्की नेतृत्वको सरकारले गठन गरेको सरकारी वार्ता टोलीसँग सहमति भएपछि पहिचान पक्षधरबाट शान्तिपूर्ण गतिविधि गर्ने कुरा आएको थियो। अब भने कोशी नामका पक्षमा मतदान गर्ने प्रदेशसभा सदस्य (प्रदेश सांसद)लाई निषेध गर्ने घोषणा समितिले गरेको छ। समितिले प्रदेशसभामा कोशी नामको पक्षमा मतदान गर्ने सांसदलाई सार्वजनिक कार्यक्रममा सहभागी नगराउन र गराए प्रतिरोध गर्ने घोषणा गरेको हो। विभिन्न ठाउँमा लेखिएको प्रदेशको नाम कोशी मेटाउन र हटाउन पनि आन्दोलनरत पक्षले माग गरेको छ। कोशी नामको लेटर प्याड, छाप नचलाउन कार्यालय प्रमुख कर्मचारीहरूलाई अनुरोध गर्ने र नमानेमा स्पष्टीकरणको कारबाही अघि बढाउने समितिको चेतावनी छ। कोशी प्रदेशसभाको दुई तिहाइभन्दा बढी बहुमतबाट २०७९ फागुन १७ गते तत्कालीन प्रदेश १ को नाम कोशी राखिएको थियो। प्रदेशको नामकरणसँगै पहिचान पक्षधर आन्दोलित छन्। आन्दोलनमा सहभागी हुँदै आएका पदमकुमार लिम्बू लाजेहाङ को मृत्यु भएको थियो। आन्दोलनका क्रममा १ सय ५० जनाभन्दा बढी आन्दोलनकारी र केही सुरक्षाकर्मी घाइते भएका थिए। तर, आन्दोलन लामो समयसम्म सुस्ताएको थियो। पहिचान पक्षधरभित्रकै किचलो आदि कारणले आन्दोलन कमजोर बनेको चर्चा भइरहेका बेला पुनः दोस्रो चरणको आन्दोलन घोषणा गरिएको हो।"
"भद्रपुरधुलाबारी जोड्ने हडिया नदीको पुल भत्कियो, सर्वसाधारणलाई सदरमुकाम पुग्नै सास्ती","झापा : जिल्लाको सदरमुकाम भद्रपुरधुलाबारी जोड्ने हडिया नदी माथिको पक्की पुल भत्किएको छ। भद्रपुर सीमा छेउमै यसअघि भ्वाङ परेको पुल भत्किएपछि चार दिन देखि सवारीसाधन ओहोरदोहोर ठप्प बनेको छ। जसकारण चार पाङग्रे सवारीसाधन सदरमुकाम पुग्न लामो दूरीको यात्रा गर्न बाध्य बनेको छ। भद्रपुर९ र मेचीनगर१५ का सडक सञ्जालसँग जोडिएको हडिया नदीमाथि २०६८ सालमा पक्की पुलमा निर्माण गरिएको थियो। त्यही बेला पुलको दायाँबायाँ तटबन्ध निर्माण नहुँदा सञ्चालनमा आएको केही वर्षभित्रै एक लेनको साँघुरो पुल जीर्ण बनेको थियो। भ्वाङ अर्थात् प्वाल परेको पुलको समयमै मर्मत सम्भार नगरिँदा अहिले आएर पुल नै भत्किएको हो। भ्वाङ परेको पुलमाथि कयौँ दुर्घटनाहरू भइसकेको छ। अहिले त पुल नै भत्कियो, स्थानीय रामवीर राजवंशीले भने, दुई लेनको सडकमा एक लेन भएको पुलको कामै छैन, अब यहाँ नयाँ बनाउनुपर्छ। दिनभरि त भत्किएकै पुल छेउबाट सर्वसाधारण, साइकल यात्री, मोटरसाइकल, ट्याम्पो र सिटीसफारी जसोतसो आउजाउ गरिरहेको छ। त्यो यात्रा पनि जोखिमपूर्ण छ। राती यसले दुर्घटना निम्त्याउन सक्छ, उनले थपे। सरकारले २ करोड २१ लाख रुपैयाँको लागतमा २०६५ सालमा पुल निर्माण गर्न ठेक्का लगाएको थियो। सो पुल बनाउन झन्डै तीन वर्ष बढी लागेको थियो। पुल भत्किएर आउजाउमा समस्या उत्पन्न भएपछि भद्रपुर नगर प्रमुख गणेश पोखरेल, मेचीनगर नगर प्रमुख गोपालचन्द्र बुढाथोकी, जनप्रतिनिधि, कर्मचारी लगायतको टोलीले आइतबार बिहान पुलको स्थलगत अनुगमन गरेका थिए। पुलको तलैबाट ठुलै भ्वाङ परेको छ। त्यो नगरपालिकाको एकदुई लाख बजेटले नबन्ने देखियो, भद्रपुर नगर प्रमुख पोखरेलले भने, तत्काल पुल मर्मत सम्भार गरी सञ्चालन ल्याउन सोमबार कोशी प्रदेश सरकारका मन्त्रीलाई भेटेर जानकारी गराइसकेका छौँ। पुल मर्मत सम्भारका लागि प्रदेश सरकार सकारात्मक रहेको र चाँडै पुल सञ्चालनमा आउने उनको भनाइ छ। हालको पुल साँघुरोसँगै जीर्ण बनिसकेकोले त्यही नयाँ पुल निर्माणका लागि चालु आर्थिक वर्षमा सङ्घीय सरकारबाट एक करोड २५ लाख रुपैयाँ बजेट विनियोजन भइसकेको छ। अब चाँडै ठेक्का प्रक्रियाबाट पुलको काम अघि बढ्ने जानकारी प्राप्त भएको उनको भनाइ छ। धुलाबारी, ज्यामिरगढी, बाहुनडाँगी, शान्तिनगर, दक्षिणी इलामका अधिकांश पालिका साथै भारतको पश्चिम बङ्गालका दार्जिलिङ, सिलिगुडी, सिक्किमलगायतका क्षेत्रबाट आउने सर्वसाधारणलाई भद्रपुर विमानस्थल, प्रादेशिक अस्पताल, मेची बहुमुखी क्याम्पस र सरकारी कामकाजका लागि जान यो सडक एकदमै सहज बनेको छ। तर, पुल भत्किँदा अहिले सर्वसाधारणलाई सास्ती झेल्नु परेको स्थानीयको गुनासो छ। कोशी सरकारले समेत गौरवको मुख्य परियोजना अन्तर्गत धुलाबारीबाटभद्रपुर सीमासम्मको ९ किलोमिटर कालोपत्रे सडक २५ करोड ३२ लाख ८४ हजार रुपैयाँमा निर्माणसमेत गरिदिएको छ।"
"घनाबस्तीले धनगढीको डिपो जोखिमपूर्ण, स्थानान्तरण गर्नका लागि जग्गा खरिदमा ढिलासुस्ती","धनगढी : पहिले जंगल रहेको धनगढी उप महानगरपालिका३ चटकपुरस्थित नेपाल आयल निगमको सुदूरपश्चिमस्तरीय डिपो आसपास यतिबेला बस्ती बाक्लो भएका कारण जोखिमपूर्ण बनेको छ। उक्त डिपो कुल एक बिघा आठ कठ्ठामा फैलिएको छ। सो डिपोमा अहिले डिजेल भण्डारणका लागि सात सय ६० किलोलिटरका दुईवटा भर्टिकल ट्यांक र ७० किलोलिटरको भूमिगत ट्यांक तथा पेट्रोल भण्डारणका लागि सात सय ६० किलोलिटरको एक भर्टिकल ट्यांक र ७० किलोलिटरको भूमिगत ट्यांकसहितको संरचना छन्। हाल सोही मौज्दातबाट सुदूरपश्चिम प्रदेशका लागि सात दिनको मात्रै माग धान्ने अवस्था छ। धनगढी डिपोले सुदूरपश्चिम प्रदेशका कैलाली, कञ्चनपुर, डडेलधुरा, बैतडी, दार्चुला, बझाङ, डोटी, अछाम र बाजुरा जिल्लामा पेट्रोलियम पदार्थको आपूर्ति व्यवस्था मिलाउनेछ। सो डिपोबाट मात्रै अहिले दैनिक एक सय किलोलिटर पेट्रोल, तीन सय किलो लिटर डिजेल तथा न्यून मात्रामा मट्टितेल बिक्री हुँदै आएको छ। भारतको बन्थरास्थित इण्डियन आयल कर्पोरेसन (आईओसी)को डिपोबाट कैलालीको गौरीफन्टा नाका हुँदै धनगढी डिपोमा पेट्रोलियम पदार्थ आयात हुँदै आएको छ। डिपो आसपास अहिले बाक्लो बस्ती बसेको छ। यसकारण डिपोका कारण स्थानीयले त्रासको जिन्दगी जिउनुपरेको र बस्ती नभएको क्षेत्रमा डिपो सार्न आग्रह गरेका छन्। डिपो स्थित चटकपुरकै स्थानीय बासिन्दा भीम मल्ल बस्ती बीचको डिपोका कारण वरपरका बासिन्दा सधैँ चिन्तित रहेको गुनासो गर्छन्। आगलागीका डरका कारण स्थानीयले ढुक्कका साथ जीवनयापन गर्न नसकेको बताउँछन्। केही वर्षअघि डिपो नजिकै रहेको एक फर्निचर उद्योगमा आगलागी हुँदा कतिपय स्थानीय घरै छाडेर हिँडेको उनले बताए। उनले भनिन्, कति बेला आगलागी हुन्छ, के हुन्छ ? सधैँ चिन्तित बनाउँछ। यसैले जतिसक्दो चाँडो डिपो बस्ती नभएको स्थानमा सार्नु उपयुक्त भएकोले उनी सरोकारवालाको ध्यानाकर्षण गर्छन्। यता धनगढी उपमहानगरपालिकाका प्रमुख गोपी हमाल मुख्य बजारको बीचमा रहेको डिपोका कारण सुरक्षा चुनौती थपेको बताउँछन्। उनका अनुसार डिपो नजिकै अस्पताल र विद्यालय सञ्चालनमा रहेका छन्, कसैगरी डिजास्टर भयो भने आसपास मात्रै नभइ सिङ्गो नगर नै प्रभावित हुन सक्नेतर्फ उनले सरोकारवालाको ध्यानाकर्षण गराए। यसैले उनी भन्छन्, लाखौँ लिटर इन्धन भण्डारण गरिएको छ, जुनसुकै बेला दुर्घटना हुन सक्छ, दुर्घटना भइहाल्यो भने ठूलो मानवीय र भौतिक क्षति हुन सक्छ, डिपोलाई एकान्त क्षेत्रमा सार्नुपर्छ। अझ डिपो रहेको स्थान नजिकै विद्यालय र अस्पताल भएकाले भोलि अप्ठ्यारो अवस्था नआओस् भनेरै बारम्बार डिपो सार्न अनुरोध गर्दै आएको उपमहानगरपालिकाका प्रमुख हमालले बताए। अहिले रहेको धनगढीस्थित डिपो थोरै जग्गामा बनेकोले अन्य संरचना निर्माण गर्न सम्भव नरहेको तथा दैनिक कार्य सञ्चालनसमेत विभिन्न कठिनाइ भोग्नु परेको प्राविधिक कर्मचारी जगदीशप्रसाद जैसीले बताए। अहिले डिपो रहेको जग्गा साँघुरो भएकाले भण्डारण क्षमता वृद्धि गर्न तथा ट्यांकरमा लोड अनलोड गर्न पनि समस्या भइरहेको उनले सुनाए। यता नेपाल आयल निगमका उपनिर्देशक प्रदीप यादव पनि धनगढीको डिपो क्षेत्र वरिपरि घनाबस्ती रहेकोले जुनसुकै बेला जोखिम निम्तिन सक्नेमा सजग छन्। यसैले डिपो स्थानान्तरणको प्रयास भइरहेको तर ढिलाई भइरहेको उनले स्विकार गरे। उनले भने, घनाबस्तीको बीचमा डिपो परिसक्यो, त्यहाँबाट सार्नुको कुनै विकल्प छैन। डिपो स्थानान्तरणमा विलम्ब गर्न हुँदैन। जग्गा प्राप्तिमा भने ढिलासुस्ती देखिएको उनले जनाए। सरकारको स्वामित्वमा रहेको राष्ट्रिय आवास कम्पनीले कञ्चनपुरको पुनर्वास नगरपालिका वडा नं ३ र ५ मा रहेको २२ बिघा जग्गा निगमलाई बिक्री गर्ने प्रस्ताव अघि बढाए पनि जग्गा खरिदमा भने अन्योल देखिएको उनको भनाइ छ। यद्यपि निगमले यसअघि समिति नै गठन गरी डिपो स्थानान्तरणका लागि जग्गा खोज्ने काम गरेको थियो। समितिले कैलालीकै टीकापुर र अत्तरिया तथा कञ्चनपुरको पुनर्वास क्षेत्रमा जग्गाको खोजी गरेको थियो। सरकारले हरेक प्रदेशमा कम्तीमा ९० दिनको माग धान्न सक्ने पेट्रोलियम भण्डारण गृह निर्माण गर्ने योजना बनाएको छ। यसकारण बाक्लो बस्तीको जोखिमसँगै हालको चटकपुरस्थित डिपोको भण्डारण क्षमता विस्तार गर्न पनि निगमले स्थानान्तरण गर्नुपर्ने स्थिति देखिन्छ।"
युक्रेनलाई रुसविरुद्ध लामो दूरीको क्षेप्यास्त्र प्रयोग गर्न अमेरिकाको स्वीकृति,"काठमाडौं : अमेरिकी राष्ट्रपति जो बाइडेनले किएभलाई रुसमा लामो दूरीका अमेरिकी क्षेप्यास्त्र (मिसाइलहरू) प्रयोग गर्न स्वीकृति दिएका छन्। एक अमेरिकी अधिकारीले नाम नछाप्ने सर्तमा द न्युयोर्क टाइम्स र द वासिंटन पोस्टको रिपोर्टलाई पुष्टि गर्दै युक्रेनले लामो समयदेखि माग गर्दै आएको नीति परिवर्तन उत्तर कोरियाले मस्कोको युद्ध प्रयासलाई सहयोग गर्न सेना तैनाथ गरेको प्रतिक्रियामा यो स्वीकृति आएको बताएका छन्। युक्रेनी राष्ट्रपति भोलोदिमिर जेलेन्स्कीले लामो समयदेखि वासिंटनबाट शक्तिशाली मिसाइल प्रणाली प्रयोग गर्ने अधिकारका लागि आग्रह गर्दै आएका थिए। क्रेमलिनबाट भने यो समाचारबारे तत्काल कुनै प्रतिक्रिया आएको छैन। रया नोभोस्ती एजेन्सीले रुसी तल्लो सदन (डुमा)को रक्षा समितिका प्रमुख आन्द्रेई कार्तापोलोभलाई उद्धृत गर्दै युक्रेनमा कुनै पनि कुराले अपरेसनको मार्ग परिवर्तन नगर्ने जनाएको छ। उत्तर कोरियाली सेनाको युद्धमा प्रवेश तथा आइतबारको ठूलो रुसी मिसाइल आक्रमणको सन्दर्भमा राष्ट्रपति बाइडेनले (रुसी राष्ट्रपति) पुटिनले बुझ्ने भाषामा प्रतिक्रिया दिएको विदेशमन्त्री रादोस्ला सिकोर्स्कीले एक्समार्फत जनाएका छन्। आक्रमणको सिकार भएकोलाई आफ्नो रक्षा गर्ने अधिकार रहेको उनले बताएका छन्। युक्रेन युद्धमा आफूलाई तटस्थ पक्षको रूपमा प्रस्तुत गरेको चीनले शान्तिपूर्ण समाधानका लागि आग्रह गरेको छ। प्रारम्भिक युद्धविराम र राजनीतिक समाधानले सबै पक्षको हितमा काम गर्ने अमेरिकी विदेश मन्त्रालयका प्रवक्ता लिन जियानले नियमित ब्रिफ्रिङमा बताएका छन्। आइतबार साँझको सम्बोधनमा जेलेन्स्कीको प्रतिक्रिया मौन रहेको जनाइएको छ। जाडो नजिकिँदै जाँदा बिजुली कटौती तथा ११ जना सर्वसाधारणको ज्यान लिने आक्रमण र पहिले नै नाजुक ऊर्जालाई थप क्षति पुर्याउने ठूलो आक्रमण गरेपछि युक्रेनले सोमबारदेखि देशव्यापी आपतकालीन बिजुली प्रतिबन्धको घोषणा गरेको केही समयपछि बाइडेनको यस्तो स्वीकृति आएको हो। उत्तरपूर्वी सहर सुमीमा आइतबार साँझ भएको अर्को आक्रमणमा दुई बालकसहित १० जनाको मृत्यु भएको छ। रुसको यो कार्यले द्रुत रूपमा अन्तर्राष्ट्रिय निन्दा बटुलिरहेको छ। राष्ट्रसंघका महासचिव एन्टोनियो गुटेरेसले ऊर्जा र महत्त्वपूर्ण नागरिक पूर्वाधारलाई लक्षित गरी गरेको आक्रमणको निन्दा गरेको उनका प्रवक्ता स्टेफन डुजारिकले एक विज्ञप्तिमार्फत जनाएका छन्। युरोपियन युनियनकी प्रमुख उर्सुला भोन डेर लेयनले ब्राजिलको ग्लोबो न्युजमा टिप्पणी गर्दै पावर ग्रिडमा भएको आक्रमण भयानक भएको बताएकी छन्। मस्कोले किभका साथै देशको दक्षिणी, मध्य र सुदूरपश्चिमी कुनाहरूलाई लक्षित गर्दै १२० मिसाइल तथा लगभग सय ड्रोन प्रक्षेपण गरेको छ।"
रोमानिया पठाइदिने भन्दै ठगी गर्ने व्यक्ति पक्राउ,काठमाडौं : रोमानिया पठाइदिने भन्दै ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोकको लिसंखुपाखर गाउँपालिका७ घर भई ललितपुर महालक्ष्मी नगरपालिका५ बस्ने ३९ वर्षीय मनिल कुमार लामा रहेका छन्। लामाले रोमानिया पठाइदिने भन्दै १ जना पीडितबाट ४ लाख ६० हजार रुपैयाँ लिई सम्पर्कविहीन भएको भन्ने पीडितको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई ललितपुर महालक्ष्मी नगरपालिका५ बाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
निजगढमा १२ वर्षीया बालिकाको बलात्कार,सिमराः बाराको निजगढमा एक १२ वर्षीया बालिकाको बलात्कार भएको छ। निजगढ नगरपालिका१३ मा आइतबार राती बालिकाको बलात्कार भएको हो। सामान किनिदिने प्रलोभन देखाएर एक व्यक्तिले जंगलमा लगि बालिकाको बलात्कार गरेको प्रहरीको भनाइ छ। बाराका प्रहरी प्रवक्ता प्रकाश सापकोटाले बालिकाको बलात्कार भएको पुष्टि गरेका छन्। बलात्कृत बालिकालाई स्वास्थ्य जाँचका लागि अस्पताल लगिएको छ। बालिका बलात्कार गरेको आशंकामा प्रहरीले एक पुरुषलाई नियन्त्रणमा लिएको छ। नियन्त्रणमा लिइएका पुरुष मकवानपुरको रहेको प्रहरीले जनाएको छ।
बर्दियामा कांग्रेस र एमालेले जनप्रतिनिधिबीच छलफल चलाउने,"गुलरिया : सत्तारूढ नेपाली कांग्रेस र नेकपा एमाले बर्दियाको राजनीतिक संयन्त्रले जनप्रतिनिधिहरू बीच छलफल चलाउने निर्णय गरेको छ। कांग्रेस बर्दिया जिल्ला सभापति अरुणसिंह राठौरको अध्यक्षतामा बसेको दुई राजनीतिक दलको संयन्त्रले विकास र जनजीविकाका सवालमा साझा धारणा बनाउने उद्देश्यले दुई पार्टी कमिटीका प्रमुख र जनप्रतिनिधिहरूबीच छलफल आयोजना गर्ने निर्णय गरेको हो। छलफलले मुलुकको राजनीतिक परिस्थिति अनुसार गठन भएको संयुक्त सरकारलाई सफल बनाउन जिल्ला र स्थानीय स्तरमा दुई पार्टीबीच नियमित कोडिनेसन मिटिङ सञ्चालन गर्दै विकासका सवालमा साझा धारणा बनाउने निर्णय गरेको एमालेका केन्द्रीय सदस्य इन्चार्ज लक्ष्मणराज ज्ञवालीले बताए। छलफलबाट जनतालाई सुशासनको अनुभूति दिलाउन दुवै दलका नेताहरूले बर्दिया जिल्लास्थित कार्यालयका प्रमुखहरूको ध्यानाकर्षण गराउन पहलकदमी गर्ने निर्णय समेत गरेको छ। बैठकमा एमाले बर्दिया अध्यक्ष शालिकराम अधिकारी, कांग्रेस बर्दिया उपसभापति गोविन्द प्रसाद थारू र सचिव जग्गा प्रसाद पाण्डे, एमाले जिल्ला सचिव पदम ढकालको सहभागीता थियो।"
उपनिर्वाचनमा स्थानीय तहको भूमिकालाई विशेष बनाइयो,"काठमाडौं : निर्वाचन आयोगले स्थानीय तहको उपनिर्वाचनमा स्थानीय सकारको भूमिकालाई विशेष बनाएको छ। श्रोत साधनले सम्पन्न स्थानीय सरकारलाई यही मंसिर १६ गते हुने उपनिर्वाचनलाई सफल बनाउन आयोगले ८ बुँदे निर्देशन दिएको छ। मतदाता शिक्षा, भौतिक पूर्वाधार, सार्वजनिक सम्पत्ति, निर्वाचन आचार संहिता लगायतका बारेमा निर्देशन दिएको हो। जिल्ला समन्वय समितिको प्रमुख, उपप्रमुख, नगरपालिकाको प्रमुख, उपप्रमुख, गाउँपालिकाको अध्यक्ष, उपाध्यक्ष, वडा अध्यक्षसहित ४४ पदका लागि चुनाव भइरहेको छ। ३३ जिल्लाको फरक फरक स्थानमा भइरहेको चुनावमा आइतबार कुल ४०७ जनाले उम्मेदवारी दिइसकेका छन्। सोमबार बसेको आयोगको बैठकले स्थानीय तहको उपनिर्वाचन हुने स्थानीय तहहरूमा तोकिएको मतदानस्थलकेन्द्रमा आधारभूत भौतिक संरचनाको उचित प्रबन्ध मिलाउन सम्बन्धित स्थानीय सरकारलाई निर्देशन दिएको हो। आयोगका प्रवक्ता नीता पोखरेल अर्यालका अनुसार मतदान स्थलमा खानेपानी, शौचालय, विद्युत्, सञ्चार, आवतजावतको वैकल्पिक मार्गका साथै ज्येष्ठ नागरिक, महिला तथा अपांगमैत्री बनाउन निर्देशन दिने निर्णय गरिएको छ। संघीय सरकार र प्रदेश सरकारको स्वामित्व वा नियन्त्रणमा रहेको संस्था वा स्थानीय तहका पूर्वाधार तथा भौतिक साधन, सभागृह तथा अतिथि गृह, सवारी साधन र अन्य विद्युतीय उपकरण मर्मत सम्भार गरी उपनिर्वाचनका लागि आवश्यकताअनुसार प्रयोग गर्न आयोगले आग्रह गरेको छ। उपनिर्वाचनका लागि खटाउन सकिने कर्मचारीको विवरण अद्यावधिक गरी र निर्वाचन प्रयोजनका लागि माग भएका बखत तत्काल उपलब्ध गराउने अवस्थामा राख्न पनि आयोगको अनुरोध छ। यातायात व्यवस्थालाई नियमित र भरपर्दो बनाइ निर्वाचन अधिकृतको कार्यालय रहने स्थानसम्मको आवागमनलाई निर्वाध रूपमा सञ्चालन गर्ने व्यवस्था मिलाउन स्थानीय तहलाई निर्देशन दिइएको आयोगका प्रवक्ता अर्यालले जानकारी दिइन्। उनले भनिन्, मतदानस्थल र मतदान केन्द्रसम्म पुग्ने सडक तथा अन्य भौतिक पूर्वाधारसमेत स्थानीय तहबाट प्राथमिकताका साथ आवश्यक मर्मत सम्भार गरी तयारी अवस्थामा राख्न आयोगले निर्देशन दिएको छ। प्रवक्ता अर्यालका अनुसार स्थानीय तहको स्वामित्व, नियन्त्रण वा अनुदानमा सञ्चालित कुनै संस्था, निकाय वा सामुदायिक विद्यालयको जग्गा, भवन, फर्निचर, परिवहनको साधनको प्रयोगमा उम्मेदवार र राजनीतिक दललाई पूर्णतः रोक लगाउन निर्देशन दिइएको छ। उपनिर्वाचन सम्पन्न नभएसम्म सम्बन्धित स्थानीय तहले विकासका कुनै नयाँ काम नथाल्न निर्देशन दिएको छ। निर्देशनमा भनिएको छ, उपभोक्ता समिति गठन, नयाँ योजना सञ्चालन, उद्घाटन लगायतका कार्यहरू नगर्नेनगराउने व्यवस्था मिलाउने। निर्वाचन प्रचारप्रसार सामग्री तोकिएको समयमै मतदाताको घरदैलोमा पुर्याउने व्यवस्था मिलाउन पनि आयोगले स्थानीय तहलाई निर्देशन दिएको छ।"
"दिल्लीको वायु प्रदूषण 'जोखिमपूर्ण', जीआरएपी४ लागू","काठमाडौं : भारतको राजधानी नयाँ दिल्लीमा जीआरएपी४ लागू भएको छ। वायु प्रदूषणको मात्रा अत्यधिक बढेपछि जिआरपी४ लागू गरिएको हो। यससँगै दिल्लीएनसीआरमा इलेक्ट्रिक वा बीएस६ डिजेलको गाडी र अति आवश्यक सामान ल्याउने ट्रकलाई मात्र प्रवेश अनुमति दिइनेछ। भारतको केन्द्रीय प्रदूषण नियन्त्रण बोर्डले सोमबार विहान वायु प्रदूषणको सूचकांकलाई 'गम्भीर' श्रेणीमा राखेको थियो। विहान ८ बजे दिल्लीको आनन्द विहारमा एक्युआई ४८७ मापन गरिएको थियो। त्यस्तै पञ्जाबी बागमा एक्युआई ४९० र वहीँ द्वारमा ५०० बढी मापन गरिएको थियो। त्यस्तै दिल्लीकी मुख्यमन्त्री आतिशीले देशभरि परालमा आगो लगाएका कारण वायु प्रदूषण बढेको बताइन्। खुलेआम पराल जलाउँदा पनि केन्द्रीय सरकार मुकदर्शक बनेको उनको आरोप छ। पञ्जाब, हरियाणा, मध्य प्रदेश, उत्तर प्रदेश, राजस्थानलगायत प्रदेशमा परालको आगोले वायु प्रदूषण बढाएको उनले बताइन्।"
धनजनताले जित्यो राष्ट्रपति रनिङ शिल्ड,"बेनी : फलियागाउँको धनजनता माविले धवलागिरी गाउँपालिका स्तरीय पाँचौ राष्ट्रपति रनिङ शिल्ड, अन्तर विद्यालय स्तरीय खेलकुद प्रतियोगिताको उपाधि जितेको छ। ताकममा सोमबार सम्पन्न प्रतियोगितामा नौ स्वर्ण, नौ कास्य र तीन रजत पदक सहित धनजनताले उपाधि जितेको हो। साविक विजेता हेम नमुना आवासीय माविले पाँच स्वर्ण, सात कास्य र तीन रजत पदक सहित उपविजेतामा चित्त बुझाएको छ। चारचार स्वर्ण, कास्य र रजत पदक जितेको ताकम मावि तेस्रो भएको धवलागिरी गाउँपालिकाका शिक्षा शाखा प्रमुख ख्यामराज सुवेदीले बताए। धनजनताले यसअघि २०७५ र २०७६ मा राष्ट्रपति रनिङ शिल्डको उपाधि जितेको थियो। तीन दिनसम्म सञ्चालन भएको प्रतियोगितामा ११ वटा माध्यमिक र एक वटा आधारभूत विद्यालयले सहभागिता जनाएका थिए। भलिबल र एथलेटिक्स विधाका २८ वटा खेल खेलाइएको थियो। प्रतियोगितामा पहिलो, दोस्रो र तेस्रो हुनेले क्रमशः ६० हजार, ४० हजार र ३० हजार रुपैयाँ नगद पुरस्कार प्राप्त गरेका छन्। उद्घाटनका अवसरमा भएको मार्चपासमा पनि पहिलो भएको धनजनताले नगद १० हजार रुपैयाँ पुरस्कार प्राप्त गरेको थियो। धवलागिरी गाउँपालिकाका अध्यक्ष प्रेमप्रसाद पुन, उपाध्यक्ष रेशम पुनमगर, प्रमुख प्रशासकीय अधिकृत मोतिप्रसाद अर्याल, वडा अध्यक्ष अशोक खत्री, देवेन्द्र रोका लगायतले पुरस्कार वितरण गरे। पालिका स्तरीय प्रतियोगितामा बिजयी र छनौट भएका खेलाडीहरूलाई जिल्ला, प्रदेश हुँदै राष्ट्रिय स्तरको प्रतियोगितामा सहभागी हुने व्यवस्था मिलाइने गाउँपालिकाले जनाएको छ। भूमे आधारभूत मच्छिम र जनविकास मावि मराङ पदकविहीन भएका छन्। भूमे पहिलो पटक प्रतियोगितामा सहभागी भएको हो। प्रतियोगितामा जनकल्याण माविले दुईदुई वटा स्वर्ण, कास्य र रजत, लमसुङ माविले एक स्वर्ण, दुई कास्य र दुई रजत, वुद्धिविकास माविले चार स्वर्ण र एक रजत, चन्द्रज्योति माविले एक कास्य र चार रजत, जनजागृति माविले एक स्वर्ण र दुई कास्य, किसानी चन्द्रकुन्ता माविले एक स्वर्ण, दुई कास्य र आठ रजत पदक जितेको छ। गाउँपालिकाले राष्ट्रपति रनिङ शिल्डमा सहभागी हुने प्रत्येक विद्यालयलाई खाना तथा आवासका लागि अधिकतम ५० हजारसम्म उपलब्ध गराउने निर्णय गरेको थियो। प्राविधिक धारतर्फ इलेक्ट्रिकल इन्जिनियर विषयको पठनपाठन गराउँदै आएको ताकम माविले आफ्नो घरेलु मैदानमा भएको प्रतियोगिताको उद्घाटनका अवसरमा खेलाइएको १५ सय मिटर दौडमा प्रथम, द्वितीय र तृतीय हुनेलाई क्रमशः एक हजार, सात सय ५० र पाँच सय नगद पुरस्कार प्रदान गरेको प्रअ ओमकार पौडेलले बताए।"
टीओडीका आधारमा बक्यौता गणना गर्न विज्ञ समिति गठन,"काठमाडौं : ऊर्जा, जलस्रोत तथा सिँचाइ मन्त्रालयले डेडिकेटेड तथा ट्रंकलाइन विवादमा नेपाल विद्युत प्राधिकरणले काटेका बिलबिजकको अध्ययन गर्न तीन सदस्यीय विज्ञ समिति गठन गरेको छ। मन्त्रालयले डेडिकेटेड तथा ट्रंकलाइन विद्युत् महसूल बक्यौतासम्बन्धी आवश्यक सत्यतथ्य विवरणप्रमाण संकलन गर्ने एवम् प्रमाणीकरण गर्ने कार्यादेशअनुसार नेसनल कलेज अफ इन्जिनियरिङका प्राडा अरविन्दकुमार मिश्रको संयोजकत्वमा तीन सदस्यीय समिति गठन गरेको ऊर्जामन्त्री दीपक खड्काले जानकारी दिए। समितिको सदस्यमा चार्टड एकाउन्टेन्ट सुजनकुमार काफ्ले र श्रीरामराज पाण्डे हुनुहुन्छ। समितिले गिरिशचन्द्र लाल नेतृत्वको आयोगले गरेका सिफारिस र मन्त्रिपरिषद्ले गरेका निर्णयका आधारमा पहिले काटेका बिलबिजकलाई टाइम अफ डे (टीओडी) मिटरका आधारमा पुनः गणना गरी जाँच गर्नेछ, मन्त्री खड्काले भने। उक्त समितिलाई जाँचबुझ आयोगको प्रतिवेदनको सिफारिसअनुसार विसं २०७२ माघदेखि २०७५ वैशाखसम्म टीओडी मिटरसमेतको आधारमा डेडिकेटेड फिडर र ट्रंकलाइनबाट विद्युत् उपयोग गर्ने ग्राहकको वक्यौता विद्युत् महसुल निर्क्यौलसम्बन्धी आवश्यक सत्यतथ्य प्रमाण एवम् प्रमाणीकरण गर्ने मुख्य कार्यादेश दिएको मन्त्रालयले जनाएको छ।"
राजकीय सम्मानका साथ पूर्वसभामुख दमननाथ ढुंगानाको पशुपति आर्यघाटमा अन्तिम बिदाइ,"काठमाडौं : पूर्वसभामुख दमननाथ ढुंगानाको राजकीय सम्मानका साथ अन्त्येष्टि गरिएको छ। उनको सोमबार अपरान्ह पशुपति आर्यघाटमा अन्त्येष्टि गरिएको हो। उनलाई छोराहरूले दागबत्ती दिएका छन्। लगत्तै नेपाली सेनाको एक टुकडीले शोकधुन बजाएको थियो। उनको अन्तिम बिदाइमा पशुपति आर्यघाटमा मन्त्रीगण, नेपाल सरकारका उच्च पदस्थ अधिकारी,सुरक्षा निकायका प्रमुख, नेताकार्यकर्ता,शुभेच्छुक तथा सर्वसाधारणको भीड लागेको थियो। अन्तिम बिदाइ अघि ढुंगानाको पार्थिव शरीर ज्ञानेश्वरस्थित सानो गौचरणमा राखेको थियो। त्यहाँ प्रधानमन्त्री केपी शर्मा ओलीले उनको पार्थिव शरीरमा राष्ट्रिय झण्डा ओढाएर अन्तिम बिदाइ गरेका थिए। उनको पार्थिव शरीरमा अन्तिम श्रद्धाञ्जली अर्पण गर्न उपप्रधानमन्त्री द्वय,प्रकाशमान सिंह र विष्णुप्रसाद पौडेल,गृहमन्त्री रमेश लेखक,परराष्ट्रमन्त्री आरजु राणा देउवालगायत सरकारका मन्त्रीहरू गौचरण पुगेका थिए। यसैगरी प्रधानन्यायाधीश प्रकाशमान सिंह तथा सुरक्षा निकायका उच्च पदस्थ अधिकारीहरूले पनि ढुंगानाको पार्थिव शरीरमा अन्तिम श्रद्धाञ्जली प्रकट गरेका थिए। अन्तिम श्रद्धाञ्जली दिन नेपाली कांग्रेसका सभापति शेरबहादुर देउवा,नेकपा माओवादी केन्द्रका अध्यक्ष पुष्पकमल दाहाल प्रचण्ड, एकीकृत समाजवादी पार्टीका वरिष्ठ नेता झलनाथ खनाल,नेसपाका अध्यक्ष एवं पूर्वप्रधानमन्त्री बाबुराम भट्टराईले ढुंगाना पनि गौचरण पुगेका थिए। सोमबार बिहान आकस्मिक बसेको मन्त्रिपरिषद् बैठकले पूर्वसभामुख ढुंगानाको निधनमा सार्वजनिक बिदा दिँदै राजकीय सम्मानका साथ अन्त्येष्टि गर्ने निर्णय गरेको थियो। कलेजोसँग सम्बन्धित समस्याका कारण केही समयदेखि उपचाररत पूर्वसभामुख ढुङ्गानाको बानेश्वरस्थित फ्रन्टलाइन अस्पतालमा ८३ वर्षको उमेरमा आइतबार दिउँसो निधन भएको हो । त्यसलगत्तै ढुङ्गानाको पार्थिव शरीर त्रिभुवन विश्वविद्यालय शिक्षण अस्पतालस्थित शव गृहमा राखिएको थियो । सानो गौचरणमा श्रद्धाञ्जलिपछि पशुपति आर्यघाटमा उनको अन्त्येष्टि गरिएको हो। विसं २०४८ मा काठमाडौं निर्वाचन क्षेत्र नं २ बाट प्रतिनिधिसभा सदस्यमा निर्वाचित भएपछि उनी प्रतिनिधिसभाको सभामुख बनेका थिए। नेपालको संसदीय व्यवस्था र प्रजातान्त्रिक मूल्य मान्यतालाई संस्थागत गर्न उनको उल्लेखनीय योगदान छ ।"
अध्यागमन कानुन उल्लंघन गरेको आरोपमा दक्षिण कोरियाले ६ नेपालीलाई गर्यो निष्काशन,"काठमाडौं : अध्यागमन कानुन उल्लंघन गरेको आरोपमा दक्षिण कोरियाले ६ नेपालीलाई निष्काशन (डीपोर्ट) गरेको छ। दक्षिण कोरियाको अध्यागमन कानुन उल्लंघन गरेको आरोपमा उनीहरूलाई नेपाल 'डीपोर्ट' गरिएको स्रोतले बताएको छ। स्रोतका अनुसार निष्काशन गरिनेहरूमा लक्ष्मण महत, दिलु राना मगर, सुरज भट्टराई, वीरबहादुर मल्ल, आशिष थापा र विशाल मुकारुङ रहेका छन्। उनीहरूलाई शुक्रबार र शनिबार गरी नेपाल फिर्ता पठाइएको थियो। उनीहरूलाई थाइ एयरवेज, कोरियन एयरलायन्स र क्याथे प्यासफिक एयरलायन्सबाट नेपाल फिर्ता पठाइएको थियो। 'दक्षिण कोरियाको अध्यागमन कानुन उल्लंघन गरेको आरोपमा उनीहरूलाई नेपाल डीपोर्ट गरिएको छ। दुई दिन लगाएर उनीहरूलाई फिर्ता पठाइएको छ,' स्रोतले अन्नपूर्णसँग भन्यो। पछिल्लो समय दक्षिण कोरिया सरकारले त्यहाँका विदेशी कामदारहरूको निगरानी गर्दै आएको छ। अध्यागमन कानुन विपरीत विदेशी कामदारहरू प्रवेश हुने क्रम नरोकिएपछि दक्षिण कोरिया सरकारले कडाइ गरेको हो। इपीएसमार्फत दक्षिण कोरियामा हजारौं नेपाली कामदार कार्यरत छन्।"
"एनपीएलको तालिका सार्वजनिक, उद्घाटन खेल विराटनगर र जनकपुरबीच हुने",काठमाडौं : नेपाल प्रिमियर लिग (एनपीएल)को खेल तालिका सार्वजनिक भएको छ। नेपाल क्रिकेट संघ (क्यान)ले मंसिर १५ गतेदेखि तालिका सार्वजनिक गरेको हो। खेलको फाइनल पुस ६ गते राखिएको छ। तालिकाअनुसार उद्घाटन खेल विराटनगर किङ्स र जनकपुर बोल्ट्सबीच हुनेछ। दोस्रो खेल भने काठमाडौं र चितवनबीच हुनेछ भने तेस्रो दिन दुई खेल आयोजना हुनेछ। प्लेअफ खेलहरू भने पुस ३ र ४ गते हुनेछ। हेर्नुस् तालिका
उद्योग वाणिज्य महासंघमा लघु घरेलु साना एवं मझौला उद्यम विकास केन्द्र स्थापना,"नेपाल उद्योग वाणिज्य महासंघका अध्यक्ष चन्द्रप्रसाद ढकालले निर्यात व्यापार बढाउने रणनीतिमा थप सहकार्यका लागि सरकार तथा सरोकारवालाहरुलाई आग्रह गरेका छन्। अति कम विकसित मुलुकको सूचीबाट विकासशीलमा स्तरोन्नति हुने समय नजिकिँदै गर्दा बाह्य बजारसँग प्रतिस्पर्धी हुन थप तयारी आवश्यक भएको तर्फ अध्यक्ष ढकालले ध्यानाकर्षण गरेका हुन्। महासंघले सोमवार आयोजना गरेको अन्तरक्रियामा अध्यक्ष ढकालले स्वदेशमै माग घटेका बेला विदेशी बजारमा प्रतिस्पर्धा गर्नुपर्ने चुनौती नजिक आइरहेको बताए। नवप्रवर्तन तथा सूचना प्रविधिको उपयोग मार्फत प्रतिस्पर्धी क्षमता बढाउनुको विकल्प नरहेको पनि अध्यक्ष ढकालको भनाइ थियो। स्तरोन्नतिबाट फाइदा लिन राष्ट्रिय योजना आयोगले तयार गरेको रणनीतिलाई व्यवसायीहरूको सुझाव अनुसार थप परिमार्जन गर्नुपर्ने अवस्था रहेको पनि अध्यक्ष ढकालले उल्लेख गरे। अध्यक्ष ढकालले लघु घरेलु साना एवं मझौला उद्यमले पुँजी र प्रविधिका आधारमा पनि प्रतिस्पर्धी क्षमता कम हुने भएकाले यस्ता उद्यमीलाई थप सहयोगको जरुरी रहेको पनि उल्लेख गरे। लघु घरेलु साना एवं मझौला उद्यमीलाई आइपर्ने चुनौतीको सामना गर्न सघाउने उद्देश्यले महासंघमै लघु घरेलु साना एवं मझौला उद्यम विकास केन्द्र स्थापना समेत गरेको छ। सो केन्द्रको आजै अध्यक्ष ढकाल सहित राष्ट्रिय योजना आयोगका सचिव मधुकुमार मरासिनी र उद्योग वाणिज्य तथा आपूर्ति सचिव कृष्णबहादुर राउतले उद्घाटन गरे। सो केन्द्रले नीतिगत व्यवस्थाहरू, प्रक्रियागत सहजता तथा क्षमता अभिवृद्धि र बजार विस्तारमा उद्यमीहरूलाई सहयोग पुर्याउने लक्ष्य लिएको छ।"
कप्तान पूजा महतोलाई गौशालामा नागरिक अभिनन्दन,"गौशाला (महोत्तरी) : नेपाल महिला क्रिकेट टिमकी कप्तान पूजा महतोलाई गौशालामा नागरिक अभिनन्दन गरिएको छ। नेपाललाई पहिलोपटक आईसीसी विश्वकप क्रिकेट प्रतियोगितामा पुर्याउनका लागि विशेष योगदान गरिएको भन्दै नगरवासीले उनलाई सम्मान गरिएको हो। उनले नेपाली क्रिकेटमा पुर्याएको योगदानको कदर स्वरुप उनको गृहनगरी गौशालामा विजयी यात्रा निकालिएको थियो। जसमा नागरिक समाज, बुद्धिजीवी, शिक्षाप्रेमी लगायत सर्वसधारणको उपस्थिति थियो। सो यात्राको क्रममा उनलाई हरेकले पुष्प गुच्छा, माला, खादा, अवीर लगाएर स्वागत गरिएको थियो। त्यस्तै सर्वसाधारणले ताली बजाएर उनलाई सम्मान गरेका थिए।"
कालीकोटमा करेन्ट लागेर युवाको मृत्यु,कालीकोट : जिल्लाको शुभकालिका गाउँपालिकामा करेन्ट लागेर एकजना युवाको मृत्यु भएको छ । आज बिहान करिब ८ बजेतिर वडा नम्बर ४ मा रहेको राराकाटियास्थित बिजुलीको पोल चढ्ने क्रममा करेन्ट लागेर २६ वर्षीय बिरेन्द्र चौलागाईंको मृत्यु भएको हो । प्रहरी नायव उपरीक्षक टेकबहादुर रावतले पोलमा चढ्ने क्रममा करेन्ट लागेर चौलागाईंको मृत्यु भएको जानकारी दिए। उनका अनुसार जिल्ला प्रहरी कार्यालय कालिकोटको टोली घटनास्थलमा पुगेर अनुसन्धान गरिरहेको बताए । घटनाबारे थप विवरण आउन भने बाँकी छ ।
संखुवासभामा दुई जनाको मृत्यु,खाँदबारी : संखुवासभामा भएको छुट्टाछुट्टै घटनामा दुई जनाको मृत्यु भएको छ । सिलिचोङ गाउँपालिका३ खड्बा खोला नजिकै रहेको तेवा भिरमा लडेर राजन राईको मृत्यु भएको हो । प्रहरीका अनुसार साथीहरूसँग भिरमा चढेर भिर मौरीको मह काढ्ने क्रममा आइतबार साँझ १ सय ५० मिटर अग्लो भिरबाट लडेर उनको मृत्यु भएको डीएसपी दक्षकुमार बस्नेतले बताए । यसैबीच मकालु गाउँपालिका२ सेदुवा कास्वा हाईड्रो पावरको सडकको ट्रयाक ओपन गर्ने क्रममा मकालु२ सेदुवाका ३० वर्षीय सुरबिर राईको जेसिबी दुर्घटना मृत्यु भएको प्रहरीले जनाएको छ । सोमबार बिहान जेसिबी अचानक बाटोबाट करिब १ सय मिटर तल झरेर दुर्घटना हुँदा राईको घटना स्थलमै मृत्यु भएको हो ।
सरकारले बिदाको निर्णय ढिलो गर्दा सेवाग्राहीलाई सास्ती,"गुल्मी : पूर्वसभामुख दमननाथ ढुंगानाको निधनमा सरकारले आज सार्वजनिक बिदा दिएको छ । सरकारले सोमबार बिहान कार्यालय समय अगाडि मात्रै सार्वजनिक बिदा दिने निर्णय गरेको हो । कार्यालय खुल्ने केही समय अगाडि मात्रै सार्वजनिक बिदा दिने निर्णय गरेपछि नागरिकले सास्ती भोग्नु परेको छ । सोमबार बिहानैदेखि जिल्ला प्रशासन कार्यालय र गुल्मी अस्पतालमा सेवाग्राहीको लाइन छ । पूर्वसभामुख ढुंगानाको आइतबार नै उपचारको क्रममा मृत्यु भएको थियो । तर सोमबार बिहानसम्म सार्वजनिक बिदा बारे कुनै जानकारी आएको थिएन,एक सेवाग्राहीले भने,' बिदाबारे हिजो नै थाहा भएको भए गाउँबाट हतार गरेर सदरमुकामसम्म आउनु नै पर्ने थिएन ।' सरकारले अघिल्लो दिनै बिदाबारे कुनै जानकारी नदिएकाले आफूहरूलाई सास्ती भएको उनीहरूको गुनासो छ । जिल्ला प्रशासन लगायतका सरकारी कार्यालयमा सेवा लिन आएका सेवाग्राही विमुख घर फर्कनु परेको छ । प्रशासन कार्यालयले प्रवाह गर्ने विभिन्न खालका सेवाबाट सरकारले मनमौजीले गरेको निर्णयका कारण आफूहरुले दु:ख पाएको सेवाग्राहीको गुनासो छ । ढुंगानाको आइतबार दिउँसो उपचारको क्रममा निधन भएको थियो ।ढुंगानाको आज पशुपति आर्यघाटमा राष्ट्रिय सम्मानका साथ अन्त्येष्टि गरिँदै छ ।"
गहुँ छर्ने बेला किसानले पाएनन् मल,"टीकापुर : गहुँ छर्ने बेला भइसक्दासमेत कैलालीमा रासायनिक मलको चरम अभाव भएपछि कैलालीका किसान चिन्तत छन् । कात्तिक अन्तिमदेखि मंसिर दोस्रो साताभित्र गहुँ छर्न उपयुक्त हुने भए पनि किसानले रासायनिक डीएपी मलको पाउन सकेका छैनन् । टीकापुर नगरपालिका २ का किसान मनिराम चौधरीले गहुँसँगै छर्ने डीएपी मलको चरम अभाव हुँदा गहुँ छर्न ढिलाइ भइरहेको बताए । तीन बिघा खेतमा गहुँ छर्दै आएका उनी स्थानीय कृषि सहकारी धाउँदाधाउँदा हैरान छन् । वडा नं १ देखि ९ सम्मका सबै सहकारीहरूमा धाइसकें डीएपी मल पाउन सकेको छैन, चौधरीले भने, एउटा सहकारीले अर्कोलाई देखाउँछ, अर्कोले अर्कोलाई । हामीले गहुँ छर्न ढिलो भइसक्दासमेत मल पाइएको छैन । टीकापुरकै अर्का किसान कृष्णप्रसाद धिताल डीएपी मल उपलब्ध हुने टुंगो नलाग्दा गहुँको उत्पादन घट्ने चिन्तामा छन् । गत वर्ष मैले कात्तिक अन्तिममा चार बिघामा गहुँ छरेको थिएँ, यो वर्ष मंसिर पहिलो साता हुँदासमेत मलको जोहो गर्न सकेको छैन, उनले भने, मंसिर दोस्रो सातासम्म डीएपी नपाउने हो भने गहुँको उत्पादन निकै कम हुन्छ, किसानलाई घाटा लाग्छ । कैलालीमा मलको सहज उपलब्धताका लागि प्रदेश सरकारको समन्वयमा जिल्लास्थित कृषि सहकारीलाई कोटा प्रणालीबाट मल उपलब्ध हुँदै आएको छ । किसानको मागअनुसारको कोटामा मल उपलब्ध हुन नसक्दा गहुँ छर्ने समयमा रासायनिक मलको चरम अभाव हुने गरेको छ । कैलालीको धनगढीबाट रासायनिक मलको बिक्री कृषि सामग्री कम्पनी लिमिटेड र साल्ट ट्रेडिङ लिमिटेडले गर्दै आइरहेका छन् । विगत लामो समयदेखि ती कम्पनीबाट खरिद गरी कृषकलाई रासायनिक मलखाद बिक्री गर्दै आइरहेको टीकापुरस्थित शान्ति नेपाल साना किसान सहकारी संस्थाका अध्यक्ष नरेश रावलले किसानको मागअनुसार कम्पनीले मल उपलब्ध गराउन नसक्दा डीएपी मलको अभाव देखिएको बताए । दैनिक २०२५ किसानहरू मलको खोजीमा आइरहेका छन्, धनगढीमै रहेका कम्पनीका कार्यालयमा मलको अभाव छ अनि हामीले किसानलाई रित्तो हात फिर्ता गर्नु परेको छ, अध्यक्ष रावलले भने, कोटा सिस्टमले सबै पालिकाका सहकारीले मल पाउने भए पनि त्यो पर्याप्त हुँदैन, किसानको मागअनुसार कृषि कम्पनी र साल्ट ट्रेडिङले मल दिन नसक्दा किसानले अभाव खेप्नु परेको हो । रासायनिक मलको बिक्री वितरण गर्दै आएको कृषि सामग्रीका प्रादेशिक प्रबन्धक नबलसिंह बोगटीका अनुसार कैलालीमा कम्पनीले ३ हजार १ सय टन डीएपी मल सहकारीमार्फत बिक्री गरेको छ । प्रदेश सरकारले निर्धारण गरेको कोटाअनुसार हामीले डीएपी मल वितरण गरिसकेका छौं, प्रबन्धक बोगटीले भने, हाल कैलालीमा मात्रै किसानको माग पाँच हजार टनभन्दा बढी रहेकाले अभाव देखिएको हो, कम्पनीमा थप मल आइपुगेको छैन । साल्ट ट्रेडिङले समेत मल बिक्री गर्दै आइरहेको छ । कम्पनीले सुदूरपश्चिममा कुल बिक्री हुने मलको ३० प्रतिशतमात्रै बिक्री गर्ने अधिकार पाएको छ । हाल किसानलाई उपलब्ध भएको रासायनिक मल मागको आधारमा निकै कम हो ।"
मेयर कप ब्याडमिन्टन मंसिर तेस्रो साता,"काठमाडौं : ललितपुर जिल्ला ब्याडमिन्टन संघको आयोजना तथा बालकुमारी रिमिक्स क्लबको सहआयोजनामा तेस्रो संस्करणको ललितपुर मेयर कप ब्याडमिन्टन प्रतियोगिता आगामी मंसिर १८ गतेदेखि हुने भएको छ। सहआयोजक बालकुमारी रिमिक्स क्लबको आफ्नै कभर्डहलमा हुने प्रतियोगितामा पुरुष एकल, महिला एकल, पुरुष युगल (शीर्ष २० वरीयता बाहेक), यू१७ ब्वाइज, गल्र्स तथा मास्टर ४५ माथि युगल गरी ६ बिधामा प्रतिस्पर्धा गराइने भएको छ। नेपाल ब्याडमिन्टन संघको प्राविधिक सहयोगमा हुने प्रतियोगितामा पुरुष एकल र महिला एकलका खेलाडीले खेलको आधारमा वरीयता अंक प्राप्त गर्नेछन्। ललितपुर महानगरपालिकाको मुख्य प्रायोजन रहेको प्रतियोगितामा पुरुष तथा महिला एकल र पुरुष युगलतर्फका विजेताले नगद ४० हजार रुपैयाँ प्राप्त गर्ने छन्। यस्तै दोस्रो हुनेले २० हजार र तेस्रो स्थान प्राप्त गर्नेले १० हजार पुरस्कार पाउने छन्। यू१७ तर्फका शीर्ष तीन स्थान हासिल गर्ने खेलाडीले क्रमशः २० हजार, १० हजार र पाँच हजार तथा मास्टर ४५ वर्षमाथिका विजेताले ३० हजार, १५ हजार र सात हजार पाँच सय पुरस्कार पाउने छन्। चार दिनसम्म संचालन हुने प्रतियोगितामा नेपालभरका करिब तीन सय खेलाडीले प्रतिस्पर्धा गर्ने आयोजकको अनुमान छ।"
कुल राजस्वमा चौधरी ग्रुपको योगदान २ प्रतिशत,"काठमाडौं : चौधरी ग्रुपले आर्थिक वर्ष ०८०८१ मा सरकारलाई १८ अर्ब ५२ करोड ५७ लाख रुपैयाँ कर तिरेको छ । यो सरकारको कुल राजस्वमा करिब २ प्रतिशत (१९६ प्रतिशत) को योगदान हो । चौधरी ग्रुपअन्तर्गत सञ्चालित कम्पनीहरूले सरकारी राजस्वमा गरेको यो योगदान सबैभन्दा उच्च रहेको कम्पनीको अनुमान छ । आर्थिक मन्दीबाट देशको समग्र अर्थतन्त्र प्रभावित रहेको, व्यावसायिक वातावरण सुमधुर नरहेको, उत्पादन तथा निर्माण क्षेत्रको अवस्था कमजोर रहेको पृष्ठभूमिमा पनि चौधरी ग्रुपले राष्ट्रिय अर्थतन्त्रमा उल्लेख्य योगदान गरेको कम्पनीले जनाएको छ । आर्थिक गतिविधिमा आएको संकुचनका कारण सरकारले गत आर्थिक वर्षमा लक्ष्यअनुसार राजस्व संकलन गर्न नसकेको पृष्ठभूमिमा चौधरी ग्रुपको योगदान भने गत आर्थिक वर्षको तुलनामा १५ प्रतिशतले वृद्धि भएको बताइएको छ । आर्थिक वर्ष २०७९८० को तुलनामा चौधरी ग्रुपले पछिल्लो आर्थिक वर्षमा राजस्वमा पुर्याएको योगदान २ अर्ब ३८ करोड रुपैयाँले बढी छ । आर्थिक वर्ष २०७९८० मा ग्रुपले १६ अर्ब १४ करोड रुपैयाँ कर तिरेको थियो । यसैक्रममा चौधरी ग्रुपका अध्यक्ष विनोद चौधरी, राष्ट्रिय अर्थतन्त्रको विस्तार र देशका विकास परियोजनामा योगदान गर्न पाउँदा हामीले गौरवान्वित महसुस गरेका बताउँछन् । उनी भन्छन्, राष्ट्रिय अर्थतन्त्रमा देखिएको प्रतिकूल वातावरणका बीच पनि राष्ट्रिय अर्थतन्त्रमा उल्लेख्य योगदान पुर्याउन सकेकोमा हामीलाई खुसी लागेको छ । यसले देशको विकास निर्माण र आम नागरिकको सामाजिक सुरक्षामा सरकारी दायित्व निर्वाह गर्न सहयोग पुग्नेछ भन्ने मेरो विश्वास छ । गत पाँच वर्षमा चौधरी ग्रुपले सरकारलाई ७६ अर्ब ५४ करोड रुपैयाँ कर तिरेको छ । आर्थिक वर्ष २०७६७७ मा ९ अर्ब ८७ करोड, २०७७७८ मा १४ अर्ब २८ करोड, २०७८७९ मा १७ अर्ब ७२ करोड, २०७९८० मा १६ अर्ब १४ करोड, २०८०८१ मा १८ अर्ब ५२ करोड रुपैयाँ कर सरकारी ढुकुटीमा दाखिला गरिएको छ । यसैगरी, चौधरी ग्रुपका प्रबन्ध निर्देशक निर्वाण चौधरीले आफ्नो ग्रुपले स्थापित एवं नयाँ व्यवसाय वृद्धिका माध्यमद्वारा नेपालको राष्ट्रिय अर्थतन्त्रमा सन्तोषजनक योगदान गर्न सकिएको बताए । हामीले प्रत्येक वर्ष राजस्वमा योगदान बढाउँदै लगेका छौं र आगामी वर्षहरूमा पनि यो वृद्धिदर कायम राख्ने हाम्रो लक्ष्य छ, प्रबन्ध निर्देशक चौधरी भन्छन्, चौधरी ग्रुपले नेपाललाई आफ्नो प्रमुख प्राथमिकतामा राखी लगानीको दायरा विस्तार गर्दै आएको छ । हामीले पूर्वाधार र नयाँ प्रविधिमा आधारित व्यवसायमा लगानी गरिरहेका छौं । यसबाट राष्ट्रको समग्र आर्थिक विकासमा योगदान पुग्ने हाम्रो विश्वास छ । नेपालमा व्यावसायिक ग्रुपहरूले सरकारको राजस्वमा गरेको योगदानलाई सरकारी तवरबाट छुट्टै गणना गर्ने र प्रोत्साहन गर्ने परिपाटी नहुँदा पनि चौधरी ग्रुपले प्रत्येक वर्ष आफ्नो समूहबाट राजस्वमा गरेको योगदानलाई सार्वजनिक गर्दै आएको छ । चौधरी ग्रुपका प्रवक्ता मधुसूदन पौडेलका अनुसार करदाताको रूपमा व्यवसायमार्फत भुक्तानी गरेको रकम व्यक्तिले तिरेको करमा गणना हुँदैन । यसले कतिपय अवस्थामा जनमानसमा भ्रम उत्पन्न भएको पनि देखिँदै आएको छ । यो दुविधालाई अन्त्य गर्न र आफूले राजस्वमा गरेको योगदानलाई आम जनमानसकाबीच सार्वजनिक जानकारीमा ल्याउन जिम्मेवार व्यावसायिक ग्रुपका हैसियतमा चौधरी ग्रुपले प्रत्येक वर्ष पारदर्शिताका साथ यो विवरण प्रकाशित गर्ने गर्दछ, उनले भने । साथै, व्यावसायिक ग्रुपहरूबाट राष्ट्रिय अर्थतन्त्रमा पुर्याइएको योगदानको वास्तविक तथ्य आम जनमानससमक्ष राख्न सरकारी स्तरबाटै व्यावसायिक ग्रुपहरूले तिरेको करको गणना गर्ने र सार्वजनिक गर्ने व्यवस्था मिलाउनका लागि पनि सार्वजनिक गरिएको कम्पनीले जनाएको छ ।"
पूर्वसभामुख ढुंगानाको निधनमा आज सार्वजनिक बिदा दिने सरकारको निर्णय,"सरकारका प्रवक्ता समेत रहेका गुरुङले ढुंगानाका अन्त्येष्टि राष्ट्रिय सम्मानका साथ गर्ने बताए। काठमाडौं : सरकारले आज सार्वजनिक बिदा दिने निर्णय गरेको छ। प्रधानमन्त्री निवास बालुवाटारमा बसेको मन्त्रिपरिषद बैठकले आज सार्वजनिक बिदा दिने निर्णय गरेको सञ्चार तथा सूचना प्रविधि मन्त्री एवं सरकारका प्रवक्ता पृथ्वीसुब्बा गुरुङले जानकारी दिए। उनका अनुसार बैठकले प्रतिनिधिसभाका पूर्व सभामुख ढुंगानाको निधनमा गहिरो शोक र भावपूर्ण श्रद्धाञ्जली तथा परिवारमा समवेदना व्यक्त गरेको छ। उनका अनुसार राष्ट्रिय शोकका दिन आज स्वदेश र विदेशस्थित सबै सरकारी कार्यालयमा आधा झण्डा झुकाउने निर्णय भएको छ। उनले सभामुखको भूमिकाको उच्च मूल्याङ्कन गरेको गुरुङले बताए। ढुंगानाको पुरानो बानेश्वरस्थित फ्रन्टलाइन अस्पतालमा उपचारका क्रममा ८३ वर्षको उमेरमा आइतबार दिउँसो निधन भएको हो। पारिवारिक स्रोतका अनुसार स्वर्गीय ढुंगानाको आज पशुपति आर्यघाटमा अन्तिम संस्कार गर्ने तयारी छ। त्यसअघि उनको पार्थिव शरीरलाई अन्तिम श्रद्धाञ्जलीका लागि नक्सालस्थित सानो गौचरणमा राखिनेछ। सरकारका प्रवक्ता समेत रहेका गुरुङले ढुंगानाका अन्त्येष्टि राष्ट्रिय सम्मानका साथ गर्ने बताए। सभामुख देवराज घिमिरेले आइतबार साँझ कानुन, न्याय तथा संसदीय मामिला मन्त्रीलाई टेलिफोन गरी पूर्वसभामुख ढुंगानाको अन्त्येष्टि राजकीय सम्मानका साथ गर्ने व्यवस्था मिलाउन सरकारको ध्यानाकर्षण गराएका थिए। लोकतान्त्रिक राजनीतिका अथक अभियन्ता ढुंगानाको संविधान निर्माण, लोकतन्त्र र शान्ति स्थापनामा महत्वपूर्ण भूमिका छ । २०१७ सालमा तत्कालीन राजा महेन्द्रले कु गरेपछि विद्यार्थीहरू आन्दोलनमा लागेका थिए । बीपी कोइराला, कृष्णप्रसाद भट्टराई र मनमोहन अधिकारीमाथि लगाइएका मुद्दामा ढुंगानाले बहस पैरवी गरेका थिए । ३० वर्षको उमेरमा नेपाल बार एसोसिएसनको महासचिव भएका ढुंगाना झन्डै दुई दशक वकालत पेसामा संलग्न थिए । २०२८ सालमा नेपाल बार एसोसिएसनको महासचिव भएका थिए । पञ्चायतकालमा विद्यार्थी संगठनमा आबद्ध भएर राजनीतिक यात्रा गरेका ढुंगानाले ०४६ सालको जनआन्दोलनको बेला कांग्रेसका प्रवक्ता थिए । ०४७ साल कात्तिक २३ गते जारी भएको संविधानको मस्यौदा गर्न गठित आयोगमा रहेर ढुंगानाले योगदान गरेका थिए । ०४८ सालमा काठमाडौं क्षेत्र नं २ बाट निर्वाचित भएका ढुंगाना सभामुख भएका थिए । उनी ०५१ सालसम्म सभामुख भएका थिए । ०५१ मा पनि उनी चुनाव लडे, तर जित्न सकेनन्। ०७४ सालमा भक्तपुर जिल्ला क्षेत्र नं २ बाट चुनावी मैदानमा उत्रिएका थिए । चुनावमा पराजय भएसँग राजनीतिमा निस्क्रिय देखिएका थिए ।"
प्रधानमन्त्री ओलीद्वारा पूर्वसभामुख ढुंगानाप्रति अन्तिम श्रद्धाञ्जली अर्पण,"काठमाडौं : प्रधानमन्त्री केपी शर्मा ओलीले पूर्वसभामुख दमननाथ ढुंगानाको पार्थिव शरीरमा राष्ट्रिय झण्डा ओढाएर अन्तिम श्रद्धाञ्जली प्रकट गरेका छन्। ज्ञानेश्वरस्थित सानो गौचरण पुगेर प्रधानमन्त्री ओलीले ढुंगानाको पार्थिव शरीरमा सम्मान प्रकट गरेका हुन्। पूर्वसभामुख ढुङ्गानाको पार्थिव शरीर श्रद्धाञ्जलिका लागि ज्ञानेश्वरस्थित सानो गौचरणमा राखिएको छ। अहिले सानो गौचरणमा सर्वसाधारणको बाक्लो उपस्थित रहेको छ। उनको पार्थिव शरीरमा अन्तिम श्रद्धाञ्जली अर्पण गर्न उपप्रधानमन्त्री द्वय प्रकाशमान सिंह र विष्णुप्रसाद पौडेल,गृहमन्त्री रमेश लेखक,परराष्ट्रमन्त्री आरजु राणा देउवालगायत सरकारका मन्त्रीहरू गौचरण पुगेका छन्। यसैगरी प्रधानन्यायाधीश प्रकाशमान सिंह तथा सुरक्षा निकायका उच्च पदस्थ अधिकारीहरूले पनि ढुंगानाको पार्थिव शरीरमा अन्तिम श्रद्धाञ्जली प्रकट गरेका छन्। नेपाली कांग्रेसका सभापति शेरबहादुर देउवा,नेकपा माओवादी केन्द्रका अध्यक्ष पुष्पकमल दाहाल 'प्रचण्ड', एकीकृत समाजवादी पार्टीका वरिष्ठ नेता झलनाथ खनाल,नेसपाका अध्यक्ष एवं पूर्वप्रधानमन्त्री बाबुराम भट्टराईले ढुंगानाप्रति श्रद्धाञ्जली अर्पण गरेका थिए। विभिन्न राजनीतिक दलका नेता तथा समाजका विभिन्न क्षेत्रका व्यक्तिहरूले ढुंगानाको पार्थिव शरीरमा श्रद्धाञ्जली अर्पण गर्न गौचरण पुगेका छन्। सरकारले राजकीय सम्मानका साथ पूर्वसभामुख ढुंगानाको अन्त्येष्टि गर्ने निर्णय गरेको छ। कलेजोसँग सम्बन्धित समस्याका कारण केही समयदेखि उपचाररत पूर्वसभामुख ढुङ्गानाको बानेश्वरस्थित फ्रन्टलाइन अस्पतालमा ८३ वर्षको उमेरमा आइतबार दिउँसो निधन भएको थियो । त्यसलगत्तै ढुङ्गानाको पार्थिव शरीर त्रिभुवन विश्वविद्यालय शिक्षण अस्पतालस्थित शव गृहमा राखिएको थियो । सानो गौचरणमा श्रद्धाञ्जलिपछि पशुपति आर्यघाटमा उनको अन्त्येष्टि गरिनेछ । नेपालमा बहुदलीय व्यवस्था, लोकतन्त्र, शान्ति र मानवअधिकारका पक्षमा जीवनपर्यन्त वकालत गरिरहनुभएका ढुङ्गानाले मुलुकमा विगतको माओवादी सशस्त्रद्वन्द्व अन्त्य गरी शान्ति बहाली गर्नसमेत महत्वपूर्ण भूमिका निर्वाह गरेका थिए। विसं २०४८ मा काठमाडौँ निर्वाचन क्षेत्र नं २ बाट प्रतिनिधिसभा सदस्यमा निर्वाचित भएएपछि उनी प्रतिनिधिसभाको सभामुख बनेका थिए। नेपालको संसदीय व्यवस्था र प्रजातान्त्रिक मूल्य मान्यतालाई संस्थागत गर्न उनको उल्लेखनीय योगदान छ ।"
"पूर्वसभामुख ढुंगानाको सम्मानमा कांग्रेसले दुई दिन झण्डा झुकाउने, भोलि कार्यालय बन्द गर्ने","काठमाडौं : नेपाली कांग्रेसले स्व: दमननाथ ढुंगानाको सम्मानमा आज र भोलि पार्टीको केन्द्रीय कार्यालयमा झण्डा आधा झुकाउने निर्णय गरेको छ । सोमबार बसेको कांग्रेस केन्द्रीय कार्यसमिति बैठकले पूर्वसभामुख ढुंगानाको सम्मानमा मंगलबार केन्द्रीय कार्यालय बन्द गर्ने निर्णय गरेको पार्टीको मुख्यसचिव कृष्णप्रसाद पौडेलले जानकारी दिए। उनका अनुसार स्वर्गारोहणको १३ औं दिनमा केन्द्रमा शोक सभाको आयोजना गर्ने निर्णय भएको छ । माओवादी सशस्त्र द्वन्द्वलाई शान्ति प्रक्रिया ल्याउन सहजकर्ताको रुपमा समेत ढुंगानाले भूमिका खेलेको कांग्रेसले जनाएको छ। नेपालमा लोकतान्त्रिक व्यवस्था र गणतन्त्र स्थापनाका लागि भएका आन्दोलनहरूमा सक्रिय भूमिका निर्वाह गर्नु भएका ढुंगाना २०४८ को आम निर्वाचनमा नेपाली कांग्रेसका तर्फबाट काठमाडौं निर्वाचन क्षेत्र नं २ बाट विजयी भई २०४८ देखि २०५१ सम्म प्रतिनिधि सभाको सभामुख हुनुहुन्थ्यो । त्यसैगरी उहाँ विसं २०५१ मा काठमाडौं निर्वाचन क्षेत्र नं २ र २०७४ मा भक्तपुर निर्वाचन क्षेत्र नं २ बाट नेपाली कांग्रेसको उम्मेदवार हुनुहुन्थ्यो । नेपाली कांग्रेसको विभिन्न पदमा रहेर उहाँले पार्टीको संगठन निर्माणमा सक्रिय भूमिका निर्वाह गर्नु भएको थियो । शोक वक्तव्यमा भनिएको छ, माओवादी सशस्त्र द्वन्द्वलाई शान्ति प्रक्रिया ल्याउन सहजकर्ताको रुपमा समेत उहाँको सक्रिय भूमिका रहेको थियो । मानव अधिकार, न्याय क्षेत्र र लोकतान्त्रिक व्यवस्थाको सुदृढीकरणका लागि उनले पुर्याउनु भएको योगदान कांग्रेसले स्मरणीय गरिरहने वक्तव्यमा उल्लेख छ । उनको निधनबाट सिंगो देशले वरिष्ठ कानूनविद्, मानव अधिकारकर्मी, एक अथक योद्धा, निष्ठावान एवं अनुभवी राजनीतिज्ञ गुमाएको उनले बताए। ढुंगानाको हिजो निधन भएको हो।"
बजारमा ६९ खर्बका नोट चलनचल्तीमा,"काठमाडौं : आर्थिक वर्ष २०८०८१ को असारसम्ममा बजारमा ६ खर्ब ९० अर्ब १५ करोड रुपैयाँबराबरका विभिन्न दरका नोट चलनचल्तीमा छन् । यसअघिको आवको असार मसान्तसम्ममा बजारमा करिब ६ खर्ब १६ अर्ब रुपैयाँबराबरका नोट चलनचल्तीमा थिए । गत आवमा मात्रै नेपाल राष्ट्र बैंकले ७३ अर्ब ९९ करोड ९० लाख रुपैयाँबराबरका विभिन्न दरका ३५ करोड ३७ लाख ५० हजार थान नयाँ नोट चलनचल्तीका लागि निष्कासन गरेको थियो । केन्द्रीय बैंकले अर्थ मन्त्रालयमा वार्षिक प्रतिवेदन पेस गर्दै यसबारे जानकारी दिएको हो । निष्कासन भएका सबै नोट एकैपटक बजारमा नआउने भएकाले चलनचल्तीमा रहेको मुद्राको परिमाण अझै कम देखिएको हो । राष्ट्र बैंकबाट वित्तीय प्रणालीमा गएका र पुनः प्रणालीमा नआएका नोटलाई चलनचल्तीमा रहेको मानिने केन्द्रीय बैंकको भनाइ छ । यसले गर्दा वर्षौं पहिला निष्कासन बन्द भएका १, २, २५ र २ सय ५० दरका नोट पनि चलनचल्तीमा रहेको देखिएको छ । राष्ट्र बैंकको सम्पत्तिदायित्व ३०१५ प्रतिशतले वृद्धि राष्ट्र बैंकको सम्पत्ति तथा दायित्व २० खर्ब ६७ अर्ब २ करोड ४३ लाख ७८ हजार रुपैयाँ कायम भएको छ । २०८१ असार मसान्तको वित्तीय अवस्थाको विवरणअनुसार यो अघिल्लो आवको भन्दा ३०१५ प्रतिशतले वृद्धि भएको हो । आइतबार अर्थ मन्त्रालयमा राष्ट्र बैंकका गभर्नरले उपप्रधानमन्त्री तथा अर्थमन्त्री विष्णुप्रसाद पौडेललाई हस्तान्तरणपछि सार्वजनिक गरेको वार्षिक प्रतिवेदनमा केन्द्रीय बैंकको सम्पत्ति अघिल्लो आवको भन्दा सुधार भएको उल्लेख छ । यसैगरी, प्रतिवेदनअनुसार आर्थिक वर्ष २०८०८१ को विदेशी विनिमय तथा अन्य सम्पत्ति पुनर्मूल्यांकन लाभहानि समायोजन अघिको खुद आय अघिल्लो वर्षको तुलनामा २१९६ प्रतिशतले वृद्धि भएको छ । उक्त वृद्धिले विदेशी विनिमय तथा अन्य सम्पत्ति ७३ अर्ब ७६ करोड २३ लाख २१ हजार रुपैयाँ कायम भएको छ । केन्द्रीय बैंकको २०८१ कात्तिक २९ गते बसेको सञ्चालक समितिको बैठकले राष्ट्र बैंकको खुद मुनाफाबाट विभिन्न आवश्यक कोषहरूमा छुट्ट्याउनुपर्ने रकम विनियोजन गरी बाँकी बचत रकम ३७ अर्ब २२ करोड ३८ लाख २१ हजार रुपैयाँ नेपाल सरकारलाई उपलब्ध गराउने निर्णय गरेको थियो । सो निर्णयअनुसार अब सो रकम सरकारलाई उपलब्ध गराउनेछ । केन्द्रीय बैंकमार्फत आर्थिक वर्ष २०८०८१ मा १० अर्ब २९ करोड रुपैयाँ बराबरको विदेशी लगानी र ५८ अर्ब ९६ करोड रुपैयाँबराबरको विदेशी ऋणको लेखांकन भएको छ । यससँगै गत आवमा राष्ट्र बैंकले आरटीजीएस प्रणालीमार्फ कुल ८ लाख २८ हजार ९ सय ७८ कारोबारमार्फत ३८३ खर्ब ६३ अर्ब ९५ करोड रुपैयाँबराबरको नेपाली मुद्रा कारोबारको फस्र्योट तथा राफसाफ भएको छ । केन्द्रीय बैंकको भौतिक पूर्वाधार निर्माण गर्ने सन्दर्भमा निर्माण व्यवसायीको समानान्तर जेभीसँग भएको सम्झौताबमोजिम बालुवाटारस्थित केन्द्रीय कार्यालय भवन निर्माण भई मिति २०८१ असार २८ मा हस्तान्तरण भइसकेको छ । यसैगरी, थापाथलीस्थित भवनको समेत निर्माण कार्य सम्पन्न भई मिति २०८१ असोज ५ मा हस्तान्तरण भइसकेको छ । राष्ट्र बैंकमा प्रशासनतर्फ १ हजार ७६ र प्राविधिकतर्फ ६२ गरी कुल १ हजार १ सय ३८ कर्मचारीहरू कार्यरत रहेका छन् । कार्यरत कुल मानव संसाधनमध्ये तहगत रूपमा हेर्दा अधिकृततर्फ ६ सय ३१, सहायकतर्फ ४ सय ३८ र श्रेणीविहीन कार्यालय सहयोगीतर्फ ६९ जना रहेका छन् । वर्षमा आधा दर्जन व्यवस्था कार्यान्वयन राष्ट्र बैंकले आर्थिक वर्ष २०८०८१ को मौद्रिक नीतिमा उल्लिखित करिब आधा दर्जन व्यवस्था कार्यान्वयनमा ल्याएको बताएको छ । जसअन्तर्गत, सम्पत्ति शुद्धीकरण निवारणसँग सम्बन्धित व्यवस्था, लघुवित्त वित्तीय संस्थाहरूको मर्जर र प्राप्तिलाई प्रोत्साहनसम्बन्धी व्यवस्था, राष्ट्रिय स्तरका विकास बैंकहरूले क्यापिटल एडिक्विसी फ्रेमवर्क, २०१५, अनुसार पुँजीकोष कायम गर्नुपर्ने व्यवस्था, बैंक तथा वित्तीय संस्थाबाट हुने लगानीसम्बन्धी व्यवस्था, तोकिएका क्षेत्रमा कर्जा लगानी गर्नुपर्नेसम्बन्धी व्यवस्था र बैंक तथा वित्तीय संस्थाबाट निश्चित सीमाभन्दा बढी कर्जासुविधा उपयोग गर्ने ऋणीहरूले अनिवार्य रूपमा स्थायी लेखा नम्बर लिनुपर्ने व्यवस्था कार्यान्वयनमा आएका छन् । यसअघि राष्ट्र बैंक र वाणिज्य बैंक, विकास बैंक तथा वित्त कम्पनीहरूको वासलातको आधारमा मौद्रिक सर्वेक्षण तयार गरी प्रकाशन गरिँदै आएकोमा आर्थिक वर्ष २०८०८१ बाट बिमा कम्पनीहरू, कर्मचारी सञ्चय कोष, नागरिक लगानी कोष, लघुवित्त वित्तीय संस्था, हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी लिमिटेड र नेपाल पूर्वाधार बैंकसमेतलाई समेटी वित्तीय क्षेत्र सर्वेक्षण प्रकाशन गर्न सुरु गरिएको छ । बैंक तथा वित्तीय संस्थाहरूको कुल सम्पत्तिदायित्व आर्थिक वर्ष २०८०८१ सम्ममा हाल सञ्चालनमा रहेका बैंक तथा वित्तीय संस्थाहरूको कुल सम्पत्तिदायित्व ८६ खर्ब ६७ अर्ब ३३ करोड रुपैयाँ पुगेको छ । यो हाल सञ्चालनमा भएका २० वाणिज्य बैंक, १७ विकास बैंक, १७ वित्त कम्पनी र ५२ लघुवित्त वित्तीय संस्थाको हो । गत आवमा वाणिज्य बैंकहरूको मात्रै कुल सम्पत्तिदायित्व १२९ प्रतिशतले वृद्धि भई ७२ खर्ब २७ अर्ब ६० करोड रुपैयाँ कायम भएको थियो । यसैगरी क्रमशः विकास बैंकहरूको ७९ प्रतिशतले वृद्धि भई ७ खर्ब १७ अर्ब रुपैयाँ र वित्त कम्पनीहरूको ११२ प्रतिशतले वृद्धि भई १ खर्ब ६९ अर्ब ७२ करोड रुपैयाँ कायम भएको छ । तर लघुवित्त वित्तीय संस्थाहरूको कुल सम्पत्तिदायित्व १३ प्रतिशतले घटेको छ । यससँगै, निक्षेप तथा कर्जा सुरक्षण कोषले गत असार मसान्तसम्म बैंक तथा वित्तीय संस्थाको २ खर्ब ५७ अर्ब ७२ करोड रुपैयाँ कर्जा र १४ खर्ब ३० अर्ब ४६ करोड रुपैयाँ निक्षेप सुरक्षण गरेको छ । यसबाहेक कर्जा सूचना केन्द्रबाट आर्थिक वर्ष २०८०८१ मा २० वाणिज्य बैंक, १७ विकास बैंक, १७ वित्त कम्पनी र ५७ लघुवित्त वित्तीय संस्थाले जम्मा ५८ लाख १५ हजार ८ सय ३५ कर्जाको सूचना माग गरेका थिए । उक्त केन्द्रमा कालोसूचीमा सूचीकृत ऋणीहरूको संख्या ९४ हजार ४ सय ७७ रहेको छ ।"
फेन्सिङका प्रशिक्षक युरोपमा बेपत्ता,"जलेन्द्रले घरमा छोरा बिरामी भएको भन्दै एक हप्ता अगाडि नै परीक्षा लिन आग्रह गरेका थिए। काठमाडौं : फेन्सिङका पूर्वखेलाडी तथा प्रशिक्षक जलेन्द्रबहादुर शाही युरोपमा बेपत्ता भएका छन्। हंगेरीको बुढापेस्टमा आयोजना भएको तीन महिने लेभलटु कोचिङ कोर्समा सहभागी हुन पुगेका जलेन्द्र त्यहाँबाट बेपत्ता भएका हुन्। अन्तर्राष्ट्रिय फेन्सिङ महासंघले हंगेरीमा रहेको आफ्नो एकेडेमीमा गत जुलाई २९ देखि अक्टोबर १८ सम्म तीन महिने कोचिङ कोर्स सञ्चालन गरेको थियो। सो कोर्समा सहभागी हुन गएका जलेन्द्रले घरमा छोरा बिरामी भएको भन्दै एक हप्ता अगाडि नै परीक्षा लिन आग्रह गरेका थिए। परीक्षा दिएलगत्तै घर जान्छु भनेर एकेडेमीबाट निस्किएका उनी नेपाल नआई स्पेन पुगेको उनीसँगै प्रशिक्षण गरिरहेका सहकर्मीले थाहा पाएका थिए। त्यसपछि एकेडेमीले नेपाल फेन्सिङ संघसाग उनका बारेमा जानकारी लिएको थियो। उनले कोर्स सकिनु एक हप्ता अगाडि नै आफ्नो परीक्षा लिइदिन आग्रह गरेका रहेछन्। घरमा छोरा बिरामी भएको भनेपछि आयोजकले पनि परीक्षा लिएका रहेछन्, संघका एक पदाधिकारीले भने, त्यसपछि उनी नेपाल नआई स्पेन गएका रहेछन्। सोही कोर्स गरिरहेका साथीले स्पेनको फोटो देखेपछि एकेडेमीका पदाधिकारीलाई खबर गरेका रहेछन्। त्यहाँबाट इमेल आएपछि मात्रै हामीले पनि थाहा पायौं। आफू आपत्कालीन कामका लागि स्पेन आएको र पुनः हंगेरी फर्किने बताए पनि अहिलेसम्म नफर्किएको ती पदाधिकारीले बताए। जलेन्द्र फेन्सिङका राम्रा खेलाडी थिए। विभागीय टोली त्रिभुवन आर्मी क्लबमा आवद्ध उनी खेलाडी जीवन टुङ्ग्याएपछि पनि फेन्सिङमै सक्रिय थिए। कैलाली जिल्ला फेन्सिङ संघका अध्यक्षसमेत रहेका उनी सुदूरपश्चिम प्रदेश फेन्सिङ संघका उपाध्यक्ष पनि थिए। उनी निकै मेहनती थिए। राम्रो खेलाडी पनि उत्पादन गरेका थिए। हामीले उनलाई मुख्य प्रशिक्षक बनाउने योजनासहित लेभल टु कोचिङ कोर्समा पठाएका थियौं, संघका ती पदाधिकारीले भने, यसरी भाग्लान् भन्ने कल्पनै गरेका थिएनौं। कोर्सका लागि हंगेरी जान हवाई टिकट संघले नै काटिदिएको भने त्यहाँ रहँदा खाने बस्ने व्यवस्था एकेडेमीले गरेको नेपाल फेन्सिङ संघका अध्यक्ष सुनिलकुमार श्रेष्ठले जानकारी दिए। अक्टोबर १८ मा नेपाल फर्किने उनको टिकट थियो। उनी अहिलेसम्म नेपाल फर्किएका छैनन्, अध्यक्ष श्रेष्ठले भने, भोलि फर्किन्छु, पर्सी फकिन्छु भनेर ढाँटिरहेका छन्। संघका अन्य पदाधिकारीलाई त सामाजिक सञ्जालमा ब्लक नै गरिसकेका छन्। नेपाल फेन्सिङ संघको हालै बसेको बोर्ड बैठकले उनलाई जिल्ला र प्रदेश संघबाट निष्काशित गर्नुका साथै डिपोटका लागि हंगेरीको दूतावासमा समेत पत्राचार गरिएको संघले जनाएको छ।"
मन्त्रिपरिषद् बैठक जारी,"काठमाडौं : मन्त्रिपरिषद् बैठक जारी रहेको छ। प्रधानमन्त्री निवास बालुवाटारमा मन्त्रिपरिषद बैठक बसेको हो। प्रधानमन्त्रीको सचिवालयका अनुसार बैठकले नियमित पूर्व सभामुख दमननाथ ढुंगानाको अन्तिम संस्कार, लगायतका विषयमा आवश्यक निर्णय गर्ने छ। ढुंगानाको पुरानो बानेश्वरस्थित फ्रन्टलाइन अस्पतालमा उपचारका क्रममा ८३ वर्षको उमेरमा आइतबार दिउँसो निधन भएको हो। सभामुख देवराज घिमिरेले आइतबार साँझ कानुन, न्याय तथा संसदीय मामिला मन्त्रीलाई टेलिफोन गरी पूर्वसभामुख ढुंगानाको अन्त्येष्टि राजकीय सम्मानका साथ गर्ने व्यवस्था मिलाउन सरकारको ध्यानाकर्षण गराएका थिए। पारिवारिक स्रोतका अनुसार स्वर्गीय ढुंगानाको आज पशुपति आर्यघाटमा अन्तिम संस्कार गर्ने तयारी छ। त्यसअघि उनको पार्थिव शरीरलाई अन्तिम श्रद्धाञ्जलीका लागि नक्सालस्थित सानो गौचरणमा राखिनेछ। उनका श्रीमती, दुई छोरा र एक छोरी छन्। लोकतान्त्रिक राजनीतिका अथक अभियन्ता ढुंगानाको संविधान निर्माण, लोकतन्त्र र शान्ति स्थापनामा महत्वपूर्ण भूमिका छ । २०१७ सालमा तत्कालीन राजा महेन्द्रले कु गरेपछि विद्यार्थीहरू आन्दोलनमा लागेका थिए । बीपी कोइराला, कृष्णप्रसाद भट्टराई र मनमोहन अधिकारीमाथि लगाइएका मुद्दामा ढुंगानाले बहस पैरवी गरेका थिए । ३० वर्षको उमेरमा नेपाल बार एसोसिएसनको महासचिव भएका ढुंगाना झन्डै दुई दशक वकालत पेसामा संलग्न थिए । २०२८ सालमा नेपाल बार एसोसिएसनको महासचिव भएका थिए । पञ्चायतकालमा विद्यार्थी संगठनमा आबद्ध भएर राजनीतिक यात्रा गरेका ढुंगानाले ०४६ सालको जनआन्दोलनको बेला कांग्रेसका प्रवक्ता थिए । ०४७ साल कात्तिक २३ गते जारी भएको संविधानको मस्यौदा गर्न गठित आयोगमा रहेर ढुंगानाले योगदान गरेका थिए । ०४८ सालमा काठमाडौं क्षेत्र नं २ बाट निर्वाचित भएका ढुंगाना सभामुख भएका थिए । उनी ०५१ सालसम्म सभामुख भएका थिए । ०५१ मा पनि उनी चुनाव लडे, तर जित्न सकेनन् । ०७४ सालमा भक्तपुर जिल्ला क्षेत्र नं २ बाट चुनावी मैदानमा उत्रिएका थिए । चुनावमा पराजय भएसँग राजनीतिमा निस्क्रिय देखिएका थिए ।"
कोरला अध्यागमन कार्यालय सेवाबिहीन,"जोमसोम : गृहमन्त्री रमेश लेखकले उद्घाटन गरेको कोरला अध्यागमन कार्यालय कर्मचारी व्यवस्थापन नहुँदा बेवारिसे बनेको छ । गत कार्तिक १४ गते काठमाडौंबाट नेपाली सेनाको हेलिकोप्टर चढेर नाका पुगेका गृहमन्त्री लेखकले त्यहाँ स्थापना गरिएको अध्यागमन कार्यालय उद्घाटन गरी फर्किएका थिए । त्यसपछि भने अध्यागमन कार्यालय बन्द छ । गण्डकीका मुख्यमन्त्री सुरेन्द्रराज पाण्डेय समेतलाई साथै लिएर कोरलानाका पुगेका गृहमन्त्री लेखकले निकै तामझामका साथ कोरलानाकामा अध्यागन कार्यालयको विधिवत उद्घाटन गरेका थिए । नाकाको २४ नं सिमास्तम्भको नेपाली भुगोलमा स्थापनाका गरिएको अध्यागमन कार्यालयको उद्घाटनका अवसरमा गृहमन्त्री रमेश लेखकले एमालेसहितको वर्तमान संयुक्त सरकारले १०८ दिनमा अध्यागमन कार्यालय स्थापना गर्न सफल भएको भन्दै यसलाई सरकारको महत्वपूर्ण उपलब्धीको रुपमा परिभाषित गरेका थिए । नाकाको उत्तरतर्फ चाइनिजहरुले निर्माण गरेको ठूला ठूला भौतिक संरचना हेर्दै सरकारका गृहमन्त्री रमेश लेखकले अध्यागन कार्यालय स्थापनासँगै गण्डकी प्रदेशका लागि समृद्धिको यात्रा सुरु भएको उद्घोष गरेका थिए । उक्त अवसरमा अध्यागन कार्यालय सञ्चालनसँगै मुस्ताङको उत्तरी कोरलानाका अन्तर्राष्ट्रिय नाकाको रुपमा विधिवत प्रारम्भ भएको उल्लेख गरेका थिए । नेपालचीन २ देशका नागरिकमा मात्रै सीमापार प्रस्थान अनुमति पत्रका आधारमा सीमित कोरलानाका अब नेपालचीन आवतजावत गर्न भिसा भएर सेवा प्रारम्भ भएको दावी गरेका थिए । त्यसबेला गृहममन्त्री लेखकले मुस्ताङी जनप्रतिनिधि एवं स्थानीय नागरिकहरुलाई सम्बोधन गर्दै कोरलानाकामा अध्यागमन कार्यालय स्थापना हुनु सरकारको ऐतिहाँसिक उपलब्धी भएको र क्रमशः नाकामा भौतिक संरचना निर्माणका साथै सडक पूर्वाधार निर्माणमा सरकारले काम गर्ने उद्घोष गरेका थिए । नाकामा अध्यागन कार्यालय स्थापना गर्न गृहमन्त्री लेखकसँगै पुगेका गण्डकीका मुख्य मन्त्री सुरेन्द्रराज पाण्डेयले पनि गण्डकी प्रदेशको लाइफ लाइन कोरलानाका भएको र यसले धार्मिक पर्यटनका साथै व्यापारिक मार्गको रुपमा समेत अध्यागमन कार्यालयको स्थापनाले समृद्धीको ढोका खुल्ला भएको दावी गरेका थिए । चीनसँग सीमाना जोडिएको उपल्लो मुस्ताङको कोरलानाकामा अध्यागमन कार्यालय स्थापना भएको झन्डै ३ हप्ता पुगेसकेको छ । नाकामा अध्यागमन कार्यालय स्थापना गरी उद्घाटन गरिएको भएपनि कार्यालयबाट अहिलेसम्म कुनै पनि नागरिकले सेवा प्राप्त गर्न सकेका छैनन् । सरकारले नाकाको अध्यागमन कार्यालयका लागि ८ जनाको दरबन्दी सृजना गरेको छ । तर, सरकारले कर्मचारी दरबन्दी सृजना गरेपनि अहिलेसम्म ३ जना कर्मचारीको मात्रै व्यवस्थापन गरेको छ । अध्यागन विभागका निर्देशक टिकाराम ढकालका अनुसार कोरला अध्यागनका लागि कार्यालय प्रमुखसहित १ नासु र १ जना कम्प्युटर अपरेटर नियुक्त गरेको छ । कोष तथा लेखा नियन्त्रिक कार्यालय मुस्ताङलाई लेखापालको जिम्मेवारी दिईने योजना रहेको विभागका निर्देशक ढकालको भनाइ छ । अध्यागन विभागले नियुक्ति दिलाइएका ३ जना कर्मचारीलाई अहिले विभागमै काजमा खटाएको छ ।अन्य कर्मचारीको पदपूर्ति गरिएको छैन । महालेखा नियन्त्रकको कार्यालयबाट कार्यालयको कोड नं खोल्नुपर्ने भएकाले पनि कर्मचारीलाई कार्यस्थलमा खटाउन बिलम्व भएको विभागका निर्देशक दाहालको भनाइ छ । चाइनिज पक्षसँग एक चरणको बैठक बस्नुपर्नेछ,अहिले मौसम समेत चिसो छ,विभागका निर्देशक दाहालले भने,खर्च गर्ने अख्तियारी दिएर पठाउने कुरा छ, यस बारेमा विभागमा थप गृहकार्य भइरहेको छ । कोरलानाकास्थित अध्यागमन कार्यालयमा खटिने कर्मचारीका लागि बैकल्पिक व्यवस्था मिलाउने तयारी भएको निर्देशक दाहालले उल्लेख गरे। कर्मचारी त्यहाँ २४ घण्टा बस्न सक्ने अवस्था छैन, कार्यालय प्रयोजनका लागि लोमान्थाङमा एक कोठा भाडा लिने कुरा छ, निर्देशक दकालले थपे, मोटर साइकल वा सवारी साधनको व्यवस्था मिलाउनुपर्नेछ,त्यसपछि नाका चाँडै सञ्चालन गर्नुपर्छ भन्नेतर्फ हामी जुटिरहेका छौं । कोरलानाकाबाट चीनको भूमी लिजीमा किनमेला गर्नका लागि अहिलेसम्म २५ जना मुस्ताङीले सीमापार पास पाइसकेका छन् । उनीहरूको पनि अध्यागन कार्यालय आउजाउको अभिलेख राख्ने जनाइएको थियो । तर, नाकामा अध्यागनबाट हुने कुनै पनि सेवा प्रारम्भ हुन नसकेको लोघेकर दामोदरकुण्ड गाउँपालिका अध्यक्ष लोप्साङ छोम्फेल बिष्टले जानकारी दिए । केहीदिन अघि चाइनिज पक्षले नाका खुलेको वार्षिकोत्सव समारोह र बैठकमा नेपाल पक्षले कोरलानाकामा स्थापना गरेको अध्यागमन कार्यालयको प्रगति र के हुँदैछ भन्ने विषयमा चीन पक्षका सुरक्षा अधिकारीले निकै चाँसो लिएको अध्यक्ष बिष्टले बताए । नाकामा स्वदेशी तथा विदेशी नागरिकका लागि सहज आउजाउ गर्ने उद्देश्यले स्थापना गरिएको अध्यागन कार्यालयको काम कारवाही के छ, कहिले सञ्चालन हुन्छ, छिटो गर्नु पर्यो भनेर चीन पक्षले सुझाव दिएको अध्यक्ष बिष्टले सुनाए । अध्यक्ष बिष्टले अध्यागन कार्यान्वन नहुँदा सबै चिज अड्किएको चीन पक्षको भनाइ रहेको बताए । बैठकमा कोरला इमिग्रेसनले अनुमति प्रदान गरेर छाप हानिदिए मुस्ताङी नागरिकलाई चीनको सिगात्से र माउण्ड कैलास जानलाई नरोकिने बताएको अध्यक्ष बिष्टको भनाइ छ । अध्यक्ष बिष्टले जिल्ला प्रशासन कार्यालयले दिने भीआईपासलाई चीनले अब मान्यता नदिने संकेत गरेको खुलाए । अध्यागन कार्यालयको स्थापना र उद्घाटनपछि विभागले नेचुङस्थित बिओपीको अफिसरलाई रेखदेखको जिम्मा लगाएको छ । गण्डकी प्रदेश सरकारले गत वर्षको बजेटमा ५० लाख बजेट बिनियोजना गरी ६ कोठाको एसवाई प्यानलको अस्थायी भवन निर्माण गरेको थियो । कोभिडपछि चीन पनि केही थान प्रिफाईप कन्टेनर नेपाल पक्षलाई दिएको थियो । त्रिदेशीय नाकाको रुपमा हेरिएको कोरलानाकालाई सरकारले अनावश्यक प्रचार बाजी गरेको तर, नाकाका लागि चाहिने आवश्यक पूर्वाधार निर्माणमा चाँसो नदिएको मुस्ताङका नागरिकहरुको गुनासो छ । नाकाको नेपाल भूगोलमा खानेपानी ,शौचालय र ब्यापारिक कारोबारका लागि भौतिक संरचना नहुँदा कोरलानाका पुग्ने पर्यटकले विभिन्न समस्या झेल्नु परेको छ , नाकामा अस्थायी रुपमा व्यापार गरी बसेका स्थानीयलाई समेत व्यापार गर्न निकै समस्या चुनौती देखिएको छ ।"
एनआरएनए संग्ल्याउने अवसर,"गैरआवासीय नेपाली संघलाई राजनीतिबाट टाढा राख्न गैरआवासीय नेपालीसम्बन्धी ऐनमा संशोधन गर्न जरुरी छ । गैरआवासीय नेपाली संघ (एनआरएनए) भित्रको विवाद मिलाउन परराष्ट्रमन्त्री डा आरजु राणा देउवाले पूर्वअध्यक्षहरूसहितका केही व्यक्तिलाई मन्त्रालयमा बोलाएर गत हप्ता छलफल गरिन् । एनआरएनएका विवादका सम्बन्धमा सर्वोच्च अदालतले दुई छुट्टाछुट्टै फैसला गरेको छ । न्यायाधीशद्वय सपना मल्ल प्रधान र डा नहकुल सुवेदीको संयुक्त इजलासले २०२४ अप्रिल ३ मा गरेको पहिलो फैसलाले १०औं महाधिवेशनबाट निर्वाचित कार्यसमिति खारेज गर्दै सदस्यता र निर्वाचनसम्बन्धी विवाद टुंग्यायो । त्यसपछि एकताको महाधिवेशन गर्न शेष घलेको संयोजकत्वमा अन्य पूर्वअध्यक्षहरूसहितका व्यक्ति रहेको एउटा उच्चस्तरीय समितिलाई जिम्मा दिन परराष्ट्र मन्त्रालयको नाममा आदेश जारी गरेको छ । माननीय न्यायाधीश तिलकप्रसाद श्रेष्ठ र टेकप्रसाद ढुंगानाको संयुक्त इजलासले २०२४ अगस्ट ६ मा गरेको दोस्रो फैसलाले ११औं महाधिवेशन स्वायत्त र सार्वभौम भएको निर्णय गर्दै उक्त महाधिवेशनबाट निर्वाचित डा बद्री केसीको कार्यसमितिलाई स्थापित गरेको छ । मन्त्रालयमा भएको उक्त अनौपचारिक बैठकमा सर्वाेच्चका यी दुवै फैसलाबारे महान्यायाधिवक्ताको कार्यालयबाट थप सुझाव लिने र बृहत् राजनीतिक परामर्शपछि अघि बढ्ने मोटामोटी सहमति भएको बुझिएको छ । तर, बैठकमा भएको उक्त सहमति तोड्दै शेष घलेले उच्चस्तरीय समितिको बैठक यही १९ नोभेम्बरमा बोलाएपछि अनेक आशंका पैदा भएका छन् । शेष घले एकतर्फी रूपमा चल्न खोजेपछि डा बद्री केसीको नेतृत्वमा रहेको अहिलेको कार्यसमितिले सर्वोच्च अदालतको आफ्नो पक्षमा आएको फैसला र ११औं महाधिवेशनबाट आफूले पाएको म्यान्डेटको संरक्षण गर्ने निर्णय गरेको छ । पहिलो फैसलाको पूर्णपाठको आधारमा दोस्रो फैसला आएकाले पहिलो फैसलाको निर्णय असान्दर्भिक भइसकेको कार्यसमितिको बुझाइ छ । अदालतका दुवै फैसलालाई सम्मान गर्दै निकास निकाल्ने उपायमा छलफल गर्नुको सट्टा दुवै पक्ष आआफ्ना ढंगले अगाडि बढ्दा एनआरएनएमा एकता होइन, यसले झन् गहिरो विवादमा लैजाने निश्चित छ । शेष घलेको रोडम्याप : घलेले सर्वोच्च अदालतको दोस्रो फैसलालाई बेवास्ता गर्दै संघका हालका सबै राष्ट्रिय समन्वय परिषद् भंग गरेर २०२५ को मार्चसम्म राष्ट्रिय अधिवेशन गराउने र २०२५ को मेमा नयाँ अन्तर्राष्ट्रिय महाधिवेशन गराउने तयारीमा रहेको खुलासा भएको छ । विद्युतीय सदस्यता व्यवस्थापनदेखि अनलाइन मतदानलगायतका विधानका सबै संरचनालाई भत्काएर आफू अनुकूलको विधान बनाउने चाहना उनमा रहेको कुरा उनका निकट व्यक्तिहरूले खुलाएका छन् । उनको रोडम्याप अनुकूलको कार्यविधि बनाउन उनले अधिवक्ताहरूसँग परामर्श गरिरहेको कुरा पनि बाहिर आएको छ । समितिमा बहुमतको आधारमा कार्यविधि पास गरेर अगाडि बढ्ने उनको गतिविधिबाट अनुमान लगाउन सकिन्छ । घलेले आवश्यक परेको खण्डमा परराष्ट्र मन्त्रालयको प्रयोग गर्ने र परिस्थिति अनुकूल नभएमा मन्त्रालयलाई नटेर्ने शैली अपनाउँदै आएका छन् । उदाहरणका लागि, उनले १०औं महाधिवेशनमा तत्कालीन सत्तारूढ दलहरू कांग्रेस र माओवादीसँग साँठगाँठ गरेर निर्वाचित अध्यक्ष कुमार पन्तलाई अधिकारविहीन बनाएर आफूले नै निर्वाचन गराउने अधिकारसहितको पत्र परराष्ट्र मन्त्रालयबाट लेखाएका थिए । तर, उच्च अदालत पाटनले परराष्ट्र मन्त्रालयद्वारा घलेलाई दिइएको अधिकार खारेज गर्यो । त्यसपछि, बृहत् राजनीतिक सहमतिअनुसार तीन अध्यक्षको संरचना बनाएर ११औं महाधिवेशन सम्पन्न भयो । यस महाधिवेशनमा राष्ट्रपति, प्रधानमन्त्री र सबै राजनीतिक दलका नेताहरू उपस्थित भएर सहमतिका पक्षमा उभिएका थिए । घलेले भने, सरकारको अनुरोधलाई बेवास्ता गर्दै केही व्यक्तिलाई जोडेर छुट्टै महाधिवेशन गराई विनोद कुँवरलाई अध्यक्ष घोषणा गरे । यद्यपि सर्वोच्च अदालतले कुँवर समूहलाई मान्यता दिएन । सर्वोच्चबाट मान्यता नपाएपछि कुँवरको समितिले ग्लोबल एनआरनएको नाममा गतिविधि गर्न सुरु गर्यो । कुँवरको कार्यसमितिले खासै काम गर्न नसकेपछि उनका सहयोगी सोनाम लामाले युनाइटेड नेपाली डायस्पोरा अर्गनाइजेसन (युनडिओ) नामक नयाँ संस्था दर्ता गराउन परराष्ट्र मन्त्रालयमा निवेदन गरे । परराष्ट्र मन्त्रालयले दर्ता गर्न आनाकानी गरेपछि, लामाले सर्वोच्च अदालतको सहारा लिएर संस्था दर्ता गराए । तर, दर्ता भएको लामो समयसम्म पनि उक्त संस्थाले आफ्नो पहिलो अधिवेशन गर्न सकेको छैन । कुँवर र सोनामका दुवै संस्थाले अपेक्षित रूपमा अगाडि बढ्न नसकेपछि घले पुनः एनआरएनएको संरचनामा केही गर्न सकिन्छ कि भन्ने प्रयासमा देखिएका छन् । डा केसीको आत्मविश्वास ः उता, डा बद्री केसीले भने सर्वोच्च अदालतको फैसलाअनुसार दुवै राष्ट्रिय समन्वय परिषद् र अन्तर्राष्ट्रिय समन्वय परिषद्हरूले आफ्नो पूरा कार्यकाल पूरा गर्ने र २०२५ को अक्टोबरमा एकताको अधिवेशन गर्ने दृढता व्यक्त गरेका छन् । घलेसँगको व्यक्तिगत विवाद केसीका लागि नयाँ विषय होइन । केसी, घलेको पहिलो कार्यकालमा कोषाध्यक्ष र दोस्रो कार्यकालमा महासचिव पदमा निर्वाचित भएका थिए । एनआरएनए भवन निर्माणका लागि ललिता निवास बालुवाटारमा जग्गा किन्न घलेले राखेको प्रस्तावमा केसीले विरोध जनाएपछि उनीहरूबीच मनमुटाव सुरु भएको थियो । घलेसँग मात्र होइन, केसीको पूर्वअध्यक्ष डा उपेन्द्र महतो र जीवा लामिछानेसँगको सम्बन्ध पनि सुमधुर छैन । कुनै बेला महतो र लामिछानेका विश्वासपात्र थिए केसी । तर, पछिल्लो समय उनले महतो र लामिछानेले आफूमाथि न्याय नगरेको महसुस गरेका छन् । आफूले जित्ने १०औं महाधिवेशन गराउन उनीहरूले सहयोग नगरेको केसीको गुनासो छ । महतो र लामिछानले ११औं महाधिवेशनमा केसी अध्यक्षको उम्मेदवारी नै बन्नु हुँदैन भन्ने धारणा राखे । तर, उनीहरूको चाहनाविपरीत केसीले अध्यक्ष पदमा उम्मेदवारी दिए र आफूसहित महत्त्वपूर्ण पदमा आफ्नो टिमका साथीलाई विजयी गराउन सफल भए । पराजित केही व्यक्तिले केही लफडा गरे पनि आफूलाई अध्यक्ष पद त्याग्न महतो र लामिछानेले दबाब दिइएको महसुस केसीले गरेका छन् । तत्कालीन परराष्ट्रमन्त्री एनपी साउदमार्फत आफूलाई पदच्युत गर्ने षड्यन्त्रमा उनीहरू संलग्न भएको आशंका केसीको छ । विगतका परराष्ट्रमन्त्रीहरूले जस्तै मन्त्रालयका कर्मचारी, पार्टी कार्यकर्ता र एनआरएनका केही प्रमुख नेताहरूको बहकावमा नलागी निर्णय गर्न सक्नुपर्छ। बरु दुईचारजना नेताहरूको इगोका कारण लाखौं गैरआवासीयहरूको अधिकारलाई कुण्ठित गर्नु हुँदैन। परराष्ट्र मन्त्रालय र पूर्वअध्यक्षहरू प्रतिकूल हुँदा र सर्वोच्च अदालतको पहिलो फैसलासमेत आफ्नो पक्षमा नहुँदा पनि केसीले हरेस खाएनन् । उनले सर्वोच्च अदालतमार्फत आफ्नो अधिकार स्थापित गर्न सफल भए । अदालतको उक्त फैसला, एनआरएनएमा रूपान्तरण चाहनेहरूको उनलाई दह्रोसाथ र नेपालको सत्ता समीकरण पनि अहिले उनको अनुकूल भएकाले उनको आत्मविश्वास बढ्दै गएको देखिन्छ । त्यसैले उनी अहिले पछि फर्कने मनस्थितिमा छैनन् । यदि वर्तमान अवस्था यथावत् रह्यो भने शेष घलेले एउटा निर्वाचन गर्ने र संस्थापक पक्षको तर्फबाट केसीले अर्को निर्वाचन गराउने अवस्था आउन निश्चितजस्तै देखिन्छ । सर्वोच्चले गठन गरेको उच्चस्तरीय समितिको औचित्य माथि प्रश्न : सर्वोच्चको दोस्रो फैसलापछि प्रधान (सुवेदीको इजलासले पहिलो फैसलाले बनाएको उच्चस्तरीय समितिको औचित्य समाप्त भएको बुझाइ एकथरी काननविदु्को छ । प्रधान सुवेदीको फैसला ११औं महाधिवेशन नभएको अवस्थाको परिकल्पना गरेर गरिएको थियो । सर्वोच्चको दोस्रो फैसलाले पनि ११औं अधिवेशनलाई आफैंमा सार्वभौम र स्वायत्त घोषित गर्दै १०औं अधिवेशनको विवादले ११औं अधिवेशनलाई कुनै असर नगर्ने फैसला गरेको छ । यस समितिले ११औं अधिवेशनबाट निर्वाचित समिति र अन्य नयाँ सरोकारवालाहरूलाई प्रतिनिधित्व गर्दैन । एनआरएनएको समानान्तर संस्था यूएनडीओमा संलग्न व्यक्तिहरू पनि यस समितिमा रहेकाले उनीहरूले एनआरएनएलाई कमजोर बनाएर यूएनडीओको हितमा काम गर्ने एकथरीको आशंका छ । विगतमा निर्वाचनमा पराजित भएका व्यक्तिहरूसमेत रहेको यस समितिबाट समाधान खोज्नु भनेको राजा ज्ञानेन्द्रले लोकतान्त्रिक सरकारलाई अपदस्थ गरेर जनमतबाट तिरस्कृत भएका तुलसी गिरीजस्ता व्यक्तिहरूलाई जिम्मेवारी दिए जस्तै हो । अतः डा बद्री केसीको निर्वाचित कार्यसमितिलाई विश्वासमा नलिई यस समितिले कुनै ठोस निष्कर्ष निकाल्न सक्दैन । कानुनीरूपमा जे जस्तो भए पनि व्यावहारिक रूपमा अब हुने १२औं अधिवेशनमा सबैलाई समेटेर एकताको अधिवेशन गर्न सकिन्छ । त्यस अधिवेशनलाई विवादरहित बनाउन शेष घलेको समितिले सहयोग गर्न सक्छ । दुवै पक्षको मिलन बिन्दु यो हुन सक्छ । अदालतमा विचाराधीन मुद्दाको बेवास्ता : सर्वोच्चको पहिलो फैसलाको पुनरावलोकनका लागि अहिले अदालतमा एउटा मुद्दा दर्ता भएको छ । यसैगरी, ११औं अधिवेशनमा पराजित आरके शर्माले घले र केसीलाई विपक्षी बनाएर अन्य दुई पक्षभन्दा आफू आधिकारिक भएको दाबी गर्दै अर्को मुद्दा सर्वोच्चमा विचाराधीन छ । सामान्यतया अदालतमा विचाराधीन मुद्दालाई असर गर्ने गरी गतिविधि गर्नु हुँदैन । तर घलेले यी मुद्दाहरूलाई बेवास्ता गर्दै गतिविधि अगाडि बढाउन खोजेका छन् । हुन त घलेले अदालतको फैसलाको बेवास्ता गरेको यो पहिलो पटक होइन । उच्च अदालत पाटनले महाधिवेशन नगराउनू भनी अन्तरिम आदेश दिएको समयमा उनले महाधिवेशन गरेर विनोद कुँवरलाई अध्यक्ष घोषणा गरेका थिए (हेर्नुस् मुद्दा नं ०७९ डब्लूओ१५०७ को फैसलाको प्रकरण नं ३६) । परराष्ट्रमन्त्रीको भूमिका र उनीबाट अपेक्षा ः घले र केसी आआफ्नै ढंगले अघि बढिरहेको र पूर्वअध्यक्षहरूले पनि निर्णायक भूमिका खेल्न नसक्ने अहिलेको अवस्थामा परराष्ट्रमन्त्री डा देउवा स्वयंले सबै पक्षबीच समन्वय गर्न जरुरी छ । उनले साँच्चिकै डायस्पोराको एकता चाहेकी छन् भने विगतका परराष्ट्रमन्त्रीले जस्तो गल्ती दोहोर्याउनु हुँदैन । विगतमा मन्त्रालयका कर्मचारी र आफ्ना दलका कार्यकर्ताले नै मन्त्रीलाई कमजोर बनाएको पाइएको छ । परराष्ट्र मन्त्रालयले गरेका आधा दर्जनभन्दा बढी निर्णयहरू अदालतले बदर गरिदिएका कारण उनीहरूको कार्यक्षमता र नियत माथि प्रश्न उठाउने ठाउँ छ । एनआरएनएभित्रको समस्या समाधान गर्ने हो भने परराष्ट्रमन्त्रीले निम्न प्रश्नहरूको उत्तर खोज्न जरुरी छ । २१ वर्षको इतिहास हुँदा पनि आम गैरआवासीय नेपाली, बुद्धिजीवी र पेसागत व्यक्तिहरू यो संघमा सहभागी हुन किन चाहँदैनन् ? किन सीमित व्यक्तिहरूले संघलाई आफ्नो इसारामा चलाउन खोजिरहेका छन् ? किन निर्वाचन जित्न दसौं करोड रुपैयाँ खर्च गर्छन् ? उनको पार्टीको चस्माबाट हेर्दा (नेपाली कांग्रेसको दुई तिहाइभन्दा बढी महाधिवेशन प्रतिनिधि भएको अवस्थामा कांग्रेसले समर्थन गरेको अध्यक्षको उम्मेदवार किन सधैं हार्छन् वा तेस्रो स्थानमा रहन्छ ? डा देउवा १०औं महाधिवेशनको विवादमा अप्रत्यक्ष रूपमा संलग्न थिइन् । उनको त्यो गल्तीलाई सच्याएर अघि बढ्ने अवसर उनले पाएकी छन् । विगतका परराष्ट्रमन्त्रीहरूले जस्तै, मन्त्रालयका कर्मचारी, पार्टी कार्यकर्ता र एनआरएनका केही प्रमुख नेताहरूको बहकावमा नलागी निर्णय गर्न सक्नुपर्छ । उनीहरूले साँघुरो घेराभन्दा बाहिर आएर आम गैरआवासीय नेपाली, बुद्धिजीवी र निर्वाचित समितिका पदाधिकारीहरूको कुरा सुन्नुपर्छ । मन्त्रालयलाई भ्रममा राखेर संघलाई थप विभाजनतिर लैजान खोज्ने सबै प्रकारका गतिविधिलाई उनले तत्काल रोक्नुपर्छ । संघलाई राजनीतिबाट टाढा राख्न गैरआवासीय नेपालीसम्बन्धी ऐनमा संशोधन गर्न उनी तयार हुनुपर्छ । दुई, चारजना टाउके नेताहरूको इगोका कारण लाखौं गैरआवासीयहरूको अधिकारलाई कुण्ठित गर्नु हुँदैन । अन्तर्राष्ट्रिय गैरसरकारी संस्थाहरूमा काम गरेको अनुभवले डायस्पोराको शक्ति र विश्वलाई बुझ्ने क्षमता डा देउवाको छ । त्यसैले डायस्पोरा नेपालीहरूलाई एक बनाउने इमानदार प्रयास उनले गर्नेछिन् भन्ने आम गैरआवासीय नेपालीले अपेक्षा गरेका छन् । शर्मा, गैरआवासीय नेपाली संघका वर्तमान उपाध्यक्ष हुन्"
अवैधरुपमा भित्राइएको भारतीय मदिरा बरामद,झापा : पूर्वी नाकाबाट अवैधरुपमा भित्राइएको भारतीय मदिरा प्रहरीले बरामद गरेको छ । मेचीनगरका सीमा नाकाबाट तस्करीको माध्यमबाट भित्राइएको ३३७ पिस वर्ल्ड मर्क मदिरा बरामद गरिएको जिल्ला प्रहरी कार्यालय झापाले जनाएको छ । इलाका प्रहरी कार्यालय धुलाबारीबाट खटिएको प्रहरी टोलीले गएराति ९:२५ बजे मेचीनगर नगरपालिका१० धुलाबारी चोकमा चेकजाँच गर्ने क्रममा सो भारतीय मदिरा बरामद गरेको थियो । अन्दाजी १ लाख ३६ हजार ९५६ रुपैयाँ बराबरको सो मदिरा आवश्यक कारबाहीको लागि मेची भन्सार कार्यालय काँकडभिट्टामा बुझाउने तयारी भइरहेको प्रहरीले जनाएको छ ।
बिरालो गयो,"सुपर्णखाले मलाई रोक्दै भने, सबैबाट यस्तो विरोध भइरहेको छ, फिर्ता गरिदेऊन त त्यो दान । बेकारमा किन सबको विरोध सहन्छौ ? त्यो विरोध अरू कारणले हो र ! आफूले नपाएकाले क्रोधको ज्वाला दन्काएको हो, मैले थपें। आज दिउँसो सुपर्णखा अचानक टप्किए, मेरो घरमा । मलाई खुसी नै लाग्यो । जे जस्तो भए पनि मनको बोझ बिसाउन पाइने यिनै एक त हुन् मेरा मित्र । मेरो कुभलो त चाहँदैनन् नि त । स्वागत गरें । बसिसकेपछि गुनासो पोखें, हेरन, एकजना मित्र, मित्र के भनौं, मेरै जमातका मान्छे अर्थात् भर्खर आफ्नो जमातको बनाउन बाध्य भएर आफ्नो बनाएको मान्छेले मलाई मन फुकाएर, कर्ण र हरिश्चन्द्रजस्तो दानवीर भएर मलाई एक अर्ब जतिको सम्पत्ति दान के दिएका थिए आरिसे दाहाडे अर्काथरीलाई अपच भयो । तिनीहरूले नपाएर मैले पाएँ, तिनलाई औडाहा भयो अनि नानाथरी दोषारोपण गरेर मेरो जमातको हुर्मत लिन कस्सिएर अगाडि बढेको बढ्यै छन् । ती दानवीर र मेराविरुद्धमा प्रचारबाजी गरिरहेछन् । मलाई त ती दानवीरमाथि पहिलेदेखि भएको श्रद्धा झन्झन् उचालिँदो छ । सुपर्णखाले मलाई रोक्दै भने, सबैबाट यस्तो विरोध भइरहेको छ, फिर्ता गरिदेउन त त्यो दान । बेकारमा किन सबको विरोध सहन्छौ ? त्यो विरोध अरू कारणले हो र ! आफूले नपाएकाले क्रोधको ज्वाला दन्काएको हो, मैले थपें । जे भए पनि कारोबारी मान्छेसँग दान लिनु तिम्रो जस्तो हामी जनताको हौं भन्ने जमातले सुहाउने कुरा हैन । फेरि कारोबारी मान्छेको काम जसरी पनि मुनाफा आर्जन गर्ने हो । उनीहरूको त्यो घोषित उद्देश्य नै हो । त्यसैले त्यसलाई अन्यथा लिनु हुँदैन । बोल्नुभन्दा सुन्नु निको लाग्यो उनका एकोहोरो कुरा बुझ्दा । उनी भन्दैथिए, अनि मुनाफा आर्जन गर्नेले बिनास्वार्थ कसैलाई सित्तैमा केही दिँदैन । यो सत्य हो र यसलाई पनि अन्यथा लिनु हुँदैन । अब त्यस्तो उद्देश्य भएको मान्छेले दान दिएको छ भने त्यसको पछाडि कुनै स्वार्थ अवश्य हुन्छ । उसको त्यो स्वार्थ पूरा गर्न तिम्रो जमात नै सधैं लागिरहनु पर्छ त ? अनि तिम्रो जमातले उसको भलो गर्छ कि जनताको ? कि आफ्नो जमातलाई जनताको जमात भन्न छाड कि त्यो दान फिर्ता गर । यसैमा तिम्रो र तिम्रो जमातको कल्याण हुन्छ । म त त्यही देख्छु । उल्टै उनले त अर्ती पो दिए बा ! मैले अलि चर्को स्वरमा भनें, हाम्रो देशमा यत्तिका जमात छन् । कुन जमात दान नलिएरै चलेको छ ? एउटा मात्र उदाहरण देऊ त । मैले पाएकोमा त्यसै विरोध गर्छन् । उनले मुस्कुराउँदै आफ्ना कुरा राखे, हेर, कोही जतिसुकै ठूलो चोर होस्, प्रमाण नभेटिउञ्जेल ऊ सज्जन नै ठहरिन्छ । कोही सानो चोर भए पनि प्रमाण भेटियो भने सबैले उसलाई चोर भन्छन् र ऊ सजायको भागीदार हुन्छ । अहिले तिम्रो प्रमाण भेटिएको छ । अरू जनताको जमात हौं भन्नेहरूको प्रमाण भेटिएको छैन । अनि प्रमाण भएपछि जनताले भन्दैनन् त ? मैले आफ्नो बचाऊ गर्न परिगो । भनें, मेरो विरोध गर्नेहरू कुनै जनता हैनन् । ती त मेरो विरोध गर्ने कुनै ठाउँ नपाएपछि मेरा विरोधी जमातले उठाएको मान्छे हुन् । उनले अलि कडकएर बोले, त्यो चाहिँ नभन । सत्य कुरा गर्नेहरू त तिमीलाई माया गर्नेहरू हुन् । तिम्रा गल्ती सच्याएर ठीक ठाउँमा ल्याउन खोज्ने हुन् । तिम्रा मित्र हुन् । जुन कुरामा पनि विरोधीहरूको काम हो भन्नु साउनमा आँखा फुटेको गोरुले सधैं हरियो देख्छ भने जस्तै हो । उनको कुरा सुनेर मलाई झोक नचलेको हैन । तर त्यही बेलामा आमाले चिया ल्याउनु भयो । सुपर्णखासँग एकछिन भलाकुसारी गर्नुभयो । चिया खाँदाखाँदै मेरो झोक हराइसकेछ । मैले भनें, हैन, तिमी त्यसो भन्छौ, मैले भ्रष्टाचार गर्दिनँ, गर्न दिन्न, सुशासन कायम गर्छु, देशको विकास गर्छु भन्दासमेत विरोध गर्नेलाई पनि मित्र भन्न मिल्छ ? उनले सजिलै भनिदिए, हेर, कति वर्षदेखि तिमी अधिकार लिएर बसेका छौ ? कति वर्षदेखि यी कुरा दोहोर्याइरहेका छौ ? अहिलेसम्म माखो मरेको हैन । जनताले हेरिरहेका छन्, तिम्रो हालत सुरुमा कस्तो थियो ? अहिले कस्तो छ भनेर । तिम्रो रहनसहनमा कति ठूलो परिवर्तन आएको छ । तिमीले नियमअनुसार पाउने पारि श्रमिक र सुविधाले अहिलेको तिम्रो अवस्थामा पुग्न सकिन्छ ? अनि भ्रष्टाचार हटाउने, सुशासन ल्याउने, देश विकास गर्ने तिम्रा कुरा सुन्दैमा जनताले विश्वास गर्छन् ? सादा जीवन बाँच, अत्यावश्यक कुरा मात्र उपभोग गर । त्यो देखेपछि जनताले विश्वास गर्लान् तिम्रा कुरा ? मैले मुस्कुराउँदै जवाफ दिएँ, अब हेर्दै जाउ न । हजार मुसा खाएर तिमी कता लाग्छौ, म भन्न सक्दिनँ । प्वाक्क बोलेर उनी जुरुक्क उठेर गए । मसँग डराएर भागे । म किन मक्ख नपरुँ उनी डराएकोमा !"
पूर्वसभामुख ढुंगानाको पार्थिव शरीर श्रद्धाञ्जलीका लागि सानो गौचरणमा,"काठमाडौं :पूर्वसभामुख दमननाथ ढुङ्गानाको पार्थिव शरीर श्रद्धाञ्जलीका लागि ज्ञानेश्वरस्थित सानो गौचरणमा राखिएको छ। अहिले सानो गौचरणमा सर्वसाधारणको बाक्लो उपस्थित रहेको छ। नेपाल कम्युनिष्ट पार्टी (एमाले)का अध्यक्ष एवं प्रधानमन्त्री केपी शर्मा ओलीले ढुंगानालाई राष्ट्रिय झण्डा ओढाएर श्रद्धाञ्जली प्रकट गरेका छन्। यसैगरी नेपाली कांग्रेसका सभापति शेरबहादुर देउवासहित विभिन्न राजनीतिक दलका नेता तथा समाजका विभिन्न क्षेत्रका व्यक्तिहरूले ढुंगानाको पार्थिव शरीरमा श्रद्धाञ्जली अपर्ण गरेका छन्। सरकारले राजकीय सम्मानका साथ पूर्वसभामुख ढुंगानाको अन्त्येष्टि गर्ने निर्णय गरेको छ। कलेजोसँग सम्बन्धित समस्याका कारण केही समयदेखि उपचाररत पूर्वसभामुख ढुङ्गानाको बानेश्वरस्थित फ्रन्टलाइन अस्पतालमा ८३ वर्षको उमेरमा आइतबार दिउँसो निधन भएको थियो । त्यसलगत्तै ढुङ्गानाको पार्थिव शरीर त्रिभुवन विश्वविद्यालय शिक्षण अस्पतालस्थित शव गृहमा राखिएको थियो । सानो गौचरणमा श्रद्धाञ्जलिपछि पशुपति आर्यघाटमा उनको अन्त्येष्टि गरिनेछ । नेपालमा बहुदलीय व्यवस्था, लोकतन्त्र, शान्ति र मानवअधिकारका पक्षमा जीवनपर्यन्त वकालत गरिरहनुभएका ढुङ्गानाले मुलुकमा विगतको माओवादी सशस्त्रद्वन्द्व अन्त्य गरी शान्ति बहाली गर्नसमेत महत्वपूर्ण भूमिका निर्वाह गरेका थिए। विसं २०४८ मा काठमाडौँ निर्वाचन क्षेत्र नं २ बाट प्रतिनिधिसभा सदस्यमा निर्वाचित भएएपछि उनी प्रतिनिधिसभाको सभामुख बनेका थिए। नेपालको संसदीय व्यवस्था र प्रजातान्त्रिक मूल्य मान्यतालाई संस्थागत गर्न उनको उल्लेखनीय योगदान छ ।"
मौरीसँग रम्दै विजय,"काठमाडौं : कुनै समयमा ट्रेकिङलाई आफ्नो पेसाका रूपमा अँगालेका विजय केसी अहिले भने मौरीपालनमा रमाउन थालेका छन्। केसीले पाँच दिनको तालिम लिएपछि एक गोला मौरी किनेर उनले व्यवसाय सुरु गरेका थिए। घरको आर्थिक अवस्था कमजोर भएकाले केसीले सुरुमा पर्यटकको भरिया (पोर्टर) को रूपमा काम गरे। उनले पर्यटकहरूसँग कुराकानी गर्दागर्दै अंग्रेजी भाषा सिके। अंग्रेजी भाषा सिकेपछि सहायक गाइडको रूपमा काम गर्न थाले। उनले पर्यटकलाई डोर्याउन थाले। बिस्तारै पर्यटककै सहयोगमा उनले आफ्नै ट्राभल एजेन्सी खोले। १२ वर्ष ठमेलमा नै बसेर केसीले एजेन्सी चलाए। तर कोभिड१९ पछि व्यवसाय ठप्प भयो। कोभिड१९ को कारणले भएको लकडाउनमा उनले केही गर्ने सोच बनाए। पहिल्यैदेखि धेरै ठाउँमा घुमफिर गरेका केसीले मौरीपालनको बारेमा ज्ञान बटुलेका थिए। उनले मौरीपालन गर्ने निर्णय गरे र पाँच दिनको मौरीपालनसम्बन्धी तालिम लिएपछि एक गोला मौरी किने। मौरीका बारेमा जति धेरै बुझ्दै गएँ, म त्यति नै आकर्षित हुँदै गए, केसी भन्छन्, मौरीको जीवनको बारेमा बुझ्नु र पालन गर्नुको आनन्द नै छुट्टै छ। उनले त्यसपछि ४० गोला मौरी किनेर व्यवसाय नै सुरु गरे। सुरुवातको वर्षमा केही घाटा नै भए पनि पछि भने मज्जाले फाइदा भएको केसी बताउँछन्। अहिले भने व्यवसाय फस्टाएकाले नगरकोटमा २ रोपनीमा, साँगामा १ रोपनीमा र चितवनमा १ रोपनीमा मौरीपालन गरिरहेको उनले जानकारी दिए। वर्षभरिमा लोकल मौरीले लगभग १५२५ र विकासे मौरीले ६०७० किलोसम्म मह उत्पादन गर्ने उनले सुनाए। केसीले आफूले उत्पादन गरेको मह र मौरीको गोला बिक्री गर्नेमात्र नभई महबाट विभिन्न औषधि र जडीबुटीसमेत बनाएर बिक्री गर्ने गरेको बताए। मौरीले संकलन गरेको प्रोपोलिस नामको पदार्थबाट घाउचोट लाग्दा रगत रोकथाम गर्ने स्प्रे बनाएर उनले बिक्री गर्दै आएका छन्। कर्मी मौरीबाट प्राप्त हुने रोयल जेलीबाट पनि एकदमै राम्रो कमाइ हुने उनले सुनाए। मौरीलाई अरू जनावरलाई जस्तो धेरै स्याहार गर्नु नपरे पनि अरिंगाल र अरू किराहरूबाट भने जोगाउनुपर्ने केसी अनुभव छ। पाँच वर्ष भयो मैंले मौरीपालन गर्न थालेको तर अहिले पनि मौरी पालनप्रतिको रुचि भने घटेको छैन, केसी भन्छन्, मौरीजस्तो मेहनती प्राणी कतै छैन जस्तो लाग्छ। आफ्नो व्यवसायबाट नाफा कमाउनेमात्र नभई केसीले ६७ जनालाई काम पनि दिएका छन्। केसीले कफीखेती र ट्राभल एजेन्सीजस्तो व्यवसायलाई निरन्तरता दिइरहेको भए पनि मौरीपालन भने उनको मूल र मनपर्ने व्यवसाय बनेको छ। मौरीपालन गरेर पाँच जनाको परिवार मज्जाले चलिरहेको उनले सुनाए।"
अनि आमाहरूले पाउन थाले नयाँ जीवन,"सुर्खेत : डोल्पाको ठूलीभेरी नगरपालिका निवासी अमृता बुढालाई सुत्केरी व्यथाले च्यापो । लामो समयसम्म पनि उनले बच्चा जन्माउन सकिनन् । गाउँको स्वास्थ्यचौकी र जिल्ला अस्पतालमा उनको उपचार सम्भव भएन । ज्यान नै जोखिममा परेपछि स्वास्थ्यकर्मीले अमृतालाई तत्काल सुर्खेत लैजान भने । आफन्तले अमृताको ज्यान बचाइदिन हारगुहार गरे । करिब १८ घण्टापछि उनको हेलिकोप्टरबाट उद्धार भयो । उनी प्रदेश अस्पताल सुर्खेतमा सुत्केरी भइन् । विशेषज्ञ उपचार पाएपछि आमा र बच्चा दुवैको ज्यान जोगियो । हुम्लाको खार्पुनाथकी दीफकली सार्की सुत्केरी भइन् । अत्यधिक रक्तस्राव भएपछि उनको जिल्ला अस्पतालमा उपचार सम्भव भएन । डाक्टरले तत्काल जिल्ला बाहिर नलगे सुत्केरीको ज्यान नै जाने बताए । राष्ट्रिय सडक सञ्जालमा नजोडिएको हुम्लामा तत्काल सुविधायुक्त अस्पतालसम्म लैजाने एकमात्र विकल्प हवाईसेवा हो । हवाईसेवासमेत नियमित नहुँदा सुत्केरीको ज्यान बचाउन नसकिने अवस्था आयो । आफन्तहरू निराश बने । तर हेलिकप्टरबाट दीफकलीको उद्दार भयो । सुर्खेतस्थित प्रदेश अस्पतालमा उपचार हुँदा उनले नयाँ जीवन पाइन् । अमृता र दीफकली केवल प्रतिनिधिपात्र हुन् । कर्णालीका दुर्गम जिल्लामा यस्ता धेरै गर्भवती तथा सुत्केरीले नयाँ जीवन पाएका छन् । सुरक्षित प्रसूति सेवा र स्वास्थ्य संस्थाको अभावमा अहिले पनि दुर्गममा उपचार नै नपाएर गर्भवती तथा सुत्केरीले अकालमै ज्यान गुमाउनुपर्ने बाध्यता छ । यस क्षेत्रमा सुत्केरी हुन नसकेर गर्भवतीको अत्याधक रक्तस्राव तथा संक्रमणका कारण सुत्केरीको उपचार अभावमा मृत्यु हुने गरेको छ । हालसम्म धेरै गर्भवती र सुत्केरीले समयमै उपचार नपाउँदा ज्यान गुमाइसकेका छन् । तर, २०७६ सालबाट सुरु भएको राष्ट्रपति महिला उत्थान कार्यक्रमअन्तर्गत हेलिकप्टरबाट उद्धार हुन थालेपछि धेरै गर्भवती र सुत्केरीको ज्यान जोगिएको हो । अहिले पनि दुर्गमका गर्भवती र सुत्केरी महिलालाई जिल्लामै उपचार सम्भव नभएमा हेलिकप्टरबाट उद्धार गरेर सुर्खेतस्थित प्रदेश अस्पतालमा उपचार गराइन्छ । प्रदेश अस्पतालमा विशेषज्ञ चिकित्सक र उपचार सेवा भएका कारण पनि जोखिममा रहेका गर्भवती र सुत्केरीहरू मृत्युको मुखबाट बच्ने गरेका हुन् । पछिल्लो चार वर्षको अवधिमा तीन सयभन्दा धेरै गर्भवती तथा सुत्केरी महिलाको हेलिकप्टरबाट उद्धार गरिएको छ । हेलिकप्टरबाट उद्धार भएका कारण उनीहरूको ज्यान बचाउन सफल भएको कर्णाली सरकारको सामाजिक विकास मन्त्रालयले जनाएको छ । हवाई उद्धार कार्यक्रममार्फत दुर्गमका गर्भवती र सुत्केरी आमाले नयाँ जीवन पाएको मन्त्रालयको भनाइ छ । अस्पतालमा सुत्केरी हुने बढ्दै पछिल्लो समय स्वास्थ्य संस्थामा सुत्केरी हुनेको संख्या वृद्धि भएको प्रदेश सरकारको सामाजिक विकास मन्त्रालयले जनाएको छ । मन्त्रालयअन्तर्गतको स्वास्थ्य महाशाखाका प्रमुख वृषबहादुर शाही भन्छन्, अवस्था हिजोको जस्तो छैन, स्वास्थ्य संस्थामा सुत्केरी हुने क्रम बढेको छ । यसले पनि मातृ मृत्युदर घटेको छ, स्वास्थ्य सेवाको पहुँच पनि विस्तार भएको छ । सरकारी स्वास्थ्य संस्थामा प्रसूति सेवा लिने गर्भवती र सुत्केरीलाई प्रोत्साहन गर्न थालेपछि यो संख्या बढेको उनको भनाइ छ । सरकारले नियमित स्वास्थ्य संस्थामा जाँच गराउन तथा सुत्केरी हुन आएका महिलालाई प्रोत्साहन रकम प्रदान गर्दै आएको छ । प्रदेश सरकारले पनि स्वास्थ्य संस्थामा सुत्केरी हुनेलाई दुई हजार रुपैयाँ प्रोत्साहनबापत उपलब्ध गराएको छ । विस्तारै नागरिकमा सचेतना बढेको, गाउँमा बर्थिङ सेन्टरहरू स्थापना भएको, जिल्लाहरूमा विशेषज्ञ सेवा विस्तार भएको र तीनै तहका सरकारले प्रोत्साहन रकम दिन थालेपछि स्वास्थ्य संस्थामा सुत्केरी हुनेको संख्या बढेको शाहीले बताए । यसले पनि मातृ तथा बालमृत्युदर घटाउन सहयोग पुगेको उनको भनाइ छ । गर्भवती र सुत्केरीको ज्यान जोगाउनका लागि मन्त्रालयले नियमित गर्भजाँच, स्वास्थ्यकर्मीलाई आवश्यक तालिम, जिल्ला अस्पतालहरूको क्षमता विकास, आवश्यक उपकरणको व्यवस्थापन, विशेषज्ञ सेवाको विस्तार, प्रोत्साहन रकम वितरण र स्थानीय तहसँग सहकार्य गर्ने लगायतका काम गरिरहेको उनले जानकारी दिए ।"
कांग्रेस केन्द्रीय कार्यसमितिको आकस्मिक बैठक बस्दै,"काठमाडौं : नेपाली कांग्रेसको केन्द्रीय कार्यसमितिको आकस्मिक बैठक बस्दैछ। पार्टीका नेता एवम् पूर्वसभामुख दमननाथ ढुङ्गानाको निधनप्रति श्रद्धाञ्जली अर्पण गर्दै शोक प्रस्ताव पारित गर्न कांग्रेसको केन्द्रीय कार्यसमितिको बैठक बस्न लागेको कांग्रेस केन्द्रीय कार्यालयका सचिव प्रकाश शर्माले जानकारी दिए। बैठक बिहान १०:३० बजे पार्टीको केन्द्रीय कार्यालय वीपी स्मृति भवन,ललितपुरमा बस्ने कांग्रेसले जनाएको छ । सरकारले पूर्वसभामुख ढुङ्गानाको राजकीय सम्मानका साथ अन्त्येष्टि गर्ने निर्णय गरेको छ । उनको शोकमा आज सार्वजनिक बिदा समेत दिइएको छ।"
अनन्त यात्रामा लोकतान्त्रिक आन्दोलनका अभियन्ता,"काठमाडौं : सरकार सत्तापक्षको, संसद् प्रतिपक्षको भन्दै संसदीय अभ्यासलाई मर्यादित एवं गरिमामय बनाएका सभामुख पदका मानक दमननाथ ढुंगानाको आइतबार निधन भएको छ । ८३ वर्षीय ढुंगानाको उपचारका लागि लैजाने क्रममा निधन भएको छ । अचानक असहज महसुस गरेका ढुंगानाको फ्रन्टलाइन अस्पतालमा पुर्याउँदा निधन भइसकेको थियो । दसैंअघि भारतमा उपचार गरेर फर्किएका ढुंगाना घरमै आराम गरिरहेका थिए । कलेजोको समस्या झेलिरहेका थिए । ढुंगानाको शवलाई त्रिवि शिक्षण अस्पताल महाराजगञ्ज राखिएको छ । शान्ति र लोकतन्त्रका पक्षपाति ढुंगानाको सोमबार दिउँसो पशुपति आर्यघाटमा अन्त्येष्टि गरिने छ । त्यसअघि उनको पार्थिव शरीरलाई अन्तिम श्रद्धाञ्जलिका लागि नक्सालस्थित सानो गौचरणमा राखिनेछ । बेलायतमा रहेका कान्छा छोरा आएपछि सोमबार अन्तिम संस्कार गरिने पारिवारिक स्रोतले जनाएको छ । ढुंगानाको काठमाडौं९, बत्तीपुतलिस्थित निवासमा पुगी शोकाकुल परिवारजनलाई प्रधानन्यायाधीश प्रकाशमान सिंह राउत, संविधानविद् राधेश्याम अधिकारी लगायतले सान्त्वना दिएका थिए । ढुंगानाकी पत्नी भुवन, दुई छोरा र एक छोरी नीतिका छन् । लोकतान्त्रिक राजनीतिका अथक अभियन्ता ढुंगानाको संविधान निर्माण, लोकतन्त्र र शान्ति स्थापनामा महत्वपूर्ण भूमिका छ । २०१७ सालमा तत्कालीन राजा महेन्द्रले कु गरेपछि विद्यार्थीहरू आन्दोलनमा लागेका थिए । बीपी कोइराला, कृष्णप्रसाद भट्टराई र मनमोहन अधिकारीमाथि लगाइएका मुद्दामा ढुंगानाले बहस पैरवी गरेका थिए । ३० वर्षको उमेरमा नेपाल बार एसोसिएसनको महासचिव भएका ढुंगाना झन्डै दुई दशक वकालत पेसामा संलग्न थिए । २०२८ सालमा नेपाल बार एसोसिएसनको महासचिव भएका थिए । पञ्चायतकालमा विद्यार्थी संगठनमा आबद्ध भएर राजनीतिक यात्रा गरेका ढुंगानाले ०४६ सालको जनआन्दोलनको बेला कांग्रेसका प्रवक्ता थिए । ०४७ साल कात्तिक २३ गते जारी भएको संविधानको मस्यौदा गर्न गठित आयोगमा रहेर ढुंगानाले योगदान गरेका थिए । ०४८ सालमा काठमाडौं क्षेत्र नं २ बाट निर्वाचित भएका ढुंगाना सभामुख भएका थिए । संसदीय अभ्यासलाई मर्यादित बनाउन ढुंगानाले खेलेको भूमिकाको प्रशंसा हुने गरेको छ । उनी ०५१ सालसम्म सभामुख भएका थिए । ०५१ मा पनि उनी चुनाव लडे, तर जित्न सकेनन् । पूर्वसभामुख तारानाथ रानाभाटले पञ्चायतकालदेखि नै ढुंगानासँगै नै मित्रता रहेको बताए । हामी दुवै प्रजातान्त्रिक योद्धा थियौं र कानुनका विद्यार्थी पनि, पूर्वसभामुख रानाभाटले स्मरण गरे, त्यो बेला हामी कांग्रेसका नाम चलेका युवा कार्यकर्ता थियौं । बहुदलीय व्यवस्थाको पुनस्र्थापनापछि प्रतिनिधिसभाको पहिलो सभामुख ढुंगाना थिए । ढुंगाना सभामुख हुँदा रानाभाट कानुन, न्याय तथा संसदीय मामिलामन्त्री थिए । आत्मीय सम्बन्ध थियो हाम्रो । उहाँ (ढुंगाना) सभामुख हुँदा संसद्को विभागीयमन्त्री थिएँ । ठूलादेखि ससाना कुरामा पनि परामर्श गरेर अगाडि बढिन्थ्यो, रानाभाटले भने, उहाँले सबैसँग इमान्दारीपूर्ण सहकार्य गर्नुभएको थियो । उहाँको निधन प्रजातान्त्रिक आन्दोलनलाई घाटा हो । सशस्त्र विद्रोह गरेको माओवादी आन्दोलनलाई शान्ति प्रक्रियामा ल्याउन सहजकर्ताको भूमिका समेत निर्वाह गरेका थिए । ढुंगाना पछिल्लो समय राजनीतिमा निस्क्रिय झैं थिए । ०६२६३ सालको जनआन्दोलनमा उनले नागरिक समुदायको अगुवाको भूमिका निर्वाह गरेका थिए । संविधान निर्माण र गणतन्त्र स्थापनामा ढुंगानाको योगदान निकै महत्वपूर्ण रह्यो । संविधानविद् एवं पूर्वकानुनमन्त्री नीलाम्बर आचार्यले श्रद्धाञ्जलि व्यक्त गर्दै सामाजिक सञ्जालमा लेखेका छन्, भित्रै चसक्क भयो दमननाथ ढुंगानाको निधनको समाचारले । २०२६ सालदेखिको मित्र दमनजी, ख्यातिप्राप्त नागरिक, मानव अधिकारवादी, प्रजातान्त्रिक राजनीतिज्ञ र असल वक्ता हुनुहुन्थ्यो । ०४७ पछिको पहिलो सभामुखको उहाँको भूमिका र शान्ति प्रक्रियामा सक्रियता स्मरणीय रहनेछन् । पछिल्लो समय ०७४ सालमा भक्तपुर जिल्ला क्षेत्र नं २ बाट चुनावी मैदानमा उत्रिएका थिए । चुनावमा पराजय भएसँग राजनीतिमा निस्क्रिय देखिएका थिए । यद्यपि, मुलुकको राजनीतिक, संवैधानिक र नागरिक अधिकारका लागि उनले सरकारलाई खबरदारी गरिरहन्थे । पछिल्लो समय उनले आफ्ना केही विचारहरू अन्नपूर्ण पोस्ट् दैनिकमार्फत सार्वजनिक गरेका थिए । ढुंगानाको योगदान सधैं स्मरणीय पूर्वसभामुख ढुंगानाको निधनप्रति राष्ट्रपति रामचन्द्र पौडेल, प्रधानमन्त्री केपी शर्मा ओली, सभामुख देवराज घिमिरे, उपसभामुख इन्दिरा रानाले दुःख व्यक्त गरेका छन् । राष्ट्रपति पौडेलले नेपालको लोकतान्त्रिक आन्दोलनमा ढुंगानाले पुर्याएको योगदानलाई मुलुकले सधैं स्मरण गरिरहने बताएका छन् । उनले भनेका छन्, पूर्वसभामुख एवं संविधानविद् दमननाथ ढुंगानाको निधनको खबरले मलाई मर्माहत बनाएको छ । पञ्चायतकालमा विद्यार्थी संगठनबाट राजनीति प्रारम्भ गर्नुभएको उहाँले वरिष्ठ अधिवक्ता, मानव अधिकारवादी र नागरिक समाजको अगुवाको पहिचान बनाउनुभएका ढुंगानाले नेपालको लोकतान्त्रिक आन्दोलनमा पुर्याएको योगदानलाई मुलुकले सधैं स्मरण गरिरहनेछ । दुःखको यस घडीमा प्रियमित्र ढुंगानाप्रति श्रद्धान्जलि व्यक्त गर्दै शोकाकुल परिवारजनमा गहिरो समवेदना व्यक्त गर्दछु । प्रधानमन्त्री ओलीले पूर्वसभामुख ढुंगानाको निधनको खबरले आफूलाई दुखी बनाएको बताएका छन् । २०४६ सालमा प्रजातन्त्र पुनस्र्थापना भएपछि निर्वाचित पहिलो प्रतिनिधिसभाका सभामुख, मेरा मित्र दमननाथ ढुंगानाको निधनको खबरले अत्यन्त दुःखी छु, प्रधानमन्त्री ओलीले सामाजिक सञ्जाल फेसबुकमा लेखेका छन्, नेपालमा मानव अधिकार रक्षाको आन्दोलन र संसदीय अभ्यासको प्रबर्द्धनमा उहाँको योगदान सम्झिरहेको छु ।"
उपकुलपति नियुक्त गर्न कृषि विश्वविद्यालयमा ऐन मिचेर नियम बनाइयो,"चितवन : कृषि तथा वन विश्वविद्यालयमा ऐन मिचेर उपकुलपति नियुक्त गर्न लागिएको छ। ऐन विपरित नियम बनाएर उपकुलपति नियुक्ति गर्न खोजिएको हो। हालकी रजिष्ट्रार प्राडाशारदा थपलियालाई उपकुलपति बनाउने योजना अनुसार ऐन मिचेर एकलौटी गर्न खोजिएको आरोप छ। उपकुलपति नियुक्तका लागि ऐन मिचेर दरखास्त आह्वान गरिएको छ। ऐन मिचेर छनौट समिति बनाइएको छ। यही समितिले ऐन बाझिने गरी कार्यविधि बनाएको छ। विश्वविद्यालय बाहिरबाट अन्यले प्रतिस्पर्धा गर्न रोक लगाउन कार्यविधि बनाइएको छ। थपलियाको नियुक्तिमा सहज बनाउन सरकारी प्राध्यापकले मात्रै दरखास्त दिन पाउने नियम राखिएको छ। ऐन २०६६ ले कृषि, वन तथा पशु विज्ञानमा विशिष्टता भएको व्यक्तिलाई मात्रै उपकुलपति बनाउने व्यवस्था छ। सम्बन्धित विषयमा विशिष्टता हासिल गरेका अन्यलाई प्रक्रियामा समावेश हुन नमिल्ने गरी ऐन विपरित नियम बनाइएको छ। नेपालको विश्वविद्यालयमा उपकुलपतिलाई उमेरको हदबन्दी हुँदैन। दरखास्तमा वरिष्ठले दाबी गर्ने डरले ६३ वर्षभन्दा माथिकाले निवेदन दिन नमिल्ने गरी नियम राखिएको छ। जबकी ऐनमा उमेरको हदबन्दी राखिएको छैन। सरकारले ७० वर्ष कटेका प्राडा केशरजङ बराललाई त्रिभुवन विश्वविद्यालयमा उपकुलपति बनाएको छ। आफ्ना मान्छेलाई ल्याउन छनौट प्रक्रिया साँघुरो बनाएर योग्य र दक्ष व्यक्तिलाई रोकिएको विश्वविद्यालयका संस्थापक रजिष्ट्रार प्राडासूर्यकान्त घिमिरेले बताए। आफ्ना मान्छेलाई ल्याउन छनोट प्रक्रिया साँघुरो बनाएर दक्ष र क्षमता भएकालाई बन्देज लगाइएको छ, प्राडा घिमिरेले भने, ऐन मिचेर छनौट समिति नै बनाइएको छ। कृषि तथा वन विश्वविद्यालय ऐनले उपकुलपतिको नाम सिफारिस गर्न कुलपतिले कृषि तथा वन विश्वविद्यालय सभाबाट तीन सदस्य समिति गठन गर्ने व्यवस्था छ। सम्बन्धित विषयमा विशिष्टता हाँसिल गरेका व्यक्ति विश्वविद्यालय बाहिरबाट पनि नियुक्ति गर्न मिल्ने व्यवस्था छ। थपलियालाई नियुक्त गर्ने योजना मुताबिक यो नियमलाई खुम्च्याएर विश्वविद्यालयबाट मात्रै नियुक्त गर्न ऐनको व्यवस्था कुल्चेर समिति बनाइएको हो। तीन सदस्यमध्ये एक विश्वविद्यालय सभा सदस्य होइनन्। राष्ट्रिय योजना आयोगको शिक्षा हेर्ने सदस्य गीताकुमारी पौडेलको संयोजकत्वमा उपकुलपति छनोट तथा सिफारिस समिति बनाइएको छ। एक जना शिक्षा मन्त्रालयका सचिव र एक विश्वविद्यालयका सभा सदस्य नै नभएका प्राडा भूमिनन्द देवकोटालाई सदस्य बनाइएको छ। यस्तो समिति बनाउँदा विश्वविद्यालयका सभासद राख्नुपर्ने व्यवस्था छ। ऐनले तोकेअनुसार पाठ्यक्रमको निर्देशक र अनुसन्धान निर्देशनालयका निर्देशक गरेर ३१ सभाषद् हुन्छन्। पूर्व रजिष्ट्रार प्राडा मनराज कोलाक्षपतिले उपकुलपतिको दरखास्तमा तोकिएको मापदण्ड साँघुरो बनाएर दक्ष वैज्ञानिक, विशेषज्ञता हासिल गरेकालाई प्रक्रियाबाट टाढा बनाइएको आरोप लगाए। मेरो अनुभवमा उपकुलपति भनेको व्यवस्थापक हो, अभिभावक हो। यसमा उमेरको हद राख्ने चलन कहीँ छैन। त्यसमा पनि किन ६३ राखियो त ? सरकारी अनुसार भएको भए ५८ हुनुपथ्र्यो। यहाँ साँघुरो सोच राखिएको प्रष्ट छ। मापदण्डमा पुस्तक, प्रकाशनलगायतलाई प्राथमिकता दिनु नपर्ने हो। अर्को कुरा उमेदवारको कार्ययोजना, भिजनको मूल्यांकनकर्ता को हो भन्ने नै छैन। बन्द कोठाभित्र सुटुक्क गर्न खोजिएको हो कि समिति आफैं हो त। यस्ता कुराले धेरै कुरामा प्रश्न उठाउने ठाउँ छ। आफ्नालाई बढी अंक दिने योजना अनुसार छनोटको अंक विभाजनमा ६५ नम्बर राखिएको छ। समितिले बनाएको कार्यविधि अनुसार १०० पूर्णांकमा ६५ अंक उपकुलपति छनोट तथा सिफारिस समितिले मूल्यांकन गरेर दिनसक्ने व्यवस्था गरेको छ। मनोमानी हिसाबले नम्बर दिन मिल्ने योजना बनाएर मापदण्ड बनाएकोमा पूर्व रजिष्ट्रार घिमिरेले विरोध गरे। अन्तर्वार्ताको २०, प्रस्तुतिकरणको २०, विद्यालयसम्बन्धी सोचपत्र मूल्यांकनको १५, विश्वविद्यालयको चार वर्षे व्यावसायिक कार्ययोजना मूल्यांकनको १० अंक तोकिएको छ। कात्तिक २१ गते कृषि तथा वन विज्ञान विश्वविद्यालयले उपकुलपति छनोटका लागि दरखास्त आह्वान गरेको छ। यसअघि नियुक्त तीन उपकुलपति शिक्षा मन्त्रालयको सिफारिसमा प्रधानमन्त्रीबाट नियुक्त भएका थिए। छनौट समिति बनाएर सिफारिसको आधारमा उपकुलपति नियुक्त गर्न खोजिए पनि थपलियालाई नियुक्त गर्न त्यसै अनुसार बाझिने गरी समिति र कार्यविधि बनाइएको छ। समितिले ३ जनाको नाम छनोट गरेर कुलपति प्रधानमन्त्रीलाई सिफारिस गर्छ। तीनमध्ये एक जना नियुक्त हुनेछन्।"
बसको ठक्करले बालिकाको मृत्यु भएपछि खनारमा रातभरि तनावग्रस्त,"धरान : इटहरी उपमहानगरपालिका१० रिलाईन्स अगाडि बसको ठक्करबाट १४ वर्षीय सम्झना यादवको मृत्यु भएपछि स्थानीय आक्रोसित बनेका छन् । उनको मृत्यु भएपछि आगजनीमा उत्रिएका स्थानीयलाई रोक्न पुगेका सुनसरी प्रहरी प्रमुखसहित १० प्रहरी घाइते भएका छन् । आइतबार साँझ ईटहरीबाट दुहबीतर्फ जाँदै गरेको प्रदेश नम्बर १०१००१ख ४५७४ को बसले जनता स्कुलमा कक्षा९ मा अध्यनरत यादवलाई ठक्कर दिँदा घटनास्थलमै मृत्यु भएको थियो। त्यसपश्चात ६०० जनाभन्दा बढी स्थानीय विरोधमा उत्रिएका थिए । आन्दोलनरत स्थानीयलाई नियन्त्रण गर्न आइतबार राति पुगेका सुनसरीका प्रहरी प्रमुख सुमनकुमार तिम्सिना, डीएसपी रामप्रसाद तिमल्सिना, इटहरीका डीएसपी लक्ष्मी भण्डारी लगायतका १० प्रहरी घाइते भएका छन् । घटनापश्चात स्थानीयले दुर्घटना भएको बस आगो लगाएका छन् । स्थानीयको भीडले प्रहरीमाथि ढुंगामुडा गर्नुका साथै आगो निभाउन गएको रामधुनि नपाको दमकलको सिसा फुटाएका छन् अन्य सवारीसाधनमा पनि ढुंगामुढा गरेपछि हिजो रातिदेखि खनार क्षेत्र तनाव ग्रस्त बनेको छ । भीड नियन्त्रण गर्नका लागि प्रहरीले लाठी चार्ज,अश्रु ग्यास र हवाई फायर गर्नु परेको जिल्ला प्रहरी कार्यालय सुनसरीका प्रवक्ता डिएसपी रामप्रसाद तिमल्सिनाले बताए। शवको कानुनी प्रक्रिया पुरा गरी पोस्टमार्टमको लागि कोशि हस्पिटल विराटनगर पठाएको उनले बताए । बसका चालक बिराटनगर१३ बस्ने २७ वर्षीय अमित श्रेष्ठलाई नियन्त्रणमा लिएर इप्रका ईटहरीमा राखिएको छ । स्थानीय फेरि आन्दोलनमा उत्रन सक्ने भन्दै खनार क्षेत्रमा सोमबार बिहानै प्रहरी परिचालन गरिएको छ ।"
"एमालेले कुन स्थानीय तहमा, कसलाई बनायो उम्मेदवार ?","काठमाडौं : एमालेले स्थानीय तहमा ४२ जना उम्मेदवार उठाएको छ। मंसिर १६ गते हुने स्थानीय तहको उपनिर्वाचनमा एमालेका तर्फबाट पालिका प्रमुख, उपप्रमुख र वडाअध्यक्ष गरी ४२ जनालाई स्थानीय तहमा उम्मेदवार बनाएको हो। पार्टीले काठमाडौंको कीर्तिपुर नगरपालिकाको मेयरमा नेकपा एमालेका डा सुरेन्द्र मानन्धरलाई उठाएको छ। आफ्नो विरासत जोगाउनुपर्ने भएकाले उपनिर्वाचनमा सबैभन्दा सकस कांग्रेस र माओवादी केन्द्रलाई देखिएको छ। एमालेले जितेको ९ वडामा मात्र उपचुनाव हुँदैछ। निर्वाचन आयोगले आइतबार प्रकाशन गरेको विज्ञप्ति अनुसार साँझ ५ बजेसम्म ४ सय ७ जनाले सम्बन्धित निर्वाचन अधिकृतको कार्यालयमा मनोनयन पत्र दर्ता गरेका हुन्। कैलाली जिल्ला समन्वय समितिको प्रमुखमा २ जना महिला र ओखलढुंगा जिल्ला समन्वय समितिको प्रमुखमा १ जना पुरुष उम्मेदवारको मनोनयन पत्र दर्ता भएको छ। यसैगरी गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुखमा रिक्त ८ पदका लागि ३५ महिला, ४८ पुरुष र १ अन्य गरी जम्मा ८४ जना उम्मेदवारको मनोनयन पत्र दर्ता भएको छ। राष्ट्रिय स्वतन्त्र पार्टीले कीर्तिपुरमा दिएन उम्मेदवारी, २६ स्थानीय तहमा कोको उठे ? स्थानीय तहको उपनिर्वाचन : यी हुन् कांग्रेसका उम्मेदवार साथै गाउँपालिका र नगरपालिकाका वडा अध्यक्षको रिक्त ३४ पदका लागि २९ महिला, २९३ पुरुष र अन्य १ गरी जम्मा ३२३ जनाको मनोनयन पत्र दर्ता भएको छ। उम्मेदवारको मनोनयन पत्र दर्ता भएका मध्ये सबैभन्दा धेरै धनुषाको धनुषाधाम नगरपालिका१ को वडाध्यक्ष पदमा २१ जना र सबैभन्दा कम रुकुम (पूर्वी भाग)को पुथा उत्तरगंगा गाउँपालिका२ को वडाध्यक्ष पद र बझाङको सुर्मा गाउँपालिका४ को वडाध्यक्ष पदमा ३३ जना उम्मेदवारको मनोनयनपत्र दर्ता भएको छ। यी हुन् एमालेका उम्मेदवार"
"मन्त्रिपरिषद् बैठक बस्दै, पूर्वसभामुख ढुंगानाको अन्तिम संस्कारबारे निर्णय हुने","काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। प्रधानमन्त्री निवास बालुवाटारमा आज बिहान ९ बजेका लागि मन्त्रिपरिषद बैठक बोलाइएको प्रधानमन्त्रीको सचिवालयले जनाएको छ । सचिवालयका अनुसार बैठकले नियमित पूर्व सभामुख दमननाथ ढुंगानाको अन्तिम संस्कार, लगायतका विषयमा आवश्यक निर्णय गर्ने बताइएको छ। उनको पुरानो बानेश्वरस्थित फ्रन्टलाइन अस्पतालमा उपचारका क्रममा ८३ वर्षको उमेरमा आइतबार दिउँसो निधन भएको हो। सभामुख देवराज घिमिरेले आइतबार साँझ कानुन, न्याय तथा संसदीय मामिला मन्त्रीलाई टेलिफोन गरी पूर्वसभामुख ढुंगानाको अन्त्येष्टि राजकीय सम्मानका साथ गर्ने व्यवस्था मिलाउन सरकारको ध्यानाकर्षण गराएका थिए। पारिवारिक स्रोतका अनुसार स्वर्गीय ढुंगानाको आज पशुपति आर्यघाटमा अन्तिम संस्कार गर्ने तयारी छ। त्यसअघि उनको पार्थिव शरीरलाई अन्तिम श्रद्धाञ्जलीका लागि नक्सालस्थित सानो गौचरणमा राखिनेछ। उनका श्रीमती, दुई छोरा र एक छोरी छन्। लोकतान्त्रिक राजनीतिका अथक अभियन्ता ढुंगानाको संविधान निर्माण, लोकतन्त्र र शान्ति स्थापनामा महत्वपूर्ण भूमिका छ । २०१७ सालमा तत्कालीन राजा महेन्द्रले कु गरेपछि विद्यार्थीहरू आन्दोलनमा लागेका थिए । बीपी कोइराला, कृष्णप्रसाद भट्टराई र मनमोहन अधिकारीमाथि लगाइएका मुद्दामा ढुंगानाले बहस पैरवी गरेका थिए । ३० वर्षको उमेरमा नेपाल बार एसोसिएसनको महासचिव भएका ढुंगाना झन्डै दुई दशक वकालत पेसामा संलग्न थिए । २०२८ सालमा नेपाल बार एसोसिएसनको महासचिव भएका थिए । पञ्चायतकालमा विद्यार्थी संगठनमा आबद्ध भएर राजनीतिक यात्रा गरेका ढुंगानाले ०४६ सालको जनआन्दोलनको बेला कांग्रेसका प्रवक्ता थिए । ०४७ साल कात्तिक २३ गते जारी भएको संविधानको मस्यौदा गर्न गठित आयोगमा रहेर ढुंगानाले योगदान गरेका थिए । ०४८ सालमा काठमाडौं क्षेत्र नं २ बाट निर्वाचित भएका ढुंगाना सभामुख भएका थिए । उनी ०५१ सालसम्म सभामुख भएका थिए । ०५१ मा पनि उनी चुनाव लडे, तर जित्न सकेनन् । ०७४ सालमा भक्तपुर जिल्ला क्षेत्र नं २ बाट चुनावी मैदानमा उत्रिएका थिए । चुनावमा पराजय भएसँग राजनीतिमा निस्क्रिय देखिएका थिए ।"
उपनिर्वाचन : शक्ति परीक्षणमा दल,"काठमाडौं : प्रमुख दलले अधिकांश स्थानका उपनिर्वाचनमा एक्लाएक्लै उम्मेदवारी दिएका छन् । त्यसैकारण, यो उपनिर्वाचनले दलहरूको शक्तिको परीक्षण गर्ने छ । अर्थात्, जनमतले कुन दलको अवस्था के छ भन्ने स्पष्ट सन्देश दिनेछ । सत्तासीन कांग्रेस र एमालेले केही स्थानमा गठबन्धन त गरेका छन, तर अधिकांश स्थानमा एक्लाएक्लै मैदानमा छन् । विगतमा कहिले कांग्रेस र कहिले एमालेसँग टाँसिने माओवादी पनि एक्लै मैदानमा छ । एमालेबाट विभाजित बनेको एकीकृत समाजवादीले माओवादीसँग तालमेल गरिरहेको छ । रास्वपा पनि मैदानमा उत्रेको छ । पछिल्लोपटक स्वतन्त्र को लहर चलेकाले अधिकांश स्थानमा स्वतन्त्र उम्मेदवार पनि मैदानमा उत्रेका छन् । कांग्रेसएमाले जस्ता पुरानादेखि नयाँ दल मैदानमा छन् । अर्कोतिर, राजतन्त्र फर्काउनुपर्छ भन्ने दलले पनि चुनावी प्रतिस्पर्धामा होमिएका छन् । ०७९ को निर्वाचनमा गठबन्धन गरेका कांगे्रस माओवादी केन्द्र होस् वा एमाले राप्रपा होस्, गठबन्धन गर्ने संकेत गरेका छैनन् र उम्मेदवारी छुट्टाछुट्टै दर्ता गराएका छन् । संविधान सभाबाट संविधान बनेपछि भएका निर्वाचनमा गठबन्धन गर्दै आएका दलहरू त्यसपछि एक्ला एक्लै निर्वाचन लडेको यो पहिलोपटक हो । दुइटा जिल्ला समन्वय समितिको प्रमुखसहित ४४ स्थानमा उपनिर्वाचन हुँदै छ । ०७४ को निर्वाचनयता दलहरूमा चुनावी गठबन्धनको संस्कृतिको विकास भयो । ०७४ को स्थानीय निर्वाचनमा कांग्रेस र माओवादी केन्द्रले धेरै ठाउँमा गठबन्धन बनाएका थिए । त्यसपछि लगतै भएको आम निर्वाचनमा भने एमाले र माओवादी केन्द्रले गठबन्धन गरेका थिए । गठबन्धन मात्रै होइन एमाले र माओवादी केन्द्र मिलेर एउटै पार्टी पनि बनाए । ०७९ को स्थानीय र आम निर्वाचनमा अधिकांश स्थानमा कांग्रेसमाओवादी केन्द्रसहितको गठबन्धन एकातिर थियो भने अर्र्कातिर एमाले, राप्रपासहितका दलको तालमेल थियो । चुनावी गठबन्धनको कारण दलहरूप्रति अविश्वास पनि बढ्दै गयो । दलको आलोचना बढ्यो । गत असार १७ गते भएको सात बुँदे सहमतिमा कांग्रेस एमालेले अब निर्वाचनमा गठबन्धन नगरी एक्ला एक्लै लड्ने सहमति गरे । कांग्रेसका प्रचार विभाग प्रमुख मीनबहादुर विश्वकर्माले रिक्त सबै स्थानमा कांग्रेसले उम्मेदवार उठाएको जानकारी दिए । उनले कांग्रेस र एमाले एक्लाएक्लै निर्वाचनमा जाने पनि बताए । हामी कांग्रेस र एमालेले कही पनि तालमेल गरेनौं । सरकारमा सँगै भएपनि एक्ला एक्ला लड्दै छौं । स्वस्थ प्रतिस्पर्धा गर्दैछौं, उनले भने । एमाले निर्वाचन विभाग प्रमुख निरज आचार्य सरकार गठन गर्दाको सातबुँदे सहमतिअनुसार कांग्रेस र एमालेले तालमेत नगरी एक्ला एक्लै चुनावमा गएको बताए । सातबुँदेमा नै एक्लाएक्लै लड्ने भनेका थियौं, उपनिर्वाचनमा त्यो कार्यान्वयन गर्दैछौं, उनले भने, कांग्रेस एमाले तालमेल गर्दैनौं, छुट्टाछुट्टै लड्छौं । तथापी रुकुम पूर्वको पुथा उत्तरगंगाा गाउँपालिकाको उपाध्यक्षमा कांग्रेस एमालेले तालमेल गरेका छन् । त्यहाँ कांग्रेसले एमालेलाई सहयोग गर्ने तय गरेको छ । कैलाली र ओखलढुंगाको जिल्ला समन्वय समितिमा एमालेले कांग्रेसलाई सघाएको छ । माओवादी केन्द्रका स्थानीय समिति सदस्य देवेन्द्र पौडेलले उपनिर्वाचन हुन लागेका सबै स्थानमा पार्टीले उम्मेदवार बनाएको बताए । हाम्रो नीति पनि एक्लै उठ्छौं भन्ने नै हो, त्यसैले रिक्त सबै स्थानमा उम्मेदवार पनि उठाएका छौं, उनले भने, कांग्रेस र एमालेसँग चाहिँ मिल्दैनौं, अन्यसँग के हुन्छ, त्यो पनि निर्णय भएको छैन । राप्रपाका प्रवक्ता मोहनकुमार श्रेष्ठले उपनिर्वाचनमा पार्टीले कसैसँग तालमेल नगर्ने बताए । हामी एक्लै चुनावमा जाँदै छौं, कोहीसँग तालमेल गर्दैनौं, उनले भने । कुन दलको अवस्था कस्तो ? उपनिर्वाचनमा ठूला राजनीतिक दल कांग्रेस र एमालेले कसैसँग तालमेल नगर्ने भएका छन् । माओवादी केन्द्रले पनि कांग्रेस र एमालेसँग तालमेल नगर्ने बताएको छ । यो निर्वाचनमा प्रमुख दल आआफ्नै तयारी र रणनीतिका साथ निर्वाचनमा होमिएका छन् । कांग्रेस र एमाले दुवै उपनिर्वाचन आफूलाई पहिलो दलका रूपमा स्थापित गर्ने दाबी गर्दै आएका छन् भने माओवादी केन्द्रले आफ्नो शक्ति थप बलियो बनाउने बताएको छ । कांग्रेसले ४४ मध्ये २५ वटा स्थानीय तहमा यसअघि निर्वाचन जितेको थियो । यो निर्वाचन कांग्रेसलाई विरासत जोगाउनु पर्ने चुनौती छ । कैलाली र ओखलढुंगाको जिल्ला समन्वय समितिको प्रमुख, काठमाडौंको कीर्तिपुरको नगरप्रमुख, मोरङको ग्रामस्थान र दैलेखको महाबुको अध्यक्ष कांग्रेसले जितेको थियो । यी पाँचैवटा स्थानीय तहको प्रमुखअध्यक्षको मृत्यु भएपछि यहाँ निर्वाचन हुन लागेको हो । ओखलढुंगाको जिल्ला समन्वय समितिको प्रमुखमा कांग्रेसका उम्मेदवार टेकराज भट्टराई निर्विरोध भइसकेका छन् । दोलखाको गौरीशंकर गाउँपालिकाका उपाध्यक्ष, बाजुराको स्वामीकार्तिक खापर गाउँपालिका उपाध्यक्ष पदका लागि उपनिर्वाचन हुँदै छ । त्यसपछि २०७९ को निर्वाचनमा कांग्रेसले नै जितेको थियो । काठमाडौं महानगरपालिका१६,कीर्तिपुर नगरपालिका१ सहित १८ वडाध्यक्षको जहाँ विगतका कांग्रेसले चुनाव जितेको थियो, त्यहाँ पनि उपनिर्वाचन हुन गइरहेको छ । कांग्रेस प्रचार विभाग प्रमुख विश्वकर्माले पुराना जितेका स्थानलाई कायम राख्दै थप स्थान विजय हासिल गर्ने रणनीति रहेको बताए । २०७९ मा भन्दा राम्रो हुन्छ, त्यो बेला जितेका स्थान कायम गर्दै थप स्थानमा विजय हाली गर्ने अभियानमा छौं, उनले भने । एमालेले ९ वटा वडाध्यक्ष जितेको स्थानमा उपनिर्वाचन हुँदै छ । एमाले पनि आफूलाई यो निर्वाचनमा पहिलो शक्तिका रूपमा स्थापित गर्ने राणनीति र तयारीको साथ निर्वाचनमा लागेको छ । एमाले निर्वाचन विभाग प्रमुख आचार्य यो उपनिर्वाचनमा पार्टी पहिलो शक्ति बन्ने र बहुमत सिट जित्ने तयारी र योजनाका साथ अघि बढेको दाबी गर्छन् । अघिल्लो निर्वाचनमा कांग्रेस माओवादी लगायतका दलको गठबन्धन रहेकाले पनि एमाले यो निर्वाचनमा एक्लाएक्लै लड्दा बढी हौसिएको छ । माओवादी केन्द्रले जितेका ८ स्थानमा उपनिर्वाचन हुँदै छ । रुकुम (पूर्व)को पुथा उत्तरगंगा गाउँपालिका उपाध्यक्ष र हुम्लाको सर्केगाड गाउँपालिका उपाध्यक्ष पदसहित ८ स्थान माओवादी केन्द्रले जितेको थियो । माओवादी केन्द्रका स्थानीय समिति सदस्य पौडेल यो निर्वाचनमा पार्टीले राम्रै परिणाम ल्याउने दाबी गर्छन् । यो चुनाव राम्रै हुन्छ, कीर्तिपुरमा समेत राम्रो हुन्छ भन्ने हाम्रो आँकलन छ, उनले भने । नयाँ पार्टीको रूपमा आएको रास्वपाले भजे कीर्तिपुर नगरपालिकामा आफ्नो उम्मेदवार उठाएको छैन ।"
सप्तरीका दुई वडामा १७ जनाको मनोनयन,"राजविराज : स्थानीय तह उपनिर्वाचन अन्तर्गत सप्तरीको डाक्नेश्वरी नगरपालिकाको दुई वडाको अध्यक्ष पदका लागि आइतबार स्वतन्त्र र विभिन्न पार्टीका १७ जना उम्मेदवारले मनोनयन पत्र दर्ता गरेका छन् । आगामी मंसिर १६ गते हुने उपनिर्वाचनका लागि डाक्नेश्वरी नगरपालिकाको रिक्त रहेको वडा नम्बर १ को वडाध्यक्ष पदका लागि दुई स्वतन्त्रसहित ९ जना र वडा नम्बर ४ मा ८ जना राजनीतिक दलले मनोनयन दर्ता गरेको मुख्य निर्वाचन अधिकृतको कार्यालय, सप्तरीले जनाएको छ । नेपाली कांग्रेसबाट वडा नम्बर १ को वडाध्यक्ष पदमा भुलिया देवी थरुनी र वडा नम्बर ४ को वडाध्यक्ष पदमा जोगिन्द्र राय अमातले मनोनयन दर्ता गराएका छन् । नेकपा (एमाले)बाट वडा नम्बर १ को वडाध्यक्ष पदमा भगवानी साह र वडा नम्बर ४ को वडाध्यक्ष पदमा संजयकुमार यादवले मनोनयन दर्ता गराएका छन् । यसैगरी नेकपा (माओवादी) केन्द्रबाट वडा नम्बर १ को अध्यक्ष पदमा प्रमोदकुमार सन्त र वडा नम्बर ४ को वडाध्यक्ष पदमा भागवत रामको मनोनयन दर्ता भएको छ । जसपा नेपालबाट वडा नम्बर १ को अध्यक्षमा धीरेन्द्रकुमार साह र वडा नम्बर ४ को अध्यक्ष पदमा देवेन्द्रप्रसाद यादवले मनोनयन दर्ता गराएका छन् । नागरिक उन्मुक्ति पार्टीबाट वडा नम्बर १ को वडाध्यक्ष पदमा अनरुद्वप्रसाद चौधरी र वडा नम्बर ४ को अध्यक्ष पदमा शिवकुमार रामले मनोनयन दर्ता गराएका छन् । जनमत पार्टीबाट वडा नम्बर १ को वडाध्यक्ष पदमा शैलेन्द्रकुमार साह (तेली) र वडा नम्बर ४ को वडाध्यक्ष पदमा उदय नारायण पण्डित, राष्ट्रिय प्रजातन्त्र पार्टीबाट वडा नम्बर १ को वडाध्यक्ष पदमा सतिशकुमार चौधरी थारू र वडा नम्बर ४ को वडाध्यक्ष पदमा रामकुमार यादवकोे उम्मेदवारी दर्ता भएको छ । स्वतन्त्रबाट वडा नम्बर १ मा सुशील साह र सियाकान्त चौधरीले मनोनयन दर्ता गरेका छन् भने जनता समाजवादी पार्टीबाट वडा नम्बर ४ मा रबिन्द्र रायले मनोनयन दर्ता गरेका छन् । नेपाली कांग्रेसबाट निर्वाचित वडा नम्बर १ का वडाध्यक्ष ६५ वर्षीय प्रितम लाल चौधरी र वडा नम्बर ४ का वडाध्यक्ष ६२ वर्षीय हरीप्रसाद रायको निधनपछि डाक्नेश्वरी नगरपालिकाको दुईवटा वडामा आगामी मङ्सिर १६ गते उपनिर्वाचन हुन लागेको हो । उपनिर्वाचन हुने डाक्नेश्वरी नगरपालिकाको वडा नम्बर १ मा २ हजार ६ सय ३५ र वडा नम्बर ४ मा १ हजार २ सय ८१ कुल मतदाता रहेको निर्वाचन कार्यालयले जनाएको छ । निर्वाचनका लागि कुल ३ मतदान स्थल र ५ मतदान केन्द्र तोकिएको जिल्ला निर्वाचन अधिकारी रमेश कुमार जोशीले जानकारी दिए । मंसिर १६ गते बिहान ७ बजेदेखि अपरान्ह ५ बजेसम्म मतदान हुने जिल्ला निर्वाचन कार्यालय सप्तरीले जनाएको छ । सप्तरीको डाक्नेश्वरी नगरपालिका१ र ४ सहित मधेस प्रदेशमा धनुषाको धनुषाधाम नगरपालिका१, महोत्तरीको रामगोपालपुर नगरपालिका२, बाराको गढीमाई नगरपालिका८ तथा रौतहटको ईशनाथ नगरपालिका७ र राजपुर नगरपालिका६ गरी ७ स्थानमा उपनिर्वाचन हुन लागेको छ ।"
राजमार्ग सुरक्षामा विलम्ब नहोस्,"राजमार्गहरू सुरक्षित बनाउन र दुर्घटना रोक्न अब सरकारले कुनै विलम्ब गर्नु हुँदैन । संघीय राजधानीसँग पूर्वी तराई जोड्ने छोटो दूरीको सडक हो, बीपी राजमार्ग । अहिले बाढी र पहिरोले क्षतवक्षत बनाएको छ । जापान सरकारको सहयोगमा बनेको यो सडक पर्यटकीय क्षेत्रकै रूपमा परिचित छ । मजबुद सडकका रूपमा कहलिएको राजमार्ग अहिले भने पहिरो र बाढीबाट तहसनहस छ । प्राकृतिक विपत्ति रोक्न सक्ने विषय होइन, तर मानवीय क्रियाकलापले जोखिम निम्त्याउँदा क्षति बढ्ता भइरहेको छ । यो राजमार्ग भत्किनुमा पनि राज्यकै कमजोरी छ । जुन स्पष्ट छ, गाउँगाउँमा विकासका नाममा मनपरी सडक खनिए । जसको प्रमुख इन्जिनियर नै डोजर चालक बने अनि सरकार मूकदर्शक । गाउँगाउँमा यसरी भत्काएको पहाडले नदीमा बाढी आयो र पहिरो गयो । जसले राजमार्गहरू क्षतवक्षत बने, सवारीसाधन पुरिए । साना सडकको विकासमा भएको असावधानीले अर्बौंका योजनाहरूमा क्षति पुगेको छ । कांग्रेस नेता बीपी कोइरालाले देखेको सपना जापानको आर्थिक सहयोगमा पूरा भएको थियो । यो राजमार्ग देशको उत्कृष्ट राजमार्गको सूचीमा छ । जुन धुलिखेलसिन्धुलीबर्दिबास खण्डमा पर्छ । यो खण्डको लम्बाइ १ सय ६० किलोमिटर छ । जापान सरकारले २६ अर्ब जापानी येनको लागत र प्राविधिक सहयोगमा सडक निर्माण गरेको थियो । जापानले बीपी राजमार्ग सन् १९९६ मा निर्माण सुरु गरेर २०१५ मा हस्तान्तरण गरेको थियो । २०७२ सालको भूकम्पले भत्काइदिँदा जापानले नै मर्मत गरेको थियो । बाढीले बगाएको राजमार्गको पुनर्निर्माण जापान सरकारले गरिदिन्छ कि नेपाल सरकार आफैंले गर्छ ? यसको टुंगो छैन । नेपालथोकदेखि चौकीडाँडासम्मको साढे ८ किलोमिटर बाटो पूर्णरूपमा बाढीले बगाएको छ । साढे ३ किलोमिटर बाटोमा ठाउँठाउँमा क्षति पुगेको छ । कुल १२ किलोमिटर बाढीले बिगारेको हो । राजमार्ग बनाउन कम्तीमा ७ अर्ब लाग्छ । जसका लागि अहिले डीपीआर बनाउन सर्भे भइरहेको छ । बाटो बनाइदिन जापान सरकारसँग पनि छलफल चलिरहेको छ । दुई लेनको राजमार्ग बनाउने तयारी सरकारले गरेको छ । यसलाई छिट्टै प्रक्रियामा लैजानुपर्छ । दिनानुदिन राजमार्गहरू असुरक्षित बनेका छन् । दुर्घटनाबाट कैयौंको ज्यान गइरहेको छ । बीपी राजमार्गमा भएको क्षतिले मानवीय जीविकालाई ठूलो प्रभाव पारेको छ । सवारीसाधनमा क्षति भइरहेको छ । व्यापार व्यवसाय ठप्प पारेको छ । बीपी राजमार्गमात्रै होइन, बुटवल नारायणगढ सडकको अवस्थाले पनि कैयौं क्षति निम्त्याएको छ । यात्रुको गन्तव्यमा पुग्ने ठेगान छैन । ठेकेदारहरूले काम नगर्दा पनि जिम्मेवार निकायहरूले समयमै कारबाही गर्न सकिरहेका छैनन् । निर्माण व्यवसायीको मनोमानी झन् बढ्दो छ । बीपी राजमार्गको निर्माणमा पनि ठेकेदारले ढिलाइ गर्ने वातावरण बन्नु हुँदैन । समयमै सरकारले ध्यान दिएर काम गर्नपर्छ । राजमार्गबाट पहुँचमार्ग विकास गर्दासमेत वातावरणीय प्रभाव मूल्यांकन गर्नुपर्छ । वातावरणीय प्रभाव मूल्यांकनले मात्रै पूर्वाधारलाई दिगोपन गराउँछ भने त्यसले लाभ सिर्जना गर्छ । राजमार्गहरू सुरक्षित बनाउन र दुर्घटना रोक्न अब सरकारले कुनै विलम्ब गर्नु हुँदैन । यो पनि पढ्नुहोस बीपी राजमार्ग, मर्मत कि चार लेन ? उजाडिएको बीपी राजमार्ग, कहिले फर्किएला पुरानै अवस्थामा ?"
