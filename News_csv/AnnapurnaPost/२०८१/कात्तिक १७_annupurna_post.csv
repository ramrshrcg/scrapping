शीर्षक,विवरण
भाइटीकामा यी स्थानमा हुने छ वर्षा,"काठमाडौं : यसपटक तिहारको भाइटीकामा हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार शुक्रबार पनि मुलुकको केही स्थानहरूमा मौसम बदली भई छिटपुट वर्षा भएको छ। मौसमविद् सञ्जिव अधिकारीले आज पनि मौसम बदली भई भाइटीकाको दिन अझै बढी मौसम बदली हुने र हल्कादेखि मध्यम वर्षा हुने जानकारी दिए। आइतबार (भाइटीकाको दिन) कोशी प्रदेशको पहाडी भूभागका एक दुई स्थान तथा तराइका केही भूभाग, बागमती र गण्डकी प्रदेशका पहाडी भूभागमा हल्कादेखि मध्यसम्म वर्षाको सम्भावना छ, काठमाडौं उपत्यकामा पनि मौसम बदली भई हल्का वर्षा हुन सक्छ, उनले भने, तर पानी परे पनि क्षणिक रुपमा पर्ने हो। कुनै पनि स्थानमा निरन्तर पर्दैन। अधिकारीका अनुसार देशभर पश्चिमी वायुका साथै स्थानीय वायुको आंशिक प्रभाव रहेको छ। माहाशाखाले शुक्रबार साँझ जारी गरेको मौसमी बुलेटिन अनुसार पनि शनिबार साँझसम्म कोशी प्रदेश, बागमती प्रदेश र गण्डकी प्रदेश पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेकाले कृषि, स्वास्थ्य, पर्यटन, पर्वतारोहण, सडक तथा हवाई यातायातमा क्षणिकआंशिक असर पर्न सक्ने हुनाले आवश्यक सतर्कता अपनाउन माहाशाखाको अनुरोध छ। अब एक सातापछि काठमाडौं उपत्यका लगायत देशैभर चिसो बढ्ने सम्भावना रहेको छ। जलवायु तथा विपद् व्यवस्थापनविद् डा धर्मराज उप्रेतीले नोभेम्बर ९ पछि ३ डिग्री सेल्सियससम्म तापक्रम घटेर चिसो बढ्ने बताउनुभएको छ। भारतको मौसम विज्ञान विभागले नै अब नोभेम्बर ९ तारिकपछि चिसो बढ्ने सम्भावना रहेको पूर्वानुमान गरेको छ, उनले भने, कहिले छिटो त कहिले ढिलो गरी चिसो सुरु हुन्छ, सामान्यतया कात्तिकको अन्तिममा यहाँ पनि चिसो बढ्न सुरु हुन्छ। शुक्रबार रातिसम्म काठमाडौंको तापक्रम १६ डिग्री सेल्सियस रहेको छ । जल तथा मौसम विज्ञान विभाग, मौसम पूर्वानुमान महाशाखाका अनुसार आज पनि मुलुकका केही स्थानमा हल्का वर्षासमेत भएकाले चिसो सुरु भएको छ। चिसोयाम सुरु भएपछि मानिसलाई दम, रुघाखोकी, ज्वरोलगायत समस्या उब्जने तथा चिसोको समयमा विभिन्न रोगका जीवाणु हावामा लामो समयसम्म बाँच्न सक्ने भएकाले सतर्कता अपनाउनुपर्नेमा जनस्वास्थ्यविद्हरुले सुझाव दिएका छन्।"
गण्डकीका दुई आयुर्वेद अस्पतालमा सेवा विस्तार हुँदै,"गण्डकी : कास्कीस्थित गण्डकी आयुर्वेद अस्पताल र बागलुङको धवलागिरि आयुर्वेद अस्पताललाई अन्तरंग सेवासहित २५ शय्याको सुविधायुक्त आयुर्वेद अस्पतालका रुपमा स्तरवृद्धि गरिने भएको छ। प्रदेश सरकारका स्वास्थ्यमन्त्री कृष्णप्रसाद पाठकले यही कात्तिक १२ गतेको मन्त्रिपरिषद् बैठकले चालु आर्थिक वर्षमा ती अस्पतालमा अन्तरंग सेवा विस्तार गर्ने निर्णय गरेको जानकारी दिए। रु एक करोड २५ लाखको बजेट सुनिश्चित भइसकेको छ, सेवा विस्तारको काम तत्काल सुरु हुन्छ, उनले भने, आगामी आवको बजेटमा पनि आयुर्वेद अस्पतालका लागि प्राथमिकतासाथ बजेट विनियोजन गर्छौं। मन्त्री पाठकका अनुसार गण्डकी प्रदेशमा सञ्चालित आयुर्वेद अस्पतालमा पहिलोपटक अन्तरंग सेवा सुरु गर्न लागिएको हो। प्रदेश सरकारले होमियोपेथिक, आयुर्वेद र प्राकृतिक चिकित्सा गरी तीनै क्षेत्रलाई महत्वका साथ अगाडि बढाइरहेको उनले बताए। कास्की र बागलुङको आयुर्वेद अस्पतालमा भवन लगायतका भौतिक पूर्वाधार थप गर्न स्रोत व्यवस्थापनको काम भइरहेको उनको भनाइ छ। आयुर्वेद अस्पताल स्रोत साधनको अभावमा गुज्रिरहेका थिए, राज्यको पनि खासै ध्यान पुग्न सकिरहेको थिएन, मन्त्री पाठकले भने, व्यवस्थित पूर्वाधार, स्रोत साधनको प्रबन्ध गर्दै गुणस्तीय स्वास्थ्य सेवा दिने थलोका रुपमा आयुर्वेद अस्पताललाई विकास गर्नु जरुरी छ। पोखरामा थप एउटा सुविधायुक्त आयुर्वेद अस्पताल सञ्चालनको आवश्यकता रहेको उनको भनाइ छ। प्रदेश सरकार मातहत आएको बागलुङको बुर्तिबाङ प्राथमिक स्वास्थ्य केन्द्र र गोरखाको आँपपिपल अस्पताललाई ५० शय्याको अस्पतालका रुपमा सञ्चालन गर्न संगठन तथा व्यवस्थापन सर्वेक्षण गरिने स्वास्थ्य मन्त्रालयले जनाएको छ। मन्त्रालयले स्वास्थ्य क्षेत्र सुधारको लक्ष्यसहित अल्पकालीन, मध्यकालीन र दीर्घकालीन योजना बनाएर काम सुरु गरेको मन्त्री पाठकले बताए। स्वास्थ्य क्षेत्रको नीतिगत, संस्थागत र संरचनागत सुधारको खाकासहित भावी कार्ययोजना बनाइएको उनको भनाइ छ। नागरिकलाई सर्वसुलभ र गुणस्तीय सेवा प्रवाहका लागि मन्त्रालय प्रतिबद्ध रहेको उनले बताए। मन्त्रालयको कार्ययोजनाअन्तर्गत कानूनी सुधार, सुशासन, आपूर्ति व्यवस्थापन, मातृ तथा शिशु स्वास्थ्य सेवा सुदृढीकरण, संस्थागत क्षमता विकास तथा विस्तार, सेवा प्रवाह तथा गुणस्तरको सुनिश्चितता, सूचना व्यवस्थापन, जनस्वास्थ्य आपतकालीन तयारी र प्रतिकार्य, सर्ने तथा नसर्ने रोगको व्यवस्थापनलगायतका विषय समेटिएका छन्।"
नदै गुफा प्रवर्द्धन गरिँदै,"जुम्ला : जुम्लाको तिला गाउँपालिका९ स्थित ऐतिहासिक धार्मिक पर्यटकीयस्थल नदै गुफालाई पर्यटन प्रवर्द्धन गरिने भएको छ। वडाध्यक्ष धनबहादुर रावतले गुफालाई धार्मिक पर्यटकीय गन्तव्यका रुपमा विकास गर्न आवश्यक संरचना निर्माणका लागि पालिकाले ८१ लाख २६ हजार रुपैयाँको बोलपत्र आह्वान गरेको जानकारी दिए। गुफा परिसरमा मन्दिर पुनः निर्माण तथा संरक्षणका लागि संघीय सरकारबाट प्राप्त ससर्त अनुदानमार्फत सो बजेट विनियोजन भएको उनले बताए। संघीय सरकारबाट प्राप्त बजेटबाट धर्मशाला, सडकबत्ति, रेलिंग र गुफाको फोटोलगायत भौतिक संरचना निर्माण गरिनेछ। वडाध्यक्ष रावतका अनुसार गुफासम्म सडक सञ्जाल जोड्नका लागिसमेत संघीय सरकारबाट बजेट व्यस्थापन भएको छ। अलपत्रमा रहेको नदै गुफालाई संरक्षण गरी पूर्वाधार निर्माण गरेमा यस क्षेत्रको पर्यटन विकासमा टेवा पुग्नेछ। यहाँ दुई सय मिटर लामो धार्मिक गुफा छ। परम्परागत रुपमा गाइको दूधको थुनजस्तो आकार भएको उक्त गुफाबाट पानी निरन्तर बग्ने गरेका देख्न सकिन्छ, उनले भने, यसको संरक्षण र प्रवर्द्धन गर्न सके स्थानीयको आयस्तरमा सुधार हुँदै जानेछ। साथै आन्तरिक तथा बाह्य पर्यटकको आगमन बढ्ने अपेक्षा गरिएको छ। गुफा ऐतिहासिक रुपमा महत्वपूर्ण मानिए पनि प्रचारप्रसारको अभावमा ओझेलमा परेको स्थानीयवासीको गुनासो रहेको छ। उक्त गुफासम्म पुग्नका लागि मोटर बाटो सहज छैन। प्राकृतिक गुफाको प्रचारप्रसार र प्रवर्द्धन गर्नसके बाह्य तथा आन्तरिक पर्यटक आवागमन बढ्ने र त्यसबाट स्थानीय नागरिक प्रत्यक्ष लाभान्वित हुने स्थानीयवासी समिर बोहोराको भनाइ छ। तिला ९ का हेमराज रावतले गुफाको विकासमा स्थानीय सरकारले ध्यान नदिँदा त्यस क्षेत्रमा आउने आन्तरिक पर्यटकको संख्यासमेत बढ्न सकेको छैन। यसको विकासमा ध्यान दिन सके आन्तरिक तथा बाह्य पर्यटक भित्र्याउन सकिने र त्यसले गाउँको मुहार फेरिने उनको विश्वास छ। वडाध्यक्ष रावत भने स्वदेश तथा विदेशसम्म गुफाको प्रचारप्रसार गर्ने उद्देश्यले यसै वर्ष सम्मेलनसमेत गर्ने तयारी भएको जानकारी दिए। पूर्वाधार निर्माणका साथै प्रचारप्रसारका लागि सम्मेलन गर्ने योजना छ। त्यसले स्थानीयको चिन्ता सम्बोधन र हाम्रो चाहना पूरा गर्न सघाउ पुग्नेछ, उनले भने।"
काठमाडौंमा बढ्यो वायु प्रदूषण,"काठमाडौं : तिहारमा लुकिछिपी पड्काइएका पटकाका कारण काठमाडौँमा वायु प्रदूषण बढेको छ। एयर क्वालिटी इन्डेक्स ले शुक्रबार साँझ काठमाडौँको समग्र वायु गुणस्तर सूचकांक (एक्यूआई) १६० रहेको जनाएको छ। बिहीबार मात्रै काठमाडौँमा एक्यूआई १०० भन्दा कम देखिएको थियो। इन्डेक्सका अनुसार शुक्रबार साँझसम्म काठमाडौँ विश्वको आठौँ प्रदूषित शहरको सूचिमा सूचिकृत छ। चीनको बेइजिङ पहिलो प्रदूषित शहरका रूपमा सूचिकृत भएको छ। विपद् व्यवस्थापनविद् डा धर्मराज उप्रेतीले तिहारमा पट्काउने गरिएको पटकाका कारण वायु तथा ध्वनी प्रदूषण गराउने भन्दै पटका पट्काउन कडाइका साथ नियन्त्रण गर्नुपर्नेमा जोड दिएका छन्। उनका अनुसार एक्यूआई शून्यदेखि ५० राम्रो अर्थात् ग्रीन संकेतले चिनिन्छ। ५१ देखि १०० सम्मको एक्यूआइलाई पहेँलो संकेतले चिनिन्छ। यसैगरी १०१ देखि १५० सम्मलाई अस्वस्थ जसले श्वासप्रश्वास र मुटु रोगका बिरामीलाई असर गर्छ भन्ने बुझिन्छ। १५१ देखि २०० सम्मको एक्यूआइलाई पनि अस्वस्थ तर सबैलाई असर गर्छ भन्ने बुझिन्छ। २०१ देखि ३०० लाई धेरै अस्वथ्य मानिन्छ। काठमाडौँ उपत्यकाको लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्यूआईको मान ३०० भन्दा बढी भएको अवस्थालाई विपद्का रूपमा लिने उल्लेख गरेको छ। पटका पट्काउँदा विभिन्न रासायनिक पदार्थ जस्तै सल्फर डाइअक्साइड, नाइट्रोजन अक्साइड, कार्बन मोनोअक्साइड र धुलोका कण वायुमण्डलमा फैलिने र प्रदूषण बढाउने भन्दै सतर्कता अपनाउन वातावरणविद्ले आग्रहसमेत गरेका छन्। वातावरणविद् भूषण तुलाधारले पटका जस्ता विषाक्त ग्यासले हावा प्रदूषित बनाउने र यसकारण श्वासप्रश्वाससम्बन्धी समस्या उत्पन्न गर्ने भन्दै पटका पड्काउनमा रोक लगाउनुपर्नेमा जोड दिएका छन्। वातावरण अभियन्ता राजन थापाले दीपावलीसँगै एकमहिनाअघि गएको बाढी तथा पहिरोका कारण धुलो उठ्ने, गाडीले बाहिरका धुलो काठमाडौँ भित्र्याउने तथा तातो हावा र चिसो हावाको मिश्रणका कारण पनि प्रदूषण गराएको बताए। दिपावालीको समयमा भारतमा बढी पटका पट्काउँदा प्रदूषण गराएपछि अहिले त भारत सरकारले नियन्त्रण पनि गर्न थालेको छ। पटका मात्रै नभएर अन्य कारण पनि प्रदूषण हुन थालेको छ, उनले भने, अब चिसोमा आगो बाल्ने क्रम बढ्छ। यसले अझै प्रदूषण बढ्दै जानेछ। पटकाबाट निस्कने धुवाँ र ग्यासले एलर्जी, आँखा पोल्ने, छाला चिलाउने, दम, र श्वासप्रश्वास सम्बन्धी समस्या उत्पन्न गर्छ। विषाक्त ग्यासको कारण कलेजो, फोक्सो र मुटुको समस्या पनि हुन सक्ने भन्दै सतर्कता अपनाउन जनश्वास्थ्यविद्ले आग्रह गरेका छन्। उनीहरूले पटकाका कारण हुने ठूलो आवाजले मानसिक तनाव, निद्रा नलाग्ने समस्या र उच्च रक्तचापको जोखिम बढाउने तथा यसले कानमा स्थायी क्षति पुर्याउन सक्ने जानकारी दिएका छन्।"
भक्तपुरको नगदेशमा सामूहिक म्हः पूजा,भक्तपुर : कात्तिक शुक्ल प्रतिपदाका दिन शनिबार नेवार समुदायमा म्हः (आत्म) पूजा गरिएको छ। प्रत्येक वर्ष कात्तिक शुक्ल प्रतिपदाका दिन नेवार समुदायका मानिसले आत्म (म्हः) पूजा पर्व मनाउने गर्छन्। मानिसको आत्मा नै सबैभन्दा ठूलो र महत्वपूर्ण भएकाले आत्म पूजा गर्ने परम्परा रहिआएको छ। आत्मसन्तुष्ट बनाई खुसी राख्न सके देवी देवता पनि प्रसन्न भई आशीर्वाद दिने र जीवन लिएको पनि सार्थक हुने धार्मिक विश्वाससमेत छ। यसैबीच भक्तपुरमा सामूहिक म्हः पूजा गरिएको छ। मध्यपुर थिमिको नगदेशमा सामूहिक म्ह: पूजा गरिएको छ।
डेंगु नियन्त्रणका लागि उपकरण,नुवाकोट : डेंगु नियन्त्रणका लागि नुवाकोटमा अभियान सञ्चालन गरिएको छ। स्वास्थ्य संस्था तथा स्वास्थ्य प्राविधिकहरूलाई क्रियाशील बनाइएको छ। विदुर नगरपालिकाले डेंगु नियन्त्रणका लागि समुदाय सचेतना कार्यक्रम सञ्चालन गरेको छ। वडास्तरबाटै अभियान सञ्चालन गरिएको मेयर राजन श्रेष्ठले बताए। डेंगु प्रकोप नियन्त्रणका लागि थप प्रभावकारी बनाउन विदुर नपाले प्रत्येक वडामा रहेका स्वास्थ्य संस्थाहरूलाई डेंगु नियन्त्रण उपकरण प्रदान गरेको छ। विदुर नपाका १३ वडामा रहेका स्वास्थ्य संस्थालाई १८ वटा स्प्रे पम्प प्रमुख प्रशासकीय अधिकृत सुभाकर पौडेलले हस्तान्तरण गरे। यसले नगर तथा आसपासका क्षेत्रमा डेंगु नियन्त्रणका लागि सुविधा पुग्ने स्वास्थ्य शाखाका जनस्वास्थ्य निरीक्षक रामराजा भण्डारीले बताए। स्वास्थ्य संस्थाका इन्चार्जहरूलाई आआफ्नो क्षेत्रमा डेंगु नियन्त्रणका लागि औषधि छर्कन सो उपकरण प्रदान गरिएको हो।
गाजाको विनाशकारी अवस्थाबारे राष्ट्रसंघको चेतावनी,"काठमाडौं : उत्तरी गाजामा इजरायलको सैन्य आक्रमण जारी रहँदा संयुक्त राष्ट्रसंघका वरिष्ठ अधिकारीहरूले 'विनाशकारी' अवस्थाको बारेमा कडा चेतावनी जारी गरेका छन्। मानवीय मामिलाका लागि कार्यवाहक उपमहासचिव र आपत्कालीन राहत संयोजक जोयस सुया, युनिसेफ, विश्व खाद्य कार्यक्रम र अन्य सहायता संस्थाहरू लगायत संयुक्त राष्ट्रका शीर्ष अधिकारीहरूले हस्ताक्षर गरेको संयुक्त वक्तव्यमा उनीहरूले उत्तरी गाजामा प्यालेस्टिनीहरुले रोग, भोकमरी र हिंसाका कारण 'मृत्युको जोखिम' सामना गरिरहेको बताएका छन्। अधिकारीहरूले पहुँचमा प्रतिबन्धका कारण आधारभूत आवश्यकताहरूसमेत पूरा गर्न मानवीय सहायता अपर्याप्त रहेको कुरामा जोड दिएका छन्। उनीहरूले मानवीय जीवन रक्षाका लागि अत्यावश्यक आपूर्तिको अभाव रहेको जनाउँदै व्याप्त असुरक्षाका कारण प्रभावितहरू सम्म सहयता पुग्न नसकेको बताएका छन्। उनीहरूले सम्बन्धित पक्षलाई गाजामा आक्रमण रोकी महत्त्वपूर्ण सहायता पुर्याउने सहायता कामदारहरूलाई सुरक्षित पहुँचको अनुमति दिन आह्वान गरेका छन्। यस हप्ताको सुरुमा, प्यालेस्टिनी नागरिक सुरक्षाले उत्तरी गाजाको जबालिया, बेत लाहिया र बेत हानुनमा करिब एक लाख मानिसहरू खाना तथा चिकित्सा आपूर्तिको अभावमा रहेको रिपोर्ट गरेको थियो।"
रंगीन मिठाई खाँदा ख्याल गरौं,"कुनै पनि परिकार पहिले आँखाले नै देख्छ। अनि राम्रो लागेमा जिब्रो रसाउँछ, मुखमा र्याल आउँछ। यो कुरा रंगीबिरंगी मिठाईमा झनै लागू हुन्छ। किन्दा इन्द्रीय आँखाले यो खाऊ भनेर माग्छ र किन्छौं आँखालाई के थाहा उपयुक्त छ कि छैन, स्वाद जिब्रोले थाहा पाए पनि शुद्ध र गुणस्तर त पछि शरीरले थाहा पाउने हो। रंगको चाड होली भए पनि रंगको बढी चर्चा तिहारमा हुनेगर्दछ। तिहारमा गुलियो खानेकुराको स्थान सबैभन्दा उच्च छ। चिनीले तत्कालै शक्ति दिनेबाहेक कुनै फाइदा दिँदैन तथा स्वास्थ्यका लागि उपयुक्त हुँदैन। ग्लुकोजको रसायनिक बनोट भिटामिन सीसँग मिल्दोजुल्दो भएकाले रगतमा ग्लुकोज बढ्दा कोषकोषमा बस्छन। जस्ले एकातिर भिटामिन सीको कमी भई रोगविरुद्ध लड्ने शक्तिमा ह्रास हुन्छ भने अर्काेतिर इन्सुलिन बढाई ग्रोथ हर्मोनको उत्पादन कम हुन्छ र इम्युनिटी घटाउँछ। इन्सुलिनले शरीरमा ट्राइग्लेसेराइडको मात्रा बढाउँछ। बोसो भण्डारण गर्छ जस्ले मुटु धमनीका रोगहरू, उच्च रक्तचाप बनाउन सक्छ। धेरै वा पटक पटक चिनी वा गुलियो परिकार खानेमा चाँडै नअघाउने, पटकपटक खाइरहने बानी हुन्छ। मोटोपना, खनिज तत्त्वको सञ्चित र भण्डारणमा कमी ल्याउँछ। शिशुहरूमा दाँतको समस्या देखिन्छ। अत्यधिक चिनी सेवनले मानसिक एकाग्रतामा कमी, झर्किने तथा डिप्रेसन ल्याउँछ। मिर्गौलामा नकारात्मक असर, शरीर सुन्निने, पेटको समस्या, हडडी खिइने, टाउको दुख्ने, माइग्रेन समस्या हुन्छ। आजकल त झनै चिनी महँगिएका कारण चिनीभन्दा पाँच सय गुणा बढी गुलियो रसायन स्याकरिनको प्रयोग बढ्दो छ। सामान्य दिनको तुलनामा तिहारमा बढी खपत हुने भएकोले मिसावट गरिएको अशुद्ध मिठाई तिहार आउनु दुई साता अघिदेखि नै बनाइन्छ। मिठाई बनाउँदा धेरै समयसम्म पकाईने भएकाले कीटाणु आगोको तापसँगै मर्छन् तथापि अखाद्य पदार्थले शरीरमा दीर्घकालीन असर पारिरहन्छ। झिंगा, किरा लागि संक्रमित बनाइरहेका हुन्छन्। विभिन्न प्रकारका खाद्यरंग बढी मात्रामा तथा अखाद्य रंगहरू तथा एडेटिभ, पिर्जरभेटिभहरू प्रयोग गरिएका खानेकुरा खाँदा कतिपय अवस्थामा तत्कालै त केहीमा पछि स्वास्थ्यमा असर पार्दछ। मिठाईमा खुवाको खपत बढी हुने भएकोले मुनाफा कमाउन खुवामा आरारोट, उसिनेको आलु र सुजी मिसाउँछन् जस्ले पेटमा खराबी पेट दुख्ने, पखाला लाग्ने, अपच हुने, बान्ता आउने, हैजा लाग्नेसम्म हुन्छ। निम्न गुणस्तरको घिउको प्रयोगबाट घाँटीमा समस्या उत्पन्न हुनुका साथै श्वासप्रश्वाससम्बन्धी रोग देखा पर्दछ। रंग मिश्रित वा दूषित घिउ तेलको प्रयोगले रक्तकोषिकाहरू विषाक्त भई शरीरमा रगत कम हुने समस्या, रोगसँग लड्ने क्षमता घट्छ। भित्री कोमल अंगहरू जस्तै कलेजो, मुटु, मिर्गाैला, कमजोर हुन्छन्। क्यान्सर हुने सम्भावना बढेर जान्छ। चर्मरोग लाग्ने प्रबल सम्भावना हुन्छ। बाँझोपन हुन सक्छ, आँखा, कान कमजोर हुन सक्छ। सन्तान लुला, लंगडा एवं अपा हुन सक्छन्, सन्तानलाई ट्युमर, क्यान्सर हुन सक्छ। पुरुषको बिजकोष मार्दै लि सानो हुँदै जाने तथा पुरुषत्व नास हुन सक्छ। मिर्गौला तथा कलेजोमा घाउ हुने र छालामा दीर्घ रोगका देखिन सक्छ। अब त अखाद्य वस्तुको मिसावटको मात्र समस्या रहेन यहाँ अस्वस्थ र दूषितपनाको समस्या पनि पराकाष्ठाकै रूपमा देखिए। दुर्गन्धित, फोहोर पानी, हिलाम्मे भुइँ, मुसा, बिरालाका दिसा, झिंगा, माकुरा, साङ्ला, मौरी मरिरहेका डम्पिङ साइटजस्तै देखिने स्थानमा, अनुगमनकारी एक हातले नाक छोप्दै अर्काे हातले लगाएको पाइन्ट तानिरहेका देखिन्थे। त्यस्ता सडेगलेका, फोहर र मिसावटयुक्त खाद्यपदार्थले संक्रमणयुक्त रोग हैजा, फुड प्वाइजन, पेट दुख्ने, झाडापखाला, जन्डिस, टाइफाइडदेखि दीर्घकालीन मिर्गौला, कलेजोमा ह्रास, अनिद्रा डिप्रेसन, बहुलाउने क्यान्सरसम्म हुन सक्छ। चाडपर्वको बेला अस्पतालको पाहुना बन्ने इच्छा छैन भने कि त गुणस्तरको ग्यारेन्टी गर्ने पसलबाट मिठाई किन्नुस् कि घरमै मिठाई बनाउन प्रयोग गरिने सामग्रीहरू जम्मा पारी बनाउनुपर्दछ। यदि किन्नै परेमा खाद्य रंग राखी बनाइएका मिठाईभन्दा अखाद्य रंग प्रयोग गरेका मिठाई बढी गाढा रंगका देखिन्छन्। खाद्यपदार्थलाई प्लास्टिकले बेरेर र भ्याकुम बनाएर फ्रिजमा नराख्ने गर्नुपर्दछ। प्लास्टिकले बेरेर वा र्यापिङ गरेका सामान एक, दुई दिनमा प्लास्टिकले अखाद्य बनाउँछ। एक पटक प्रयोग गरिसकेको तेल र घिउलाई फेरि प्रयोग गरे चाँडै सड्छन् त्यसैले प्रयोग गर्नु हुँदैन। डब्बाका मिठाई खोलेको २४ घण्टाभित्र खान सकिन्छ तर घरमा बनाइएको मिठाई जतिसक्यो छिटो तथा ढिलोमा २४ घण्टामा सक्नु पर्दछ। फलफूल किन्दा टल्कने, प्लास्टिकले बेरिएका, दाग नलागेका, रंगीन, कार्वाइड राखी पकाइएका नकिनी सफा र ताजा छान्नु पर्दछ। यस्ता खाद्यपदार्थ किनिएका भए महजस्तो टासिएको वेक्स फललाई २ देखि ५ मिनेट तातोपानीमा डुबाएर पखालेर वा फलको बाहिरी तह पत्र काटेर फ्याँकेर मात्र खानुपर्दछ। तसर्थ बजारमा भएका रंगीन, आकर्षक तरकारी, फलफुल र मिठाई देखेर मन लोभिन सक्छ। केही सेकेन्डका लागि मिठो स्वादिलो भए पनि मिनेट, घण्टा र दीर्घकालीनरूपमा बेफाइदा पुर्याउन सक्छ। खतरनाक रंग, रसायन, औषधि प्रयोग गर्ने र गरिएका खाद्यपदार्थ, फलफूल, तरकारी सेवन गर्नबाट रोक्न एकातिर कडा नियम कानुन, अनुगमन र नियन्त्रणका निम्ति सरकार नै अग्रसर हुनुपर्छ। त्यस्तै अर्काेतर्फ उपभोक्तामा सचेतना आउन जरुरी छ। मिठाई छिट्टै बिग्रिने र केही दिनसम्म प्रयोग गर्न मिल्ने दुवैथरी मिठाईलाई छुट्टाछुट्टै प्याकेटमा राख्नुपर्छ। बिक्रेताले उपभोक्तालाई प्रस्टसँग भनिदिने, मिठाईमा उत्पादन मिति र प्रयोग मिति अनिवार्य लेख्ने जस्ता कुरामा जबसम्म व्यापारीले गर्दैनन् र उपभोक्ता पनि सचेत हुँदैनन् भने मिसावटको समस्या यथावत् रहिरहन्छ । स्वास्थ्यमा हानिकारक असर परिरहन्छ। हिजोआज र भोलि जे जति जहाँ खाइन्छ, पिइन्छ त्यो मुख अर्थात् जिब्रोमैत्री, आँखामैत्री मात्र नभई स्वास्थ्यमैत्री पनि हुनु पर्दछ। (डा बुढाथोकी, संघीय स्वास्थ्य तथा जनसंख्या मन्त्रालयका प्रवक्ता हुन्।)"
तिहारमा बढ्यो पाल्पाली ढाकाको कारोबार,"तानसेन : तिहार, भाइटीका नजिकिँदै जाँदा पाल्पाका ढाका पसलहरूमा ढाका कपडा किनबेच गर्नेहरूको भीडभाड बढेको छ । तिहारमा सप्तरंगी टीका सँगै शिरमा पाल्पाली ढाका टोपी लगाउने चलन चल्तीको कारण पाल्पाका ढाका उद्योगी, व्यापारीहरूको व्यस्तता बढेको छ। तिहारमा दिदीबहिनीले दाजुभाइलाई, र दाजुभाइले दिदीबहिनीलाई टीका र माला सँगै उपहारका रूपमा पाल्पाली ढाका कपडाका सरसमान दिने चलन बढ्दो रहेको छ। भाइटीकाको दिन, दिदीबहिनीहरूले दाजुभाइलाई निधारमा सप्तरंगी टीका, फुलको माला र पाल्पाली ढाका टोपी लगाउने परम्पराको कारण ढाका कपडाका सरसमान किन्न पुगेको तानसेनकी विष्णु रायमाझीले बताइन्। विगतमा पाल्पाली ढाकाको टोपी, पछ्यौरा र सारी जस्ता सामग्री उत्पादन भएपनि पछिल्लो समयमा आस्कोट, टाई, दौरा सुरुवाल, दुलाहा पहिरन, सल, मनि पर्स, ब्याग, मोबाइल ब्याग जस्ता सरसमान उत्पादन भएपछि सबैको रोजाई पाल्पाली ढाका कपडा बन्ने गरेको तानसेनकी चिनु रायमाझीले बताइन्। पाल्पामा ढाकाका कारीगढहरूलाई तिहारकै सरसमान निर्माण गर्न भ्याई नभ्याई भएको छ। तिहारको समयमा दिदीबहिनीले ढाका टोपी, दाजुभाइले पछ्यौरा सल, ब्याग उपहार लैजाने गरेको पाल्पा मदनपोखरा ढाकापसलकी शितम भण्डारीले बताइन्। दशै तिहारको समयमा आन्तरिक पर्यटकहरूको घुइँचोसँगै पाल्पाली चिनो तथा कोसेलीका रूपमा ढाका कपडाका सरसमान किनमेलले व्यापार बढेको छ। तिहार पछि जाडो समय सुरु हुने भएकोले पनि दिदीबहिनी दाजुभाइले शरीरलाई चिसोबाट बचाउन ढाकाका सरसमान उपहार दिने चलन बढ्दै गएको कार्की ढाका उद्योगका प्रोपाइटर ज्ञानु कार्कीले बताइन्। पाल्पाली ढाका कपडा स्थानीय कला र श्रम सँग प्रयोग गरी पाल्पामै बुन्ने गरिएको छ। पाल्पाली ढाका कपडा कोसेली, चिनोको रूपमा बढी प्रयोग हुँदै आएको छ। अहिले हाते तानबाट बनेको ढाका कपडा पुर्याउनै धौधौ भएको ढाका उद्योगी तथा व्यवसायीहरूले बताएका छन्। दशै सँगै तिहार जस्ता पर्वले पाल्पामा ढाका कपडाको व्यापार बढेको पाल्पा ढाका संघका सचिव एवं पौडेल ढाका उद्योगका प्रोपाइटर मनोज पौडेलले बताए। प्रत्येक वर्ष ढाकाको व्यापार बढ्दै गएको छ। ९० प्रतिशत ढाका टोपीको व्यापार तिहारमा हुँदै आएको छ। हाल पाल्पाली ढाकाबाट करिब १ हजार जनाले रोजगारी पाएका छन्। वार्षिक रूपमा करोडौंको कारोबार हुँदै आएको छ। पाल्पामा २०१५ सालमा स्वः गणेशमान मर्हजनले एउटा तानबाट पाल्पामा ढाका कपडा उत्पादन सुरु गर्नुभएको थियो तानसेनमा मात्र हाते तानबाट १३ वटा ठूला ढाका उद्योग सञ्चालनमा रहेका छन् भने जिल्ला भरी नै घरेलु तानबाट ढाका कपडा बुन्ने संख्या दिनहुँ बढिरहेको छ जसले गर्दा स्वदेशमै रोजगारी स्वदेशमै उत्पादन बढेको छ। यस्ता घरेलु उद्योगहरूलाई तीनै तहका सरकारबाट आवश्यक सहयोगसहित प्रोत्साहन गर्नुपर्छ।"
रामेछापको गुप्तेश्वरमा बस दुर्घटना,"काठमाडौं : रामेछापको गुप्तेश्वरमा बस दुर्घटना भएको छ। आज बिहान उमाकुण्ड गाउँपालिका६ गुप्तेश्वरबाट काठमाडौं जान लागेको बा ५ ख २८६ नम्बरको बस दुर्घटना भएको इलाका प्रहरी कार्यालय प्रीतिका प्रहरी सहायक निरीक्षक वीरेन्द्र यादवले जानकारी दिए। उनका अनुसार बसपार्कमा घुमाउनेनिकाल्ने क्रममा बस दुर्घटना हुँदा दुई जना गम्भीर घाइते भएका छन्। दुर्घटनामा सहचालक केवल सुनुवार र ७१ वर्षीया फुल कुमारी सुनुवार घाइते भएका हुन्। उनीहरुको स्थानीय स्वास्थ्य संस्थामा उपचार भइरहेको छ। थप उपचारका लागि नेपाली सेनाको हेलिकोप्टरमार्फत काठमाडौंमा ल्याउन पहल भइरहेको छ। चालक बाथरुमतिर गएको समयमा सहचालक सुनुवारले बस चलाएका थिए। तर, एक्कासी पछाडि हुत्तिदा दुर्घटना भएको बताइएको छ।"
परम्परागत मौलिक संस्कृति र सम्पदाको जगेर्ना गर्नु सबै नेपालीको कर्तव्य : प्रधानमन्त्री,"काठमाडौं : प्रधानमन्त्री केपी शर्मा ओलीले नेपाल संवतका प्रवर्तक राष्ट्रिय विभूति शंखधर साख्वाको सालिकमा माल्यार्पण गरेका छन्। शनिबार भक्तपुरको थिमिमा नेपाल संवत् नयाँ वर्ष ११४५ को अवसरमा शङ्खधर प्रतिष्ठानद्वारा आयोजित कार्यक्रममा प्रधानमन्त्री ओलीले नेपाल संवत्का प्रवर्तक राष्ट्रिय विभूति शंखधर साख्वाको प्रतिमामा माल्यार्पण गरेका हुन्। सो अवसरमा प्रधानमन्त्री ओली मुलुकभित्रको सास्ंकृतिक कला, संस्कृति र सम्पदाको सबै मिलेर जगेर्ना गर्नुपर्ने बताए। उनले पाठ्यक्रममा ऐच्छिक विषयको रुपमा नेपाल भाषालाई समावेश गर्न आवश्यक प्रबन्ध गर्ने धारणा राखे। शंखधर साख्वाको कामले सुरु भएको नेपाल सम्वतलाई आगामी दिनमा पनि ऐतिहासिक रुपमा मनाइने उनले बताए। तत्कालिन अवस्थाको कान्तिपुर इलाकामा बस्ने साख्वाले गरिब नेपालीलाई ऋणमुक्त गराएको इतिहासविद्हरुको भनाइ छ । विसं ९३७ मा कान्तिपुर र भादगाउँका जनताको ऋण तिरेर नेपाल सम्वतको थालनी गरेको बताइन्छ।"
आज तिहारको चौथो दिन : स्नेहाज केयरमा यसरी गरियो गाईको पूजा,"काठमाडौं : कात्तिक शुक्ल प्रतिपदा एवं यमपञ्चक अर्थात् तिहारको चौंथो दिन आज गई, गोरु र कृषकको पूजाआजा गरी मीठो खानेकुरा खान दिएर मनाइँदैछ । यसैअवसरमा ललितपुरको भैसीपाटीस्थित स्नेहाज केयरमा गाई पूजा मनाइएको छ। स्नेहाज केयर नेपालको सबैभन्दा ठूलो पशु कल्याण संस्था हो। २०१५ सालमा स्थापना भएको उक्त संस्थाले हरेक वर्ष गाई पूजा मनाउँदै आएको छ। वर्षभर जोतिएर मानवहितका लागि सेवा गर्ने गोरुलाई पनि आज पूजा गरी मीठामीठा खानेकुरा खान दिने प्रचलन छ । गोरुलाई देवाधिदेव महादेवको वाहन अर्थात् साँढेका रुपमा पनि पूजा गर्ने परम्परा छ । यसैगरी वर्षभर गोरु जोत्ने हली एवम् अन्य कृषिकर्म गर्ने किसानलाई पनि आज पूजा गरी मीठा परिकार खुवाइन्छ । यसैले आजको दिनलाई हली तिहार पनि भनिन्छ । यसैगरी आँगनमा लिपपोत गरी गाईको गोबरको पर्वत बनाई त्यसलाई गोवर्द्धन पर्वत मानी पूजा गर्ने गरिन्छ । द्वापर युगमा भगवान श्रीकृष्णले हत्केलाले गोवर्द्धन पर्वत उचाली गोकुलवासीलाई मुसलधारे वर्षाबाट बचाएको सम्झनामा गोवर्द्धन पर्वतको पूजा गर्ने प्रचलन बसेको हो । कार्तिक शुक्ल प्रतिपदाका दिन यो पर्व मनाइन्छ ।"
क्वाटरफाइनलमा श्रीलंकासँग हार्यो नेपाल,"काठमाडौं : हङकङ सिक्सेसको क्वाटरफाइनलमा नेपाल श्रीलंकासँग पराजित भएको छ। सुरुवाती विकेट जोगाउन नसक्दा नेपाल श्रीलंकासँग ४० रनले पराजित भएको हो। नेपालका लागि रासिद खानले सर्वाधिक ५५ रन बनाए भने नारायण जोशीले १३ रन बनाए। इंग्ल्यान्ड र अष्ट्रेलियाविरुद्ध आक्रामक ब्याटिङ गरेका कप्तान सन्दीप जोरा डकआउट भएपछि नेपालको सुरुवात नै खराब बनेको थियो। नेपालका लोकेश बम ६ रनमा आउट भए भने विवेक यादव ५ रनमा आउट भए। प्रतिश जिसी पनि शून्यमै आउट भएका थिए। यसअघि टस हारेर ब्याटिङ गरेको श्रीलंकाले २ विकेट गुमाएर १२३ रन बनाएको थियो। श्रीलंकाका लागि सन्दुन विरकोडीले अर्धसतक प्रहार गरे। त्यस्तै थनुका दबारेले १८, लिहुरु मधुसाकाले ३१ र लहिरु समाराकुनले २२ रन बनाए। नेपालले समूहचरणको खेलमा इंग्ल्यान्ड र अष्ट्रेलियालाई पराजित गरेको थियो।"
वीरगन्ज कारागारको पूर्वाधार र व्यवस्थापन सुधार गर्न खानेपानी मन्त्री यादवको निर्देशन,"वीरगन्ज : संघीय सरकारका खानेपानी मन्त्री प्रदीप यादवले वीरगन्ज कारागारको स्थलगत निरीक्षण गर्दै त्यहाँ रहेका कैदीबन्दीहरूको जीवनस्तर, भौतिक सुविधा र उनीहरूले भोगिरहेका समस्याहरू बारे जानकारी लिएका छन्। शनिबार बिहानै वीरगन्ज महानगरका मेयर राजेशमान सिंहसँगै कारागारको अनुगमन गर्न पुगेका मन्त्री यादवले कैदीबन्दीहरूसँग संवाद पनि गरे। कारगारमा कैदीबन्दीहरूले भोगिरहेका कठिनाइ सुनेपछि मन्त्री यादवले तुरुन्तै सुधारका लागि पहल गर्ने वाचा पनि जनाए। मन्त्री यादवसँगको संवादका क्रममा कैदीबन्दीहरूले कारागारमा खानेपानी र शौचालयको अभाव रहेको, विद्युत् आपूर्तिमा समस्या रहेको र महिला कैदीबन्दीहरू जीर्ण भवनमै बस्नुपर्ने बाध्यता रहेको लगायतका समस्या सुनाएका थिए। महिला कैदीहरूले आफ्नो बसोबास स्थान असुरक्षित र अस्वस्थकर रहेको गुनासो गर्दै स्वास्थ्य तथा सरसफाइका आधारभूत सुविधाहरूमा सुधार गर्न मन्त्री यादवसँग आग्रह गरे। मन्त्री यादवले भने, कारागारमा रहेका प्रत्येक व्यक्तिले आधारभूत सुविधा पाउनु पर्छ। विशेष गरी महिला कैदीहरूको लागि शौचालय, बसोबास र खानेपानीको उचित व्यवस्थापन प्राथमिकताका साथ गरिनेछ। यसका लागि सरोकारवाला निकायहरूसँग आवश्यक छलफल गरी शीघ्र सुधारात्मक कदम चाल्नेछौँ। उनले महिला कैदीहरूको सुविधामा विशेष ध्यान दिई कारागारको पूर्वाधार र व्यवस्थापन सुधार गर्न निर्देशन पनि दिए। मन्त्री यादवसँगै निरीक्षणमा रहेका वीरगन्ज महानगरपालिकाका मेयर राजेशमान सिंहले कारागार सुधारमा महानगरले पूर्ण सहयोग गर्ने प्रतिबद्धता व्यक्त गरे। उनले भने, महानगरपालिकाले महिला कैदीहरूको स्वास्थ्य, सरसफाइ र अन्य आधारभूत आवश्यकताहरू पूरा गर्न तत्पर छ। महिला कैदीहरूलाई सुरक्षित र सम्मानजनक वातावरण दिन स्थानीय तहले राज्यका अन्य निकायहरूसँग सहकार्य गर्नेछ। मेयर सिंहले विशेष गरी महिला कैदीहरू बस्दै आएको जीर्ण भवनको अवस्थालाई सुधार गर्न महानगरको तर्फबाट आवश्यक सहयोग उपलब्ध गराइने प्रतिबद्धता पनि जनाए। जिल्ला प्रहरी कार्यालय पर्साका प्रहरी उपरीक्षक कुमोद ढुंगेलले पनि कैदीहरूको अवस्थाबारे चिन्ता व्यक्त गर्दै भने, प्रहरीको जिम्मेवारी केवल सुरक्षा सुनिश्चित गर्नु मात्र होइन। मानव अधिकारको प्रत्याभूति गराउँदै कैदीहरूको जीवनमा पनि सकारात्मक प्रभाव पार्नु हो। महिला कैदीहरूको स्वास्थ्य र स्वच्छताका सवालमा प्रहरीको भूमिका सशक्त हुनेछ। वीरगन्ज कारागारका जेल विनय श्रीवास्तवका अनुसार ६ सय मात्र क्षमता रहेको कारागारमा हाल ११ सय भन्दा बढी कैदीबन्दीहरूलाई राखिएको छ।"
यालापिकमा हराएका पर्यटक सम्पर्कमा आए,रसुवा : हिमाल आरोहणको क्रममा हराइ रहेका दुई पर्यटकमध्ये एक पर्यटक सम्पर्कमा आएका छन्। दुई साता अगाडि ठमेलस्थित काठमाडौँ ट्रेकिङ कम्पनीमार्फत गोसाइँकुण्ड गाउँपालिका३ को उच्च भाग (समुन्द्र सतहदेखि सात हजार दुई सय ३४ मिटर उचाइ) यालापिकमा हराइरहेका चीज रिपप्लिक देशका ५० वर्षीय मारेक होलेसेक्का शुक्रबार साँझ लाङटाङको क्याङ्जेनस्थित हायर गेष्ट हाउसको सम्पर्कमा आएको स्थानीय पर्यटन व्यवसायीले जनाएका छन्। सम्पर्कमा आएको पुष्टि रसुवा जिल्लाका प्रहरी प्रमुख केशव भट्टराईले बताए। उनीसँग गएका अर्का श्लोभाकियाका ३४ वर्षीय ओनरेज हुसर्के भने सम्पर्कविहीन नै रहेका छन्। शुक्रबार र शनिबार दुई दिनसम्म हवाई खोज उद्धारअन्तर्गत हिमाली उच्च भागको ३० मिटरभन्दा बढी गहिरो खोचको डिल्लामा सिल्पिङ व्याग देखिएको ओनरेज त्यहीबाट खोचभित्र खसेको सहकर्मी पर्यटकबाट जानकारी पाएको छ। यस्तै गोसाइँकुण्डको यात्राका क्रममा खुट्टामा चोटलागेरबीच बाटोमै अलपत्र परेका जर्मन नागरिक ४३ वर्षीया रोवर्ड जर्ज न्यू वरलाई हवाई उद्धार गरिएको छ। उनलाई हेलिकोप्टरले लौरीविनायकबाट उद्धार गरेको हो। निज पर्यटकको सोह्रखुट्टेस्थित एक निजी अस्पतालमा उपचार भइरहेको छ।
कोरला नाकामा आन्तरिक पर्यटकको लर्को,"जोमसोम : मुक्तिनाथ र कागबेनीधाम लगायतका पर्यटकीय गन्तब्यमा मात्रै सीमित रहेको मुस्ताङ जिल्लाको पर्यटन अब भने उपल्लो मुस्ताङमा अवस्थित कोरलानाकाले तान्न थालेको छ। मुक्तिनाथ दर्शन गर्नका लागि आउने नेपाली आन्तरिक पर्यटकको ध्यान पछिल्लो समय उत्तरी चीनसँग सीमाना जोडिएको कोरलानाकातर्फ पर्न गएको हो। भारतीय नाकाबन्दी निकै चर्चामा रहेको उपल्लो मुस्ताङको कोरलानाकामा पछिल्लो समय आन्तरिक पर्यटकको क्रेज बढ्दै जान थालेको हो। सरकारले उत्तरी कोरलानाकालाई पर्यटन तथा ब्यापारिक मार्ग विस्तार गर्ने उद्देश्यले २०७३०७४ सालदेखि राष्ट्रिय गौरवको बेनीजोमसोमकोरला) सडक आयोजनाअन्तर्गत २०२ किमी सडक कालोपत्रे तथा ग्राभेल सडक विस्तार गरिरहेकाले मुस्ताङको कोरलानाका आन्तरिक पर्यटकका लागि घुमफिरको केन्द्र बनेको हो। निर्माणाधीन बेनीजोमसोमकोरला सडक क्रमशः सहज बन्दै जान थालेपछि मुक्तिनाथ दर्शनका लागि आउने नेपाली आन्तरिक पर्यटक मुक्तिनाथ हुँदै कोरलानाकासम्म पुग्न थालेका हुन्। समुन्द्री सतहको झन्डै ५ हजार मिटरको अग्लो उचाईमा अवस्थित चीनसँग सीमाना जोडिएको कोरलानाका अवलोकन तथा उपल्लो मुस्ताङको पृथक भूगोल, धार्मिक, सांस्कृतिक तथा ऐतिहासिक मौलिक कलासंस्कृति एवं उपल्लो मुस्ताङको पर्यटकीय सम्पदा नियाल्न आन्तरिक पर्यटक त्यहाँ पुग्ने गरेका छन्। यसवर्षको दसैंदेखि तिहारससम्म झन्डै एक लाखको संख्यामा नेपाली आन्तरिक पर्यटक उपल्लो मुस्ताङको कोरलानाकासम्म पुग्ने गरेको प्रहरीको रेकर्डमा जनाइएको छ। इलाका प्रहरी कार्यालय छुसाङका अनुसार दसैंदेखि तिहारसम्म आइपुग्दा दैनिक ५ हजार भन्दा बढी नेपाली पर्यटक कोरलानाका अवलोकनका लागि जाने गरेको प्रहरी स्रोतको दाबी छ। दसैं, तिहार र छठ पर्वको अवसरमा सरकारी तथा गैरसरकारी निकाय एवं दसैंतिहार पर्व मनाउन विदेशबाट नेपाल फर्किएका नेपालीहरु लामो बिदाको समयमा मुस्ताङको कोरलानाका घुमफिरको केन्द्र बनेको हो। मुस्ताङ भ्रमणको क्रममा कोरलानाका पुगेका अधिकाँश पर्यटक त्यहाँ पुगेपछि चीनको भव्य आधुनिक भौतिक संरचना देखेर खिन्न र दुखी हुने गरेको पाइएको छ। पहिलो पटक बेनीजोमसोम हुँदै मोटरसाइकलको यात्रा गर्दै नेपालचीन कोरलानाकामा पुगेका पोखराका सौरभ गौतम कोरलानाका चीनको भव्य पूर्वाधारले आफुलाई निकै दुखित तुल्याएको अनुभूति दर्शाए। उनले चीनले नाकामा आफूलाई आवश्यक पर्ने भन्सार, क्वारेन्टाई, एकीकृत सुरक्षा पोस्ट, सुख्खा बन्दरगाह र दर्जनौ ब्यापारिक प्रतिष्ठान निर्माण गरेको तर नेपालतर्फको खुल्ला रित्तो पठार मात्रै रहेको सुनाए। चीनले भव्य संरचना निर्माण गरिसकेको छ। हामीले कामचलाउ उपस्थिति देखाउन झिनो कामको सुरुवात गर्दैछौं,' उनले भने, 'सरकारले छिटोभन्दा छिटो भौतिक पूर्वाधार निर्माण देखि आवश्यक संरचना निर्माणमा जोड दिनुपर्छ। ढिलै भए पनि अध्यागमन राखेर सरकारी उपस्थित देखाइँदैछ। अब यहाको बृहत्तर विकासमा राज्यले ठोस नीति लिनैपर्छ।"
जुवा खेलिरहेका ४५ जना पाँच लाख नगदसहित पक्राउ,"काठमाडौं : मोरङको बिराटनगर महानगरपालिका१७ दरैयामा जुवातास खेलिरहेको अवस्थामा सोही महानगरपालिका१६ बस्ने ३५ वर्षीय हरेराम चौधरी समेत १७ जनालाई प्रहरीले पक्राउ गरेको छ । इलाका प्रहरी कार्यालय रानीबाट खटिएको प्रहरीले बिहीबार राति उनीहरूलाई नगद ६० हजार रूपैयाँ र दुई बुक ताससहित पक्राउ गरेको हो । यसैगरी डडेल्धुरा, गन्यापधुरा गाउँपालिका३ गोयलखेत बस्ने ३२ वर्षीय दिपक देउवाको घरमा जुवातास खेलिरहेको अवस्थामा दिपक समेत २८ जनालाई गए राति प्रहरीले पक्राउ गरेको छ । जिल्ला प्रहरी कार्यालय डडेल्धुराबाट खटिएको प्रहरीले उनीहरूलाई नगद ४ लाख ४१ हजार ८ सय ६९ रूपैयाँ र १६ बुक तास सहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।"
बसन्तपुरमा विशेष कार्यक्रम गरी मनाइयो नेपाल सम्वत् ११४५,"काठमाडौं : नेपाल संवत् ११४५ शनिबारबाट सुरू भएको छ । राष्ट्रिय विभूति शङ्खधर साख्वाले विसं ९३७ मा गरिब जनताको ऋण मोचन गरी नेपाल संवतको सुरुवात गराएका थिए। नेपाल संवतलाई नयाँ वर्षका रूपमा काठमाडौं, ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्यता रहेका स्थानमा विशेषरूपमा मनाउने गरिन्छ । नेपाल संवत्का अवसरमा काठमाडौं उपत्यकामा सांस्कृतिक पहिचान सहितको र्याली निकालिएको थियो । त्यस्तै काठमाडौं महानगरले नेपाल सम्वत्का अवसरमा काठमाडौंको बसन्तपुरमा विशेष कार्यक्रमको आयोजना गरेको थियो । कार्यक्रममा प्रधानमन्त्री केपी शर्मा ओलीले सरकारी कामकाजका नेपाल सम्वत्लाई प्रयोगमा ल्याइएको र केहि दिनअघि मात्रै नेपाल भाषामा सरकारी सञ्चारमाध्यममा समाचार र कार्यक्रम प्रसारण गर्ने कामको सुरुवात गरेको बताए। नेपालले आफ्नो परिचय बनाउनमा नेवारी भाषा संस्कृतिको महत्वपूर्ण योगदान रहेको उनले बताए। त्यस्तै प्रधानमन्त्री ओलीले नेपाल सम्वतको उत्सवका अवसरमा सबैलाई शुभकामना दिँदै आगामी दिनमा पनि नेपाल सम्वत दिवसलाई भव्य रुपमा मनाउने जिकिर गरे।"
भिन्तुना र्यालीसहित नेपाल संवत् ११४५ लाई स्वागत,"काठमाडौं : नेपाल संवत् ११४५ आज देशभर विविध कार्यक्रम आयोजना गरी मनाइँदैछ । यस संवत्लाई नेवार समुदायले नयाँ वर्षका रूपमा मनाउने गरेका छन् । यसै अवसरमा नेवारी समुदायहरूले उपत्यकाका विभिन्न स्थानबाट भिन्तुना र्याली निकालेका छन्। उनीहरूले नयाँ वर्षलाई स्वागत गर्दै शुभकामना आदान प्रदान समेत गरेका छन्। राष्ट्रिय विभूति शङ्खधर साख्वाले विसं ९३७ (इ सं ८८०) मा गरिब जनताको ऋण मोचन गरी नेपाल संवत्को सुरुआत गराएका थिए। पृथ्वीनारायण शाहको शासनकालसम्म नेपाल संवत्ले राष्ट्रिय संवत्को मान्यता पाएको हो। विसं २००७ मा प्रजातन्त्रको स्थापना भएदेखि नै नेपाल संवत्लाई राष्ट्रिय मान्यताका लागि अभियान चलाइएको थियो । नेपाल संवत्लाई नयाँ वर्षका रुपमा काठमाडौं,ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्य स्थानमा विशेष रुपमा मनाउने गरिन्छ । गरिब जनताको ऋण मोचन गराई सामाजिक सेवाको उत्कृष्ट नमूना प्रस्तुत गरेको र नेपालमा मौलिक संवत्समेत चलाएको कार्यको उच्च मूल्याङ्कन गर्दै २०५६ सालको नयाँ वर्षका दिनमा तत्कालीन प्रधानमन्त्री कृष्णप्रसाद भट्टराईले साख्वालाई राष्ट्रिय विभूति घोषणा गरेका थिए। विसं २०६५ मा प्रधानमन्त्री पुष्पकमल दाहालले नेपाल संवत्ले राष्ट्रिय मान्यता पाउने घोषणा गरेका थिए। काठमाडौंमा कात्तिक कृष्ण औँसीका दिन बही खाता बन्द गरी नयाँ वर्ष अर्थात् कात्तिक शुक्ल प्रतिपदाका दिन नयाँ बहीखाता सुरुआत गर्ने परम्परासमेत अझै छ ।"
"बरहथवा बजारमा आगलागी, पौने तीन करोडको क्षति","मलङ्गवा : सर्लाहीको बरहथवा बजारमा शुक्रबार राति आगलागी हुँदा ठूलो मात्रामा धनमालको क्षति भएको छ । बरहथवा नगरपालिका७ स्थित बजारमा सञ्चालन गरेको विभिन्न पसलमा आगलागी हुँदा पौने ३ करोड बराबरको क्षति भएको प्रहरीले जनाएको छ । स्थानीय किसुन दासको घरमा नरेश साहले सञ्चालन गरेको राजवीर होलसेल किराना पसल, विजय दासको आलु भण्डार र सरोज राउत कुर्मीको कपडा सिलाउने टेलरमा क्षति पुगेको इलाका प्रहरी कार्यालय बरहथवाका प्रहरी नायब उपरीक्षक गौतम थापाले जानकारी दिए। पूजा गर्न बालिएको दियोले आगलागी भएको थापाले बताए। किराना पसलमा चाडपर्वका लागि धेरै सामग्री गोदाम गरेर राखिएकोले आगलागीबाट सोही पसलमा बढी क्षति पुगेको छ । प्रारम्भिक अनुसन्धानबाट पौने तीन करोड बराबरको क्षति भएको हो । शुक्रबार राति ११:३० बजेतिर सुरु भएको आगलागी शनिबार बिहान २:३० बजेतिर नियन्त्रणमा आएको प्रहरीले जनाएको छ । स्थानीय बासिन्दा, सुरक्षाकर्मी र हरिवन नगरपालिकाको दमकलको सहयोगमा आगलागी नियन्त्रणमा लिइएको प्रहरीले जनाएको छ । समयमै आगो नियन्त्रणमा आउँदा थप क्षति हुनबाट जोगिएको प्रहरीले जनाएको छ ।"
"जापानमा भारी वर्षा, २ लाख नागरिकलाई सुरक्षित स्थानमा जान आग्रह","टोक्यो : उष्णकटिबन्धीय आँधीको अवशेष देशभर फैलिएको बेला पहिरो र बाढीको चेतावनी दिँदै अधिकारीहरूले पश्चिमी जापानका करिब दुई लाख मानिसलाई शनिबार स्थानान्तरण गर्न आग्रह गरेका छन्। जापान मौसम विज्ञान एजेन्सीले न्यानो, आर्द्र हावाले पश्चिमी जापानमा गर्जनसहितको भारी वर्षा गराइरहेको बताएको छ। एजेन्सीले यसको आंशिक कारण कोङरे भनेको छ। यो आँधीबाट उष्णकटिबन्धीय न्यून चापीय प्रणालीमा स्तरवृद्धि भएको थियो। मात्सुयामा शहरका एक अधिकारीका अनुसार शहरले उच्चतम स्तरको चेतावनी जारी गर्दै यसका १० जिल्लाका एक लाख ८९ हजार पाँच सय ५२ बासिन्दालाई स्थानान्तरण गर्न र तत्काल सुरक्षा सुनिश्चित गर्न आग्रह गरेको छ। स्थानान्तरण अनिवार्य नभए पनि जापानको उच्चतम स्तरको चेतावनी सामान्यतया कुनै प्रकारको विपत्ति पहिले नै घटिसकेको अत्यन्त सम्भावना हुँदा जारी गरिन्छ। मौसमविद्हरूले शनिबार पश्चिमी जापान र आइतबार पूर्वी जापानमा पहिरो र बाढीले प्रभाव पार्न सक्ने चेतावनी दिएका छन्। वर्षाका कारण टोक्यो र दक्षिणी फुकुओका क्षेत्रबीचको शिनकानसेन बुलेट रेल बिहान छोटो समयका लागि रोकिएको थियो र पछि ढिला तालिकामा पुनः सञ्चालन भएको थियो। कोङरे बिहीबार ताइवानमा ठोक्किएको थियो। यो दशकौँयताकै ताइवानमा आएको सबैभन्दा ठूलो आँधीमध्ये एक थियो। यसले कम्तीमा दुई जनाको ज्यान लियो र दशौँ हजार घरधुरीमा बिजुली आपूर्ति अवरुद्ध पार्यो। वैज्ञानिकहरूका अनुसार मानवप्रेरित जलवायु परिवर्तनले भारी वर्षाले पार्ने जोखिमलाई बढाइरहेको छ।"
"सरकारको सय दिनको काम प्रभावकारी, अझै राम्रो गर्न प्रधानमन्त्रीलाई देउवाको सुझाव","काठमाडौं : नेपाली कांग्रेसका सभापति शेरबहादुर देउवाले सरकारको सय दिनमा निकै राम्रो काम भएको बताएका छन्। कांग्रेस भक्तपुरले शनिबार भक्तपुरमा आयोजना गरेको शुभकामना आदानप्रदान कार्यक्रममा सभापति देउवाले लोकतन्त्रमा सरकारका विरुद्ध आलोचना हुनु स्वभाविक भएको भन्दै सरकारको सय दिनमा निकै राम्रो काम भएको दावी गरे। सरकारका विषयमा भएका आलोचनालाई मध्यनजर गर्दै आगामी दिनमा अझै राम्रो काम गर्न प्रधानमन्त्रीलाई आफूले सुझाव दिने उनको भनाइ छ। त्यस्तै, सभापति देउवाले एमालेसँगको गठबन्धनमा देशभरका कांग्रेस नेता तथा कार्यकर्ताहरू खुसी रहेको धारणा राखे । अहिलेको सरकारलाई पुरा समयसम्म सफल पार्नका लागि आफूले पहल गर्ने उनको भनाइ छ । त्यस्तै, देउवाले कुनै पनि क्षेत्र समस्याविहीन हुन नसक्ने भन्दै पार्टीभित्र देखिएका समस्या पनि समाधान गर्न लाग्नुपर्ने जिकिर गरे।"
नेपाल संवत् : ललितपुरमा पदयात्रा (तस्बिर),"ललितपुर : नेपाल संवत् ११४५ आज देशभर विविध कार्यक्रम आयोजना गरी मनाइँदैछ । नेपाल संवत् ११४५ को अवसरमा आज ललितपुरका विभिन्न टोलका बासिन्दाको सहभागितामा पदयात्रा निकालिएको छ । मंगलबजारबाट सुरु भएको मंगलबजारसुन्धाराओखुबहालइखलखुगाबहालपुल्चोलपिम्बाहालन्याबहीबङ्गालमुखी हुँदै मंगलबजारमा समापन भएको थियो । र्यालीमा नेवारी समुदायले विभिन्न परम्परागत बाजा बजाएका थिए । यसैबीच नेपाल भाषा मंका खलः यलले शनिबार ललितपुरको पाटनमा विशेष समारोह आयोजना गरेको हो। समारोहमा सम्बोधन गर्दै प्रधनमन्त्री ओलीले सबैको सांस्कृतिक पर्वलाई सम्मान गर्दै मौलिक भाषा, संस्कृतिमाथि सबैले गर्व गर्न सक्नुपर्ने बताए। प्रधानमन्त्री ओलीले नेवारी संस्कृति र भाषा नेपालको एक समृद्धि संस्कृति र विशेष पहिचानको विषय बनेको जिकिर गरे। नेपाल संवतलाई कामकाजका भाषाका रुपमा प्रभावकारी कार्यान्वयन, राष्ट्रिय विभूति शंखधर साख्वाका विषयमा अध्ययन अनुसन्धान गर्ने विषय तथा ऐच्छिक विषयका रुपमा नेपाल भाषालाई पनि समावेश गर्ने जस्ता मागहरु सकारात्मक रहेको उनको भनाई छ। तस्बिरमा हेर्नुहोस् ललितपुरका बासिन्दाको पदयात्रा तस्बिर विकेश शाक्य"
तिहारे फूलमा आत्मनिर्भर पोखरा,"पोखरा : पोखरा महानगरपालिका पछिल्लो दुई वर्षमा तिहारे फूलमा आत्मनिर्भर हुँदै गएको महानगरपालिका कृषि महाशाखाले बताएको छ। दुई वर्ष अघिसम्म पोखरामा ५० प्रतिशत आन्तरिक र ५० प्रतिशत बाहिरबाट फूल आउथ्यो। डेढ करोड रकमबराबरका फूल बाहिरी जिल्ला र भारतबाट समेत पोखरामा आउनेमा दुई वर्षअघिदेखि पोखरा आत्मनिर्भर रहेको पोखरा महानगरपालिका कृषि महाशाखा प्रमुख मनहर कडरियालले बताए। तिहारे फूलमा आत्मनिर्भर बनाउन पोखरा महानगरपालिकाले फूलको बिउमा अनुदान दिएसँगै फूल नर्सरी व्यवसायीले मात्र तिहारे फूल उत्पादन गर्दै आएकोमा किसान पनि आकर्षित भएका छन्। किसानले पनि तिहारे फूल उत्पादन गर्ने क्रम बढेसँगै तिहारे फूलमा पोखरा आत्मनिर्भर हुँदै गएको कृषि महाशाखा प्रमुख कडरियाले बताए। पोखरा महानगरपालिकाले गत वर्षदेखि किसानलाई फूलको बिउ, बजारी करण गरेको थियो। फूलमा आत्मनिर्भर कार्यक्रम सफल भएर स्थानीय उत्पादन धेरै नै भएको र यसमा पनि छिमेकी जिल्लालगायत अन्यत्रबाट पनि फूल आएपछि मागभन्दा आपूर्ति बढी भएपछि किसानले गत वर्ष मूल्य नपाएको गुनासो गरेको उनले सुनाए। महानगरपालिकाले गत वर्ष ५० प्रतिशत अनुदानमा ८ लाख रुपैयाँको फूलको बिउ किसानलाई वितरण गरेको थियो। गत वर्ष तिहारे फूलको मूल्य नपाएपछि फूल लगाउने किसान घटे पनि नियमित गर्दै आएका आएका व्यावसायिक किसान र फूल नर्सरी गर्ने व्यवसायीले भने निरन्तरता दिएका छन्। यस वर्ष पनि महानगरपालिकाले आत्मनिर्भर फूल कार्यक्रमअन्तर्गत तिहारको मौसमलाई केन्द्रित गरेर किसानलाई गत वर्षको कार्यक्रमलाई निरन्तरता दिँदै ५० प्रतिशत अनुदानमा ३ लाख रुपैयाँबराबरको फूल किसानलाई उपलब्ध गराएको थियो। यस वर्ष ९० जना व्यावसायिक किसानले अनुदानको फूलको बिउ लगेका थिए। तिहारे फूलको थुँगा र मालाको तोकियो मूल्य यस वर्ष सय रोपनी जति क्षेत्रफलमा किसानले विभिन्न प्रजातिका तिहारे फूल खेती गरेको पनि महानगरपालिकाका कृषि महाशाखा प्रमुख मनहर कडरियाले बताए। यस वर्ष १२ टन तिहारे फूल उत्पादन हुने महानगरपालिकाको अनुमान छ। महानगरपालिकाले उपभोक्ताले पनि चर्को मूल्य तिर्न नपरोस् र किसान पनि मर्कामा नपरून् भन्ने उद्देश्यले अन्य बालीको जस्तै तिहारे फूलको पनि मूल्य कायम गरेको कडरियाले बताए। पाँच ग्रामभन्दा माथिको फूलका थुँगाहरूको मूल्य प्रतिकेजी ३ सय ५० तोकिएको छ। यसैगरी सानो खालको फूलको प्रतिमालाको मूल्य १ सय ३० रुपैयाँ, मझौला खालको मालाको प्रतिमाला १ सय ५० र ठूला फूलका थुँगा (१५ ग्रामभन्दा ठूला)का मालाको प्रतिमाला १ सय ८० रुपैयाँसम्म मूल्य महानगरपालिकाले तोकेको छ। फूलको थुँगाको रूपमा बिक्री गर्न चाहाने किसानले ठूलो थुँगा प्रतिथुँगा ५ रुपैयाँ,१० देखि १५ ग्राम थुँगालाई ४ रुपैयाँ, ५ देखि १० ग्रामसम्मका थुँगालाई २ रुपैयाँ प्रतिथुँगा बिक्री मूल्य महानगरपालिकाले तोकेको छ। स्थानीय किसानले उत्पादन गरेको फूल सहज रूपमा बिक्री वितरण गर्न सहजताका लागि महानगरपालिकाले पोखराका किसान बजार र रैथाने बजारमा स्थान उपलब्ध गराएको पनि कडरियाले बताए। पोखराको प्रदर्शनी केन्द्रमा सोमबार देखि १७ गतेसम्म पुष्प मेला पनि सुरु भएको छ। फूल खेतीबाट आम्दानी प्रत्येक वर्ष उतारचढाव २०७० सालदेखि पोखरामा व्यावसायिक तरकारी र फूलको खेती गर्दै आएको तनहुँका ४९ वर्षीय ऋषिराम भारती फूलको मूल्य प्रत्येक वर्ष उतारचढाव हुने गरेको बताए । भारतबाट फूल आउँदाका वर्ष यो समस्या देखिने उनले सुनाए। भारतका ठूलो क्षेत्रफलमा कम लागतमा फूल उत्पादन हुने तर नेपालमा लागत बढी पर्ने भएकोले पनि यो समस्या आएको किसानले बताएका छन्। भारतीले साढे दुई रोपनी जमिनमा तिहारेफूल खेती गरेका छन्। सयपत्रीमा पनि कर्म ५५५ लगायत विभिन्न प्रजातिका २५ सय फूल रोपेका उनको बारीमा यतिबेला फूलले सुन्दरता छरेको छ। यस वर्ष उत्पादन राम्रो छ। तर बजारको सुनिश्चितता नभएको उनले सुनाए। फूल उत्पादनमा ५५ हजार लगानी गरेका भारतीले २ लाख ५५ हजार आम्दानी हुने विश्वास गरे। गत वर्ष ४ रोपनी क्षेत्रफलमा तिहारे फूल लगाएको र ८ देखि १० लाख आम्दानी हुने विश्वास गरिएकोमा २ लाख रुपैयाँबराबरको मात्र बिक्री गर्न सकिएको उनले सुनाए। ५० प्रतिशतभन्दा बढी फूल बारीमै सुकेर गएको उनले बताए। पोखरा २६ की किसान सरु जोशीको परिवारले यस वर्ष ४ रोपनी क्षेत्रफलमा फूल खेती गरेका छन्। यस वर्ष तिहारे फूलको बिक्री कस्तो हुन्छ भन्ने अहिलेसम्म यकिन नभएको उनले सुनाइन्। तरकारी जस्तो फूलमा किरा नलाग्ने भएकोले उत्पादन गर्न सजिलो तर मूल्य पाउन मुस्किल पर्ने गरेको जीसीले बताइन्। गत वर्ष ८ रोपनीमा फूल लगाएकोमा मूल्य नै नपर्दा खर्च पनि नउठेर धौ धौ भएको उनले सुनाइन्।"
तिहारका लागि मुस्ताङबाट चार हजार भेडाच्यांग्रा बिक्री,"म्याग्दी : तिहार पर्वका लागि मुस्ताङबाट चार हजार भेडाच्यांग्रा बिक्री भएको छ। म्याग्दी, बागलुङ, पोखरा र काठमाडौंका बजारमा यही कात्तिक महिना सुरुभएदेखि चार हजार ४० भेडाच्यांग्रा झारिएको भेटेरिनरी अस्पताल तथा पशु सेवा विज्ञ केन्द्रले जनाएको छ। केन्द्रका प्रमुख लालमणी अर्यालका अनुसार यसपालीको दशै पर्वका लागि आठ हजार भेडाच्यांग्रा बिक्री भएको थियो। पशु चिकित्सकले स्वास्थ्य परीक्षण गरेर स्वस्थ्य भेडाच्यांग्रा मात्र बजार पठाउने गरिएको छ। दसै र तिहार पर्वका लागि मुस्ताङको बाटो भएर जिल्लाका कृषकले पालेका सहित डोल्पा र मुगुबाट ल्याइएका भेडाच्यांग्रा बजारमा बिक्री भएको हो। उत्पादन बढेको र मूल्य घटेकाले विगतको तुलनामा यसपालीको दसैँ तिहारमा भेडाच्यांग्राको व्यापार बढी भएको छ, केन्द्र प्रमुख अर्यालले भने, कृषकले तौल अनुसार प्रतिगोटा २८ हजार देखि ३७ हजारका दरले च्यांग्रा बिक्री गरेका छन्। जडीबुटीयुक्त बुकीमा चरेका च्यांग्राको मासु पोषिलो, तागतिलो र स्वस्थर मानिन्छ। तीन वर्ष पुरा भएका च्यांग्रा मासुका लागि बिक्री हुने गर्छ। गत वर्ष खोरमै प्रतिगोटा ४० हजार भन्दा बढी मूल्य तिरेर च्यांग्रा खरिद गरेका व्यापारीले यसपाली प्रतिगोटा ३० हजारदेखि ३३ हजारमा किसानहरूबाट खरिद गरेका छन्। गत वर्ष काठमाडौं पोखरामा प्रतिगोटा ५५ हजारसम्म परेको च्यांग्राको मूल्य यसपाली ४५ हजार रुपैयाँभन्दा कम मूल्यमा बिक्री भएको छ। गत वर्ष बजारमा ल्याएको च्यांग्रा महँगी हुँदा बिक्री नभएर व्यापारीले नोक्सान व्यहोरेको गुनासो गरेका थिए।"
फोटो पत्रकार केसीको निधन,"काठमाडौं : फोटो पत्रकार रजेन्द्र केसीको निधन भएको छ।     पीडित रहेका उनको उपचारकको क्रममा शनिबार अमेरिकामा निधन भएको हो। फोटो पत्रकार क्लबको पूर्व कोषाध्यक्षसमेत रहेका केसी राजधानी दैनिक, अन्नपूर्ण पोस्टलगायतका विभिन्न सञ्चारमाध्यमहरूमा करिब २ दशक फोटो पत्रकारितामा सक्रिय थिए। पछिल्लो समय उनी परिवारसहित अमेरिका बस्दै आएका थिए। फोटो पत्रकार क्लबले केसीको निधनले नेपाली फोटोपत्रकारिता क्षेत्रले एक जुझारू र उर्जाशील युवा फोटोपत्रकार गुमाएको बताएको छ। क्लबका महासचिव अमुल थापाले विज्ञप्ति जारी गरेर स्वर्गीय केसीप्रति भावपूर्ण श्रद्धाञ्जली अर्पण गर्दै दिवंगत आत्माको चिरशान्तिको कामना गरेको छ। केसीका श्रीमती र एक छोरी छन्।"
ओलीले भने  काम गर्नेलाई यहाँ अवसर छ भन्ने दृष्टान्त हो चन्द्रागिरि र चन्द्र ढकाल,"काठमाडौं : प्रधानमन्त्री केपी शर्मा ओली केबलकार चढेर शुक्रबार मध्यान्ह परिवारसहित चन्द्रागिरि डाँडोमा पुग्दा वातावरण थोरै घमाइलो थियो। वरिपरीका जङ्गललाई हुस्सुले नछोपे पनि मौसम छ्याङ्ग खुलेको भने थिएन। स्वदेशी र विदेशी यात्रीहरू आफ्नै लयमा चन्द्रागिरि पहाड, चन्द्रागिरि रिसोर्ट र भालेश्वर महादेवको परिसरमा घुमिरहेका थिए। यही बीचमा त्यहाँ पुगेका प्रधानमन्त्री ओलीले भालेश्वर महादेवको दर्शन र केही यात्रुको आग्रहमा तस्बिर खिचाएपछि काठमाडौं उपत्यका देखिने छेउतिर राखिएको कुर्सी र टेबलमा बसेर डायरी र कलम समाए। नजिकै रहेका सुरक्षाकर्मी र सहभागीले आगन्तुक पुस्तिकमा हस्ताक्षर गर्न लागेको भन्ने ठाने पनि प्रधानमन्त्री ओलीले सतीदेवीको भाल पतनको पौराणिक प्रेमकथालाई चित्रण गर्दै त्यसलाई काव्यिक भावमा पस्किए। चन्द्रागिरि प्रेमको प्रतीक सतीदेवी भाल पतन सर्वोत्तम प्रेमकथा ! साथमै रहेकी प्रथम महिला राधिका शाक्य र सचिवालयको टोलीलाई प्रधानमन्त्री ओलीले यही रचनालाई बाचन गरेर सुनाए। चन्द्रागिरि हिल्स प्रालिका अध्यक्ष चन्द्रप्रसाद ढकालले तत्कालै प्रतिक्रिया दिए, सम्माननीयज्यू प्रायः चन्द्रागिरि आउँदा केही न केही लेख्नुहुन्छ। हामी धन्य छौँ। राजनीतिका साथै कला, साहित्य र सङ्गीतलाई सक्दो समय दिने र अध्ययनमा त्यत्तिकै रुचि राख्ने नेताका रुपमा परिचित प्रधानमन्त्री एवं नेकपा (एमाले) का अध्यक्ष ओलीले धेरै पटक सार्वजनिकरुपमा भन्ने गरेका छन् म कविसाहित्यकार होइन। तर उनलाई गहिराइका साथ बुझ्नेहरु भन्छन् उहाँमा सृजनात्मक चेत उच्च छ। समय मिल्ने हो भने उहाँको लेखनी जम्न सक्छ। उहाँका अभिव्यक्तिमा दार्शनिकता, साहित्यिक भाव र असिमित हास्यरस पाइन्छ। सायद त्यही भएर होला, समय मिल्ने बित्तिकै प्रधानमन्त्री ओलीलाई रचना गर्भको हुटहुटीले तानिहाल्छ। सअघि तत्कालीन समयमा पनि प्रधानमन्त्री रहेका ओलीले २०७५ असार ३० गते चन्द्रागिरिमा मदन भण्डारी फाउण्डेसनअन्तर्गतको कला साहित्य प्रतिष्ठानले आयोजना गरेको तीन ने हिमवतखण्ड कला साहित्य सम्मेलनको समापनका अवसरमा सोही स्थलमा बसेर बिना शीषर्कको कविता लेखेका थिए। परिवर्तनशील दुनियाँमा सधैँ बाँचेको को छ र ? बाँचुञ्जेल हो जिन्दगी मर्नु त छँदैछ। मरे पनि केही छैन त्यसपछि पनि सपना देख्न पाउँ सगरमाथा, लुम्बिनी, मेची, महाकाली हाम्रा लहलह खेत बारी, झपक्क कान्ला र आली सपनामा भए पनि देख्न पाउँ चन्द्रागिरिको डाँडामा आएर सपनामा भावी सन्तती मुस्कुराएको देख्न पाउँ तिनको हँसिलो मुहारको तस्बिर खिच्न पाउँ मरे पनि केही छैन, त्यसपछि पनि सपना देख्न पाउँ। त्यतिमात्र होइन त्यसपछि २०७८ भदौ ४ गते भिराडिलचन्द्रागिरि जेसुम उत्सवमा चन्द्रागिरि पुगेर एमाले अध्यक्ष ओलीले लेखेको अर्को अंशहरु यस्ता थिए कतै इतिहास, कतै परम्परा गौरव कतै, कतै पौरख यहीँ चन्द्रागिरिका डाँडाहरूतिर सतिदेवी बोकेर काँधमा शोकमग्न शिवजी यहीँ बाटो भौँतारिएका थिए जहाँ सतिदेवीको बाल अर्थात् निधार खस्यो यहीँ चन्द्रागिरि हुँदै ३२ सय वर्ष अगाडि चित्लाङबाट गोपालीहरु उपत्यका पसेका थिए त्यहाँ आवाद गर्न, थानकोट मातातीर्थ यहीँ पृथ्वीनारायणले जुँगामा ताउ लगाएका थिए लोभिँदै नजर फ्याँकेर उपत्यकातिर नजिकै फाखेलको गाउँमा देवकोटाले मानवताको बिगुल फुकेका थिए। प्रधानमन्त्री ओलीले फर्कने समयमा चन्द्रागिरि हिल्स रिसोर्टको आगन्तुक पुस्तकमा पनि आफ्ना भावनाहरु अभिव्यक्त गरेका थिए। उनले लेखेका छन्, काम गर्नेलाई नेपालमा अवसर छ। काम नगरेर कुरा मात्र गर्नेहरुलाई झन् अवसरै अवसर छ। गर्नेलाई अवसर छ भन्ने कुराको दृष्टान्तमध्ये एउटा गतिलो उदाहरण चन्द्रागिरि हिल्स र चन्द्रप्रसाद ढकाल। चन्द्रागिरि हिल्स आइयो। हेर्नसम्म हेरियो। फूर्सदले मनोरञ्जन लिइयो। अध्यक्ष ढकालले राज्य र अन्य निकायको सहयोग पाएमा यस्ता पर्यटकीय पूर्वाधार मुलुकका साथै प्रदेशमा बनाउने योजना प्रधानमन्त्री ओलीलाई सुनाएका थिए।"
कात्तिक शुक्ल प्रतिपदा : आज म्हः पूजा गरिँदै,"काठमाडौं : कात्तिक शुक्ल प्रतिपदाका दिन आज नेवार समुदायमा म्हः (आत्म) पूजा गरिँदैछ । प्रत्येक वर्ष कात्तिक शुक्ल प्रतिपदाका दिन नेवार समुदायका मानिसले आत्म (म्हः) पूजा पर्व मनाउने गर्दछन् । आत्मसन्तुष्ट बनाई खुसी राख्न सके देवी देवता पनि प्रसन्न भई आशीर्वाद दिने र जीवन लिएको पनि सार्थक हुने धार्मिक विश्वाससमेत छ । यही शास्त्रीय मान्यता र विश्वासका आधारमा आत्म (म्हः) पूजा गर्ने परम्परा बसेको हो । यो पर्व नेवारी समुदायको बाहुल्यता रहेको काठमाडौँ, ललितपुर, भक्तपुर, बनेपा, धुलिखेल, पनौती, बाह्रबिसे, चौतारालगायत स्थानमा मनाउने गरिएको छ ।"
पौडी खेल्नेक्रममा डुबेर मगरको मृत्यु,उदयपुर : उदयपुरको उदयपुरगढी गाउँपालिका ७ मैनटारमा पौडी खेल्ने क्रममा डुबेर एक जनाको मृत्यु भएको छ। शुक्रबार दिउँसो ३ बजे बलान खोलामा पौडी खेल्न गएका स्थानीय ५३ वर्षीय खड्गबहादुर मिरिङचिङ मगरको डुबेर मृत्यु भएको हो। जिल्ला प्रहरी कार्यालयका सूचना अधिकारी डीएसपी राजन चापागाईका अनुसार मैनटार गाउँ नजिकबाट बग्ने वलानखोलाको हात्तिसार दहमा डुबेर मगरको मृत्यु भएको हो । घटनाको खबर पाएपछि पुगेको प्रहरी टोलीले मृतकको शव पानीबाट निकालेर कानुनी प्रक्रिया पूरा गरी पोष्टमार्टमको लागि जिल्ला अस्पताल लगिएको उनले बताए ।
कारको ठक्करबाट मोटरसाइकल चालकको मृत्यु,उदयपुर : उदयपुरको चौदण्डीगढी नगरपालिका ६ सातधारेमा शुक्रबार कारको ठक्करबाट मोटरसाइकल चालक एक जनाको ज्यान गएको छ । मदन भण्डारी लोकमार्गअन्तर्गत बेल्टार बजार नजिकै रहेको सशस्त्र प्रहरी क्याम्पस अगाडिको मोडमा भएको दुर्घटनामा चौदण्डी गढी नपा २ माडीबासका ४३ वर्षीय तिलक राईको ज्यान गएको हो । जिल्ला प्रहरी कार्यालयका डिएसपी राजन चापागाईका अनुसार काठमाडौंबाट पूर्व झापातर्फ जाँदै गरेको प्रदेश ०१०२६ च ५०६२ नं को हुण्डाई कारले बेलटारबाट गाईघाटर्फ आउँदै गरेको प्रदेश १०५००१ प८८४९ नं को मोटरसाईकललाई ठक्कर दिँदा दुर्घटना भएको हो । मृतक राईको उपचारका क्रममा नगर अस्पताल बेलटारमा ज्यान गएको उनले बताए । उनीसँगै मोटरसाइकलको पछाडि सवार सोही ठाउँका ३१ वर्षीय शरण राई गम्भीर घाइते भएका छन् । राईलाई थप उपचारका लागि बीपी स्वास्थ्य विज्ञान प्रतिष्ठान धरान रिफर गरिएको छ । दुर्घटनामा संम्लग्न कार र चालक नुवाकोट बेलकोटगढी नगरपालिका ३ का ५६ वर्षीय बासुदेव सापकोटालाई नियन्त्रणमा लिएर अनुसन्धान सुरु गरिएको डीएसपी चापागाँईले बताए ।
"हङकङ सिक्सेस : अस्ट्रेलियाविरुद्ध नेपाल ११ रनले विजयी, सन्दीप जोराको अर्धसतक","काठमाडौं : अस्ट्रेलियाविरुद्धको द हङकङ सिक्सेसमा नेपाल विजयी भएको छ। शनिबार बिहान भएको खेलमा अस्ट्रेलियालाई नेपालले ११ रनले पराजित गरेको हो। नेपालले दिएको ११२ रनको लक्ष्य पछ्याएको अस्ट्रेलियाले ६ ओभरमा १०० रन मात्र बनायो। अस्ट्रेलियाका ज्याक वुडले सर्वाधिक ५५ रन बनाए भने एलेक्स रस १४ रनको योगदान गरे। अन्य खेलाडीले दोहोरो अंक जोड्न सकेनन्। नेपालका लागि प्रतिश जिसीले ३ विकेट, लोकेश बम र विवेक यादवले ११ विकेट लिए। टस हारेर ब्याटिङको निम्तो पाएको नेपालले निर्धारित ओभरमा २ विकेटको क्षतिमा १११ रन बनाएको थियो। नेपालका लागि कप्तान सन्दीप जोराले अर्धसतक प्रहार गरेका थिए। उनले १६ बलमा ५ चौका र ४ छक्का प्रहार गर्दै ५१ रनले योगदान गरे। कप्तान जोरा रिटार्यट आउट भएपछि विवेक यादव क्रिजमा आएका हुन्। त्यसैगरी लोकेश बमले १३ बलमा ३ चौका र ३ छक्का प्रहार गर्दै ३३ रनको योगदान गरे। त्यसैगरी विवेक यादवले १२ रन जोडे भने नारायण जोशीले १ रन र राशिद खानले १२ रनको योगदान गरे। अस्ट्रेलियाका ज्याक वुडले २ विकेट लिए। नेपालले शुक्रबार पहिलो खेलमा पुर्व विजेता इंग्ल्याण्डलाई पराजित गरेको थियो। इंग्ल्याण्डले दिएको ९८ रनको लक्ष्य नेपालले ४२ ओभरमा पूरा गरेको हो। नेपालले आज दिउँसो क्वाटरफाइनल खेल्नेछ। प्रतियोगितामा १२ टोलीको सहभागिता छन्।"
नेपाल संवत् नेपाली माटोको संवत् : प्रधानमन्त्री ओली,"ललितपुर : प्रधानमन्त्री केपी शर्मा ओलीले नेपाल संवत् नेपाली माटोको संवत् भएको बताएका छन्। नेपाल संवत् ११४५ नयाँ वर्षका अवसरमा आज ललितपुरको मंगलबजारमा आयोजित कार्यक्रममा प्रधानमन्त्री ओलीले नेपाल संवतको प्रवर्द्धन र संरक्षण गर्नुपर्नेमा जोड दिए। उनले भने, 'यो नेपाल संवत् कुनै आयातित संवत् नभएकोले यसको प्रवर्द्धन र संरक्षण गर्नुपर्छ।' प्रधानमन्त्री ओलीले माध्यमिक तहका ऐच्छिक विषयको पनि मातृभाषा पाठ्यक्रम माग भएको सम्बन्धमा सरकारले उचित निर्णय गर्ने विश्वास व्यक्त गरे। नेपाल संवत् ११४५ आज देशभर विविध कार्यक्रम आयोजना गरी मनाइँदैछ । यस संवतलाई हाल नेवार समुदायले नयाँ वर्षका रूपमा मनाउने गरेका छन्। राष्ट्रिय विभूति शङ्खधर साख्वाले विसं ९३७ (इ सं ८८०) मा गरिब जनताको ऋण मोचन गरी नेपाल संवतको सुरुवात गरेका थिए ।"
मोरङको रंगेलीमा वृद्ध मृत फेला,विराटनगर : मोरङको रंगेलीमा एक जना वृद्ध मृत फेला परेका छन्। घाँस काट्न गएका वृद्धको शव शुक्रबार राति पानीमा डुबेर मृत्यु भएको अवस्थामा भेटिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार रंगेली नगरपालिका९ महिनाबारीका ६४ वर्षीय लखन सतारलाई मृत फेला परेका हुन्। घाँस काट्न भनेर शुक्रबार अपरान्ह हिँडेका उनी बेलुकासम्म घर नफर्किएपछि आफन्त र परिवारका सदस्यले खोजी थालेका थिए। डीएसपी जोशीका अनुसार खोजी गर्ने क्रममा स्थानीय झमक मगरको खेतको पानीमा डुबेर मृत्यु भएको अवस्थामा शव फेला परेको हो। शव फेला परेपछि आफन्तले प्रहरीलाई राति ११:३० बजेतिर घटनाको जानकारी गराएका हुन्। इलाका प्रहरी कार्यालय रंगेलीबाट खटिएको इन्स्पेक्टर सन्तोष कुमार खड्का नेतृत्वको टोलीले कानुनी प्रक्रिया पूरा गर्दै शवलाई पोस्टमार्टमका लागि रंगेली अस्पतालमा पठाएको छ। सतारको मृत्युको कारण खुल्न सकेको छैन। घटनाको अनुसन्धान भइरहेको र अनुसन्धानपछि मृत्युको कारण यकिन हुने जानकारी डीएसपी जोशीले दिए।
"तिहार : आज गाई, गोरु, गोवर्द्धन र हलि पूजा गरि मनाइँदै","काठमाडौं : कात्तिक शुक्ल प्रतिपदा एवं यमपञ्चक अर्थात् तिहारको चौँथो दिन आज गाई, गोरुको पूजा गरी मनाइँदैछ । नेपाल पञ्चाङ्ग निर्णायक विकास समितिका अनुसार आज गाई, गोरु र कृषकको पूजा आजा गरी मीठो खानेकुरा खान दिएर मनाइँदैछ। तिथि घटबढका कारण आज गाई पूजा पनि परेको हो। गाईलाई पवित्र मानी पूजा गर्ने वैदिक सनातन कालदेखिको विधि हो । गाईले दिने दूध आमाले खुवाएको दूध जत्तिकै पौष्टिक हुने भएकाले गाईलाई गौमाता भनी सम्मान गरिन्छ । स्थानीय जातका गाईमा हुने जुरोले सूर्य र चन्द्रमाबाट ऊर्जा लिई दूध, गहुँत र गोबरका माध्यमबाट मानिसमा शक्ति दिने भएकाले गाईको महत्व छ भनी आधुनिक विज्ञानले पनि प्रमाणित गरेको छ । गाईको पूजा गरी आजका दिन मीठा परिकार खान दिएमा गाईबाट पाइने शुद्धता सधैँ प्राप्त हुने धार्मिक विश्वास छ । यसैगरी वर्षभर जोतिएर मानवहितका लागि सेवा गर्ने गोरुलाई पनि आज पूजा गरी मीठामीठा खानेकुरा खान दिने प्रचलन छ । गोरुलाई देवाधिदेव महादेवको वाहन अर्थात् साँढेका रुपमा पनि पूजा गर्ने परम्परा छ । यसैगरी वर्षभर गोरु जोत्ने हलि एवं अन्य कृषि कर्म गर्ने किसानलाई पनि आज पूजा गरी मीठा मीठा परिकार खुवाइन्छ। गोवर्द्धन पूजा आँगनमा लिपपोत गरी गाईको गोबरको पर्वत बनाई त्यसलाई गोवर्द्धन पर्वत मानी पूजा गर्ने गरिन्छ । द्वापर युगमा भगवान श्रीकृष्णले हत्केलाले गोवर्द्धन पर्वत उचाली गोकुलवासीलाई मुसलधारे वर्षाबाट बचाएको सम्झनामा गोवर्द्धन पर्वतको पूजा गर्ने प्रचलन बसेको हो । कार्तिक शुक्ल प्रतिपदाका दिन यो पर्व मनाइन्छ । गोवर्द्धन पूजा प्रतिपदासूर्योदय भएका दिन गर्नुपर्ने विधि रहेको नेपाल पञ्चाङ्ग निर्णायक विकास समितिले जनाएको छ। बडा दसैंको १५ दिनपछि सुरु हुने तिहारको पहिलो दिन कागको पूजा गरिन्छ। तिहारका पाँच दिन क्रमशः काग, कुकुर, गाई (लक्ष्मी), गोरु (गोवद्र्धन) र अन्तिम दिन कार्तिक शुक्ल पक्षको द्वितीया तिथिमा भाइटीका लगाएर मनाइने भएकाले यसलाई यमपञ्चक पनि भनिन्छ । पाँच दिन मनाइने काग, कुकुर, गाई (लक्ष्मीपूजा), गोरु (गोवर्द्धनपूजा) र भाइटीकाबारे हिन्दु धर्मशास्त्रमा वर्णन गरिएको छ। भाइटीकाका दिन दिदीबहिनीले दाजुभाइलाई विधिपूर्वक पूजाआजा गर्ने र सप्तरंगी टीकाका साथै कहिल्यै नओइलिने मखमली फूलको माला लगाइदिने चलन छ। दाजुभाइले पनि दिदीबहिनीलाई दानदक्षिणा एवं वस्त्र आदि दिने गरिन्छ। हिन्दू धर्मशास्त्रअनुसार सूर्यका छोरा यमराजले आफ्नी बहिनी यमुनाको निम्तो स्वीकार गरी बहिनीका घरमा गई पाँच दिनसम्म बिताएकाले तिहारलाई यमपञ्चक भनिएको हो। शास्त्रअनुसार बहिनीको घरमा रहँदाबस्दा उनको सत्कारबाट प्रसन्न भई यमराजले बहिनी यमुनालाई वर माग भनेका थिए। यमुनाले हरेक वर्ष आजकै दिन भेट्न आउनुपर्ने, दिदीभाइ र दाजुबहिनीको प्रेम र सद्भाव सदा अटल रहनुपर्ने साथै दाजुभाइको आयु, कीर्ति सदा उच्च हुनुपर्ने वरदान मागेकी थिइन्। यमराजले तथास्तु भन्दै मन, वचन र कर्मले शुद्ध चित्त बनाएर भ्रातृपूजा गर्ने र गराउनेको सदा उन्नति हुनेजस्ता वर दिएका थिए।"
"सरकारको सय दिनको काम प्रभावकारी, अझै राम्रो गर्न प्रधानमन्त्रीलाई देउवाको सुझाव","काठमाडौं : नेपाली कांग्रेसका सभापति शेरबहादुर देउवाले सरकारको सय दिनमा निकै राम्रो काम भएको बताएका छन्। कांग्रेस भक्तपुरले शनिबार भक्तपुरमा आयोजना गरेको शुभकामना आदानप्रदान कार्यक्रममा सभापति देउवाले लोकतन्त्रमा सरकारका विरुद्ध आलोचना हुनु स्वभाविक भएको भन्दै सरकारको सय दिनमा निकै राम्रो काम भएको दावी गरे। सरकारका विषयमा भएका आलोचनालाई मध्यनजर गर्दै आगामी दिनमा अझै राम्रो काम गर्न प्रधानमन्त्रीलाई आफूले सुझाव दिने उनको भनाइ छ। त्यस्तै, सभापति देउवाले एमालेसँगको गठबन्धनमा देशभरका कांग्रेस नेता तथा कार्यकर्ताहरू खुसी रहेको धारणा राखे । अहिलेको सरकारलाई पुरा समयसम्म सफल पार्नका लागि आफूले पहल गर्ने उनको भनाइ छ । त्यस्तै, देउवाले कुनै पनि क्षेत्र समस्याविहीन हुन नसक्ने भन्दै पार्टीभित्र देखिएका समस्या पनि समाधान गर्न लाग्नुपर्ने जिकिर गरे।"
नेपाल संवत् नेपाली माटोको संवत् : प्रधानमन्त्री ओली,"ललितपुर : प्रधानमन्त्री केपी शर्मा ओलीले नेपाल संवत् नेपाली माटोको संवत् भएको बताएका छन्। नेपाल संवत् ११४५ नयाँ वर्षका अवसरमा आज ललितपुरको मंगलबजारमा आयोजित कार्यक्रममा प्रधानमन्त्री ओलीले नेपाल संवतको प्रवर्द्धन र संरक्षण गर्नुपर्नेमा जोड दिए। उनले भने, 'यो नेपाल संवत् कुनै आयातित संवत् नभएकोले यसको प्रवर्द्धन र संरक्षण गर्नुपर्छ।' प्रधानमन्त्री ओलीले माध्यमिक तहका ऐच्छिक विषयको पनि मातृभाषा पाठ्यक्रम माग भएको सम्बन्धमा सरकारले उचित निर्णय गर्ने विश्वास व्यक्त गरे। नेपाल संवत् ११४५ आज देशभर विविध कार्यक्रम आयोजना गरी मनाइँदैछ । यस संवतलाई हाल नेवार समुदायले नयाँ वर्षका रूपमा मनाउने गरेका छन्। राष्ट्रिय विभूति शङ्खधर साख्वाले विसं ९३७ (इ सं ८८०) मा गरिब जनताको ऋण मोचन गरी नेपाल संवतको सुरुवात गरेका थिए ।"
क्वाटरफाइनलमा श्रीलंकासँग हार्यो नेपाल,"काठमाडौं : हङकङ सिक्सेसको क्वाटरफाइनलमा नेपाल श्रीलंकासँग पराजित भएको छ। सुरुवाती विकेट जोगाउन नसक्दा नेपाल श्रीलंकासँग ४० रनले पराजित भएको हो। नेपालका लागि रासिद खानले सर्वाधिक ५५ रन बनाए भने नारायण जोशीले १३ रन बनाए। इंग्ल्यान्ड र अष्ट्रेलियाविरुद्ध आक्रामक ब्याटिङ गरेका कप्तान सन्दीप जोरा डकआउट भएपछि नेपालको सुरुवात नै खराब बनेको थियो। नेपालका लोकेश बम ६ रनमा आउट भए भने विवेक यादव ५ रनमा आउट भए। प्रतिश जिसी पनि शून्यमै आउट भएका थिए। यसअघि टस हारेर ब्याटिङ गरेको श्रीलंकाले २ विकेट गुमाएर १२३ रन बनाएको थियो। श्रीलंकाका लागि सन्दुन विरकोडीले अर्धसतक प्रहार गरे। त्यस्तै थनुका दबारेले १८, लिहुरु मधुसाकाले ३१ र लहिरु समाराकुनले २२ रन बनाए। नेपालले समूहचरणको खेलमा इंग्ल्यान्ड र अष्ट्रेलियालाई पराजित गरेको थियो।"
परम्परागत मौलिक संस्कृति र सम्पदाको जगेर्ना गर्नु सबै नेपालीको कर्तव्य : प्रधानमन्त्री,"काठमाडौं : प्रधानमन्त्री केपी शर्मा ओलीले नेपाल संवतका प्रवर्तक राष्ट्रिय विभूति शंखधर साख्वाको सालिकमा माल्यार्पण गरेका छन्। शनिबार भक्तपुरको थिमिमा नेपाल संवत् नयाँ वर्ष ११४५ को अवसरमा शङ्खधर प्रतिष्ठानद्वारा आयोजित कार्यक्रममा प्रधानमन्त्री ओलीले नेपाल संवत्का प्रवर्तक राष्ट्रिय विभूति शंखधर साख्वाको प्रतिमामा माल्यार्पण गरेका हुन्। सो अवसरमा प्रधानमन्त्री ओली मुलुकभित्रको सास्ंकृतिक कला, संस्कृति र सम्पदाको सबै मिलेर जगेर्ना गर्नुपर्ने बताए। उनले पाठ्यक्रममा ऐच्छिक विषयको रुपमा नेपाल भाषालाई समावेश गर्न आवश्यक प्रबन्ध गर्ने धारणा राखे। शंखधर साख्वाको कामले सुरु भएको नेपाल सम्वतलाई आगामी दिनमा पनि ऐतिहासिक रुपमा मनाइने उनले बताए। तत्कालिन अवस्थाको कान्तिपुर इलाकामा बस्ने साख्वाले गरिब नेपालीलाई ऋणमुक्त गराएको इतिहासविद्हरुको भनाइ छ । विसं ९३७ मा कान्तिपुर र भादगाउँका जनताको ऋण तिरेर नेपाल सम्वतको थालनी गरेको बताइन्छ।"
ओलीले भने  काम गर्नेलाई यहाँ अवसर छ भन्ने दृष्टान्त हो चन्द्रागिरि र चन्द्र ढकाल,"काठमाडौं : प्रधानमन्त्री केपी शर्मा ओली केबलकार चढेर शुक्रबार मध्यान्ह परिवारसहित चन्द्रागिरि डाँडोमा पुग्दा वातावरण थोरै घमाइलो थियो। वरिपरीका जङ्गललाई हुस्सुले नछोपे पनि मौसम छ्याङ्ग खुलेको भने थिएन। स्वदेशी र विदेशी यात्रीहरू आफ्नै लयमा चन्द्रागिरि पहाड, चन्द्रागिरि रिसोर्ट र भालेश्वर महादेवको परिसरमा घुमिरहेका थिए। यही बीचमा त्यहाँ पुगेका प्रधानमन्त्री ओलीले भालेश्वर महादेवको दर्शन र केही यात्रुको आग्रहमा तस्बिर खिचाएपछि काठमाडौं उपत्यका देखिने छेउतिर राखिएको कुर्सी र टेबलमा बसेर डायरी र कलम समाए। नजिकै रहेका सुरक्षाकर्मी र सहभागीले आगन्तुक पुस्तिकमा हस्ताक्षर गर्न लागेको भन्ने ठाने पनि प्रधानमन्त्री ओलीले सतीदेवीको भाल पतनको पौराणिक प्रेमकथालाई चित्रण गर्दै त्यसलाई काव्यिक भावमा पस्किए। चन्द्रागिरि प्रेमको प्रतीक साथमै रहेकी प्रथम महिला राधिका शाक्य र सचिवालयको टोलीलाई प्रधानमन्त्री ओलीले यही रचनालाई बाचन गरेर सुनाए। चन्द्रागिरि हिल्स प्रालिका अध्यक्ष चन्द्रप्रसाद ढकालले तत्कालै प्रतिक्रिया दिए, सम्माननीयज्यू प्रायः चन्द्रागिरि आउँदा केही न केही लेख्नुहुन्छ। हामी धन्य छौँ। राजनीतिका साथै कला, साहित्य र सङ्गीतलाई सक्दो समय दिने र अध्ययनमा त्यत्तिकै रुचि राख्ने नेताका रुपमा परिचित प्रधानमन्त्री एवं नेकपा (एमाले) का अध्यक्ष ओलीले धेरै पटक सार्वजनिकरुपमा भन्ने गरेका छन् म कविसाहित्यकार होइन। तर उनलाई गहिराइका साथ बुझ्नेहरु भन्छन् उहाँमा सृजनात्मक चेत उच्च छ। समय मिल्ने हो भने उहाँको लेखनी जम्न सक्छ। उहाँका अभिव्यक्तिमा दार्शनिकता, साहित्यिक भाव र असिमित हास्यरस पाइन्छ। सायद त्यही भएर होला, समय मिल्ने बित्तिकै प्रधानमन्त्री ओलीलाई रचना गर्भको हुटहुटीले तानिहाल्छ। सअघि तत्कालीन समयमा पनि प्रधानमन्त्री रहेका ओलीले २०७५ असार ३० गते चन्द्रागिरिमा मदन भण्डारी फाउण्डेसनअन्तर्गतको कला साहित्य प्रतिष्ठानले आयोजना गरेको तीन ने हिमवतखण्ड कला साहित्य सम्मेलनको समापनका अवसरमा सोही स्थलमा बसेर बिना शीषर्कको कविता लेखेका थिए।परिवर्तनशील दुनियाँमा सधैँ बाँचेको को छ र ?बाँचुञ्जेल हो जिन्दगी मर्नु त छँदैछ।मरे पनि केही छैन त्यसपछि पनि सपना देख्न पाउँसगरमाथा, लुम्बिनी, मेची, महाकालीहाम्रा लहलह खेत बारी, झपक्क कान्ला र आलीसपनामा भए पनि देख्न पाउँचन्द्रागिरिको डाँडामा आएर सपनामाभावी सन्तती मुस्कुराएको देख्न पाउँतिनको हँसिलो मुहारको तस्बिर खिच्न पाउँमरे पनि केही छैन, त्यसपछि पनि सपना देख्न पाउँ। त्यतिमात्र होइन त्यसपछि २०७८ भदौ ४ गते भिराडिलचन्द्रागिरि जेसुम उत्सवमा चन्द्रागिरि पुगेर एमाले अध्यक्ष ओलीले लेखेको अर्को अंशहरु यस्ता थिए कतै इतिहास, कतै परम्परागौरव कतै, कतै पौरखयहीँ चन्द्रागिरिका डाँडाहरूतिरसतिदेवी बोकेर काँधमा शोकमग्न शिवजीयहीँ बाटो भौँतारिएका थिएजहाँ सतिदेवीको बाल अर्थात् निधार खस्योयहीँ चन्द्रागिरि हुँदै ३२ सय वर्ष अगाडिचित्लाङबाट गोपालीहरु उपत्यका पसेका थिएत्यहाँ आवाद गर्न, थानकोट मातातीर्थयहीँ पृथ्वीनारायणले जुँगामा ताउ लगाएका थिएलोभिँदै नजर फ्याँकेर उपत्यकातिरनजिकै फाखेलको गाउँमा देवकोटालेमानवताको बिगुल फुकेका थिए। प्रधानमन्त्री ओलीले फर्कने समयमा चन्द्रागिरि हिल्स रिसोर्टको आगन्तुक पुस्तकमा पनि आफ्ना भावनाहरु अभिव्यक्त गरेका थिए। उनले लेखेका छन्, काम गर्नेलाई नेपालमा अवसर छ। काम नगरेर कुरा मात्र गर्नेहरुलाई झन् अवसरै अवसर छ। गर्नेलाई अवसर छ भन्ने कुराको दृष्टान्तमध्ये एउटा गतिलो उदाहरण चन्द्रागिरि हिल्स र चन्द्रप्रसाद ढकाल। चन्द्रागिरि हिल्स आइयो। हेर्नसम्म हेरियो। फूर्सदले मनोरञ्जन लिइयो। अध्यक्ष ढकालले राज्य र अन्य निकायको सहयोग पाएमा यस्ता पर्यटकीय पूर्वाधार मुलुकका साथै प्रदेशमा बनाउने योजना प्रधानमन्त्री ओलीलाई सुनाएका थिए।"
डेंगु नियन्त्रणका लागि उपकरण,नुवाकोट : डेंगु नियन्त्रणका लागि नुवाकोटमा अभियान सञ्चालन गरिएको छ। स्वास्थ्य संस्था तथा स्वास्थ्य प्राविधिकहरूलाई क्रियाशील बनाइएको छ। विदुर नगरपालिकाले डेंगु नियन्त्रणका लागि समुदाय सचेतना कार्यक्रम सञ्चालन गरेको छ। वडास्तरबाटै अभियान सञ्चालन गरिएको मेयर राजन श्रेष्ठले बताए। डेंगु प्रकोप नियन्त्रणका लागि थप प्रभावकारी बनाउन विदुर नपाले प्रत्येक वडामा रहेका स्वास्थ्य संस्थाहरूलाई डेंगु नियन्त्रण उपकरण प्रदान गरेको छ। विदुर नपाका १३ वडामा रहेका स्वास्थ्य संस्थालाई १८ वटा स्प्रे पम्प प्रमुख प्रशासकीय अधिकृत सुभाकर पौडेलले हस्तान्तरण गरे। यसले नगर तथा आसपासका क्षेत्रमा डेंगु नियन्त्रणका लागि सुविधा पुग्ने स्वास्थ्य शाखाका जनस्वास्थ्य निरीक्षक रामराजा भण्डारीले बताए। स्वास्थ्य संस्थाका इन्चार्जहरूलाई आआफ्नो क्षेत्रमा डेंगु नियन्त्रणका लागि औषधि छर्कन सो उपकरण प्रदान गरिएको हो।
भाइटीकामा यी स्थानमा हुने छ वर्षा,"काठमाडौं : यसपटक तिहारको भाइटीकामा हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाका अनुसार शुक्रबार पनि मुलुकको केही स्थानहरूमा मौसम बदली भई छिटपुट वर्षा भएको छ। मौसमविद् सञ्जिव अधिकारीले आज पनि मौसम बदली भई भाइटीकाको दिन अझै बढी मौसम बदली हुने र हल्कादेखि मध्यम वर्षा हुने जानकारी दिए। आइतबार (भाइटीकाको दिन) कोशी प्रदेशको पहाडी भूभागका एक दुई स्थान तथा तराइका केही भूभाग, बागमती र गण्डकी प्रदेशका पहाडी भूभागमा हल्कादेखि मध्यसम्म वर्षाको सम्भावना छ, काठमाडौं उपत्यकामा पनि मौसम बदली भई हल्का वर्षा हुन सक्छ, उनले भने, तर पानी परे पनि क्षणिक रुपमा पर्ने हो। कुनै पनि स्थानमा निरन्तर पर्दैन। अधिकारीका अनुसार देशभर पश्चिमी वायुका साथै स्थानीय वायुको आंशिक प्रभाव रहेको छ। माहाशाखाले शुक्रबार साँझ जारी गरेको मौसमी बुलेटिन अनुसार पनि शनिबार साँझसम्म कोशी प्रदेश, बागमती प्रदेश र गण्डकी प्रदेश पहाडी भूभागका थोरै तथा बाँकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेकाले कृषि, स्वास्थ्य, पर्यटन, पर्वतारोहण, सडक तथा हवाई यातायातमा क्षणिकआंशिक असर पर्न सक्ने हुनाले आवश्यक सतर्कता अपनाउन माहाशाखाको अनुरोध छ। अब एक सातापछि काठमाडौं उपत्यका लगायत देशैभर चिसो बढ्ने सम्भावना रहेको छ। जलवायु तथा विपद् व्यवस्थापनविद् डा धर्मराज उप्रेतीले नोभेम्बर ९ पछि ३ डिग्री सेल्सियससम्म तापक्रम घटेर चिसो बढ्ने बताउनुभएको छ। भारतको मौसम विज्ञान विभागले नै अब नोभेम्बर ९ तारिकपछि चिसो बढ्ने सम्भावना रहेको पूर्वानुमान गरेको छ, उनले भने, कहिले छिटो त कहिले ढिलो गरी चिसो सुरु हुन्छ, सामान्यतया कात्तिकको अन्तिममा यहाँ पनि चिसो बढ्न सुरु हुन्छ। शुक्रबार रातिसम्म काठमाडौंको तापक्रम १६ डिग्री सेल्सियस रहेको छ । जल तथा मौसम विज्ञान विभाग, मौसम पूर्वानुमान महाशाखाका अनुसार आज पनि मुलुकका केही स्थानमा हल्का वर्षासमेत भएकाले चिसो सुरु भएको छ। चिसोयाम सुरु भएपछि मानिसलाई दम, रुघाखोकी, ज्वरोलगायत समस्या उब्जने तथा चिसोको समयमा विभिन्न रोगका जीवाणु हावामा लामो समयसम्म बाँच्न सक्ने भएकाले सतर्कता अपनाउनुपर्नेमा जनस्वास्थ्यविद्हरुले सुझाव दिएका छन्।"
भक्तपुरको नगदेशमा सामूहिक म्हः पूजा,भक्तपुर : कात्तिक शुक्ल प्रतिपदाका दिन शनिबार नेवार समुदायमा म्हः (आत्म) पूजा गरिएको छ। प्रत्येक वर्ष कात्तिक शुक्ल प्रतिपदाका दिन नेवार समुदायका मानिसले आत्म (म्हः) पूजा पर्व मनाउने गर्छन्। मानिसको आत्मा नै सबैभन्दा ठूलो र महत्वपूर्ण भएकाले आत्म पूजा गर्ने परम्परा रहिआएको छ। आत्मसन्तुष्ट बनाई खुसी राख्न सके देवी देवता पनि प्रसन्न भई आशीर्वाद दिने र जीवन लिएको पनि सार्थक हुने धार्मिक विश्वाससमेत छ। यसैबीच भक्तपुरमा सामूहिक म्हः पूजा गरिएको छ। मध्यपुर थिमिको नगदेशमा सामूहिक म्ह: पूजा गरिएको छ।
गण्डकीका दुई आयुर्वेद अस्पतालमा सेवा विस्तार हुँदै,"गण्डकी : कास्कीस्थित गण्डकी आयुर्वेद अस्पताल र बागलुङको धवलागिरि आयुर्वेद अस्पताललाई अन्तरंग सेवासहित २५ शय्याको सुविधायुक्त आयुर्वेद अस्पतालका रुपमा स्तरवृद्धि गरिने भएको छ। प्रदेश सरकारका स्वास्थ्यमन्त्री कृष्णप्रसाद पाठकले यही कात्तिक १२ गतेको मन्त्रिपरिषद् बैठकले चालु आर्थिक वर्षमा ती अस्पतालमा अन्तरंग सेवा विस्तार गर्ने निर्णय गरेको जानकारी दिए। रु एक करोड २५ लाखको बजेट सुनिश्चित भइसकेको छ, सेवा विस्तारको काम तत्काल सुरु हुन्छ, उनले भने, आगामी आवको बजेटमा पनि आयुर्वेद अस्पतालका लागि प्राथमिकतासाथ बजेट विनियोजन गर्छौं। मन्त्री पाठकका अनुसार गण्डकी प्रदेशमा सञ्चालित आयुर्वेद अस्पतालमा पहिलोपटक अन्तरंग सेवा सुरु गर्न लागिएको हो। प्रदेश सरकारले होमियोपेथिक, आयुर्वेद र प्राकृतिक चिकित्सा गरी तीनै क्षेत्रलाई महत्वका साथ अगाडि बढाइरहेको उनले बताए। कास्की र बागलुङको आयुर्वेद अस्पतालमा भवन लगायतका भौतिक पूर्वाधार थप गर्न स्रोत व्यवस्थापनको काम भइरहेको उनको भनाइ छ। आयुर्वेद अस्पताल स्रोत साधनको अभावमा गुज्रिरहेका थिए, राज्यको पनि खासै ध्यान पुग्न सकिरहेको थिएन, मन्त्री पाठकले भने, व्यवस्थित पूर्वाधार, स्रोत साधनको प्रबन्ध गर्दै गुणस्तीय स्वास्थ्य सेवा दिने थलोका रुपमा आयुर्वेद अस्पताललाई विकास गर्नु जरुरी छ। पोखरामा थप एउटा सुविधायुक्त आयुर्वेद अस्पताल सञ्चालनको आवश्यकता रहेको उनको भनाइ छ। प्रदेश सरकार मातहत आएको बागलुङको बुर्तिबाङ प्राथमिक स्वास्थ्य केन्द्र र गोरखाको आँपपिपल अस्पताललाई ५० शय्याको अस्पतालका रुपमा सञ्चालन गर्न संगठन तथा व्यवस्थापन सर्वेक्षण गरिने स्वास्थ्य मन्त्रालयले जनाएको छ। मन्त्रालयले स्वास्थ्य क्षेत्र सुधारको लक्ष्यसहित अल्पकालीन, मध्यकालीन र दीर्घकालीन योजना बनाएर काम सुरु गरेको मन्त्री पाठकले बताए। स्वास्थ्य क्षेत्रको नीतिगत, संस्थागत र संरचनागत सुधारको खाकासहित भावी कार्ययोजना बनाइएको उनको भनाइ छ। नागरिकलाई सर्वसुलभ र गुणस्तीय सेवा प्रवाहका लागि मन्त्रालय प्रतिबद्ध रहेको उनले बताए। मन्त्रालयको कार्ययोजनाअन्तर्गत कानूनी सुधार, सुशासन, आपूर्ति व्यवस्थापन, मातृ तथा शिशु स्वास्थ्य सेवा सुदृढीकरण, संस्थागत क्षमता विकास तथा विस्तार, सेवा प्रवाह तथा गुणस्तरको सुनिश्चितता, सूचना व्यवस्थापन, जनस्वास्थ्य आपतकालीन तयारी र प्रतिकार्य, सर्ने तथा नसर्ने रोगको व्यवस्थापनलगायतका विषय समेटिएका छन्।"
नदै गुफा प्रवर्द्धन गरिँदै,"जुम्ला : जुम्लाको तिला गाउँपालिका९ स्थित ऐतिहासिक धार्मिक पर्यटकीयस्थल नदै गुफालाई पर्यटन प्रवर्द्धन गरिने भएको छ। वडाध्यक्ष धनबहादुर रावतले गुफालाई धार्मिक पर्यटकीय गन्तव्यका रुपमा विकास गर्न आवश्यक संरचना निर्माणका लागि पालिकाले ८१ लाख २६ हजार रुपैयाँको बोलपत्र आह्वान गरेको जानकारी दिए। गुफा परिसरमा मन्दिर पुनः निर्माण तथा संरक्षणका लागि संघीय सरकारबाट प्राप्त ससर्त अनुदानमार्फत सो बजेट विनियोजन भएको उनले बताए। संघीय सरकारबाट प्राप्त बजेटबाट धर्मशाला, सडकबत्ति, रेलिंग र गुफाको फोटोलगायत भौतिक संरचना निर्माण गरिनेछ। वडाध्यक्ष रावतका अनुसार गुफासम्म सडक सञ्जाल जोड्नका लागिसमेत संघीय सरकारबाट बजेट व्यस्थापन भएको छ। अलपत्रमा रहेको नदै गुफालाई संरक्षण गरी पूर्वाधार निर्माण गरेमा यस क्षेत्रको पर्यटन विकासमा टेवा पुग्नेछ। यहाँ दुई सय मिटर लामो धार्मिक गुफा छ। परम्परागत रुपमा गाइको दूधको थुनजस्तो आकार भएको उक्त गुफाबाट पानी निरन्तर बग्ने गरेका देख्न सकिन्छ, उनले भने, यसको संरक्षण र प्रवर्द्धन गर्न सके स्थानीयको आयस्तरमा सुधार हुँदै जानेछ। साथै आन्तरिक तथा बाह्य पर्यटकको आगमन बढ्ने अपेक्षा गरिएको छ। गुफा ऐतिहासिक रुपमा महत्वपूर्ण मानिए पनि प्रचारप्रसारको अभावमा ओझेलमा परेको स्थानीयवासीको गुनासो रहेको छ। उक्त गुफासम्म पुग्नका लागि मोटर बाटो सहज छैन। प्राकृतिक गुफाको प्रचारप्रसार र प्रवर्द्धन गर्नसके बाह्य तथा आन्तरिक पर्यटक आवागमन बढ्ने र त्यसबाट स्थानीय नागरिक प्रत्यक्ष लाभान्वित हुने स्थानीयवासी समिर बोहोराको भनाइ छ। तिला ९ का हेमराज रावतले गुफाको विकासमा स्थानीय सरकारले ध्यान नदिँदा त्यस क्षेत्रमा आउने आन्तरिक पर्यटकको संख्यासमेत बढ्न सकेको छैन। यसको विकासमा ध्यान दिन सके आन्तरिक तथा बाह्य पर्यटक भित्र्याउन सकिने र त्यसले गाउँको मुहार फेरिने उनको विश्वास छ। वडाध्यक्ष रावत भने स्वदेश तथा विदेशसम्म गुफाको प्रचारप्रसार गर्ने उद्देश्यले यसै वर्ष सम्मेलनसमेत गर्ने तयारी भएको जानकारी दिए। पूर्वाधार निर्माणका साथै प्रचारप्रसारका लागि सम्मेलन गर्ने योजना छ। त्यसले स्थानीयको चिन्ता सम्बोधन र हाम्रो चाहना पूरा गर्न सघाउ पुग्नेछ, उनले भने।"
काठमाडौंमा बढ्यो वायु प्रदूषण,"काठमाडौं : तिहारमा लुकिछिपी पड्काइएका पटकाका कारण काठमाडौँमा वायु प्रदूषण बढेको छ। एयर क्वालिटी इन्डेक्स ले शुक्रबार साँझ काठमाडौँको समग्र वायु गुणस्तर सूचकांक (एक्यूआई) १६० रहेको जनाएको छ। बिहीबार मात्रै काठमाडौँमा एक्यूआई १०० भन्दा कम देखिएको थियो। इन्डेक्सका अनुसार शुक्रबार साँझसम्म काठमाडौँ विश्वको आठौँ प्रदूषित शहरको सूचिमा सूचिकृत छ। चीनको बेइजिङ पहिलो प्रदूषित शहरका रूपमा सूचिकृत भएको छ। विपद् व्यवस्थापनविद् डा धर्मराज उप्रेतीले तिहारमा पट्काउने गरिएको पटकाका कारण वायु तथा ध्वनी प्रदूषण गराउने भन्दै पटका पट्काउन कडाइका साथ नियन्त्रण गर्नुपर्नेमा जोड दिएका छन्। उनका अनुसार एक्यूआई शून्यदेखि ५० राम्रो अर्थात् ग्रीन संकेतले चिनिन्छ। ५१ देखि १०० सम्मको एक्यूआइलाई पहेँलो संकेतले चिनिन्छ। यसैगरी १०१ देखि १५० सम्मलाई अस्वस्थ जसले श्वासप्रश्वास र मुटु रोगका बिरामीलाई असर गर्छ भन्ने बुझिन्छ। १५१ देखि २०० सम्मको एक्यूआइलाई पनि अस्वस्थ तर सबैलाई असर गर्छ भन्ने बुझिन्छ। २०१ देखि ३०० लाई धेरै अस्वथ्य मानिन्छ। काठमाडौँ उपत्यकाको लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्यूआईको मान ३०० भन्दा बढी भएको अवस्थालाई विपद्का रूपमा लिने उल्लेख गरेको छ। पटका पट्काउँदा विभिन्न रासायनिक पदार्थ जस्तै सल्फर डाइअक्साइड, नाइट्रोजन अक्साइड, कार्बन मोनोअक्साइड र धुलोका कण वायुमण्डलमा फैलिने र प्रदूषण बढाउने भन्दै सतर्कता अपनाउन वातावरणविद्ले आग्रहसमेत गरेका छन्। वातावरणविद् भूषण तुलाधारले पटका जस्ता विषाक्त ग्यासले हावा प्रदूषित बनाउने र यसकारण श्वासप्रश्वाससम्बन्धी समस्या उत्पन्न गर्ने भन्दै पटका पड्काउनमा रोक लगाउनुपर्नेमा जोड दिएका छन्। वातावरण अभियन्ता राजन थापाले दीपावलीसँगै एकमहिनाअघि गएको बाढी तथा पहिरोका कारण धुलो उठ्ने, गाडीले बाहिरका धुलो काठमाडौँ भित्र्याउने तथा तातो हावा र चिसो हावाको मिश्रणका कारण पनि प्रदूषण गराएको बताए। दिपावालीको समयमा भारतमा बढी पटका पट्काउँदा प्रदूषण गराएपछि अहिले त भारत सरकारले नियन्त्रण पनि गर्न थालेको छ। पटका मात्रै नभएर अन्य कारण पनि प्रदूषण हुन थालेको छ, उनले भने, अब चिसोमा आगो बाल्ने क्रम बढ्छ। यसले अझै प्रदूषण बढ्दै जानेछ। पटकाबाट निस्कने धुवाँ र ग्यासले एलर्जी, आँखा पोल्ने, छाला चिलाउने, दम, र श्वासप्रश्वास सम्बन्धी समस्या उत्पन्न गर्छ। विषाक्त ग्यासको कारण कलेजो, फोक्सो र मुटुको समस्या पनि हुन सक्ने भन्दै सतर्कता अपनाउन जनश्वास्थ्यविद्ले आग्रह गरेका छन्। उनीहरूले पटकाका कारण हुने ठूलो आवाजले मानसिक तनाव, निद्रा नलाग्ने समस्या र उच्च रक्तचापको जोखिम बढाउने तथा यसले कानमा स्थायी क्षति पुर्याउन सक्ने जानकारी दिएका छन्।"
कारको ठक्करबाट मोटरसाइकल चालकको मृत्यु,उदयपुर : उदयपुरको चौदण्डीगढी नगरपालिका ६ सातधारेमा शुक्रबार कारको ठक्करबाट मोटरसाइकल चालक एक जनाको ज्यान गएको छ । मदन भण्डारी लोकमार्गअन्तर्गत बेल्टार बजार नजिकै रहेको सशस्त्र प्रहरी क्याम्पस अगाडिको मोडमा भएको दुर्घटनामा चौदण्डी गढी नपा २ माडीबासका ४३ वर्षीय तिलक राईको ज्यान गएको हो । जिल्ला प्रहरी कार्यालयका डिएसपी राजन चापागाईका अनुसार काठमाडौंबाट पूर्व झापातर्फ जाँदै गरेको प्रदेश ०१०२६ च ५०६२ नं को हुण्डाई कारले बेलटारबाट गाईघाटर्फ आउँदै गरेको प्रदेश १०५००१ प८८४९ नं को मोटरसाईकललाई ठक्कर दिँदा दुर्घटना भएको हो । मृतक राईको उपचारका क्रममा नगर अस्पताल बेलटारमा ज्यान गएको उनले बताए । उनीसँगै मोटरसाइकलको पछाडि सवार सोही ठाउँका ३१ वर्षीय शरण राई गम्भीर घाइते भएका छन् । राईलाई थप उपचारका लागि बीपी स्वास्थ्य विज्ञान प्रतिष्ठान धरान रिफर गरिएको छ । दुर्घटनामा संम्लग्न कार र चालक नुवाकोट बेलकोटगढी नगरपालिका ३ का ५६ वर्षीय बासुदेव सापकोटालाई नियन्त्रणमा लिएर अनुसन्धान सुरु गरिएको डीएसपी चापागाँईले बताए ।
कात्तिक शुक्ल प्रतिपदा : आज म्हः पूजा गरिँदै,"काठमाडौं : कात्तिक शुक्ल प्रतिपदाका दिन आज नेवार समुदायमा म्हः (आत्म) पूजा गरिँदैछ । प्रत्येक वर्ष कात्तिक शुक्ल प्रतिपदाका दिन नेवार समुदायका मानिसले आत्म (म्हः) पूजा पर्व मनाउने गर्दछन् । आत्मसन्तुष्ट बनाई खुसी राख्न सके देवी देवता पनि प्रसन्न भई आशीर्वाद दिने र जीवन लिएको पनि सार्थक हुने धार्मिक विश्वाससमेत छ । यही शास्त्रीय मान्यता र विश्वासका आधारमा आत्म (म्हः) पूजा गर्ने परम्परा बसेको हो । यो पर्व नेवारी समुदायको बाहुल्यता रहेको काठमाडौँ, ललितपुर, भक्तपुर, बनेपा, धुलिखेल, पनौती, बाह्रबिसे, चौतारालगायत स्थानमा मनाउने गरिएको छ ।"
रंगीन मिठाई खाँदा ख्याल गरौं,"कुनै पनि परिकार पहिले आँखाले नै देख्छ। अनि राम्रो लागेमा जिब्रो रसाउँछ, मुखमा र्याल आउँछ। यो कुरा रंगीबिरंगी मिठाईमा झनै लागू हुन्छ। किन्दा इन्द्रीय आँखाले यो खाऊ भनेर माग्छ र किन्छौं आँखालाई के थाहा उपयुक्त छ कि छैन, स्वाद जिब्रोले थाहा पाए पनि शुद्ध र गुणस्तर त पछि शरीरले थाहा पाउने हो। रंगको चाड होली भए पनि रंगको बढी चर्चा तिहारमा हुनेगर्दछ। तिहारमा गुलियो खानेकुराको स्थान सबैभन्दा उच्च छ। चिनीले तत्कालै शक्ति दिनेबाहेक कुनै फाइदा दिँदैन तथा स्वास्थ्यका लागि उपयुक्त हुँदैन। ग्लुकोजको रसायनिक बनोट भिटामिन सीसँग मिल्दोजुल्दो भएकाले रगतमा ग्लुकोज बढ्दा कोषकोषमा बस्छन। जस्ले एकातिर भिटामिन सीको कमी भई रोगविरुद्ध लड्ने शक्तिमा ह्रास हुन्छ भने अर्काेतिर इन्सुलिन बढाई ग्रोथ हर्मोनको उत्पादन कम हुन्छ र इम्युनिटी घटाउँछ। इन्सुलिनले शरीरमा ट्राइग्लेसेराइडको मात्रा बढाउँछ। बोसो भण्डारण गर्छ जस्ले मुटु धमनीका रोगहरू, उच्च रक्तचाप बनाउन सक्छ। धेरै वा पटक पटक चिनी वा गुलियो परिकार खानेमा चाँडै नअघाउने, पटकपटक खाइरहने बानी हुन्छ। मोटोपना, खनिज तत्त्वको सञ्चित र भण्डारणमा कमी ल्याउँछ। शिशुहरूमा दाँतको समस्या देखिन्छ। अत्यधिक चिनी सेवनले मानसिक एकाग्रतामा कमी, झर्किने तथा डिप्रेसन ल्याउँछ। मिर्गौलामा नकारात्मक असर, शरीर सुन्निने, पेटको समस्या, हडडी खिइने, टाउको दुख्ने, माइग्रेन समस्या हुन्छ। आजकल त झनै चिनी महँगिएका कारण चिनीभन्दा पाँच सय गुणा बढी गुलियो रसायन स्याकरिनको प्रयोग बढ्दो छ। सामान्य दिनको तुलनामा तिहारमा बढी खपत हुने भएकोले मिसावट गरिएको अशुद्ध मिठाई तिहार आउनु दुई साता अघिदेखि नै बनाइन्छ। मिठाई बनाउँदा धेरै समयसम्म पकाईने भएकाले कीटाणु आगोको तापसँगै मर्छन् तथापि अखाद्य पदार्थले शरीरमा दीर्घकालीन असर पारिरहन्छ। झिंगा, किरा लागि संक्रमित बनाइरहेका हुन्छन्। विभिन्न प्रकारका खाद्यरंग बढी मात्रामा तथा अखाद्य रंगहरू तथा एडेटिभ, पिर्जरभेटिभहरू प्रयोग गरिएका खानेकुरा खाँदा कतिपय अवस्थामा तत्कालै त केहीमा पछि स्वास्थ्यमा असर पार्दछ। मिठाईमा खुवाको खपत बढी हुने भएकोले मुनाफा कमाउन खुवामा आरारोट, उसिनेको आलु र सुजी मिसाउँछन् जस्ले पेटमा खराबी पेट दुख्ने, पखाला लाग्ने, अपच हुने, बान्ता आउने, हैजा लाग्नेसम्म हुन्छ। निम्न गुणस्तरको घिउको प्रयोगबाट घाँटीमा समस्या उत्पन्न हुनुका साथै श्वासप्रश्वाससम्बन्धी रोग देखा पर्दछ। रंग मिश्रित वा दूषित घिउ तेलको प्रयोगले रक्तकोषिकाहरू विषाक्त भई शरीरमा रगत कम हुने समस्या, रोगसँग लड्ने क्षमता घट्छ। भित्री कोमल अंगहरू जस्तै कलेजो, मुटु, मिर्गाैला, कमजोर हुन्छन्। क्यान्सर हुने सम्भावना बढेर जान्छ। चर्मरोग लाग्ने प्रबल सम्भावना हुन्छ। बाँझोपन हुन सक्छ, आँखा, कान कमजोर हुन सक्छ। सन्तान लुला, लंगडा एवं अपा हुन सक्छन्, सन्तानलाई ट्युमर, क्यान्सर हुन सक्छ। पुरुषको बिजकोष मार्दै लि सानो हुँदै जाने तथा पुरुषत्व नास हुन सक्छ। मिर्गौला तथा कलेजोमा घाउ हुने र छालामा दीर्घ रोगका देखिन सक्छ। अब त अखाद्य वस्तुको मिसावटको मात्र समस्या रहेन यहाँ अस्वस्थ र दूषितपनाको समस्या पनि पराकाष्ठाकै रूपमा देखिए। दुर्गन्धित, फोहोर पानी, हिलाम्मे भुइँ, मुसा, बिरालाका दिसा, झिंगा, माकुरा, साङ्ला, मौरी मरिरहेका डम्पिङ साइटजस्तै देखिने स्थानमा, अनुगमनकारी एक हातले नाक छोप्दै अर्काे हातले लगाएको पाइन्ट तानिरहेका देखिन्थे। त्यस्ता सडेगलेका, फोहर र मिसावटयुक्त खाद्यपदार्थले संक्रमणयुक्त रोग हैजा, फुड प्वाइजन, पेट दुख्ने, झाडापखाला, जन्डिस, टाइफाइडदेखि दीर्घकालीन मिर्गौला, कलेजोमा ह्रास, अनिद्रा डिप्रेसन, बहुलाउने क्यान्सरसम्म हुन सक्छ। चाडपर्वको बेला अस्पतालको पाहुना बन्ने इच्छा छैन भने कि त गुणस्तरको ग्यारेन्टी गर्ने पसलबाट मिठाई किन्नुस् कि घरमै मिठाई बनाउन प्रयोग गरिने सामग्रीहरू जम्मा पारी बनाउनुपर्दछ। यदि किन्नै परेमा खाद्य रंग राखी बनाइएका मिठाईभन्दा अखाद्य रंग प्रयोग गरेका मिठाई बढी गाढा रंगका देखिन्छन्। खाद्यपदार्थलाई प्लास्टिकले बेरेर र भ्याकुम बनाएर फ्रिजमा नराख्ने गर्नुपर्दछ। प्लास्टिकले बेरेर वा र्यापिङ गरेका सामान एक, दुई दिनमा प्लास्टिकले अखाद्य बनाउँछ। एक पटक प्रयोग गरिसकेको तेल र घिउलाई फेरि प्रयोग गरे चाँडै सड्छन् त्यसैले प्रयोग गर्नु हुँदैन। डब्बाका मिठाई खोलेको २४ घण्टाभित्र खान सकिन्छ तर घरमा बनाइएको मिठाई जतिसक्यो छिटो तथा ढिलोमा २४ घण्टामा सक्नु पर्दछ। फलफूल किन्दा टल्कने, प्लास्टिकले बेरिएका, दाग नलागेका, रंगीन, कार्वाइड राखी पकाइएका नकिनी सफा र ताजा छान्नु पर्दछ। यस्ता खाद्यपदार्थ किनिएका भए महजस्तो टासिएको वेक्स फललाई २ देखि ५ मिनेट तातोपानीमा डुबाएर पखालेर वा फलको बाहिरी तह पत्र काटेर फ्याँकेर मात्र खानुपर्दछ। तसर्थ बजारमा भएका रंगीन, आकर्षक तरकारी, फलफुल र मिठाई देखेर मन लोभिन सक्छ। केही सेकेन्डका लागि मिठो स्वादिलो भए पनि मिनेट, घण्टा र दीर्घकालीनरूपमा बेफाइदा पुर्याउन सक्छ। खतरनाक रंग, रसायन, औषधि प्रयोग गर्ने र गरिएका खाद्यपदार्थ, फलफूल, तरकारी सेवन गर्नबाट रोक्न एकातिर कडा नियम कानुन, अनुगमन र नियन्त्रणका निम्ति सरकार नै अग्रसर हुनुपर्छ। त्यस्तै अर्काेतर्फ उपभोक्तामा सचेतना आउन जरुरी छ। मिठाई छिट्टै बिग्रिने र केही दिनसम्म प्रयोग गर्न मिल्ने दुवैथरी मिठाईलाई छुट्टाछुट्टै प्याकेटमा राख्नुपर्छ। बिक्रेताले उपभोक्तालाई प्रस्टसँग भनिदिने, मिठाईमा उत्पादन मिति र प्रयोग मिति अनिवार्य लेख्ने जस्ता कुरामा जबसम्म व्यापारीले गर्दैनन् र उपभोक्ता पनि सचेत हुँदैनन् भने मिसावटको समस्या यथावत् रहिरहन्छ । स्वास्थ्यमा हानिकारक असर परिरहन्छ। हिजोआज र भोलि जे जति जहाँ खाइन्छ, पिइन्छ त्यो मुख अर्थात् जिब्रोमैत्री, आँखामैत्री मात्र नभई स्वास्थ्यमैत्री पनि हुनु पर्दछ। (डा बुढाथोकी, संघीय स्वास्थ्य तथा जनसंख्या मन्त्रालयका प्रवक्ता हुन्।)"
तिहारका लागि मुस्ताङबाट चार हजार भेडाच्यांग्रा बिक्री,"म्याग्दी : तिहार पर्वका लागि मुस्ताङबाट चार हजार भेडाच्यांग्रा बिक्री भएको छ। म्याग्दी, बागलुङ, पोखरा र काठमाडौंका बजारमा यही कात्तिक महिना सुरुभएदेखि चार हजार ४० भेडाच्यांग्रा झारिएको भेटेरिनरी अस्पताल तथा पशु सेवा विज्ञ केन्द्रले जनाएको छ। केन्द्रका प्रमुख लालमणी अर्यालका अनुसार यसपालीको दशै पर्वका लागि आठ हजार भेडाच्यांग्रा बिक्री भएको थियो। पशु चिकित्सकले स्वास्थ्य परीक्षण गरेर स्वस्थ्य भेडाच्यांग्रा मात्र बजार पठाउने गरिएको छ। दसै र तिहार पर्वका लागि मुस्ताङको बाटो भएर जिल्लाका कृषकले पालेका सहित डोल्पा र मुगुबाट ल्याइएका भेडाच्यांग्रा बजारमा बिक्री भएको हो। उत्पादन बढेको र मूल्य घटेकाले विगतको तुलनामा यसपालीको दसैँ तिहारमा भेडाच्यांग्राको व्यापार बढी भएको छ, केन्द्र प्रमुख अर्यालले भने, कृषकले तौल अनुसार प्रतिगोटा २८ हजार देखि ३७ हजारका दरले च्यांग्रा बिक्री गरेका छन्। जडीबुटीयुक्त बुकीमा चरेका च्यांग्राको मासु पोषिलो, तागतिलो र स्वस्थर मानिन्छ। तीन वर्ष पुरा भएका च्यांग्रा मासुका लागि बिक्री हुने गर्छ। गत वर्ष खोरमै प्रतिगोटा ४० हजार भन्दा बढी मूल्य तिरेर च्यांग्रा खरिद गरेका व्यापारीले यसपाली प्रतिगोटा ३० हजारदेखि ३३ हजारमा किसानहरूबाट खरिद गरेका छन्। गत वर्ष काठमाडौं पोखरामा प्रतिगोटा ५५ हजारसम्म परेको च्यांग्राको मूल्य यसपाली ४५ हजार रुपैयाँभन्दा कम मूल्यमा बिक्री भएको छ। गत वर्ष बजारमा ल्याएको च्यांग्रा महँगी हुँदा बिक्री नभएर व्यापारीले नोक्सान व्यहोरेको गुनासो गरेका थिए।"
फोटो पत्रकार केसीको निधन,"काठमाडौं : फोटो पत्रकार रजेन्द्र केसीको निधन भएको छ।     पीडित रहेका उनको उपचारकको क्रममा शनिबार अमेरिकामा निधन भएको हो। फोटो पत्रकार क्लबको पूर्व कोषाध्यक्षसमेत रहेका केसी राजधानी दैनिक, अन्नपूर्ण पोस्टलगायतका विभिन्न सञ्चारमाध्यमहरूमा करिब २ दशक फोटो पत्रकारितामा सक्रिय थिए। पछिल्लो समय उनी परिवारसहित अमेरिका बस्दै आएका थिए। फोटो पत्रकार क्लबले केसीको निधनले नेपाली फोटोपत्रकारिता क्षेत्रले एक जुझारू र उर्जाशील युवा फोटोपत्रकार गुमाएको बताएको छ। क्लबका महासचिव अमुल थापाले विज्ञप्ति जारी गरेर स्वर्गीय केसीप्रति भावपूर्ण श्रद्धाञ्जली अर्पण गर्दै दिवंगत आत्माको चिरशान्तिको कामना गरेको छ। केसीका श्रीमती र एक छोरी छन्।"
"बरहथवा बजारमा आगलागी, पौने तीन करोडको क्षति","मलङ्गवा : सर्लाहीको बरहथवा बजारमा शुक्रबार राति आगलागी हुँदा ठूलो मात्रामा धनमालको क्षति भएको छ । बरहथवा नगरपालिका७ स्थित बजारमा सञ्चालन गरेको विभिन्न पसलमा आगलागी हुँदा पौने ३ करोड बराबरको क्षति भएको प्रहरीले जनाएको छ । स्थानीय किसुन दासको घरमा नरेश साहले सञ्चालन गरेको राजवीर होलसेल किराना पसल, विजय दासको आलु भण्डार र सरोज राउत कुर्मीको कपडा सिलाउने टेलरमा क्षति पुगेको इलाका प्रहरी कार्यालय बरहथवाका प्रहरी नायब उपरीक्षक गौतम थापाले जानकारी दिए। पूजा गर्न बालिएको दियोले आगलागी भएको थापाले बताए। किराना पसलमा चाडपर्वका लागि धेरै सामग्री गोदाम गरेर राखिएकोले आगलागीबाट सोही पसलमा बढी क्षति पुगेको छ । प्रारम्भिक अनुसन्धानबाट पौने तीन करोड बराबरको क्षति भएको हो । शुक्रबार राति ११:३० बजेतिर सुरु भएको आगलागी शनिबार बिहान २:३० बजेतिर नियन्त्रणमा आएको प्रहरीले जनाएको छ । स्थानीय बासिन्दा, सुरक्षाकर्मी र हरिवन नगरपालिकाको दमकलको सहयोगमा आगलागी नियन्त्रणमा लिइएको प्रहरीले जनाएको छ । समयमै आगो नियन्त्रणमा आउँदा थप क्षति हुनबाट जोगिएको प्रहरीले जनाएको छ ।"
पौडी खेल्नेक्रममा डुबेर मगरको मृत्यु,उदयपुर : उदयपुरको उदयपुरगढी गाउँपालिका ७ मैनटारमा पौडी खेल्ने क्रममा डुबेर एक जनाको मृत्यु भएको छ। शुक्रबार दिउँसो ३ बजे बलान खोलामा पौडी खेल्न गएका स्थानीय ५३ वर्षीय खड्गबहादुर मिरिङचिङ मगरको डुबेर मृत्यु भएको हो। जिल्ला प्रहरी कार्यालयका सूचना अधिकारी डीएसपी राजन चापागाईका अनुसार मैनटार गाउँ नजिकबाट बग्ने वलानखोलाको हात्तिसार दहमा डुबेर मगरको मृत्यु भएको हो । घटनाको खबर पाएपछि पुगेको प्रहरी टोलीले मृतकको शव पानीबाट निकालेर कानुनी प्रक्रिया पूरा गरी पोष्टमार्टमको लागि जिल्ला अस्पताल लगिएको उनले बताए ।
"तिहार : आज गाई, गोरु, गोवर्द्धन र हलि पूजा गरि मनाइँदै","काठमाडौं : कात्तिक शुक्ल प्रतिपदा एवं यमपञ्चक अर्थात् तिहारको चौँथो दिन आज गाई, गोरुको पूजा गरी मनाइँदैछ । नेपाल पञ्चाङ्ग निर्णायक विकास समितिका अनुसार आज गाई, गोरु र कृषकको पूजा आजा गरी मीठो खानेकुरा खान दिएर मनाइँदैछ। तिथि घटबढका कारण आज गाई पूजा पनि परेको हो। गाईलाई पवित्र मानी पूजा गर्ने वैदिक सनातन कालदेखिको विधि हो । गाईले दिने दूध आमाले खुवाएको दूध जत्तिकै पौष्टिक हुने भएकाले गाईलाई गौमाता भनी सम्मान गरिन्छ । स्थानीय जातका गाईमा हुने जुरोले सूर्य र चन्द्रमाबाट ऊर्जा लिई दूध, गहुँत र गोबरका माध्यमबाट मानिसमा शक्ति दिने भएकाले गाईको महत्व छ भनी आधुनिक विज्ञानले पनि प्रमाणित गरेको छ । गाईको पूजा गरी आजका दिन मीठा परिकार खान दिएमा गाईबाट पाइने शुद्धता सधैँ प्राप्त हुने धार्मिक विश्वास छ । यसैगरी वर्षभर जोतिएर मानवहितका लागि सेवा गर्ने गोरुलाई पनि आज पूजा गरी मीठामीठा खानेकुरा खान दिने प्रचलन छ । गोरुलाई देवाधिदेव महादेवको वाहन अर्थात् साँढेका रुपमा पनि पूजा गर्ने परम्परा छ । यसैगरी वर्षभर गोरु जोत्ने हलि एवं अन्य कृषि कर्म गर्ने किसानलाई पनि आज पूजा गरी मीठा मीठा परिकार खुवाइन्छ। गोवर्द्धन पूजा आँगनमा लिपपोत गरी गाईको गोबरको पर्वत बनाई त्यसलाई गोवर्द्धन पर्वत मानी पूजा गर्ने गरिन्छ । द्वापर युगमा भगवान श्रीकृष्णले हत्केलाले गोवर्द्धन पर्वत उचाली गोकुलवासीलाई मुसलधारे वर्षाबाट बचाएको सम्झनामा गोवर्द्धन पर्वतको पूजा गर्ने प्रचलन बसेको हो । कार्तिक शुक्ल प्रतिपदाका दिन यो पर्व मनाइन्छ । गोवर्द्धन पूजा प्रतिपदासूर्योदय भएका दिन गर्नुपर्ने विधि रहेको नेपाल पञ्चाङ्ग निर्णायक विकास समितिले जनाएको छ। बडा दसैंको १५ दिनपछि सुरु हुने तिहारको पहिलो दिन कागको पूजा गरिन्छ। तिहारका पाँच दिन क्रमशः काग, कुकुर, गाई (लक्ष्मी), गोरु (गोवद्र्धन) र अन्तिम दिन कार्तिक शुक्ल पक्षको द्वितीया तिथिमा भाइटीका लगाएर मनाइने भएकाले यसलाई यमपञ्चक पनि भनिन्छ । पाँच दिन मनाइने काग, कुकुर, गाई (लक्ष्मीपूजा), गोरु (गोवर्द्धनपूजा) र भाइटीकाबारे हिन्दु धर्मशास्त्रमा वर्णन गरिएको छ। भाइटीकाका दिन दिदीबहिनीले दाजुभाइलाई विधिपूर्वक पूजाआजा गर्ने र सप्तरंगी टीकाका साथै कहिल्यै नओइलिने मखमली फूलको माला लगाइदिने चलन छ। दाजुभाइले पनि दिदीबहिनीलाई दानदक्षिणा एवं वस्त्र आदि दिने गरिन्छ। हिन्दू धर्मशास्त्रअनुसार सूर्यका छोरा यमराजले आफ्नी बहिनी यमुनाको निम्तो स्वीकार गरी बहिनीका घरमा गई पाँच दिनसम्म बिताएकाले तिहारलाई यमपञ्चक भनिएको हो। शास्त्रअनुसार बहिनीको घरमा रहँदाबस्दा उनको सत्कारबाट प्रसन्न भई यमराजले बहिनी यमुनालाई वर माग भनेका थिए। यमुनाले हरेक वर्ष आजकै दिन भेट्न आउनुपर्ने, दिदीभाइ र दाजुबहिनीको प्रेम र सद्भाव सदा अटल रहनुपर्ने साथै दाजुभाइको आयु, कीर्ति सदा उच्च हुनुपर्ने वरदान मागेकी थिइन्। यमराजले तथास्तु भन्दै मन, वचन र कर्मले शुद्ध चित्त बनाएर भ्रातृपूजा गर्ने र गराउनेको सदा उन्नति हुनेजस्ता वर दिएका थिए।"
नेपाल संवत् : ललितपुरमा पदयात्रा (तस्बिर),"ललितपुर : नेपाल संवत् ११४५ आज देशभर विविध कार्यक्रम आयोजना गरी मनाइँदैछ । नेपाल संवत् ११४५ को अवसरमा आज ललितपुरका विभिन्न टोलका बासिन्दाको सहभागितामा पदयात्रा निकालिएको छ । मंगलबजारबाट सुरु भएको मंगलबजारसुन्धाराओखुबहालइखलखुगाबहालपुल्चोलपिम्बाहालन्याबहीबङ्गालमुखी हुँदै मंगलबजारमा समापन भएको थियो । र्यालीमा नेवारी समुदायले विभिन्न परम्परागत बाजा बजाएका थिए । यसैबीच नेपाल भाषा मंका खलः यलले शनिबार ललितपुरको पाटनमा विशेष समारोह आयोजना गरेको हो। समारोहमा सम्बोधन गर्दै प्रधनमन्त्री ओलीले सबैको सांस्कृतिक पर्वलाई सम्मान गर्दै मौलिक भाषा, संस्कृतिमाथि सबैले गर्व गर्न सक्नुपर्ने बताए। प्रधानमन्त्री ओलीले नेवारी संस्कृति र भाषा नेपालको एक समृद्धि संस्कृति र विशेष पहिचानको विषय बनेको जिकिर गरे। नेपाल संवतलाई कामकाजका भाषाका रुपमा प्रभावकारी कार्यान्वयन, राष्ट्रिय विभूति शंखधर साख्वाका विषयमा अध्ययन अनुसन्धान गर्ने विषय तथा ऐच्छिक विषयका रुपमा नेपाल भाषालाई पनि समावेश गर्ने जस्ता मागहरु सकारात्मक रहेको उनको भनाई छ। तस्बिरमा हेर्नुहोस् ललितपुरका बासिन्दाको पदयात्रा तस्बिर विकेश शाक्य"
तिहारमा बढ्यो पाल्पाली ढाकाको कारोबार,"तानसेन : तिहार, भाइटीका नजिकिँदै जाँदा पाल्पाका ढाका पसलहरूमा ढाका कपडा किनबेच गर्नेहरूको भीडभाड बढेको छ । तिहारमा सप्तरंगी टीका सँगै शिरमा पाल्पाली ढाका टोपी लगाउने चलन चल्तीको कारण पाल्पाका ढाका उद्योगी, व्यापारीहरूको व्यस्तता बढेको छ। तिहारमा दिदीबहिनीले दाजुभाइलाई, र दाजुभाइले दिदीबहिनीलाई टीका र माला सँगै उपहारका रूपमा पाल्पाली ढाका कपडाका सरसमान दिने चलन बढ्दो रहेको छ। भाइटीकाको दिन, दिदीबहिनीहरूले दाजुभाइलाई निधारमा सप्तरंगी टीका, फुलको माला र पाल्पाली ढाका टोपी लगाउने परम्पराको कारण ढाका कपडाका सरसमान किन्न पुगेको तानसेनकी विष्णु रायमाझीले बताइन्। विगतमा पाल्पाली ढाकाको टोपी, पछ्यौरा र सारी जस्ता सामग्री उत्पादन भएपनि पछिल्लो समयमा आस्कोट, टाई, दौरा सुरुवाल, दुलाहा पहिरन, सल, मनि पर्स, ब्याग, मोबाइल ब्याग जस्ता सरसमान उत्पादन भएपछि सबैको रोजाई पाल्पाली ढाका कपडा बन्ने गरेको तानसेनकी चिनु रायमाझीले बताइन्। पाल्पामा ढाकाका कारीगढहरूलाई तिहारकै सरसमान निर्माण गर्न भ्याई नभ्याई भएको छ। तिहारको समयमा दिदीबहिनीले ढाका टोपी, दाजुभाइले पछ्यौरा सल, ब्याग उपहार लैजाने गरेको पाल्पा मदनपोखरा ढाकापसलकी शितम भण्डारीले बताइन्। दशै तिहारको समयमा आन्तरिक पर्यटकहरूको घुइँचोसँगै पाल्पाली चिनो तथा कोसेलीका रूपमा ढाका कपडाका सरसमान किनमेलले व्यापार बढेको छ। तिहार पछि जाडो समय सुरु हुने भएकोले पनि दिदीबहिनी दाजुभाइले शरीरलाई चिसोबाट बचाउन ढाकाका सरसमान उपहार दिने चलन बढ्दै गएको कार्की ढाका उद्योगका प्रोपाइटर ज्ञानु कार्कीले बताइन्। पाल्पाली ढाका कपडा स्थानीय कला र श्रम सँग प्रयोग गरी पाल्पामै बुन्ने गरिएको छ। पाल्पाली ढाका कपडा कोसेली, चिनोको रूपमा बढी प्रयोग हुँदै आएको छ। अहिले हाते तानबाट बनेको ढाका कपडा पुर्याउनै धौधौ भएको ढाका उद्योगी तथा व्यवसायीहरूले बताएका छन्। दशै सँगै तिहार जस्ता पर्वले पाल्पामा ढाका कपडाको व्यापार बढेको पाल्पा ढाका संघका सचिव एवं पौडेल ढाका उद्योगका प्रोपाइटर मनोज पौडेलले बताए। प्रत्येक वर्ष ढाकाको व्यापार बढ्दै गएको छ। ९० प्रतिशत ढाका टोपीको व्यापार तिहारमा हुँदै आएको छ। हाल पाल्पाली ढाकाबाट करिब १ हजार जनाले रोजगारी पाएका छन्। वार्षिक रूपमा करोडौंको कारोबार हुँदै आएको छ। पाल्पामा २०१५ सालमा स्वः गणेशमान मर्हजनले एउटा तानबाट पाल्पामा ढाका कपडा उत्पादन सुरु गर्नुभएको थियो तानसेनमा मात्र हाते तानबाट १३ वटा ठूला ढाका उद्योग सञ्चालनमा रहेका छन् भने जिल्ला भरी नै घरेलु तानबाट ढाका कपडा बुन्ने संख्या दिनहुँ बढिरहेको छ जसले गर्दा स्वदेशमै रोजगारी स्वदेशमै उत्पादन बढेको छ। यस्ता घरेलु उद्योगहरूलाई तीनै तहका सरकारबाट आवश्यक सहयोगसहित प्रोत्साहन गर्नुपर्छ।"
आज तिहारको चौथो दिन : स्नेहाज केयरमा यसरी गरियो गाईको पूजा,"काठमाडौं : कात्तिक शुक्ल प्रतिपदा एवं यमपञ्चक अर्थात् तिहारको चौंथो दिन आज गई, गोरु र कृषकको पूजाआजा गरी मीठो खानेकुरा खान दिएर मनाइँदैछ । यसैअवसरमा ललितपुरको भैसीपाटीस्थित स्नेहाज केयरमा गाई पूजा मनाइएको छ। स्नेहाज केयर नेपालको सबैभन्दा ठूलो पशु कल्याण संस्था हो। २०१५ सालमा स्थापना भएको उक्त संस्थाले हरेक वर्ष गाई पूजा मनाउँदै आएको छ। वर्षभर जोतिएर मानवहितका लागि सेवा गर्ने गोरुलाई पनि आज पूजा गरी मीठामीठा खानेकुरा खान दिने प्रचलन छ । गोरुलाई देवाधिदेव महादेवको वाहन अर्थात् साँढेका रुपमा पनि पूजा गर्ने परम्परा छ । यसैगरी वर्षभर गोरु जोत्ने हली एवम् अन्य कृषिकर्म गर्ने किसानलाई पनि आज पूजा गरी मीठा परिकार खुवाइन्छ । यसैले आजको दिनलाई हली तिहार पनि भनिन्छ । यसैगरी आँगनमा लिपपोत गरी गाईको गोबरको पर्वत बनाई त्यसलाई गोवर्द्धन पर्वत मानी पूजा गर्ने गरिन्छ । द्वापर युगमा भगवान श्रीकृष्णले हत्केलाले गोवर्द्धन पर्वत उचाली गोकुलवासीलाई मुसलधारे वर्षाबाट बचाएको सम्झनामा गोवर्द्धन पर्वतको पूजा गर्ने प्रचलन बसेको हो । कार्तिक शुक्ल प्रतिपदाका दिन यो पर्व मनाइन्छ ।"
बसन्तपुरमा विशेष कार्यक्रम गरी मनाइयो नेपाल सम्वत् ११४५,"काठमाडौं : नेपाल संवत् ११४५ शनिबारबाट सुरू भएको छ । राष्ट्रिय विभूति शङ्खधर साख्वाले विसं ९३७ मा गरिब जनताको ऋण मोचन गरी नेपाल संवतको सुरुवात गराएका थिए। नेपाल संवतलाई नयाँ वर्षका रूपमा काठमाडौं, ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्यता रहेका स्थानमा विशेषरूपमा मनाउने गरिन्छ । नेपाल संवत्का अवसरमा काठमाडौं उपत्यकामा सांस्कृतिक पहिचान सहितको र्याली निकालिएको थियो । त्यस्तै काठमाडौं महानगरले नेपाल सम्वत्का अवसरमा काठमाडौंको बसन्तपुरमा विशेष कार्यक्रमको आयोजना गरेको थियो । कार्यक्रममा प्रधानमन्त्री केपी शर्मा ओलीले सरकारी कामकाजका नेपाल सम्वत्लाई प्रयोगमा ल्याइएको र केहि दिनअघि मात्रै नेपाल भाषामा सरकारी सञ्चारमाध्यममा समाचार र कार्यक्रम प्रसारण गर्ने कामको सुरुवात गरेको बताए। नेपालले आफ्नो परिचय बनाउनमा नेवारी भाषा संस्कृतिको महत्वपूर्ण योगदान रहेको उनले बताए। त्यस्तै प्रधानमन्त्री ओलीले नेपाल सम्वतको उत्सवका अवसरमा सबैलाई शुभकामना दिँदै आगामी दिनमा पनि नेपाल सम्वत दिवसलाई भव्य रुपमा मनाउने जिकिर गरे।"
यालापिकमा हराएका पर्यटक सम्पर्कमा आए,रसुवा : हिमाल आरोहणको क्रममा हराइ रहेका दुई पर्यटकमध्ये एक पर्यटक सम्पर्कमा आएका छन्। दुई साता अगाडि ठमेलस्थित काठमाडौँ ट्रेकिङ कम्पनीमार्फत गोसाइँकुण्ड गाउँपालिका३ को उच्च भाग (समुन्द्र सतहदेखि सात हजार दुई सय ३४ मिटर उचाइ) यालापिकमा हराइरहेका चीज रिपप्लिक देशका ५० वर्षीय मारेक होलेसेक्का शुक्रबार साँझ लाङटाङको क्याङ्जेनस्थित हायर गेष्ट हाउसको सम्पर्कमा आएको स्थानीय पर्यटन व्यवसायीले जनाएका छन्। सम्पर्कमा आएको पुष्टि रसुवा जिल्लाका प्रहरी प्रमुख केशव भट्टराईले बताए। उनीसँग गएका अर्का श्लोभाकियाका ३४ वर्षीय ओनरेज हुसर्के भने सम्पर्कविहीन नै रहेका छन्। शुक्रबार र शनिबार दुई दिनसम्म हवाई खोज उद्धारअन्तर्गत हिमाली उच्च भागको ३० मिटरभन्दा बढी गहिरो खोचको डिल्लामा सिल्पिङ व्याग देखिएको ओनरेज त्यहीबाट खोचभित्र खसेको सहकर्मी पर्यटकबाट जानकारी पाएको छ। यस्तै गोसाइँकुण्डको यात्राका क्रममा खुट्टामा चोटलागेरबीच बाटोमै अलपत्र परेका जर्मन नागरिक ४३ वर्षीया रोवर्ड जर्ज न्यू वरलाई हवाई उद्धार गरिएको छ। उनलाई हेलिकोप्टरले लौरीविनायकबाट उद्धार गरेको हो। निज पर्यटकको सोह्रखुट्टेस्थित एक निजी अस्पतालमा उपचार भइरहेको छ।
जुवा खेलिरहेका ४५ जना पाँच लाख नगदसहित पक्राउ,"काठमाडौं : मोरङको बिराटनगर महानगरपालिका१७ दरैयामा जुवातास खेलिरहेको अवस्थामा सोही महानगरपालिका१६ बस्ने ३५ वर्षीय हरेराम चौधरी समेत १७ जनालाई प्रहरीले पक्राउ गरेको छ । इलाका प्रहरी कार्यालय रानीबाट खटिएको प्रहरीले बिहीबार राति उनीहरूलाई नगद ६० हजार रूपैयाँ र दुई बुक ताससहित पक्राउ गरेको हो । यसैगरी डडेल्धुरा, गन्यापधुरा गाउँपालिका३ गोयलखेत बस्ने ३२ वर्षीय दिपक देउवाको घरमा जुवातास खेलिरहेको अवस्थामा दिपक समेत २८ जनालाई गए राति प्रहरीले पक्राउ गरेको छ । जिल्ला प्रहरी कार्यालय डडेल्धुराबाट खटिएको प्रहरीले उनीहरूलाई नगद ४ लाख ४१ हजार ८ सय ६९ रूपैयाँ र १६ बुक तास सहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।"
कोरला नाकामा आन्तरिक पर्यटकको लर्को,"जोमसोम : मुक्तिनाथ र कागबेनीधाम लगायतका पर्यटकीय गन्तब्यमा मात्रै सीमित रहेको मुस्ताङ जिल्लाको पर्यटन अब भने उपल्लो मुस्ताङमा अवस्थित कोरलानाकाले तान्न थालेको छ। मुक्तिनाथ दर्शन गर्नका लागि आउने नेपाली आन्तरिक पर्यटकको ध्यान पछिल्लो समय उत्तरी चीनसँग सीमाना जोडिएको कोरलानाकातर्फ पर्न गएको हो। भारतीय नाकाबन्दी निकै चर्चामा रहेको उपल्लो मुस्ताङको कोरलानाकामा पछिल्लो समय आन्तरिक पर्यटकको क्रेज बढ्दै जान थालेको हो। सरकारले उत्तरी कोरलानाकालाई पर्यटन तथा ब्यापारिक मार्ग विस्तार गर्ने उद्देश्यले २०७३०७४ सालदेखि राष्ट्रिय गौरवको बेनीजोमसोमकोरला) सडक आयोजनाअन्तर्गत २०२ किमी सडक कालोपत्रे तथा ग्राभेल सडक विस्तार गरिरहेकाले मुस्ताङको कोरलानाका आन्तरिक पर्यटकका लागि घुमफिरको केन्द्र बनेको हो। निर्माणाधीन बेनीजोमसोमकोरला सडक क्रमशः सहज बन्दै जान थालेपछि मुक्तिनाथ दर्शनका लागि आउने नेपाली आन्तरिक पर्यटक मुक्तिनाथ हुँदै कोरलानाकासम्म पुग्न थालेका हुन्। समुन्द्री सतहको झन्डै ५ हजार मिटरको अग्लो उचाईमा अवस्थित चीनसँग सीमाना जोडिएको कोरलानाका अवलोकन तथा उपल्लो मुस्ताङको पृथक भूगोल, धार्मिक, सांस्कृतिक तथा ऐतिहासिक मौलिक कलासंस्कृति एवं उपल्लो मुस्ताङको पर्यटकीय सम्पदा नियाल्न आन्तरिक पर्यटक त्यहाँ पुग्ने गरेका छन्। यसवर्षको दसैंदेखि तिहारससम्म झन्डै एक लाखको संख्यामा नेपाली आन्तरिक पर्यटक उपल्लो मुस्ताङको कोरलानाकासम्म पुग्ने गरेको प्रहरीको रेकर्डमा जनाइएको छ। इलाका प्रहरी कार्यालय छुसाङका अनुसार दसैंदेखि तिहारसम्म आइपुग्दा दैनिक ५ हजार भन्दा बढी नेपाली पर्यटक कोरलानाका अवलोकनका लागि जाने गरेको प्रहरी स्रोतको दाबी छ। दसैं, तिहार र छठ पर्वको अवसरमा सरकारी तथा गैरसरकारी निकाय एवं दसैंतिहार पर्व मनाउन विदेशबाट नेपाल फर्किएका नेपालीहरु लामो बिदाको समयमा मुस्ताङको कोरलानाका घुमफिरको केन्द्र बनेको हो। मुस्ताङ भ्रमणको क्रममा कोरलानाका पुगेका अधिकाँश पर्यटक त्यहाँ पुगेपछि चीनको भव्य आधुनिक भौतिक संरचना देखेर खिन्न र दुखी हुने गरेको पाइएको छ। पहिलो पटक बेनीजोमसोम हुँदै मोटरसाइकलको यात्रा गर्दै नेपालचीन कोरलानाकामा पुगेका पोखराका सौरभ गौतम कोरलानाका चीनको भव्य पूर्वाधारले आफुलाई निकै दुखित तुल्याएको अनुभूति दर्शाए। उनले चीनले नाकामा आफूलाई आवश्यक पर्ने भन्सार, क्वारेन्टाई, एकीकृत सुरक्षा पोस्ट, सुख्खा बन्दरगाह र दर्जनौ ब्यापारिक प्रतिष्ठान निर्माण गरेको तर नेपालतर्फको खुल्ला रित्तो पठार मात्रै रहेको सुनाए। चीनले भव्य संरचना निर्माण गरिसकेको छ। हामीले कामचलाउ उपस्थिति देखाउन झिनो कामको सुरुवात गर्दैछौं,' उनले भने, 'सरकारले छिटोभन्दा छिटो भौतिक पूर्वाधार निर्माण देखि आवश्यक संरचना निर्माणमा जोड दिनुपर्छ। ढिलै भए पनि अध्यागमन राखेर सरकारी उपस्थित देखाइँदैछ। अब यहाको बृहत्तर विकासमा राज्यले ठोस नीति लिनैपर्छ।"
मोरङको रंगेलीमा वृद्ध मृत फेला,विराटनगर : मोरङको रंगेलीमा एक जना वृद्ध मृत फेला परेका छन्। घाँस काट्न गएका वृद्धको शव शुक्रबार राति पानीमा डुबेर मृत्यु भएको अवस्थामा भेटिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार रंगेली नगरपालिका९ महिनाबारीका ६४ वर्षीय लखन सतारलाई मृत फेला परेका हुन्। घाँस काट्न भनेर शुक्रबार अपरान्ह हिँडेका उनी बेलुकासम्म घर नफर्किएपछि आफन्त र परिवारका सदस्यले खोजी थालेका थिए। डीएसपी जोशीका अनुसार खोजी गर्ने क्रममा स्थानीय झमक मगरको खेतको पानीमा डुबेर मृत्यु भएको अवस्थामा शव फेला परेको हो। शव फेला परेपछि आफन्तले प्रहरीलाई राति ११:३० बजेतिर घटनाको जानकारी गराएका हुन्। इलाका प्रहरी कार्यालय रंगेलीबाट खटिएको इन्स्पेक्टर सन्तोष कुमार खड्का नेतृत्वको टोलीले कानुनी प्रक्रिया पूरा गर्दै शवलाई पोस्टमार्टमका लागि रंगेली अस्पतालमा पठाएको छ। सतारको मृत्युको कारण खुल्न सकेको छैन। घटनाको अनुसन्धान भइरहेको र अनुसन्धानपछि मृत्युको कारण यकिन हुने जानकारी डीएसपी जोशीले दिए।
वीरगन्ज कारागारको पूर्वाधार र व्यवस्थापन सुधार गर्न खानेपानी मन्त्री यादवको निर्देशन,"वीरगन्ज : संघीय सरकारका खानेपानी मन्त्री प्रदीप यादवले वीरगन्ज कारागारको स्थलगत निरीक्षण गर्दै त्यहाँ रहेका कैदीबन्दीहरूको जीवनस्तर, भौतिक सुविधा र उनीहरूले भोगिरहेका समस्याहरू बारे जानकारी लिएका छन्। शनिबार बिहानै वीरगन्ज महानगरका मेयर राजेशमान सिंहसँगै कारागारको अनुगमन गर्न पुगेका मन्त्री यादवले कैदीबन्दीहरूसँग संवाद पनि गरे। कारगारमा कैदीबन्दीहरूले भोगिरहेका कठिनाइ सुनेपछि मन्त्री यादवले तुरुन्तै सुधारका लागि पहल गर्ने वाचा पनि जनाए। मन्त्री यादवसँगको संवादका क्रममा कैदीबन्दीहरूले कारागारमा खानेपानी र शौचालयको अभाव रहेको, विद्युत् आपूर्तिमा समस्या रहेको र महिला कैदीबन्दीहरू जीर्ण भवनमै बस्नुपर्ने बाध्यता रहेको लगायतका समस्या सुनाएका थिए। महिला कैदीहरूले आफ्नो बसोबास स्थान असुरक्षित र अस्वस्थकर रहेको गुनासो गर्दै स्वास्थ्य तथा सरसफाइका आधारभूत सुविधाहरूमा सुधार गर्न मन्त्री यादवसँग आग्रह गरे। मन्त्री यादवले भने, कारागारमा रहेका प्रत्येक व्यक्तिले आधारभूत सुविधा पाउनु पर्छ। विशेष गरी महिला कैदीहरूको लागि शौचालय, बसोबास र खानेपानीको उचित व्यवस्थापन प्राथमिकताका साथ गरिनेछ। यसका लागि सरोकारवाला निकायहरूसँग आवश्यक छलफल गरी शीघ्र सुधारात्मक कदम चाल्नेछौँ। उनले महिला कैदीहरूको सुविधामा विशेष ध्यान दिई कारागारको पूर्वाधार र व्यवस्थापन सुधार गर्न निर्देशन पनि दिए। मन्त्री यादवसँगै निरीक्षणमा रहेका वीरगन्ज महानगरपालिकाका मेयर राजेशमान सिंहले कारागार सुधारमा महानगरले पूर्ण सहयोग गर्ने प्रतिबद्धता व्यक्त गरे। उनले भने, महानगरपालिकाले महिला कैदीहरूको स्वास्थ्य, सरसफाइ र अन्य आधारभूत आवश्यकताहरू पूरा गर्न तत्पर छ। महिला कैदीहरूलाई सुरक्षित र सम्मानजनक वातावरण दिन स्थानीय तहले राज्यका अन्य निकायहरूसँग सहकार्य गर्नेछ। मेयर सिंहले विशेष गरी महिला कैदीहरू बस्दै आएको जीर्ण भवनको अवस्थालाई सुधार गर्न महानगरको तर्फबाट आवश्यक सहयोग उपलब्ध गराइने प्रतिबद्धता पनि जनाए। जिल्ला प्रहरी कार्यालय पर्साका प्रहरी उपरीक्षक कुमोद ढुंगेलले पनि कैदीहरूको अवस्थाबारे चिन्ता व्यक्त गर्दै भने, प्रहरीको जिम्मेवारी केवल सुरक्षा सुनिश्चित गर्नु मात्र होइन। मानव अधिकारको प्रत्याभूति गराउँदै कैदीहरूको जीवनमा पनि सकारात्मक प्रभाव पार्नु हो। महिला कैदीहरूको स्वास्थ्य र स्वच्छताका सवालमा प्रहरीको भूमिका सशक्त हुनेछ। वीरगन्ज कारागारका जेल विनय श्रीवास्तवका अनुसार ६ सय मात्र क्षमता रहेको कारागारमा हाल ११ सय भन्दा बढी कैदीबन्दीहरूलाई राखिएको छ।"
भिन्तुना र्यालीसहित नेपाल संवत् ११४५ लाई स्वागत,"काठमाडौं : नेपाल संवत् ११४५ आज देशभर विविध कार्यक्रम आयोजना गरी मनाइँदैछ । यस संवत्लाई नेवार समुदायले नयाँ वर्षका रूपमा मनाउने गरेका छन् । यसै अवसरमा नेवारी समुदायहरूले उपत्यकाका विभिन्न स्थानबाट भिन्तुना र्याली निकालेका छन्। उनीहरूले नयाँ वर्षलाई स्वागत गर्दै शुभकामना आदान प्रदान समेत गरेका छन्। राष्ट्रिय विभूति शङ्खधर साख्वाले विसं ९३७ (इ सं ८८०) मा गरिब जनताको ऋण मोचन गरी नेपाल संवत्को सुरुआत गराएका थिए। पृथ्वीनारायण शाहको शासनकालसम्म नेपाल संवत्ले राष्ट्रिय संवत्को मान्यता पाएको हो। विसं २००७ मा प्रजातन्त्रको स्थापना भएदेखि नै नेपाल संवत्लाई राष्ट्रिय मान्यताका लागि अभियान चलाइएको थियो । नेपाल संवत्लाई नयाँ वर्षका रुपमा काठमाडौं,ललितपुर, भक्तपुर, बनेपा, धुलिखेल, बाह्रबिसे, दोलखा भीमेश्वरलगायत नेवार समुदायको बाहुल्य स्थानमा विशेष रुपमा मनाउने गरिन्छ । गरिब जनताको ऋण मोचन गराई सामाजिक सेवाको उत्कृष्ट नमूना प्रस्तुत गरेको र नेपालमा मौलिक संवत्समेत चलाएको कार्यको उच्च मूल्याङ्कन गर्दै २०५६ सालको नयाँ वर्षका दिनमा तत्कालीन प्रधानमन्त्री कृष्णप्रसाद भट्टराईले साख्वालाई राष्ट्रिय विभूति घोषणा गरेका थिए। विसं २०६५ मा प्रधानमन्त्री पुष्पकमल दाहालले नेपाल संवत्ले राष्ट्रिय मान्यता पाउने घोषणा गरेका थिए। काठमाडौंमा कात्तिक कृष्ण औँसीका दिन बही खाता बन्द गरी नयाँ वर्ष अर्थात् कात्तिक शुक्ल प्रतिपदाका दिन नयाँ बहीखाता सुरुआत गर्ने परम्परासमेत अझै छ ।"
रामेछापको गुप्तेश्वरमा बस दुर्घटना,"काठमाडौं : रामेछापको गुप्तेश्वरमा बस दुर्घटना भएको छ। आज बिहान उमाकुण्ड गाउँपालिका६ गुप्तेश्वरबाट काठमाडौं जान लागेको बा ५ ख २८६ नम्बरको बस दुर्घटना भएको इलाका प्रहरी कार्यालय प्रीतिका प्रहरी सहायक निरीक्षक वीरेन्द्र यादवले जानकारी दिए। उनका अनुसार बसपार्कमा घुमाउनेनिकाल्ने क्रममा बस दुर्घटना हुँदा दुई जना गम्भीर घाइते भएका छन्। दुर्घटनामा सहचालक केवल सुनुवार र ७१ वर्षीया फुल कुमारी सुनुवार घाइते भएका हुन्। उनीहरुको स्थानीय स्वास्थ्य संस्थामा उपचार भइरहेको छ। थप उपचारका लागि नेपाली सेनाको हेलिकोप्टरमार्फत काठमाडौंमा ल्याउन पहल भइरहेको छ। चालक बाथरुमतिर गएको समयमा सहचालक सुनुवारले बस चलाएका थिए। तर, एक्कासी पछाडि हुत्तिदा दुर्घटना भएको बताइएको छ।"
