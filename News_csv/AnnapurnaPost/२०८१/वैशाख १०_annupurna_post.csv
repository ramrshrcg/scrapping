शीर्षक,विवरण
बाबुले कराही प्रहार गर्दा भाँचियो छोरीको दाँत,विराटनगर : मोरङको सुन्दरहरैँचामा बाबुले तरकारी पकाउने कराहीले प्रहार गर्दा छोरीको दाँत भाँचिएको छ। प्रहरीका अनुसार सुन्दरहरैँचा नगरपालिका८ सलकपुरका ४० वर्षीय तेजबहादुर झाँगडले आइतबार राति ९ बजेतिर कराहीले हानेर छोरी १८ वर्षीया नम्रता झाँगडको दाँत भाँचिदिएका हुन्। खाना पकाउनभन्दा नमानेपछि तेजबहादुरले कराहीले छोरीको मुखमा हानेको प्रहरीको प्रारम्भिक अनुसन्धानबाट खुलेको छ। कराहीले लागेर नम्रताको अगाडिको दाँत भाँचिएको छ। गालासमेत सुन्निएको छ। घाइते अवस्थाकी उनलाई उपचारका लागि विराटनगरको नोबेल शिक्षण अस्पतालमा भर्ना गरिएको छ। प्रहरीका अनुसार अवस्था मध्यम छ। छोरीलाई कराहीले हान्ने बाबु तेजबहादुरलाई प्रहरीले नियन्त्रणमा लिएको छ। घटनाको अनुसन्धान सुरु गरिएको प्रहरीले जनाएको छ।
सरकारमा बस्नेहरूका कारण देश संकटमा पुगिसक्यो : चित्रबहादुर केसी,"काठमाडौं : राष्ट्रिय जनमोर्चाका अध्यक्ष चित्रबहादुर केसीले सत्ता र सरकारमा बस्नेहरूको गलत व्यवहारका कारण देश संकटको अवस्थामा पुगेको बताएका छन्। नेकपाको ७६औं स्थापना दिवसको अवसरका नेकपा मसाल रुपन्देहीले सोमबार बुटवलमा आयोजना गरेको अन्तरक्रियामा बोल्दै केसीले सहकारी ठग, ठूल्ठूला भ्रष्टाचारमा संलग्न र दोहोरो नागरिकता भएकाहरूबाट देश कंगाल भइसकेको बताए। सत्तामा गएकाहरू साम्राज्यवादको एजेण्डा बोकेर देशलाई लुटेको आरोप लगाउँदै संसदमा साम्राज्यवादी पसेको उनले बताए। उनले भारतीय र अमेरिकन साम्राज्यवादले नेपालको भलो नचाहेको बताउँदै अमेरिकाले संसदमा पार्टी खोलिसकेको दाबी गरे। आधारभूतरूपमा कम्युनिष्टको सिद्धान्त र आचारणमा रहेकाहरूसँग एकताका लागि सधैं एकताको ढोका खुला रहेको अध्यक्ष केसीको भनाइ छ।"
स्वदेशमै अलैँचीको खपत बढाउन अभियान,"विराटनगर : नेपालका होटल, रेस्टुरेन्ट तथा घरघरमा तयार हुने परिकारमा समावेश गरेर स्वदेशमै अलैँचीको खपत बढाउन अभियान सुरु गरिएको छ। नेपालमा उत्पादित अलैँची बर्सेनि ठूलो मात्रामा बाहिरी मुलुक निकासी हुने गरेको छ। तर, परिकारमा समावेश गर्न सके नेपालमै यसको खपत बढ्ने सरोकारवालाहरु बताउँछन्। उनीहरुका अनुसार मसलाका रूपमा अलैँचीको प्रयोग गर्दा परिकार पनि स्वादिष्ट हुन्छ। नेपाली परिकारमा समावेश गरेर स्वदेशमै अलैँचीको खपत बढाउने उद्देश्यले नेपाल सरकार र सहज परियोजनाको सहयोगमा वाह अलैँची नाम दिएर साताव्यापी अभियान सुरु गरिएको हो। मोरङको सुन्दरहरैँचास्थित विराटचोकमा सोमबार कोशी प्रदेशका उद्योग, कृषि तथा सहकारी मन्त्रालयका सचिव डा लेखराज दाहालले अभियानको उद्घाटन गरेका छन्। उनले अलैँचीको खपत तथा उपभोग स्वदेशमै बढाउनुपर्नेमा जोड दिए। अलैँचीको महत्व र उपभोगिताका बारेमा अभियानले प्रष्ट पार्नुपर्छ। नेपाली परिकारमा समावेश गर्न सके अलैँचीले स्वदेशमै बजार पाउँछ, दाहालले भने, नेपाल, भारत र भुटानमा अलैँचीको उत्पादन धेरै हुने गरेको भए पनि यसको प्रयोग तेस्रो मुलुकहरूमा ज्यादा हुने गरेको छ। नेपालमा खपत बढाउन सकेमा अलैँचीको प्रयोगले मौलिक स्वादको सृजना गर्न सकिन्छ। उनका अनुसार अलैँची समावेश गरी तयार पारिएका मौलिक स्वादका परिकारले पर्यटकलाई समेत लोभ्याउने छ। प्रदेश सरकार मातहतका कार्यालयमार्फत पनि अलैँचीको ब्रान्डिङलाई व्यवस्थित बनाएर लगिने उनले बताए। अभियानअन्तर्गत पहिलो दिन विराटचोकमा झापा, मोरङ र सुनसरीका ११ वटा होटल तथा रेस्टुरेन्टका का सेफ (कुक)हरूलाई अभिमुखीकरण गरिएको छ। होटल तथा रेस्टुरेन्टका सेफहरूलाई चर्चित मास्टर सेफ सन्तोष साहले खानाका परिकारहरूमा कसरी अलैँचीलाई समावेश गर्ने भन्ने बारेमा व्यवहारिक जानकारी दिएका थिए। साहले नेपालमा अलैँचीको उपभोग बढाउने उद्देश्यले अभियान सुरू भएको बताए। उनका अनुसार एक हप्तासम्म विभिन्न ठाउँका होटल तथा रेष्टुरेन्टहरूमा गएर सेफहरुलाई परिकारमा कसरी अलैँचीलाई प्रयोग गर्न सकिन्छभन्ने बारेमा व्यवहारिक ज्ञान दिइने छ। अभियानको पहिलो दिन उनले अलैँची समावेश गरेर परिकार तयार पार्दै कार्यक्रमका सहभागीलाई चखाएका थिए। सहज परियोजनाकी टिम लिडर रिमा श्रेष्ठले नेपालमा विदेशबाट आयातित सुकुमेलको प्रयोग ज्यादा हुने गरेको बताइन्। उनले कोशी प्रदेश अलैँची उत्पादनमा अब्बल रहेकाले यहाँका होटल तथा रेष्टुरेन्टहरूले आफ्नो मेन्युमा अलैँचीलाई समावेश गरी यसको उपभोग बढाउनुपर्ने सुझाव दिइन्। नेपालमा अलैँची उत्पादन पर्याप्त हुन्छ। तर, नेपाली परिकारमा बाहिरबाट आयात गरिएको सुकुमेलको प्रयोग धेरै हुने गरेको छ, श्रेष्ठले भनिन्, अब नेपालमै अलैँचीको खपत बढाउनेतर्फ सबैको ध्यान जान जरुरी छ। सुकुमेलको प्रयोगलाई निरुत्साहित गरेर अलैँचीलाई प्राथमिकतामा राख्नुपर्छ। अलैँची व्यवसायी महासंघका अध्यक्ष निर्मल भट्टराईले विदेशबाट मसलाका रूपमा सुकुमेल आयात हुने गरेको बताउँदै सुकुमेलका ठाउँमा अलैँचीलाई प्रयोग गर्न सकिने बताए। विदेशबाट सुकुमेल आयात भइरहेको छ। नेपालमै उत्पादन हुने अलैँची भने धेरै मात्रामा निर्यात हुन्छ, उनले भने, नेपालमै अलैँचीको खपत बढाउनुपर्छ। यसको उपयोगिताका बारेमा सबैलाई जानकारी गराउन अभियानले महत्वपूर्ण भूमिका खेल्ने छ। अलैँचीको खपत स्वदेशमै बढाउन सकेमा सुकुमेल आयातका नाममा नेपाली रूपैयाँ बाहिरिने क्रम रोकिने उनको भनाइ छ। भट्टराईका अनुसार स्वदेशमा खपत बढाउँदै विश्व बजारमा प्रवर्द्धन गर्न सके नेपालको अर्थतन्त्र सुधारमा अलैँचीले ठूलो भूमिका खेल्ने छ। अभियानले नेपाली परिकारमा अलैँचीको प्रयोग बढाउन प्रोत्साहन गर्नुका साथै आर्थिक गतिविधिलाई बढवा दिने उनको भनाइ छ। अनेक औषधीय गुण बोकेको अलैँचीमा क्यान्सर प्रतिरोधी क्षमता हुने भट्टराई बताउँछन्। खोकीदेखि फोक्सोको उपचारमा समेत अलैँचीको प्रयोग हुने उनले बताए। उनका अनुसार नेपालमा प्रति वर्ष ५ हजार मेट्रिक टन अलैँची उत्पादन हुने गरेको छ। ९५ प्रतिशत विदेश निर्यात हुन्छ। नेपालबाट वार्षिक ८ अर्ब रुपैयाँको अलैँची निर्यात हुने गरेको तथ्यांक पनि कार्यक्रममा प्रस्तुत गरियो।"
सर्वोच्चले सोध्यो सोडारीलाई मुख्यमन्त्री नियुक्ति गर्नुको कारण,"काठमाडौं : सुदूरपश्चिम प्रदेशका मुख्यमन्त्री दीर्घ सोडारीको नियुक्त बदर गर्नुपर्ने मागसहित दायर भएको रिटमा सर्वोच्च अदालतले कारण देखाउ आदेश जारी गरेको छ। न्यायाधीश बालकृष्ण ढकालको एकल इजलासले मुख्यमन्त्री नियुक्तिको सक्कलप्रति निर्णयसहित जवाफ पेश गर्न आदेश दिएको हो। त्यस्तै मुद्दालाई अग्राधिकार प्रदान गर्दै वैशाख २३ गतेका लागि पेसी तोकिएको छ। नागरिक उन्मुक्ति पार्टीका नेता लक्ष्मण किशोर चौधरीले सोडारीलाई गैरसंवैधानिक तरिकाले मुख्यमन्त्रीमा नियुक्त गरेको भन्दै बदर गर्न माग गरेका थिए। निवेदनमा भनिएको छ, प्रस्तुत रिट निवेदनको अन्तिम किनारा लाग्दा उपरोक्त अनुसारको उपचार पाउने भए पनि तत्काल विपक्षिहरुको गैरसंवैधानिक कार्य रोक नलागाउने हो भने निवेदकको हकको हनन गर्ने क्रियालाई विपक्षीले थप चर्काउन सक्ने हुदा तत्कालिक न्याय, अपुरणीय क्षति, सुविधा र सन्तुलनको सिद्धान्त, यस सम्मानित अदालतबाट यस अघि अवलम्वन गरी आएको न्यायिक पद्दतिको अनुसरण एवम सर्वोच्च अदालत नियामावलि, २०७४ को नियम ४९ समेत वमोजिम विपक्षिको मिति २०८१०१०४ का दिन प्रकाशित गरिएको विज्ञप्ति सूचना मुख्यमन्त्री पदमा नियुक्त गर्ने गरेको निर्णय कामकारबाही तत्काल कार्यान्वयन नगर्नु नगरउनु पुर्वावस्था कायम गरी मलाई नियुक्त गर्न भनी अन्तरिम आदेश जारी गरिपाउँ। साथै प्रस्तुत विषय निरन्तर सुनुवाईमा राखि शिघ्र निरुपण पूर्वावस्था कायम गरी मलाई नियुक्त गरिपाउँ।"
मंगलबार देशका यी स्थानमा हुने छ वर्षा,"काठमाडौं : मंगलबार देशका गण्डकी, कर्णाली र सुदूरपश्चिम प्रदेशका पहाडी भूभागमा आंशिक देखि साधारणतया बदली भई कोशी र बागमती प्रदेशका पहाडी भूभागमा आंशिक बदली रहि बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार गण्डकी, कर्णाली र सुदुरपश्चिम प्रदेशका पहाडी भूभागका थोरै स्थानहरूमा तथा कोशी र बागमती प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेश प्रदेश लगायत लुम्बिनी र कोशी प्रदेशका तराईका केही स्थानहरूमा हावाहुरीको सम्भावना रहेको छ। मंगलबार राति कोशी, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेश प्रदेशका थोरै स्थानहरूमा हावाहुरीको सम्भावना रहेको छ।"
सामुदायिक विद्यालयमा भर्ना हुन प्रवेश परीक्षा,"बेनी : म्याग्दीको बेनी सामुदायिक माध्यमिक विद्यालयले शैक्षिक सत्र २०८१ का लागि प्रवेश परीक्षा मार्फत नयाँ विद्यार्थी भर्ना गरेको छ। विद्यालयको क्षमताभन्दा बढी संख्यामा विद्यार्थीहरू भर्ना हुन आएपछि प्रवेश परीक्षा लिएर छनौट गरिएको हो। कक्षा २ देखि ९ सम्म विद्यार्थी भर्नाका लागि विद्यालयले वैशाख २ गतेदेखि आवेदन संकलन गरेको थियो। १२० जना विद्यार्थी भर्ना गर्ने क्षमता भएपनि २४० जनाको आवेदन परेकाले परीक्षा सञ्चालन गरेर विद्यार्थी छनौट गर्नुपर्ने अवस्था आएको बेनी सामुदायिक माविका सहायक प्रअ भीम घर्तिले बताए। कक्षा कोठा भवन र शिक्षक जनशक्ति कम भएकाले इच्छुक सबै विद्यार्थीलाई भर्ना गर्न नसकिएको हो, उनले भने प्रवेश परीक्षा लिएर विद्यार्थी गर्नुपर्ने हाम्रो रहर नभएर बाध्यता हो। भर्ना हुनका लागि म्याग्दी र छिमेकी जिल्ला पर्वतका विभिन्न निजी विद्यालयका विद्यार्थीहरू बेनी सामुदायिकमा आएका छन्। सामुदायिकका भन्दा निजी विद्यालय छाडेर आउने विद्यार्थीको संख्या धेरै रहेको प्रअ दीपक श्रेष्ठले बताए। बेनी नगरपालिकाका उपप्रमुख ज्योति लामिछानेले छोरी प्रशन्नालाई कक्षा २ मा भर्ना गर्नका लागि बेनी सामुदायिकको प्रवेश परीक्षामा सहभागी गराएकी थिइन्। न्यु वेष्ट पोइन्ट आवासीय माविबाट सामुदायिकमा भर्ना गर्न लामिछाने र उनका श्रीमान माओवादी केन्द्र म्याग्दीका सचिव कुशल पौडेल विद्यालयमा पुगेका थिए। सामुदायिक विद्यालय सुधारका लागि आफैंबाट सुरुवात गर्ने प्रयास गरेको नगर उपप्रमुख लामिछानेले बताइन्। एसईई र कक्षा ८ को नतिजाको उत्तीर्ण दरका साथै सिकाई उपलब्धिमा सुधार हुन थालेपछि बेनी सामुदायिक विद्यालयमा विद्यार्थीको आकर्षण बढेको हो। कक्षा नर्सरी देखि ७ कक्षासम्म सबै अंग्रेजी र ८ देखि १० सम्म अंग्रेजी नेपाली माध्यमका साथै कम्प्युटर प्रयोगशाला लगायतको व्यवस्था गरिएको छ। शिक्षकहरूले विद्यार्थीको पढाइप्रति रुचि बढाउन प्रविधिको पनि प्रयोग गरेका छन्। एसईई नतिजाका आधारमा बेनी सामुदायिकले नेपालमै उत्कृष्ट भएर पुरस्कार समेत प्राप्त गरिसकेको छ।"
नक्कली भुटानी शरणार्थी प्रकरण : टोपबहादुरलगायतको पुनरावेदनको सुनुवाइ 'हेर्दाहेर्दै' मा,"काठमाडौं : सर्वोच्च अदालतमा नक्कली भुटानी शरणार्थी प्रकरणको पुनरावेदनको सुनुवाइ आज पनि 'हेर्दाहेर्दै ' मा राखिएको छ। आइतबार सुनुवाइका लागि पेशी तोकिए पनि बहस जारी रहेकाले मुद्दा' हेर्दाहेर्दै'मा राखिएको थियो। निलम्बित सचिव टेकनारायण पाण्डेसहितका प्रतिवादीहरूले दिएको पुनरावेदनमाथि न्यायाधीशद्वय कुमार रेग्मी र टेकप्रसाद ढुंगानाको इजलासमा सुनुवाइ भइरहेको हो। नक्कली भुटानी शरणार्थी प्रकरणमा उच्च अदालत पाटनले थुनामा राख्न दिएको आदेश बदरको माग गर्दै उनीहरूले विभिन्न मितिमा सर्वोच्चमा पुनरावेदन दिएका थिए। यसअघि सो निवेदनमाथि न्यायाधीश कुमार रेग्मीले कैफियत झिकाउने आदेश दिएका थिए। उच्चको आदेशविरुद्ध थुनामा रहेका गृहसचिव टेकनारायण पाण्डे,पूर्वमन्त्री टोपबहादुर रायमाझी,केशव प्रसाद दुलाल,सानु भण्डारी,सागर राई,इन्द्रजित राई,गोविन्दकुमार चौधरी,सन्देश शर्मा र आङटाङ शेर्पासमेतले निवेदन दिएका थिए। नेपाली नागरिकहरूलाई भुटानी शरणार्थीका रुपमा अमेरिका पठाइदिने प्रलोभनमा करोडौं ठगी गरेको अभियोगमा जिल्ला अदालत काठमाडौंमा मुद्दा दायर भएको थियो। उनीहरूविरुद्ध ठगी,लिखत किर्ते र राज्यविरुद्ध तथा संगठित अपराधसम्बन्धी कसुरमा मुद्दा दायर भएको छ। काठमाडौं जिल्ला अदालतले तत्काल उपस्थित १८ जना प्रतिवादीमध्ये १६ जनालाई थुनामा पठाउने आदेश दिएको थियो भने दुईजनालाई धरौटीमा छोडेको थियो। पाण्डेसहित १० जनाको हकमा थुनामा राख्ने जिल्लाको आदेश उच्चले सदर गरिदिएको थियो। सोही प्रकरणमा पूर्व गृहमन्त्री बालकृष्ण खाँण भने ३० लाख धरौटी बुझाएर रिहा भएका छन्। लक्ष्मी महर्जन,आशिष बुढाथोकी,टंककुमार गुरूङ र केशव तुलाधर साधारण तारेखमा रिहा भएका थिए।"
चीनमा आँधीका कारण ११ जना बेपत्ता,"बेइजिङ : चीनको दक्षिणी क्षेत्रमा आँधीबेहरीका कारण ११ जना बेपत्ता भएका छन्। क्वाङतोङ प्रदेशमा बाढीका कारण ११ जना बेपत्ता भएका चिनियाँ सञ्चार माध्यमले उल्लेख गरेका छन्। प्रभावित क्षेत्रबाट हजारौंलाई सुरक्षित स्थानमा सारिएको छ। धेरै भागमा लगातारको भारी वर्षाले ११ जना बेपत्ता भएको स्थानीय आपत्कालीन व्यवस्थापन विभागलाई उद्धृत गर्दै राज्य समाचार एजेन्सी सिन्ह्वाले जनाएको छ। बाढीको जोखिमबाट बचाउन ६० हजारभन्दा बढी मानिसलाई स्थानान्तरण गरिएको एजेन्सीले जनाएको छ। सोमबार पनि भारी वर्षा जारी रहने अनुमान गरिएको छ। मौसम विज्ञान अधिकारीहरूले क्वाङतोङको तटीय पानीमा आँधीबेहरी र तीव्र हावा हङकङ र शेन्जेनलगायत प्रमुख सहरहरूको सिमानामा रहेको समुद्री क्षेत्रमा रहेको पूर्वानुमान गरेका छन् । फुजियान, गुइझोउ र गुआङ्सीलगायत छिमेकी प्रान्तहरू पनि अल्पकालीन भारी वर्षा बाट प्रभावित हुने राष्ट्रिय मौसम विज्ञान केन्द्रले जनाएको छ। क्वाङतोङमा यहाँ करिब १२ करोड ७० लाख मानिस बस्छन्। पर्ल नदीको सहायक नदीहरूमा सोमबार बिहान चेतावनी सीमाभन्दा पाँच दशमलव आठमाथि बाढी आउने सीसीटीभीले रिपोर्ट गरेको छ। पछिल्लो समयमा क्वाङतोङको दक्षिणी प्रान्तमा भारी वर्षा भएकाले नदीहरूको सतह बढ्दा बाढीको त्रास बढेको छ।"
सरकारको आयु छोटिँदै छ : कांग्रेस प्रवक्ता,"इटहरी : नेपाली कांग्रेसका प्रवक्ता डा प्रकाशशरण महतले गठबन्धन परिवर्तन भएसँगै देशमा अन्योल र अस्थिरता बढेको बताएका छन्। सुनसरीमा आयोजित कार्यक्रममा उनले वर्तमान नेतृत्व सरकारको आयुसमेत छोटिँदै गएको बताए। उनले एमालेसँग मिलेर कांग्रेसको नेतृत्वमा सरकार बन्ने भन्ने विषयबारे पछिल्लो समय छलफल नभएकोसमेत बताए। नेताहरूले विभिन्न कुरा उठाउनुभएको छ। कसैले एमालेसँग मिलौं पनि भन्नुभएको छ। सबैको विचारहरू आइरहेका छन्। कसैले कांग्रेसको नेतृत्वमा बहुमत आउनेगरी आगामी चुनाव पर्खिनुपर्छ भन्ने कुरा पनि छ, उनले भने, हामीले अहिल्यै वैकल्पिक सरकार बनाउने कुराको गृहकार्य गरेका छैनौं। अविश्वास र विरोधाभासका कारण यो सरकारको आयु आफैं छोटिँदैछ। उनले वर्तमान गठबन्धनमा रहेका दलहरूबीच नै चर्को मतभेद र अविश्वास व्याप्त रहेको जिकिर गरे। अस्थिरताका कारण अन्तर्राष्ट्रिय स्तरमै सरकारप्रति अविश्वास बढेको बताउँदै उनले पछिल्लो समय आर्थिक क्षेत्रमसेत चलायमान हुन नसकेको बताए।"
अस्पताललाई भ्याक्सिन हस्तान्तरण,नुवाकोट : नुवाकोट जिल्ला अस्पताल त्रिशूलीलाई एन्टी रेविज भ्याक्सिन प्रदान गरिएको छ। विदुर नगरपालिकाले स्वास्थ्य अवस्थालाई ध्यानमा राख्दै अस्पताललाई एन्टी रेविज भ्याक्सिन एआरभि) प्रदान गरेको हो। त्रिशूली अस्पताललाई सो भ्याक्सिन अभाव भएको जानकारी प्राप्त भएपश्चात विदुर नपाले एन्टी रेविज भ्याक्सिन हस्तान्तरण गरेको हो। मेयर राजन श्रेष्ठले त्रिशूली अस्पताल व्यवस्थापन तथा सञ्चालन समितिका अध्यक्ष राजु पण्डितलाई एन्टी रेविज भ्याक्सिन हस्तान्तरण गरेका हुन्।
गुगल म्यापको प्रयोग गरी फिल्मी शैलीमा झापा र मोरङका सहकारीमा चोरी गर्ने गिरोह पक्राउ,"झापा : विगत ६ महिनादेखि झापा र मोरङका दुई दर्जन बढी सहकारी संस्थामा श्रृङ्खलाबद्ध चोरीका घटना घट्यो। एकपछि अर्को गर्दै फिल्मी शैलीमा सहकारी संस्थाहरूबाट लाखौँ रुपैयाँ चोरी भइसकेको घटनाका कारण नेपाल प्रहरीको शान्ति सुरक्षामाथि नै प्रश्न उठ्यो। शान्ति सुरक्षाको माग गर्दै झापा जिल्ला सहकारी संघले जिल्ला प्रशासन कार्यालय झापाको ध्यानाकर्षण गराउँदै ज्ञापनपत्र समेत बुझायो। सहकारीहरूबाट लाखौँ रुपैयाँ चोरी गर्ने गिरोहका व्यक्तिहरू सीसीटीभी क्यामेरामा देखिँदा समेत उनीहरू पक्राउ पर्न नसक्दा प्रहरीमाथि ठुलो चुनौती थपियो। सहकारीमा चोरी गर्ने गिरोह मध्यरातमा तीन जना मोटरसाइकल चढेर निस्किने, उनीहरू कालो ब्याग बोक्ने, अनुहार मास्कले छोप्नेदेखि मोबाइल नम्बरसमेत प्रहरीले पत्ता लगायो। ती गिरोहको नजिक पुग्न प्रहरीलाई ६ महिना कुर्नु पर्यो। अन्ततः झापा प्रहरीलाई एउटा ठुलो सफलता हात पर्यो। सहकारीमा चोरी गर्ने ६ जनाको गिरोहलाई झापा प्रहरीले शुक्रबार बिहान ७ बजेको इटहरी उपमहानगरपालिका६ स्थित न्यु विशाल होटेल एन्ड गेस्ट हाउसको कोठा नम्बर ६ मा लुकीछिपी बसेको अवस्थामा कोशी प्रदेश प्रहरी कार्यालय विराटनगरको सहयोगमा पक्राउ गरिएको जिल्ला प्रहरी कार्यालय झापाका एसपी मिलन केसीले बताए। पक्राउ पर्नेहरूमा मुख्य योजनाकार मकवानपुरको इन्द्र सरोवर गाउँपालिका५ का ३० वर्षीय सोमलाल स्याङ्तान, सोही ठाउँका २१ वर्षीय सन्तबहादुर स्याङ्तान, २२ वर्षीय सुनिल स्याङ्तान, २४ वर्षीय बुद्ध स्याङ्तान, २६ वर्षीय सुजन स्याङ्तान र मकवानपुर गढी गाउँपालिका८ फाखेलका २८ वर्षीय अजय राना मगर रहेको एसपी केसीले बताए। प्रहरीले उनीहरूको साथबाट दुई मोटरसाइकल र चोरीमा प्रयोग गर्ने औजारहरू बरामद गरेको छ। पक्राउ परेका उनीहरू एउटै गाउँका हुन्। मुख्य योजनाकार सोमलाल मकवानपुरबाट पूर्व आएर गुगल म्यापको प्रयोग गरी झापा र मोरङका विभिन्न सहकारीको कार्यालय तथा त्यस स्थानको वस्तुस्थितिका बारेमा बुझ्ने गरेको प्रहरीको प्रारम्भिक अनुसन्धानबाट खुलेको छ। सोमलालले नै जिपिएस कन्ट्रोल गर्दै अन्य पाँच जनालाई चोरीमा खटाउने गरेका एसपी केसीको भनाई छ। चोरीमा संलग्नलाई चोर डाँका कसुर मुद्दामा झापा जिल्ला अदालतबाट पाँच दिनको म्याद थप गरी प्रहरी कार्यालय झापामा राखेर अनुसन्धान अघि बढाएको उनले बताए। यसरी पक्राउ परे प्रहरीले चोरी भएको सहकारी संस्थालाई निगरानीमा राखेर अनुसन्धानको सुरुवात गरेको थियो। सुरुमा वरिपरिको सीसीटीभी फुटेज सङ्कलनदेखि लिएर घटनास्थलमा पुगेर त्यहाँका व्यक्तिहरूसँग सोधपुछ गर्ने कार्य गर्यो। तर, चोर पत्ता लागेन। हप्तेपिच्छे सहकारीहरू चोरेले फोड्न थाले। त्यसपछि प्रहरीले सूक्ष्म ढङ्गबाट अनुसन्धान गर्ने सोच बनाए। सहकारीहरूमा चोरी भएको बेला त्यस लोकेसनमा भएका मोबाइल नम्बरहरू ट्रेससँगै सङ्कलन गर्न थाले। सहकारीहरूमा चोरी भएका बेला आसपास देखिएका केही मोबाइल नम्बरहरू एउटै भएको पत्ता लगाए। त्यो पत्ता लगाउन प्रहरीलाई झन्डै महिना दिन लाग्यो। त्यसपछि प्रहरी मोबाइल नम्बर बोकेका व्यक्तिहरूको लोकेसन ट्रेस गर्न थाले। उनीहरूको लोकेसन हेटौँडासहित पूर्वका विभिन्न स्थान देखाउँथ्यो। उनीहरू एक ठाउँमा नबस्दा प्रहरीलाई समस्या भयो। एक जना प्रहरी उनीहरूको लोकेसन ट्रेस गरेर बस्थ्यो। झापा छिर्ने बित्तिकै उनीहरूलाई पक्राउ गर्ने प्रहरीले योजना बनायो। तर, त्यो अवधिभित्र उनीहरू झापा छिरेन। बैशाख ६ गते साँझ उनीहरूको लोकेसन इटहरी देखायो। आज राती पक्कै फेरि सहकारी फोड्न उनीहरू झापा आउँछ कि ? भनेर प्रहरी टोली दमक गएर बस्यो। लोकेसन अनुसार चार जना मोटरसाइकलमा पूर्वतिर निस्किएको देखायो। तर, उनीहरू झापा नआएर मोरङका विभिन्न पूर्वी भागहरू घुमेर बिहान ४ बजे पुनः इटहरी गएर बसेको लोकेसन देखियो। इटहरी लोकेसन देखाएपछि कोशी प्रदेश प्रहरी कार्यालय विराटनगरसँग समन्वय गरी झापा प्रहरी बिहान ६ बजे त्यसतर्फ लागे। उनीहरू बसेको होटेल पनि पत्ता लगाए। इटहरी उपमहानगरपालिका६ स्थित न्यु विशाल होटेल एन्ड गेस्ट हाउसको कोठा नम्बर ६ मा उनीहरू बसेको रहेछ। त्यसपछि प्रहरी टोली होटेल सञ्चालकसँग सहकार्य गरी कोठाको ढोका फोडेर उनीहरू पक्राउ गरे। कोठाभित्र तीन वटा खाटमा दुईदुई जना सुतिरहेका थिए। सोही बेला उनीहरू पक्राउ परेको प्रहरीले जनाएको छ। पक्राउ परेका उनीहरूलाई त्यही दिन दिउँसो झापा ल्याई पुर्याइएको थियो। एसपी केसीका अनुसार मकवानपुरबाट चोरी गर्न उनीहरू मोटरसाइकल चढेर पूर्व आउँथे। उनीहरू दमक र इटहरीका होटेलमा बसेर सहकारीमाथि निगरानी गरेर चोरी घटनालाई अन्जाम दिन्थे। सहकारीबाट रकम चोरेर उनीहरू सिधै मकवानपुर नै जाने गरेको प्रहरीको अनुसन्धानबाट खुलेको बताए। उनीहरूले झापाका १३ वटा सहकारी संस्थाबाट ३० लाखभन्दा बढी रकम चोरी गरेको छ। सोही गिरोहले मोरङका १० भन्दा बढीका सहकारीबाट पनि लाखौँ रकम चोरी गरेको जनाइएको छ। चोरीका मुख्य योजनाकार सोमलाल र बुद्धले बढी रकम लाने र चालक तथा रेखदेख गर्नेहरूलाई १० देखि १५ हजार रुपैयाँसम्म दिने गरेको प्रहरीले जनाएको छ। भल्ट र सेफ सोमलाल र बुद्धले फोड्ने काम गर्थे। दुई जना बाहिरी रेखदेख र दुई जना मोटरसाइकल लिएर आउँथे। यता मुख्य योजनाकार सोमलालले २०८० बैशाख १२ गते मध्यरातमा इलामको महमाई गाउँपालिका४ शुक्रबारे बजारस्थित साना किसान महिला कृषि सहकारी संस्था फोडेर २७ लाख ७१ हजार रुपैयाँ चोरी गरेका थिए। चोरी मुद्दाका सोमलाल इलाम प्रहरीको फरार सूचीमा रहेको जनाइएको छ। २०७० सालमा सोमलाललाई महानगरीय प्रहरी वृत्त बौद्धले घरमा चोरी गरेको आरोपमा पक्राउ समेत गरेको थियो। यी सहकारीहरू भए चोरी यी गिरोहले गत मंसिर २६ गते दमकस्थित काबेली साना किसान सहकारी संस्थामा चोरीको पहिलो प्रयास गरेका थिए। त्यहाँ केही फेला नपरेपछि गत पुस २६ गते मध्यरातमा झापाको हल्दिबारी गाउँपालिका२ स्थित एकता बहुउद्देश्यीय सहकारी संस्था फोडेर साढे ३ लाख रुपैयाँ चोरी गरेका थिए। दमक, हल्दिबारी हुँदै त्यसपछि जिल्लाका विभिन्न पालिकामा रहेका सहकारी संस्थाहरूमा श्रृङ्खलाबद्ध चोरीमा उनीहरूको संलग्नता रहेको छ। उनीहरूले झापा मात्र नभई मोरङमा समेत सहकारी संस्थाहरू फोडेर चोरी गरे। उनीहरूले माघ १७ गते हल्दिबारी४ स्थित जलथल साना किसान सहकारी संस्था र दुग्ध सङ्कलन केन्द्र एकै पटक चोरी गरे। सहकारीको कार्यालयभित्र रहेको भल्ट फुटाएर नगद एक लाख २५ हजार चोरी गरेका थिए, भने दूध सङ्कलन केन्द्रबाट नगद २६ हजार चोरी गरे। चैत २१ गते झापाको गौरादह ५ मा एकै रातमा तीन वटा सहकारीबाट ६ लाख ३६ हजार ५ सय रुपैयाँ बराबरको चोरी गरे। उनीहरूले जनहित साकोसबाट ५ लाख, महारानी साकोसबाट ८५ हजार ५०० र साना किसान सहकारीबाट ५४ हजार चोरी गरेका थिए। चैत ५ गते राति गौरादह९ बैगुनधुरास्थित शुभलक्ष्मी बचत तथा ऋण सहकारी संस्थामा चोरी गरेका थिए। चैत २० गते कचनकवल गाउँपालिका२ स्थित कर्णाली बचत तथा ऋण सहकारी संस्था र साना किसान सहकारी संस्थामा चोरी गरेका थिए। त्यसपछि भद्रपुर ३ स्थित किचकबध बचत तथा ऋण सहकारी संस्था चोरीको प्रयास गरेका थिए। उता मोरङको बेलबारी१० नारायण चोकस्थित झलझली बचत तथा ऋण सहकारी संस्थाको गेट र भित्रको झ्याल फुटाएर ३५ हजार पाँच सय रुपैयाँ चोरी भएको थियो। बेलबारी ३ सहकारी मार्गमा रहेका जिल्ला बचत तथा ऋण सहकारी सङ्घ लिमिटेड र लालीगुराँस बचत तथा ऋण सहकारी संस्था लिमिटेडमा चोरी प्रयास भएको थियो। त्यस्तै पुस १२ गते कानेपोखरी ७ स्थित जनमुखी बचत तथा ऋण सहकारीबाट ४ लाख १४ हजार ८०१ रुपैयाँ, माघ २९ गते राति कानेपोखरी६ स्थित आदर्श बचत तथा ऋण सहकारीबाट ९३ हजार ९६० रुपैयाँ, फागुन २ गते पथरीशनिश्चरे ८ स्थित सिद्धेश्वर बचत तथा ऋण सहकारीबाट चार लाख ७६ हजार १६६ रुपैयाँ चोरी भएको थियो। त्यसैगरी फागुन १५ गते राति लेटाङ२ फडानी स्थित एकीकृत जनभावना बचत तथा ऋण सहकारीबाट १२ लाख ८१ हजार ३० रुपैयाँ, खैरेनी सेवा केन्द्रबाट ३ लाख ९० हजार ५८५ रुपैयाँ र गोदावरी सेवा केन्द्रबाट ८ लाख ९० हजार ४४५ रुपैयाँ चोरी भएको थियो। बेलबारी ८ राधानगरस्थित जनप्रेमी बचत तथा ऋण सहकारीमा चोरीको प्रयास भएको थियो।"
"काठमाडौं उपत्यकाको सुरक्षा व्यवस्थामा कडाई, चारवटै सुरक्षा निकाय परिचालन","काठमाडौं : कतारका राजा शेख तमिम बिन हमाद अल थानी मंगलबार नेपालको औचारिक भ्रमणमा आउँदैछन्। थानीको भ्रमणका लागि काठमाडौं उपत्यकाको सुरक्षा व्यवस्था कडा पारिएको छ। सुरक्षा व्यवस्था चुस्त बनाउन सरकारले भोलि सार्वजनिक विदा दिने निर्णय गरेको छ। दुई दिने भ्रमणका लागि नेपाल आउन लागेका राजा थानीको सुरक्षामा नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागका सुरक्षाकर्मी परिचालन हुनेछन्। नेपाल प्रहरीका प्रवक्ता भिमप्रसाद ढकालले एक हप्ताअघि देखि नै काठमाडौं उपत्यकाको सुरक्षा तयारी थालिएको बताए। 'नेपाल प्रहरीका मातहतको युनिटहरू, विशेषगरी उपत्यका प्रहरी कार्यालय, त्यसअन्तर्गतका वृत, प्रभाग सबैलाई तयारी अवस्थामा रहन निर्देशन दिइएको छ,' उनले भने। उनले अवाञ्छित क्रियाकलाप हुनसक्ने स्थानमा निगरानी बढाइएको बताए। 'सूचना संकलनको विषयलाई विशेष प्राथमिकतामा राखेका छौं। असहज परिस्थित नहोस् भनेरै चारवटै सुरक्षा निकायलाई अलर्टमा अवस्था राखेका छौं,' प्रवक्ता ढकालले अन्नपूर्णसँग भने। उपत्यका प्रहरी कार्यालय रानीपोखरीका सहप्रवक्ता अवदेश विष्टले भीभीइपी पाहुनाको सवारी व्यवस्थापन तथा सुरक्षा व्यवस्थापनका लागि संयुक्त सुरक्षा योजना बनाएको बताए। जिल्ला सुरक्षा समितिसँग छलफल गरेर सुरक्षा योजना तयार पारेको उनको भनाइ छ। 'योजना अनुसार नै सुरक्षाकर्मी परिचालन गरिएको छ। जनशक्ति परिचालन, ट्राफिक परिचालनलगायतमा चुस्त व्यवस्था बनाइएको छ। हेडक्वाटरमा रहेका प्रहरीसमेत अलर्ट अवस्थामा रहनेछन्। मोबाइल र इमर्जेन्सी गस्ती बढाइएको छ,' उनले भने। राजा थानी मंगलबाट साँझ निजी विमानबाट काठमाडौं आउने कार्यक्रम छ। उनीसँगै ६ जना मन्त्रीहरू पनि नेपाल आउँदैछन्। राजा थानीलाई राष्ट्रपति रामचन्द्र पौडेलले स्वागत गर्नेछन्। परराष्ट्र मन्त्रालय स्रोतका अनुसार राष्ट्रपति पौडेल विमानस्थलमै पुगेर स्वागत गर्नेछन्।"
डोल्पा जोड्ने तल्नुबगर बेलिब्रिज निर्माणमा ढिलासुस्ती,"डोल्पा : भेरी करिडोरअन्तर्गत पर्ने जाजरकोटको नलगाड नगरपालिका१२ र रुकुम पश्चिमको आठबीसकोट नगरपालिकाको अनाह बीचको भेरी नदीमा रहेको तल्नु बगर बेलिब्रिज निर्माणमा ढिलासुस्ती भएको छ। चीन नेपाल र भारत जोड्ने त्रिदेशीय व्यापारिक नाकाका रुपमा रहेको भेरी करिडोरलाई पूर्णता दिने महत्वपूर्ण उक्त पुल निर्माणमा सुरु देखि नै ढिलासुस्ती भएको हो। तीन वर्ष अघि सडक डिभिजन कार्यालय चौहरजहारीले उक्त बेलिब्रिज पुल निर्माणका लागि ठेक्का खुलाएको थियो। तर, काम सुरु भएको तीन वर्ष बितिसक्दा पनि पुल निर्माण सम्पन्न हुन सकेको छैन। २०७८ साल पुषमा हिम सगरमाथा खड्का कृष्ण जेभीले ३ करोड ८१ लाखमा पुल निर्माणको जिम्मा पाएको एक वर्षपछि मात्र काम सुरु गरेको थियो। तल्नुबगरस्थित भेरी नदीमा यातायातका साधन वारपारको तत्कालीन समस्यालाई समाधान गर्नका सडक डिभिजन कार्यालयले बेलिब्रिज पुल बनाउन ठेक्का खुलाएको थियो। एक वर्षभित्र निर्माणकार्य सम्पन्न गर्ने गरि निर्माणको जिम्मा पाएको निर्माण कम्पनीले चरम ढिलासुस्तीले गर्दा अझै पुल निर्माण हुन नसकेको बताइएको छ। थोरै समयमा जडान गर्ने गरि डिजाइन गरिएको अस्थायी प्रकृतिको बेलिब्रिज पुल निर्माण गर्नै पक्की पुल सरह समय लगाएपछि डोल्पाली नागरिकले महंगीको चरम मार खेप्नु परेको छ। तल्नुबगर बेलिब्रिज निर्माणमा चरम ढिलासुस्ती भएको भन्दै आन्दोलनको तयारी गरिएको छ। जिल्ला सदरमुकाम दुनैमा सोमबार बसेको सर्वदलीय सर्वपक्षीय बैठकले पुल निर्माणको ढिलासुस्ती विरुद्ध निर्माण व्यवसायी, भेरी करिडोर कार्यालय लगायत सम्बन्धित निकाय विरुद्ध आन्दोलनमा उत्रिने तयारी गरेको हो। ढिलामा दुई तीन महिनाभित्र बनिसक्नु पर्ने पुल व्यवसायी र कार्यालयको नियोजित ढिलासुस्तीका कारण तीन वर्ष बितिसक्दा पनि सञ्चालनमा आउन नसकेको ठुलिभेरी नगरपालिका९ का स्थानीय बिरमल कुमार भण्डारीले बताए। दुर्गम जिल्ला डोल्पा जोड्ने प्रमुख पुल बर्षौसम्म नबन्दा डोल्पाली सर्वसाधारणहरूले दैनिक उपभोग्य सामाग्रीमा महंगीका साथै यातायातको समस्या भोग्नु परेको उनको भनाइ छ। पुल छिटो बनाउन माग राख्दै मंगलबार जिल्ला प्रशासन कार्यालयमा ज्ञापनपत्र बुझाउनुका साथै बिरोधमा उत्रिने सर्वदलीय सर्वपक्षिय निर्णय भइसकेको भण्डारीले बताए। उक्त बेलिब्रिज पुल समयमै नबन्दा डोल्पाली जनताले दर्जन धेरै ठाउँमा गाडी परिवर्तन गरेर जोखिमपूर्ण यात्रा गर्नुपरेको छ। त्यति मात्र नभइ ठाउँ ठाउँमा गाडी परिवर्तन गर्नुपर्दा यातायात व्यवसायीले मनपरी भाडा उठाएर यात्रुहरूलाई हैरान पार्ने गरेका छन्। डोल्पाका प्रमुख जिल्ला अधिकारी तुलसिप्रसाद दाहालले दैनिक रुपमा बेलिब्रिज पुल निर्माणका विषयमा चासो राख्ने गरेका छन्। जाजरकोटमा रहेको भेरी करिडोर कार्यालयले पुल निर्माण एक महिना भित्र सम्पन्न हुने बताएको छ। विभिन्न कारणले पुल निर्माणमा ढिलासुस्ती भएपनि अहिले पुल निर्माणको काम नब्बे प्रतिशत सकिसकेको भेरी करिडोर कार्यालयका जाजरकोटका प्रमुख सुनिल रञ्जितकारले जानकारी दिए। पुलको नट हाल्ने काम सकिसकेको छ,अब पुलको बीचमा लाग्ने बेस प्लेट हाल्न बाँकी छ, पनि चितवनबाट मगाइएको छ,सम्भवतः तीन दिनमै पुग्ला, रञ्जितकारले भने। बेस प्लेट हाल्ने,पुलको दुवैतिर ढलान गर्ने लगायतका काम जेठ मसान्त भित्रमा पुल तयार हुन्छ,करिडोरको तल्नुत्रिपुराकोट खण्ड सुधारको काम पनि भइरहेको छ। बर्खाको समयमा पनि पुल सञ्चालन गर्न करिडोर अन्तर्गत पर्ने विभिन्न खोलामा हुमपाइप राख्न डोल्पाका सरोकारवालाबाट निर्णय भएर आउनु पर्ने उनको भनाइ छ। भेरी करिडोर कार्यालयका अनुसार ११८ किलोमिटर लम्बाइ रहेको जाजरकोट डोल्पा सडक खण्ड भित्रको ५६ किलोमिटर सडक खण्डमा अहिले काम भइरहेको छ। ६२ किलोमिटरमा कार्यालयले फराकिलो बनाउने काम सुरु गर्न थालेको बताएको छ।"
विराटनगरबाट लागूऔषधसहित दुई जना पक्राउ,"विराटनगर : विराटनगरको भिन्दाभिन्दै स्थानबाट प्रतिबन्धित लागूऔषधसहित दुई जना पक्राउ परेका छन्। पक्राउ पर्नेमा मोरङको कानेपोखरी गाउँपालिका५ का ३१ वर्षीय आकाश धिमाल र सुनसरीको इटहरी उपमहानगरपालिका८ का ४८ वर्षीय सुवास नगरकोटी रहेका छन्। धिमाललाई विराटनगर महानगरपालिका१६ हुलास चोकबाट प्रहरीले पक्राउ गरेको हो। भारतको जोगवनीबाट लागूऔषध ब्राउन सुगर (खैरो हेरोइन)जस्तो देखिने वस्तु लिएर पैदल नै नेपालतर्फ आउँदै गरेका उनी आइतबार पक्राउ परेका हुन्। प्रहरीका अनुसार लागूऔषध नियन्त्रण ब्युरो विराटनगरबाट खटिएको टोलीले नियन्त्रणमा लिएर शरीर खानतलासी गर्दा धिमालको साथबाट ३४४ ग्राम ब्राउन सुगर बरामद भएको थियो। इलाका प्रहरी कार्यालय रानीको हिरासतमा रहेका उनीविरुद्ध लागूऔषध ऐनअन्तर्गतको मुद्दा चलाउन सोमबार म्याद थप गरेर अनुसन्धानको बाँकी प्रक्रिया अघि बढाइएको छ। त्यस्तै, नगरकोटी विराटनगर१५ स्थित १ नम्बर ढाटबाट पक्राउ परेका हुन्। भारतको जोगवनीबाट लागूऔषध खरिद गरेर साइकलमा नेपालतर्फ फर्कदै गरेको अवस्थामा नगरकोटीलाई लागूऔषध नियन्त्रण ब्यूरोको टोलीले पक्राउ गरेको हो। प्रहरीका अनुसार उनको साथबाट १ सय ६५ चक्की नाइट्राभेट र ८० चक्की स्पासमोप्रोक्सिभन प्लस बरामद भएको छ। रानी प्रहरीको हिरासतमा रहेका उनीविरुद्ध पनि लागूऔषध ऐनअन्तर्गतको मुद्दा चलाउन म्याद थप गरेर अनुसन्धानको बाँकी प्रक्रिया अघि बढाइएको छ।"
"राष्ट्रसंघीय सहायक महासचिव नेपाल आउँदै, प्रधानमन्त्रीलाई भेट्ने","काठमाडौं : संयुक्त राष्ट्रसंघीय विकास कार्यक्रम (यूएनडीपी)को एसिया प्यासिफिक क्षेत्रका ३५ देशका आवासीय प्रतिनिधि नेपाल आउने भएका छन्। उनीहरू आगामी १७ वैशाखमा काठमाडौं आइपुग्नेछन्। यूएनडीपीका तर्फबाट नेपालका लागि आवासीय प्रतिनिधि आयशानी मेडागाङ्गोडा लाबेले सोमबार अर्थमन्त्री वर्षमान पुनसँगको शिष्टाचार भेटमा उक्त जानकारी दिएकी हुन्। त्यस क्रममा यूएनडीपीको एसिया प्रशान्त क्षेत्रको बैठकसमेत काठमाडौंमा बस्नेछ। यूएनडीपीको यति ठूलो बैठक नेपालमा बस्न लागेको यो पहिलोपटक हो। यसअघि उक्त बैठक थाइल्याण्डको राजधानी बैंककमा बस्ने गरेको थियो। बैठकका लागि संयुक्त राष्ट्रसंघकी सहायक महासचिव एवं यूएनडीपीकी एसिया प्रशान्त क्षेत्रका लागि क्षेत्रीय निर्देशक कन्नी विग्नाराजा पनि आउनेछिन्। त्यस क्रममा विग्नाराजाले प्रधानमन्त्री पुष्पकमल दाहाल, अर्थमन्त्री पुन र ऊर्जामन्त्री शक्तिबहादुर बस्नेतलगायतसँग शिष्टाचार भेट गर्ने कार्यतालिका छ। त्यस्तै विग्नाराजासहितको टोली हेलिकोप्टरमार्फत सोलुखुम्बु क्षेत्रको भ्रमणमा जानेछ। त्यहाँ इम्जा ताल निरीषण गर्ने कार्यक्रम छ। यूएनडीपीले इम्जामा हिमताल फुट्न सक्ने सम्भावनालाई मध्यनजर गर्दै उक्त जोखिम घटाएको थियो। तालभन्दा तल्लो भेगमा रहेका बस्तीको सुरक्षाका लागि यूएनडीपीले तालभित्र जमेको हिउँ बाहिर निकालेर तालको गहिराइ बढाएको थियो। त्यस्तै यूएनडीपीले दोलखाको उत्तरी क्षेत्रस्थित रोल्वालिङ उपत्यकामा रहेको नेपालको सबैभन्दा ठूलो हिमताल च्छोरोल्पाको फुट्नसक्ने जोखिम पनि घटाएको थियो। आगामी दिनमा त्यस्तै जोखिममा रहेकामध्ये सुनकोशी बेसिनका तीन र गण्डकी बेसिनका एक तालको जोखिम घटाउने योजना रहेको लाबेले बताइन्। भेटमा लाबेले यूएनडिपीले नेपालको गरिबी निवारण तथा स्वास्थ्य क्षेत्रमा गरिरहेको कामबारे मन्त्री पुनलाई अवगत गराइन्। त्यस्तै उनले ग्लोबल ग्रिन क्लाइमेट फण्डको कार्यक्रम नेपालमा लागू गर्न लागेको विषयमा समेत जानकारी दिइन्। आगामी दिनमा यूएनडीपीले नेपालमा गर्ने कामलाई सरकारसँग जोड्न चाहेको उनको भनाइ थियो। त्यस क्रममा मन्त्री पुनले यूएनडीपीको एसिया प्रशान्त क्षेत्रको बैठक नेपालमा गर्न लागेकोमा धन्यवाद दिए। सन् १९६३ मा कार्यालय स्थापना गरेयता यूएनडिपीले नेपालको विकासमा गरेको सहयोगका लागि पनि मन्त्री पुनले सराहना गरे। आगामी दिनमा पनि सहकार्य हुने विश्वास उनको थियो।"
गण्डकीका मुख्यमन्त्री अधिकारीको नियुक्ति बदरको रिट 'हेर्दाहेर्दै' मा,"काठमाडौं : गण्डकी प्रदेशका मुख्यमन्त्री खगराज अधिकारीको नियुक्ति बदर माग गर्दै सर्वोच्च अदालतमा दायर रिट 'हेर्दाहेर्दै'मा राखिएको छ। बहस जारी रहेकाले रिट 'हेर्दाहेर्दै'मा राखिएको सर्वोच्च प्रशासनले जनाएको छ। न्यायाधीशद्वय सपना मल्ल प्रधान र शारंगा सुवेदीको इजलासमा सुनुवाइ सुरू भएको हो। पूर्वमुख्यमन्त्री सुरेन्द्र पाण्डेले गत चैत्र २७ गते सर्वोच्चमा रिट दायर गरेका हुन्। यसअघि सर्वोच्चले मुख्यमन्त्री अधिकारीलाई दीर्घकालीन असर नपर्ने कुनै निर्णय नगर्न अन्तरिम आदेश जारी गरेको थियो। न्यायाधीश विनोद शर्माको इजलासले अधिकारीलाई दीर्घकालीन असर पर्ने निर्णय नगर्न अन्तरिम आदेश दिएको हो। सर्वोच्चले गण्डीकी प्रदेश सरकारको वैधानिकताको विवाद छिटो निरुपण गर्नुपर्ने भएकाले आजका लागि पेशी तोकेको थियो। एमाले संसदीय दलका नेता अधिकारी मुख्यमन्त्रीमा नियुक्त भएका छन्। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा दिएका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका थिए। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वोच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। मुख्यमन्त्रीमा अधिकारीलाई नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर,त्यसका बाबजुद पनि प्रदेश प्रमुख डिल्लीराज भट्टले नियुक्ति गरेका थिए। सरकार गठनमा सभामुखको हस्ताक्षर असंवैधानिक र गैरसंसदीय भन्दै पूर्वमुख्यमन्त्री पाण्डे सर्वोच्च पुगेका हुन्।"
"दोहोरो अंकले घट्यो सेयर बजार, कारोबार रकममा पनि गिरावट","काठमाडौं : साताको दोस्रो सेयर कारोबार दिन सोमबार दोहोरो अंकले घटेर सेयर बजार बन्द भएको छ। अघिल्लो कारोबार दिन आइतबार १२२९ अंकले बढेको नेप्से परिसूचक आज १५४१ अंकले घटेर १९६९०२ विन्दुमा अडिएको हो। सेन्सेटिभ इण्डेक्स ०८० प्रतिशतले घट्यो। नेप्से घटेसँगै कारोबार रकम पनि आइतबारको तुलनामा घटेको छ। यसदिन ३२० स्क्रिप्सको ५६ लाख ५७ हजार २८२ कित्ता सेयर २ अर्ब ५ करोड ८३ लाख ५ हजार १८५ रुपैयाँमा खरिदबिक्री भए। आइतबार २ अर्ब २५ करोड ९९ लाख मूल्य बराबरको सेयर कारोबार भएको थियो। यसदिन कुनै पनि कम्पनीको सेयर सकारात्मक सर्किट लेभलमा कारोबार भएन। पिपुल्स पावरको सेयर मूल्य सर्वाधिक ६९१ प्रतिशतले बढ्यो। दोल्टी पावरका लगानीकर्ताले भने गुमाए। सो कम्पनीको सेयर ७३७ प्रतिशतले ओरालो लाग्यो। कारोबार रकमका आधारमा गोर्खाज फाइनान्स शीर्षस्थानमा रह्यो। सो कम्पनीको ११ करोड ५४ लाख मूल्य बराबरको सेयर कारोबार भयो। यसैगरी ज्योति हाइड्रोपावरको १० करोड मूल्यको सेयर कारोबार हुँदा सर्वोत्तम सिमेन्टको ५ करोड,सोनापुरको ४ करोड मूल्य बराबरको सेयर कारोबार भयो। १३ सटा समूहको उपसूचक नकारात्मक देखिँदा म्यचुल फण्डको मात्रै सूचक ००२ प्रतिशतले बढ्यो। कारोबारमा आएका ४९ स्क्रिप्सको मूल्य बढ्दा १८६ वटाको मूल्य घट्यो।"
संघीय लोकतान्त्रिक गणतन्त्रलाई सुदृढ बनाउन एकजुट बनौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संघीय लोकतान्त्रिक गणतन्त्र सुदृढ बनाउन सबै एकजुट हुन आग्रह गरेका छन्। सोमबार नेकपा स्थापनाको ७५ वर्ष पूरा भएको अवसरमा आयोजित कार्यक्रममा बोल्दै प्रधानमन्त्री प्रचण्डले देशमा लोकतन्त्र स्थापना र जनतालाई सामाजिक न्याय प्रदान गर्न सबैको योगदान रहेको बताउँदै लोकतन्त्र कार्यान्वयनमा पनि एकजुट हुन आग्रह गरेका हुन्। उनले अहिले पनि मुलुकको परिवर्तनलाई प्रहार गर्ने प्रयास भइरहेको भन्दै त्यसका विरुद्ध लोकतन्त्रलाइ सुदृढ गराउने चु्नौति सबै दलहरूमाथि रहेको धारणा राखे । सबै दलहरुले एकअर्काका योगदानहरूलाई सम्मान गर्दै विगतका कमिकमजोरीहरुलाई हटाउन समीक्षा गर्नुपर्ने उनले बताए । आगामी दिनमा अझ उन्नत विचार विकास गरेर जनता राष्ट्रको पक्षमा उभिने संकल्प गर्नुपर्ने उनको भनाइ छ । त्यस्तै प्रचण्डले कम्युनिष्टहरूबीचको एकताले उल्लास, उत्साह र उमंग उत्सवको वातावरण बनेपनि विभाजित भएपछिको तिता अनुभव रहेको भन्दै पहिलाको जस्तो हौसिएर कम्युनिष्ट एकताको पक्ष नरहेको स्पष्ट पारे। 'देशमा लोकतन्त्र स्थापना र जनतालाई सामाजिक न्याय र समृद्धि दिनेमा हामी सबैको सकारात्मक योगदान छन्। हामीले सबैले एकअर्काका योगदानहरूलाई सम्मान गर्ने एकअर्कालाई सकारात्मक कुराहरुबाट सिक्ने र एकअर्कासँग बसेर समीक्षा गरेर कमजोरीहरूलाई हटाउनुपर्छ। कम्युनिष्ट पार्टीमा रहेकाहरूको मुख्य जिम्मेवारी राम्रा र कमजोरीहरूको समीक्षा गरौं,'प्रधानमन्त्री प्रचण्डले भने,' आगामी दिनमा अझ उन्नत विचार विकास गरेर जनता राष्ट्रको पक्षमा उभिने संकल्प गरौं।' उनले विभिन्न उतारचढावबीच अहिले सहकार्य गर्ने वातावरण तयार भएको र यसबाट देश र जनतालाई राम्रो सेवा हुनसके राजनीतिक दलहरुबीच एकताको आधार तय हुने धारणा राखे । प्रचण्डले संविधान कार्यान्वयन र समाजवादको आधार तयार गर्ने बिन्दुमा रहेकाले इमान्दार पूर्वक लाग्नुपर्ने भन्दै अहिले पनि कम्युनिष्ट पार्टीहरु एक हुने हो भने निर्णायक शक्ति बन्ने जिकिर गरे। प्रधानमन्त्री प्रचण्डले सफलता र असफलताको समीक्षा गर्दै समाजवादलाई नयाँ चरणमा पुर्याउनुपर्ने औंल्याए। संविधानको कार्यान्वयन र समाजवादको आधार तयार पार्ने कुरामा इमान्दारका साथ लाग्नुपर्ने उनको भनाइ छ।"
अश्लील तस्बिर सार्वजनिक गरिदिन्छु भन्दै धम्की दिने पक्राउ,काठमाडौं : अश्लील गतिविधि सार्वजनिक गरिदिन्छु भन्दै धम्की दिने एक जना पक्राउ परेका छन्। प्रहरीको साइबर ब्युरोले सिन्धुली घर भएका ३६ वर्षीय कमलप्रसाद अधिकारीलाई पक्राउ गरेको हो। उनी बुढानिलकण्ठबाट पक्राउ परेका थिए। फेसबुकमा फेक आइडी बनाएर अधिकारीले रोजगारीका विभिन्न प्रस्तावहरूको प्रचार गरी सोको लागि फिजिकल फिटनेसको चेकजाच गर्नुपर्ने भन्दै नग्न फोटो तथा भीडियो माग गरेको प्रहरीको भनाइ छ। त्यसपछि आफूले भनेको नमाने फोटोभिडियो सार्वजनिक गरिदिने भन्दै उनले पीडितलाई ब्लाकमेल गर्ने गरेको प्रहरीको भनाइ छ। प्रहरीले काठमाडौं जिल्ला अदालतबाट ७ दिनको म्याद लिएर अनुसन्धान गरिरहेको छ।
मरासिनीले अर्थसचिवको जिम्मेवारी सम्हाल्दा पुस्करलाई गरियो बिदाइ,"काठमाडौं : अर्थ मन्त्रालयबाट सरुवा भएका सचिव कृष्णहरि पुस्कर कर्णको बिदाइ र सचिवको जिम्मेवारी सम्हाल्न आएका सचिव मधु मरासिनीको स्वागत गरिएको छ। अर्थमन्त्री वर्षमान पुन, राजश्वसचिव डा रामप्रसाद घिमिरेसहित मन्त्रालय तथा मातहत निकायमा कार्यरत सहसचिव, उपसचिव र शाखा अधिृकतभन्दा माथिका अधिकांश कर्मचारी स्वागत तथा बिदाई कार्यक्रममा सहभागी थिए। मन्त्रिपरिषदको सोमबारको बैठकले मरासिनीलाई अर्थमा र पुष्करलाई प्रधानमन्त्री तथा मन्त्रिपरिषद् कार्यालयमा सरुवा गर्ने निर्णय गरेको थियो। मरासिनी यसअघि पनि अर्थसचिव थिए। कार्यक्रममा मन्त्री पुनले लामो सरकारी सेवाका क्रममा जिम्मेवारी हेरफेर हुनुलाई सामान्य रुपमा लिनुपर्ने बताए। उनले कर्मचारीलाई उच्च मनोबलका साथ काम गर्न निर्देशन दिए। असलनियतका साथ गरिएका काम र निर्णयमा समस्या परे कर्मचारीको संरक्षण राजनीतिक नेतृत्वले गर्ने उनको प्रतिबद्धता थियो। राजनीतिज्ञ, प्रशासक वा सार्वजनिक जीवनमा भएका मानिसहरूमाथि आरोप वा टीकाटीप्पणी हुन सक्छन्, मन्त्री पुनले भने, असल नियतका साथ गरिएको काममा समस्या आइपरे राजनीतिक नेतृत्वको तर्फबाट संरक्षण हुने कुराको ग्यारेण्टी गर्छु। उनले निजी क्षेत्रको विश्वास जितेर लगानीको वातावरण निर्माणलाई सरकारले प्राथमिकतामा राखेको भन्दै सोहीअनुसार काम गर्न कर्मचारीलाई आग्रह गरे। निजी क्षेत्रको मनोबल उठाउनुपर्ने छ। बजेटमा हाम्रा नीतिहरू पक्कै पनि त्यसमा केन्द्रित हुनेछन्, मन्त्री पुनले भने, सिर्जित दायित्वअन्तर्गत खर्च भएका आयोजनाको निकाशा दिन र अन्तरमन्त्रालय समन्वयमा ध्यान दिएर खर्च बढाउन मेरो सबैलाई आग्रह छ। मन्त्री पुनले टिममा काम गरेर नतिजा दिनुपर्ने समयमा आफूहरू रहेको बताए। कार्यक्रममा सचिवद्वय पुस्कर र मरासिनीले सरकारले दिएको नयाँ जिम्मेवारी इमान्दारीपूर्वक निर्वाह गर्ने बताए। आफूहरू विगतमा पनि सँगै काम गरेको स्मरण गर्दै उनीहरूले कार्यक्रममा एकअर्काप्रति सौहार्दता प्रकट गरे। सचिव मरासिनीले बजेट निर्माणको पूर्वसन्ध्यामा रहेकाले अर्थमन्त्रीको नीतिअनुसार काम गर्न आफ्नो टिम प्रतिबद्ध रहेको बताए।"
एमालेले गर्यो पूर्वराष्ट्रपति भण्डारीलाई राष्ट्रिय गौरव पदकबाट सम्मान,"काठमाडौं : नेकपा एमालेले गौरव पदक बाट पूर्वराष्ट्रपति विद्यादेवी भण्डारीलाई सम्मान गरेको छ। सोमबार नेपाल कम्युनिस्ट पार्टी स्थापनाको ७५ वर्ष पूरा भएको अवसरमा आयोजित हिरक महोत्सवमा पूर्वराष्ट्रपति भण्डारीलाई राष्ट्रिय गौरव पदकबाट एमालेले सम्मान गरेको हो। समारोहमा एमाले अध्यक्ष केपी शर्मा ओलीले पूर्वराष्ट्रपति भण्डारीलाई उक्त सम्मान प्रदान गरेका हुन्। भण्डारी नेपालको पहिलो महिला राष्ट्रपति हुन्। गणतन्त्रको स्थापनासँगै संविधानसभाबाट संविधान जारी भएपछिको पहिलो राष्ट्रपति पनि भण्डारी नै हुन्। २०७२ असोजदेखि २०७९ फागुन २८ गतेसम्म उनीलगायत नेपालको राष्ट्रपति भइरहिन्। लामो समय एमालेको राजनीतिमा पनि उनी सक्रिय भइन्। महेन्द्र मोरङ बहुमुखी क्याम्पसको स्वतन्त्र विद्यार्थी युनियनको कोषाध्यक्ष हुँदै राजनीतिमा स्थापना भण्डारी २०५० साल जेठ ३ गते दासढुंगामा तत्कालीन एमाले महासचिव मदनकुमार भण्डारीको निधनसँगै विद्या भण्डारी पूर्णरूपमा राजनीतिमा होमिएकी हुन्। आइतबार ललितपुरको गोदावरीमा बसेको पार्टीको महाधिवेशन प्रतिनिधि परिषद् बैठकबाट भण्डारीलाई राष्ट्रिय गौरव पदकबाट सम्मान गर्ने निर्णय गरेको एमालेका महासचिव शंकर पोखरेलले जानकारी दिए। भण्डारीले मुलुकको लोकतान्त्रिक आन्दोलनमा, कम्युनिष्ट आन्दोलनमा योगदान पुर्याएको योगदान र राष्ट्रिय स्वाभिमान रक्षाका खातिर लिएको अडान, राष्ट्रपति पदमा निर्वाचित भएर पनि अत्यन्त चुनौतिपूर्ण अवस्थामा भण्डारीले महत्वपूर्ण ढंगले भुमिका खेलेको उनलाई राष्ट्रिय गौरव पदकले सम्मान गर्ने प्रस्ताव गरेको हो। कार्यक्रममा प्रधानमन्त्री पुष्पकमल दाहाल प्रचण्ड, पूर्वप्रधानमन्त्रीहरु केपी शर्मा ओली, शेरबहादुर देउवा, झलनाथ खनाल, डा बाबुराम भट्टराई र तत्कालीन मन्त्रिपरिषदका अध्यक्ष खिलराज रेग्मीलगायतको सहभागिता थियो।"
"एमालेको विशेष समारोह : पूर्वराष्ट्रपति भण्डारी, प्रधानमन्त्री प्रचण्ड र पूर्वप्रधानमन्त्रीले सम्बोधन गर्दै","काठमाडौं : नेपाल कम्युनिष्ट पार्टी (एमाले)ले नेकपा स्थापनाको ७५ वर्ष पूरा भएको अवसरमा आज (हीरक महोत्सव) जयन्ति मनाएको छ। ललितपुरको गोदावरीमा विशेष समारोह आयोजना गरेर नेपालको कम्युनिष्ट आन्दोलनमा योगदान दिने विशिष्ट व्यक्तिलाई गणतन्त्र गौरव सम्मानबाट सम्मानसमेत गर्न लागेको हो। समारोहलाई नेकपा एमालेका अध्यक्ष केपी शर्मा ओली,प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल प्रचण्ड, नेपाली कांग्रेसका सभापति शेरबहादुर देउवालगायत अन्य पार्टीका शीर्ष नेताले सम्बोधन गर्ने कार्यक्रम रहेको एमालेका प्रचारप्रसार विभाग प्रमुख राजेन्द्र गौतमले जानकारी दिए। आइतबार सम्पन्न एमालेको परिषद् बैठकले पार्टी स्थापनाको ७५ वर्ष पूरा भएका अवसरमा सो समारोहमा गणतन्त्र गौरव सम्मानबाट पूर्वराष्ट्रपति विद्यादेवी भण्डारीलाई सम्मान गर्ने निर्णय गरेको छ। मुलुकबाट निरङ्कुशताको अन्त्य र गणतन्त्र स्थापना गर्न अग्रजको सङ्घर्ष, निष्ठा र त्यागलाई स्मरण तथा सम्मान गर्न एमालेले उक्त सम्मान प्रदान गर्न लागेको प्रचारप्रसार विभाग प्रमुख गौतमले बताए। नेपालमा २००६ वैशाख १० गते (१९४९ अप्रिल २२) का दिन पुष्पलाल श्रेष्ठको नेतृत्वमा नेपाल कम्युनिष्ट पार्टी (नेकपा) को स्थापना भएको हो। समाजवाद स्थापनाको लक्ष्यसहित स्थापित नेकपामा श्रेष्ठ संस्थापक महासचिव थिए। नेकपाका संस्थापकहरुमा निरञ्जन गोविन्द वैद्य, नरबहादुर कर्माचार्य, नारायणविलास जोशी र मोतीदेवी श्रेष्ठ थिए। स्थापनाकालमा एउटै रहेका कम्युनिष्ट पार्टी विभाजन र एकताको शृङ्खलाबाट गुज्रँदै आएका छन्। अहिले पनि विभिन्न धार र समूहमा कम्युनिष्ट तथा वाम पार्टी सञ्चालित छन्।"
सरकारमा हुँदा गरेका कामले कम्युनिष्ट आन्दोलनप्रति नेपाली जनताको आशा छ : पूर्वराष्ट्रपति भण्डारी,"काठमाडौं : पूर्व राष्ट्रपति विद्यादेवी भण्डारीले कम्युनिष्टले सरकारमा भएका बेला राष्ट्र र जनताका जलबल्दा विषयलाई ध्यान दिएको बताएकी छन्। नेकपाको ७५ वर्ष पूरा भएको अवसरमा सोमबार गोदावरीमा एमालेले आयोजना गरेको हीरक महोत्सवमा सम्बोधन गर्दै उनले सरकारमा हुँदा व्यवहारिक रुपमा कार्यन्वयन गरे कम्युनिष्ट आन्दोलनप्रति नेपाली जनताको आशा र भरोषा बढाएको दाबी गरेकी हुन्। उनले आन्दोलनको गम्भीर समीक्षा गर्नुपर्ने बताइन्। वामपन्थी र गैह्रवामपन्थी दलभित्र आफ्नो पार्टीले लिएर विचार र सिद्धान्तमा विचलन आएको छछैन समीक्षा गर्नुपर्ने धारणा राखिन्। उनले कम्युनिष्ट पार्टी फुट र विभाजन पदका लागि, अवसरका लागि हो कि विचार र सिद्धान्तको आधारमा हो ध्यान दिनुपर्ने उल्लेख गरिन्। देश विकासमा सबै राजनीतिक दल मिलेर अगाडि बढाउनुपर्ने बताइन्। पूर्वराष्ट्रपति भण्डारीले एमालेका तत्कालीन महासचिव मदन भण्डारीको निधनपश्चात आफ्नो राजनीतिक यात्राले नयाँ मोड लिएको स्मरण गरिन्। उनले भनिन्, जनताका चाहना अनुसार मदनको सपना साकार पार्न आफू राजनीतिमा आएको हुँ। कार्यक्रममा प्रधानमन्त्री पुष्पकमल दाहाल प्रचण्ड, पूर्वप्रधानमन्त्रीहरु केपी शर्मा ओली, शेरबहादुर देउवा, झलनाथ खनाल, पूर्वप्रधानमन्त्री डा बाबुराम भट्टराई र तत्कालीन मन्त्रिपरिषदका अध्यक्ष खिलराज रेग्मीसमेत छन्।"
फोनपे पेमेन्ट सर्भिसद्वारा नेपालको पहिलो डोमेस्टिक क्रेडिट कार्ड सञ्जालको सुरुवात,"काठमाडौँ : फोनपे पेमेन्ट सर्भिस लिमिटेडले नेपालको पहिलो डोमेस्टिक क्रेडिट कार्ड सञ्जालको सुरुवात गरेको छ। डोमेस्टिक क्रेडिट कार्ड सञ्जाल अन्तर्गत फोनपेले नेपालमा पहिलो पटक पूर्णरुपमा डिजिटल क्रेडिट कार्डको सुरुवात सिटिजन्स बैंक इन्टरनेसनल लिमिटेडसँगको सहकार्यमा सुरुवात गरेको हो। नेपालका बैंक तथा वित्तीय संस्थाहरुले आफ्ना ग्राहकहरुलाई फोनपे कार्ड स्किमअन्तर्गत रही पूर्णरुपको डिजिटल क्रेडिट कार्ड आफ्नो मोबाइल बैंकिङ एप मार्फत उपलब्ध गराउन सक्नेछन्। सिटिजन्स बैंक इन्टरनेसनल लिमिटेड यस्तो कार्ड जारी गर्ने नेपालको पहिलो बैंक भएको छ। सिटिजन्स बैंकका ग्राहकहरुले यस क्रेडिट कार्डको सुविधा सिटिजन्स बैंकको मोबाइल बैंकिङ एप मार्फत लिन सक्ने जनाइएको छ। क्रेडिट कार्ड पुर्णरुपमा डिजिटल अनबोर्डिङ हुने तथा हाल फोनपे क्यूआरमा आबद्ध करिब १४ लाख व्यावसायीहरुको स्थानहरुमा निर्बाद रुपमा प्रयोग गर्न सकिने फोनपेले जनाएको छ। फोनपेका सीईओ दिवस कुमारले भने, हामीले नेपालमा भुक्तनीको नयाँ उपकरणको रूपमा फोनपे कार्ड स्किम प्रस्तुत गर्न पाउँदा उत्साहित छौं। यसको सजिलो पहुँच र बलियो सुरक्षा सुविधाहरूको साथ, यो सेवाद्वारा ग्राहकहरूले आफ्नो वित्तीय व्यवस्थापन र कारोबार सञ्चालन गर्ने तरिकालाई पुनः परिभाषित गर्ने विश्वास लिएका छौं।"
मनाङमा एक वर्षमा २१ हजार पर्यटक भित्रिए,"मनाङ : हिमाली जिल्ला मनाङ आउने पर्यटक बढ्दै गएका छन्। विश्वकै १०औँ स्थानमा पर्ने जोखिमयुक्त पदमार्ग र मनास्लु पदयात्राको यात्रामा आउने विदेशी पर्यटक आगमन बढ्दो छ। विसं २०८० मा २१ हजार चार सय ९५ पर्यटक भित्रिएका अन्नपूर्ण क्षेत्र संरक्षण आयोजनाले जनाएको छ। वैशाखदेखि चैत मसान्तसम्ममा सो संख्यामा विदेशी पर्यटक भित्रिएका हुन्। तीमध्ये फ्रान्सका नागरिक बढी आगमन भएको तथ्यांकमा उल्लेख छ। मनाङ फ्रान्सका नागरिकको रोजाइमा पर्ने गरेको अन्नपूर्ण क्षेत्र संरक्षण आयोजनाका प्रमुख ढकबहादुर भुजेलले जानकारी दिए। उनका अनुसार फ्रान्सका एक वर्षमा दुई हजार चार सय ८२ मनाङ भ्रमणमा आएको तथ्यांकमा उल्लेख छ। त्यस्तै इजरायलका एक हजार आठ सय २१ र जर्मनीका एक हजार सात सय ५४ नागरिक मनाङ भ्रमणमा आएको तथ्यांक रहेको उनले बताए। विदेशीको रोजाइमा मनाङ प्रमुख रहने गरेको पाइएको प्रमुख भुजेलले बताए। उनले भने, अन्य देशबाट पर्यटक आउने भए पनि यी देशका नागरिक बढी आउने गरेका छन्, संख्याको आधारमा यी धेरै हुन्, अमेरिका, चाइना, रसिया, भारतका पर्यटक पनि आउने क्रम बढ्दै गएको तथ्यांक हामीमा दर्ता भएका छन्। मनाङ प्राकृतिक सम्पदाले भरिपूर्ण भएकाले पनि पर्यटकको रोजाइमा पर्ने गरेको उनको भनाइ छ। नयाँ वर्ष २०८१ को पहिलो दिनमा मात्रै एक सय १५ विदेशी पर्यटक भित्रिएको प्रमुख भुजेलले जानकारी दिए। उनका अनुसार नयाँ वर्षका दिनमा आन्तरिक पर्यटकको समेत उल्लेख्य आगमन भएको थियो। सडक सञ्जालले मनाङ आउने आन्तरिक पर्यटकलाई समेत सहज भएको उनको भनाइ छ। आन्तरिक पर्यटक पनि बिदाको समयमा भ्रमणमा आउने क्रम बढ्दो रहेको अन्नपूर्ण क्षेत्र संरक्षण आयोजनाका प्रकृति पर्यटनविद भुपेन्द्र गुरुङले जानकारी दिए। उनले भने, तीनचार दिनको बिदा लगातार परेको अवस्थामा मनाङमा आन्तरिक पर्यटकले भरिभराउ हुन्छ, भ्रमणमा निस्कने प्रविधि नेपालीमा पनि बढ्दै गएको छ। आन्तरिक पर्यटकको भने अभिलेख राखिदैन तर, पर्यटकको आगमन भने उल्लेख्य हुने गरेका उनको भनाइ छ। यहाँ भित्रिने पर्यटक अधिकांश थोराङ्ला भञ्ज्याङ हुँदै मुस्ताङ निस्कन्छन् भने केही पर्यटक लार्के भञ्ज्याङ हुँदै मनास्लुतर्फ लाग्ने गर्दछन्। आन्तरिक पर्यटकको रोजाइमा तिलिचो ताल पर्ने गरेको मनाङ ङिस्याङ गाउँपालिका९ का वडाध्यक्ष चोल्पा गुरुङले बताए। केही दिन बिदा भएको बेलामा आन्तरिक पर्यटक तिलिचो ताललाई मुख्य गन्तव्य बनाएर आउने गरेका उनले बताए। दुई समयमा मनाङका पदमार्गमा यात्रा गर्न सकिन्छ। कोभिडको सङ्क्रमण र विसं २०७८ को बाढी पहिरोपछि यहाँ पर्यटक आवागमनमा वृद्धि हुँदै गएको छ। पर्यटक हिमाल, पहाडका दृश्य, मनाङवासीको संस्कार, संस्कृति, रीतिरिवाज, प्राकृतिक सुन्दरता हेर्न पर्यटकको आगमन हुने गर्दछ। साथै अन्नपूर्ण पदमार्गमार्फत पर्यटक मनाङबाट थोराङ्ला भञ्ज्याङ पार गरी मुस्ताङ हुँदै पोखरा पुग्ने गर्दछन्। अन्नपूर्ण पदमार्गको प्रवेशद्वार लमजुङको बेँसीसहर नगरपालिका७ मनाङ्गे चौताराबाट यात्राको सुरुआत हुन्छ। अन्नपूर्ण पदमार्गमा लमजुङसहित मनाङ, मुस्ताङ, म्याग्दी र कास्की गरी पाँच जिल्ला जोडिएका छन्। काठमाडौंदेखि बेँसीसहरसम्म सवारी साधनमा पर्यटक आउने गर्दछन्। पछिल्लो समय सडक सहज भएपछि सवारी साधनमा नै चामे, खाङ्सारसम्म सवारी साधनमा नै पुग्ने गरेको पाइन्छ। त्यसपछि मात्रै मुख्य गन्तव्यतर्फ पदमार्गको यात्रा गर्ने गरेको भेटिन्छ। रासस"
मदन भण्डारीलाई सम्झिदै भक्कानिइन् विद्यादेवी भण्डारी,"काठमाडौं : पूर्वराष्ट्रपति विद्यादेवी भण्डारी आफ्ना श्रीमान् स्वर्गीय मदन भण्डारीलाई सम्झेर भक्कानिएकी छन्। सोमबार हिरक जयन्तीको अवसरमा नेकपा एमालेले आयोजना गरेको कार्यक्रममा सम्बोधन गर्ने क्रममा पूर्वराष्ट्रपति भण्डारी भक्कानिएकी हुन्। उनले श्रीमान् नेकपा एमालेका तत्कालीन महासचिव भण्डारीको निधनपछि आफ्नो राजनीतिक यात्राले नयाँ मोड लिएको बताइन्। मदन भण्डारीलाई स्मरण गर्दा निकै भावुक भएकी भण्डारीले एमालेको प्रेरणा र प्रोत्साहन एवं जनताको चाहना अनुरुप मदन भण्डारीका अधुरा सपना साकार पार्न राजनीतिमा सक्रिय हुने परिवेश सिर्जना भएको बताइन्। उनले मुलुकमा समाजवाद उन्मुख अर्थतन्त्र निर्माणका निम्ति सबैले मिलेर कार्य गर्नुपर्ने अवस्था विद्यमान रहेको धारणा राखिन्। भक्कानिदै भनिन्, 'नेकपा एमालेका तत्कालीन महासचिव मदन भण्डारीको २०५० साल जेठ ३ गते जीप दुर्घटनामा परी निधन भएपछि मेरो राजनीतिक यात्राले नयाँ मोड लिएको थियो। नेकपा एमालेको प्रेरणा , प्रोत्साहन एवं कार्यकर्ता सदस्य यथा जनताको चाहना बमोजिम मदनका अधुरा सपना साकार पार्ने अभियानमा म थप जिम्मेवारीका साथ राजनीतिक सक्रिय रुपमा लाग्ने परिवेश निर्माण भएको हो।' त्यस्तै भण्डारीले कम्युनिष्ट आन्दोलनमा पटक पटक देखिने गरेको फुट र विभाजनका बारेमा गम्भीर रुपमा समिक्षा गर्नुपर्ने बेला आएको पनि बताइन्।उनले मदनले विकास गरेको जनताको बहुदलीय जनवादलाई थप कार्यान्वयनमा लैजानुपर्ने आवश्यकता औंल्याइन्। उनले संविधानले मार्ग निर्देशन गरेको समाजवाद उन्मुख अर्थतन्त्र निर्माणका लागि सबै एकजुट भएर काम गर्नुपर्ने बताइन्। भण्डारीलाई आज नेकपा एमालेले राष्ट्रिय गौरवको पदकबाट सम्मान गरेको छ। पूर्वराष्ट्रपति भण्डारीले आफूलाई पार्टीले दिएको सम्मानले थप जिम्मेवारी महशुस भएको प्रतिक्रिया दिइन्।"
सर्वोच्चलाई रञ्जिताको जवाफ रेशम चौधरीको माफी मिनाहाले कसूरको अन्त्य हुँदैन,"काठमाडौं : नागरिक उन्मुक्ति पार्टीकी अध्यक्ष रञ्जिता श्रेष्ठले रेशम चौधरीले सर्वोच्च अदालतमा दायर गरेको रिट निवेदन खारेज गर्न माग गरेकी छन्। सर्वोच्चलाई ११ बुँदे लिखित जवाफ पेस गरेकी रञ्जिताले रेशम चौधरीलाई फौजदारी अभियोग लागेको व्यक्ति, टीकापुर घटनाका मुख्य अभियुक्त, नैतिक पतन भएका व्यक्ति, त्यस्ता व्यक्ति राजनीतिक दलको सदस्यसमेत हुन नपाउनेलगायत जवाफ पेस गरेकी छन्। उनले टीकापुरमा भएको पार्टीको महाधिवेशनलाई कथित महाधिवेशन भनेकी छन्। 'नागरिक उन्मुक्ति पार्टीको अध्यक्ष पदमा आफ्नो बहालीको माग नभई कथित महाधिवेशनबाट विधान विपरीत निर्वाचित सबै पदाधिकारीको तर्फबाट समेत निज स्वयं रिट दिएको देखिन्छ,' उनले भनेकी छन्। रेशम चौधरीलाई पार्टीको तर्फबाट रिट निवेदन दिने अधिकारसमेत नरहेको उनले उल्लेख गरेकी छन्। त्यस्तै नागरिक उन्मुक्ति पार्टीको विधानले नैतिक पतन देखिने अभियोगमा अन्तिम अदालतबाट दोषी ठहर भएका व्यक्ति सदस्य हुन नपाउने प्रवधान रहेको समेत उनले उल्लेख गरेकी छन्। उनले थुनामुक्त भएको ७ महिनाभित्र महाधिवेशनबाट अध्यक्ष चुनिने कुरा पनि विधान विपरीत रहेको उल्लेख गरेकी छन्। रञ्जिताले यसअघि सर्वोच्चले दिएको आदेश र राजनीतिक दलसम्बन्धी ऐनको व्यख्या गर्दै भनेकी छन्, 'उल्लेखित फैसलामा प्रयुक्त शब्दावलीबाट प्रहरीहरुलाई एक प्रकारले अपहरण गरी आत्मसमर्पण गरेको व्यक्तिलाई हत्या गरेको र हत्याको प्रकृतिबाट निजहरुको अपराध सभ्य समाजको अपेक्षा र मानवीय चेतनाविरुद्ध रहेको भन्ने उल्लेख भएको परिप्रेक्ष्यमा निज कुनै पनि राजनीतिक दलको सदस्य हुन सक्ने अवस्था नभएको भनी निर्वाचन आयोगले गरेको निर्णयमा त्रुटि रहेको हुँदा दरभागी छ भन्ने रिट निवेदन दाबी खारेज गरिपाउँ।' उनले पार्टीको वैधानिक र संस्थापक अध्यक्ष आफूलाई निवर्तमान अध्यक्ष भन्नु कानुन विपरीत रहेको बताएकी छन्। उनले राष्ट्रपतिबाट आममाफी पाए पनि कसूरको आधारमा उत्पन्न हुने दुष्परिणाम यथावत रहने उल्लेख गरेकी छन्। 'माफी मिनाहाद्वारा सजायबाट दिइने छुटकाराले माथि उल्लेखित यस्ता '    'बाट भने छुटकारा दिन नमिल्ने अवस्थाको सिर्जना गरेकोमा माफी मिनाहाले कनै व्यक्तिको नैतिक चरित्रको पुनःस्थापना गर्दछ भन्ने कुतर्क गर्न नमिल्ने हुन्छ,' उनले जवाफमा लेखेकी छन्। सो विपरीत      बाट समेत छुटकारा दिँदै जाँदा दण्डहीनताको अवस्था सिर्जना हुने जवाफमा उनले भनेकी छन्।"
खडेरीले खेतबारीमै सुक्न थाल्यो बाली,"म्याग्दी : वैशाख पहिलो साता बितिसक्दा पनि पानी नपरेका कारण मकै छर्न नपाएर म्याग्दीका किसान चिन्तित छन्। लामो खडेरीले खेतबारीमा लगाएका तरकारी र खेतमा लगाएको मकै सुक्न थालेको छ भने जंगलमा लागेको डढेलोले वन जंगल उजाडिएको छ। पानीका मुहान सुकेका छन्। गाउँमा खानेपानीको समस्या उत्पन्न हुनुका साथै वायु प्रदूषणका कारण बिरामी बढेको स्थानीयले बताएका छन्। हिउँद याममा राम्रोसँग हिमपात र वर्षा नभएपछि गहुँ, जौलगायत हिउँदेबाली पनि राम्रोसँग उत्पादन नभएको मालिका गाउँपालिका२ का किसान टेकबहादुर विकले बताए। हिउँदेबाली खेतबारीमै सुक्न थालेका छन्। हिमपात र वर्षा नहुँदा बेँसीबाट हिमाली क्षेत्रसम्म गरिएको हिउँदेबाली खेतबारीमै सुक्न थालेको छ, विकले भने। वर्षा र हिमपात नभएपछि सिँचाइको अभावले गहुँ, जौलगायतका हिउँदेबाली पनि राम्रोसँग उत्पादन भएन। अहिले खडेरी परेको छ, बारीमा मकै छर्न पाएका छैनौँ। यस्तै भयो भने त भोकमरीले मरिने भयो, मंगला गाउँपालिका ५ का किसान टीका पौडेलले गुनासो गरे। लामो समयदेखि पानी परेको छैन। मौसम तातिरहेको र गर्मीले आलसतालस बनाइरहेको छ। किसान बारीमा मकै छर्न नपाएर छट्पटाइरहेको मालिका गाउँपालिका६ का कृषक छवि विश्वकर्माले बताए। विपत्ति सुरु भएको छ। पाँच महिनादेखि राम्रोसँग पानी परेको छैन। खेतमा छरेका मकै खेतमा नै सुकेको छ। बारीमा मकै छर्न नपाएर किसान चिन्तित छन्। तरकारी र फलफूलका बिरुवा मर्न थाले। वनजंगल डढेलोले ध्वस्त भएका छन्। खानेपानीका मुहान सुकिराखेका छन्। स्थिति हामीले सोचेभन्दा जटिल हुँदै गएको छ, उनले भने। हिमपात नभएपछि हिमशृङ्खला कालापत्थर देखिन थालेका छन्। हिउँले सेताम्मे ढाकिनुपर्ने हिमाल हिमपात नभएको र पग्लिएर नाङ्गिन थालेका छन्। यस वर्ष कम हिमपात हुँदा हिमालमा हिउँ पग्लिएर हिउँको मात्रा घट्दै गएका छन्। जलवायु परिवर्तनको असर हिमाली क्षेत्रमा प्रत्यक्षरूपमा परेको स्थानीयवासीको भनाइ छ। पर्याप्तमात्रामा हिउँ नपरेपछि यतिबेला धवलागिरि, नीलगिरि, अन्नपूर्ण, गुर्जा, चुरेलगायत हिमाल रङ उडेझैँ फिक्का देखिन थालेका छन्।। हिमपात नहुँदा हिमालमा हिउँको मात्रा घट्दै गएर हिमाल काला पहाडजस्ता देखिन थालेको र जंगली फूलमा समेत त्यसको प्रभाव देखिएको किसानले बताएका छन्। आकाश खुल्न सकेको छैन। जताततै डढेलो लागेपछि तुवाँलोले वातावरण विषाक्त बनेको छ। घाम नलागे पनि गर्मी बढेको छ। जलवायु परिवर्तनको असर हिमालमा मात्रै होइन, जंगली फूलमा पनि देखिन थालेको छ। चैतवैशाखमा फुल्ने लालीगुराँस यस वर्ष पुसदेखि नै फुलेको देखिएको छ। मौसम परिवर्तन हुँदै गएको छ, खडेरीका कारण जनजीवन अस्तव्यस्त बनेको छ। बाली खेतबारीमा नै मर्न थालेपछि किसान के खाएर वर्ष बिताउने भन्ने चिन्तामा छन्, स्थानीय जनप्रतिनिधिहरूको भनाइ छ। मकैबाली लगाउने याम घर्किसकेको छ। वर्षा नहुँदा बाँझै रहेका खेत जोत्नसमेत नपाइएको किसानले गुनासो गरेका छन्। व्यावसायिक तरकारीखेती गरेका किसानले खडेरीका कारण उत्पादनमा कमी आउने गुनासो गरेका छन्। लामो समयको खडेरीले किसानलाई बाली लगाउन र लगाएका बालीको संरक्षणमा समस्या भएको कृषि प्राविधिक जगत बानियाँले बताए। उनका अनुसार गत असोजको अन्तिम सातापछि यस क्षेत्रमा राम्रोसँग वर्षा भएको छैन। कृषि ज्ञान केन्द्र म्याग्दीका अनुसार विशेषगरी हिउँदे बालीनालीमा खडेरीले असर पुर्याएको छ। सिँचाइ सुविधा भएका र नभएका दुवै स्थानमा उत्पादनमा निकै कमी आएको केन्द्रका प्रमुख वरिष्ठ कृषि विकास अधिकृत सञ्जीव बास्तोलाले बताए। म्याग्दीमा आकाशे वर्षाका भरमा खेतीबाली लगाउने ठाउँ धेरै भएकाले पनि यस वर्षको हिउँदे खेतीका रुपमा लगाइएका गहुँ, जौ, तोरी, आलु, फापरलगायत व्यावसायिक तरकारी खेती गर्नेले ठूलो नोक्सानी व्यहोर्नुपरेको केन्द्रले जनाएको छ। तेलहन बालीमा मात्र २५ प्रतिशतभन्दा बढीले उत्पादनमा कमी आएको कृषि प्राविधिकहरू बताउँछन्। त्यसैगरी लहरेबाली समयमा लगाउन नपाउँदा व्यावसायिक तरकारी किसान मारमा परेका छन्। बालीनाली सुक्न थालेपछि किसान चिन्तित बनेका छन्। अर्कोतर्फ पानीको वैकल्पिक स्रोतसमेत खडेरीका कारण सुकेपछि चैते धानका लागि बीउ राख्नसमेत नपाएको किसानले गुनासो गरेका छन्।"
माथिल्लो अरुण र दूधकोशीको सुरुङ खन्न पनि टिबिएम प्रयोग हुने,"काठमाडौं : नेपाल विद्युत प्राधिकरणले एक हजार ६३ मेगावाट क्षमताको माथिल्लो अरुण र छ सय ३५ मेगावाटको दूधकोशी जलविद्युत् आयोजनाको सुरुङ खन्न टनेल बोरिङ मेसिङ (टिबिएम) प्रयोग गर्ने तयारी सुरु गरेको छ। टिबिएममार्फत भेरी बबई र सुनकोशी मरिण डाइभर्सन बहुउद्देश्य आयोजनाका सुरुङ खन्दा सफल र प्रभावकारी देखिएपछि उक्त प्रविधिलाई माथिल्लो अरुण र दूधकोशी जलविद्युत् आयोजनामा पनि प्रयोगमा ल्याउन लागिएको हो। अर्धजलाशययुक्त माथिल्लो अरुण जलविद्युत् आयोजनाको मुख्य सुरुङको लम्बाइ आठ दशमलव चार किलोमिटर छ। दूधकोशी जलाशययुक्त जलविद्युत् आयोजनाको सुरुङको लम्बाइ १३ किलोमिटर छ। निर्माणको अधिकांश समय खर्च हुने जलविद्युत् आयोजनाहरुको सुरुङ हाल ड्रिलिङ गरी विस्फोटक पदार्थको प्रयोग गरी विस्फोट गराएर निर्माण हुँदै आएको छ। प्राधिकरणका कार्यकारी निर्देशक कुलमान घिसिङ, अपर अरुण हाइड्रोइलेक्ट्रिक लिका प्रबन्धसञ्चालक फणिन्द्रराज जोशी, दूधकाशी जलविद्युत् कम्पनीका प्रमुख कार्यकारी अधिकृत विमल गुरुङ सम्मिलित टोलीले सुनकोशी मरिण आयोजनाको स्थलगत अवलोकन गरी टिबिएममार्फत खनिएको सुरुङको जानकारी लिएको छ। टोलीले टिबिएमको प्राविधिक पक्ष, यसको प्रयोग गर्दा बेहोर्नु परेका समस्या तथा चुनौतीहरु, भौगर्भिक जटिलता, लागत तथा समय, कामको गुणस्तर, प्रभावकारितालगायतका विषयमा आयोजना व्यवस्थापन र निर्माण व्यवसायीसँग छलफल गरी जानकारी लिएको थियो। प्राधिकरणका कार्यकारी निर्देशक घिसिङले सिँचाइका दुईवटा आयोजनाहरुको सुरुङ टिबिएममार्फत खन्दा समय थौरै लागेको र काम पनि गुणस्तरीय देखिएकाले उक्त प्रविधिलाई ठूला सुरुङ भएका दुई जलविद्युत् आयोजनाहरु प्रयोगमा ल्याउन लागिएको बताए। घिसिङले माथिल्लो अरुण र दूधकोशी जलविद्युत् आयोजनाहरुको वित्तीय व्यवस्थापन अन्तिम चरणमा पुगेको र अब निर्माणका लागि बोलपत्र आह्वान गर्न लागिएकाले भेरी बबई र सुनकोशी मरिणमा टिबिएमबाट सुरुङ खन्दा देखिएका समस्या र अनुभवलाई सम्बोधन गर्ने गरी बोलपत्रको कागजात तयार गरिने बताए। सुनकोशी मरिण डाइभर्सन र दूधकोशीको मुख्य सुरुङको लम्बाइ बराबर भएकाले टिबिएमबाटै खन्ने गरी प्रक्रिया अगाडि बढाइसकेका छौँ, माथिल्लो अरुणमा टिबिएम पुर्याउन प्रवेश सडक समस्या देखिएको छ, मेसिन पुर्याउन सम्भाव्य देखिएका उक्त आयोजनामा पनि टिबिएम नै प्रयोगमा ल्याइने छ, कार्यकारी निर्देशक घिसिङले भने। एकपल्टको लगानीका हिसाबले केही महङ्गो देखिए पनि टिबिएममार्फत सुरुङ खन्दा अन्य प्रवेश सुरुङ निर्माण गर्नु नपर्ने, न्यून वातावरणीय तथा सामाजिक मुद्धा, निर्माणमा लाग्ने कम समयलगायतलाई हिसाब गर्दा टिबिएमको प्रयोग सस्तो र प्रभावकारी नै हुने देखिएको छ। टिबिएमको प्रयोगमार्फ सुरुङ निर्माण छिट्टो सकिने तर अन्य संरचनाहरु नसकिने अवस्था आउन नदिन सुरुमै आयोजनाको समग्र व्यवस्थापन गरिनु पर्ने उनले उल्लेख गरे। मुख्य सुरुङको लम्बाइ १३ किलोमिटर र उक्त सुरुङ खन्न निर्माण गर्नुपर्ने दुईवटा प्रवेश (एडिट) सुरुङको लम्बाइ पाँच किलोमिटर गरी दूधकोशी आयोजनाले कुल १८ किलोमिटर सुरुङ निर्माण गर्नुपर्ने छ। टिबिएमबाट खन्दा एडिट सुरुङहरू बनाउनु पर्दैन। एडिट सुरुङ पुग्न बनाउनुपर्ने करिब ७ किलोमिटर प्रवेशमार्ग आवश्यक हुँदैन। माथिल्लो अरुण विश्व बैंक र दूधकोशी एशियाली विकास बैंकको नेतृत्वमा लगानी जुटाएर निर्माण अगाडि बढाउन लागिएको छ। सन् २०१९ को मूल्यमा निर्माण अवधिको ब्याज, मूल्यवृद्धिलगायतसहित एक अर्ब ७५ करोड डलर (करिब रु दुई खर्ब १४ अर्ब) अनुमानित लागत रहेको माथिल्लो अरुणमा ७० प्रतिशत ऋण र ३० प्रतिशत स्वपुँजी (इक्विटी)बाट जुटाइने छ। विश्व बैंकको नेतृत्वको सहवित्तीयकरणमा अन्तर्राष्ट्रिय वित्तीय संस्थाबाट र स्वदेशी बैंक तथा वित्तीय संस्थाबाट जुटाएर वित्तीय व्यवस्थापन गरिने योजना बनाइएको छ। दूधकोशी आयोजनाको अनुमानित लागत निर्माण अवधिको ब्याजसहित दुई अर्ब २० करोड अमेरिकी डलर (करिब रु दुई खर्ब २५ अर्ब ) रहेको छ। यसमध्ये ऋणबाट एक अर्ब ६८ करोड डलर ऋणबाट र बाँकी इक्विटीबाट जुटाएर वित्तीय व्यवस्थापन गर्ने गरी तयारी भइरहेको छ। एडिबीको नेतृत्वमा विभिन्न अन्तर्राष्टिय वित्तीय संस्थाबाट आयोजनामा एक अर्ब डलर सहुलितपूर्ण ऋण लगानी हुने छ। यसमध्ये एडिबीले आयोजनामा ५५ करोड डलरको सहुलियतपूर्ण ऋण लगानीको प्रतिबद्धता जनाएको छ। रासस"
बालविवाहमुक्त समाज बनाउने धामीझाँक्रीको अठोट,"दैलेख : दैलेखमा पहिलो पटक धामीझाँक्री तथा पुरोहित सम्मेलन गरिएको छ। बालविवाहविरुद्धको अभियानलाई प्रभावकारी बनाउन उक्त सम्मेलन गरिएको हो। विवाहका लागि स्थानीयहरू लगन हेराउन धार्मिक व्यक्तिहरु धामीझाँक्री र पुरोहितकोमा जाने गर्छन्। धामीझाँक्रीको सल्लाहमा विवाहको साइत जुराउने भएकाले उनीहरूलाई नै बालविवाह विरुद्धको अभियानमा सक्रिय बनाउन धामीझाँक्री र पुरोहित सम्मेलन आयोजना गरिएको बताइएको छ। बालविवाह विरुद्धको अभियानमा सामूहिक प्रतिबद्धतासहित समुदायमा परिचालन हुनका लागि धार्मिक व्यक्ति तथा धामीझाँक्रीहरुलाई ऐक्यबद्धता गराउन सम्मेलन आयोजना गरिएको हो। बालविवाह विरुद्ध बनेका कानुनी प्रावधान र बालविवाह गराइदिँदा धामीझाँक्री तथा पण्डितहरुलाई हुने सजायबारे जानकारी गराइएको छ। चामुण्डाविन्द्रासैनी नगरपालिकाको आयोजनामा भएको सम्मेलनमा स्थानीय धामीझाँक्री तथा पुरोहितहरुले बालविवाह मुक्त समाज बनाउने प्रतिबद्धता जनाएका छन्। सम्मेलनपछि स्थानीय धामी देवे कामीले बालविवाह रोक्ने अभियानमा सक्रिय रहने अठोट गरे। केटा र केटीको उमेर पुगेको छ या छैन भनेर यकिन गरेर मात्रै विवाहको साइत जुराउँछौँ, समाजमा बालविवाह हुनै नदिने गरि सामुहिक अभियान चलाउँछौँ, उनले भने। उमेर नपुगेका जोडीको विवाह नै बहिस्कार गर्ने उनको भनाइ छ। २० वर्ष उमेर पुगेर मात्रै विवाह गर्न खोज्नेहरुको लगन हेराउने र विवाहको कार्य सम्पन्न गरिदिने उनले बताए। कर्णालीमा तेस्रो र दैलेखमा पहिलो पटक भएको सम्मेलनमा सहभागी धामीझाँक्री, पुरोहित र स्थानीय सरोकारवालाहरुले ११ बुँदे प्रतिबद्धता जनाएका छन्। उनीहरुले पुर्खौदेखि मान्दै आएको देवी देवतालाई साक्षी राखेर बालविवाह नगर्ने र नगराउने प्रतिबद्धता जनाएका हुन्। बालविवाहको जन्ती, भोजभतेर जस्ता कार्यमा सहभागी नहुने, बालविवाह न्यूनीकरणका लागि लगानी बढाउने, बालबालिकाको विवाह नभई विद्यालय शिक्षामा जोड दिने प्रतिबद्धता गरिएको छ। यस्तै बालबालिकालाई कुनै प्रकारका हिंसा नगर्ने, बालबालिकाको विचार र भावनाको कदर गर्न तथा सुन्नका लागि पारिवारिक बैठक बस्ने परिपाटीको विकास गर्ने प्रतिबद्धता उनीहरुको छ। मेयर गणेशकुमार शाहीले गाउँ समाजमा विवाहको निम्तो आएको खण्डमा उमेर पुगेर भएको विवाह हो वा होइन भन्नेबारे यकिन गरेरमात्रै सहभागी हुने बताए। स्थानीय सरकार नै बालविवाहविरुद्ध लागिपरेका छौँ, यसमा विकास साझेदार संघसंस्थाले सघाउँदा हामीलाई सहज भएको छ, उनले भने बालबालिकाको क्षेत्रमा लगानी बढाउन हामी प्रतिबद्ध छौँ।"
कतारका राजालाई राष्ट्रपतिले विमानस्थलमा स्वागत गर्ने,काठमाडौं : कतारका राजा शेख तमिम बिन हमाद अल थानीलाई राष्ट्रपति रामचन्द्र पौडेले त्रिभुवन अन्तर्राष्ट्रिय विमानस्थलमा स्वागत गर्ने भएका छन्। दुई दिने राजकीय भ्रमणका लागि भोलि नेपाल आउन लागेका राजा थानीलाई राष्ट्रपति पौडेलले विमानस्थलमा स्वागत गर्ने परराष्ट्र मन्त्रालय स्रोतले जनाएको छ। उनको स्वागतका लागि सरकारले भोलि सार्वजनिक बिदा समेत दिएको छ। भ्रमणका क्रममा उनले राष्ट्रपति पौडेलसँग शितल निवासमा भेट गर्नेछन् । पौडेलले उनको सम्मानमा राजकीय भोजको समेत आयोजना गर्ने कार्यक्रम तय भएको छ। उनी मंगलबार बेलुका काठमाडौं आइपुग्नेछन्। थानीले बुधबार प्रधानमन्त्री प्रचण्डसँग द्विपक्षीय वार्ता गर्ने परराष्ट्र मन्त्रालयले जनाएको छ। मन्त्रालयका अनुसार वार्तापछि दुवै नेताले द्विपक्षीय सम्झौता र समझदारीपत्रमा हस्ताक्षर गर्ने कार्यक्रम छ । राष्ट्रपति पौडेलको निमन्त्रणमा आउन लागेका उनी बुधबार फर्कने कार्यतालिका छ।
बागलुङका २५ स्थानमा तटबन्ध गरिँदै,"बागलुङ : बागलुङमा यस वर्ष २५ स्थानमा तटबन्ध गर्न थालिएको छ। खोला छेउछाउका बस्ती संरक्षणका लागि तटबन्ध गर्न थालिएको हो। जलस्रोत तथा सिँचाइ विकास डिभिजन कार्यालयमार्फत तटबन्ध तथा नदी नियन्त्रण गर्न थालिएको हो। जिल्लाको सबैभन्दा बढी गलकोट नगरपालिकामा तटबन्ध गर्न थालिएको छ। यस पालिकामा सातवटा तटबन्धका योजना छन्। बडिगाड गाउँपालिकामा तीन, बागलुङ नगरपालिकामा तीन, बरेङ गाउँपालिकामा दुई, ढोरपाटन नगरपालिकामा चार, निसीखोला गाउँपालिकामा तीन, तमानखोला गाउँपालिका एक र काठेखोला गाउँपालिकामा दुई योजान छन्। बागलुङका धेरै बस्ती खोला छेउमा हुँदा कटानको उच्च जोखिममा छन्। कटानबाट बस्ती संरक्षणका लागि तटबन्ध गर्न थालिएको जलस्रोत तथा सिँचाइ विकास डिभिजन कार्यालयका प्रमुख सुरेन्द्र पौडेलले बताए। चालु आर्थिक वर्षमा रु चार करोड ९५ लाखको लागतमा २५ स्थानमा तटबन्ध गर्न थालिएको उनको भनाइ छ। उनका अनुसार गलकोट६ खहरेखोला तटबन्ध वडा नं ९ दरमखोला नदी नियन्त्रण, सोही वडामा चुदीखोला तटबन्ध, वडा नं ४ मा खरुवा माध्यमिक विद्यालय तटबन्ध, वडा नं ९ मा पात्रेढुङ्गागौतमघाट तटबन्ध, वडा नं ७ मा चोखालघाटबाट प्रगति प्रावि तटबन्ध र वडा नं १० मा अँधेरीखोला तथा लङ्गुरेघाट बस्ती संरक्षण योजना रहेका छन्। बडिगाडको वडा नं २ मा बडिगाड खोला नियन्त्रण, वडा नं ५ मा दीक्षफाँट तटबन्ध र वडा नं ७ मा खोल्टेपानी तटबन्धको काम सुरु भएको उनको भनाइ छ। बागलुङ नगरपालिका१ मा कालीगण्डकी नदी नियन्त्रणको काम भइरहेको पौडेलले बताए। सो स्थानमा रहेको लक्ष्मीनारायण मन्दिर संरक्षणका लागि तटबन्ध गरिएको भन्दै वडा नं १० स्थित गलुवाखोलामा समेत तटबन्ध गर्न थालिएको प्रमुख पौडेलको भनाइ छ। बरेङ वडा नं ३ को राउसीखोला र वडा नं २ को गुहिएखोला ठूलो खोलामा पनि तटबन्ध गरिएको छ। ढोरपाटन६ मा गाडीखोला खाल्टेखुल्टे उत्तरगङ्गा ढोरपाटन बस्ती संरक्षण, वडा नं ६ कै तुलाआवि तटबन्ध वडा नं ५ को दोगाडी स्वास्थ्य चौकी संरक्षण र शिवालय मावि संरक्षणका लागि भुजीखोलामा तटबन्ध गर्न थालिएको उनले जानकारी दिए। निसीखोला२ मा छन्त्याल गाउँ बस्ती संरक्षण, वडा नं १ मा हुल्दी पहिरो नियन्त्रण, वडा नं ५ मा कालाखेत सानोखोला तटबन्धको काम भइरहेको छ। तमानखोला गाउँपालिका६ नर्जागाउँ तटबन्ध र काठेखोला गाउँपालिका४ मा धाकखोला तटबन्धको योजना कार्यान्वयन भइरहेको उनको भनाइ छ। पौडेलले २५ योजनामध्ये पाँच योजना सम्पन्न भएको, १८ योजनाको काम तीव्र गतिमा भएको भन्दै दुई योजना कालाखेत सानोखोला र अँधेरीखोला लङ्गुरेघाट बस्ती संरक्षण योजना सम्झौता नै नभएको जानकारी दिए। सबै योजना असार मसान्तसम्म सक्नुपर्ने पौडेलको भनाइ छ। उनले भने, दुईवटा बाहेक सबै योजना कार्यान्वयन भइरहेका छन्, अहिले तीव्र गतिमा काम भइरहेको हुँदा असार मसान्तअगावै सक्ने सम्भावना देखिन्छ, यी योजना जहाँ बस्ती जोखिममा छन्, खोला किनारका विद्यालय र स्वास्थ्य संस्था पनि छन्, ती सबैलाई संरक्षण गर्नका लागि यो वर्ष तटबन्ध गर्न थालिएको हो।"
"अहिल्यै पार्टी एकीकरण हुँदैन, सहकार्यको माध्यमबाट त्यस बिन्दुमा पुग्न सकिन्छ : ओली","काठमाडौं : नेकपा एमाले अध्यक्ष केपी शर्मा ओलीले वामपन्थी दलहरू एकताको बिन्दुमा पुग्न सकिने बताएका छन्। सोमबार नेकपा स्थापनाको ७५औं वर्ष पूरा भएको अवसरमा आयोजित कार्यक्रममा बोल्दै उनले सत्ता सहकार्यको माध्यमबाट एकताको बाटोमा पुग्न सकिने बताए। 'अहिल्यै मिल्न थाल्यौं भने किन फुट्या भनेर प्रश्न उठ्छ। अहिले सहमति र सहकार्य गरेर जाऔं। सहकार्यको माध्यमबाट निकट हुँदै क्रमशः हामी एकताको बाटोमा पुग्न सक्छौं,' उनले भने। उनले अहिल्यै पार्टी एकीकरण गरिहाल्छौं वा भइहाल्छ भन्ने मनसायमा नहिंड्न आग्रहसमेत गरे। उनले वामपन्थीहरूमात्र नभएर देशभक्ति शक्तिहरू मिलेर जाने समय भएको बताए। 'वामपन्थीहरू मिलेर अगाडि बढ्ने अवस्थामात्र होइन, देशभक्ति शक्तिहरू मिलेर जाने समय हो। जो देशको स्वाधीनता र स्वतन्ताको पक्षमा वकालत गर्छ। भ्रष्टाचारविरुद्ध लाग्छ। जनताको आकांक्षा पूरा गर्न लाग्छ। हो ती शक्तिहरू मिलेर जानुपर्छ,' उनले भने। उनले अहिलेको सरकारले जनताको समस्या समाधान गर्ने बताउँदै सत्ता साझेदार दललाई गरिबीको अन्त्य गर्ने अभियानमा लाग्न आग्रह गरे। 'अहिलेको समीकरण देशमा विकासको अभियान चलाउने र जनताका समस्या समाधान गर्ने हो। सरकारमा हुने दलहरूको प्रमुख कार्य गरिबीको अन्त्य गर्ने हुनुपर्छ। पोलिटिक्सलाई प्रचारबाजीमात्र होइन, उपलब्धि हासिल गर्ने कुरामा पनि केन्द्रित गर्नुपर्छ,' उनले भने।"
कांग्रेसको विरोध गर्दैमा मदन भण्डारीको हत्यारा पत्ता लाग्दैन : सभापति देउवा,काठमाडौं : नेपाली कांग्रेसका सभापति शेरबहादुर देउवाले मदन भण्डारीको हत्यारा पत्ता लगाउन नसक्नुको कारण खोज्न एमालेलाई सुझाव दिएका छन्। नेकपा स्थापनाको ७५ वर्ष पूरा भएको अवसरमा आयोजित कार्यक्रममा देउवाले कांग्रेसको विरोध गर्दैमा मदन भण्डारीको हत्यारा पत्ता नलाग्ने भन्दै पटकपटक सत्तामा पुग्दा पनि मदन भण्डारीको हत्यारा पत्ता लगाउन नसक्नुको कारण खोज्न एमालेलाई सुझाव दिएका हुन्। मदन भण्डारीको रहस्यमय ढंगले हत्या भएको भन्दै उनले हत्यारा खोज्न कसले रोकेको छ भन्दै ? प्रश्न समेत गरे। त्यस्तै सभापति देउवाले मुलुकको व्यवस्थाको सुदृढ गर्दै मुलुकलाई विकासको बाटोतर्फ अघि बढाउने सबैको जिम्मेवारी भएको भन्दै दलहरुबीच सहमतिका साथ अघि बढ्नुपर्ने बताए । संसदमा प्रतिपक्षीले उठाएका विषयहरूलाई सरकारले गम्भीरतापूर्वक र सकारात्मक रुपमा ग्रहण गर्नुपर्ने उनले बताए। सभापति देउवाले लोकतन्त्रको मूल्यमान्यताका साथ प्रतिवद्ध भएका कांग्रेसको गतिविधिहरु अघि बढ्ने जिकिर गरे।
"सर्लाहीको शिवनगरमा आगलागी, ३ पसल जलेर नष्ट","मलंगवा : सर्लाहीको चक्रघट्टा गाउँपालिका१ शिवनगरमा सोमबार आगलागी भएको छ। आगलागीमा परी ३ पसल जलेर नष्ट भएको छ। एक निर्माणाधीन भवनमा पनि क्षति भएको छ। विन्देश्वर साहको निर्माणाधीन घरबाट सलेको आगो साहकै औषधि पसलहरु पूर्णरुपमा खरानी बनेको छ। साहको निर्माणाधीन पक्की घरको दोस्रो तल्लाको छत ढलान थियो। ढलान गर्नका लागि पूजा गर्नका लागि बालिएको अगरबती सल्केर सटररिङ्ग गरेको काठमा पुग्दा आगलागी भएको स्थानीय बताउँछन्। पूजा गरेर ढलान गर्ने कामदारहरू खाना गएको बेला आगो लागेकाले कसैलाई थाहा नभएको स्थानीय विनोद साहले बताए। आगलागीले के कति क्षति भएको त्यसको विवरण अहिलेसम्म खुल्न सकेको छैन। आगोलाई स्थानीयबासी, प्रहरी र हरिवन नगरपालिकाबाट आएको बारुण यन्त्रले नियन्त्रणमा लिएको थियो। साहको घर गाउँबाट पर रहेकोले अरु घर जोगिएको उनले बताए। गाउँमा घर भएको भए धेरै क्षति हुन्थ्यो।"
घर खरानी भएपछि बिचल्ली,"अर्घाखाँची : अर्घाखाँचीको भूमिकास्थान नगरपालिका३ रातामाटाकी बसन्ता मल्ल आइतबार घरको खरानी सोहोर्दै थिइन्। शनिबार लागेको आगोले उनको घरसहित अन्नपात र लत्ताकपडा खरानी बनाएपछि उनीलगायत टोलका १६ परिवारको बिचल्ली भएको छ। घर एक्कैछिनमा खरानी भयो। गाँसबासको टुङ्गो छैन। कहाँ बस्ने कहाँ खाने, आँशु झार्दै मल्लले भने। स्थानीय गङ्गाबहादुर विकको पनि मल्लको जस्तै पीडा छ। घरमा रहेको गरगहना, अन्न कपडा, लालपुर्जा, नागरिकता सबै जलेर नष्ट भयो, उनले भने, घरमा रहेका कुनैपनि वस्तु बचाउन सकिएन। बसन्ता र गङ्गाबहादुर मात्र हैन धारापानीमा शनिबार आगलागीमा परेर घर जलेका १३ परिवार अहिले खुला आकाशमुनि बस्न बाध्य छन्। आगोले भूमिकास्थान नगरपालिका धारापानीको रातामाटा, जाबुनडाँडा, बाजाखर्क, फलामखिल्जीलगायत गाउँमा आगोले १६ घर र १० गोठ जलेर नष्ट भएको जिल्ला प्रहरी कार्यालयका सूचना अधिकारी दीपेन्द्र रावलले जानकारी दिए। बस्तीमा पसेको आगो निभाइए पनि वनमा अझै पूर्णरुपमा निभाउन सकिएको छैन। प्रमुख जिल्ला अधिकारी सूर्यबहादुर खत्रीले गाउँमै गएर डढेलोले घर गुमाएका परिवारलाई खाद्यान्न सामग्री वितरण गरेका छन्। आगलागीबाट घर नष्ट भएका रातामाटा क्षेत्रका १६ परिवारलाई जिल्ला प्रशासन कार्यालयको पहलमा उद्योग वाणिज्य संघले खाद्यान्न सामग्री उपलब्ध गराएको हो। उद्योग वाणिज्य संघका जिल्ला अध्यक्ष प्रदीप मिश्रले चामल, दाल, तेल, नुनलगायत खाद्य सामग्री वितरण गरिएको बताए। आगोले गाउँनै सखाप भएको छ। जिल्लाका विभिन्न स्थानमा शनिबार लागेको आगलागीबाट ४३ घर गोठ जलेर नष्ट भएका छन्। शनिबार भूमिकास्थान नगरपालिका, शीतगङ्गा नगरपालिका र पाणिनि गाउँपालिकामा डढेलोले २० घर र २३ गोठ जलेर नष्ट भएका छन् भने ११ बाख्रा र ६ भैँसी मरेका छन्।"
"अति भयो, खति नहोस्","देशको परिस्थिति अति त अहिलेसम्म भइसकेको छ, अब खराब खति हुनुअघि नै दलहरूले विचार गर्ने कि ? अर्थशास्त्रको पछिल्लो एक सिद्धान्तले भन्छ, देशहरूलाई विकसित र अविकसित भनेर गरिने वर्गीकरण अब प्राचीन भइसक्यो। व्यवस्था आफैंमा खराब वा सही हुँदैन, व्यवस्थापन चाहिँ मुख्य विषय हो। सही वा गलत व्यवस्थापनले देशहरूको विकासको उचाइ अनि रफ्तार फरक हुन सक्छ। त्यसैले, उनीहरूको वर्गीकरणमा विकसित र अविकसितको सट्टा व्यवस्थित र अव्यवस्थित भन्ने आधार चाहिँ मुख्य हुनुपर्छ। देशहरू क्षेत्रफल र जनसंख्यामा सानोठूलो पनि हुन सक्छन्। ती स्वाभाविक भिन्नता र विविधता बाहेक सबैको सार्वभौमिकता र स्वाभिमान चाहिँ समान हुन्छ। राज्यका तिनै अंगहरू लथालिंग र गहिरो दलदलमा छन्। कार्यपालिका त प्रधान सरोकार र दरकारमा निःसन्देह छँदैछ। प्रदेश तथा संघ दुवै तहमा सरकार यति कमजोर धरातलमा अडिएका छन् कि कुनै पनि दिन पहिरो आएर उनीहरूको अस्तित्व स्वाहा हुन सक्छ। सरकारका सबै प्रयास र पूर्ण काम भनेकै केवल सरकार टिकाउन र विभिन्न गठबन्धन जोगाउन मात्र व्यतित भइरहेका छन्। व्यवस्थापिका दलीय अतिरञ्जनाको बन्दी छ, सरकार पाल्ने र फाल्ने कारखाना बन्दैछ। गुणस्तरीय कानुनहरू निर्माण, भएका कानुनको वस्तुगत मूल्यांकन र आवश्यक परिमार्जन सांसदको प्राथमिक र प्रधान दायित्व हो। नयाँ नेपालको भव्य विज्ञापनमा पुरानै पनि हराउने शंका गहिरिँदैछ। फिजी, सिक्किम अनि भुटानका नियति नजिकमा देखिन्छन्, देश नै परदेश पनि बन्न सक्छ। गरिब नेपाली नागरिक खोज्न अब कतार, दुबई, मलेसियालगायत धनी नागरिक खोज्न युरोप, अमेरिका र जापानतिर लाग्नुपर्ने दिन आउँदैछ। राणा शासकहरूले नै बनाएका दरबारमा मन्त्रालय राखेर नेताहरू राणाशासनलाई अन्धकारको युग भन्दै क्रोध देखाउँछन्। पञ्चायतको ३० वर्ष देश बर्बाद भएकाले बहुदल ल्याउनु परेको भन्दै गर्दा बहुदलले पनि ३४ वर्ष पूरा गरेको हेक्का राख्दैनन्। अघिल्लो ३० वर्षभन्दा पछिल्लो ३४ वर्षमा देशको आत्मनिर्भरता र स्वाभिमान कति उचोनिचो भयो भन्ने मनन् गरेको देखिँदैन। शाश्वत सत्यचाहिँ यो हो कि देश बदलिएन, केवल बिथोलियो। अब त राष्ट्रकवि स्व माधव घिमिरेको वाक्यांश नेपाली हामी रहौंला कहाँ नेपालै नरहे मनन् गर्नुपर्ने बेला आउँदैछ। नेतृत्वले राम्रो काम गर्न नचाहेको वा चाहेर पनि नसकेको हुन सक्छ। दलहरूमा अकर्मण्यता अनि ढिलासुस्ती त देखिएकै हो। आशातित प्रगतिलाई अल्झाउन उनीहरूले भन्ने गरेका दृश्यअदृश्य शक्ति तथा स्वार्थकेन्द्रहरूको केही चाहना अवश्य होला। तर सफल राष्ट्रनिर्माणमाथि ग्रहण लाग्नुमा दुई मुख्य कारण छन्। पहिलो, सकारात्मक परिवर्तनलाई प्रभावकारी बनाउने राजनीतिक नेतृत्व निष्प्रभावी बन्दैछ। दोस्रो, निरन्तर खबरदारी गर्नुपर्ने नागरिकहरू निःसन्देह रमिते बन्दैछौं। चुनावमा मताधिकारबाट नागरिकहरूले सफल, सबल र राम्रो देश निर्माणको औपचारिक अख्तियारी दलहरूलाई सुम्पियौं। उक्त सदाशयता अनि शुभेच्छासँगै राम्रा काम गर्न, गुमेको मानप्रतिष्ठा अनि सकिएको साखलाई पुनर्जीवित गराउन दलहरूलाई मौका दियौं। तर दलहरू निर्णायक त्याग गर्नुको सट्टा अनावश्यक बखेडाबाजीमा अल्झदा शंका र त्रासका भावनाहरू सघन बन्दैछन््। पहिलेपहिले सतीले सरापेको देश भनेर नागरिकले भ्रम पाले पनि यो सत्ताले सरापेको देश बन्दैछ। नेतृत्व खाली शक्तिको अभ्यास र सत्ताा प्राप्तिमा लिप्त छ। नागरिकका खास आशा र आवश्यकतामाथि ध्यान पुगेन। बेरोजगारी, गरिबी र महँगी नियन्त्रण छैन, पूर्वाधार विकासदेखि सुशासनको अभ्यास केही देखिन्न। नेतृत्व खाली शक्तिको अभ्यास र सत्ताको प्राप्तिमा लिप्त छ। नागरिकका खास आशा र आवश्यकतामाथि ध्यान पुगेन। तत्काल महसुस गर्न चाहेका बेरोजगारी न्यूनीकरण, गरिबी न्यूनीकरण, महँगी नियन्त्रण, पूर्वाधारको तीव्र विकास, सुशासनको अभ्यासजस्ता पक्षहरूमा अपेक्षित सकारात्मक अभिवृद्घि देखिएन। राष्ट्रको ढुकुटीमाथि अवैधानिक दोहन रोकिएन। अन्त्यहीन र निर्णयविहीन छलफलमा रमाउने लत बस्योे, देशचाहिँ असफलताको भुमरीमा फस्यो। कतिपय पछिल्ला प्रयासले त देशले अब स्थायी विकासभन्दा संस्थागत विनाशको यात्रा गर्ने देखिन्छ। टिकाउ होइन, बिकाउ देशको निर्माणमा नेृतत्व रुमलिँदैछ। नेताहरू निरन्तर छलफल त गर्छन् तर फल आफूले मात्र लिन्छन् अनि देश तथा नागरिलाई सदैव छल गर्छन्। तर नेतृत्वलाई निरन्तर यो छुट दिएको पनि नागरिक निःसन्देहताले नै हो। अधिकांश परिवर्तन र उपलब्धिहरूको पछाडि नागरिक दबाब अन्योन्याश्रित हुन्छन्। नागरिकले नेतृत्वलाई सही सबक सिकाउँदै अपेक्षाअनुसार काम गर्न बाध्य बनाउन निरन्तर सभ्य र भव्य सामयिक दबाब दिनुपर्छ। तर हामी दलहरूमाथि कटाक्ष गर्छौं, यद्यपि बाध्य पार्दै दबाबसहित विकल्प दिन सकिरहेका छैनौं, विस्थापन गर्ने अठोट देखाइरहेका छैनौं। राम्रा गफमा रमाउँदै आपूलाई विश्लेषक बताउन चाहने थुप्रै जनहरूलाई यो संक्रमण मलिलो भूमि बन्दैछ। यस्ता संक्रमणहरू अन्त्य गर्नगराउन नागरिकले विभिन्न महŒवपूर्ण दबाब दिएका छन्, अब हामीले पनि नयाँ संकल्प जप्नुपर्छ। बेल्जियममा सन् २०११ को यौन हडताल, सन् २०१२ मा इन्डोनेसिया र २०१३ मा अर्जेन्टिनामा प्रयोग भएको कर हडताल, सन् १९९० मा नेदरल्यान्डमा भएको भिजिल नामक आन्दोलन लगायत डा गेने सपले १९७३ मा लेखेको द पोलिटिक्स अफ नन भाइलेन्स पुस्तकमा व्याख्या गरिएका १९८ अहिंसात्मक उपायजस्ता आन्दोलनले अनियन्त्रित नेतृत्वलाई लगाम लगाउन सकिन्छ। केही सय वर्षपहिले तत्कालीन चरम अस्थिरताका बाबजुद जंगबहादुरले देशलाई एउटा निकास दिएका थिए। उनको तरिका गलत थियो, मानिसको कत्लेआम कुनै पनि हिसाबले स्वीकार्य हँुदैन। यद्यपि शक्तिको हस्तान्तरण मात्र होइन, स्थानान्तरणले त्यसबेला देशलाई एउटा दुर्घटनाबाट भने बचाएकै हो। अहिले पनि देशमा भएका सबै पात्र एकपटक होइन, पटकपटक असफल र असक्षम भएका कारण अधिकांश नेतृत्वमाथि सफाया त होइन तर कठोर सजाय भने हुनैपर्छ। उनीहरूको बेइमानीका कारण भएको नोक्सानीको क्षतिपूर्ति उनीहरूबाटै गराउनुपर्छ। अहिलेकै पद्घति र पात्रबीच हुने शक्ति हस्तान्तरण वा वितरणका विकल्पले कुनै नयाँ नतिजा निकाल्दैन, शान्तिपूर्वक उनीहरूको सामुल विस्थापन हुनुपर्छ। भित्री मनमा यही दबाब निर्माणको अभिलाषा राखेर विभिन्न निर्वाचनमार्पत नागरिक विद्रोहको बिगुल बज्दैछ। निराशाको उचाइ यतिमाथि पुगिसक्यो कि २४० वर्षको राजतन्त्रलाई २० दिनमा उन्मूलन गर्ने नागरिकलाई पछिल्ला ३० वर्षका नेता फाल्न कति नै समय लाग्ला र ? यद्यपि नागरिकले अपमानजनक विस्थापन गर्नुअघि नै सम्मानजनक बहिर्गमनको बाटो पहिल्याउनु चाहिँ बुद्धिमानी हुन्छ। अति त अहिलेसम्म नै भइसकेको छ, अब खराब खति हुनुअघि नै दलहरूले विचार गर्नुपर्छ।"
आफ्ना राजालाई पाखा लगाएर सरकारले विदेशी राजालाई सम्मान दियो : राप्रपा,"काठमाडौं : सरकारले कतारका अमिर (राजा) शेख तमिम बिन हमाद अल थानी नेपालको राजकीय भ्रमणमा आउने भएपछि भोलि सार्वजनिक बिदा दिएको छ। कतारका राजाको सम्मानमा सरकारले सार्वजनिक बिदा दिने निर्णय गरेपछि राष्ट्रिय प्रजातन्त्र पार्टी (राप्रपा) ले स्वागत गरेको छ। राप्रपाका प्रवक्ता मोहन कुमार श्रेष्ठले संक्षिप्त प्रतिक्रिया दिँदै आफ्ना राजालाई पाखा लगाएर विदेशी राजालाई सम्मान गरेको टिप्पणी गरेका छन्। उनले नेपालका राजालाई पनि सम्मान गर्न आग्रह गरेका छन्। विदेशीको योजनामा नेपालका राजालाई पाखा लगाइएको उनको भनाइ छ। उनले नेपालका राजालाई पनि स्थान,श्रीपेच र इज्जत दिन माग गरेका छन्। 'कतारका अमिर (राजा) शेख तमिम बिन हमाद अल थानी दुई दिने भ्रमणका लागि नेपाल आउँदा सरकारले मंगलबार सार्वजनिक बिदा दिएको छ,उनले भने,'आफ्नो देशको राजालाई विदेशी योजनामा पाखा लगाएकाहरूले विदेशकै राजालाई भएपनि सम्मान दिएछ। नेपालको राजालाई पनि आफ्नो स्थान,श्रीपेच र इज्जत देऊ ।' राप्रपाले हिन्दु राष्ट्र र राजसंस्था पुनर्स्थापनाको माग गर्दै सरकारलाई ४० बुँदै ज्ञापनपत्र बुझाएको छ। कतारका राजा थानीले नेपालमा राष्ट्रपति रामचन्द्र पौडेल र प्रधानमन्त्री पुष्पकमल दाहाललगायतसँग शिष्टाचार भेटवार्ता गर्ने कार्यसूची रहेको छ। थानी राष्ट्रपति पौडेलको निमन्त्रणमा दुई दिने भ्रमणमा नेपाल आउनका लागेका हुन् । भ्रमणका क्रममा द्विपक्षीय सम्झौता हुने परराष्ट्र मन्त्रालयले जनाएको छ।"
सिर्सिया नदी प्रदुषित गर्ने उद्योग सिल गर्ने तयारीपछि उद्योगीहरूले मागे १५ दिनको समय,"वीरगन्ज : सिर्सिया नदी प्रदुषित गर्ने उद्योगहरूमा सिल नै गर्ने वीरगन्ज महानगरपालिकाले तयारी गरेपछि उद्योगीहरूले १५ दिनको समय माग्दै नदीमा प्रदुषण नगर्ने सामूहिक प्रतिबद्धता जनाएका छन् । वीरगन्ज महानगरका मेयर राजेशमान सिंहले नदी प्रदुषित गर्ने उद्योगमै पुगेर सिल गर्ने तयारी गरेको सुइको पाएपछि आइतबार साँझ ९ वटा उद्योगका सञ्चालकहरू महानगरपालिका कार्यालयमै पुगेर १५ दिनको समय मागेका हुन् । उनीहरूले १५ दिनभित्र उद्योगमा सबै व्यवस्थापन गरिसक्ने र त्यसपछि उद्योगका फोहोर र रसायनयुक्त पानी नदीमा बिसर्जन नगर्ने लिखित प्रतिबद्धता पनि जनाएका हुन् । वीरगन्जको लाइफलाइनका रुपमा रहेको सिर्सिया नदी विगत तीन दशक बढी समयदेखि उद्योगहरुले प्रदुषित गर्दै आइरहेका छन् ।नदीलाई प्रदुषणमुक्त बनाउन महानगरले यसअघि पटक पटक अनुगमन गर्नुका साथै एक वर्षपहिले पाँच वटा उद्योगलाई ३३ लाखको दरले जरीवानासमेत गरेको थियो । त्यसका बाबजुदपनि उद्योगीहरूले अटेरी गरेपछि वीरगन्ज महानगरका मेयर सिंहले सोमबार नदी प्रदुषित गर्ने उद्योगहरुमा सिल नै गर्ने तयारी गरेका थिए । यो खबर पाए लगत्तै उद्योगीहरू आइतबार साँझ मेयर सिंहको कार्यकक्षमा पुगेर हार गुहार गरेपछि महानगरले अन्तिम पटकका लागि १५ दिनको समय दिएको हो । छलफलमा मेयर सिंहले अब आफूले कसैको पनि कुरा नसुन्ने र नदी प्रदुषित गर्ने उद्योगविरुद्ध कडा कदम चाल्ने तयारी गरिसकेको चेतावनी दिए । त्यसपछि मेयर सिंहसंग हारगुहार गर्दै उद्योगीहरूले अन्तिम पटकका लागि १५ दिनको समय माग्दै १५ दिनभित्रमा आफूहरूले उद्योग परिसरमा वाटर ट्रिटमेन्ट प्लान्ट जडान गरिसक्ने र त्यसपछि उद्योगको फोहोर पदार्थ र रसायनयुक्त पानी नदिमा बिसर्जन नगर्ने लिखित प्रतिबद्धता जनाए । श्रीसिद्धी टेक्सटाइल्स प्रालि र न्यु पशुपति इण्डस्ट्रिजका सञ्चालक आशोक मित्तल, अर्निका प्रोसेसिङ उद्योग प्रालिका सञ्चालक गौरव गाडिया,नारायणी लेदर प्रालिका सञ्चालक सुशान्त चाचान,ग्लोबल लेदर उद्योग प्रालिका सञ्चालक उत्तम अग्रवाल, दुर्गा पुल्प एण्ड पेपर प्रालिका सञ्चालक प्रतिक अग्रवाल,मोरियम लेदर उद्योग प्रालिका प्रतिनिधी बालमुकुन्द चौधरी लगायत ९ जना उद्योगीले नदीमा उद्योगको ढल नमिसाउने र फोहोर नफाल्ने लिखित प्रतिबद्धता जनाएका हुन् । श्रीसिद्धी टेक्सटाइल्स प्रालि र र न्यु पशुपति इण्डस्ट्रिजका सञ्चालक आशोक मित्तलले महानगरसंग आफूहरुले १५ दिनको समय मागेको र त्यसपछि यदि नदीमा उद्योगको ढल वा फोहोर मिसाएको पाइएमा आफूहरु जस्तोसुकै कारबाही भोग्न तयार रहेको बताए । उनले भने,आर्थिक मन्दीका कारण हामीले उद्योगमा वाटर ट्रिटमेन्ट प्लान्ट जडान गर्न नसकेको हो । तर अब जसरी भएपनि १५ दिनभित्रमा हामीले त्यो काम गर्छौ । यदि गर्न सकेनौं भने कारबाही भोग्न तयार छौं । छलफलमा मेयर सिंहले उद्योगीहरुलाई यो अन्तिम पटकको चेतावनीसहित १५ दिनको समय दिएको बताए ।उद्योगीहरुलाई सुनाउँदै उनले भने, अहिलेसम्म उद्योगहीहरुको धेरै पटक कुरा सुनिसके । तर अब सुन्नेवाला छैन ।१६ औं दिनमा म आँफै नदी र उद्योगहरुको अनुगमनमा जान्छु ।यदि त्यस बेलापनि नदी प्रदुषित नै भएको भेटियो भने महानगरले अब कसैलाई बक्सिनेवाला छैन । हदैसम्मको कारबाही हुन्छ । अब त्यो कारबाही कस्तो खालको हुन्छ त्यो कुरा त त्यहि बेला नै थाहा हुन्छ । यसअघि गत असोज २९ मा वीरगन्ज महानगरमा पर्सा र बारा दुवै जिल्लाका सुरक्षा निकायका प्रमुख र उद्योगीहरु सहभागी बैठकले गत छठ पर्व अगाडि नै (कार्तिक महिनामा) सिर्सिया नदीको प्रदुषण नरोकिए सिलबन्दी गरेर उद्योगलाई कारबाही गर्ने लिखित निर्णय नै गरेको थियो ।उक्त बैठकमा सहभागी उद्योगीहरुलेपनि सिर्सिया नदीमा भइरहेको प्रदुषण रोक्ने प्रतिबद्धतापनि जनाएका थिए । त्यसअघि १४चैत २०७९ मा वीरगन्ज महानगरपालिकाले सिर्सिया नदी प्रदुषण गरेका वीरगन्न्जपथलैया औद्योगिक कोरिडोरमा रहेका पाँच वटा उद्योगलाई ३३ लाख रुपैयाँ जरिबाना समेत गरेको थियो ।यस्तै १६फागुन २०७९ मा पनि महानगगरले उद्योगहरुबाट निस्केको छाई सिर्सिया नदीमा फाल्ने ३ वटा ट्याक्टरलाई नियन्त्रणमा लिएर ११ हजार रुपैया जरिबाना तिराएको थियो । बाराको रामवनबाट सुरु भई पर्साको वीरगन्ज महानगर हुदैं सीमावर्ती भारतको रक्सौल सम्म बगेकाो सिर्सिया नदी विगत तीन दशकदेखि प्रदुषण र अतिक्रमणको चपेटामा पर्दै आएको छ । वीरगन्जपथलैया औद्योगिक कोरिडोरमा रहेका छाला, डिस्टीलरी, टेक्सटायल, घ्यू, साबुन, कागज लगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदो लगायतका विकारहरू सिधै नदीमा मिसाइँदा नदी प्रदुषित र दुर्गन्धित बनेको हो । नदीको प्रदुषण र दुर्गन्धले नदी आसपासमा रहेका बारा र पर्साका करिब दुई दर्जन गाउँका बासिन्दा प्रभावित हुँदै आएका छन्। सिर्सिया नदीको प्रदुषित पानीका कारण नदी छेउका बासिन्दा तथा पशु चौपायामा रोगको संक्रमणसमेत देखिने गरेको नदि छेउका स्थानीय बताउँछन् । २०६७ सालमा जिल्ला प्रशासन कार्यालय पर्साले सिर्सिया नदी अनुगमन समिति गठन गरेको थियो । उक्त समितिले नदीको स्थलगत अनुगमन गरी तयार पारेको प्रतिवेदनमा प्रदुषणको कारक उद्योगहरू नै रहेको उल्लेख थियो। प्रतिवेदनमा नदी प्रदुषण गर्ने र अविलम्ब कारबाही गर्नुपर्ने उद्योगहरुको नामै किटान गरिएको थियो ।रितेश त्रिपाठी संयोजकत्वको समितिको प्रतिवेदनमा नदि प्रदुषित बनाउनेमा औद्योगिक करिडोरका ४६ वटा उद्योगहरुको नाम किटान गरिएको थियो ।उक्त समितिले २०६७ साल मंसिर २२ मा तत्कालीन प्रमुख जिल्ला अधिकारी नागेन्द्र झालाई उक्त प्रतिवेदन बुझाएको थियो ।"
"रामेछाप नगरपालिकामा आगलागी, घर गोठ जले","रामेछाप : रामेछापको रामेछाप नगरपालिका७ डुँडेमा आगलागी हुँदा घर गोठ जलेर नष्ट भएका छन्। आइतबार दिउँसो जङ्गलमा लागेको आगो गाउँमा २ वटा घर केही गोठहरु जलेर पूर्णरुपमा क्षति भएको छ। आगलागीबाट तेजबहादुर मगरको जस्ताको छाना भएको १ घर र खरले छाएको २ वटा गोठ पूर्णरुपमा जलेको छ। रोहित हायूको ३ वटा खरले छाएको गोठ र डेकबहादुर श्रेष्ठको १ घर र गोठ जलेको स्थानीय रोहित हायूले जानकारी दिए। आगलागीबाट मानवीय तथा पशुचौपायामा क्षति नभए पनि घरभित्र रहेको धनमाल, अन्नपात, लत्ताकपडा सबै जलेर नष्ट भएको हायूले बताए। यसैबीच रामेछाप नगरपालिका६ डान्सिङटारमा आगलागी हुँदा ४ वटा घर गोठ जलेर नष्ट भएको छ। आइतबार दिउँसोको समयमा जङ्गलमा लागेको आगो गाउँमा पस्दा २ वटा घर र २ वटा गोठ पूर्ण रुपमा जलेर नष्ट भएको हो। आगलागीबाट जबरबहादुर गोले र तुलामाया मगरको घर जलेर नष्ट भएको स्थानीय पूर्णबहादुर मगरले जानकारी दिए। आगलागीबाट घरमा भएको सबै अन्नपात, लत्ताकपडा जलेर नष्ट भएको स्थानीय बताएका छन्।"
हाइड्रोको नाममा भूमाफियाको रजगज,"विश्वमा जलस्रोतको दोस्रो धनी देश नेपालले मुख्य आम्दानीको स्रोत जलविद्युत्लाई बनाउन सक्छ। धमाधम सरकारी तथा निजीक्षेत्रबाट ठूला जलविद्युत् आयोजनाहरू सञ्चालन हुँदैछन्। शेयर लगानी गर्नेहरूले पनि पहिलो प्राथमिकतामा जलविद्युत् आयोजनाहरूलाई दिने गरेको छ। राज्यले यही दशकभित्र जलविद्युत्लाई अन्तरदेशीय प्रसारण लाइनमार्फत् तेस्रो मुलुकमा बिक्री गरेर डलरमा आम्दानी भित्र्याउने सपना बाँडिरहेको छ। तर, जलविद्युत् भित्रका माफियाले ठूला योजनाहरू सञ्चालनमा नआउँदै खोक्रो बनाइसकेको तथ्यहरू सार्वजनिक हुनु दुःखद् कुरा हो। भित्रभित्रै हाइड्रो पावरहरू कति कमजोर भइरहेका छन् भन्ने उदाहरण हाइड्रोभित्र भूमाफियाको चलखेलले पुष्टि गरेको छ। ३५ मेगावाटको सीता हाइड्रोपावर कम्पनीका अध्यक्ष सीताराम तिमल्सिना र उनको परिवारले पब्लिक कम्पनीलाई गुठी माध्यम बनाएर करोडौं रूपैयाँ आर्जन गरेको अनुसन्धानबाट खुलेको घटना प्रतिनिधि हो। तिमल्सिना परिवारले सस्तोमा जग्गा किनेर सोही जग्गा आफ्नै कम्पनीलाई महंगो मूल्यमा बेची अवैध लाभ लिएको तथ्यहरू सार्वजनिक भएका छन्। यसरी घरपरिवारका सदस्यका नाममा जग्गा खरिद गरेर हाइड्रोलाई दसौं गुणा महंगोमा बेचेर सेयरहोल्डर र सर्वसाधारणलाई ठगी गर्नु धेरैको पेशा बनिसकेको छ। सिन्धुपाल्चोकको सीता हाइड्रो र पाँचथरको हेवा खोला जलविद्युत् आयोजनामा तिमल्सिना परिवारले यसरी नै जग्गा किनबेच गरी करोडौं आर्जन गरेको पाइएको छ। अख्तियार दुरुपयोग अनुसन्धान आयोगले सम्पत्ति शुद्धीकरण विभाग र राजस्व अनुसन्धान विभागलाई कारबाही गर्न निर्देशन दिएको छ। त्यस्तै, हेवा खोला हाइड्रोमा तिमल्सिना परिवारको ७३३ प्रतिशत लगानीको स्रोत नै यकिन नभएको अख्तियार स्रोतको भनाइ छ। यसरी पब्लिक कम्पनीलाई ठगी माध्यम बनाउन पाइँदैन। ऊर्जा मन्त्रालय र सम्बद्ध निकायहरूले यस्ता घटनाप्रति आँखा चिम्लिरहेका छन्। अनुगमन र नियमनको अभावमा हाइड्रो आयोजना सञ्चालकले सर्वसाधारणलाई सहजै ठगेका हुन्। हाइड्रोभित्रका यस्ता भूमाफियालाई कारबाही हुनुपर्छ। पब्लिक कम्पनीको साख र सर्वसाधारणको लगानी जोखिममा पार्नु भनेको सरकारको असफलता हो। आम लगानीकर्ता र सर्वसाधारणले अब कसको विश्वासमा हाइड्रोमा लगानी गर्ने ? हाइड्रोको नाममा कालोबजारी र जग्गा कारोबार गरेर आर्थिक हिनामिना गर्नेलाई कडा कारबाही नभए यो धन्दा थप मौलाउँदै जाने निश्चित छ। माफियाहरूलाई खुल्ला छाड्ने हो भने जलविद्युत् आयोजनाहरू योजनामै सीमित हुन्छन्। यो पनि पढ्नुहोस सस्तोमा जग्गा किन्दै, दसौं गुणा महँगोमा हाइड्रोलाई भिडाउँदै"
भोलि सार्वजनिक बिदा दिने सरकारको निर्णय,काठमाडौं : सरकारले भोलि सार्वजनिक बिदा दिने निर्णय गरेको छ। सोमबार बसेको मन्त्रिपरिषद बैठकका निर्णय सार्वजनिक गर्दै सरकारका प्रवक्ता एवं सूचना तथा सञ्चारमन्त्री रेखा शर्माले भोलि कतारका राजा नेपालको राजकीय भ्रमणमा आउने भएकाले सार्वजनिक बिदा दिने निर्णय भएको जानकारी गराइन्। कतारका अमिर शेख तमिम बिन हमाद अल थानी दुईदिने भ्रमणका लागि भोलि काठमाडौं आउँदैछन्।
प्रचण्डलाई आत्मग्लानी : त्यो बेला नेकपा जोगाउन सकिएन,"काठमाडौं : प्रधानमन्त्री एवम् नेकपा (माओवादी केन्द्र)का अध्यक्ष पुष्पकमल दाहाल प्रचण्डले जनताको समस्या समाधान गर्न समाजवाद अबको क्रान्तिको बाटो भएको बताएका छन्। सोमबार नरबहादुर कर्माचार्य स्मृति प्रतिष्ठानको तेस्रो वार्षिक सभालाई सम्बोधन गर्दै प्रचण्डले अब सैद्धान्तिक र वैचारिक रुपमा समाजवादतर्फ जानैपर्ने आवश्यकता रहेको बताएका हुन्। उनले २०७४ मा एकता भएको नेकपा जोगाउन नसकेकोप्रति आत्मग्लानी गरे। उनले २०७४ को निर्वाचनमा जनताले समेत अनुमोदन गरेकाले वाम एकता आवश्यकता रहेकाले अझै लागिपर्ने धारणा राखे। प्रचण्डले एकपटकको एकता प्रयोगमा असफल भयो भन्दैमा फेरि सहकार्य र एकताको प्रक्रियाबाट विमुख हुनु गलत हुने टिप्पणी गरे। अघिल्लो एकता बचाउन सकिएन, तर एकपटकको प्रयोग असफल भयो भन्दैमा हामी त्यसबाट पछाडि हट्नु हुँदैन। प्रचण्डले भने,राष्ट्रिय स्वाधीनता, लोकतन्त्रको सुढृढीकरणका लागि, जनताको समस्या समाधानका लागि समाजवादको विकल्प छैन। समाजवादको विकल्प छैन। जजसले समाजवाद नै अबको क्रान्ति मान्छौं, अब सैद्धान्तिक र वैचारिक रुपले ती सबै कुनै न कुनै रुपमा सहकार्यमा, एकतामा जान पहल गर्नैपर्छ। माधव नेपालले प्रचण्ड अब कसरी अगाडि बढ्नुहुन्छ भन्ने प्रश्नको जवाफमा प्रधानमन्त्री प्रचण्डले भने,अहिले जोखिम र चुनौति छ तर चुनौतिको सामना गर्दै जोखिम उठाउँदै अगाडि बढ्ने कम्युनिष्ट आन्दोलनको वर्ग संघर्षको नियम नै हो। राष्ट्रिय एकताका निम्ति र राष्ट्रिय स्वाधीनता, कम्युनिष्ट आन्दोलनका निम्ति जोखिम उठाउनु राम्रो कुरा हो। चुनौतिहरु हुन्छन्, त्यसको सामना गर्नुपर्छ,कम्युनिष्ट पार्टी चुनौति सामना गर्नुपर्छौं। हामी यहि बाटोमा छौं। निष्कलङ्कित, विवादरहित, सादगी र मिलनसार नेता कर्मचार्यले समन्वय र समझदारीका लागि सदा प्रयत्नशील रहेको उल्ले गरे। प्रचण्डले सिद्धान्तनिष्ठ, क्रान्तिप्रतिको विश्वास, क्रान्तिकारी स्पिरिटप्रतिको लगाव भएको नेता उनी भएको बताए। चिनियाँ जनक्रान्ति र भारतको तेलङ्गाना किसान विद्रोहबाट प्रेरित कर्माचार्यले कम्युनिस्ट पार्टीको गठनपश्चात मजदुर सङ्गठन स्थापना गरेको उनले बताए। यो पनि पढ्नुहोस नेपालको राजनीतिक जटिल छ, कति दिन यो गठबन्धन टिक्छ भन्न सक्दिनँ : माधव नेपाल"
अर्थ सचिवमा मधुकुमार मरासिनी,काठमाडौं : अर्थ सचिवको जिम्मेवारी मधुकुमार मरासिनीले पाएका छन्। सोमबार बिहान बसेको मन्त्रिपरिषद बैठकले मरासिनीलाई अर्थ सचिवको जिम्मेवारी दिने निर्णय गरेको हो। अर्थ सचिव कृष्णहरि पुष्करलाई भने प्रधानमन्त्री कार्यालयमा सरूवा गरिएको छ। सरकारका प्रवक्ता एवं सूचना तथा सञ्चारमन्त्री रेखा शर्माले मरासिनीलाई अर्थ सचिवको जिम्मेवारी दिने निर्णय भएको जानकारी दिइन्। पेमेन्ट गेटवे खरिद प्रकरणमा अनियमितता गरेको आरोपमा उनीविरुद्ध अख्तियार दुरूपयोग अनुसन्धान आयोगले विशेष अदालतमा मुद्दा दायर गरेको थियो। लगत्तै उनी निलम्बनमा परेका थिए। विशेषबाट सफाइ पाएपछि उनको निलम्बन फुकुवा भएको थियो। निलम्बन फुकुवासँगै सरकारले मरासिनीलाई अर्थ सचिवको जिम्मेवारी दिएको हो।
सन्दीपको पुनरावेदनको मुद्दा न्यायाधीश भट्ट र ढकालको इजलासमा,"काठमाडौं : काठमाडौं जिल्ला अदालतको फैसलाविरुद्ध क्रिकेटर सन्दीप लामिछानेले उच्च अदालत पाटनमा दिएको पुनरावेदनमा आज सुनुवाइ हुने भएको छ। न्यायाधीशद्वय सुदर्शनदेव भट्ट र पुरूषोत्तप्रसाद ढकालको इजलासमा मुद्दाको पेशी तोकिएको छ। यसअघि वैशाख ३ गते उच्च अदालतले गौशाला २६ ले जन्मदर्तामा जन्ममिति सच्याउन दिएको निवेदन र जन्ममिति स्पष्ट खुल्ने काजगात झिकाउन आदेश दिएको थियो। न्यायाधीशद्वय मुनेन्द्रप्रसाद अवस्थी र दुर्गाप्रसाद ढुंगेलको इजलासले गौशाला २६ ले जन्ममितिसम्बन्धी स्पष्ट हुने काजगात झिकाउन आदेश दिएको हो। यसअघि जिल्ला अदालतले पीडित गौशाला २६ को उमेर १८ वर्ष कटेको ठहर गरेको थियो। पीडितको उमेर १८ वर्ष कटेको भएपनि सन्दीपले सहमतिबिना नै शारीरिक सम्बन्ध राखेको भन्दै दोषी ठहर गरेको थियो। लामिछानेले गत फागुन २० गते उच्च अदालतमा पुनरावेदन दर्ता गराएका थिए। बलात्कार मुद्दामा आफू निर्दोष रहेको दावी गरेका छन्। जिल्ला अदालत काठमाडौंले जबरजस्ती करणी मुद्दामा लामिछानेलाई ८ वर्ष कैद सजाय सुनाएको थियो। न्यायाधीश शिशिरराज ढकालको इजलासले लामिछानेबाट ५ लाख रुपैयाँ क्षतिपूर्ति पीडितलाई भराउनुपर्ने फैसला गरेको थियो। नाबालिग बलात्कार गरेको आरोपमा गौशाला२६ ले लामिछानेविरुद्ध गत वर्ष भदौ २१ गते गौशाला प्रहरी कार्यालयमा उजुरी दिएकी थिइन्। तर,अदालतले जबरजस्ती करणीको जाहेरी दिने किशोरी नाबालिग नरहेको ठहर गरेको थियो। काठमाडौंको गौशालास्थित एक होटलमा लगेर बलात्कार गरेको आरोपमा पीडितले उजुरी दिएकी थिइन्।"
"सुदूरपश्चिमको मुख्यमन्त्रीमा सोडारीको नियुक्तिविरुद्ध सर्वोच्चमा रिट, आजबाट सुनुवाइ","काठमाडौं : सुदूरपश्चिमका मुख्यमन्त्री दीर्घ सोडारीको नियुक्ति बदर गर्न माग गर्दै सर्वोच्च अदालतमा रिट निवेदन दायर भएको छ। एकीकृत समाजवादीका संसदीय दलका नेता सोडारीलाई मुख्यमन्त्री पदबाट नियुक्ति बदरको माग गर्दै नागरिक उन्मुक्ति पार्टीका लक्ष्मणकिशोर चौधरीले रिट दायर गरेका हुन्। नागरिक उन्मुक्ति पार्टी (नाउपा) बाट प्रदेशसभा सदस्य लक्ष्मणकिशोर चौधरीको वारेसमा गोविन्द चौधरीले आइतबार दायर गरेको रिटमाथि सोमबारबाट सुनुवाइ हुनेछ। रिटमाथि सुनुवाइका लागि न्यायाधीश बालकृष्ण ढकालको इजलासमा पेशी तोकिएको छ। उनले नागरिक उन्मुक्ति पार्टिको संसदीय दलको वैधानिक पत्र बेगर नै विपक्षी सोडारीलाई मुख्यमन्त्री पदमा भएको नियुक्त गैह्रसंवैधानिक रहेको दाबी गरेका छन्। चौधरीले मुख्यमन्त्री पदमा आफूलाई नियुक्ति दिई सपथ ग्रहण गराउनु भनी विपक्षीहरुको नाउमा परमादेश दिन माग गरेका छन्। निवेदनमा भनिएको छ, प्रस्तुत रिट निवेदनको अन्तिम किनारा लाग्दा उपरोक्त अनुसारको उपचार पाउने भएतापनी तत्काल विपक्षिहरुको गैरसंवैधानिक कार्य रोक नलागाउने हो भने निवेदकको हकको हनन गर्ने क्रियालाई विपक्षीले थप चर्काउन सक्ने हुदा तत्कालिक न्याय, अपुरणीय क्षति, सुविधा र सन्तुलनको सिद्धान्त, यस सम्मानित अदालतबाट यस अघि अवलम्वन गरी आएको न्यायिक पद्दतिको अनुसरण एवम सर्वोच्च अदालत नियामावलि, २०७४ को नियम ४९ समेत वमोजिम विपक्षिको मिति २०८१०१०४ का दिन प्रकाशित गरिएको विज्ञप्ति सूचना मुख्यमन्त्री पदमा नियुक्त गर्ने गरेको निर्णय कामकारबाही तत्काल कार्यान्वयन नगर्नु नगरउनु पुर्वावस्था कायम गरी मलाई नियुक्त गर्न भनी अन्तरिम आदेश जारी गरिपाउँ। साथै प्रस्तुत विषय निरन्तर सुनुवाईमा राखि शिघ्र निरुपण पूर्वावस्था कायम गरी मलाई नियुक्त गरिपाउँ। प्रदेश प्रमुख नजिर मियाँले तत्कालीन मुख्यमन्त्री कमलबहादुर शाहले राजीनामा दिएपछि संविधानको धारा १६८ (२) अनुसार सरकार गठनका लागि दाबी पेस गर्न २०८१ वैशाख २ गतेसम्म समय दिएका थिए। उक्त समयमा वैशाख २ गते सत्ता गठबन्धनलाई चुनौती दिदै का्ग्रेसका १८, समाजवादीका ४, राप्रपाका १ र नागरिक उन्मुक्तिका ७ जना प्रदेश सभा सदस्यको समर्थन रहेको भन्दै उन्मुक्तिका लक्ष्मण किशोर चौधरीले मुख्यमन्त्रीमा दाबी पेस गरेका थिए। त्यसलगत्तै नागरिक उन्मुक्तिकै कैलाश चौधरीले पनि माओवादीका ११, एमालेका १०, नागरिक उन्मुक्तिका ७ जना र स्वतन्त्र प्रदेश सभा सदस्यको समर्थन रहेको भन्दै दाबी पेस गरेका थिए। मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। दुवैको दाबीबारे निर्णय नगरी प्रदेश प्रमुख नजिर मियाँले वैशाख ४ गते एउटै दलबाट दुई जनाको नाम आएकाले निष्कर्षमा पुग्न नसकेकाले अध्ययन गर्ने उल्लेख गर्दै थप दुई दिन समय दिएका थिए। नागरिक उन्मुक्तिकै दुई जनाको दाबी परेको र उसका ७ जनाको समर्थन लक्ष्मण किशोरलाई हो वा कैलाशलाई भन्ने कुराको स्पष्टता नभएकाले प्रदेश प्रमुख नजिर मियाँले दुबैको दाबी खारेज गरी वैशाख ६ गते बिहीबार बेलुकी ५ बजेसम्म स्पष्ट बहुमत खुल्ने गरी मुख्यमन्त्रीमा दाबी पेस गर्न सूचना जारी गरेका थिए। त्यसश्चात सत्ता गठबन्धनमा भएको सहमतिअनुसार सोडारीले नाउपाका चौधरीलाई दिएको समर्थन फिर्ता लिएर गत वैशाख ६ गते नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), नाउपा (रन्जिता पक्ष) समेतको समर्थनमा मुख्यमन्त्रीमा दाबी पेस गरेका हुन्। त्यसपश्चात सोडारी मुख्यमन्त्रीमा नियुक्त भएका हुन्। यता सुदूरपश्चिममा समाजवादीका नेता सोडारीले मुख्यमन्त्रीको सपथ लिएकै भोलिपल्ट नागरिक उन्मुक्तिका प्रदेश सभा सदस्य टीका थापाले समर्थन फिर्ता लिएको घोषणा गरेपछि सरकार अल्पमतमा परिसकेको छ।"
प्रतिष्ठित मानवअधिकार पुरस्कार डा परियारलाई,"काठमाडौं : मानवअधिकार क्षेत्रमा देशको सर्वाधिक प्रतिष्ठित कर्मयोगी बद्री पहाडी समाजसेवा पुरस्कार२०८० डा विष्णुमाया परियारलाई प्रदान गरिएको छ। मानवअधिकार, सामाजिक न्याय र नागरिक सशक्तीकरण क्षेत्रमा डा परियारले अन्तर्राष्ट्रिय क्षेत्रमा ख्याति कमाएकी छन्। मानवअधिकार तथा शान्ति समाजले हरेक वर्ष यो पुरस्कार दिन्छ। यसको राशि १ लाख १० हजार रुपैयाँ छ। पूर्वप्रधानन्यायाधीश सुशीला कार्कीले विशेष समारोहमा उनलाई प्रशंसापत्र र पुरस्कार हस्तान्तरण गरेकी हुन्। समारोहमा ठूलो संख्यामा देशका विशिष्ट व्यक्तिहरू सहभागी थिए। मानवअधिकार एवं सामाजिक न्यायका क्षेत्रका विशिष्ट योगदान पुर्याउनेलाई प्रत्येक वर्ष कर्मयोगी बद्री पहाडी समाजसेवा पुरस्कार प्रदान गरिँदै आएको शान्ति समाजका अध्यक्ष रामकृष्ण बरालले जानकारी दिए। दलित गरिव बालबालिका तथा महिलाको उत्थान र अधिकारका २५ वर्षदेखि अभियन्ता डा परियारले काम गर्दै आएकी छिन्। राष्ट्रिय एवं अन्तर्राष्ट्रिय स्तरमा मानवअधिकार, सामाजिक न्याय, समानताका लागि समेत उनी क्रियाशील छिन्। डा परियारले आफूले पाएको पुरस्कार मानवअधिकार तथा सामाजिक न्यायका क्षेत्रमा काम गर्दै आएका अभियन्ता तथा अधिकारकर्मीमा सम्पर्ण गरेकी छिन्। प्राप्त पुरस्कार राशि बालबालिका तथा महिलाको उत्थानमा खर्च गर्ने घोषणासमेत गरेकी छन्। प्रतिष्ठित अमेरिकी प्रकाशन गृह म्याकग्र हिलद्वारा प्रकाशित विश्वव्यापी पाठ्यपुस्तक दि राइटर्स माइन्डसेटमा डा परियारबारे लेखिएको एउटा पाठ छ। गोरखाको दुर्गम गाउँको गरिब दलित परिवारमा जन्मिएकी उनी पिसकर्पको सहयोगमा कसरी यो ठाउँमा पुगिन् भन्ने वृत्तान्त त्यसमा समेटिएको छ। उनले प्रतिष्ठित दर्जनौं अन्तर्राष्ट्रिय पुरस्कार पाइसकेकी छन्। विदेशमा धेरै पुरस्कार र सम्मान पाएँ, ती सबैभन्दा मातृभूमिमा पाएको पुरस्कार र सम्मानले मेरो जीवनमा विशेष महŒव राखेको छ, पुरस्कार पाएपछि भावुक बनेकी उनले भनिन्, मानवअधिकार र सामाजिक न्यायका लागि मेरो लडाइँलाई अझ उचाइमा पुर्याउन यसले हौसला दिएको छ। डापरियारले विभेदविरुद्ध गाउँदेखि सुरु गरेका संघर्षले अमेरिकासम्म चर्चा कमाएकी छिन्। सामाजिक क्षेत्रमा काम गरेर नेपाल र नेपालीको शिर उच्चो पारेको भन्दै उनले प्रशंसा बटुलेकी छन्। डा परियारले कार्यक्रममा भनिन्, मेरो माता र पिताले मलाई दिएकोजस्तै अवसर र स्वतन्त्रता पाउने हो भने सबै छोरीले हरेक क्षेत्रमा सफलता हासिल गर्छन्। सन् १९७३ को डिसेम्बर १९ मा गोरखामा जन्मिएकी डा परियारको जीवनकथा अमेरिकाको म्यासाच्युसेटस राज्यको शिक्षा विभागद्वारा कक्षा ७ को पाठ्यक्रममा समेत संलग्न छ। अधिकारका क्षेत्रमा क्रियाशील संस्था एसोसिएसन फर दलित वुमन्स एड्भान्समेट अफ नेपाल (एड्वान) की संस्थापक अध्यक्ष डा परियारले अमेरिकाको क्लार्क विश्वविद्यालयबाट स्नातकोत्तर गरेकी छिन्। पाइन म्यानर कलेजले सन् २०१३ मा मानार्थ डिलिट (डक्टर अफ लेटर्स) बाट उनलाई सम्मान गरेको थियो। उनका दुई वटा कृति प्रकाशित छन्। समारोहमा बोल्दै पुर्वप्रधानन्यायाधीश कार्कीले डा परियारको सफलताको कथा सुनेर खुुसी लागेको बताइन्। जीवनमा कडा परिश्रम एवं क्षमताले मात्रै उपलब्धि हासिल हुन्छ भन्ने उदाहरण हुन् डा परियार, उनले भनिन्, समाजिक न्याय र मानवअधिकार सुनिश्चितताका लागि समाजमा शिक्षा र सचेतनाको आवश्यकता छ। उपसभामुख इन्दिरा रानामगरले धर्म, जात, सम्प्रदाय, बोलीको आधारका कसैले कसैलाई छुवाछूत, दुव्र्यवहार, हेलाँ गर्नु नहुने बताइन्। त्यस्ता भेदभाव र छुवाछूतविरुद्ध डा परियारको आन्दोलनको उदाहरण यसमा प्रस्तुत गरिन्। उच्च अदालतका पूर्वन्यायाधीश शेषकान्त शिवाकोटीले डा परियारको जीवनसंघर्ष र सफलताको फेहरिस्त प्रस्तुत गरे। अन्नपूर्ण पोस्ट्का प्रधान सम्पादक अखण्ड भडारीले डा परियारलाई भर्याङसँग तुलना गरे। विष्णु एउटा लिस्नु हुन्, जो भुइँमा टेकेर शिखरमा चुमेको हुन्छ। र, धेरैलाई माथि पुर्याउन साथ दिइरहेको हुन्छ।"
लगानी सहजीकरण गर्न अध्यादेश ल्याउने सरकारको निर्णय,"काठमाडौं : सरकारले लगानी सम्मेलनलाई लक्षित गरेर अध्यादेश ल्याउने निर्णय गरेको छ। आज बिहान बसेको मन्त्रिपरिषदको बैठकले केही ऐनहरु अध्यादेशमार्फत् ल्याउन राष्ट्रपति रामचन्द्र पौडेलसमक्ष सिफारिस गरेको सञ्चार तथा सूचना प्रविधिमन्त्री रेखा शर्माले जानकारी दिइन्। उनले भनिन्,लगानी सहजीकरण सम्बन्धि केही ऐनहरु अध्यादेश जारी गर्न राष्ट्रपतिसमक्ष पेश भएको छ। सरकारले वैशाख १६ र १७ गते लगानी सम्मेलनको आयोजना गर्दैछ। संसद सूचारु नभएको समयमा अध्यादेश ल्याउन सकिने व्यवस्था छ। सरकारले वैशाख २ गते रातिबाट लागू हुने गरी संसद्को हिउँदे अधिवेशन अन्त्य गर्ने निर्णय गरेको थियो। यो पनि पढ्नुहोस भोलि सार्वजनिक बिदा दिने सरकारको निर्णय"
"नेकपा स्थापनाको आज हीरक महोत्सव, गोदावरीमा एमालेले मनाउँदै","काठमाडौं : नेपाल कम्युनिष्ट पार्टी (नेकपा) स्थापनाको आज ७५ वर्ष पूरा भएको छ । नेपालमा तत्कालीन समयमा जहाँनीया राणा शासन कायम भएकाले सो को विरोधमा छिमेकी राष्ट्र भारतमा भूमिगत भई जनताको मुक्तिका पक्षमा राजनीति र अध्ययन गर्दै आएका नेपाली युवाको सक्रियतामा नेकपा को स्थापना भएको थियो । त्यसबेला भारतको कोलकातामा रहेका पुष्पलाल श्रेष्ठले नेपाली राष्ट्रिय कांग्रेसबाट राजीनामा दिई माक्र्सवादको अध्ययन गरी २००५ चैत २३ गते कम्युनिष्ट घोषणापत्रलाई नेपाली भाषामा अनुवाद गरेपछि नेपालमा कम्युनिष्ट विचारको प्रकाशनको सूत्रपात भएको मानिन्छ । नेपालमा २००६ वैशाख १० गते (१९४९ अप्रिल २२) का दिन श्रेष्ठको नेतृत्वमा नेपाल कम्युनिष्ट पार्टी (नेकपा) को स्थापना भएको हो । समाजवाद स्थापनाको लक्ष्यसहित स्थापित नेकपामा श्रेष्ठ संस्थापक महासचिव थिए । नेकपाका संस्थापकहरुमा निरञ्जन गोविन्द वैद्य, नरबहादुर कर्माचार्य, नारायणविलास जोशी र मोतीदेवी श्रेष्ठ थिए । स्थापनाकालमा एउटै रहेका कम्युनिष्ट पार्टी विभाजन र एकताको शृङ्खलाबाट गुज्रँदै आएका छन् । अहिले पनि विभिन्न धार र समूहमा कम्युनिष्ट तथा वाम पार्टी सञ्चालित छन् । मुलुकको एक प्रमुख कम्युनिष्ट घटक नेपाल कम्युनिष्ट पार्टी (एमाले)ले आज पार्टी स्थापनाको ७५औँ वर्ष (हीरक महोत्सव) का अवसरमा महाधिवेशन प्रतिनिधि राष्ट्रिय परिषद् भएको स्थल ललितपुरको गोदावरीमा विशेष समारोह आयोजना गर्दैछ । नेपालको कम्युनिष्ट आन्दोलनमा योगदान दिने विशिष्ट व्यक्तिलाई गणतन्त्र गौरव सम्मानबाट सम्मानसमेत गरिने भएकाले समारोहलाई प्रधानमन्त्री पुष्पकमल दाहाल प्रचण्डलगायत अन्य पार्टीका शीर्ष नेताले सम्बोधन गर्ने कार्यक्रम रहेको एमालेका प्रचारप्रसार विभाग प्रमुख राजेन्द्र गौतमले जानकारी दिए । आइतबार सम्पन्न एमालेको परिषद् बैठकले पार्टी स्थापनाको ७५ वर्ष पूरा भएका अवसरमा सो समारोहमा गणतन्त्र गौरव सम्मानबाट पूर्वराष्ट्रपति विद्यादेवी भण्डारीलाई सम्मान गर्ने निर्णय गरेको छ । मुलुकबाट निरङ्कुशताको अन्त्य र गणतन्त्र स्थापना गर्न अग्रजको सङ्घर्ष, निष्ठा र त्यागलाई स्मरण तथा सम्मान गर्न एमालेले उक्त सम्मान प्रदान गर्न लागेको प्रचारप्रसार विभाग प्रमुख गौतमले बताए । हीरक महोत्सव समारोहमा राष्ट्रिय परिषद् सदस्यका साथै एमालेका काठमाडौँ उपत्यकाबाट जिल्ला कमिटीका सबै पदाधिकारी तथा सदस्य, सबै पालिकाका पदाधिकारी र सचिवालयका सदस्य, सबै वडाका पदाधिकारी, सबै जनप्रतिनिधि (प्रतिनिधिसभाराष्ट्रियसभाका सदस्य, प्रदेशसभा सदस्य, स्थानीय तहका अध्यक्षउपाध्यक्ष, प्रमुखउपप्रमुख, स्थानीय तहका वडाध्यक्ष र सदस्य, सबै जनसङ्गठनका केन्द्रीय पदाधिकारी तथा सदस्य, उपत्यकामा रहेका जिल्ला कमिटीका पदाधिकारी तथा सदस्य तथा हाल असङ्गठित रहेका तर पार्टीका पुराना र प्रतिष्ठित)लाई सहभागी गराउने तयारी गरिएको एमालेको केन्द्रीय कार्यालयका सचिव डा भीष्म अधिकारीले बताए।  रासस"
सुनीलको करोडौको घुस सिंगापुरको बैंकमा,"राष्ट्रिय सूचना प्रविधि केन्द्रका तत्कालीन कार्यकारी निर्देशक तथा टेलिकमका निलम्बित प्रबन्ध निर्देशक सुनील पौडेलले घुसबापतको रकम सिंगापुरस्थित एक बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। काठमाडौं : राष्ट्रिय सूचना प्रविधि केन्द्रका तत्कालीन कार्यकारी निर्देशक तथा नेपाल दूरसञ्चार कम्पनी लिमिटेड (नेपाल टेलिकम) का निलम्बित प्रबन्ध निर्देशक सुनील पौडेलले घुसबापतको रकम सिंगापुरस्थित एक बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। पटकपटक गरेर उनको खातामा १३ करोड ५३ लाख ८६ हजार २ सय २६ रुपैयाँँ जम्मा भएको पाइएको छ। पौडेलको सम्पत्तिबारे अख्तियार दुरुपयोग अनुसन्धान आयोगले छानबिन गरेको थियो। आयोगका अनुसार विभिन्न अन्तर्राष्ट्रिय कम्पनीलाई ठेक्का दिएबापत सिंगापुरमा बैंकमार्फत भुक्तानी लिएको पाइएको छ। आयोग स्रोतका अनुसार सिंगापुरको युनाइटेड ओभरसिज बैंक (यूओबी)मा पौडेलको नामको खाता नम्बर ३८०९४८३१०८ मा ११ पटक रकम जम्मा भएको छ। त्यस बेला ९ करोड ३० लाख ९७ हजार ७२२ रुपैयाँ जम्मा भएको छ। पौडेलको खातामा २०७६ पुस १५, २०७६ चैत १४, १९ र २५ गते रकम जम्मा भएको छ। यस्तै, २०७७ वैशाख १५, जेठ १४, जेठ ३० र पुस १६ मा पनि रकम जम्मा भएको थियो। त्यस्तै, २०७८ पुस १६, १९ र २३ गते यूओबी बैंकमा रहेको उनको खातामा रकम जम्मा भएको भेटिएको अख्तियार स्रोतले बतायो। त्यस्तै युनाइटेड ओभरसिज बैंकको खाता नम्बर ३८०३८०९४८३१०८ र ४२६३९१०२२७ मा ७ पटक रकम जम्मा भएको थियो। त्यसबेला ४ करोड २ लाख ७२ हजार ८ सय २८ रुपैयाँ जम्मा भएको थियो। २०७६ चैत १२, १४, १७ र २०७७ साउन १२ गते तथा २०७८ साउन १८, भदौ ९ र मंसिर २० मा रकम जम्मा गरेको अख्तियारको अनुसन्धानबाट पुष्टि भएको छ। २०७६ पुस १६ र ०७७ भदौ १८ मा युनाइटेडको खाता नम्बर ३८०९४८३१०८ र ३०८०२६१७६५ मा २० लाख २५ हजार ६ सय ७६ रुपैयाँ जम्मा भएको थियो। विदेशी बैंकमा खाता खोल्न पौडेलले राष्ट्र बैंकको समेत स्वीकृति नलिएको अख्तियारको अनुसन्धानले देखाएको छ। बैंकमा खोलिएका ३८०९४८३१०८ र ४२६३९१०२२७ बचत खाता हुन्। ३८००२६१७६५ मुद्दती खाता हो। ठेक्कापट्टामा मिलेमतो र मोलमोलाइ पौडेलले अवैध रूपमा विदेशी बैंकमा पैसा राखेको पाइएको छ। राष्ट्रिय सूचना प्रविधि केन्द्रको कार्यकारी निर्देशक भएको बेला पौडल आफैंले टेन्डरहरूको कोटेसन बनाई योजनाबद्ध ढंगले आफैंले चाहेको स्वदेशी आपूर्तिकर्ता डब्ल्यूडीएन, ओबीसीआई, एमएएक्स (म्याक्स), नेक्सट जेन सोलुसनलाई ठेक्का दिएका थिए। डब्ल्यूडीएलाई २०७५०७६ मा १४ करोड ८४ लाख ६ सय ४० रुपैयाँँ र २०७६०७७ मा ३० करोड ६५ लाख ५५ हजार ७ सय ६३ रुपैयाँँको ठेक्का दिएका थिए। त्यस्तै ओबीसीआईलाई २०७५०७६ मा ९६ लाख ५ हजार र २०७५०७६ मा नै अर्को ठेक्का ९ करोड ९० लाख ४४ हजार ५ सय रुपैयाँँको दिएका थिए। यस्तै, पौडेलले सूचना प्रविधिसम्बन्धी कामका लागि ओबीसीआईलाई नै २०७६०७७ मा २९ करोड ८० लाख ९४ हजार तथा ९ करोड ८९ लाख ८८ हजार ५ सय ६५ को ठेक्का दिएका थिए। २०७७०७८ मा ओबीसीआई नै १ करोड ९२ लाख ११ हजार १ सय ३० रुपैयाँँको ठेक्का दिलाएको अख्तियारको अनुसन्धानबाट देखिएको छ। त्यस्तै, म्याक्सलाई २०७५०७६ मा २६ करोड २१ लाख ६० हजार, ०७६७७ मा ५१ करोड ८६ लाख ७० हजार र २०७७०७८ मा ७३ करोड ८८ लाख ९८ हजार ७ सय ४० रुपैयाँँको ठेक्का दिएको पाइएको छ। २०७६०७७ मा नेक्स्ट जेन कम्पनीलाई तीन वटा फरकफरक ठेक्का दिएका थिए। जसमा १५ करोड ६६ लाख ६४ हजार ३ सय ३० रुपैयाँँ, २ करोड ३५ लाख ४ हजार र अर्को ९ करोड ८७ लाख ९८ हजार ५ सयको ठेक्का दिएको पाइएको छ। त्यस्तै, नेक्स्टलाई नै २०७७०७८ मा ३ करोड ७७ लाख ९८ हजार ५ सयको एउटा, २०७८०७९ मा ९ करोड १२ लाख ७५ हजार ६ सय ३७ र १ करोड ३१ लाख ९२ हजार ७ सय ५० को ठेक्का दिएको अख्तियारको अनुसन्धानले देखाएको छ। यी स्वदेशी आपूर्तिकर्ता कम्पनीले विदेशी आपूर्तिकर्ता इन्स्टासेफ इएनसीबानकोटेक प्रालिजस्ता कम्पनीहरूसँग साझेदारी गरेका थिए। स्वदेशी आपूर्तिकर्ताले इन्स्टासेफ ईएनसीबानकोटेक प्रालिजस्ता विदेशी कम्पनीसँग सूचना प्रविधिसँग सम्बन्धित सामानहरू स्वदेशमा आपूर्ति गर्थे। साझेदारीबापत विदेशी कम्पनीले कमिसन दिन्थे। पौडेलले सोही रकम सिंगापुरस्थित युनाइटेड ओभरसिज बैंकमा १३ करोड ५३ लाख ८६ हजार २ सय २६ राखेका थिए। उनले टेन्डरको स्पेसिफिकेसन, लागत अनुमानमा नै मिलेमतो गरी अमूक कम्पनीलाई ठेक्का दिलाउने र त्यसबाट कमिसन लिने गरेको अख्तियारको अनुसन्धानले देखाएको छ। सिंगापुरमा विभिन्न व्यक्तिको नाममा रकम ट्रान्सफर अख्तियार दुरुपयोग अनुसन्धान आयोगको डिजिटल फरेन्सिक युनिटबाट प्राप्त विवरणअनुसार युनाइटेड ओभरसिजको इमेलबाट पौडेलको इमेलमा विभिन्न कम्पनीबाट गैरकानुनी कमिसनबापत २०२१ मार्च २८ देखि २०२२ जनवरी ११ सम्म १२ वटा कारोबार भएको छ। यो अवधिमा पौडेलको नाममा ९ लाख ४० हजार अमेरिकी डलर अर्थात् (८ करोड ३१ लाख ८६ हजार ९ सय ५० रुपैयाँ) ट्रान्सफर गरेको पाइएको छ। पौडेलले आफ्नो खाताबाट सिंगापुरमा बस्ने सायद ताहिर साहलगायतको खातामा ३५ लाख ३० हजार ५ सय १८ र ज्योत्साना शर्माको खातामा ११ करोड ९४ लाख १२० रुपैयाँ टान्सफर गरेको देखिएको छ। पौडेलले विभिन्न कम्पनीबाट युनाइटेड ओभरसिज बंैकमा रहेको आफ्नो खातामा जम्मा भएको रकम विदेशमै रहेका व्यक्तिको खातामा टान्सफर गरी विदेशमा नै कारोबार गरेको अख्तियारको अनुसन्धानले देखाएको छ। पौडेलले गैरकानुनी रूपमा आर्जन गरेको सम्पत्ति विदेशी बैंकमा जम्मा गरी विदेशबाटै ट्रान्सफर गरी आफन्तका नाममा पठाउने र विदेशमा नै विभिन्न कार्यमा खर्च गर्ने गरेको पनि पुष्टि भएको छ। उनले सहोदर दाजु अनिल पौडेलमार्फत घरजग्गा र अन्य क्षेत्रमा लगानी गरेको पनि पाइएको छ। उनले ५० लाख २० हजार रुपैयाँँ दाजु अनिललाई खाताबाट दिएको पाइएको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। पटकपटक गरेर उनको खातामा १३ करोड ५३ लाख ८६ हजार २ सय २६ रुपैयाँँ सिंगापुरको बैंकमा जम्मा भएको पाइएको छ। टेन्डरको स्पेसिफिकेसन, लागत अनुमानमा नै मिलेमतो गरी अमूक कम्पनीलाई ठेक्का दिलाउने र त्यसबाट कमिसन लिने गरेको अनुसन्धानले देखाएको छ। विदेशी बैंकमा जम्मा गरी विदेशबाटै ट्रान्सफर गरी आफन्तका नाममा पठाउने र विदेशमा नै विभिन्न कार्यमा खर्च गर्ने गरेको । पौडेलले स्वदेशमा विभिन्न बैंक खाताबाट विद्युतीय माध्यममार्फत ४४ लाख ५ हजार ६ सय ६१ रुपैयाँ खर्च गरेको अख्तियारको अनुसन्धानबाट देखिएको छ। यसबीचमा उनले ३९ लाख ९० हजार ५ सय ४७ रुपैयाँको गहनामात्रै खरिद गरेको पाइएको छ। सिंगापुरबाट सेतो सुन खरिद गरेका थिए। उनले सिंगापुरको प्रुडेन्सियल कम्पनीमा २७ लाख ६० हजार २ सय ७३ रुपैयाँँको जीवन बिमा प्रिमियमबापत तिरेको भेटिएको छ। गैरकानुनी रूपमा सिंगापुरमा जीवन बिमा गरेको पाइएको छ। उनले विभिन्न कम्पनीबाट ३० लाख ३६ हजार ८१ को सेयर पनि खरिद गरेको भेटिएको छ। पौडेलले १४ लाख ८० हजार २ सय ४० रुपैयाँ विदेश भ्रमणमा खर्च गरेका थिए। जुन, अमिल्दो र अस्वाभाविक छ। १२ लाखको गहना, ७ लाख ३९ हजार १ सय२५ को बिमा शुल्क भुक्तानी, ५ लाख घर भाडा, ४ लाख ६६ हजार १ सय ८२ विदेशको होटलबास खर्च, २ लाख ३२ हजार ३ सय ७० सवारी खर्च गरेको भेटिएको छ। अकुत सम्पत्ति आर्जनमा मुद्दा पौडेलले २३ करोड ७५ लाख ४६ हजार ३ सय २४ रुपैयाँँ अकुत सम्पत्ति आर्जन गरेको भन्दै अख्तियारले विशेष अदालतमा मुद्दा दर्ता गरेको छ। उनले २० वर्षे सार्वजनिक सेवामा रहँदा अस्वाभाविक भ्रष्टाचार गरेको अख्तियारको आरोप छ। पौडेल २०६१ जेठ २० मा राष्ट्रिय सूचना प्रविधि केन्द्र, सिंहदरबारमा प्रशासकीय अधिकृतको पदमा करार सेवामा प्रवेश गरेका थिए। २०६२ माघ २८ सम्म उक्त पदमा काम गरेका थिए। पौडेलले पुनः २०६५ असार १२ मा राष्ट्रिय सूचना प्रविधि केन्द्रमा नै कम्प्युटर इन्जिनियर पदमा करारमा नियुक्ति पाए। २०७५ साउन २० सम्म काम गरे। इन्जिनियर पदको जिम्मेवारी रहेकै बेला केपी शर्मा ओली नेतृत्व सरकारको पालामा २०७५ साउन २१ मा केन्द्रको कार्यकारी निर्देशक पदमा नियुक्त पाए। पहिलो कार्यकाल २०७८ चैत २४ सम्म सोही पदमा कार्यरत रहे। कांग्रेस सभापति शेरबहादुर देउवा प्रधानमन्त्री भएपछि उनले २०७८ चैत २५ देखि नेपाल दूरसञ्चार कम्पनी लिमिटेड (नेपाल टेलिकम) को प्रबन्ध निर्देशक पदमा नियुिक्त पाए। जुनसुकै राजनीतिक नेतृत्वलाई प्रभावमा राख्न सक्ने खुबी भएका पौडेलले त्यसको फाइदा उठाउँदै अकुत कमाएका थिए। उनीसँग रहेको सम्पत्तिको १ करोड १९ लाख २४ हजार ८ सय ४६ रुपैयाँँमात्रै वैध आयआर्जन भएको अख्तियारको भनाइ छ। अंशहकबापत प्राप्त रकमदेखि राष्ट्रिय सूचना प्रविधि केन्द्रबाट पारिश्रमिक बचत तथा अन्य सुविधाबापत प्राप्त रकम, नेपाल टेलिकमबाट पारिश्रमिक बचत, नेपाल टेलिकमबाट प्राप्त स्वदेश तथा विदेश भ्रमण भत्ता, सेयर बिक्रीबापत प्राप्त रकम, सवारीसाधन बिक्रीबाट प्राप्त रकम र स्वदेशमा रहेका बैंक निक्षेपबापत प्राप्त बैंकब्याज रकमसमेतबाट त्यति मात्रै रकम वैध भेटिएको अख्तियारको अनुसन्धानले देखाएको छ। तर, पौडेलले २४ करोड ९४ लाख ७१ हजार १ सय ७१ रुपैयाँँ कमाएको तथा खर्च तथा लगानी गरेको पाइएको छ। अख्तियारले सम्पत्ति एवं खर्च तथा लगानीहरूमा गरिएको कुल खर्च र सोही अवधिको आयहरूको आयव्यय प्रवाह विवरणअनुसार २३ करोड ७५ लाख ४६ हजार ३ सय २४ बराबरको वैधानिक स्रोत नखुलेको जनाएको छ। आयभन्दा व्यय बढी भई ऋणात्मक देखिँदा पौडेलले आफू कार्यकारी प्रमुख भएका निकायहरूमा सामग्री आपूर्ति गर्ने स्वदेशी तथा विदेशी कम्पनीहरूसँग मोलमोलाइ गरी ती कम्पनीहरूसँग गैरकानुनी कमिसन लिएको स्पष्ट देखिएको अख्तियारको आरोपपत्रमा उल्लेख छ। त्यस्तो गैरकानुनी रकम स्वदेशमा र विदेशमा रहेका आफन्तमार्फत विभिन्न क्षेत्रमा लगानी गरेको अनुसन्धानमा देखिएको अख्तियार प्रवक्ता एवं सहसचिव नरहरि घिमिरेले जानकारी दिए। पौडेलले आफ्नो हैसियतभन्दा बढी खर्च गरी अमिल्दो र अस्वाभाविक उच्च जीवनस्तर यापन गर्ने गरेकोसमेत प्रमाणित हुन आएको उनले बताए। पौडेलविरुद्ध २३ करोड ७५ लाख ४६ हजार ३ सय २४ बिगो कायम गरी भ्रष्टाचार निवारण ऐन, २०५९ को दफा २० को उपदफा (२) बमोजिम बिगोअनुसार कैद र बिगोबमोजिम जरिबानाको सजाय मागदाबी गरिएको छ। त्यस्तै, पौडेलले राष्ट्रिय सूचना प्रविधि केन्द्र र नेपाल दूरसञ्चार कम्पनी लिमिटेड (नेपाल टेलिकममा कार्यरत भएका बेला सम्पत्ति लुकाइछिपाइ झुट्टा विवरण पेस गरेको पुष्टि हुन आएको भन्दै अख्तियारले भ्रष्टाचार निवारण ऐन, २०५९ को दफा १६ को उपदफा (२) बमोजिमको कसुरबमोजिम कैद र जरिबानाको थप सजाय माग गरेको छ। यस्तै, पौडेलविरुद्ध गैरकानुनी रूपमा आर्जन गरेको सम्पत्ति भ्रष्टाचार निवारण ऐन, २०५९ को दफा २० को उपदफा (२), ऐ ऐनको दफा ४७, अख्तियार दुरुपयोग अनुसन्धान आयोग ऐन, २०४८ को दफा २९ ख र पारस्परिक कानुनी सहायता ऐन, २०७० को दफा १२, कसुरजन्य सम्पत्ति तथा साधन ( रोक्का, नियन्त्रण र जफत ऐन, २०७० को दफा १० र ११ समेतको प्रचलित कानुनबमोजिम जफतअसुल उपरको माग दाबी गरिएको छ। पौडेलले सार्वजनिक सेवाको पदमा रहँदाका बखत अख्तियारको दुरुपयोग गरी गैरकानुनी रूपमा सम्पत्ति आर्जन गरेको स्रोत नखुल्ने सम्पत्तिबाट सहोदर दाजु अनिल पौडेलका नाममा सम्पत्ति खरिद गरेको अख्तियारले दाबी गरेको छ। जफत गर्ने प्रयोजनार्थ मात्र उनका दाजु अनिललाई प्रतिवादी कायम गरी विशेष अदालतमा आरोपपत्र दायर गरिएको छ। नेपाल गेट वे पेमेन्टमा विशेष अदालतले सुनीललाई दोषी ठहर गरिसकेको छ। विकलविरुद्ध पनि मुद्दा : अमेरिकामा पीआर सुरक्षण मुद्रण केन्द्र, सिंहदरबारका तत्कालीन कार्यकारी निर्देशक (हाल निलम्बित) विकल पौडेलविरुद्ध झुट्टा विवरण पेस गरी भ्रष्टाचार गरेको आरोपमा मुद्दा दायर गरिएको छ। संविधानको धारा २९१ को व्यवस्थाविपरीत विदेशको स्थायी आवासीय अनुमतिपत्र (पीआर) लिएको भन्दै अख्तियारले मुद्दा दायर गरेको हो। आफूसँग रहेको पीआरको स्वयं घोषणा नगरेर, झुक्याई सरकारीसार्वजनिक पदमा बहाल रहेको, पदावधि थप गर्दा अयोग्य व्यक्तिलाई सिफारिस गरेको उजुरीमाथि अख्तियारले अनुसन्धान गरेको थियो। अनुसन्धानबाट पौडेलले संविधानको धारा २९१ को उपधारा (१) मा भएको व्यवस्था, निजामती सेवा ऐन, २०४९ को दफा ६१(२)(ग) मा भएको व्यवस्था र सञ्चार तथा सूचना प्रविधि मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति तथा मनोनयनसम्बन्धी मापदण्ड, २०७३ को दफा ११ को देहाय (घ) को व्यवस्थाविपरीत काम गरेको पाइएको अख्तियारको दाबी छ। उनले सुरक्षण मुद्रण केन्द्रमा कार्यकारी निर्देशक पदमा रहेर पनि विदेशको अस्थायी आवासीय अनुमतिपत्र (पीआर) नलिएको भनी झुटा विवरण पेस गरेको अख्तियारको आरोप छ। राष्ट्रसेवकको हैसियतले बहाल रहेको अवस्थामा नै संयुक्त राज्य अमेरिकाको कानुनी स्थायी आवासीय अनुमति लिएर पनि उक्त विवरण लुकाइछिपाइ राखेको पाइएको छ, अख्तियारको आरोपपत्रमा उल्लेख छ। उनले २०७९ जेठ १३ गते पदावधि थप गर्दासमेत यो विवरण लुकाइ झुट्टा विवरण पेस गरेका थिए। पौडलले यसरी झुटा विवरण पेस गरी राष्ट्रसेवक पदमा बहाल रहँदा राष्ट्रसेवकको हैसियतमा लाभ र सुविधा प्राप्त गरेको पुष्टि भएको अख्तियारले जनाएको छ। पौडेललाई भ्रष्टाचार निवारण ऐनबमोजिम कैद र जरिबानाको सजायको मागदाबी गरिएको छ। ऐनको दफा २४ बमोजिम थप सजायसमेत दाबीसहित विशेष अदालतमा आरोपपत्र दायर गरिएको छ। अख्तियारले विकलविरुद्ध एक वर्षअघि सेक्युरिटी प्रिन्टिङ प्रेसको खरिदमा ६९ करोड ८ लाख बिगो कायम गरी भ्रष्टाचार मुद्दा दायर गरिसकेको छ। पौडेल बन्धु २०८० माघ १० गतेदेखि अख्तियारको हिरासतमा छन्।"
जिम्मेवारी नपाएका प्रदेश मन्त्रीलाई सम्मान थाप्न भ्याईनभ्याई,"परासी : लुम्बिनी प्रदेश सरकारका बिना विभागीय मन्त्री खड्क बस्नेतलाई यतिबेला सम्मान थाप्न भ्याईनभ्याई भएको छ । बस्नेत नवलपरासी निर्वाचन क्षेत्र नं २ क बाट प्रदेशसभा सदस्यमा स्वतन्त्रबाट निर्वाचित भएका हुन् । प्रदेश मुख्यमन्त्री जोखबहादुर महराले बैशाख ६ गते गरेको मन्त्रिमण्डल पुनर्गठनमा बस्नेतसहित ७ जनालाई बिना विभागीय मन्त्रीमा नियुक्त गरे। जिम्मेवारी नपाउँदा फुर्सदिला भएर बसेका मन्त्री बस्नेतलाई हरेक दिन आयोजना गरिएका ४ देखि ६ वटा कार्यक्रममा पुगेर सम्मान लिन भ्याईनभ्याई भएको हो । स्थानीय तहदेखि स्कुल, क्याम्पस, वन उपभोक्ता समिति, खानेपानी समिति, सामाजिक संघ संस्थालगायतले मन्त्री बस्नेतको सम्मानका लागि भन्दै कार्यक्रम आयोजना गर्दै आएका छन् । जिम्मेवारी नतोक्दा फुर्सदिलो पनि भएकाले कार्यक्रममा पुग्ने गरेको उनले बताए । 'जिम्मेवारी नतोकेपछि काम हुने कुरा भएन । त्यसै मन्त्रालयमा गएर बस्नुभन्दा जिल्लामै बसेको छु । फेरि कार्यक्रममा बोलाएपछि नजाने कुरा पनि भएन । फुर्सदिलो नै भएकाले होला, एकैदिन धेरै कार्यक्रममा सहभागी भइएको छ,'मन्त्री बस्नेतले भने । सम्मान कार्यक्रममा जाँदा आफूले त्यहाँका स्थानीयको अपेक्षा र गुनास पनि संकलन गर्ने गरेको र त्यसले मन्त्रालयमा योजना बनाउन मद्दत नै पुग्ने उनको भनाइ । मन्त्रीलाई धेरै समय जिम्मेवारबिहीन बनाउन नहुने बस्नेतको भनाइ छ । सरकार गठनका बेला उद्योग, पर्यटन तथा सहकारी मन्त्री दिनेमा सहमति भएको हो । बैशाख १२ गते उक्त जिम्मेवारी दिने कुरा छ,हेरौं के हुन्छ ?,'मन्त्री बस्नेतले भने । मुख्यमन्त्रीसहित ११ सदस्यीय मन्त्रिमण्डलमा चेतनारायण आचार्यलाई आर्थिक मामिला तथा योजना मन्त्रालय, दीपेन्द्रकुमार पुनमगरलाई स्वास्थ्य मन्त्राल्य र भण्डारीलाल अहिरलाई कृषि तथा भूमिव्यवस्था मन्त्रालयको जिम्मेवारी दिइएको छ । तर,जसपाबाट मन्त्री बनेका भण्डारीलाल अहिरले सरकार गठनका बेला पार्टीलाई २ मन्त्रालय दिने सहमति भएपनि कार्यान्वयन नभएको भन्दै आइतबार राजीनामा दिएका छन् । त्यसैगरी बिना विभागीय मन्त्रीमा एमालेका भूमिश्वर ढकाल, रत्नबहादुर खत्री, अर्जुनकुमार केसी र दिनेश पन्थी रहेका छन् । नागरिक उन्मुक्तिका धर्मबहादुर चौधरी, एकीकृत समाजवादीका भगवती अधिकारी र स्वतन्त्रबाट खड्क बस्नेत बिना विभागीय मन्त्री रहेका छन् ।"
प्रचण्डको अपिल : क्रान्तिकारी र वामपन्थी शक्तिहरू एकता र ध्रुवीकरणको अभियानमा लामवद्ध हौं,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले कम्युनिस्ट क्रान्तिकारी र वामपन्थी प्रगतिशील शक्तिहरूलाई एकता र ध्रुवीकरणको अभियानमा लामबद्ध हुन अपिल गरेका छन्। लेनिन जयन्ती तथा नेपाल कम्युनिस्ट पार्टीको ७५ औं स्थापना दिवसको अवसरमा उनले शुभकामना सन्देशमार्फत समाजवादको आधार निर्माणको ऐतिहासिक अभियानमा सहभागी हुन वामपन्थी प्रगतिशील शक्तिलाई अपील गरेका हुन्। नेपालको कम्युनिस्ट आन्दोलनले सङ्घीय लोकतान्त्रिक गणतन्त्रको स्थापना गर्दै समाजवादको दिशा परिलक्षित गरेको उनको भनाई छ। लेनिन जयन्तीको अवसर पारेर नेपालमा आजभन्दा ७५ वर्ष पहिले २००६ सालमा नेपाल कम्युनिस्ट पार्टी स्थापना भएको थियो। वर्गसंघर्ष र अन्तरसंघर्षका अनुभव र आन्दोलनका विभिन्न आरोह अवरोहका साथ नेपालको कम्युनिस्ट आन्दोलनले सङ्घीय लोकतान्त्रिक गणतन्त्रको स्थापना गर्दै समाजवादको दिशा परिलक्षित गरेको छ। शुभकामनामा भनिएको छ यसले जनवादी क्रान्तिको मूलभूत कार्यभार नेपाली विशिष्टता र मौलिकतासहित पूरा गर्दै समाजवादी क्रान्तिको आधारविन्दु निर्माण गरेको छ। प्रधानमन्त्रीसमेत रहेका प्रचण्डले वामपन्थी, देशभक्त तथा प्रगतिशील शक्तिहरूबीच सहकार्यका साथ सुशासन, सामाजिक न्याय र समृद्धिको लक्ष्यमा अग्रसर भइरहेको दाबी गरेका छन्। शुभकामनामा भनिएको छ, हामीलाई एकातर्फ बदलिएको राजनीतिक प्रणालीअनुरूप जनताको जीवनमा परिवर्तन ल्याउँदै समाजवादको लक्ष्य प्राप्तिमा मार्गनिर्देश गर्नेछ भने अर्कोतर्फ सत्ता समीकरण, सहकार्य र सहयात्रा हुँदै एउटै कम्युनिस्ट केन्द्रको साझा सपना र सङ्कल्पलाई सार्थक तुल्याउनेछ। तसर्थ, आजको दिन विगतका अनुभवहरूको समीक्षा र संश्लेषणसहित वामपन्थी शक्तिहरूबीच वैचारिक र राजनीतिक प्रश्नमा गहन छलफलका साथ साझा निष्कर्षमा पुग्न सङ्कल्प गर्ने दिन पनि हो। उनले कम्युनिस्ट एवं वामपन्थी शक्तिहरूको साझा सङ्कल्प,सहकार्य र एकताको आधारमा मात्रै देशमा विद्यमान चुनौतीहरू सम्बोधन हुने बताएका छन्। कम्युनिस्ट एवं वामपन्थी शक्तिहरूको साझा सङ्कल्प,सहकार्य र एकताको आधारमा मात्रै देशमा विद्यमान चुनौतीहरू सम्बोधन गर्दै आशाको रक्तसञ्चार सिर्जना गर्न सम्भव छ भन्ने निष्कर्षका साथ सुरू गरिएको सत्ता सहयात्रालाई विभिन्न चुनौतीहरूबाट जोगाउँदै निर्धारित लक्ष्यसम्म पुर्याउनु हामी सबैको साझा जिम्मेवारी हो। प्रचण्डले भने,यस दिशामा सम्पूर्ण वामपन्थी शक्तिहरू एवं सम्पूर्ण क्रान्तिकारी जनसमुदायको सकारात्मक योगदान रहनेमा म विश्वस्त छु।"
"नेपालको राजनीतिक जटिल छ, कति दिन यो गठबन्धन टिक्छ भन्न सक्दिनँ : माधव नेपाल","काठमाडौं : नेकपा एसका अध्यक्ष माधवकुमार नेपालले जनताको बुलन्द गर्ने कम्युनिष्ट आन्दोलनको भएको बताएका छन्। सोमबार नरबहादुर कर्माचार्य स्मृति प्रतिष्ठानको कार्यक्रममा सम्बोधन गर्दै उनले कम्युनिष्ट आन्दोलन लोकतन्त्रको संवाहक भएको बताएका हुन्। लोकतन्त्रको झण्डा अझै बुलन्द गर्नुपर्छ।नेपालले भने,जनताका जनजीविकाको सबाल हामीसँग जोडिएको छ। जनताको पक्षमा हामी लाग्नुपर्छ। कम्युनिष्ट जनतासँग एकाकार हुन सक्नुपर्छ। परिवर्तनको संवाहक जनता हुन् भन्ने सन्देश प्रवाह नगरेसम्म कम्युनिष्ट आन्दोलन सफल हुँदैन। उनले को हुन् वर्गीय शत्रु र मित्र छुट्याएर अगाडि बढ्नुपर्ने स्पष्ट पारे। नेपालको राजनीतिक जटिल छ। गठबन्धन जुट्ने र फुट्नेक्रम जारी छ। कति दिन यो गठबन्धन टिक्ने हो ? त्यसको जवाफ प्रधानमन्त्रीले दिनुहुन्छ, म भन्न सक्दिनँ। हामी सहज ठानिरहेका छैनौं। उनले भने,कसैका धाकधम्की, गाली गलौच सुन्न हामी राजनीतिमा लागेका होइनौं, कसैको दास बन्न हामी राजनीतिमा आएका होइनौं। नेपालले कम्युनिष्ट नेताहरु सुविधामुखी हुन थालेको भन्दै असन्तुष्ट व्यक्त गरे। उनले नरबहादुर कर्माचार्यले कम्युनिष्ट आन्दोलनमा खेलेको भूमिकाको प्रशंसा गरे।"
नक्कली भुटानी शरणार्थी प्रकरण : थुनामै राख्ने उच्चको आदेशविरुद्धको पुनरावेदनमा सुनुवाइ हुँदै,"काठमाडौं : सर्वोच्च अदालतमा नक्कली भुटानी शरणार्थी प्रकरणको मुद्दामा आज सुनुवाइ हुँदैछ। आइतबार सुनुवाइका लागि पेशी तोकिए पनि बहस नसकिएकाले मुद्दा हेर्दाहेर्दैमा राखिएको थियो। निलम्बित सचिव टेकनारायण पाण्डेसहितका प्रतिवादीहरूले दिएको पुनरावेदनमाथि न्यायाधीशद्वय कुमार रेग्मी र टेकप्रसाद ढुंगानाको इजलासमा सुनुवाइ भइरहेको हो। नक्कली भुटानी शरणार्थी प्रकरणमा उच्च अदालत पाटनले थुनामा राख्न दिएको आदेश बदरको माग गर्दै उनीहरूले विभिन्न मितिमा सर्वोच्चमा पुनरावेदन दिएका थिए। यसअघि सो निवेदनमाथि न्यायाधीश कुमार रेग्मीले कैफियत झिकाउने आदेश दिएका थिए। उच्चको आदेशविरुद्ध थुनामा रहेका गृहसचिव टेकनारायण पाण्डे,पूर्वमन्त्री टोपबहादुर रायमाझी,केशव प्रसाद दुलाल,सानु भण्डारी,सागर राई,इन्द्रजित राई,गोविन्दकुमार चौधरी,सन्देश शर्मा र आङटाङ शेर्पासमेतले निवेदन दिएका थिए। नेपाली नागरिकहरूलाई भुटानी शरणार्थीका रुपमा अमेरिका पठाइदिने प्रलोभनमा करोडौं ठगी गरेको अभियोगमा जिल्ला अदालत काठमाडौंमा मुद्दा दायर भएको थियो। उनीहरूविरुद्ध ठगी,लिखत किर्ते र राज्यविरुद्ध तथा संगठित अपराधसम्बन्धी कसुरमा मुद्दा दायर भएको छ। काठमाडौं जिल्ला अदालतले तत्काल उपस्थित १८ जना प्रतिवादीमध्ये १६ जनालाई थुनामा पठाउने आदेश दिएको थियो भने दुईजनालाई धरौटीमा छोडेको थियो। पाण्डेसहित १० जनाको हकमा थुनामा राख्ने जिल्लाको आदेश उच्चले सदर गरिदिएको थियो। सोही प्रकरणमा पूर्व गृहमन्त्री बालकृष्ण खाँण भने ३० लाख धरौटी बुझाएर रिहा भएका छन्। लक्ष्मी महर्जन,आशिष बुढाथोकी,टंककुमार गुरूङ र केशव तुलाधर साधारण तारेखमा रिहा भएका थिए।"
गण्डकीका मुख्यमन्त्री अधिकारीको नियुक्ति बदरको मुद्दामा सुनुवाइ सुरू,"काठमाडौं : गण्डकीका मुख्यमन्त्री खगराज अधिकारीको नियुक्ति बदर माग गर्दै सर्वोच्च अदालतमा दायर रिटमाथि आज सुनुवाइ सुरू भएको छ। न्यायाधीशद्वय सपना मल्ल प्रधान र शारंगा सुवेदीको इजलासमा सुनुवाइ सुरू भएको हो। पूर्वमुख्यमन्त्री सुरेन्द्र पाण्डेले गत चैत्र २७ गते सर्वोच्चमा रिट दायर गरेका हुन्। यसअघि सर्वोच्चले मुख्यमन्त्री अधिकारीलाई दीर्घकालीन असर नपर्ने कुनै निर्णय नगर्न अन्तरिम आदेश जारी गरेको थियो। न्यायाधीश विनोद शर्माको इजलासले अधिकारीलाई दीर्घकालीन असर पर्ने निर्णय नगर्न अन्तरिम आदेश दिएको हो। सर्वोच्चले गण्डीकी प्रदेश सरकारको वैधानिकताको विवाद छिटो निरुपण गर्नुपर्ने भएकाले आजका लागि पेशी तोकेको थियो। एमाले संसदीय दलका नेता अधिकारी मुख्यमन्त्रीमा नियुक्त भएका छन्। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा दिएका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका थिए। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वोच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। मुख्यमन्त्रीमा अधिकारीलाई नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर,त्यसका बाबजुद पनि प्रदेश प्रमुख डिल्लीराज भट्टले नियुक्ति गरेका थिए। सरकार गठनमा सभामुखको हस्ताक्षर असंवैधानिक र गैरसंसदीय भन्दै पूर्वमुख्यमन्त्री पाण्डे सर्वोच्च पुगेका हुन्।"
खै लगानीमैत्री वातावरण ?,"वैशाख १६ र १७ गते तेस्रो संस्करणको लगानी सम्मेलन हुँदैछ। सम्मेलनमा ३६ देशका ४ सय ६२ जनाभन्दा बढी लगानीकर्ता सहभागी हुने सुनिश्चित भएको बताइएको छ। साथै सम्मेलनमा निजी क्षेत्र, प्रदेश र स्थानीय तहका समेत गरी ९ खर्बबराबरका १ सय ४८ भन्दा बढी परियोजना सोकेस गर्ने तयारी भइरहेको पनि बताइएको छ। ठूलो परिमाणमा विदेशी लगानी आकर्षित गर्न लगानीलाई सहजीकरण गर्ने उद्देश्यले सरकारले विभिन्न ८ वटा ऐनका विभिन्न व्यवस्थालाई अध्यादेशमार्फत संशोधन गर्न लागेको छ। सरकारले संसद्को हिउँदे अधिवेशन सकिइसकेको हुँदा अध्यादेशमार्फत भूमिसम्बन्धी ऐन २०२१, जग्गा प्राप्ति ऐन २०३४, विद्युतीय (इलेक्ट्रोनिक) कारोबार ऐन २०६३, विशेष आर्थिक क्षेत्र ऐन २०७३, विदेशी लगानी तथा प्रविधि हस्तान्तरण ऐन २०७५, सार्वजनिक निजी साझेदारी तथा लगानी ऐन २०७५, वन ऐन २०७६ र औद्योगिक व्यवसाय ऐन २०७६ लाई संशोधन गर्न लागेको हो। विशेषतः विदेशी ठूला लगानीकर्तालाई नेपालमा लगानीका लागि आकर्षित गर्ने उद्देश्यले यो सम्मेलन गर्न लागिएको हो। तर लगानी सम्मेलन औपचारिकता मात्रै हो कि देशको आवश्यकता नै हो भन्ने कुरामा सरकार अझै यकिन हुन नसकेको अवस्था छ। हिउँदे अधिवेशनबाटै आवश्यक ऐनहरूमा संशोधन गर्न नसक्नुले नै यस्तो संशय सिर्जना गरेको छ। यसअघि भएका दुईवटा लगानी सम्मेलनमा प्रतिबद्धताअनुसारको लगानी किन आउन सकेन भन्ने गहन समीक्षा नै हुन सकेको छैन। फेरि हतारहतार लगानी सम्मेलन गर्दा स्वदेशीविदेशी लगानीकर्तामा कस्तो सन्देश जान्छ भन्ने कुरामा सरकारले पर्याप्त गृहकार्य पनि गरेको देखिँदैन। फेरि लगानी सम्मेलन गर्नुअघि अघिल्लो लगानी सम्मेलनको गहन समीक्षा गरी आवश्यक नयाँ ऐनहरूको तर्जुमा गर्नुका साथै विद्यमान ऐनकानुनमा आवश्यक संशोधन गर्नुपर्ने समय हो। तर त्यसो नगरी हतारहतार लगानी सम्मेलन मात्रै गर्नुले सरकार लगानी प्रवद्र्धनमा त्यति गम्भीर नबनेको देखिन्छ। यसअघि २०७३ फागुन १९ र २० गते आयोजित पहिलो लगानी सम्मेलनमा स्वदेश तथा विदेशका लगानीकर्ताले १४ खर्ब ४६ अर्ब ६४ करोडको लगानी प्रतिबद्धता जनाए पनि हालसम्ममा ३ खर्ब ३५ करोड ४७ लाख मात्रै लगानी भित्रिएको लगानी बोर्डले जनाएको छ। यसैगरी २०७५ चैत्र १५ र १६ गते आयोजित दोस्रो लगानी सम्मेलनमा पनि स्वदेश तथा विदेशका लगानीकर्ताबाट झन्डै १७ खर्ब ३० अर्बको लगानी प्रतिबद्धता आए पनि हालसम्ममा जम्मा १ अर्ब १८ करोड मात्रै लगानी भित्रिएको बोर्डले जनाएको छ। लगानी सम्मेलनमा व्यक्त प्रतिबद्धताअनुसारको लगानी नआउँदा लगानी सम्मेलनको प्रभावकारितामाथि पनि प्रश्नचिह्न खडा हुन्छ। प्रतिबद्धताअनुसारको लगानी ल्याउने काममा सरकारले तदारूकता नदेखाएको पनि भन्न सकिन्छ। सरकारले लगानी सम्मेलन गरेपछि आफ्नो दायित्व सकेको ठान्ने र लगानीकर्ताले व्यक्त गरेको प्रतिबद्धताअनुसारको लगानी भिœयाउन कुनै ताकेता नगरी बस्ने सरकारको प्रवृत्ति पनि आलोच्य छ। लगानीकर्ताको मागलाई सम्बोधन गर्ने अथवा विद्यमान ऐन, कानुन लगानी प्रवद्र्धनमा बाधकको रूपमा रहेका छन्। तिनमा संशोधन गर्ने वा नयाँ ऐन, कानुन बनाउने काममा सरकारले तदारूकता देखाएन भने प्रतिबद्धताअनुसारको लगानी आउन सक्दैन भन्ने कुरालाई सरकारले महसुस गरेको पनि देखिएन। अहिले स्वदेशी लगानीकर्ता नै लगानी स्थगित गर्ने वा उद्योग व्यवसाय नै बन्द गर्ने मनस्थितिमा पुगेको विषम परिस्थितिमा हुन लागेको तेस्रो संस्करणको लगानी सम्मेलनले स्वदेशी वा विदेशी लगानीकर्तालाई कुन आधारमा लगानीका लागि विश्वस्त पार्ने भन्ने चुनौती छ। लगानी सम्मेलनका क्रममा आकर्षक परियोजनाहरू छनोट गर्ने अवसर प्राप्त भए पनि परियोजना कार्यान्वयनका क्रममा लगानीकर्ताले बेहोर्नुपर्ने झन्झट र भुक्तमानले तोकिएको समयमा परियोजना कार्यान्वयन सुरु नहुने र समयमा सम्पन्न नहुने रोग पनि पुरानै हो। अघिल्ला लगानी सम्मेलनमा व्यक्त लगानी प्रतिबद्धताअनुसार कार्यान्वयनमा आएका कतिपय परियोजना अधुरो अवस्थामा अलपत्र रहनुले पनि सरकारका नीति, ऐन, कानुन र देशको कर्मचारीतन्त्र लगानीमैत्री नभएको स्पष्ट हुन्छ। देशको आर्थिक नीति, ऐन, कानुन र कर्मचारीतन्त्र नै प्रतिकूल र असहयोगी भएको अवस्थामा लगानी सम्मेलन गर्दैमा लगानी प्रवद्र्धन हुने अपेक्षा गर्न सकिन्न। राज्यलाई कर तिर्छु भन्ने नागरिकलाई चोरलाई जस्तो अपमानजनक व्यवहार गर्ने कर्मचारीतन्त्र भएको हाम्रो देशमा विदेशी लगानी प्रवद्र्धन गर्नु निकै चुनौतीपूर्ण छ। हाल मुलुकमा लगानीको समस्याभन्दा लगानी सुरक्षा र प्रतिफलको प्रत्याभूतिको समस्या ठूलो छ। लगानी सुरक्षित छ र प्रतिफल सुनिश्चित छ भन्ने कुरामा विश्वस्त हुन नसकेसम्म स्वदेशी वा विदेशी कुनै पनि लगानीकर्ता लगानीका लागि तयार हुँदैनन्। साथै लगानीको प्रतिफल सहजै आफूखुसी उपयोग गर्न पाउनुपर्छ भन्ने माग पनि लगानीकर्ताको हुन्छ। लगानीको अवसर प्रशस्तै भए पनि लगानीमैत्री वातावरणको अभावले गर्दा स्वदेशी लगानीकर्ताहरू नै लगानी सुरक्षा र सुनिश्चित लाभको क्षेत्रमा लगानीका लागि उपयुक्त समयको प्रतीक्षामा रहेको अवस्थामा तामझामका साथ लगानी सम्मेलन गर्दैमा अपेक्षित लगानी आउने अपेक्षा गर्न सकिन्न। लगानीकर्ताको मागअनुरूप प्रतिकूल ठानिएका ऐनकानुनहरूमा परिमार्जन, संशोधन र नयाँ ऐन, कानुन तर्जुमा गर्ने काममा सरकारको आश्वासन आए पनि सोअनुरूपको तदारूकता नदेखिएकाले लगानीकर्ताहरू पूर्णरूपमा विश्वस्त हुने आधार अझै तयार भइसकेका छैनन्। नेपालजस्तो सानो आकारको अर्थतन्त्र भएको मुलुकमा ठूलो लगानी गरी आर्थिक पूर्वाधारको विकास गर्दै मुलुकलाई समृद्धिको मार्गतर्फ डोर्याउन लगानी प्रवद्र्धन आवश्यक छ। यसो भन्दैमा लगानी सम्मेलन गर्दैमा ह्वारह्वार्ती स्वदेशी अथवा विदेशी लगानी आउने पनि होइन। विगतका लगानी सम्मेलनको अनुभवले पनि यही तथ्य पुष्टि भइसकेको छ। लगानीमैत्री वातावरण नहुँदाको परिणाम हो प्रतिबद्धताअनुसारको लगानी नआउनु। त्यसैले अब फेरि लगानी सम्मेलन गर्दै गरेको अवस्थामा लगानी सम्मेलनका क्रममा व्यक्त प्रतिबद्धताअनुसारकै लगानी आउने वातावरण निर्माणका लागि नीतिगत एवं कानुनी सुधार र संशोधन गरी लगानीकर्तालाई लगानी सुरक्षा र प्रतिफलको सुनिश्चितताको प्रत्याभूति प्रदान गर्नु आवश्यक छ।"
कतारसँग नयाँ श्रम सम्झौता गर्ने सरकारको तयारी,"परराष्ट्र मन्त्रालयका अनुसार उनको भ्रमणको क्रममा अल थानीलाई एक जोडी हात्ती उपहार दिने तयारी सरकारले गरेको छ। चितवनमा पालिएका हात्ती उपहार दिन लागिएको हो। काठमाडौं : कतारका अमिर शेख तमिम बिन हमाद अल थानी दुईदिने भ्रमणका लागि मंगलबार नेपाल आउँदैछन्। परराष्ट्र मन्त्रालयले आइतबार विज्ञप्ति जारी गर्दै वैशाख ११ र १२ गते थानीले नेपालको भ्रमण गर्न लागेको औपचारिक जानकारी दिएको हो। अरब मुलुकबाट नेपालमा हुन लागेको यो नै अहिलेसम्मको उच्चस्तरको भ्रमण हो। कतारबाट पनि यसअघि केही मन्त्रीहरू नेपाल भ्रमणमा आएका थिए। अमिर (राजा) वा प्रधानमन्त्रीले नेपालको भ्रमण भने गरेका थिएनन्। नेपालबाट भने निवर्तमान राष्ट्रपति विद्यादेवी भण्डारीले २०७९ कात्तिकमा कतारको भ्रमण गरेकी थिइन्। अमिर शेख नेपालसहित तीन एसियाली मुलुकको भ्रमण गर्न आइतबार कतारबाट निस्केका छन्। दोहाबाट फिलिपिन्स उडेका उनी बंगलादेश हुँदै नेपाल आइपुग्ने तालिका रहेको छ। परराष्ट्र मन्त्रालयका अनुसार कतारका अमिरले राष्ट्रपति रामचन्द्र पौडेलसँग शीतल निवासमा भेटवार्ता गर्नेछन् भने प्रधानमन्त्री पुष्पकमल दाहालसँग बुधबार द्विपक्षीय वार्ता गर्नेछन्। परराष्ट्र मन्त्रालयका अनुसार उनको भ्रमणको क्रममा अल थानीलाई एक जोडी हात्ती उपहार दिने तयारी सरकारले गरेको छ। चितवनमा पालिएका हात्ती उपहार दिन लागिएको हो। मन्त्रालयका अनुसार अल थानीको भ्रमणको क्रममा नेपालले कतारसँग नयाँ श्रम सम्झौता गर्ने तयारी गरेको छ। १९ वर्षअघि सन् २००५ मा नेपाल र कतारबीच श्रम सम्झौता भएको थियो। त्यसयताको परिवेश धेरै फेरिइसकेकाले श्रम मन्त्रालयले नयाँ श्रम सम्झौता गर्नका लागि तयारी गरेको हो। कतार नेपाली श्रमिकहरूको प्रमुख गन्तव्य मुलुक पनि हो। श्रम मन्त्रालयले नेपाली कामदारको सीप विकासका लागि पनि सहकार्य गर्न चाहेको जनाएको छ। श्रम मन्त्रालयका अनुसार मन्त्री डोरप्रसाद अर्यालले कतारी राजदूत मिसाल बिन मोहम्मद एलएई अन्सारीसँग सोमबार मन्त्रालयमा भेट गर्दै सीपयुक्त जनशक्ति उत्पादनको विकासमा कतारको सहयोगको अपेक्षा राखेको बताएका थिए। जवाफमा कतारी राजदूतले पनि सहयोगका लागि कतार तयार रहेको प्रतिक्रिया दिएका थिए। श्रम प्रवक्ता गोविन्द रिजालले राजदूतसँगको भेटमा श्रम सम्झौताको विषयमा कुरा भएको बताए। उनले भने, अमिरको भ्रमणका क्रममा नेपालले श्रम सम्झौतालाई टुंग्याउन चाहेको छ। श्रम सम्झौतामा हस्ताक्षर हुने विषय अहिले नै टुंगो लागिसकेको छैन। परराष्ट्र मन्त्रालयले बाँकी विषय अगाडि बढाउँछ। नेपालले विगतदेखि नै श्रमसम्झौता परिमार्जन गर्न चाहेको छ। यसबीचमा दुई देशबीच उच्च श्रम अधिकारीहरूसँग पटकपटक बैठक पनि बसेको थियो। श्रम मन्त्रालयको तथ्यांकअनुसार कतारमा हाल ३ लाख ६७ हजार ३ सय ८९ नेपाली श्रमिक छन्। मन्त्री अर्यालले कतारी राजदूत अन्सारीसँगको भेटको क्रममा नेपाली श्रमिकको सीप विकासमा सहयोग गर्न पनि आग्रह गरेका थिए। कतारले घरेलु कामदार पठाउन अनुरोध गर्दै आएको छ। थानीको भ्रमणको क्रममा नेपाल सरकारले कान्ति बाल अस्पतालको स्तरोन्नतिका लागि झन्डै ९ अर्बबराबरको सहयोगको सम्झौताका लागि प्रस्ताव गर्ने भएको छ। यसअघि गत वर्ष कात्तिक २० र २१ गते हुने भनिएको अमिरको नेपाल भ्रमण इजरायलहमास युद्धका कारण स्थगित भएको थियो। मन्त्रालयका उच्च अधिकारीका अनुसार थानीको भ्रमणका क्रममा विभिन्न ११ वटा सम्झौता गर्ने तयारी भएको छ। अल थानीले सन् २०१३ देखि कतारको शासनसत्ता सम्हाल्दै आएका छन्। उनी यसअघिका अमिर हमाद बिन खलिफा अल थानीका चौथो छोरा हुन्। उनले कतारका विभिन्न सरकारी पदहरूको जिम्मेवारी सम्हालिसकेका छन्। खेल र स्वस्थ जीवनको बढावा दिन उनले भूमिका निर्वाह गर्दै आएका छन्। गत मंसिरमा कतारका विदेश राज्यमन्त्री सुल्तान बिन साद अल मुरैखी नेपाल भ्रमणमा आएका थिए। त्यतिबेला प्रधानमन्त्री पुष्पकमल दाहाललगायत नेतासँग उनले भेटघाट गरेका थिए। त्यतिबेला नेपालले हमासको नियन्त्रणमा रहेका विपिन जोशीको रिहाइका लागि पहल गरिदिन आग्रह गरेको थियो। यो पनि पढ्नुहोस कतारका अमिर पहिलोपटक नेपाल आउँदै, राष्ट्रपति र प्रधानमन्त्रीसँग भेटवार्ता गर्ने"
"एमालेको १४ बुदेँ प्रस्तावमा समेटियो युवाको विषय, सरकारलाई भन्यो : यो देश बन्छ र हामीले नै बनाउँछौं भन्ने उर्जा पैदा गर","काठमाडौं : नेकपा (एमाले)ले युवा लक्षित कार्यक्रम र योजना निर्माण गर्न सरकारलाई आह्वान गरेको छ। राष्ट्रिय महाधिवेशन प्रतिनिधि परिषदको बैठकमा १४ बुँदे समसामयिक प्रस्ताव पारित गर्दै एमालेले यो देश बन्छ र देश हामीले नै बनाउँछौंभन्ने सकारात्मक उर्जा र मनोबल पैदा गर्न विशेष योजना निर्माण गरी अगाडि बढ्न सरकारलाई आह्वान गरेको हो। रोजगारीको अभाव र भविष्यप्रतिको अन्यौलले युवाहरुको विदेश गमन अत्यधिक बढेको एमालेको ठहर छ। विगत केही वर्षयता गहिरिएको आर्थिक मन्दी, भ्रष्टाचार र कुशासन, राज्यसञ्चालनमा व्याप्त बेथिति एवं मूल्यमान्यताहरुको भयावह स्खलनका कारणले समाजमा चौतर्फी नैराश्य बढेको छ। रोजगारीको अभाव र भविष्यप्रतिको अन्यौलले युवाहरुको विदेश गमन अत्यधिक बढेको छ। यस्तो स्थितिले समृद्ध नेपाल, सुखी नेपालीको हाम्रो राष्ट्रिय आकाङ्क्षाको मार्गमा थप चुनौती पैदा गर्दछ। उपमहासचिव विष्णु रिमालले बैठकमा प्रस्तुत गरेको प्रस्तावमा भनिएको छ,यो बैठक आर्थिक शीथिलता अन्त्य गर्दै अर्थतन्त्रलाई चलायमान गर्न, निजी क्षेत्रले भोग्नु परेका समस्याको तत्काल समाधान गर्दै व्यवसायीहरुमा आत्मविश्वास र भरोसा जागृत गर्न, युवाहरुमा यो देश बन्छ र देश हामीले नै बनाउँछौं भन्ने सकारात्मक उर्जा र मनोबल पैदा गर्न विशेष योजना निर्माण गरी अगाडि बढ्न वर्तमान सरकारलाई आह्वान गर्दछ। महासचिव शंकर पोखरेलका अनुसार बैठकले पाँच दलले जारी गरेको न्यूनतम नीतिगत प्राथमिकता र साझा संकल्पमार्फत आजको मुख्य समस्याहरूलाई समाधान गर्नेगरी तालिकाबद्ध रूपमा काम गर्न सरकारलाई पनि सुझाव दिएको छ। प्रस्तावमा भनिएको छ, पाँच दलले जारी गरेको न्यूनतम नीतिगत प्राथमिकता र साझा सङ्कल्पले आजका मुख्य समस्याहरुलाई संवोधन गर्न र अगाडिका लागि मार्गदर्शन गर्न सक्ने निष्कर्षका साथ यसको पूर्ण, तालिकाबद्ध र प्रभावकारी कार्यान्वयनका लागि आग्रह गर्दछ। यस सहकार्यलाई कमजोर गर्ने कुनै पनि काम नगर्न, मुलुकलाई थप अस्थिरता र अन्यौलतर्फ धकेल्ने कामप्रति सजग रहन र राष्ट्रियता, लोकतन्त्र र जनताको हितलाई थप जोखिममा पार्ने काम कतैबाट पनि हुन नदिन सत्ता समीकरणका सबै राजनीतिक दललाई आह्वान गर्दछ। हेर्नुहोस् पारित भएका १४ बुँदे समसामयिक प्रस्ताव १ यो बैठक विभाजन, घेराबन्दी, सत्ताको दुरुपयोग र मिथ्याप्रचारका बाढीहरुलाई चिर्दै हाम्रो पार्टी राष्ट्रिय राजनीतिको मुख्य संवाहक र प्रमुख पार्टीका रुपमा पुनस्र्थापित गर्न हुन सकेको निष्कर्षका साथ पार्टीलाई निर्णायक राष्ट्रिय शक्तिका रुपमा विकास गर्ने सङ्कल्प गर्दछ। अत्यन्त असहज र प्रतिकूल अवस्थामा पार्टीलाई यस बिन्दुसम्म ल्याइपुयाउन कुशलतापूर्वक अगुवाइ गर्ने अध्यक्ष कमरेड केपी शर्मा ओली लगायत दसौं महाधिवेशनबाट निर्वाचित सिङ्गो नेतृत्व पङ्क्तिलाई यो बैठक विशेष धन्यवाद ज्ञापन गर्दछ। आगामी दिनमा पार्टीलाई वैचारिक, सङ्गठनात्मक र भावनात्मक रुपमा अझ एकताबद्ध र सुदुढ बनाउँदै निर्णायक राष्ट्रिय शक्ति निर्माणमा योगदान गर्न सबै कमरेडहरुलाई हार्दिक आह्वान गर्दछ। २ यो बैठक २०८० फागुन २१ गते नेकपा (एमाले), नेकपा (माओवादी केन्द्र), रास्वपा, जसपा र नेकपा (एस) का बिचमा नयाँ समीकरणको निर्माण गर्ने समझदारी गर्दै नयाँ सत्ता सहकार्य प्रारम्भ भएकोमा सन्तुष्टि व्यक्त गर्दै यस सहकार्यलाई सफल, परिणाममुखी र दिगो बनाउने प्रतिबद्धता व्यक्त गर्दछ। पाँच दलले जारी गरेको न्यूनतम नीतिगत प्राथमिकता र साझा सङ्कल्पले आजका मुख्य समस्याहरुलाई संवोधन गर्न र अगाडिका लागि मार्गदर्शन गर्न सक्ने निष्कर्षका साथ यसको पूर्ण, तालिकाबद्ध र प्रभावकारी कार्यान्वयनका लागि आग्रह गर्दछ। यस सहकार्यलाई कमजोर गर्ने कुनै पनि काम नगर्न, मुलुकलाई थप अस्थिरता र अन्यौलतर्फ धकेल्ने कामप्रति सजग रहन र राष्ट्रियता, लोकतन्त्र र जनताको हितलाई थप जोखिममा पार्ने काम कतैबाट पनि हुन नदिन सत्ता समीकरणका सबै राजनीतिक दललाई आह्वान गर्दछ। ३ विगत केही वर्षयता गहिरिएको आर्थिक मन्दी, भ्रष्टाचार र कुशासन, राज्यसञ्चालनमा व्याप्त बेथिति एवं मूल्यमान्यताहरुको भयावह स्खलनका कारणले समाजमा चौतर्फी नैराश्य बढेको छ। रोजगारीको अभाव र भविष्यप्रतिको अन्यौलले युवाहरुको विदेश गमन अत्यधिक बढेको छ। यस्तो स्थितिले समृद्ध नेपाल, सुखी नेपालीको हाम्रो राष्ट्रिय आकाङ्क्षाको मार्गमा थप चुनौती पैदा गर्दछ। यो बैठक आर्थिक शीथिलता अन्त्य गर्दै अर्थतन्त्रलाई चलायमान गर्न, निजी क्षेत्रले भोग्नु परेका समस्याको तत्काल समाधान गर्दै व्यवसायीहरुमा आत्मविश्वास र भरोसा जागृत गर्न, युवाहरुमा यो देश बन्छ र देश हामीले नै बनाउँछौं भन्ने सकारात्मक उर्जा र मनोबल पैदा गर्न विशेष योजना निर्माण गरी अगाडि बढ्न वर्तमान सरकारलाई आह्वान गर्दछ। ४ यो बैठक भ्रष्टाचार, अनियमितता, तस्करी र अवैध स्रोतको सञ्चयन, सार्वजनिक सम्पत्तिको दोहन तथा राज्यकोषको अपचलनले समग्र राज्यलाई नै सङ्क्रमित तुल्याएको छ। भ्रष्टहरु दण्डित नहुँदा समाजमै प्रदूषण फैलिएको छ। यो बैठक भ्रष्टाचारका विरुद्ध सम्झौताहीन ढङ्गले प्रस्तुत हुन, यसका विरुद्ध जेहाद छेड्न र कानुनका नजरमा सबै बराबर छन् भन्ने कुरा व्यवहारबाटै प्रमाणित गर्न सरकारसँग माग गर्दछ। भ्रष्टाचारका विरुद्धको यस अभियानमा हाम्रो पार्टी बिना मुलाहिजा प्रस्तुत हुने प्रतिबद्धता समेत व्यक्त गर्दछ। ५ देशका केही सहकारीहरुमा गंभीर समस्या र बेथितिहरु देखा परेका छन्। जनताले दुःख गरेर जम्मा गरेको अर्बौंको रकम सीमित व्यक्तिले हिनामिना गरेर फरार हुने र बचतकर्ताहरु सडकमा अलपत्र पर्ने स्थिति पैदा भएको छ। लघुबित्तका ऋणिहरु पनि समस्यामा परेका छन्। मिटरब्याज पीडितहरुका समस्या पनि पूर्ण रुपले समाधान भएका छैनन्। यो बैठक केही सहकारीमा पैदा भएका यस प्रकारका गंभीर समस्या र सर्वसाधारणको रकम अपचलनका गंभीर अपराधलाई निष्पक्ष छानबिन गरी दोषीलाई कानुनको कठघरामा ल्याउन र बचतकर्ताहरुको रकम सुरक्षित फिर्ता गराउन सरकारसँग माग गर्दछ। मिटरब्याज पीडितहरु र लघुवित्तका ऋणिहरुका समस्या समाधानमा गंभीर हुन पनि सरकारसँग माग गर्दछ। सहकारीमा पैदा भएका केही समस्यालाई लिएर सहकारीकै विरुद्ध भइरहेका गलत प्रचारहरु उचित होइनन्। संविधानले सहकारीलाई अर्थतन्त्रको महत्वपूर्ण आधारका रुपमा ग्रहण गरेको छ। यस अनुरुप देशैभरिका सहकारीहरुलाई उत्पादन र वितरणमा केन्द्रित हुन आवश्यक वातावरण निर्माणका लागि सरकारको ध्यानाकर्षण गर्दछ। ६ विगत केही समय यता दैनिक उपभोग्य वस्तुहरुको मूल्य अचाक्ली बढेको छ। दैनिक ज्यालादारी गरेर खानु पर्ने र न्यून आय भएका सर्वसाधारणको जीवन यसबाट अत्यधिक प्रभावित भएको छ। नियोजित ढङ्गले बढाइएको महङ्गी नियन्त्रणका लागि प्रभावकारी कदम चाल्न, कतिपय वस्तु र सेवामा रहेको एकाधिकार अन्त्य गर्न र सुलभ पसल लगायतका माध्यमबाट सर्वसाधारण नागरिकहरुलाई सहुलियत दरले दैनिक उपभोग्य वस्तु उपलव्ध गराउने प्रबन्ध गर्न यो बैठक सरकारको ध्यानाकर्षण गर्दछ। ७ यो बैठक यही वैशाख १५ गते हुने उपनिर्वाचनमा नेकपा (एमाले) का तर्फबाट उम्मेदवार बन्नुभएका इलाम प्रतिनिधिसभा निर्वाचन क्षेत्र नं २ का सुहाङ नेम्बाङ तथा बझाङ प्रदेशसभा निर्वाचन क्षेत्र नं १ का दमन भण्डारीलाई विजयी बनाउन त्यहाँका मतदाताहरुलाई हार्दिक अपिल गर्दछ। निर्वाचनमा सम्पूर्ण शक्तिका साथ केन्द्रित हुन सम्बन्धित पार्टी कमिटी र जनसङ्गठनहरुलाई आह्वान गर्दै हाम्रो उम्मेदवारीलाई समर्थन गर्नु हुने राजनीतिक दलहरुलाई धन्यवाद ज्ञापन गर्दछ। ८ यो बैठक हालै वनडढेलो र आगलागीले गुल्मी, अर्घाखाँची, रुपन्देही, नवलपरासी, डोल्पा, पाल्पा, स्याङ्जा कैलाली लगायत मुलुकका धेरै भूभागमा ठूलो क्षति पुयाएकोमा दुःख व्यक्त गर्दैै विपद् व्यवस्थापनको प्रभावकारी प्रतिकार्यका लागि सरकारको ध्यानाकर्षण गर्दछ र पीडितहरुलाई तत्काल राहत उपलव्ध गराउन र घरबार गुमाएकाहरुको पुनस्र्थापनाका लागि आवश्यक व्यवस्था गर्न सरकारसँग माग गर्दछ। ९ यो बैठक रुसयुक्रेन युद्ध निरन्तर लम्बिइरहेको यसले मानवीय सङ्कट बढाइरहेको, खाद्यान्न तथा इन्धनको आपूर्ति शृङ्खलामा असर पारेको, विश्व अर्थतन्त्रमै प्रतिकूल प्रभाव बढेको तथा क्षेत्रीय द्वन्द्वको जोखिम समेत बढाएकोमा चासो व्यक्त गर्दछ। रुसयुक्रेन युद्धबिच तत्काल युद्धविराम गर्दै युद्धको अन्त्य गर्न्, दुबै देश आफ्ना सार्वभौम सीमाभित्र शान्तिपूर्ण रुपमा रहने कुराको सुनिश्चितता गर्न र त्यस भूभागलाई शक्ति राष्ट्रहरुको बल प्रदर्शनको थलो र क्षेत्रीय द्वन्द्वको केन्द्रभाग नबनाउन माग गर्दछ। १० यस युद्धमा विभिन्न कारणले नेपाली युवाहरु समेत फस्दै गएकोप्रति गंभीर चिन्ता व्यक्त गर्दछ। रुसी सेनामा गैरकानुनी रुपा भर्ती भई युद्ध मैदानमा पुगेका युवाहरुलाई कुटनीतिक माध्यमबाट फिर्ता गराउन र युक्रेनी सेनाहरुको बन्धक बनेकाहरुलाई तत्काल रिहा गराउन आवश्यक पहलका लागि सरकारसँग माग गर्दछ। ११ ७ अक्टोबर २०२३ पछि हमास लडाकूहरु र इजरायल बिचको आक्रमण र प्रत्याक्रमणमा परी १२ सय भन्दा इजरायलीहरु र ३२ हजारभन्दा बढी प्यालेस्टिनी नागरिकहरु मारिएका छन्। संयुक्त राष्ट्र सङ्घका सहायताकर्मीहरुको हत्या, अस्पतालमाथि बमबारी एवं खाद्यान्न र पानीसमेत वितरण अवरुद्ध गर्ने अमानवीय कामहरु भएका छन्। गाजा क्षेत्र भोकमरी, अभाव र मानवीय सङ्कटमा डुबेको छ। क्षेत्रीय युद्धको आशङ्का बढेको छ। हामी जुनसुकै स्वरुप, आवरण र नाममा गरिने आतङ्कवादी क्रियाकलापको दृढ विरोध गर्दछौं। प्यालेस्टाइनी जनताको स्वतन्त्र र सार्वभौम राज्यको मागप्रति दृढ समर्थन गर्दछौं। स्वीकृत अन्तर्राष्ट्रिय सीमाभित्र इजरायल र प्यालेस्टाइन शान्तिपूर्वक रहन पाउनु पर्छ भन्ने संयुक्त राष्ट्र सङ्घको दुई राज्य समाधान को प्रस्तावलाई समर्थन गर्छौं। त्यस क्षेत्रमा तत्काल युद्धविराम गर्न, नेपाली युवा विपिन जोशी सहित सबै बन्धकहरु रिहा गर्न, मानवीय सहायताको आपूर्तिलाई निर्वाध सञ्चालन गर्न र हत्याहिंसाको अमानवीय शृङ्खला तत्काल अन्त्य गर्न माग गर्दछौं। १२ यो बैठक म्यानमारका जनताले लोकतन्त्रको प्राप्तिका लागि गरेको बलिदानीपूर्ण संघर्षप्रति एकवद्धता प्रकट गर्दछ र म्यान्मारमा लोकतन्त्रको तत्काल पुनस्र्थापना हुने विश्वास व्यक्त गर्दछ। शोक प्रस्ताव १३ यो बैठक पार्टी उपाध्यक्ष, संविधानसभा अध्यक्ष एवं पूर्व सभामुख कमरेड सुवासचन्द्र नेम्बाङको निधनप्रति गहिरो दुख व्यक्त गर्दछ। उहाँको निधन हाम्रो पार्टीका लागि मात्रै नभएर मुलुककै लागि अपूरणीय क्षतिको विषय हो। कमरेड सुवाससहित यस बिचमा निधन हुनुभएका पोलिटब्युरो सदस्य बालकृष्ण ढुङ्गेल, लेखा आयोगका सदस्य खम्ब खत्री, केन्द्रीय सल्लाहकार परिषद् सदस्यहरु इन्दिरा चापागाईं, भोजराज ढुंगेल, रामबहादुर दानी, रामचन्द्र चापागाईं, धर्मनाथ यादव, महेश चौधरी र डा ऋतुराज गड्तौला र कालिकोटबाट निर्वाचित पूर्व सांसद यज्ञराज न्यौपाने, राष्ट्रिय महाधिवेशन प्रतिनिधि परिषद् सदस्य ऐना गिरी र रामचन्द्र थपलिया लगायत कमरेडहरुप्रति यो बैठक हार्दिक श्रद्धाञ्जली अर्पण गर्दछ। १४ अन्त्यमा, राष्ट्रिय महाधिवेशन प्रतिनिधि परिषदको प्रथम वैठक गोदावरीको सनराईज हलमा सफलपूर्वक सम्पन्न गर्न व्यवस्थापन कमिटी लगायत हलव्यवस्थापन, यातायात, शान्तिसुरक्षा, स्वयम्सेवा, कार्यशाला सहजीकरण, कला प्रदर्शनी र खानपानमा सहयोग गर्ने सबैप्रति हार्दिक धन्यवाद ज्ञापन गर्दछ।"
सत्ता सहकार्यलाई कमजोर नपार्न एमालेको आग्रह,"काठमाडौं : एमालेले सत्ता सहकार्यलाई कमजोर पार्ने कुनै पनि काम नगर्न तथा मुलुकलाई अस्थिरता र अन्योलतातर्फ धकेल्ने प्रयास नगर्न चेतावनी दिएको छ। दुई दिनसम्म ललितपुरको सन्राइज हलमा सञ्चालन भएको राष्ट्रिय महाधिवेशन प्रतिनिधि परिषद् बैठकले १५ बुँदे समसामयिक राजनीतिक प्रस्ताव पारित गर्दै मुलुकलाई थप अस्थिरता र अन्योलतातर्फ धकेल्ने कामप्रति सजग रहन आह्वान गरेको छ। उसले राष्ट्रियता, लोकतन्त्र र जनताको हितलाई थप जोखिममा पार्ने काम कतैबाट पनि हुन नदिन सत्ता समीकरणका सबै राजनीतिक दलहरूलाई आह्वान गरेको छ। एमालेले आफ्नो पार्टीसहित नेकपा माओवादी केन्द्र, राष्ट्रिय स्वतन्त्र पार्टी, जनता समाजवादी पार्टी, नेपाल र नेकपा (एकीकृत समाजवादी)का बीचमा नयाँ सत्ता समीकरण निर्माण गर्ने समझदारी गर्दै नयाँ सत्ता सहकार्य आरम्भ भएकोमा सन्तोष व्यक्त गर्दै त्यस सहकार्यलाई सफल, परिणाममुखी र दिगो बनाउने प्रतिबद्धता पनि व्यक्त गरेको छ। पाँच दलले जारी गरेको न्यूनतम नीतिगत प्राथमिकता र साझा संकल्पमार्फत आजको मुख्य समस्याहरूलाई समाधान गर्नेगरी तालिकाबद्ध रूपमा काम गर्न सरकारलाई पनि सुझाव दिएको छ। विभाजन, घेराबन्दी, सत्ताको दुरुपयोग, मिथ्या प्रचारको बाढीलाई चिर्दै हाम्रो पार्टी राष्ट्रिय राजनीतिको मुख्य संवाहक र प्रमुख पार्टीको रूपमा स्थापित हुन सकेको निष्कर्षका साथ पार्टीलाई निर्णायक राष्ट्रिय शक्तिको रूपमा विकास गर्ने संकल्प पनि एमालेले गरेको छ। अत्यन्त असहज र प्रतिकूल अवस्थामा पार्टीलाई यस बिन्दुसम्म ल्याई पुयाउन कुशलतापूर्वक अगुवाइ गर्ने अध्यक्ष केपी शर्मा ओलीलगायत १०औं महाधिवेशनबाट निर्वाचित सिंगो नेतृत्व पंक्तिलाई बैठकले विशेष धन्यवादज्ञापन गरेको छ। यो १५ बुँदे प्रस्ताव उपमहासचिव विष्णु रिमालले बैठकमा प्रस्तुत गरेका थिए। यो प्रस्तावमा भनिएको छ, यो बैठक विभाजन, घेराबन्दी, सत्ताको दुरुपयोग, मिथ्या प्रचारको बाढीलाई चिर्दै हाम्रो पार्टी राष्ट्रिय राजनीतिको मुख्य संवाहक र प्रमुख पार्टीको रूपमा स्थापित हुन सकेको निष्कर्षका साथ पार्टीलाई निर्णायक राष्ट्रिय शक्तिको रूपमा विकास गर्ने संकल्प गर्दछ। अत्यन्त असहज र प्रतिकूल अवस्थामा पार्टीलाई यस बिन्दुसम्म ल्याई पुयाउन कुशलतापूर्वक अगुवाइ गर्ने कमरेड अध्यक्ष केपी शर्मा ओलीलगायत १०औं महाधिवेशनबाट निर्वाचित सिंगो नेतृत्व पंक्तिलाई यो बैठक विशेष धन्यवाद ज्ञापन गर्दछ। आगामी दिनमा पार्टीलाई वैचारिक, संगठनात्मक र भावनात्मक रूपमा अझ एकताबद्ध र सृदृढ बनाई निर्णायक राष्ट्रिय शक्तिको रूपमा सबै कमरेडहरूलाई हार्दिक आह्वान गर्दछ। बैठकले आगामी दिनमा पार्टीलाई वैचारिक, संगठनात्मक र भावनात्मक रूपमा अझ एकताबद्ध र सृदृढ बनाई निर्णायक राष्ट्रिय शक्तिको रूपमा विकास गर्न सिंगो पार्टी पंक्तिलाई आह्वान गरेको छ। प्रतिनिधि परिषद्को बैठकमा प्रस्तुत प्रतिवेदनमाथि ६ वटा समूहगत छलफल छलफल गरिएको थियो । प्रतिवेदनहरूमा २४ सय प्रतिनिधिका बीच समूहगत छलफल गरिएको थियो। ललितपुरको गोदावारीस्थित सन्राइज हलमा जारी बैठकमा अध्यक्ष केपी शर्मा ओलीको राजनीतिक प्रतिवेदन, महासचिव शंकर पोखरेलको सांगठानिक प्रतिवेदन र केन्द्रीय निकायका प्रतिवेदनमाथि आइतबार छलफल गरिएको थियो। परिषद् बैठकमा केन्द्रीय अनुशासन आयोगका अध्यक्ष केशव बडाल, केन्द्रीय लेखा आयोगका अध्यक्ष डा पुष्पराज कँडेल, केन्द्रीय निर्वाचन आयोगका अध्यक्ष डा विजय सुब्बा र केन्द्रीय सल्लाहकार परिषद्का अध्यक्ष अमृतकुमार बोहराका प्रतिवेदन पेस गरेका थिए। दुई दिनसम्म चलेको परिषद बैठक सकिएको छ। पूर्वराष्ट्रपति भण्डारीलाई सम्मान एमालेले पार्टीको हीरक जयन्ती महोत्सवमा गणतन्त्र गौरव पदकबाट पूर्वराष्ट्रपति विद्यादेवी भण्डारीलाई सम्मान गर्ने भएको छ। वरिष्ठ उपाध्यक्ष पोखरेलले मुलुकको लोकतान्त्रिक आन्दोलनमा, कम्युनिस्ट आन्दोलनमा योगदान पुर्याएका र राष्ट्रिय स्वाभिमान रक्षाका खातिर अडान लिएका व्यक्तिहरूलाई सम्मान गर्ने घोषित योजनाअनुसार हीरक जयन्तीमा पूर्वराष्ट्रपति भण्डारीलाई सम्मान लागेको बताए। पार्टीका पूर्वउपाध्यक्ष र दुईदुई पटक गणतन्त्र नेपालको राष्ट्रपति पदमा निर्वाचित हुनुभएको व्यक्ति, राष्ट्रपति पदमा निर्वाचित भएर पनि अत्यन्त चुनौतीपूर्ण अवस्थामा उहाँले महŒवपूर्ण ढंगले भूमिका खेल्नुभएको, अडान लिनुभएको र हामी सबैको एउटा गौरवको विषय बन्नुभएको, आदरणीय विद्यादेवी भण्डारीलाई हामीले गणतन्त्र गौरव पदकले सम्मान गर्ने प्रस्ताव यो राष्ट्रिय प्रतिनिधि परिषद्को बैठकबाट अघि बढाऊँ, पोखरेलले बैठकमा प्रस्ताव प्रस्तुत गर्दै भनेका थिए। एमालेले सोमबार पार्टी स्थापनाको ७५औं वर्षगाँठ मनाउँदैछ। यो हीरक महोत्सवमा कांग्रेस सभापति शेरबहादुर देउवा, प्रधानमन्त्री पुष्पकमल दाहाललगायतका शीर्ष नेतालाई आमन्त्रण गरिएको छ।"
"मन्त्रिपरिषदको बैठक आज बस्दै, अध्यादेश ल्याउने तयारी","काठमाडौं : प्रधानमन्त्री पुष्पकमल दाहाल (प्रचण्ड)ले आज मन्त्रिपरिषदको बैठक बोलाएका छन्। आज बिहान १० बजे प्रधानमन्त्री तथा मन्त्रिपरिषद्को कार्यालय, सिंहदरबारमा बैठक बस्न लागेको प्रचण्डको सचिवालयले जनाएको छ। सचिवालयका अनुसार प्रधानमन्त्री प्रचण्डले समसामयिक र नियमित काम कारबाहीको विषयमा निर्णय गर्न मन्त्रिपरिषद् बैठक बोलाएका हुन्। आजको बैठकमा लगानीमैत्री वातावरण बनाउन केही ऐनहरु संशोधनको लागि अध्यादेशसमेत ल्याउने सम्भावना छ। सरकारले वैशाख १६ र १७ गते लगानी सम्मेलनको आयोजना गर्दैछ। लगानी सम्मेलनका विषयमा सबैतिरबाट सकारात्मक र उत्साहवर्द्धक प्रतिक्रिया आएको छ, विदेशी लगानीकर्ता र स्वदेशकै निजी क्षेत्रलाई लगानी गर्नका लागि प्रोत्साहित गर्न आवश्यक छ, प्रधानमन्त्री प्रचण्डले धनगढीमा आइतबार भनेका थिए, लगानीमैत्री वातावरण बनाउन सरकारले मन्त्रिपरिषद् बैठकबाट केही ऐनहरु अध्यादेशमार्फत् ल्याउन लागेको छ। संसद सूचारु नभएको समयमा अध्यादेश ल्याउन सकिने व्यवस्था छ। सरकारले वैशाख २ गते रातिबाट लागू हुने गरी संसद्को हिउँदे अधिवेशन अन्त्य गर्ने निर्णय गरेको थियो।"
"विश्वकै टाउको दुखाइ, प्लास्टिकको अनियन्त्रित उत्पादन","काठमाडौं : विश्वमा प्लास्टिकको डरलाग्दो उत्पादनबारे हालै साइन्स एडभान्स जर्नलमा एक सामग्री प्रकाशित भयो। त्यसलाई उद्धृत गर्दै फोब्र्स म्याग्जिनले भनेको छ ६० वर्षको इतिहासमा विश्वमा आठ बिलियन टन प्लास्टिक उत्पादन भएको छ। त्यसमध्ये ९० दशमलव ५ प्रतिशत प्लास्टिक पुनःप्रशोधन (रिसाइकल) भएको छैन। त्यसैकारण, प्रत्येक वर्ष ११ मिलियन टन प्लास्टिकको प्रदूषण समुन्द्रमा पुग्छ। प्लास्टिकको अनियन्त्रित उत्पादन र प्रयोग विश्व समुदायकै लागि टाउको दुखाइको विषय बन्दैछ। यो वर्ष पृथ्वी दिवसको नारा नै प्लानेट भर्सेस प्लास्टिक बनाइएको छ। सन् २०४० सम्ममा ६० प्रतिशत प्लास्टिकको उत्पादन कम हुनुपर्ने आवाज विश्वव्यापी उठेको छ। प्लास्टिक प्रदूषण विश्वव्यापी रूपमा चासो र चुनौती बन्दै गएको छ। सन् १९५० मा दुई मिलियन टन प्लास्टिक उत्पादन भएको थियो। हाल ४५० मिलियन टन प्लास्टिक उत्पादन हुँदै आएको छ। सन् २०५० सम्ममा यसको उत्पादन दोब्बर हुने अनुमान गरिएको छ। त्यसैगरी प्रत्येक मिनेटमा एक मिलियन प्लाटिकका बोतलहरू बिक्री हुने गर्छन्। बेलायतलगायत ५० भन्दा धेरै मुलुकहरूले सन् २०४० सम्ममा प्लास्टिक प्रदूषण अन्त्य गर्ने वचन दिएका छन्। विगतमा पृथ्वीलाई क्षय गर्ने भएकाले स्वच्छ ऊर्जा, विभिन्न प्रजातिका संरक्षण, जलवायु परिवर्तनलगायतका विषय पृथ्वी दिवसका मूल मुद्दा बनिसकेका छन्। यस वर्षको पृथ्वी दिवसको विषयवस्तु (थिम) प्लानेट भर्सेस प्लास्टिक रहेको छ। यो दिवस सन् १९७० देखि अमेरिकाबाट मनाउन सुरु गरिएको थियो। प्रत्येक वर्ष फरक थिम राखेर यो दिवस मनाउने गरिन्छ। प्लास्टिक नीति बन्यो, कार्यान्वयन भएन अन्तर्राष्ट्रिय एकीकृत पर्वतीय विकास केन्द्र (इसिमोड) को अध्ययनअनुसार, काठमाडौंमा मात्रै दैनिक ४ लाख ७० हजारदेखि ४ लाख ८० हजार प्लास्टिक झोलाको प्रयोग हुन्छ। दैनिक २७ टन प्लास्टिकजन्य फोहोर मात्रै उत्पादन हुने आकलन छ। वातावरण विभागका सूचना अधिकारी दीपक ज्ञवालीका अनुसार मुलुकमा ४० माइक्रोनभन्दा कमका प्लास्टिक प्रयोग गर्न नपाइने नियम लागू भइसकेको छ। प्लास्टिकजन्य प्रदूषणबाट मानव स्वास्थ्य तथा वातावरणमा हुने असरलाई मध्यनजर गरी यस्तो नियम बनाइएको हो। करिब दुई वर्षपहिला नै नियम लागू भए पनि कार्यान्वयन भएको छैन। कति हदसम्म नियमको पालना भयो भन्ने जानकारी पनि सरकारलाई छैन। सूचना अधिकारी ज्ञवाली भन्छन्, कतिपय अवस्थामा अवैध तरिकाले प्लास्टिक उत्पादन तथा आयात भइरहेको कारण पनि यस्ता विषयमा आधिकारिक जानकारी नभएको हो। मुलुकमा कति प्लास्टिक उत्पादन हुन्छ भन्ने आधिकारिक तथ्यांक छैन। किनकि कतिपय प्लास्टिक सानासाना उद्योगबाट उत्पादन हुन्छन्। एउटा कोठामा एउटा मेसिन राखेर प्लास्टिक उत्पादन गर्ने साना उद्योगहरू धेरै छन् र तिनीहरू कतै दर्ता पनि हुँदैनन्। तिनीहरूले सरकारले रोक लगाएको ४० माइक्रोनभन्दा कमका प्लास्टिक उत्पादन गर्ने गर्छन्। त्यसैगरी ४० माइक्रोनभन्दा कमलाई भन्सारले रोक लगाएकाले अवैध तरिकाले खुल्ला सीमाबाट पनि भित्रिने गर्छन। अवैध प्लास्टिक विभिन्न माध्यमबाट आउने भएकाले त्यसमा रोक लगाउने कार्य जटिल भएको उनले बताए। तर दर्ता भएर सञ्चालित उद्योगमा अनुगमन जाने र गल्ती गरेमा सम्झाउने गरिन्छ, ज्ञवाली भन्छन्, तर अवैधलाई कसरी नियमन गर्ने गाह्रो छ। कस्तो प्लास्टिक प्रयोग गर्ने ? ४० माइक्रोन भनेको झोलाको बाक्लोपना हो। प्लास्टिक नियमन निर्देशिकाले हरेक झोलामा साइज र बाक्लोपना लेभलिगं गर्नुपर्ने उल्लेख गरेको छ। झोलाको साइज र त्यसको बाक्लोपना कति छ भनेर प्रत्येक झोलामा खुलाउनु पर्छ। स्थापित केही उद्योगले त्यो कार्यान्वयन गरे पनि कतिपयले बाहिरको प्याकेटमा मात्रै साइज र बाक्लोपनाको बारेमा खुलाएका हुन्छन्। ज्ञवाली भन्छन, ४० माइक्रोनभन्दा तलको प्लास्टिक उत्पादकले उत्पादन गर्नु भएन, त्यसलाई व्यापारीले प्रयोगमा ल्याउनु भएन र प्रयोगकर्ताले प्रयोग गर्नु भएन। यी तिनै कुरालाई बन्देज गरिएको हो। तर कसैले पनि मानेका छैनन्। बाक्लो र पातलो प्लास्टिकमा फरक प्लाटिक बाक्लो या पातलो जस्तो भए पनि प्रभाव पार्ने उस्तै हो। तर प्लास्टिक रिसाइकल हुने चिज भएकाले त्यसलाई धेरै पटक प्रयोग गर्नका लागि यस्तो नियम लागू गरिएको हो। किनक एकपटक प्रयोग गर्नु र त्यही झोला बारम्बार प्रयोग गर्दा त्यसले कम प्रदूषण गर्छ। काठमाडौंमा दैनिक ४ लाख ८० हजार प्लास्टिक झोला प्रयोग दैनिक २७ टन प्लास्टिकजन्य फोहोर उत्पादन हुने ६० वर्षको इतिहासमा विश्वमा आठ बिलियन टन प्लास्टिक उत्पादन ९०५ प्रतिशत प्लास्टिक रिसाइकल भएको छैन। सन् २०४० सम्ममा ६० प्रतिशत उत्पादन कम हुनुपर्ने माग हाल ४५० मिलियन टन प्लास्टिक उत्पादन हुँदै आएको प्लास्टिक उत्पादन सन् २०५० सम्ममा दोब्बर हुने अनुमान प्रत्येक मिनेट विश्वमा एक मिलियन प्लाटिकका बोतलहरू बिक्री हुने गरेको प्रत्येक वर्ष ११ मिलियन टन प्लास्टिक प्रदूषण समुन्द्रमा पुग्ने गरेको रिसाइकल गर्न संकलन गर्ने कबाडीहरूले पनि ठूलो प्लास्टिक झोला बेच्दा फाइदा हुने भएकाले सानासाना झोला संकलन गर्दैनन्। त्यो अन्ततः हाम्रो वातावरणमा पुग्छ र प्रदूषण बढाउँछ। संकलन, रिसाइकल र पुनःप्रयोग भएमा मात्रै प्रदूषण कम हुन्छ। प्लास्टिक नै प्रयोग गर्दिन भनेर सम्भव नभए पनि त्यसलाई कसरी व्यवस्थापन गर्ने भन्ने विषय महŒवपूर्ण हुन्छ। त्यसैले गर्दा ४० माइक्रोनभन्दा कममा रोक लगाइएको हो। स्वास्थ्यदेखि हिमालसम्म असर पातलो या बाक्लो जस्तोसुकै प्लास्टिकको विशेषता भनेको विस्तारै टुक्रिँदै जान्छ। अन्तिममा हाम्रो आँखाले नदेख्ने साइजको कण बन्छ। विभिन्न स्वरूपबाट हरेक प्राणीसम्म पुग्छ। जलचर, जंगली जनावर, मानिस, इकोसिस्टमदेखि खाद्य साइकलबाट हरेक प्राणीको शरीरसम्म पुगेको अनुसन्धानहरूले देखाइसकेको ज्ञवाली बताउँछन्। मान्छेको किड्नी, रगत, मस्तिष्कमा सूूक्ष्म माइक्रोप्लास्टिकका कण देखिन थालेका छन्। यसबाट कतिसम्म प्रभाव परिरहेको छ भन्ने विषयमा अध्ययन भइरहेको ज्ञवालीले बताए। प्लास्टिकले मानवस्वास्थ्य, इकोसिस्टम, वातावरण सबैमा गम्भीर असर गरिरहेको छ। प्लास्टिकका ससाना कणहरू हावामा उडेर हिमालमा पुग्ने गरेका छन्। हिमालमा पुगेपछि हिउँ तथा हिमनदीलाई पगाल्ने काम गर्न थालेका छन्। यही गतिमा प्लास्टिकको असर हँुदै गएमा कालान्तरमा यसको असर डरलाग्दो हुने ज्ञवाली बताउँछन्। त्यसका लागि रोकथाम, जनचेतना अपरिहार्य छ। सामान्यतयाः प्लास्टिक यत्रतत्र छरियो भने वातावरणमा नराम्रो देखिनेमात्रै होइन नदीनालामा अड्किएर फोहोर बनाउँछ। जल निकासमा अवरोध गर्दा पानी अन्तै जाने समस्या थपेको छ। हेर्दा नराम्रो मात्र नभएर यसले विभिन्न खालका समस्या पनि निम्त्याउने गरेको छ। क्षतिपूर्तिको माग गर्ने, तर काम नगर्ने प्रवृत्ति नेपालमा भने पृथ्वीको संरक्षण, वातावरण र जलवायुको विषय भाषणमा मात्रै सीमित देखिन्छ। हालै अमेरिका भ्रमणमा पुगेका अर्थमन्त्री वर्षमान पुनले जलवायुले नेपालमा गम्भीर असर गरेकाले क्षतिपूर्ति पाउनुपर्ने माग गरे। त्यसैगरी विश्व जलवायु सम्मेलन कोप२८ मा प्रधानमन्त्री पुष्पकमल दाहालले पनि जलवायुले नेपाललाई असर गरिरहेकाले धनी देशले सहयोग गर्नुपर्ने बताएका थिए। नेतृत्व तहबाट विभिन्न फोरममा जलवायुले नेपालमा असर गरेको छ र क्षतिपूर्ति पाउनुपर्छ भन्दै आए पनि आफ्नो ठाउँबाट गर्नुपर्ने काम, कर्तव्यको सबालमा खासै जिम्मेवार देखिँदैनन्। जलवायु परिवर्तनका कारण समस्या भोगिरहेका बताउने राष्ट्र प्रमुखहरूले जलवायुजन्य हानिनोक्सानी व्यहोरेबापत लिने क्षतिपूर्ति पाउन के, कस्ता कदम सरकारको माध्यमबाट चाल्नुपर्छ भन्ने विषयमा ध्यान दिएका छैनन्। क्षतिपूर्ति लिनका लागि अन्तर्राष्ट्रिय मापदण्डअनुसारको काम गर्नुपर्ने, जलवायु परिवर्तनकै कारण क्षति भइरहेको वैज्ञानिक तथ्य पेस गर्नुपर्नेलगायतका विषयमा काम गर्न चुनौती रहेको वन तथा वातावरण मन्त्रालयका प्रवक्ता बद्रीराज ढुंगाना बताउँछन्। विकसित देशहरूले प्रयोग गरेको स्रोतसाधनका कारणले हाम्रो मुलुकमा भएको क्षतिको तथ्य र प्रमाणका आधार दाबी गर्न सकेमा फाइदा पुग्ने थियो, ढुंगाना भन्छन्, तर यस्ता विषयमा काम गर्न गाह्रो छ। जलवायुका जुनसुकै विषयका कोष पाउन पूरा गर्नुपर्ने सर्त एकदमै जटिल छन्। पाँच वर्षको अवधिमा क्षतिपूर्तिबापत जम्मा दुई सय मिलियनमात्रै मुलुकले पाएको ढुंगानाले बताए। कोषहरूबाट आएको पैसा प्रभावित तरिकाले खर्च गर्नुपर्ने हुन्छ। तर मुलुकमा विभिन्न आयोजना, परियोजना सञ्चालन गर्न नसकिएको, खरिद प्रक्रिया तथा ब्युरोक्रेसीका कारण भएको पैसा पनि खर्च गर्न समस्या भएको उनले बताए। जलवायु परिवर्तनको सबैभन्दा धेरै प्रभाव पर्वतीय भेगमा परेको छ, उनले भने, नेपालले कसरी जलवायु परिवर्तनको असर सामना गरिरहेको छ भन्ने सन्देश दिनलाई आगामी मेमा माउन्टेन डाइलग आयोजना गर्न लागेका छौं। समग्रमा पर्वतीय क्षेत्र जलवायुको असरबाट प्रभावित छ। त्यसको असर देखाउनेछौं। किनकि पर्वतीय क्षेत्रमा अन्तभन्दा बढी असर देखिसकेको छ। संयुक्त राष्ट्रसंघका महासचिव एन्टेनियो गुटेरेसले कोप २८ को पूर्वसन्ध्यामा नेपालका हिमाली क्षेत्रको भ्रमण गरे। जलवायु परिवर्तनको असरबारे प्रष्ट्याए। हिमालय क्षेत्रमा प्रभाव बढी भएकाले नै पर्वतीय देशहरूको गठबन्धन बनाउनुपर्छ भनेर पर्वतीय देशहरूको नेटवर्कमा नेपाल रहेको बताए। हिमालमा हिउँ क्रमशः घटिरहेको विभिन्न अध्ययनहरूले पनि देखाइसकेको छ। त्यसको असर विभिन्न रूपमा देखिएको छ। जलवायु परिवर्तन र यसको रोकथाम विश्वव्यापी मुद्दा भएकाले समाधान पनि विश्वव्यापी रूपमै खोज्नुपर्ने ढुंगाना बताउँछन्। विकसित देशलाई जैविक इन्धनको प्रयोग तथा कार्बन उत्सर्जन न्यूनीकरण गर्न नेपालजस्ता विकासोन्मुख मुलुकहरूले साझा प्रतिबद्धताका साथ दबाब दिनुपर्ने ढुंगानाले बताए। जलवायुबाट प्रभावित देशहरूले एउटै आवाज बनाएर विकसित देशहरूलाई दबाब नदिएसम्म यस्ता विषयमा सुनुवाइ नहुने र असर परिरहनेछ। खाद्यान्नमा पोषण नै कम हुन थालेको छ। हावामा बढी कार्बनडाइअक्साइड हुँदा फोटोसेन्थेसिस दु्रत मात्रामा भयो, त्यसैकारण खाद्यान्नमा कार्बोहाइड्रेडको मात्रा असाध्यै धेरै भयो। मकै, गहुँ, फापरलगायत बालीमा आइरन, जिंक, भिटामिन, मिनरल्स कम हुन थालेको छ। यो अत्यन्त गम्भीर समस्या हो। मधुकर उपाध्याय, जलाधारविज्ञ जलवायु परिवर्तनको असर सबैभन्दा धेरै पर्वतीय भेगमा परेको छ। मुलुकले कसरी जलवायु परिवर्तनको असर सामना गरिरहेको छ भन्ने सन्देश दिनलाई आगामी मेमा माउन्टेन डाइलग आयोजना गर्न लागेका छौं। बद्रीराज ढुंगाना, प्रवक्ता, वन मन्त्रालय ४० माइक्रोनभन्दा कमका प्लास्टिक प्रयोग गर्न नपाइने नियम लागू भइसकेको छ। कतिपय अवस्थामा अवैध तरिकाले प्लास्टिक उत्पादन तथा आयात भइरहेको छ। दीपक ज्ञवाली, सूचना अधिकारी, वातावरण विभाग जलाधरविज्ञ मधुकर उपाध्याय जलवायुको असर हिमालमा तुरुन्त देखिए पनि अन्य क्षेत्रमा परेको असर गम्भीर र नदेखिने खालको रहेको बताउँछन्। झट्ट देखिने, सबैलाई बुझाउन सकिने स्पष्ट सूचक भयो हिमाल, उपाध्याय भन्छन्, त्यसैले अध्ययन, अनुसन्धान गर्नेहरूको रुचि यसैमा जाग्यो। तर अन्य क्षेत्रमा परेको असर पनि उत्तिकै गम्भीर छ। जलवायु परिवर्तनको असर तराई, पहाड, उपत्यकालगायत सबैतिर उत्तिकै छ। वर्षाको चरित्रमा आएको परिवर्तन, बेमौसमी वर्षा, बालीमा रोगव्याधिलगायतको असर धेरै मात्रामा छ। त्यसैले हिउँ पग्लियो मात्र भन्ने नभएर, हाम्रो रहनसहन, उत्पादन, खेतीपाती, पानीको मूल सुकेर विस्थापित हुनुपरेको, बसाइँसराइ गर्नु परेका कुरा, विपद्ले विस्थापित भएका मानिसका बिल्लीबाठ भएका कुराहरू समावेश हुनुपर्छ, उपाध्यायले भने। उनले जलवायु परिवर्तनका कारण खाद्यान्नमा पोषण नै कम हुन थालेको बताए। हावामा बढी कार्बनडाइअक्साइड हुँदा फोटोसेन्थेसिस दु्रत मात्रामा हुन थाल्यो उपाध्यायले थपे, हामीले खाने खाद्यान्नमा कार्बोहाइड्रेडको मात्रा असाध्यै धेरै भयो। मकै, गहुँ, फापरलगायत बालीमा आइरन, जिंक, भिटामिन, मिनरल्स कम हुन थालेको छ। यो अत्यन्त गम्भीर समस्या हो। जुन रूपमा त्यसको पोषण घट्छ त्यसलाई सम्बोधन गर्ने गरी काम गर्नुपर्ने हुन्छ। अबका बिउहरू सबै पोषण भएको बनाउनुपर्छ। जुन (बायोफोर्टिफिकेसन प्रविधि) प्रत्यक्ष बिउबाट नै गर्नुपर्ने हुन्छ। यो दीर्घकालीन समाधानका उपाय हो। यस्ता विषयहरू सरकारको चासोको विषय बन्नुपर्ने उनले सुझाए।"
हाइड्रोको नाममा भूमाफियाको रजगज,"विश्वमा जलस्रोतको दोस्रो धनी देश नेपालले मुख्य आम्दानीको स्रोत जलविद्युत्लाई बनाउन सक्छ। धमाधम सरकारी तथा निजीक्षेत्रबाट ठूला जलविद्युत् आयोजनाहरू सञ्चालन हुँदैछन्। शेयर लगानी गर्नेहरूले पनि पहिलो प्राथमिकतामा जलविद्युत् आयोजनाहरूलाई दिने गरेको छ। राज्यले यही दशकभित्र जलविद्युत्लाई अन्तरदेशीय प्रसारण लाइनमार्फत् तेस्रो मुलुकमा बिक्री गरेर डलरमा आम्दानी भित्र्याउने सपना बाँडिरहेको छ। तर, जलविद्युत् भित्रका माफियाले ठूला योजनाहरू सञ्चालनमा नआउँदै खोक्रो बनाइसकेको तथ्यहरू सार्वजनिक हुनु दुःखद् कुरा हो। भित्रभित्रै हाइड्रो पावरहरू कति कमजोर भइरहेका छन् भन्ने उदाहरण हाइड्रोभित्र भूमाफियाको चलखेलले पुष्टि गरेको छ। ३५ मेगावाटको सीता हाइड्रोपावर कम्पनीका अध्यक्ष सीताराम तिमल्सिना र उनको परिवारले पब्लिक कम्पनीलाई गुठी माध्यम बनाएर करोडौं रूपैयाँ आर्जन गरेको अनुसन्धानबाट खुलेको घटना प्रतिनिधि हो। तिमल्सिना परिवारले सस्तोमा जग्गा किनेर सोही जग्गा आफ्नै कम्पनीलाई महंगो मूल्यमा बेची अवैध लाभ लिएको तथ्यहरू सार्वजनिक भएका छन्। यसरी घरपरिवारका सदस्यका नाममा जग्गा खरिद गरेर हाइड्रोलाई दसौं गुणा महंगोमा बेचेर सेयरहोल्डर र सर्वसाधारणलाई ठगी गर्नु धेरैको पेशा बनिसकेको छ। सिन्धुपाल्चोकको सीता हाइड्रो र पाँचथरको हेवा खोला जलविद्युत् आयोजनामा तिमल्सिना परिवारले यसरी नै जग्गा किनबेच गरी करोडौं आर्जन गरेको पाइएको छ। अख्तियार दुरुपयोग अनुसन्धान आयोगले सम्पत्ति शुद्धीकरण विभाग र राजस्व अनुसन्धान विभागलाई कारबाही गर्न निर्देशन दिएको छ। त्यस्तै, हेवा खोला हाइड्रोमा तिमल्सिना परिवारको ७३३ प्रतिशत लगानीको स्रोत नै यकिन नभएको अख्तियार स्रोतको भनाइ छ। यसरी पब्लिक कम्पनीलाई ठगी माध्यम बनाउन पाइँदैन। ऊर्जा मन्त्रालय र सम्बद्ध निकायहरूले यस्ता घटनाप्रति आँखा चिम्लिरहेका छन्। अनुगमन र नियमनको अभावमा हाइड्रो आयोजना सञ्चालकले सर्वसाधारणलाई सहजै ठगेका हुन्। हाइड्रोभित्रका यस्ता भूमाफियालाई कारबाही हुनुपर्छ। पब्लिक कम्पनीको साख र सर्वसाधारणको लगानी जोखिममा पार्नु भनेको सरकारको असफलता हो। आम लगानीकर्ता र सर्वसाधारणले अब कसको विश्वासमा हाइड्रोमा लगानी गर्ने ? हाइड्रोको नाममा कालोबजारी र जग्गा कारोबार गरेर आर्थिक हिनामिना गर्नेलाई कडा कारबाही नभए यो धन्दा थप मौलाउँदै जाने निश्चित छ। माफियाहरूलाई खुल्ला छाड्ने हो भने जलविद्युत् आयोजनाहरू योजनामै सीमित हुन्छन्।"
सुनीलको करोडौको घुस सिंगापुरको बैंकमा,"राष्ट्रिय सूचना प्रविधि केन्द्रका तत्कालीन कार्यकारी निर्देशक तथा टेलिकमका निलम्बित प्रबन्ध निर्देशक सुनील पौडेलले घुसबापतको रकम सिंगापुरस्थित एक बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। काठमाडौं : राष्ट्रिय सूचना प्रविधि केन्द्रका तत्कालीन कार्यकारी निर्देशक तथा नेपाल दूरसञ्चार कम्पनी लिमिटेड (नेपाल टेलिकम) का निलम्बित प्रबन्ध निर्देशक सुनील पौडेलले घुसबापतको रकम सिंगापुरस्थित एक बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। पटकपटक गरेर उनको खातामा १३ करोड ५३ लाख ८६ हजार २ सय २६ रुपैयाँँ जम्मा भएको पाइएको छ। पौडेलको सम्पत्तिबारे अख्तियार दुरुपयोग अनुसन्धान आयोगले छानबिन गरेको थियो। आयोगका अनुसार विभिन्न अन्तर्राष्ट्रिय कम्पनीलाई ठेक्का दिएबापत सिंगापुरमा बैंकमार्फत भुक्तानी लिएको पाइएको छ। आयोग स्रोतका अनुसार सिंगापुरको युनाइटेड ओभरसिज बैंक (यूओबी)मा पौडेलको नामको खाता नम्बर ३८०९४८३१०८ मा ११ पटक रकम जम्मा भएको छ। त्यस बेला ९ करोड ३० लाख ९७ हजार ७२२ रुपैयाँ जम्मा भएको छ। पौडेलको खातामा २०७६ पुस १५, २०७६ चैत १४, १९ र २५ गते रकम जम्मा भएको छ। यस्तै, २०७७ वैशाख १५, जेठ १४, जेठ ३० र पुस १६ मा पनि रकम जम्मा भएको थियो। त्यस्तै, २०७८ पुस १६, १९ र २३ गते यूओबी बैंकमा रहेको उनको खातामा रकम जम्मा भएको भेटिएको अख्तियार स्रोतले बतायो। त्यस्तै युनाइटेड ओभरसिज बैंकको खाता नम्बर ३८०३८०९४८३१०८ र ४२६३९१०२२७ मा ७ पटक रकम जम्मा भएको थियो। त्यसबेला ४ करोड २ लाख ७२ हजार ८ सय २८ रुपैयाँ जम्मा भएको थियो। २०७६ चैत १२, १४, १७ र २०७७ साउन १२ गते तथा २०७८ साउन १८, भदौ ९ र मंसिर २० मा रकम जम्मा गरेको अख्तियारको अनुसन्धानबाट पुष्टि भएको छ। २०७६ पुस १६ र ०७७ भदौ १८ मा युनाइटेडको खाता नम्बर ३८०९४८३१०८ र ३०८०२६१७६५ मा २० लाख २५ हजार ६ सय ७६ रुपैयाँ जम्मा भएको थियो। विदेशी बैंकमा खाता खोल्न पौडेलले राष्ट्र बैंकको समेत स्वीकृति नलिएको अख्तियारको अनुसन्धानले देखाएको छ। बैंकमा खोलिएका ३८०९४८३१०८ र ४२६३९१०२२७ बचत खाता हुन्। ३८००२६१७६५ मुद्दती खाता हो। ठेक्कापट्टामा मिलेमतो र मोलमोलाइ पौडेलले अवैध रूपमा विदेशी बैंकमा पैसा राखेको पाइएको छ। राष्ट्रिय सूचना प्रविधि केन्द्रको कार्यकारी निर्देशक भएको बेला पौडल आफैंले टेन्डरहरूको कोटेसन बनाई योजनाबद्ध ढंगले आफैंले चाहेको स्वदेशी आपूर्तिकर्ता डब्ल्यूडीएन, ओबीसीआई, एमएएक्स (म्याक्स), नेक्सट जेन सोलुसनलाई ठेक्का दिएका थिए। डब्ल्यूडीएलाई २०७५०७६ मा १४ करोड ८४ लाख ६ सय ४० रुपैयाँँ र २०७६०७७ मा ३० करोड ६५ लाख ५५ हजार ७ सय ६३ रुपैयाँँको ठेक्का दिएका थिए। त्यस्तै ओबीसीआईलाई २०७५०७६ मा ९६ लाख ५ हजार र २०७५०७६ मा नै अर्को ठेक्का ९ करोड ९० लाख ४४ हजार ५ सय रुपैयाँँको दिएका थिए। यस्तै, पौडेलले सूचना प्रविधिसम्बन्धी कामका लागि ओबीसीआईलाई नै २०७६०७७ मा २९ करोड ८० लाख ९४ हजार तथा ९ करोड ८९ लाख ८८ हजार ५ सय ६५ को ठेक्का दिएका थिए। २०७७०७८ मा ओबीसीआई नै १ करोड ९२ लाख ११ हजार १ सय ३० रुपैयाँँको ठेक्का दिलाएको अख्तियारको अनुसन्धानबाट देखिएको छ। त्यस्तै, म्याक्सलाई २०७५०७६ मा २६ करोड २१ लाख ६० हजार, ०७६७७ मा ५१ करोड ८६ लाख ७० हजार र २०७७०७८ मा ७३ करोड ८८ लाख ९८ हजार ७ सय ४० रुपैयाँँको ठेक्का दिएको पाइएको छ। २०७६०७७ मा नेक्स्ट जेन कम्पनीलाई तीन वटा फरकफरक ठेक्का दिएका थिए। जसमा १५ करोड ६६ लाख ६४ हजार ३ सय ३० रुपैयाँँ, २ करोड ३५ लाख ४ हजार र अर्को ९ करोड ८७ लाख ९८ हजार ५ सयको ठेक्का दिएको पाइएको छ। त्यस्तै, नेक्स्टलाई नै २०७७०७८ मा ३ करोड ७७ लाख ९८ हजार ५ सयको एउटा, २०७८०७९ मा ९ करोड १२ लाख ७५ हजार ६ सय ३७ र १ करोड ३१ लाख ९२ हजार ७ सय ५० को ठेक्का दिएको अख्तियारको अनुसन्धानले देखाएको छ। यी स्वदेशी आपूर्तिकर्ता कम्पनीले विदेशी आपूर्तिकर्ता इन्स्टासेफ इएनसीबानकोटेक प्रालिजस्ता कम्पनीहरूसँग साझेदारी गरेका थिए। स्वदेशी आपूर्तिकर्ताले इन्स्टासेफ ईएनसीबानकोटेक प्रालिजस्ता विदेशी कम्पनीसँग सूचना प्रविधिसँग सम्बन्धित सामानहरू स्वदेशमा आपूर्ति गर्थे। साझेदारीबापत विदेशी कम्पनीले कमिसन दिन्थे। पौडेलले सोही रकम सिंगापुरस्थित युनाइटेड ओभरसिज बैंकमा १३ करोड ५३ लाख ८६ हजार २ सय २६ राखेका थिए। उनले टेन्डरको स्पेसिफिकेसन, लागत अनुमानमा नै मिलेमतो गरी अमूक कम्पनीलाई ठेक्का दिलाउने र त्यसबाट कमिसन लिने गरेको अख्तियारको अनुसन्धानले देखाएको छ। सिंगापुरमा विभिन्न व्यक्तिको नाममा रकम ट्रान्सफर अख्तियार दुरुपयोग अनुसन्धान आयोगको डिजिटल फरेन्सिक युनिटबाट प्राप्त विवरणअनुसार युनाइटेड ओभरसिजको इमेलबाट पौडेलको इमेलमा विभिन्न कम्पनीबाट गैरकानुनी कमिसनबापत २०२१ मार्च २८ देखि २०२२ जनवरी ११ सम्म १२ वटा कारोबार भएको छ। यो अवधिमा पौडेलको नाममा ९ लाख ४० हजार अमेरिकी डलर अर्थात् (८ करोड ३१ लाख ८६ हजार ९ सय ५० रुपैयाँ) ट्रान्सफर गरेको पाइएको छ। पौडेलले आफ्नो खाताबाट सिंगापुरमा बस्ने सायद ताहिर साहलगायतको खातामा ३५ लाख ३० हजार ५ सय १८ र ज्योत्साना शर्माको खातामा ११ करोड ९४ लाख १२० रुपैयाँ टान्सफर गरेको देखिएको छ। पौडेलले विभिन्न कम्पनीबाट युनाइटेड ओभरसिज बंैकमा रहेको आफ्नो खातामा जम्मा भएको रकम विदेशमै रहेका व्यक्तिको खातामा टान्सफर गरी विदेशमा नै कारोबार गरेको अख्तियारको अनुसन्धानले देखाएको छ। पौडेलले गैरकानुनी रूपमा आर्जन गरेको सम्पत्ति विदेशी बैंकमा जम्मा गरी विदेशबाटै ट्रान्सफर गरी आफन्तका नाममा पठाउने र विदेशमा नै विभिन्न कार्यमा खर्च गर्ने गरेको पनि पुष्टि भएको छ। उनले सहोदर दाजु अनिल पौडेलमार्फत घरजग्गा र अन्य क्षेत्रमा लगानी गरेको पनि पाइएको छ। उनले ५० लाख २० हजार रुपैयाँँ दाजु अनिललाई खाताबाट दिएको पाइएको छ। पौडेलले स्वदेशमा विभिन्न बैंक खाताबाट विद्युतीय माध्यममार्फत ४४ लाख ५ हजार ६ सय ६१ रुपैयाँ खर्च गरेको अख्तियारको अनुसन्धानबाट देखिएको छ। यसबीचमा उनले ३९ लाख ९० हजार ५ सय ४७ रुपैयाँको गहनामात्रै खरिद गरेको पाइएको छ। सिंगापुरबाट सेतो सुन खरिद गरेका थिए। उनले सिंगापुरको प्रुडेन्सियल कम्पनीमा २७ लाख ६० हजार २ सय ७३ रुपैयाँँको जीवन बिमा प्रिमियमबापत तिरेको भेटिएको छ। गैरकानुनी रूपमा सिंगापुरमा जीवन बिमा गरेको पाइएको छ। उनले विभिन्न कम्पनीबाट ३० लाख ३६ हजार ८१ को सेयर पनि खरिद गरेको भेटिएको छ। पौडेलले १४ लाख ८० हजार २ सय ४० रुपैयाँ विदेश भ्रमणमा खर्च गरेका थिए। जुन, अमिल्दो र अस्वाभाविक छ। १२ लाखको गहना, ७ लाख ३९ हजार १ सय२५ को बिमा शुल्क भुक्तानी, ५ लाख घर भाडा, ४ लाख ६६ हजार १ सय ८२ विदेशको होटलबास खर्च, २ लाख ३२ हजार ३ सय ७० सवारी खर्च गरेको भेटिएको छ। अकुत सम्पत्ति आर्जनमा मुद्दा पौडेलले २३ करोड ७५ लाख ४६ हजार ३ सय २४ रुपैयाँँ अकुत सम्पत्ति आर्जन गरेको भन्दै अख्तियारले विशेष अदालतमा मुद्दा दर्ता गरेको छ। उनले २० वर्षे सार्वजनिक सेवामा रहँदा अस्वाभाविक भ्रष्टाचार गरेको अख्तियारको आरोप छ। पौडेल २०६१ जेठ २० मा राष्ट्रिय सूचना प्रविधि केन्द्र, सिंहदरबारमा प्रशासकीय अधिकृतको पदमा करार सेवामा प्रवेश गरेका थिए। २०६२ माघ २८ सम्म उक्त पदमा काम गरेका थिए। पौडेलले पुनः २०६५ असार १२ मा राष्ट्रिय सूचना प्रविधि केन्द्रमा नै कम्प्युटर इन्जिनियर पदमा करारमा नियुक्ति पाए। २०७५ साउन २० सम्म काम गरे। इन्जिनियर पदको जिम्मेवारी रहेकै बेला केपी शर्मा ओली नेतृत्व सरकारको पालामा २०७५ साउन २१ मा केन्द्रको कार्यकारी निर्देशक पदमा नियुक्त पाए। पहिलो कार्यकाल २०७८ चैत २४ सम्म सोही पदमा कार्यरत रहे। कांग्रेस सभापति शेरबहादुर देउवा प्रधानमन्त्री भएपछि उनले २०७८ चैत २५ देखि नेपाल दूरसञ्चार कम्पनी लिमिटेड (नेपाल टेलिकम) को प्रबन्ध निर्देशक पदमा नियुिक्त पाए। जुनसुकै राजनीतिक नेतृत्वलाई प्रभावमा राख्न सक्ने खुबी भएका पौडेलले त्यसको फाइदा उठाउँदै अकुत कमाएका थिए। उनीसँग रहेको सम्पत्तिको १ करोड १९ लाख २४ हजार ८ सय ४६ रुपैयाँँमात्रै वैध आयआर्जन भएको अख्तियारको भनाइ छ। अंशहकबापत प्राप्त रकमदेखि राष्ट्रिय सूचना प्रविधि केन्द्रबाट पारिश्रमिक बचत तथा अन्य सुविधाबापत प्राप्त रकम, नेपाल टेलिकमबाट पारिश्रमिक बचत, नेपाल टेलिकमबाट प्राप्त स्वदेश तथा विदेश भ्रमण भत्ता, सेयर बिक्रीबापत प्राप्त रकम, सवारीसाधन बिक्रीबाट प्राप्त रकम र स्वदेशमा रहेका बैंक निक्षेपबापत प्राप्त बैंकब्याज रकमसमेतबाट त्यति मात्रै रकम वैध भेटिएको अख्तियारको अनुसन्धानले देखाएको छ। तर, पौडेलले २४ करोड ९४ लाख ७१ हजार १ सय ७१ रुपैयाँँ कमाएको तथा खर्च तथा लगानी गरेको पाइएको छ। अख्तियारले सम्पत्ति एवं खर्च तथा लगानीहरूमा गरिएको कुल खर्च र सोही अवधिको आयहरूको आयव्यय प्रवाह विवरणअनुसार २३ करोड ७५ लाख ४६ हजार ३ सय २४ बराबरको वैधानिक स्रोत नखुलेको जनाएको छ। आयभन्दा व्यय बढी भई ऋणात्मक देखिँदा पौडेलले आफू कार्यकारी प्रमुख भएका निकायहरूमा सामग्री आपूर्ति गर्ने स्वदेशी तथा विदेशी कम्पनीहरूसँग मोलमोलाइ गरी ती कम्पनीहरूसँग गैरकानुनी कमिसन लिएको स्पष्ट देखिएको अख्तियारको आरोपपत्रमा उल्लेख छ। त्यस्तो गैरकानुनी रकम स्वदेशमा र विदेशमा रहेका आफन्तमार्फत विभिन्न क्षेत्रमा लगानी गरेको अनुसन्धानमा देखिएको अख्तियार प्रवक्ता एवं सहसचिव नरहरि घिमिरेले जानकारी दिए। पौडेलले आफ्नो हैसियतभन्दा बढी खर्च गरी अमिल्दो र अस्वाभाविक उच्च जीवनस्तर यापन गर्ने गरेकोसमेत प्रमाणित हुन आएको उनले बताए। पौडेलविरुद्ध २३ करोड ७५ लाख ४६ हजार ३ सय २४ बिगो कायम गरी भ्रष्टाचार निवारण ऐन, २०५९ को दफा २० को उपदफा (२) बमोजिम बिगोअनुसार कैद र बिगोबमोजिम जरिबानाको सजाय मागदाबी गरिएको छ। त्यस्तै, पौडेलले राष्ट्रिय सूचना प्रविधि केन्द्र र नेपाल दूरसञ्चार कम्पनी लिमिटेड (नेपाल टेलिकममा कार्यरत भएका बेला सम्पत्ति लुकाइछिपाइ झुट्टा विवरण पेस गरेको पुष्टि हुन आएको भन्दै अख्तियारले भ्रष्टाचार निवारण ऐन, २०५९ को दफा १६ को उपदफा (२) बमोजिमको कसुरबमोजिम कैद र जरिबानाको थप सजाय माग गरेको छ। यस्तै, पौडेलविरुद्ध गैरकानुनी रूपमा आर्जन गरेको सम्पत्ति भ्रष्टाचार निवारण ऐन, २०५९ को दफा २० को उपदफा (२), ऐ ऐनको दफा ४७, अख्तियार दुरुपयोग अनुसन्धान आयोग ऐन, २०४८ को दफा २९ ख र पारस्परिक कानुनी सहायता ऐन, २०७० को दफा १२, कसुरजन्य सम्पत्ति तथा साधन ( रोक्का, नियन्त्रण र जफत ऐन, २०७० को दफा १० र ११ समेतको प्रचलित कानुनबमोजिम जफतअसुल उपरको माग दाबी गरिएको छ। पौडेलले सार्वजनिक सेवाको पदमा रहँदाका बखत अख्तियारको दुरुपयोग गरी गैरकानुनी रूपमा सम्पत्ति आर्जन गरेको स्रोत नखुल्ने सम्पत्तिबाट सहोदर दाजु अनिल पौडेलका नाममा सम्पत्ति खरिद गरेको अख्तियारले दाबी गरेको छ। जफत गर्ने प्रयोजनार्थ मात्र उनका दाजु अनिललाई प्रतिवादी कायम गरी विशेष अदालतमा आरोपपत्र दायर गरिएको छ। नेपाल गेट वे पेमेन्टमा विशेष अदालतले सुनीललाई दोषी ठहर गरिसकेको छ। विकलविरुद्ध पनि मुद्दा : अमेरिकामा पीआर सुरक्षण मुद्रण केन्द्र, सिंहदरबारका तत्कालीन कार्यकारी निर्देशक (हाल निलम्बित) विकल पौडेलविरुद्ध झुट्टा विवरण पेस गरी भ्रष्टाचार गरेको आरोपमा मुद्दा दायर गरिएको छ। संविधानको धारा २९१ को व्यवस्थाविपरीत विदेशको स्थायी आवासीय अनुमतिपत्र (पीआर) लिएको भन्दै अख्तियारले मुद्दा दायर गरेको हो। आफूसँग रहेको पीआरको स्वयं घोषणा नगरेर, झुक्याई सरकारीसार्वजनिक पदमा बहाल रहेको, पदावधि थप गर्दा अयोग्य व्यक्तिलाई सिफारिस गरेको उजुरीमाथि अख्तियारले अनुसन्धान गरेको थियो। अनुसन्धानबाट पौडेलले संविधानको धारा २९१ को उपधारा (१) मा भएको व्यवस्था, निजामती सेवा ऐन, २०४९ को दफा ६१(२)(ग) मा भएको व्यवस्था र सञ्चार तथा सूचना प्रविधि मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति तथा मनोनयनसम्बन्धी मापदण्ड, २०७३ को दफा ११ को देहाय (घ) को व्यवस्थाविपरीत काम गरेको पाइएको अख्तियारको दाबी छ। उनले सुरक्षण मुद्रण केन्द्रमा कार्यकारी निर्देशक पदमा रहेर पनि विदेशको अस्थायी आवासीय अनुमतिपत्र (पीआर) नलिएको भनी झुटा विवरण पेस गरेको अख्तियारको आरोप छ। राष्ट्रसेवकको हैसियतले बहाल रहेको अवस्थामा नै संयुक्त राज्य अमेरिकाको कानुनी स्थायी आवासीय अनुमति लिएर पनि उक्त विवरण लुकाइछिपाइ राखेको पाइएको छ, अख्तियारको आरोपपत्रमा उल्लेख छ। उनले २०७९ जेठ १३ गते पदावधि थप गर्दासमेत यो विवरण लुकाइ झुट्टा विवरण पेस गरेका थिए। पौडलले यसरी झुटा विवरण पेस गरी राष्ट्रसेवक पदमा बहाल रहँदा राष्ट्रसेवकको हैसियतमा लाभ र सुविधा प्राप्त गरेको पुष्टि भएको अख्तियारले जनाएको छ। पौडेललाई भ्रष्टाचार निवारण ऐनबमोजिम कैद र जरिबानाको सजायको मागदाबी गरिएको छ। ऐनको दफा २४ बमोजिम थप सजायसमेत दाबीसहित विशेष अदालतमा आरोपपत्र दायर गरिएको छ। अख्तियारले विकलविरुद्ध एक वर्षअघि सेक्युरिटी प्रिन्टिङ प्रेसको खरिदमा ६९ करोड ८ लाख बिगो कायम गरी भ्रष्टाचार मुद्दा दायर गरिसकेको छ। पौडेल बन्धु २०८० माघ १० गतेदेखि अख्तियारको हिरासतमा छन्।"
सर्वोच्चलाई रञ्जिताको जवाफ रेशम चौधरीको माफी मिनाहाले कसूरको अन्त्य हुँदैन,"काठमाडौं : नागरिक उन्मुक्ति पार्टीकी अध्यक्ष रञ्जिता श्रेष्ठले रेशम चौधरीले सर्वोच्च अदालतमा दायर गरेको रिट निवेदन खारेज गर्न माग गरेकी छन्। सर्वोच्चलाई ११ बुँदे लिखित जवाफ पेस गरेकी रञ्जिताले रेशम चौधरीलाई फौजदारी अभियोग लागेको व्यक्ति, टीकापुर घटनाका मुख्य अभियुक्त, नैतिक पतन भएका व्यक्ति, त्यस्ता व्यक्ति राजनीतिक दलको सदस्यसमेत हुन नपाउनेलगायत जवाफ पेस गरेकी छन्। उनले टीकापुरमा भएको पार्टीको महाधिवेशनलाई कथित महाधिवेशन भनेकी छन्। 'नागरिक उन्मुक्ति पार्टीको अध्यक्ष पदमा आफ्नो बहालीको माग नभई कथित महाधिवेशनबाट विधान विपरीत निर्वाचित सबै पदाधिकारीको तर्फबाट समेत निज स्वयं रिट दिएको देखिन्छ,' उनले भनेकी छन्। रेशम चौधरीलाई पार्टीको तर्फबाट रिट निवेदन दिने अधिकारसमेत नरहेको उनले उल्लेख गरेकी छन्। त्यस्तै नागरिक उन्मुक्ति पार्टीको विधानले नैतिक पतन देखिने अभियोगमा अन्तिम अदालतबाट दोषी ठहर भएका व्यक्ति सदस्य हुन नपाउने प्रवधान रहेको समेत उनले उल्लेख गरेकी छन्। उनले थुनामुक्त भएको ७ महिनाभित्र महाधिवेशनबाट अध्यक्ष चुनिने कुरा पनि विधान विपरीत रहेको उल्लेख गरेकी छन्। रञ्जिताले यसअघि सर्वोच्चले दिएको आदेश र राजनीतिक दलसम्बन्धी ऐनको व्यख्या गर्दै भनेकी छन्, 'उल्लेखित फैसलामा प्रयुक्त शब्दावलीबाट प्रहरीहरुलाई एक प्रकारले अपहरण गरी आत्मसमर्पण गरेको व्यक्तिलाई हत्या गरेको र हत्याको प्रकृतिबाट निजहरुको अपराध सभ्य समाजको अपेक्षा र मानवीय चेतनाविरुद्ध रहेको भन्ने उल्लेख भएको परिप्रेक्ष्यमा निज कुनै पनि राजनीतिक दलको सदस्य हुन सक्ने अवस्था नभएको भनी निर्वाचन आयोगले गरेको निर्णयमा त्रुटि रहेको हुँदा दरभागी छ भन्ने रिट निवेदन दाबी खारेज गरिपाउँ।' उनले पार्टीको वैधानिक र संस्थापक अध्यक्ष आफूलाई निवर्तमान अध्यक्ष भन्नु कानुन विपरीत रहेको बताएकी छन्। उनले राष्ट्रपतिबाट आममाफी पाए पनि कसूरको आधारमा उत्पन्न हुने दुष्परिणाम यथावत रहने उल्लेख गरेकी छन्। 'माफी मिनाहाद्वारा सजायबाट दिइने छुटकाराले माथि उल्लेखित यस्ता '    'बाट भने छुटकारा दिन नमिल्ने अवस्थाको सिर्जना गरेकोमा माफी मिनाहाले कनै व्यक्तिको नैतिक चरित्रको पुनःस्थापना गर्दछ भन्ने कुतर्क गर्न नमिल्ने हुन्छ,' उनले जवाफमा लेखेकी छन्। सो विपरीत      बाट समेत छुटकारा दिँदै जाँदा दण्डहीनताको अवस्था सिर्जना हुने जवाफमा उनले भनेकी छन्।"
मदन भण्डारीलाई सम्झिदै भक्कानिइन् विद्यादेवी भण्डारी,"काठमाडौं : पूर्वराष्ट्रपति विद्यादेवी भण्डारी आफ्ना श्रीमान् स्वर्गीय मदन भण्डारीलाई सम्झेर भक्कानिएकी छन्। सोमबार हिरक जयन्तीको अवसरमा नेकपा एमालेले आयोजना गरेको कार्यक्रममा सम्बोधन गर्ने क्रममा पूर्वराष्ट्रपति भण्डारी भक्कानिएकी हुन्। उनले श्रीमान् नेकपा एमालेका तत्कालीन महासचिव भण्डारीको निधनपछि आफ्नो राजनीतिक यात्राले नयाँ मोड लिएको बताइन्। मदन भण्डारीलाई स्मरण गर्दा निकै भावुक भएकी भण्डारीले एमालेको प्रेरणा र प्रोत्साहन एवं जनताको चाहना अनुरुप मदन भण्डारीका अधुरा सपना साकार पार्न राजनीतिमा सक्रिय हुने परिवेश सिर्जना भएको बताइन्। उनले मुलुकमा समाजवाद उन्मुख अर्थतन्त्र निर्माणका निम्ति सबैले मिलेर कार्य गर्नुपर्ने अवस्था विद्यमान रहेको धारणा राखिन्। भक्कानिदै भनिन्, 'नेकपा एमालेका तत्कालीन महासचिव मदन भण्डारीको २०५० साल जेठ ३ गते जीप दुर्घटनामा परी निधन भएपछि मेरो राजनीतिक यात्राले नयाँ मोड लिएको थियो। नेकपा एमालेको प्रेरणा , प्रोत्साहन एवं कार्यकर्ता सदस्य यथा जनताको चाहना बमोजिम मदनका अधुरा सपना साकार पार्ने अभियानमा म थप जिम्मेवारीका साथ राजनीतिक सक्रिय रुपमा लाग्ने परिवेश निर्माण भएको हो।' त्यस्तै भण्डारीले कम्युनिष्ट आन्दोलनमा पटक पटक देखिने गरेको फुट र विभाजनका बारेमा गम्भीर रुपमा समिक्षा गर्नुपर्ने बेला आएको पनि बताइन्।उनले मदनले विकास गरेको जनताको बहुदलीय जनवादलाई थप कार्यान्वयनमा लैजानुपर्ने आवश्यकता औंल्याइन्। उनले संविधानले मार्ग निर्देशन गरेको समाजवाद उन्मुख अर्थतन्त्र निर्माणका लागि सबै एकजुट भएर काम गर्नुपर्ने बताइन्। भण्डारीलाई आज नेकपा एमालेले राष्ट्रिय गौरवको पदकबाट सम्मान गरेको छ। पूर्वराष्ट्रपति भण्डारीले आफूलाई पार्टीले दिएको सम्मानले थप जिम्मेवारी महशुस भएको प्रतिक्रिया दिइन्।"
सर्वोच्चले सोध्यो सोडारीलाई मुख्यमन्त्री नियुक्ति गर्नुको कारण,"काठमाडौं : सुदूरपश्चिम प्रदेशका मुख्यमन्त्री दीर्घ सोडारीको नियुक्त बदर गर्नुपर्ने मागसहित दायर भएको रिटमा सर्वोच्च अदालतले कारण देखाउ आदेश जारी गरेको छ। न्यायाधीश बालकृष्ण ढकालको एकल इजलासले मुख्यमन्त्री नियुक्तिको सक्कलप्रति निर्णयसहित जवाफ पेश गर्न आदेश दिएको हो। त्यस्तै मुद्दालाई अग्राधिकार प्रदान गर्दै वैशाख २३ गतेका लागि पेसी तोकिएको छ। नागरिक उन्मुक्ति पार्टीका नेता लक्ष्मण किशोर चौधरीले सोडारीलाई गैरसंवैधानिक तरिकाले मुख्यमन्त्रीमा नियुक्त गरेको भन्दै बदर गर्न माग गरेका थिए। निवेदनमा भनिएको छ, प्रस्तुत रिट निवेदनको अन्तिम किनारा लाग्दा उपरोक्त अनुसारको उपचार पाउने भए पनि तत्काल विपक्षिहरुको गैरसंवैधानिक कार्य रोक नलागाउने हो भने निवेदकको हकको हनन गर्ने क्रियालाई विपक्षीले थप चर्काउन सक्ने हुदा तत्कालिक न्याय, अपुरणीय क्षति, सुविधा र सन्तुलनको सिद्धान्त, यस सम्मानित अदालतबाट यस अघि अवलम्वन गरी आएको न्यायिक पद्दतिको अनुसरण एवम सर्वोच्च अदालत नियामावलि, २०७४ को नियम ४९ समेत वमोजिम विपक्षिको मिति २०८१०१०४ का दिन प्रकाशित गरिएको विज्ञप्ति सूचना मुख्यमन्त्री पदमा नियुक्त गर्ने गरेको निर्णय कामकारबाही तत्काल कार्यान्वयन नगर्नु नगरउनु पुर्वावस्था कायम गरी मलाई नियुक्त गर्न भनी अन्तरिम आदेश जारी गरिपाउँ। साथै प्रस्तुत विषय निरन्तर सुनुवाईमा राखि शिघ्र निरुपण पूर्वावस्था कायम गरी मलाई नियुक्त गरिपाउँ।"
कतारका राजालाई राष्ट्रपतिले विमानस्थलमा स्वागत गर्ने,काठमाडौं : कतारका राजा शेख तमिम बिन हमाद अल थानीलाई राष्ट्रपति रामचन्द्र पौडेले त्रिभुवन अन्तर्राष्ट्रिय विमानस्थलमा स्वागत गर्ने भएका छन्। दुई दिने राजकीय भ्रमणका लागि भोलि नेपाल आउन लागेका राजा थानीलाई राष्ट्रपति पौडेलले विमानस्थलमा स्वागत गर्ने परराष्ट्र मन्त्रालय स्रोतले जनाएको छ। उनको स्वागतका लागि सरकारले भोलि सार्वजनिक बिदा समेत दिएको छ। भ्रमणका क्रममा उनले राष्ट्रपति पौडेलसँग शितल निवासमा भेट गर्नेछन् । पौडेलले उनको सम्मानमा राजकीय भोजको समेत आयोजना गर्ने कार्यक्रम तय भएको छ। उनी मंगलबार बेलुका काठमाडौं आइपुग्नेछन्। थानीले बुधबार प्रधानमन्त्री प्रचण्डसँग द्विपक्षीय वार्ता गर्ने परराष्ट्र मन्त्रालयले जनाएको छ। मन्त्रालयका अनुसार वार्तापछि दुवै नेताले द्विपक्षीय सम्झौता र समझदारीपत्रमा हस्ताक्षर गर्ने कार्यक्रम छ । राष्ट्रपति पौडेलको निमन्त्रणमा आउन लागेका उनी बुधबार फर्कने कार्यतालिका छ।
मरासिनीले अर्थसचिवको जिम्मेवारी सम्हाल्दा पुस्करलाई गरियो बिदाइ,"काठमाडौं : अर्थ मन्त्रालयबाट सरुवा भएका सचिव कृष्णहरि पुस्कर कर्णको बिदाइ र सचिवको जिम्मेवारी सम्हाल्न आएका सचिव मधु मरासिनीको स्वागत गरिएको छ। अर्थमन्त्री वर्षमान पुन, राजश्वसचिव डा रामप्रसाद घिमिरेसहित मन्त्रालय तथा मातहत निकायमा कार्यरत सहसचिव, उपसचिव र शाखा अधिृकतभन्दा माथिका अधिकांश कर्मचारी स्वागत तथा बिदाई कार्यक्रममा सहभागी थिए। मन्त्रिपरिषदको सोमबारको बैठकले मरासिनीलाई अर्थमा र पुष्करलाई प्रधानमन्त्री तथा मन्त्रिपरिषद् कार्यालयमा सरुवा गर्ने निर्णय गरेको थियो। मरासिनी यसअघि पनि अर्थसचिव थिए। कार्यक्रममा मन्त्री पुनले लामो सरकारी सेवाका क्रममा जिम्मेवारी हेरफेर हुनुलाई सामान्य रुपमा लिनुपर्ने बताए। उनले कर्मचारीलाई उच्च मनोबलका साथ काम गर्न निर्देशन दिए। असलनियतका साथ गरिएका काम र निर्णयमा समस्या परे कर्मचारीको संरक्षण राजनीतिक नेतृत्वले गर्ने उनको प्रतिबद्धता थियो। राजनीतिज्ञ, प्रशासक वा सार्वजनिक जीवनमा भएका मानिसहरूमाथि आरोप वा टीकाटीप्पणी हुन सक्छन्, मन्त्री पुनले भने, असल नियतका साथ गरिएको काममा समस्या आइपरे राजनीतिक नेतृत्वको तर्फबाट संरक्षण हुने कुराको ग्यारेण्टी गर्छु। उनले निजी क्षेत्रको विश्वास जितेर लगानीको वातावरण निर्माणलाई सरकारले प्राथमिकतामा राखेको भन्दै सोहीअनुसार काम गर्न कर्मचारीलाई आग्रह गरे। निजी क्षेत्रको मनोबल उठाउनुपर्ने छ। बजेटमा हाम्रा नीतिहरू पक्कै पनि त्यसमा केन्द्रित हुनेछन्, मन्त्री पुनले भने, सिर्जित दायित्वअन्तर्गत खर्च भएका आयोजनाको निकाशा दिन र अन्तरमन्त्रालय समन्वयमा ध्यान दिएर खर्च बढाउन मेरो सबैलाई आग्रह छ। मन्त्री पुनले टिममा काम गरेर नतिजा दिनुपर्ने समयमा आफूहरू रहेको बताए। कार्यक्रममा सचिवद्वय पुस्कर र मरासिनीले सरकारले दिएको नयाँ जिम्मेवारी इमान्दारीपूर्वक निर्वाह गर्ने बताए। आफूहरू विगतमा पनि सँगै काम गरेको स्मरण गर्दै उनीहरूले कार्यक्रममा एकअर्काप्रति सौहार्दता प्रकट गरे। सचिव मरासिनीले बजेट निर्माणको पूर्वसन्ध्यामा रहेकाले अर्थमन्त्रीको नीतिअनुसार काम गर्न आफ्नो टिम प्रतिबद्ध रहेको बताए।"
नक्कली भुटानी शरणार्थी प्रकरण : टोपबहादुरलगायतको पुनरावेदनको सुनुवाइ 'हेर्दाहेर्दै' मा,"काठमाडौं : सर्वोच्च अदालतमा नक्कली भुटानी शरणार्थी प्रकरणको पुनरावेदनको सुनुवाइ आज पनि 'हेर्दाहेर्दै ' मा राखिएको छ। आइतबार सुनुवाइका लागि पेशी तोकिए पनि बहस जारी रहेकाले मुद्दा' हेर्दाहेर्दै'मा राखिएको थियो। निलम्बित सचिव टेकनारायण पाण्डेसहितका प्रतिवादीहरूले दिएको पुनरावेदनमाथि न्यायाधीशद्वय कुमार रेग्मी र टेकप्रसाद ढुंगानाको इजलासमा सुनुवाइ भइरहेको हो। नक्कली भुटानी शरणार्थी प्रकरणमा उच्च अदालत पाटनले थुनामा राख्न दिएको आदेश बदरको माग गर्दै उनीहरूले विभिन्न मितिमा सर्वोच्चमा पुनरावेदन दिएका थिए। यसअघि सो निवेदनमाथि न्यायाधीश कुमार रेग्मीले कैफियत झिकाउने आदेश दिएका थिए। उच्चको आदेशविरुद्ध थुनामा रहेका गृहसचिव टेकनारायण पाण्डे,पूर्वमन्त्री टोपबहादुर रायमाझी,केशव प्रसाद दुलाल,सानु भण्डारी,सागर राई,इन्द्रजित राई,गोविन्दकुमार चौधरी,सन्देश शर्मा र आङटाङ शेर्पासमेतले निवेदन दिएका थिए। नेपाली नागरिकहरूलाई भुटानी शरणार्थीका रुपमा अमेरिका पठाइदिने प्रलोभनमा करोडौं ठगी गरेको अभियोगमा जिल्ला अदालत काठमाडौंमा मुद्दा दायर भएको थियो। उनीहरूविरुद्ध ठगी,लिखत किर्ते र राज्यविरुद्ध तथा संगठित अपराधसम्बन्धी कसुरमा मुद्दा दायर भएको छ। काठमाडौं जिल्ला अदालतले तत्काल उपस्थित १८ जना प्रतिवादीमध्ये १६ जनालाई थुनामा पठाउने आदेश दिएको थियो भने दुईजनालाई धरौटीमा छोडेको थियो। पाण्डेसहित १० जनाको हकमा थुनामा राख्ने जिल्लाको आदेश उच्चले सदर गरिदिएको थियो। सोही प्रकरणमा पूर्व गृहमन्त्री बालकृष्ण खाँण भने ३० लाख धरौटी बुझाएर रिहा भएका छन्। लक्ष्मी महर्जन,आशिष बुढाथोकी,टंककुमार गुरूङ र केशव तुलाधर साधारण तारेखमा रिहा भएका थिए।"
"काठमाडौं उपत्यकाको सुरक्षा व्यवस्थामा कडाई, चारवटै सुरक्षा निकाय परिचालन","काठमाडौं : कतारका राजा शेख तमिम बिन हमाद अल थानी मंगलबार नेपालको औचारिक भ्रमणमा आउँदैछन्। थानीको भ्रमणका लागि काठमाडौं उपत्यकाको सुरक्षा व्यवस्था कडा पारिएको छ। सुरक्षा व्यवस्था चुस्त बनाउन सरकारले भोलि सार्वजनिक विदा दिने निर्णय गरेको छ। दुई दिने भ्रमणका लागि नेपाल आउन लागेका राजा थानीको सुरक्षामा नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धान विभागका सुरक्षाकर्मी परिचालन हुनेछन्। उनले अवाञ्छित क्रियाकलाप हुनसक्ने स्थानमा निगरानी बढाइएको बताए। 'सूचना संकलनको विषयलाई विशेष प्राथमिकतामा राखेका छौं। असहज परिस्थित नहोस् भनेरै चारवटै सुरक्षा निकायलाई अलर्टमा अवस्था राखेका छौं,' प्रवक्ता ढकालले अन्नपूर्णसँग भने। उपत्यका प्रहरी कार्यालय रानीपोखरीका सहप्रवक्ता अवदेश विष्टले भीभीइपी पाहुनाको सवारी व्यवस्थापन तथा सुरक्षा व्यवस्थापनका लागि संयुक्त सुरक्षा योजना बनाएको बताए। जिल्ला सुरक्षा समितिसँग छलफल गरेर सुरक्षा योजना तयार पारेको उनको भनाइ छ। 'योजना अनुसार नै सुरक्षाकर्मी परिचालन गरिएको छ। जनशक्ति परिचालन, ट्राफिक परिचालनलगायतमा चुस्त व्यवस्था बनाइएको छ। हेडक्वाटरमा रहेका प्रहरीसमेत अलर्ट अवस्थामा रहनेछन्। मोबाइल र इमर्जेन्सी गस्ती बढाइएको छ,' उनले भने। राजा थानी मंगलबाट साँझ निजी विमानबाट काठमाडौं आउने कार्यक्रम छ। उनीसँगै ६ जना मन्त्रीहरू पनि नेपाल आउँदैछन्। राजा थानीलाई राष्ट्रपति रामचन्द्र पौडेलले स्वागत गर्नेछन्। परराष्ट्र मन्त्रालय स्रोतका अनुसार राष्ट्रपति पौडेल विमानस्थलमै पुगेर स्वागत गर्नेछन्।"
सरकारको आयु छोटिँदै छ : कांग्रेस प्रवक्ता,"इटहरी : नेपाली कांग्रेसका प्रवक्ता डा प्रकाशशरण महतले गठबन्धन परिवर्तन भएसँगै देशमा अन्योल र अस्थिरता बढेको बताएका छन्। सुनसरीमा आयोजित कार्यक्रममा उनले वर्तमान नेतृत्व सरकारको आयुसमेत छोटिँदै गएको बताए। उनले एमालेसँग मिलेर कांग्रेसको नेतृत्वमा सरकार बन्ने भन्ने विषयबारे पछिल्लो समय छलफल नभएकोसमेत बताए। नेताहरूले विभिन्न कुरा उठाउनुभएको छ। कसैले एमालेसँग मिलौं पनि भन्नुभएको छ। सबैको विचारहरू आइरहेका छन्। कसैले कांग्रेसको नेतृत्वमा बहुमत आउनेगरी आगामी चुनाव पर्खिनुपर्छ भन्ने कुरा पनि छ, उनले भने, हामीले अहिल्यै वैकल्पिक सरकार बनाउने कुराको गृहकार्य गरेका छैनौं। अविश्वास र विरोधाभासका कारण यो सरकारको आयु आफैं छोटिँदैछ। उनले वर्तमान गठबन्धनमा रहेका दलहरूबीच नै चर्को मतभेद र अविश्वास व्याप्त रहेको जिकिर गरे। अस्थिरताका कारण अन्तर्राष्ट्रिय स्तरमै सरकारप्रति अविश्वास बढेको बताउँदै उनले पछिल्लो समय आर्थिक क्षेत्रमसेत चलायमान हुन नसकेको बताए।"
गण्डकीका मुख्यमन्त्री अधिकारीको नियुक्ति बदरको रिट 'हेर्दाहेर्दै' मा,"काठमाडौं : गण्डकी प्रदेशका मुख्यमन्त्री खगराज अधिकारीको नियुक्ति बदर माग गर्दै सर्वोच्च अदालतमा दायर रिट 'हेर्दाहेर्दै'मा राखिएको छ। न्यायाधीशद्वय सपना मल्ल प्रधान र शारंगा सुवेदीको इजलासमा सुनुवाइ सुरू भएको हो। पूर्वमुख्यमन्त्री सुरेन्द्र पाण्डेले गत चैत्र २७ गते सर्वोच्चमा रिट दायर गरेका हुन्। यसअघि सर्वोच्चले मुख्यमन्त्री अधिकारीलाई दीर्घकालीन असर नपर्ने कुनै निर्णय नगर्न अन्तरिम आदेश जारी गरेको थियो। न्यायाधीश विनोद शर्माको इजलासले अधिकारीलाई दीर्घकालीन असर पर्ने निर्णय नगर्न अन्तरिम आदेश दिएको हो। सर्वोच्चले गण्डीकी प्रदेश सरकारको वैधानिकताको विवाद छिटो निरुपण गर्नुपर्ने भएकाले आजका लागि पेशी तोकेको थियो। एमाले संसदीय दलका नेता अधिकारी मुख्यमन्त्रीमा नियुक्त भएका छन्। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा दिएका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका थिए। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वोच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। मुख्यमन्त्रीमा अधिकारीलाई नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर,त्यसका बाबजुद पनि प्रदेश प्रमुख डिल्लीराज भट्टले नियुक्ति गरेका थिए। सरकार गठनमा सभामुखको हस्ताक्षर असंवैधानिक र गैरसंसदीय भन्दै पूर्वमुख्यमन्त्री पाण्डे सर्वोच्च पुगेका हुन्।"
संघीय लोकतान्त्रिक गणतन्त्रलाई सुदृढ बनाउन एकजुट बनौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संघीय लोकतान्त्रिक गणतन्त्र सुदृढ बनाउन सबै एकजुट हुन आग्रह गरेका छन्। सोमबार नेकपा स्थापनाको ७५ वर्ष पूरा भएको अवसरमा आयोजित कार्यक्रममा बोल्दै प्रधानमन्त्री प्रचण्डले देशमा लोकतन्त्र स्थापना र जनतालाई सामाजिक न्याय प्रदान गर्न सबैको योगदान रहेको बताउँदै लोकतन्त्र कार्यान्वयनमा पनि एकजुट हुन आग्रह गरेका हुन्। उनले अहिले पनि मुलुकको परिवर्तनलाई प्रहार गर्ने प्रयास भइरहेको भन्दै त्यसका विरुद्ध लोकतन्त्रलाइ सुदृढ गराउने चु्नौति सबै दलहरूमाथि रहेको धारणा राखे । सबै दलहरुले एकअर्काका योगदानहरूलाई सम्मान गर्दै विगतका कमिकमजोरीहरुलाई हटाउन समीक्षा गर्नुपर्ने उनले बताए । आगामी दिनमा अझ उन्नत विचार विकास गरेर जनता राष्ट्रको पक्षमा उभिने संकल्प गर्नुपर्ने उनको भनाइ छ । त्यस्तै प्रचण्डले कम्युनिष्टहरूबीचको एकताले उल्लास, उत्साह र उमंग उत्सवको वातावरण बनेपनि विभाजित भएपछिको तिता अनुभव रहेको भन्दै पहिलाको जस्तो हौसिएर कम्युनिष्ट एकताको पक्ष नरहेको स्पष्ट पारे। 'देशमा लोकतन्त्र स्थापना र जनतालाई सामाजिक न्याय र समृद्धि दिनेमा हामी सबैको सकारात्मक योगदान छन्। हामीले सबैले एकअर्काका योगदानहरूलाई सम्मान गर्ने एकअर्कालाई सकारात्मक कुराहरुबाट सिक्ने र एकअर्कासँग बसेर समीक्षा गरेर कमजोरीहरूलाई हटाउनुपर्छ। कम्युनिष्ट पार्टीमा रहेकाहरूको मुख्य जिम्मेवारी राम्रा र कमजोरीहरूको समीक्षा गरौं,'प्रधानमन्त्री प्रचण्डले भने,' आगामी दिनमा अझ उन्नत विचार विकास गरेर जनता राष्ट्रको पक्षमा उभिने संकल्प गरौं।' उनले विभिन्न उतारचढावबीच अहिले सहकार्य गर्ने वातावरण तयार भएको र यसबाट देश र जनतालाई राम्रो सेवा हुनसके राजनीतिक दलहरुबीच एकताको आधार तय हुने धारणा राखे । प्रचण्डले संविधान कार्यान्वयन र समाजवादको आधार तयार गर्ने बिन्दुमा रहेकाले इमान्दार पूर्वक लाग्नुपर्ने भन्दै अहिले पनि कम्युनिष्ट पार्टीहरु एक हुने हो भने निर्णायक शक्ति बन्ने जिकिर गरे। प्रधानमन्त्री प्रचण्डले सफलता र असफलताको समीक्षा गर्दै समाजवादलाई नयाँ चरणमा पुर्याउनुपर्ने औंल्याए। संविधानको कार्यान्वयन र समाजवादको आधार तयार पार्ने कुरामा इमान्दारका साथ लाग्नुपर्ने उनको भनाइ छ।"
कांग्रेसको विरोध गर्दैमा मदन भण्डारीको हत्यारा पत्ता लाग्दैन : सभापति देउवा,काठमाडौं : नेपाली कांग्रेसका सभापति शेरबहादुर देउवाले मदन भण्डारीको हत्यारा पत्ता लगाउन नसक्नुको कारण खोज्न एमालेलाई सुझाव दिएका छन्। नेकपा स्थापनाको ७५ वर्ष पूरा भएको अवसरमा आयोजित कार्यक्रममा देउवाले कांग्रेसको विरोध गर्दैमा मदन भण्डारीको हत्यारा पत्ता नलाग्ने भन्दै पटकपटक सत्तामा पुग्दा पनि मदन भण्डारीको हत्यारा पत्ता लगाउन नसक्नुको कारण खोज्न एमालेलाई सुझाव दिएका हुन्। मदन भण्डारीको रहस्यमय ढंगले हत्या भएको भन्दै उनले हत्यारा खोज्न कसले रोकेको छ भन्दै ? प्रश्न समेत गरे। त्यस्तै सभापति देउवाले मुलुकको व्यवस्थाको सुदृढ गर्दै मुलुकलाई विकासको बाटोतर्फ अघि बढाउने सबैको जिम्मेवारी भएको भन्दै दलहरुबीच सहमतिका साथ अघि बढ्नुपर्ने बताए । संसदमा प्रतिपक्षीले उठाएका विषयहरूलाई सरकारले गम्भीरतापूर्वक र सकारात्मक रुपमा ग्रहण गर्नुपर्ने उनले बताए। सभापति देउवाले लोकतन्त्रको मूल्यमान्यताका साथ प्रतिवद्ध भएका कांग्रेसको गतिविधिहरु अघि बढ्ने जिकिर गरे।
"अहिल्यै पार्टी एकीकरण हुँदैन, सहकार्यको माध्यमबाट त्यस बिन्दुमा पुग्न सकिन्छ : ओली","काठमाडौं : नेकपा एमाले अध्यक्ष केपी शर्मा ओलीले वामपन्थी दलहरू एकताको बिन्दुमा पुग्न सकिने बताएका छन्। सोमबार नेकपा स्थापनाको ७५औं वर्ष पूरा भएको अवसरमा आयोजित कार्यक्रममा बोल्दै उनले सत्ता सहकार्यको माध्यमबाट एकताको बाटोमा पुग्न सकिने बताए। 'अहिल्यै मिल्न थाल्यौं भने किन फुट्या भनेर प्रश्न उठ्छ। अहिले सहमति र सहकार्य गरेर जाऔं। सहकार्यको माध्यमबाट निकट हुँदै क्रमशः हामी एकताको बाटोमा पुग्न सक्छौं,' उनले भने। उनले अहिल्यै पार्टी एकीकरण गरिहाल्छौं वा भइहाल्छ भन्ने मनसायमा नहिंड्न आग्रहसमेत गरे। उनले वामपन्थीहरूमात्र नभएर देशभक्ति शक्तिहरू मिलेर जाने समय भएको बताए। 'वामपन्थीहरू मिलेर अगाडि बढ्ने अवस्थामात्र होइन, देशभक्ति शक्तिहरू मिलेर जाने समय हो। जो देशको स्वाधीनता र स्वतन्ताको पक्षमा वकालत गर्छ। भ्रष्टाचारविरुद्ध लाग्छ। जनताको आकांक्षा पूरा गर्न लाग्छ। हो ती शक्तिहरू मिलेर जानुपर्छ,' उनले भने। उनले अहिलेको सरकारले जनताको समस्या समाधान गर्ने बताउँदै सत्ता साझेदार दललाई गरिबीको अन्त्य गर्ने अभियानमा लाग्न आग्रह गरे। 'अहिलेको समीकरण देशमा विकासको अभियान चलाउने र जनताका समस्या समाधान गर्ने हो। सरकारमा हुने दलहरूको प्रमुख कार्य गरिबीको अन्त्य गर्ने हुनुपर्छ। पोलिटिक्सलाई प्रचारबाजीमात्र होइन, उपलब्धि हासिल गर्ने कुरामा पनि केन्द्रित गर्नुपर्छ,' उनले भने।"
"राष्ट्रसंघीय सहायक महासचिव नेपाल आउँदै, प्रधानमन्त्रीलाई भेट्ने","काठमाडौं : संयुक्त राष्ट्रसंघीय विकास कार्यक्रम (यूएनडीपी)को एसिया प्यासिफिक क्षेत्रका ३५ देशका आवासीय प्रतिनिधि नेपाल आउने भएका छन्। उनीहरू आगामी १७ वैशाखमा काठमाडौं आइपुग्नेछन्। यूएनडीपीका तर्फबाट नेपालका लागि आवासीय प्रतिनिधि आयशानी मेडागाङ्गोडा लाबेले सोमबार अर्थमन्त्री वर्षमान पुनसँगको शिष्टाचार भेटमा उक्त जानकारी दिएकी हुन्। त्यस क्रममा यूएनडीपीको एसिया प्रशान्त क्षेत्रको बैठकसमेत काठमाडौंमा बस्नेछ। यूएनडीपीको यति ठूलो बैठक नेपालमा बस्न लागेको यो पहिलोपटक हो। यसअघि उक्त बैठक थाइल्याण्डको राजधानी बैंककमा बस्ने गरेको थियो। बैठकका लागि संयुक्त राष्ट्रसंघकी सहायक महासचिव एवं यूएनडीपीकी एसिया प्रशान्त क्षेत्रका लागि क्षेत्रीय निर्देशक कन्नी विग्नाराजा पनि आउनेछिन्। त्यस क्रममा विग्नाराजाले प्रधानमन्त्री पुष्पकमल दाहाल, अर्थमन्त्री पुन र ऊर्जामन्त्री शक्तिबहादुर बस्नेतलगायतसँग शिष्टाचार भेट गर्ने कार्यतालिका छ। त्यस्तै विग्नाराजासहितको टोली हेलिकोप्टरमार्फत सोलुखुम्बु क्षेत्रको भ्रमणमा जानेछ। त्यहाँ इम्जा ताल निरीषण गर्ने कार्यक्रम छ। यूएनडीपीले इम्जामा हिमताल फुट्न सक्ने सम्भावनालाई मध्यनजर गर्दै उक्त जोखिम घटाएको थियो। तालभन्दा तल्लो भेगमा रहेका बस्तीको सुरक्षाका लागि यूएनडीपीले तालभित्र जमेको हिउँ बाहिर निकालेर तालको गहिराइ बढाएको थियो। त्यस्तै यूएनडीपीले दोलखाको उत्तरी क्षेत्रस्थित रोल्वालिङ उपत्यकामा रहेको नेपालको सबैभन्दा ठूलो हिमताल च्छोरोल्पाको फुट्नसक्ने जोखिम पनि घटाएको थियो। आगामी दिनमा त्यस्तै जोखिममा रहेकामध्ये सुनकोशी बेसिनका तीन र गण्डकी बेसिनका एक तालको जोखिम घटाउने योजना रहेको लाबेले बताइन्। भेटमा लाबेले यूएनडिपीले नेपालको गरिबी निवारण तथा स्वास्थ्य क्षेत्रमा गरिरहेको कामबारे मन्त्री पुनलाई अवगत गराइन्। त्यस्तै उनले ग्लोबल ग्रिन क्लाइमेट फण्डको कार्यक्रम नेपालमा लागू गर्न लागेको विषयमा समेत जानकारी दिइन्। आगामी दिनमा यूएनडीपीले नेपालमा गर्ने कामलाई सरकारसँग जोड्न चाहेको उनको भनाइ थियो। त्यस क्रममा मन्त्री पुनले यूएनडीपीको एसिया प्रशान्त क्षेत्रको बैठक नेपालमा गर्न लागेकोमा धन्यवाद दिए। सन् १९६३ मा कार्यालय स्थापना गरेयता यूएनडिपीले नेपालको विकासमा गरेको सहयोगका लागि पनि मन्त्री पुनले सराहना गरे। आगामी दिनमा पनि सहकार्य हुने विश्वास उनको थियो।"
सरकारमा बस्नेहरूका कारण देश संकटमा पुगिसक्यो : चित्रबहादुर केसी,"काठमाडौं : राष्ट्रिय जनमोर्चाका अध्यक्ष चित्रबहादुर केसीले सत्ता र सरकारमा बस्नेहरूको गलत व्यवहारका कारण देश संकटको अवस्थामा पुगेको बताएका छन्। नेकपाको ७६औं स्थापना दिवसको अवसरका नेकपा मसाल रुपन्देहीले सोमबार बुटवलमा आयोजना गरेको अन्तरक्रियामा बोल्दै केसीले सहकारी ठग, ठूल्ठूला भ्रष्टाचारमा संलग्न र दोहोरो नागरिकता भएकाहरूबाट देश कंगाल भइसकेको बताए। सत्तामा गएकाहरू साम्राज्यवादको एजेण्डा बोकेर देशलाई लुटेको आरोप लगाउँदै संसदमा साम्राज्यवादी पसेको उनले बताए। उनले भारतीय र अमेरिकन साम्राज्यवादले नेपालको भलो नचाहेको बताउँदै अमेरिकाले संसदमा पार्टी खोलिसकेको दाबी गरे। आधारभूतरूपमा कम्युनिष्टको सिद्धान्त र आचारणमा रहेकाहरूसँग एकताका लागि सधैं एकताको ढोका खुला रहेको अध्यक्ष केसीको भनाइ छ।"
लगानी सहजीकरण गर्न अध्यादेश ल्याउने सरकारको निर्णय,"काठमाडौं : सरकारले लगानी सम्मेलनलाई लक्षित गरेर अध्यादेश ल्याउने निर्णय गरेको छ। आज बिहान बसेको मन्त्रिपरिषदको बैठकले केही ऐनहरु अध्यादेशमार्फत् ल्याउन राष्ट्रपति रामचन्द्र पौडेलसमक्ष सिफारिस गरेको सञ्चार तथा सूचना प्रविधिमन्त्री रेखा शर्माले जानकारी दिइन्। उनले भनिन्,लगानी सहजीकरण सम्बन्धि केही ऐनहरु अध्यादेश जारी गर्न राष्ट्रपतिसमक्ष पेश भएको छ। सरकारले वैशाख १६ र १७ गते लगानी सम्मेलनको आयोजना गर्दैछ। संसद सूचारु नभएको समयमा अध्यादेश ल्याउन सकिने व्यवस्था छ। सरकारले वैशाख २ गते रातिबाट लागू हुने गरी संसद्को हिउँदे अधिवेशन अन्त्य गर्ने निर्णय गरेको थियो।"
कतारसँग नयाँ श्रम सम्झौता गर्ने सरकारको तयारी,"परराष्ट्र मन्त्रालयका अनुसार उनको भ्रमणको क्रममा अल थानीलाई एक जोडी हात्ती उपहार दिने तयारी सरकारले गरेको छ। चितवनमा पालिएका हात्ती उपहार दिन लागिएको हो। काठमाडौं : कतारका अमिर शेख तमिम बिन हमाद अल थानी दुईदिने भ्रमणका लागि मंगलबार नेपाल आउँदैछन्। परराष्ट्र मन्त्रालयले आइतबार विज्ञप्ति जारी गर्दै वैशाख ११ र १२ गते थानीले नेपालको भ्रमण गर्न लागेको औपचारिक जानकारी दिएको हो। अरब मुलुकबाट नेपालमा हुन लागेको यो नै अहिलेसम्मको उच्चस्तरको भ्रमण हो। कतारबाट पनि यसअघि केही मन्त्रीहरू नेपाल भ्रमणमा आएका थिए। अमिर (राजा) वा प्रधानमन्त्रीले नेपालको भ्रमण भने गरेका थिएनन्। नेपालबाट भने निवर्तमान राष्ट्रपति विद्यादेवी भण्डारीले २०७९ कात्तिकमा कतारको भ्रमण गरेकी थिइन्। अमिर शेख नेपालसहित तीन एसियाली मुलुकको भ्रमण गर्न आइतबार कतारबाट निस्केका छन्। दोहाबाट फिलिपिन्स उडेका उनी बंगलादेश हुँदै नेपाल आइपुग्ने तालिका रहेको छ। परराष्ट्र मन्त्रालयका अनुसार कतारका अमिरले राष्ट्रपति रामचन्द्र पौडेलसँग शीतल निवासमा भेटवार्ता गर्नेछन् भने प्रधानमन्त्री पुष्पकमल दाहालसँग बुधबार द्विपक्षीय वार्ता गर्नेछन्। परराष्ट्र मन्त्रालयका अनुसार उनको भ्रमणको क्रममा अल थानीलाई एक जोडी हात्ती उपहार दिने तयारी सरकारले गरेको छ। चितवनमा पालिएका हात्ती उपहार दिन लागिएको हो। मन्त्रालयका अनुसार अल थानीको भ्रमणको क्रममा नेपालले कतारसँग नयाँ श्रम सम्झौता गर्ने तयारी गरेको छ। १९ वर्षअघि सन् २००५ मा नेपाल र कतारबीच श्रम सम्झौता भएको थियो। त्यसयताको परिवेश धेरै फेरिइसकेकाले श्रम मन्त्रालयले नयाँ श्रम सम्झौता गर्नका लागि तयारी गरेको हो। कतार नेपाली श्रमिकहरूको प्रमुख गन्तव्य मुलुक पनि हो। श्रम मन्त्रालयले नेपाली कामदारको सीप विकासका लागि पनि सहकार्य गर्न चाहेको जनाएको छ। श्रम मन्त्रालयका अनुसार मन्त्री डोरप्रसाद अर्यालले कतारी राजदूत मिसाल बिन मोहम्मद एलएई अन्सारीसँग सोमबार मन्त्रालयमा भेट गर्दै सीपयुक्त जनशक्ति उत्पादनको विकासमा कतारको सहयोगको अपेक्षा राखेको बताएका थिए। जवाफमा कतारी राजदूतले पनि सहयोगका लागि कतार तयार रहेको प्रतिक्रिया दिएका थिए। श्रम प्रवक्ता गोविन्द रिजालले राजदूतसँगको भेटमा श्रम सम्झौताको विषयमा कुरा भएको बताए। उनले भने, अमिरको भ्रमणका क्रममा नेपालले श्रम सम्झौतालाई टुंग्याउन चाहेको छ। श्रम सम्झौतामा हस्ताक्षर हुने विषय अहिले नै टुंगो लागिसकेको छैन। परराष्ट्र मन्त्रालयले बाँकी विषय अगाडि बढाउँछ। नेपालले विगतदेखि नै श्रमसम्झौता परिमार्जन गर्न चाहेको छ। यसबीचमा दुई देशबीच उच्च श्रम अधिकारीहरूसँग पटकपटक बैठक पनि बसेको थियो। श्रम मन्त्रालयको तथ्यांकअनुसार कतारमा हाल ३ लाख ६७ हजार ३ सय ८९ नेपाली श्रमिक छन्। मन्त्री अर्यालले कतारी राजदूत अन्सारीसँगको भेटको क्रममा नेपाली श्रमिकको सीप विकासमा सहयोग गर्न पनि आग्रह गरेका थिए। कतारले घरेलु कामदार पठाउन अनुरोध गर्दै आएको छ। थानीको भ्रमणको क्रममा नेपाल सरकारले कान्ति बाल अस्पतालको स्तरोन्नतिका लागि झन्डै ९ अर्बबराबरको सहयोगको सम्झौताका लागि प्रस्ताव गर्ने भएको छ। यसअघि गत वर्ष कात्तिक २० र २१ गते हुने भनिएको अमिरको नेपाल भ्रमण इजरायलहमास युद्धका कारण स्थगित भएको थियो। मन्त्रालयका उच्च अधिकारीका अनुसार थानीको भ्रमणका क्रममा विभिन्न ११ वटा सम्झौता गर्ने तयारी भएको छ। अल थानीले सन् २०१३ देखि कतारको शासनसत्ता सम्हाल्दै आएका छन्। उनी यसअघिका अमिर हमाद बिन खलिफा अल थानीका चौथो छोरा हुन्। उनले कतारका विभिन्न सरकारी पदहरूको जिम्मेवारी सम्हालिसकेका छन्। खेल र स्वस्थ जीवनको बढावा दिन उनले भूमिका निर्वाह गर्दै आएका छन्। गत मंसिरमा कतारका विदेश राज्यमन्त्री सुल्तान बिन साद अल मुरैखी नेपाल भ्रमणमा आएका थिए। त्यतिबेला प्रधानमन्त्री पुष्पकमल दाहाललगायत नेतासँग उनले भेटघाट गरेका थिए। त्यतिबेला नेपालले हमासको नियन्त्रणमा रहेका विपिन जोशीको रिहाइका लागि पहल गरिदिन आग्रह गरेको थियो।"
"एमालेको विशेष समारोह : पूर्वराष्ट्रपति भण्डारी, प्रधानमन्त्री प्रचण्ड र पूर्वप्रधानमन्त्रीले सम्बोधन गर्दै","काठमाडौं : नेपाल कम्युनिष्ट पार्टी (एमाले)ले नेकपा स्थापनाको ७५ वर्ष पूरा भएको अवसरमा आज (हीरक महोत्सव) जयन्ति मनाएको छ। ललितपुरको गोदावरीमा विशेष समारोह आयोजना गरेर नेपालको कम्युनिष्ट आन्दोलनमा योगदान दिने विशिष्ट व्यक्तिलाई गणतन्त्र गौरव सम्मानबाट सम्मानसमेत गर्न लागेको हो। आइतबार सम्पन्न एमालेको परिषद् बैठकले पार्टी स्थापनाको ७५ वर्ष पूरा भएका अवसरमा सो समारोहमा गणतन्त्र गौरव सम्मानबाट पूर्वराष्ट्रपति विद्यादेवी भण्डारीलाई सम्मान गर्ने निर्णय गरेको छ। मुलुकबाट निरङ्कुशताको अन्त्य र गणतन्त्र स्थापना गर्न अग्रजको सङ्घर्ष, निष्ठा र त्यागलाई स्मरण तथा सम्मान गर्न एमालेले उक्त सम्मान प्रदान गर्न लागेको प्रचारप्रसार विभाग प्रमुख गौतमले बताए। नेपालमा २००६ वैशाख १० गते (१९४९ अप्रिल २२) का दिन पुष्पलाल श्रेष्ठको नेतृत्वमा नेपाल कम्युनिष्ट पार्टी (नेकपा) को स्थापना भएको हो। समाजवाद स्थापनाको लक्ष्यसहित स्थापित नेकपामा श्रेष्ठ संस्थापक महासचिव थिए। नेकपाका संस्थापकहरुमा निरञ्जन गोविन्द वैद्य, नरबहादुर कर्माचार्य, नारायणविलास जोशी र मोतीदेवी श्रेष्ठ थिए। स्थापनाकालमा एउटै रहेका कम्युनिष्ट पार्टी विभाजन र एकताको शृङ्खलाबाट गुज्रँदै आएका छन्। अहिले पनि विभिन्न धार र समूहमा कम्युनिष्ट तथा वाम पार्टी सञ्चालित छन्।"
प्रचण्डको अपिल : क्रान्तिकारी र वामपन्थी शक्तिहरू एकता र ध्रुवीकरणको अभियानमा लामवद्ध हौं,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले कम्युनिस्ट क्रान्तिकारी र वामपन्थी प्रगतिशील शक्तिहरूलाई एकता र ध्रुवीकरणको अभियानमा लामबद्ध हुन अपिल गरेका छन्। लेनिन जयन्ती तथा नेपाल कम्युनिस्ट पार्टीको ७५ औं स्थापना दिवसको अवसरमा उनले शुभकामना सन्देशमार्फत समाजवादको आधार निर्माणको ऐतिहासिक अभियानमा सहभागी हुन वामपन्थी प्रगतिशील शक्तिलाई अपील गरेका हुन्। नेपालको कम्युनिस्ट आन्दोलनले सङ्घीय लोकतान्त्रिक गणतन्त्रको स्थापना गर्दै समाजवादको दिशा परिलक्षित गरेको उनको भनाई छ। लेनिन जयन्तीको अवसर पारेर नेपालमा आजभन्दा ७५ वर्ष पहिले २००६ सालमा नेपाल कम्युनिस्ट पार्टी स्थापना भएको थियो। वर्गसंघर्ष र अन्तरसंघर्षका अनुभव र आन्दोलनका विभिन्न आरोह अवरोहका साथ नेपालको कम्युनिस्ट आन्दोलनले सङ्घीय लोकतान्त्रिक गणतन्त्रको स्थापना गर्दै समाजवादको दिशा परिलक्षित गरेको छ। शुभकामनामा भनिएको छ यसले जनवादी क्रान्तिको मूलभूत कार्यभार नेपाली विशिष्टता र मौलिकतासहित पूरा गर्दै समाजवादी क्रान्तिको आधारविन्दु निर्माण गरेको छ। प्रधानमन्त्रीसमेत रहेका प्रचण्डले वामपन्थी, देशभक्त तथा प्रगतिशील शक्तिहरूबीच सहकार्यका साथ सुशासन, सामाजिक न्याय र समृद्धिको लक्ष्यमा अग्रसर भइरहेको दाबी गरेका छन्। शुभकामनामा भनिएको छ, हामीलाई एकातर्फ बदलिएको राजनीतिक प्रणालीअनुरूप जनताको जीवनमा परिवर्तन ल्याउँदै समाजवादको लक्ष्य प्राप्तिमा मार्गनिर्देश गर्नेछ भने अर्कोतर्फ सत्ता समीकरण, सहकार्य र सहयात्रा हुँदै एउटै कम्युनिस्ट केन्द्रको साझा सपना र सङ्कल्पलाई सार्थक तुल्याउनेछ। तसर्थ, आजको दिन विगतका अनुभवहरूको समीक्षा र संश्लेषणसहित वामपन्थी शक्तिहरूबीच वैचारिक र राजनीतिक प्रश्नमा गहन छलफलका साथ साझा निष्कर्षमा पुग्न सङ्कल्प गर्ने दिन पनि हो। उनले कम्युनिस्ट एवं वामपन्थी शक्तिहरूको साझा सङ्कल्प,सहकार्य र एकताको आधारमा मात्रै देशमा विद्यमान चुनौतीहरू सम्बोधन हुने बताएका छन्। कम्युनिस्ट एवं वामपन्थी शक्तिहरूको साझा सङ्कल्प,सहकार्य र एकताको आधारमा मात्रै देशमा विद्यमान चुनौतीहरू सम्बोधन गर्दै आशाको रक्तसञ्चार सिर्जना गर्न सम्भव छ भन्ने निष्कर्षका साथ सुरू गरिएको सत्ता सहयात्रालाई विभिन्न चुनौतीहरूबाट जोगाउँदै निर्धारित लक्ष्यसम्म पुर्याउनु हामी सबैको साझा जिम्मेवारी हो। प्रचण्डले भने,यस दिशामा सम्पूर्ण वामपन्थी शक्तिहरू एवं सम्पूर्ण क्रान्तिकारी जनसमुदायको सकारात्मक योगदान रहनेमा म विश्वस्त छु।"
"सुदूरपश्चिमको मुख्यमन्त्रीमा सोडारीको नियुक्तिविरुद्ध सर्वोच्चमा रिट, आजबाट सुनुवाइ","काठमाडौं : सुदूरपश्चिमका मुख्यमन्त्री दीर्घ सोडारीको नियुक्ति बदर गर्न माग गर्दै सर्वोच्च अदालतमा रिट निवेदन दायर भएको छ। एकीकृत समाजवादीका संसदीय दलका नेता सोडारीलाई मुख्यमन्त्री पदबाट नियुक्ति बदरको माग गर्दै नागरिक उन्मुक्ति पार्टीका लक्ष्मणकिशोर चौधरीले रिट दायर गरेका हुन्। नागरिक उन्मुक्ति पार्टी (नाउपा) बाट प्रदेशसभा सदस्य लक्ष्मणकिशोर चौधरीको वारेसमा गोविन्द चौधरीले आइतबार दायर गरेको रिटमाथि सोमबारबाट सुनुवाइ हुनेछ। रिटमाथि सुनुवाइका लागि न्यायाधीश बालकृष्ण ढकालको इजलासमा पेशी तोकिएको छ। उनले नागरिक उन्मुक्ति पार्टिको संसदीय दलको वैधानिक पत्र बेगर नै विपक्षी सोडारीलाई मुख्यमन्त्री पदमा भएको नियुक्त गैह्रसंवैधानिक रहेको दाबी गरेका छन्। चौधरीले मुख्यमन्त्री पदमा आफूलाई नियुक्ति दिई सपथ ग्रहण गराउनु भनी विपक्षीहरुको नाउमा परमादेश दिन माग गरेका छन्। निवेदनमा भनिएको छ, प्रस्तुत रिट निवेदनको अन्तिम किनारा लाग्दा उपरोक्त अनुसारको उपचार पाउने भएतापनी तत्काल विपक्षिहरुको गैरसंवैधानिक कार्य रोक नलागाउने हो भने निवेदकको हकको हनन गर्ने क्रियालाई विपक्षीले थप चर्काउन सक्ने हुदा तत्कालिक न्याय, अपुरणीय क्षति, सुविधा र सन्तुलनको सिद्धान्त, यस सम्मानित अदालतबाट यस अघि अवलम्वन गरी आएको न्यायिक पद्दतिको अनुसरण एवम सर्वोच्च अदालत नियामावलि, २०७४ को नियम ४९ समेत वमोजिम विपक्षिको मिति २०८१०१०४ का दिन प्रकाशित गरिएको विज्ञप्ति सूचना मुख्यमन्त्री पदमा नियुक्त गर्ने गरेको निर्णय कामकारबाही तत्काल कार्यान्वयन नगर्नु नगरउनु पुर्वावस्था कायम गरी मलाई नियुक्त गर्न भनी अन्तरिम आदेश जारी गरिपाउँ। साथै प्रस्तुत विषय निरन्तर सुनुवाईमा राखि शिघ्र निरुपण पूर्वावस्था कायम गरी मलाई नियुक्त गरिपाउँ। प्रदेश प्रमुख नजिर मियाँले तत्कालीन मुख्यमन्त्री कमलबहादुर शाहले राजीनामा दिएपछि संविधानको धारा १६८ (२) अनुसार सरकार गठनका लागि दाबी पेस गर्न २०८१ वैशाख २ गतेसम्म समय दिएका थिए। उक्त समयमा वैशाख २ गते सत्ता गठबन्धनलाई चुनौती दिदै का्ग्रेसका १८, समाजवादीका ४, राप्रपाका १ र नागरिक उन्मुक्तिका ७ जना प्रदेश सभा सदस्यको समर्थन रहेको भन्दै उन्मुक्तिका लक्ष्मण किशोर चौधरीले मुख्यमन्त्रीमा दाबी पेस गरेका थिए। त्यसलगत्तै नागरिक उन्मुक्तिकै कैलाश चौधरीले पनि माओवादीका ११, एमालेका १०, नागरिक उन्मुक्तिका ७ जना र स्वतन्त्र प्रदेश सभा सदस्यको समर्थन रहेको भन्दै दाबी पेस गरेका थिए। मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। दुवैको दाबीबारे निर्णय नगरी प्रदेश प्रमुख नजिर मियाँले वैशाख ४ गते एउटै दलबाट दुई जनाको नाम आएकाले निष्कर्षमा पुग्न नसकेकाले अध्ययन गर्ने उल्लेख गर्दै थप दुई दिन समय दिएका थिए। नागरिक उन्मुक्तिकै दुई जनाको दाबी परेको र उसका ७ जनाको समर्थन लक्ष्मण किशोरलाई हो वा कैलाशलाई भन्ने कुराको स्पष्टता नभएकाले प्रदेश प्रमुख नजिर मियाँले दुबैको दाबी खारेज गरी वैशाख ६ गते बिहीबार बेलुकी ५ बजेसम्म स्पष्ट बहुमत खुल्ने गरी मुख्यमन्त्रीमा दाबी पेस गर्न सूचना जारी गरेका थिए। त्यसश्चात सत्ता गठबन्धनमा भएको सहमतिअनुसार सोडारीले नाउपाका चौधरीलाई दिएको समर्थन फिर्ता लिएर गत वैशाख ६ गते नेपाल कम्युनिष्ट पार्टी (एमाले), नेपाल कम्युनिष्ट पार्टी (माओवादी केन्द्र), नाउपा (रन्जिता पक्ष) समेतको समर्थनमा मुख्यमन्त्रीमा दाबी पेस गरेका हुन्। त्यसपश्चात सोडारी मुख्यमन्त्रीमा नियुक्त भएका हुन्। यता सुदूरपश्चिममा समाजवादीका नेता सोडारीले मुख्यमन्त्रीको सपथ लिएकै भोलिपल्ट नागरिक उन्मुक्तिका प्रदेश सभा सदस्य टीका थापाले समर्थन फिर्ता लिएको घोषणा गरेपछि सरकार अल्पमतमा परिसकेको छ।"
सुनीलको करोडौको घुस सिंगापुरको बैंकमा,"राष्ट्रिय सूचना प्रविधि केन्द्रका तत्कालीन कार्यकारी निर्देशक तथा टेलिकमका निलम्बित प्रबन्ध निर्देशक सुनील पौडेलले घुसबापतको रकम सिंगापुरस्थित एक बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। काठमाडौं : राष्ट्रिय सूचना प्रविधि केन्द्रका तत्कालीन कार्यकारी निर्देशक तथा नेपाल दूरसञ्चार कम्पनी लिमिटेड (नेपाल टेलिकम) का निलम्बित प्रबन्ध निर्देशक सुनील पौडेलले घुसबापतको रकम सिंगापुरस्थित एक बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। पटकपटक गरेर उनको खातामा १३ करोड ५३ लाख ८६ हजार २ सय २६ रुपैयाँँ जम्मा भएको पाइएको छ। पौडेलको सम्पत्तिबारे अख्तियार दुरुपयोग अनुसन्धान आयोगले छानबिन गरेको थियो। आयोगका अनुसार विभिन्न अन्तर्राष्ट्रिय कम्पनीलाई ठेक्का दिएबापत सिंगापुरमा बैंकमार्फत भुक्तानी लिएको पाइएको छ। आयोग स्रोतका अनुसार सिंगापुरको युनाइटेड ओभरसिज बैंक (यूओबी)मा पौडेलको नामको खाता नम्बर ३८०९४८३१०८ मा ११ पटक रकम जम्मा भएको छ। त्यस बेला ९ करोड ३० लाख ९७ हजार ७२२ रुपैयाँ जम्मा भएको छ। पौडेलको खातामा २०७६ पुस १५, २०७६ चैत १४, १९ र २५ गते रकम जम्मा भएको छ। यस्तै, २०७७ वैशाख १५, जेठ १४, जेठ ३० र पुस १६ मा पनि रकम जम्मा भएको थियो। त्यस्तै, २०७८ पुस १६, १९ र २३ गते यूओबी बैंकमा रहेको उनको खातामा रकम जम्मा भएको भेटिएको अख्तियार स्रोतले बतायो। त्यस्तै युनाइटेड ओभरसिज बैंकको खाता नम्बर ३८०३८०९४८३१०८ र ४२६३९१०२२७ मा ७ पटक रकम जम्मा भएको थियो। त्यसबेला ४ करोड २ लाख ७२ हजार ८ सय २८ रुपैयाँ जम्मा भएको थियो। २०७६ चैत १२, १४, १७ र २०७७ साउन १२ गते तथा २०७८ साउन १८, भदौ ९ र मंसिर २० मा रकम जम्मा गरेको अख्तियारको अनुसन्धानबाट पुष्टि भएको छ। २०७६ पुस १६ र ०७७ भदौ १८ मा युनाइटेडको खाता नम्बर ३८०९४८३१०८ र ३०८०२६१७६५ मा २० लाख २५ हजार ६ सय ७६ रुपैयाँ जम्मा भएको थियो। विदेशी बैंकमा खाता खोल्न पौडेलले राष्ट्र बैंकको समेत स्वीकृति नलिएको अख्तियारको अनुसन्धानले देखाएको छ। बैंकमा खोलिएका ३८०९४८३१०८ र ४२६३९१०२२७ बचत खाता हुन्। ३८००२६१७६५ मुद्दती खाता हो। ठेक्कापट्टामा मिलेमतो र मोलमोलाइ पौडेलले अवैध रूपमा विदेशी बैंकमा पैसा राखेको पाइएको छ। राष्ट्रिय सूचना प्रविधि केन्द्रको कार्यकारी निर्देशक भएको बेला पौडल आफैंले टेन्डरहरूको कोटेसन बनाई योजनाबद्ध ढंगले आफैंले चाहेको स्वदेशी आपूर्तिकर्ता डब्ल्यूडीएन, ओबीसीआई, एमएएक्स (म्याक्स), नेक्सट जेन सोलुसनलाई ठेक्का दिएका थिए। डब्ल्यूडीएलाई २०७५०७६ मा १४ करोड ८४ लाख ६ सय ४० रुपैयाँँ र २०७६०७७ मा ३० करोड ६५ लाख ५५ हजार ७ सय ६३ रुपैयाँँको ठेक्का दिएका थिए। त्यस्तै ओबीसीआईलाई २०७५०७६ मा ९६ लाख ५ हजार र २०७५०७६ मा नै अर्को ठेक्का ९ करोड ९० लाख ४४ हजार ५ सय रुपैयाँँको दिएका थिए। यस्तै, पौडेलले सूचना प्रविधिसम्बन्धी कामका लागि ओबीसीआईलाई नै २०७६०७७ मा २९ करोड ८० लाख ९४ हजार तथा ९ करोड ८९ लाख ८८ हजार ५ सय ६५ को ठेक्का दिएका थिए। २०७७०७८ मा ओबीसीआई नै १ करोड ९२ लाख ११ हजार १ सय ३० रुपैयाँँको ठेक्का दिलाएको अख्तियारको अनुसन्धानबाट देखिएको छ। त्यस्तै, म्याक्सलाई २०७५०७६ मा २६ करोड २१ लाख ६० हजार, ०७६७७ मा ५१ करोड ८६ लाख ७० हजार र २०७७०७८ मा ७३ करोड ८८ लाख ९८ हजार ७ सय ४० रुपैयाँँको ठेक्का दिएको पाइएको छ। २०७६०७७ मा नेक्स्ट जेन कम्पनीलाई तीन वटा फरकफरक ठेक्का दिएका थिए। जसमा १५ करोड ६६ लाख ६४ हजार ३ सय ३० रुपैयाँँ, २ करोड ३५ लाख ४ हजार र अर्को ९ करोड ८७ लाख ९८ हजार ५ सयको ठेक्का दिएको पाइएको छ। त्यस्तै, नेक्स्टलाई नै २०७७०७८ मा ३ करोड ७७ लाख ९८ हजार ५ सयको एउटा, २०७८०७९ मा ९ करोड १२ लाख ७५ हजार ६ सय ३७ र १ करोड ३१ लाख ९२ हजार ७ सय ५० को ठेक्का दिएको अख्तियारको अनुसन्धानले देखाएको छ। यी स्वदेशी आपूर्तिकर्ता कम्पनीले विदेशी आपूर्तिकर्ता इन्स्टासेफ इएनसीबानकोटेक प्रालिजस्ता कम्पनीहरूसँग साझेदारी गरेका थिए। स्वदेशी आपूर्तिकर्ताले इन्स्टासेफ ईएनसीबानकोटेक प्रालिजस्ता विदेशी कम्पनीसँग सूचना प्रविधिसँग सम्बन्धित सामानहरू स्वदेशमा आपूर्ति गर्थे। साझेदारीबापत विदेशी कम्पनीले कमिसन दिन्थे। पौडेलले सोही रकम सिंगापुरस्थित युनाइटेड ओभरसिज बैंकमा १३ करोड ५३ लाख ८६ हजार २ सय २६ राखेका थिए। उनले टेन्डरको स्पेसिफिकेसन, लागत अनुमानमा नै मिलेमतो गरी अमूक कम्पनीलाई ठेक्का दिलाउने र त्यसबाट कमिसन लिने गरेको अख्तियारको अनुसन्धानले देखाएको छ। सिंगापुरमा विभिन्न व्यक्तिको नाममा रकम ट्रान्सफर अख्तियार दुरुपयोग अनुसन्धान आयोगको डिजिटल फरेन्सिक युनिटबाट प्राप्त विवरणअनुसार युनाइटेड ओभरसिजको इमेलबाट पौडेलको इमेलमा विभिन्न कम्पनीबाट गैरकानुनी कमिसनबापत २०२१ मार्च २८ देखि २०२२ जनवरी ११ सम्म १२ वटा कारोबार भएको छ। यो अवधिमा पौडेलको नाममा ९ लाख ४० हजार अमेरिकी डलर अर्थात् (८ करोड ३१ लाख ८६ हजार ९ सय ५० रुपैयाँ) ट्रान्सफर गरेको पाइएको छ। पौडेलले आफ्नो खाताबाट सिंगापुरमा बस्ने सायद ताहिर साहलगायतको खातामा ३५ लाख ३० हजार ५ सय १८ र ज्योत्साना शर्माको खातामा ११ करोड ९४ लाख १२० रुपैयाँ टान्सफर गरेको देखिएको छ। पौडेलले विभिन्न कम्पनीबाट युनाइटेड ओभरसिज बंैकमा रहेको आफ्नो खातामा जम्मा भएको रकम विदेशमै रहेका व्यक्तिको खातामा टान्सफर गरी विदेशमा नै कारोबार गरेको अख्तियारको अनुसन्धानले देखाएको छ। पौडेलले गैरकानुनी रूपमा आर्जन गरेको सम्पत्ति विदेशी बैंकमा जम्मा गरी विदेशबाटै ट्रान्सफर गरी आफन्तका नाममा पठाउने र विदेशमा नै विभिन्न कार्यमा खर्च गर्ने गरेको पनि पुष्टि भएको छ। उनले सहोदर दाजु अनिल पौडेलमार्फत घरजग्गा र अन्य क्षेत्रमा लगानी गरेको पनि पाइएको छ। उनले ५० लाख २० हजार रुपैयाँँ दाजु अनिललाई खाताबाट दिएको पाइएको छ। पौडेलले स्वदेशमा विभिन्न बैंक खाताबाट विद्युतीय माध्यममार्फत ४४ लाख ५ हजार ६ सय ६१ रुपैयाँ खर्च गरेको अख्तियारको अनुसन्धानबाट देखिएको छ। यसबीचमा उनले ३९ लाख ९० हजार ५ सय ४७ रुपैयाँको गहनामात्रै खरिद गरेको पाइएको छ। सिंगापुरबाट सेतो सुन खरिद गरेका थिए। उनले सिंगापुरको प्रुडेन्सियल कम्पनीमा २७ लाख ६० हजार २ सय ७३ रुपैयाँँको जीवन बिमा प्रिमियमबापत तिरेको भेटिएको छ। गैरकानुनी रूपमा सिंगापुरमा जीवन बिमा गरेको पाइएको छ। उनले विभिन्न कम्पनीबाट ३० लाख ३६ हजार ८१ को सेयर पनि खरिद गरेको भेटिएको छ। पौडेलले १४ लाख ८० हजार २ सय ४० रुपैयाँ विदेश भ्रमणमा खर्च गरेका थिए। जुन, अमिल्दो र अस्वाभाविक छ। १२ लाखको गहना, ७ लाख ३९ हजार १ सय२५ को बिमा शुल्क भुक्तानी, ५ लाख घर भाडा, ४ लाख ६६ हजार १ सय ८२ विदेशको होटलबास खर्च, २ लाख ३२ हजार ३ सय ७० सवारी खर्च गरेको भेटिएको छ। अकुत सम्पत्ति आर्जनमा मुद्दा पौडेलले २३ करोड ७५ लाख ४६ हजार ३ सय २४ रुपैयाँँ अकुत सम्पत्ति आर्जन गरेको भन्दै अख्तियारले विशेष अदालतमा मुद्दा दर्ता गरेको छ। उनले २० वर्षे सार्वजनिक सेवामा रहँदा अस्वाभाविक भ्रष्टाचार गरेको अख्तियारको आरोप छ। पौडेल २०६१ जेठ २० मा राष्ट्रिय सूचना प्रविधि केन्द्र, सिंहदरबारमा प्रशासकीय अधिकृतको पदमा करार सेवामा प्रवेश गरेका थिए। २०६२ माघ २८ सम्म उक्त पदमा काम गरेका थिए। पौडेलले पुनः २०६५ असार १२ मा राष्ट्रिय सूचना प्रविधि केन्द्रमा नै कम्प्युटर इन्जिनियर पदमा करारमा नियुक्ति पाए। २०७५ साउन २० सम्म काम गरे। इन्जिनियर पदको जिम्मेवारी रहेकै बेला केपी शर्मा ओली नेतृत्व सरकारको पालामा २०७५ साउन २१ मा केन्द्रको कार्यकारी निर्देशक पदमा नियुक्त पाए। पहिलो कार्यकाल २०७८ चैत २४ सम्म सोही पदमा कार्यरत रहे। कांग्रेस सभापति शेरबहादुर देउवा प्रधानमन्त्री भएपछि उनले २०७८ चैत २५ देखि नेपाल दूरसञ्चार कम्पनी लिमिटेड (नेपाल टेलिकम) को प्रबन्ध निर्देशक पदमा नियुिक्त पाए। जुनसुकै राजनीतिक नेतृत्वलाई प्रभावमा राख्न सक्ने खुबी भएका पौडेलले त्यसको फाइदा उठाउँदै अकुत कमाएका थिए। उनीसँग रहेको सम्पत्तिको १ करोड १९ लाख २४ हजार ८ सय ४६ रुपैयाँँमात्रै वैध आयआर्जन भएको अख्तियारको भनाइ छ। अंशहकबापत प्राप्त रकमदेखि राष्ट्रिय सूचना प्रविधि केन्द्रबाट पारिश्रमिक बचत तथा अन्य सुविधाबापत प्राप्त रकम, नेपाल टेलिकमबाट पारिश्रमिक बचत, नेपाल टेलिकमबाट प्राप्त स्वदेश तथा विदेश भ्रमण भत्ता, सेयर बिक्रीबापत प्राप्त रकम, सवारीसाधन बिक्रीबाट प्राप्त रकम र स्वदेशमा रहेका बैंक निक्षेपबापत प्राप्त बैंकब्याज रकमसमेतबाट त्यति मात्रै रकम वैध भेटिएको अख्तियारको अनुसन्धानले देखाएको छ। तर, पौडेलले २४ करोड ९४ लाख ७१ हजार १ सय ७१ रुपैयाँँ कमाएको तथा खर्च तथा लगानी गरेको पाइएको छ। अख्तियारले सम्पत्ति एवं खर्च तथा लगानीहरूमा गरिएको कुल खर्च र सोही अवधिको आयहरूको आयव्यय प्रवाह विवरणअनुसार २३ करोड ७५ लाख ४६ हजार ३ सय २४ बराबरको वैधानिक स्रोत नखुलेको जनाएको छ। आयभन्दा व्यय बढी भई ऋणात्मक देखिँदा पौडेलले आफू कार्यकारी प्रमुख भएका निकायहरूमा सामग्री आपूर्ति गर्ने स्वदेशी तथा विदेशी कम्पनीहरूसँग मोलमोलाइ गरी ती कम्पनीहरूसँग गैरकानुनी कमिसन लिएको स्पष्ट देखिएको अख्तियारको आरोपपत्रमा उल्लेख छ। त्यस्तो गैरकानुनी रकम स्वदेशमा र विदेशमा रहेका आफन्तमार्फत विभिन्न क्षेत्रमा लगानी गरेको अनुसन्धानमा देखिएको अख्तियार प्रवक्ता एवं सहसचिव नरहरि घिमिरेले जानकारी दिए। पौडेलले आफ्नो हैसियतभन्दा बढी खर्च गरी अमिल्दो र अस्वाभाविक उच्च जीवनस्तर यापन गर्ने गरेकोसमेत प्रमाणित हुन आएको उनले बताए। पौडेलविरुद्ध २३ करोड ७५ लाख ४६ हजार ३ सय २४ बिगो कायम गरी भ्रष्टाचार निवारण ऐन, २०५९ को दफा २० को उपदफा (२) बमोजिम बिगोअनुसार कैद र बिगोबमोजिम जरिबानाको सजाय मागदाबी गरिएको छ। त्यस्तै, पौडेलले राष्ट्रिय सूचना प्रविधि केन्द्र र नेपाल दूरसञ्चार कम्पनी लिमिटेड (नेपाल टेलिकममा कार्यरत भएका बेला सम्पत्ति लुकाइछिपाइ झुट्टा विवरण पेस गरेको पुष्टि हुन आएको भन्दै अख्तियारले भ्रष्टाचार निवारण ऐन, २०५९ को दफा १६ को उपदफा (२) बमोजिमको कसुरबमोजिम कैद र जरिबानाको थप सजाय माग गरेको छ। यस्तै, पौडेलविरुद्ध गैरकानुनी रूपमा आर्जन गरेको सम्पत्ति भ्रष्टाचार निवारण ऐन, २०५९ को दफा २० को उपदफा (२), ऐ ऐनको दफा ४७, अख्तियार दुरुपयोग अनुसन्धान आयोग ऐन, २०४८ को दफा २९ ख र पारस्परिक कानुनी सहायता ऐन, २०७० को दफा १२, कसुरजन्य सम्पत्ति तथा साधन ( रोक्का, नियन्त्रण र जफत ऐन, २०७० को दफा १० र ११ समेतको प्रचलित कानुनबमोजिम जफतअसुल उपरको माग दाबी गरिएको छ। पौडेलले सार्वजनिक सेवाको पदमा रहँदाका बखत अख्तियारको दुरुपयोग गरी गैरकानुनी रूपमा सम्पत्ति आर्जन गरेको स्रोत नखुल्ने सम्पत्तिबाट सहोदर दाजु अनिल पौडेलका नाममा सम्पत्ति खरिद गरेको अख्तियारले दाबी गरेको छ। जफत गर्ने प्रयोजनार्थ मात्र उनका दाजु अनिललाई प्रतिवादी कायम गरी विशेष अदालतमा आरोपपत्र दायर गरिएको छ। नेपाल गेट वे पेमेन्टमा विशेष अदालतले सुनीललाई दोषी ठहर गरिसकेको छ। विकलविरुद्ध पनि मुद्दा : अमेरिकामा पीआर सुरक्षण मुद्रण केन्द्र, सिंहदरबारका तत्कालीन कार्यकारी निर्देशक (हाल निलम्बित) विकल पौडेलविरुद्ध झुट्टा विवरण पेस गरी भ्रष्टाचार गरेको आरोपमा मुद्दा दायर गरिएको छ। संविधानको धारा २९१ को व्यवस्थाविपरीत विदेशको स्थायी आवासीय अनुमतिपत्र (पीआर) लिएको भन्दै अख्तियारले मुद्दा दायर गरेको हो। आफूसँग रहेको पीआरको स्वयं घोषणा नगरेर, झुक्याई सरकारीसार्वजनिक पदमा बहाल रहेको, पदावधि थप गर्दा अयोग्य व्यक्तिलाई सिफारिस गरेको उजुरीमाथि अख्तियारले अनुसन्धान गरेको थियो। अनुसन्धानबाट पौडेलले संविधानको धारा २९१ को उपधारा (१) मा भएको व्यवस्था, निजामती सेवा ऐन, २०४९ को दफा ६१(२)(ग) मा भएको व्यवस्था र सञ्चार तथा सूचना प्रविधि मन्त्रालय सम्बद्ध सार्वजनिक निकायका पदाधिकारी तथा सदस्यको नियुक्ति तथा मनोनयनसम्बन्धी मापदण्ड, २०७३ को दफा ११ को देहाय (घ) को व्यवस्थाविपरीत काम गरेको पाइएको अख्तियारको दाबी छ। उनले सुरक्षण मुद्रण केन्द्रमा कार्यकारी निर्देशक पदमा रहेर पनि विदेशको अस्थायी आवासीय अनुमतिपत्र (पीआर) नलिएको भनी झुटा विवरण पेस गरेको अख्तियारको आरोप छ। राष्ट्रसेवकको हैसियतले बहाल रहेको अवस्थामा नै संयुक्त राज्य अमेरिकाको कानुनी स्थायी आवासीय अनुमति लिएर पनि उक्त विवरण लुकाइछिपाइ राखेको पाइएको छ, अख्तियारको आरोपपत्रमा उल्लेख छ। उनले २०७९ जेठ १३ गते पदावधि थप गर्दासमेत यो विवरण लुकाइ झुट्टा विवरण पेस गरेका थिए। पौडलले यसरी झुटा विवरण पेस गरी राष्ट्रसेवक पदमा बहाल रहँदा राष्ट्रसेवकको हैसियतमा लाभ र सुविधा प्राप्त गरेको पुष्टि भएको अख्तियारले जनाएको छ। पौडेललाई भ्रष्टाचार निवारण ऐनबमोजिम कैद र जरिबानाको सजायको मागदाबी गरिएको छ। ऐनको दफा २४ बमोजिम थप सजायसमेत दाबीसहित विशेष अदालतमा आरोपपत्र दायर गरिएको छ। अख्तियारले विकलविरुद्ध एक वर्षअघि सेक्युरिटी प्रिन्टिङ प्रेसको खरिदमा ६९ करोड ८ लाख बिगो कायम गरी भ्रष्टाचार मुद्दा दायर गरिसकेको छ। पौडेल बन्धु २०८० माघ १० गतेदेखि अख्तियारको हिरासतमा छन्।"
सत्ता सहकार्यलाई कमजोर नपार्न एमालेको आग्रह,"काठमाडौं : एमालेले सत्ता सहकार्यलाई कमजोर पार्ने कुनै पनि काम नगर्न तथा मुलुकलाई अस्थिरता र अन्योलतातर्फ धकेल्ने प्रयास नगर्न चेतावनी दिएको छ। दुई दिनसम्म ललितपुरको सन्राइज हलमा सञ्चालन भएको राष्ट्रिय महाधिवेशन प्रतिनिधि परिषद् बैठकले १५ बुँदे समसामयिक राजनीतिक प्रस्ताव पारित गर्दै मुलुकलाई थप अस्थिरता र अन्योलतातर्फ धकेल्ने कामप्रति सजग रहन आह्वान गरेको छ। उसले राष्ट्रियता, लोकतन्त्र र जनताको हितलाई थप जोखिममा पार्ने काम कतैबाट पनि हुन नदिन सत्ता समीकरणका सबै राजनीतिक दलहरूलाई आह्वान गरेको छ। एमालेले आफ्नो पार्टीसहित नेकपा माओवादी केन्द्र, राष्ट्रिय स्वतन्त्र पार्टी, जनता समाजवादी पार्टी, नेपाल र नेकपा (एकीकृत समाजवादी)का बीचमा नयाँ सत्ता समीकरण निर्माण गर्ने समझदारी गर्दै नयाँ सत्ता सहकार्य आरम्भ भएकोमा सन्तोष व्यक्त गर्दै त्यस सहकार्यलाई सफल, परिणाममुखी र दिगो बनाउने प्रतिबद्धता पनि व्यक्त गरेको छ। पाँच दलले जारी गरेको न्यूनतम नीतिगत प्राथमिकता र साझा संकल्पमार्फत आजको मुख्य समस्याहरूलाई समाधान गर्नेगरी तालिकाबद्ध रूपमा काम गर्न सरकारलाई पनि सुझाव दिएको छ। विभाजन, घेराबन्दी, सत्ताको दुरुपयोग, मिथ्या प्रचारको बाढीलाई चिर्दै हाम्रो पार्टी राष्ट्रिय राजनीतिको मुख्य संवाहक र प्रमुख पार्टीको रूपमा स्थापित हुन सकेको निष्कर्षका साथ पार्टीलाई निर्णायक राष्ट्रिय शक्तिको रूपमा विकास गर्ने संकल्प पनि एमालेले गरेको छ। अत्यन्त असहज र प्रतिकूल अवस्थामा पार्टीलाई यस बिन्दुसम्म ल्याई पुयाउन कुशलतापूर्वक अगुवाइ गर्ने अध्यक्ष केपी शर्मा ओलीलगायत १०औं महाधिवेशनबाट निर्वाचित सिंगो नेतृत्व पंक्तिलाई बैठकले विशेष धन्यवादज्ञापन गरेको छ। यो १५ बुँदे प्रस्ताव उपमहासचिव विष्णु रिमालले बैठकमा प्रस्तुत गरेका थिए। यो प्रस्तावमा भनिएको छ, यो बैठक विभाजन, घेराबन्दी, सत्ताको दुरुपयोग, मिथ्या प्रचारको बाढीलाई चिर्दै हाम्रो पार्टी राष्ट्रिय राजनीतिको मुख्य संवाहक र प्रमुख पार्टीको रूपमा स्थापित हुन सकेको निष्कर्षका साथ पार्टीलाई निर्णायक राष्ट्रिय शक्तिको रूपमा विकास गर्ने संकल्प गर्दछ। अत्यन्त असहज र प्रतिकूल अवस्थामा पार्टीलाई यस बिन्दुसम्म ल्याई पुयाउन कुशलतापूर्वक अगुवाइ गर्ने कमरेड अध्यक्ष केपी शर्मा ओलीलगायत १०औं महाधिवेशनबाट निर्वाचित सिंगो नेतृत्व पंक्तिलाई यो बैठक विशेष धन्यवाद ज्ञापन गर्दछ। आगामी दिनमा पार्टीलाई वैचारिक, संगठनात्मक र भावनात्मक रूपमा अझ एकताबद्ध र सृदृढ बनाई निर्णायक राष्ट्रिय शक्तिको रूपमा सबै कमरेडहरूलाई हार्दिक आह्वान गर्दछ। बैठकले आगामी दिनमा पार्टीलाई वैचारिक, संगठनात्मक र भावनात्मक रूपमा अझ एकताबद्ध र सृदृढ बनाई निर्णायक राष्ट्रिय शक्तिको रूपमा विकास गर्न सिंगो पार्टी पंक्तिलाई आह्वान गरेको छ। प्रतिनिधि परिषद्को बैठकमा प्रस्तुत प्रतिवेदनमाथि ६ वटा समूहगत छलफल छलफल गरिएको थियो । प्रतिवेदनहरूमा २४ सय प्रतिनिधिका बीच समूहगत छलफल गरिएको थियो। ललितपुरको गोदावारीस्थित सन्राइज हलमा जारी बैठकमा अध्यक्ष केपी शर्मा ओलीको राजनीतिक प्रतिवेदन, महासचिव शंकर पोखरेलको सांगठानिक प्रतिवेदन र केन्द्रीय निकायका प्रतिवेदनमाथि आइतबार छलफल गरिएको थियो। परिषद् बैठकमा केन्द्रीय अनुशासन आयोगका अध्यक्ष केशव बडाल, केन्द्रीय लेखा आयोगका अध्यक्ष डा पुष्पराज कँडेल, केन्द्रीय निर्वाचन आयोगका अध्यक्ष डा विजय सुब्बा र केन्द्रीय सल्लाहकार परिषद्का अध्यक्ष अमृतकुमार बोहराका प्रतिवेदन पेस गरेका थिए। दुई दिनसम्म चलेको परिषद बैठक सकिएको छ। पूर्वराष्ट्रपति भण्डारीलाई सम्मान एमालेले पार्टीको हीरक जयन्ती महोत्सवमा गणतन्त्र गौरव पदकबाट पूर्वराष्ट्रपति विद्यादेवी भण्डारीलाई सम्मान गर्ने भएको छ। वरिष्ठ उपाध्यक्ष पोखरेलले मुलुकको लोकतान्त्रिक आन्दोलनमा, कम्युनिस्ट आन्दोलनमा योगदान पुर्याएका र राष्ट्रिय स्वाभिमान रक्षाका खातिर अडान लिएका व्यक्तिहरूलाई सम्मान गर्ने घोषित योजनाअनुसार हीरक जयन्तीमा पूर्वराष्ट्रपति भण्डारीलाई सम्मान लागेको बताए। पार्टीका पूर्वउपाध्यक्ष र दुईदुई पटक गणतन्त्र नेपालको राष्ट्रपति पदमा निर्वाचित हुनुभएको व्यक्ति, राष्ट्रपति पदमा निर्वाचित भएर पनि अत्यन्त चुनौतीपूर्ण अवस्थामा उहाँले महŒवपूर्ण ढंगले भूमिका खेल्नुभएको, अडान लिनुभएको र हामी सबैको एउटा गौरवको विषय बन्नुभएको, आदरणीय विद्यादेवी भण्डारीलाई हामीले गणतन्त्र गौरव पदकले सम्मान गर्ने प्रस्ताव यो राष्ट्रिय प्रतिनिधि परिषद्को बैठकबाट अघि बढाऊँ, पोखरेलले बैठकमा प्रस्ताव प्रस्तुत गर्दै भनेका थिए। एमालेले सोमबार पार्टी स्थापनाको ७५औं वर्षगाँठ मनाउँदैछ। यो हीरक महोत्सवमा कांग्रेस सभापति शेरबहादुर देउवा, प्रधानमन्त्री पुष्पकमल दाहाललगायतका शीर्ष नेतालाई आमन्त्रण गरिएको छ।"
"नेकपा स्थापनाको आज हीरक महोत्सव, गोदावरीमा एमालेले मनाउँदै","काठमाडौं : नेपाल कम्युनिष्ट पार्टी (नेकपा) स्थापनाको आज ७५ वर्ष पूरा भएको छ । नेपालमा तत्कालीन समयमा जहाँनीया राणा शासन कायम भएकाले सो को विरोधमा छिमेकी राष्ट्र भारतमा भूमिगत भई जनताको मुक्तिका पक्षमा राजनीति र अध्ययन गर्दै आएका नेपाली युवाको सक्रियतामा नेकपा को स्थापना भएको थियो । त्यसबेला भारतको कोलकातामा रहेका पुष्पलाल श्रेष्ठले नेपाली राष्ट्रिय कांग्रेसबाट राजीनामा दिई माक्र्सवादको अध्ययन गरी २००५ चैत २३ गते कम्युनिष्ट घोषणापत्रलाई नेपाली भाषामा अनुवाद गरेपछि नेपालमा कम्युनिष्ट विचारको प्रकाशनको सूत्रपात भएको मानिन्छ । नेपालमा २००६ वैशाख १० गते (१९४९ अप्रिल २२) का दिन श्रेष्ठको नेतृत्वमा नेपाल कम्युनिष्ट पार्टी (नेकपा) को स्थापना भएको हो । समाजवाद स्थापनाको लक्ष्यसहित स्थापित नेकपामा श्रेष्ठ संस्थापक महासचिव थिए । नेकपाका संस्थापकहरुमा निरञ्जन गोविन्द वैद्य, नरबहादुर कर्माचार्य, नारायणविलास जोशी र मोतीदेवी श्रेष्ठ थिए । स्थापनाकालमा एउटै रहेका कम्युनिष्ट पार्टी विभाजन र एकताको शृङ्खलाबाट गुज्रँदै आएका छन् । अहिले पनि विभिन्न धार र समूहमा कम्युनिष्ट तथा वाम पार्टी सञ्चालित छन् । मुलुकको एक प्रमुख कम्युनिष्ट घटक नेपाल कम्युनिष्ट पार्टी (एमाले)ले आज पार्टी स्थापनाको ७५औँ वर्ष (हीरक महोत्सव) का अवसरमा महाधिवेशन प्रतिनिधि राष्ट्रिय परिषद् भएको स्थल ललितपुरको गोदावरीमा विशेष समारोह आयोजना गर्दैछ । नेपालको कम्युनिष्ट आन्दोलनमा योगदान दिने विशिष्ट व्यक्तिलाई गणतन्त्र गौरव सम्मानबाट सम्मानसमेत गरिने भएकाले समारोहलाई प्रधानमन्त्री पुष्पकमल दाहाल प्रचण्डलगायत अन्य पार्टीका शीर्ष नेताले सम्बोधन गर्ने कार्यक्रम रहेको एमालेका प्रचारप्रसार विभाग प्रमुख राजेन्द्र गौतमले जानकारी दिए । आइतबार सम्पन्न एमालेको परिषद् बैठकले पार्टी स्थापनाको ७५ वर्ष पूरा भएका अवसरमा सो समारोहमा गणतन्त्र गौरव सम्मानबाट पूर्वराष्ट्रपति विद्यादेवी भण्डारीलाई सम्मान गर्ने निर्णय गरेको छ । मुलुकबाट निरङ्कुशताको अन्त्य र गणतन्त्र स्थापना गर्न अग्रजको सङ्घर्ष, निष्ठा र त्यागलाई स्मरण तथा सम्मान गर्न एमालेले उक्त सम्मान प्रदान गर्न लागेको प्रचारप्रसार विभाग प्रमुख गौतमले बताए । हीरक महोत्सव समारोहमा राष्ट्रिय परिषद् सदस्यका साथै एमालेका काठमाडौँ उपत्यकाबाट जिल्ला कमिटीका सबै पदाधिकारी तथा सदस्य, सबै पालिकाका पदाधिकारी र सचिवालयका सदस्य, सबै वडाका पदाधिकारी, सबै जनप्रतिनिधि (प्रतिनिधिसभाराष्ट्रियसभाका सदस्य, प्रदेशसभा सदस्य, स्थानीय तहका अध्यक्षउपाध्यक्ष, प्रमुखउपप्रमुख, स्थानीय तहका वडाध्यक्ष र सदस्य, सबै जनसङ्गठनका केन्द्रीय पदाधिकारी तथा सदस्य, उपत्यकामा रहेका जिल्ला कमिटीका पदाधिकारी तथा सदस्य तथा हाल असङ्गठित रहेका तर पार्टीका पुराना र प्रतिष्ठित)लाई सहभागी गराउने तयारी गरिएको एमालेको केन्द्रीय कार्यालयका सचिव डा भीष्म अधिकारीले बताए।  रासस"
आफ्ना राजालाई पाखा लगाएर सरकारले विदेशी राजालाई सम्मान दियो : राप्रपा,"काठमाडौं : सरकारले कतारका अमिर (राजा) शेख तमिम बिन हमाद अल थानी नेपालको राजकीय भ्रमणमा आउने भएपछि भोलि सार्वजनिक बिदा दिएको छ। कतारका राजाको सम्मानमा सरकारले सार्वजनिक बिदा दिने निर्णय गरेपछि राष्ट्रिय प्रजातन्त्र पार्टी (राप्रपा) ले स्वागत गरेको छ। राप्रपाका प्रवक्ता मोहन कुमार श्रेष्ठले संक्षिप्त प्रतिक्रिया दिँदै आफ्ना राजालाई पाखा लगाएर विदेशी राजालाई सम्मान गरेको टिप्पणी गरेका छन्। उनले नेपालका राजालाई पनि सम्मान गर्न आग्रह गरेका छन्। विदेशीको योजनामा नेपालका राजालाई पाखा लगाइएको उनको भनाइ छ। उनले नेपालका राजालाई पनि स्थान,श्रीपेच र इज्जत दिन माग गरेका छन्। 'कतारका अमिर (राजा) शेख तमिम बिन हमाद अल थानी दुई दिने भ्रमणका लागि नेपाल आउँदा सरकारले मंगलबार सार्वजनिक बिदा दिएको छ,उनले भने,'आफ्नो देशको राजालाई विदेशी योजनामा पाखा लगाएकाहरूले विदेशकै राजालाई भएपनि सम्मान दिएछ। नेपालको राजालाई पनि आफ्नो स्थान,श्रीपेच र इज्जत देऊ ।' राप्रपाले हिन्दु राष्ट्र र राजसंस्था पुनर्स्थापनाको माग गर्दै सरकारलाई ४० बुँदै ज्ञापनपत्र बुझाएको छ। कतारका राजा थानीले नेपालमा राष्ट्रपति रामचन्द्र पौडेल र प्रधानमन्त्री पुष्पकमल दाहाललगायतसँग शिष्टाचार भेटवार्ता गर्ने कार्यसूची रहेको छ। थानी राष्ट्रपति पौडेलको निमन्त्रणमा दुई दिने भ्रमणमा नेपाल आउनका लागेका हुन् । भ्रमणका क्रममा द्विपक्षीय सम्झौता हुने परराष्ट्र मन्त्रालयले जनाएको छ।"
भोलि सार्वजनिक बिदा दिने सरकारको निर्णय,काठमाडौं : सरकारले भोलि सार्वजनिक बिदा दिने निर्णय गरेको छ। सोमबार बसेको मन्त्रिपरिषद बैठकका निर्णय सार्वजनिक गर्दै सरकारका प्रवक्ता एवं सूचना तथा सञ्चारमन्त्री रेखा शर्माले भोलि कतारका राजा नेपालको राजकीय भ्रमणमा आउने भएकाले सार्वजनिक बिदा दिने निर्णय भएको जानकारी गराइन्। कतारका अमिर शेख तमिम बिन हमाद अल थानी दुईदिने भ्रमणका लागि भोलि काठमाडौं आउँदैछन्।
"मन्त्रिपरिषदको बैठक आज बस्दै, अध्यादेश ल्याउने तयारी","काठमाडौं : प्रधानमन्त्री पुष्पकमल दाहाल (प्रचण्ड)ले आज मन्त्रिपरिषदको बैठक बोलाएका छन्। आज बिहान १० बजे प्रधानमन्त्री तथा मन्त्रिपरिषद्को कार्यालय, सिंहदरबारमा बैठक बस्न लागेको प्रचण्डको सचिवालयले जनाएको छ। सचिवालयका अनुसार प्रधानमन्त्री प्रचण्डले समसामयिक र नियमित काम कारबाहीको विषयमा निर्णय गर्न मन्त्रिपरिषद् बैठक बोलाएका हुन्। आजको बैठकमा लगानीमैत्री वातावरण बनाउन केही ऐनहरु संशोधनको लागि अध्यादेशसमेत ल्याउने सम्भावना छ। सरकारले वैशाख १६ र १७ गते लगानी सम्मेलनको आयोजना गर्दैछ। लगानी सम्मेलनका विषयमा सबैतिरबाट सकारात्मक र उत्साहवर्द्धक प्रतिक्रिया आएको छ, विदेशी लगानीकर्ता र स्वदेशकै निजी क्षेत्रलाई लगानी गर्नका लागि प्रोत्साहित गर्न आवश्यक छ, प्रधानमन्त्री प्रचण्डले धनगढीमा आइतबार भनेका थिए, लगानीमैत्री वातावरण बनाउन सरकारले मन्त्रिपरिषद् बैठकबाट केही ऐनहरु अध्यादेशमार्फत् ल्याउन लागेको छ। संसद सूचारु नभएको समयमा अध्यादेश ल्याउन सकिने व्यवस्था छ। सरकारले वैशाख २ गते रातिबाट लागू हुने गरी संसद्को हिउँदे अधिवेशन अन्त्य गर्ने निर्णय गरेको थियो।"
सरकारमा हुँदा गरेका कामले कम्युनिष्ट आन्दोलनप्रति नेपाली जनताको आशा छ : पूर्वराष्ट्रपति भण्डारी,"काठमाडौं : पूर्व राष्ट्रपति विद्यादेवी भण्डारीले कम्युनिष्टले सरकारमा भएका बेला राष्ट्र र जनताका जलबल्दा विषयलाई ध्यान दिएको बताएकी छन्। नेकपाको ७५ वर्ष पूरा भएको अवसरमा सोमबार गोदावरीमा एमालेले आयोजना गरेको हीरक महोत्सवमा सम्बोधन गर्दै उनले सरकारमा हुँदा व्यवहारिक रुपमा कार्यन्वयन गरे कम्युनिष्ट आन्दोलनप्रति नेपाली जनताको आशा र भरोषा बढाएको दाबी गरेकी हुन्। उनले आन्दोलनको गम्भीर समीक्षा गर्नुपर्ने बताइन्। वामपन्थी र गैह्रवामपन्थी दलभित्र आफ्नो पार्टीले लिएर विचार र सिद्धान्तमा विचलन आएको छछैन समीक्षा गर्नुपर्ने धारणा राखिन्। उनले कम्युनिष्ट पार्टी फुट र विभाजन पदका लागि, अवसरका लागि हो कि विचार र सिद्धान्तको आधारमा हो ध्यान दिनुपर्ने उल्लेख गरिन्। देश विकासमा सबै राजनीतिक दल मिलेर अगाडि बढाउनुपर्ने बताइन्। पूर्वराष्ट्रपति भण्डारीले एमालेका तत्कालीन महासचिव मदन भण्डारीको निधनपश्चात आफ्नो राजनीतिक यात्राले नयाँ मोड लिएको स्मरण गरिन्। उनले भनिन्, जनताका चाहना अनुसार मदनको सपना साकार पार्न आफू राजनीतिमा आएको हुँ। कार्यक्रममा प्रधानमन्त्री पुष्पकमल दाहाल प्रचण्ड, पूर्वप्रधानमन्त्रीहरु केपी शर्मा ओली, शेरबहादुर देउवा, झलनाथ खनाल, पूर्वप्रधानमन्त्री डा बाबुराम भट्टराई र तत्कालीन मन्त्रिपरिषदका अध्यक्ष खिलराज रेग्मीसमेत छन्।"
अर्थ सचिवमा मधुकुमार मरासिनी,काठमाडौं : अर्थ सचिवको जिम्मेवारी मधुकुमार मरासिनीले पाएका छन्। सोमबार बिहान बसेको मन्त्रिपरिषद बैठकले मरासिनीलाई अर्थ सचिवको जिम्मेवारी दिने निर्णय गरेको हो। अर्थ सचिव कृष्णहरि पुष्करलाई भने प्रधानमन्त्री कार्यालयमा सरूवा गरिएको छ। सरकारका प्रवक्ता एवं सूचना तथा सञ्चारमन्त्री रेखा शर्माले मरासिनीलाई अर्थ सचिवको जिम्मेवारी दिने निर्णय भएको जानकारी दिइन्। पेमेन्ट गेटवे खरिद प्रकरणमा अनियमितता गरेको आरोपमा उनीविरुद्ध अख्तियार दुरूपयोग अनुसन्धान आयोगले विशेष अदालतमा मुद्दा दायर गरेको थियो। लगत्तै उनी निलम्बनमा परेका थिए। विशेषबाट सफाइ पाएपछि उनको निलम्बन फुकुवा भएको थियो। निलम्बन फुकुवासँगै सरकारले मरासिनीलाई अर्थ सचिवको जिम्मेवारी दिएको हो।
"नेपालको राजनीतिक जटिल छ, कति दिन यो गठबन्धन टिक्छ भन्न सक्दिनँ : माधव नेपाल","काठमाडौं : नेकपा एसका अध्यक्ष माधवकुमार नेपालले जनताको बुलन्द गर्ने कम्युनिष्ट आन्दोलनको भएको बताएका छन्। लोकतन्त्रको झण्डा अझै बुलन्द गर्नुपर्छ।नेपालले भने,जनताका जनजीविकाको सबाल हामीसँग जोडिएको छ। जनताको पक्षमा हामी लाग्नुपर्छ। कम्युनिष्ट जनतासँग एकाकार हुन सक्नुपर्छ। परिवर्तनको संवाहक जनता हुन् भन्ने सन्देश प्रवाह नगरेसम्म कम्युनिष्ट आन्दोलन सफल हुँदैन। उनले को हुन् वर्गीय शत्रु र मित्र छुट्याएर अगाडि बढ्नुपर्ने स्पष्ट पारे। नेपालको राजनीतिक जटिल छ। गठबन्धन जुट्ने र फुट्नेक्रम जारी छ। कति दिन यो गठबन्धन टिक्ने हो ? त्यसको जवाफ प्रधानमन्त्रीले दिनुहुन्छ, म भन्न सक्दिनँ। हामी सहज ठानिरहेका छैनौं। उनले भने,कसैका धाकधम्की, गाली गलौच सुन्न हामी राजनीतिमा लागेका होइनौं, कसैको दास बन्न हामी राजनीतिमा आएका होइनौं। नेपालले कम्युनिष्ट नेताहरु सुविधामुखी हुन थालेको भन्दै असन्तुष्ट व्यक्त गरे। उनले नरबहादुर कर्माचार्यले कम्युनिष्ट आन्दोलनमा खेलेको भूमिकाको प्रशंसा गरे।"
"एमालेको १४ बुदेँ प्रस्तावमा समेटियो युवाको विषय, सरकारलाई भन्यो : यो देश बन्छ र हामीले नै बनाउँछौं भन्ने उर्जा पैदा गर","काठमाडौं : नेकपा (एमाले)ले युवा लक्षित कार्यक्रम र योजना निर्माण गर्न सरकारलाई आह्वान गरेको छ। राष्ट्रिय महाधिवेशन प्रतिनिधि परिषदको बैठकमा १४ बुँदे समसामयिक प्रस्ताव पारित गर्दै एमालेले यो देश बन्छ र देश हामीले नै बनाउँछौंभन्ने सकारात्मक उर्जा र मनोबल पैदा गर्न विशेष योजना निर्माण गरी अगाडि बढ्न सरकारलाई आह्वान गरेको हो। रोजगारीको अभाव र भविष्यप्रतिको अन्यौलले युवाहरुको विदेश गमन अत्यधिक बढेको एमालेको ठहर छ। विगत केही वर्षयता गहिरिएको आर्थिक मन्दी, भ्रष्टाचार र कुशासन, राज्यसञ्चालनमा व्याप्त बेथिति एवं मूल्यमान्यताहरुको भयावह स्खलनका कारणले समाजमा चौतर्फी नैराश्य बढेको छ। रोजगारीको अभाव र भविष्यप्रतिको अन्यौलले युवाहरुको विदेश गमन अत्यधिक बढेको छ। यस्तो स्थितिले समृद्ध नेपाल, सुखी नेपालीको हाम्रो राष्ट्रिय आकाङ्क्षाको मार्गमा थप चुनौती पैदा गर्दछ। उपमहासचिव विष्णु रिमालले बैठकमा प्रस्तुत गरेको प्रस्तावमा भनिएको छ,यो बैठक आर्थिक शीथिलता अन्त्य गर्दै अर्थतन्त्रलाई चलायमान गर्न, निजी क्षेत्रले भोग्नु परेका समस्याको तत्काल समाधान गर्दै व्यवसायीहरुमा आत्मविश्वास र भरोसा जागृत गर्न, युवाहरुमा यो देश बन्छ र देश हामीले नै बनाउँछौं भन्ने सकारात्मक उर्जा र मनोबल पैदा गर्न विशेष योजना निर्माण गरी अगाडि बढ्न वर्तमान सरकारलाई आह्वान गर्दछ। महासचिव शंकर पोखरेलका अनुसार बैठकले पाँच दलले जारी गरेको न्यूनतम नीतिगत प्राथमिकता र साझा संकल्पमार्फत आजको मुख्य समस्याहरूलाई समाधान गर्नेगरी तालिकाबद्ध रूपमा काम गर्न सरकारलाई पनि सुझाव दिएको छ। प्रस्तावमा भनिएको छ, पाँच दलले जारी गरेको न्यूनतम नीतिगत प्राथमिकता र साझा सङ्कल्पले आजका मुख्य समस्याहरुलाई संवोधन गर्न र अगाडिका लागि मार्गदर्शन गर्न सक्ने निष्कर्षका साथ यसको पूर्ण, तालिकाबद्ध र प्रभावकारी कार्यान्वयनका लागि आग्रह गर्दछ। यस सहकार्यलाई कमजोर गर्ने कुनै पनि काम नगर्न, मुलुकलाई थप अस्थिरता र अन्यौलतर्फ धकेल्ने कामप्रति सजग रहन र राष्ट्रियता, लोकतन्त्र र जनताको हितलाई थप जोखिममा पार्ने काम कतैबाट पनि हुन नदिन सत्ता समीकरणका सबै राजनीतिक दललाई आह्वान गर्दछ। हेर्नुहोस् पारित भएका १४ बुँदे समसामयिक प्रस्ताव शोक प्रस्ताव"
गण्डकीका मुख्यमन्त्री अधिकारीको नियुक्ति बदरको मुद्दामा सुनुवाइ सुरू,"काठमाडौं : गण्डकीका मुख्यमन्त्री खगराज अधिकारीको नियुक्ति बदर माग गर्दै सर्वोच्च अदालतमा दायर रिटमाथि आज सुनुवाइ सुरू भएको छ। न्यायाधीशद्वय सपना मल्ल प्रधान र शारंगा सुवेदीको इजलासमा सुनुवाइ सुरू भएको हो। पूर्वमुख्यमन्त्री सुरेन्द्र पाण्डेले गत चैत्र २७ गते सर्वोच्चमा रिट दायर गरेका हुन्। यसअघि सर्वोच्चले मुख्यमन्त्री अधिकारीलाई दीर्घकालीन असर नपर्ने कुनै निर्णय नगर्न अन्तरिम आदेश जारी गरेको थियो। न्यायाधीश विनोद शर्माको इजलासले अधिकारीलाई दीर्घकालीन असर पर्ने निर्णय नगर्न अन्तरिम आदेश दिएको हो। सर्वोच्चले गण्डीकी प्रदेश सरकारको वैधानिकताको विवाद छिटो निरुपण गर्नुपर्ने भएकाले आजका लागि पेशी तोकेको थियो। एमाले संसदीय दलका नेता अधिकारी मुख्यमन्त्रीमा नियुक्त भएका छन्। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा दिएका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका थिए। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वोच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। मुख्यमन्त्रीमा अधिकारीलाई नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर,त्यसका बाबजुद पनि प्रदेश प्रमुख डिल्लीराज भट्टले नियुक्ति गरेका थिए। सरकार गठनमा सभामुखको हस्ताक्षर असंवैधानिक र गैरसंसदीय भन्दै पूर्वमुख्यमन्त्री पाण्डे सर्वोच्च पुगेका हुन्।"
प्रचण्डलाई आत्मग्लानी : त्यो बेला नेकपा जोगाउन सकिएन,"काठमाडौं : प्रधानमन्त्री एवम् नेकपा (माओवादी केन्द्र)का अध्यक्ष पुष्पकमल दाहाल प्रचण्डले जनताको समस्या समाधान गर्न समाजवाद अबको क्रान्तिको बाटो भएको बताएका छन्। सोमबार नरबहादुर कर्माचार्य स्मृति प्रतिष्ठानको तेस्रो वार्षिक सभालाई सम्बोधन गर्दै प्रचण्डले अब सैद्धान्तिक र वैचारिक रुपमा समाजवादतर्फ जानैपर्ने आवश्यकता रहेको बताएका हुन्। उनले २०७४ मा एकता भएको नेकपा जोगाउन नसकेकोप्रति आत्मग्लानी गरे। उनले २०७४ को निर्वाचनमा जनताले समेत अनुमोदन गरेकाले वाम एकता आवश्यकता रहेकाले अझै लागिपर्ने धारणा राखे। प्रचण्डले एकपटकको एकता प्रयोगमा असफल भयो भन्दैमा फेरि सहकार्य र एकताको प्रक्रियाबाट विमुख हुनु गलत हुने टिप्पणी गरे। अघिल्लो एकता बचाउन सकिएन, तर एकपटकको प्रयोग असफल भयो भन्दैमा हामी त्यसबाट पछाडि हट्नु हुँदैन। प्रचण्डले भने,राष्ट्रिय स्वाधीनता, लोकतन्त्रको सुढृढीकरणका लागि, जनताको समस्या समाधानका लागि समाजवादको विकल्प छैन। समाजवादको विकल्प छैन। जजसले समाजवाद नै अबको क्रान्ति मान्छौं, अब सैद्धान्तिक र वैचारिक रुपले ती सबै कुनै न कुनै रुपमा सहकार्यमा, एकतामा जान पहल गर्नैपर्छ। माधव नेपालले प्रचण्ड अब कसरी अगाडि बढ्नुहुन्छ भन्ने प्रश्नको जवाफमा प्रधानमन्त्री प्रचण्डले भने,अहिले जोखिम र चुनौति छ तर चुनौतिको सामना गर्दै जोखिम उठाउँदै अगाडि बढ्ने कम्युनिष्ट आन्दोलनको वर्ग संघर्षको नियम नै हो। राष्ट्रिय एकताका निम्ति र राष्ट्रिय स्वाधीनता, कम्युनिष्ट आन्दोलनका निम्ति जोखिम उठाउनु राम्रो कुरा हो। चुनौतिहरु हुन्छन्, त्यसको सामना गर्नुपर्छ,कम्युनिष्ट पार्टी चुनौति सामना गर्नुपर्छौं। हामी यहि बाटोमा छौं। निष्कलङ्कित, विवादरहित, सादगी र मिलनसार नेता कर्मचार्यले समन्वय र समझदारीका लागि सदा प्रयत्नशील रहेको उल्ले गरे। प्रचण्डले सिद्धान्तनिष्ठ, क्रान्तिप्रतिको विश्वास, क्रान्तिकारी स्पिरिटप्रतिको लगाव भएको नेता उनी भएको बताए। चिनियाँ जनक्रान्ति र भारतको तेलङ्गाना किसान विद्रोहबाट प्रेरित कर्माचार्यले कम्युनिस्ट पार्टीको गठनपश्चात मजदुर सङ्गठन स्थापना गरेको उनले बताए।"
एमालेले गर्यो पूर्वराष्ट्रपति भण्डारीलाई राष्ट्रिय गौरव पदकबाट सम्मान,"काठमाडौं : नेकपा एमालेले गौरव पदक बाट पूर्वराष्ट्रपति विद्यादेवी भण्डारीलाई सम्मान गरेको छ। सोमबार नेपाल कम्युनिस्ट पार्टी स्थापनाको ७५ वर्ष पूरा भएको अवसरमा आयोजित हिरक महोत्सवमा पूर्वराष्ट्रपति भण्डारीलाई राष्ट्रिय गौरव पदकबाट एमालेले सम्मान गरेको हो। समारोहमा एमाले अध्यक्ष केपी शर्मा ओलीले पूर्वराष्ट्रपति भण्डारीलाई उक्त सम्मान प्रदान गरेका हुन्। भण्डारी नेपालको पहिलो महिला राष्ट्रपति हुन्। गणतन्त्रको स्थापनासँगै संविधानसभाबाट संविधान जारी भएपछिको पहिलो राष्ट्रपति पनि भण्डारी नै हुन्। २०७२ असोजदेखि २०७९ फागुन २८ गतेसम्म उनीलगायत नेपालको राष्ट्रपति भइरहिन्। लामो समय एमालेको राजनीतिमा पनि उनी सक्रिय भइन्। महेन्द्र मोरङ बहुमुखी क्याम्पसको स्वतन्त्र विद्यार्थी युनियनको कोषाध्यक्ष हुँदै राजनीतिमा स्थापना भण्डारी २०५० साल जेठ ३ गते दासढुंगामा तत्कालीन एमाले महासचिव मदनकुमार भण्डारीको निधनसँगै विद्या भण्डारी पूर्णरूपमा राजनीतिमा होमिएकी हुन्। आइतबार ललितपुरको गोदावरीमा बसेको पार्टीको महाधिवेशन प्रतिनिधि परिषद् बैठकबाट भण्डारीलाई राष्ट्रिय गौरव पदकबाट सम्मान गर्ने निर्णय गरेको एमालेका महासचिव शंकर पोखरेलले जानकारी दिए। भण्डारीले मुलुकको लोकतान्त्रिक आन्दोलनमा, कम्युनिष्ट आन्दोलनमा योगदान पुर्याएको योगदान र राष्ट्रिय स्वाभिमान रक्षाका खातिर लिएको अडान, राष्ट्रपति पदमा निर्वाचित भएर पनि अत्यन्त चुनौतिपूर्ण अवस्थामा भण्डारीले महत्वपूर्ण ढंगले भुमिका खेलेको उनलाई राष्ट्रिय गौरव पदकले सम्मान गर्ने प्रस्ताव गरेको हो। कार्यक्रममा प्रधानमन्त्री पुष्पकमल दाहाल प्रचण्ड, पूर्वप्रधानमन्त्रीहरु केपी शर्मा ओली, शेरबहादुर देउवा, झलनाथ खनाल, डा बाबुराम भट्टराई र तत्कालीन मन्त्रिपरिषदका अध्यक्ष खिलराज रेग्मीलगायतको सहभागिता थियो।"
माथिल्लो अरुण र दूधकोशीको सुरुङ खन्न पनि टिबिएम प्रयोग हुने,"काठमाडौं : नेपाल विद्युत प्राधिकरणले एक हजार ६३ मेगावाट क्षमताको माथिल्लो अरुण र छ सय ३५ मेगावाटको दूधकोशी जलविद्युत् आयोजनाको सुरुङ खन्न टनेल बोरिङ मेसिङ (टिबिएम) प्रयोग गर्ने तयारी सुरु गरेको छ। टिबिएममार्फत भेरी बबई र सुनकोशी मरिण डाइभर्सन बहुउद्देश्य आयोजनाका सुरुङ खन्दा सफल र प्रभावकारी देखिएपछि उक्त प्रविधिलाई माथिल्लो अरुण र दूधकोशी जलविद्युत् आयोजनामा पनि प्रयोगमा ल्याउन लागिएको हो। अर्धजलाशययुक्त माथिल्लो अरुण जलविद्युत् आयोजनाको मुख्य सुरुङको लम्बाइ आठ दशमलव चार किलोमिटर छ। दूधकोशी जलाशययुक्त जलविद्युत् आयोजनाको सुरुङको लम्बाइ १३ किलोमिटर छ। निर्माणको अधिकांश समय खर्च हुने जलविद्युत् आयोजनाहरुको सुरुङ हाल ड्रिलिङ गरी विस्फोटक पदार्थको प्रयोग गरी विस्फोट गराएर निर्माण हुँदै आएको छ। प्राधिकरणका कार्यकारी निर्देशक कुलमान घिसिङ, अपर अरुण हाइड्रोइलेक्ट्रिक लिका प्रबन्धसञ्चालक फणिन्द्रराज जोशी, दूधकाशी जलविद्युत् कम्पनीका प्रमुख कार्यकारी अधिकृत विमल गुरुङ सम्मिलित टोलीले सुनकोशी मरिण आयोजनाको स्थलगत अवलोकन गरी टिबिएममार्फत खनिएको सुरुङको जानकारी लिएको छ। टोलीले टिबिएमको प्राविधिक पक्ष, यसको प्रयोग गर्दा बेहोर्नु परेका समस्या तथा चुनौतीहरु, भौगर्भिक जटिलता, लागत तथा समय, कामको गुणस्तर, प्रभावकारितालगायतका विषयमा आयोजना व्यवस्थापन र निर्माण व्यवसायीसँग छलफल गरी जानकारी लिएको थियो। प्राधिकरणका कार्यकारी निर्देशक घिसिङले सिँचाइका दुईवटा आयोजनाहरुको सुरुङ टिबिएममार्फत खन्दा समय थौरै लागेको र काम पनि गुणस्तरीय देखिएकाले उक्त प्रविधिलाई ठूला सुरुङ भएका दुई जलविद्युत् आयोजनाहरु प्रयोगमा ल्याउन लागिएको बताए। घिसिङले माथिल्लो अरुण र दूधकोशी जलविद्युत् आयोजनाहरुको वित्तीय व्यवस्थापन अन्तिम चरणमा पुगेको र अब निर्माणका लागि बोलपत्र आह्वान गर्न लागिएकाले भेरी बबई र सुनकोशी मरिणमा टिबिएमबाट सुरुङ खन्दा देखिएका समस्या र अनुभवलाई सम्बोधन गर्ने गरी बोलपत्रको कागजात तयार गरिने बताए। सुनकोशी मरिण डाइभर्सन र दूधकोशीको मुख्य सुरुङको लम्बाइ बराबर भएकाले टिबिएमबाटै खन्ने गरी प्रक्रिया अगाडि बढाइसकेका छौँ, माथिल्लो अरुणमा टिबिएम पुर्याउन प्रवेश सडक समस्या देखिएको छ, मेसिन पुर्याउन सम्भाव्य देखिएका उक्त आयोजनामा पनि टिबिएम नै प्रयोगमा ल्याइने छ, कार्यकारी निर्देशक घिसिङले भने। एकपल्टको लगानीका हिसाबले केही महङ्गो देखिए पनि टिबिएममार्फत सुरुङ खन्दा अन्य प्रवेश सुरुङ निर्माण गर्नु नपर्ने, न्यून वातावरणीय तथा सामाजिक मुद्धा, निर्माणमा लाग्ने कम समयलगायतलाई हिसाब गर्दा टिबिएमको प्रयोग सस्तो र प्रभावकारी नै हुने देखिएको छ। टिबिएमको प्रयोगमार्फ सुरुङ निर्माण छिट्टो सकिने तर अन्य संरचनाहरु नसकिने अवस्था आउन नदिन सुरुमै आयोजनाको समग्र व्यवस्थापन गरिनु पर्ने उनले उल्लेख गरे। मुख्य सुरुङको लम्बाइ १३ किलोमिटर र उक्त सुरुङ खन्न निर्माण गर्नुपर्ने दुईवटा प्रवेश (एडिट) सुरुङको लम्बाइ पाँच किलोमिटर गरी दूधकोशी आयोजनाले कुल १८ किलोमिटर सुरुङ निर्माण गर्नुपर्ने छ। टिबिएमबाट खन्दा एडिट सुरुङहरू बनाउनु पर्दैन। एडिट सुरुङ पुग्न बनाउनुपर्ने करिब ७ किलोमिटर प्रवेशमार्ग आवश्यक हुँदैन। माथिल्लो अरुण विश्व बैंक र दूधकोशी एशियाली विकास बैंकको नेतृत्वमा लगानी जुटाएर निर्माण अगाडि बढाउन लागिएको छ। सन् २०१९ को मूल्यमा निर्माण अवधिको ब्याज, मूल्यवृद्धिलगायतसहित एक अर्ब ७५ करोड डलर (करिब रु दुई खर्ब १४ अर्ब) अनुमानित लागत रहेको माथिल्लो अरुणमा ७० प्रतिशत ऋण र ३० प्रतिशत स्वपुँजी (इक्विटी)बाट जुटाइने छ। विश्व बैंकको नेतृत्वको सहवित्तीयकरणमा अन्तर्राष्ट्रिय वित्तीय संस्थाबाट र स्वदेशी बैंक तथा वित्तीय संस्थाबाट जुटाएर वित्तीय व्यवस्थापन गरिने योजना बनाइएको छ। दूधकोशी आयोजनाको अनुमानित लागत निर्माण अवधिको ब्याजसहित दुई अर्ब २० करोड अमेरिकी डलर (करिब रु दुई खर्ब २५ अर्ब ) रहेको छ। यसमध्ये ऋणबाट एक अर्ब ६८ करोड डलर ऋणबाट र बाँकी इक्विटीबाट जुटाएर वित्तीय व्यवस्थापन गर्ने गरी तयारी भइरहेको छ। एडिबीको नेतृत्वमा विभिन्न अन्तर्राष्टिय वित्तीय संस्थाबाट आयोजनामा एक अर्ब डलर सहुलितपूर्ण ऋण लगानी हुने छ। यसमध्ये एडिबीले आयोजनामा ५५ करोड डलरको सहुलियतपूर्ण ऋण लगानीको प्रतिबद्धता जनाएको छ। रासस"
गुगल म्यापको प्रयोग गरी फिल्मी शैलीमा झापा र मोरङका सहकारीमा चोरी गर्ने गिरोह पक्राउ,"झापा : विगत ६ महिनादेखि झापा र मोरङका दुई दर्जन बढी सहकारी संस्थामा श्रृङ्खलाबद्ध चोरीका घटना घट्यो। एकपछि अर्को गर्दै फिल्मी शैलीमा सहकारी संस्थाहरूबाट लाखौँ रुपैयाँ चोरी भइसकेको घटनाका कारण नेपाल प्रहरीको शान्ति सुरक्षामाथि नै प्रश्न उठ्यो। शान्ति सुरक्षाको माग गर्दै झापा जिल्ला सहकारी संघले जिल्ला प्रशासन कार्यालय झापाको ध्यानाकर्षण गराउँदै ज्ञापनपत्र समेत बुझायो। सहकारीहरूबाट लाखौँ रुपैयाँ चोरी गर्ने गिरोहका व्यक्तिहरू सीसीटीभी क्यामेरामा देखिँदा समेत उनीहरू पक्राउ पर्न नसक्दा प्रहरीमाथि ठुलो चुनौती थपियो। सहकारीमा चोरी गर्ने गिरोह मध्यरातमा तीन जना मोटरसाइकल चढेर निस्किने, उनीहरू कालो ब्याग बोक्ने, अनुहार मास्कले छोप्नेदेखि मोबाइल नम्बरसमेत प्रहरीले पत्ता लगायो। ती गिरोहको नजिक पुग्न प्रहरीलाई ६ महिना कुर्नु पर्यो। अन्ततः झापा प्रहरीलाई एउटा ठुलो सफलता हात पर्यो। सहकारीमा चोरी गर्ने ६ जनाको गिरोहलाई झापा प्रहरीले शुक्रबार बिहान ७ बजेको इटहरी उपमहानगरपालिका६ स्थित न्यु विशाल होटेल एन्ड गेस्ट हाउसको कोठा नम्बर ६ मा लुकीछिपी बसेको अवस्थामा कोशी प्रदेश प्रहरी कार्यालय विराटनगरको सहयोगमा पक्राउ गरिएको जिल्ला प्रहरी कार्यालय झापाका एसपी मिलन केसीले बताए। पक्राउ पर्नेहरूमा मुख्य योजनाकार मकवानपुरको इन्द्र सरोवर गाउँपालिका५ का ३० वर्षीय सोमलाल स्याङ्तान, सोही ठाउँका २१ वर्षीय सन्तबहादुर स्याङ्तान, २२ वर्षीय सुनिल स्याङ्तान, २४ वर्षीय बुद्ध स्याङ्तान, २६ वर्षीय सुजन स्याङ्तान र मकवानपुर गढी गाउँपालिका८ फाखेलका २८ वर्षीय अजय राना मगर रहेको एसपी केसीले बताए। प्रहरीले उनीहरूको साथबाट दुई मोटरसाइकल र चोरीमा प्रयोग गर्ने औजारहरू बरामद गरेको छ। पक्राउ परेका उनीहरू एउटै गाउँका हुन्। मुख्य योजनाकार सोमलाल मकवानपुरबाट पूर्व आएर गुगल म्यापको प्रयोग गरी झापा र मोरङका विभिन्न सहकारीको कार्यालय तथा त्यस स्थानको वस्तुस्थितिका बारेमा बुझ्ने गरेको प्रहरीको प्रारम्भिक अनुसन्धानबाट खुलेको छ। सोमलालले नै जिपिएस कन्ट्रोल गर्दै अन्य पाँच जनालाई चोरीमा खटाउने गरेका एसपी केसीको भनाई छ। चोरीमा संलग्नलाई चोर डाँका कसुर मुद्दामा झापा जिल्ला अदालतबाट पाँच दिनको म्याद थप गरी प्रहरी कार्यालय झापामा राखेर अनुसन्धान अघि बढाएको उनले बताए। यसरी पक्राउ परे प्रहरीले चोरी भएको सहकारी संस्थालाई निगरानीमा राखेर अनुसन्धानको सुरुवात गरेको थियो। सुरुमा वरिपरिको सीसीटीभी फुटेज सङ्कलनदेखि लिएर घटनास्थलमा पुगेर त्यहाँका व्यक्तिहरूसँग सोधपुछ गर्ने कार्य गर्यो। तर, चोर पत्ता लागेन। हप्तेपिच्छे सहकारीहरू चोरेले फोड्न थाले। त्यसपछि प्रहरीले सूक्ष्म ढङ्गबाट अनुसन्धान गर्ने सोच बनाए। सहकारीहरूमा चोरी भएको बेला त्यस लोकेसनमा भएका मोबाइल नम्बरहरू ट्रेससँगै सङ्कलन गर्न थाले। सहकारीहरूमा चोरी भएका बेला आसपास देखिएका केही मोबाइल नम्बरहरू एउटै भएको पत्ता लगाए। त्यो पत्ता लगाउन प्रहरीलाई झन्डै महिना दिन लाग्यो। त्यसपछि प्रहरी मोबाइल नम्बर बोकेका व्यक्तिहरूको लोकेसन ट्रेस गर्न थाले। उनीहरूको लोकेसन हेटौँडासहित पूर्वका विभिन्न स्थान देखाउँथ्यो। उनीहरू एक ठाउँमा नबस्दा प्रहरीलाई समस्या भयो। एक जना प्रहरी उनीहरूको लोकेसन ट्रेस गरेर बस्थ्यो। झापा छिर्ने बित्तिकै उनीहरूलाई पक्राउ गर्ने प्रहरीले योजना बनायो। तर, त्यो अवधिभित्र उनीहरू झापा छिरेन। बैशाख ६ गते साँझ उनीहरूको लोकेसन इटहरी देखायो। आज राती पक्कै फेरि सहकारी फोड्न उनीहरू झापा आउँछ कि ? भनेर प्रहरी टोली दमक गएर बस्यो। लोकेसन अनुसार चार जना मोटरसाइकलमा पूर्वतिर निस्किएको देखायो। तर, उनीहरू झापा नआएर मोरङका विभिन्न पूर्वी भागहरू घुमेर बिहान ४ बजे पुनः इटहरी गएर बसेको लोकेसन देखियो। इटहरी लोकेसन देखाएपछि कोशी प्रदेश प्रहरी कार्यालय विराटनगरसँग समन्वय गरी झापा प्रहरी बिहान ६ बजे त्यसतर्फ लागे। उनीहरू बसेको होटेल पनि पत्ता लगाए। इटहरी उपमहानगरपालिका६ स्थित न्यु विशाल होटेल एन्ड गेस्ट हाउसको कोठा नम्बर ६ मा उनीहरू बसेको रहेछ। त्यसपछि प्रहरी टोली होटेल सञ्चालकसँग सहकार्य गरी कोठाको ढोका फोडेर उनीहरू पक्राउ गरे। कोठाभित्र तीन वटा खाटमा दुईदुई जना सुतिरहेका थिए। सोही बेला उनीहरू पक्राउ परेको प्रहरीले जनाएको छ। पक्राउ परेका उनीहरूलाई त्यही दिन दिउँसो झापा ल्याई पुर्याइएको थियो। एसपी केसीका अनुसार मकवानपुरबाट चोरी गर्न उनीहरू मोटरसाइकल चढेर पूर्व आउँथे। उनीहरू दमक र इटहरीका होटेलमा बसेर सहकारीमाथि निगरानी गरेर चोरी घटनालाई अन्जाम दिन्थे। सहकारीबाट रकम चोरेर उनीहरू सिधै मकवानपुर नै जाने गरेको प्रहरीको अनुसन्धानबाट खुलेको बताए। उनीहरूले झापाका १३ वटा सहकारी संस्थाबाट ३० लाखभन्दा बढी रकम चोरी गरेको छ। सोही गिरोहले मोरङका १० भन्दा बढीका सहकारीबाट पनि लाखौँ रकम चोरी गरेको जनाइएको छ। चोरीका मुख्य योजनाकार सोमलाल र बुद्धले बढी रकम लाने र चालक तथा रेखदेख गर्नेहरूलाई १० देखि १५ हजार रुपैयाँसम्म दिने गरेको प्रहरीले जनाएको छ। भल्ट र सेफ सोमलाल र बुद्धले फोड्ने काम गर्थे। दुई जना बाहिरी रेखदेख र दुई जना मोटरसाइकल लिएर आउँथे। यता मुख्य योजनाकार सोमलालले २०८० बैशाख १२ गते मध्यरातमा इलामको महमाई गाउँपालिका४ शुक्रबारे बजारस्थित साना किसान महिला कृषि सहकारी संस्था फोडेर २७ लाख ७१ हजार रुपैयाँ चोरी गरेका थिए। चोरी मुद्दाका सोमलाल इलाम प्रहरीको फरार सूचीमा रहेको जनाइएको छ। २०७० सालमा सोमलाललाई महानगरीय प्रहरी वृत्त बौद्धले घरमा चोरी गरेको आरोपमा पक्राउ समेत गरेको थियो। यी सहकारीहरू भए चोरी यी गिरोहले गत मंसिर २६ गते दमकस्थित काबेली साना किसान सहकारी संस्थामा चोरीको पहिलो प्रयास गरेका थिए। त्यहाँ केही फेला नपरेपछि गत पुस २६ गते मध्यरातमा झापाको हल्दिबारी गाउँपालिका२ स्थित एकता बहुउद्देश्यीय सहकारी संस्था फोडेर साढे ३ लाख रुपैयाँ चोरी गरेका थिए। दमक, हल्दिबारी हुँदै त्यसपछि जिल्लाका विभिन्न पालिकामा रहेका सहकारी संस्थाहरूमा श्रृङ्खलाबद्ध चोरीमा उनीहरूको संलग्नता रहेको छ। उनीहरूले झापा मात्र नभई मोरङमा समेत सहकारी संस्थाहरू फोडेर चोरी गरे। उनीहरूले माघ १७ गते हल्दिबारी४ स्थित जलथल साना किसान सहकारी संस्था र दुग्ध सङ्कलन केन्द्र एकै पटक चोरी गरे। सहकारीको कार्यालयभित्र रहेको भल्ट फुटाएर नगद एक लाख २५ हजार चोरी गरेका थिए, भने दूध सङ्कलन केन्द्रबाट नगद २६ हजार चोरी गरे। चैत २१ गते झापाको गौरादह ५ मा एकै रातमा तीन वटा सहकारीबाट ६ लाख ३६ हजार ५ सय रुपैयाँ बराबरको चोरी गरे। उनीहरूले जनहित साकोसबाट ५ लाख, महारानी साकोसबाट ८५ हजार ५०० र साना किसान सहकारीबाट ५४ हजार चोरी गरेका थिए। चैत ५ गते राति गौरादह९ बैगुनधुरास्थित शुभलक्ष्मी बचत तथा ऋण सहकारी संस्थामा चोरी गरेका थिए। चैत २० गते कचनकवल गाउँपालिका२ स्थित कर्णाली बचत तथा ऋण सहकारी संस्था र साना किसान सहकारी संस्थामा चोरी गरेका थिए। त्यसपछि भद्रपुर ३ स्थित किचकबध बचत तथा ऋण सहकारी संस्था चोरीको प्रयास गरेका थिए। उता मोरङको बेलबारी१० नारायण चोकस्थित झलझली बचत तथा ऋण सहकारी संस्थाको गेट र भित्रको झ्याल फुटाएर ३५ हजार पाँच सय रुपैयाँ चोरी भएको थियो। बेलबारी ३ सहकारी मार्गमा रहेका जिल्ला बचत तथा ऋण सहकारी सङ्घ लिमिटेड र लालीगुराँस बचत तथा ऋण सहकारी संस्था लिमिटेडमा चोरी प्रयास भएको थियो। त्यस्तै पुस १२ गते कानेपोखरी ७ स्थित जनमुखी बचत तथा ऋण सहकारीबाट ४ लाख १४ हजार ८०१ रुपैयाँ, माघ २९ गते राति कानेपोखरी६ स्थित आदर्श बचत तथा ऋण सहकारीबाट ९३ हजार ९६० रुपैयाँ, फागुन २ गते पथरीशनिश्चरे ८ स्थित सिद्धेश्वर बचत तथा ऋण सहकारीबाट चार लाख ७६ हजार १६६ रुपैयाँ चोरी भएको थियो। त्यसैगरी फागुन १५ गते राति लेटाङ२ फडानी स्थित एकीकृत जनभावना बचत तथा ऋण सहकारीबाट १२ लाख ८१ हजार ३० रुपैयाँ, खैरेनी सेवा केन्द्रबाट ३ लाख ९० हजार ५८५ रुपैयाँ र गोदावरी सेवा केन्द्रबाट ८ लाख ९० हजार ४४५ रुपैयाँ चोरी भएको थियो। बेलबारी ८ राधानगरस्थित जनप्रेमी बचत तथा ऋण सहकारीमा चोरीको प्रयास भएको थियो।"
खडेरीले खेतबारीमै सुक्न थाल्यो बाली,"म्याग्दी : वैशाख पहिलो साता बितिसक्दा पनि पानी नपरेका कारण मकै छर्न नपाएर म्याग्दीका किसान चिन्तित छन्। लामो खडेरीले खेतबारीमा लगाएका तरकारी र खेतमा लगाएको मकै सुक्न थालेको छ भने जंगलमा लागेको डढेलोले वन जंगल उजाडिएको छ। पानीका मुहान सुकेका छन्। गाउँमा खानेपानीको समस्या उत्पन्न हुनुका साथै वायु प्रदूषणका कारण बिरामी बढेको स्थानीयले बताएका छन्। हिउँद याममा राम्रोसँग हिमपात र वर्षा नभएपछि गहुँ, जौलगायत हिउँदेबाली पनि राम्रोसँग उत्पादन नभएको मालिका गाउँपालिका२ का किसान टेकबहादुर विकले बताए। हिउँदेबाली खेतबारीमै सुक्न थालेका छन्। हिमपात र वर्षा नहुँदा बेँसीबाट हिमाली क्षेत्रसम्म गरिएको हिउँदेबाली खेतबारीमै सुक्न थालेको छ, विकले भने। वर्षा र हिमपात नभएपछि सिँचाइको अभावले गहुँ, जौलगायतका हिउँदेबाली पनि राम्रोसँग उत्पादन भएन। अहिले खडेरी परेको छ, बारीमा मकै छर्न पाएका छैनौँ। यस्तै भयो भने त भोकमरीले मरिने भयो, मंगला गाउँपालिका ५ का किसान टीका पौडेलले गुनासो गरे। लामो समयदेखि पानी परेको छैन। मौसम तातिरहेको र गर्मीले आलसतालस बनाइरहेको छ। किसान बारीमा मकै छर्न नपाएर छट्पटाइरहेको मालिका गाउँपालिका६ का कृषक छवि विश्वकर्माले बताए। विपत्ति सुरु भएको छ। पाँच महिनादेखि राम्रोसँग पानी परेको छैन। खेतमा छरेका मकै खेतमा नै सुकेको छ। बारीमा मकै छर्न नपाएर किसान चिन्तित छन्। तरकारी र फलफूलका बिरुवा मर्न थाले। वनजंगल डढेलोले ध्वस्त भएका छन्। खानेपानीका मुहान सुकिराखेका छन्। स्थिति हामीले सोचेभन्दा जटिल हुँदै गएको छ, उनले भने। हिमपात नभएपछि हिमशृङ्खला कालापत्थर देखिन थालेका छन्। हिउँले सेताम्मे ढाकिनुपर्ने हिमाल हिमपात नभएको र पग्लिएर नाङ्गिन थालेका छन्। यस वर्ष कम हिमपात हुँदा हिमालमा हिउँ पग्लिएर हिउँको मात्रा घट्दै गएका छन्। जलवायु परिवर्तनको असर हिमाली क्षेत्रमा प्रत्यक्षरूपमा परेको स्थानीयवासीको भनाइ छ। पर्याप्तमात्रामा हिउँ नपरेपछि यतिबेला धवलागिरि, नीलगिरि, अन्नपूर्ण, गुर्जा, चुरेलगायत हिमाल रङ उडेझैँ फिक्का देखिन थालेका छन्।। हिमपात नहुँदा हिमालमा हिउँको मात्रा घट्दै गएर हिमाल काला पहाडजस्ता देखिन थालेको र जंगली फूलमा समेत त्यसको प्रभाव देखिएको किसानले बताएका छन्। आकाश खुल्न सकेको छैन। जताततै डढेलो लागेपछि तुवाँलोले वातावरण विषाक्त बनेको छ। घाम नलागे पनि गर्मी बढेको छ। जलवायु परिवर्तनको असर हिमालमा मात्रै होइन, जंगली फूलमा पनि देखिन थालेको छ। चैतवैशाखमा फुल्ने लालीगुराँस यस वर्ष पुसदेखि नै फुलेको देखिएको छ। मौसम परिवर्तन हुँदै गएको छ, खडेरीका कारण जनजीवन अस्तव्यस्त बनेको छ। बाली खेतबारीमा नै मर्न थालेपछि किसान के खाएर वर्ष बिताउने भन्ने चिन्तामा छन्, स्थानीय जनप्रतिनिधिहरूको भनाइ छ। मकैबाली लगाउने याम घर्किसकेको छ। वर्षा नहुँदा बाँझै रहेका खेत जोत्नसमेत नपाइएको किसानले गुनासो गरेका छन्। व्यावसायिक तरकारीखेती गरेका किसानले खडेरीका कारण उत्पादनमा कमी आउने गुनासो गरेका छन्। लामो समयको खडेरीले किसानलाई बाली लगाउन र लगाएका बालीको संरक्षणमा समस्या भएको कृषि प्राविधिक जगत बानियाँले बताए। उनका अनुसार गत असोजको अन्तिम सातापछि यस क्षेत्रमा राम्रोसँग वर्षा भएको छैन। कृषि ज्ञान केन्द्र म्याग्दीका अनुसार विशेषगरी हिउँदे बालीनालीमा खडेरीले असर पुर्याएको छ। सिँचाइ सुविधा भएका र नभएका दुवै स्थानमा उत्पादनमा निकै कमी आएको केन्द्रका प्रमुख वरिष्ठ कृषि विकास अधिकृत सञ्जीव बास्तोलाले बताए। म्याग्दीमा आकाशे वर्षाका भरमा खेतीबाली लगाउने ठाउँ धेरै भएकाले पनि यस वर्षको हिउँदे खेतीका रुपमा लगाइएका गहुँ, जौ, तोरी, आलु, फापरलगायत व्यावसायिक तरकारी खेती गर्नेले ठूलो नोक्सानी व्यहोर्नुपरेको केन्द्रले जनाएको छ। तेलहन बालीमा मात्र २५ प्रतिशतभन्दा बढीले उत्पादनमा कमी आएको कृषि प्राविधिकहरू बताउँछन्। त्यसैगरी लहरेबाली समयमा लगाउन नपाउँदा व्यावसायिक तरकारी किसान मारमा परेका छन्। बालीनाली सुक्न थालेपछि किसान चिन्तित बनेका छन्। अर्कोतर्फ पानीको वैकल्पिक स्रोतसमेत खडेरीका कारण सुकेपछि चैते धानका लागि बीउ राख्नसमेत नपाएको किसानले गुनासो गरेका छन्।"
बाबुले कराही प्रहार गर्दा भाँचियो छोरीको दाँत,विराटनगर : मोरङको सुन्दरहरैँचामा बाबुले तरकारी पकाउने कराहीले प्रहार गर्दा छोरीको दाँत भाँचिएको छ। प्रहरीका अनुसार सुन्दरहरैँचा नगरपालिका८ सलकपुरका ४० वर्षीय तेजबहादुर झाँगडले आइतबार राति ९ बजेतिर कराहीले हानेर छोरी १८ वर्षीया नम्रता झाँगडको दाँत भाँचिदिएका हुन्। खाना पकाउनभन्दा नमानेपछि तेजबहादुरले कराहीले छोरीको मुखमा हानेको प्रहरीको प्रारम्भिक अनुसन्धानबाट खुलेको छ। कराहीले लागेर नम्रताको अगाडिको दाँत भाँचिएको छ। गालासमेत सुन्निएको छ। घाइते अवस्थाकी उनलाई उपचारका लागि विराटनगरको नोबेल शिक्षण अस्पतालमा भर्ना गरिएको छ। प्रहरीका अनुसार अवस्था मध्यम छ। छोरीलाई कराहीले हान्ने बाबु तेजबहादुरलाई प्रहरीले नियन्त्रणमा लिएको छ। घटनाको अनुसन्धान सुरु गरिएको प्रहरीले जनाएको छ।
स्वदेशमै अलैँचीको खपत बढाउन अभियान,"विराटनगर : नेपालका होटल, रेस्टुरेन्ट तथा घरघरमा तयार हुने परिकारमा समावेश गरेर स्वदेशमै अलैँचीको खपत बढाउन अभियान सुरु गरिएको छ। नेपालमा उत्पादित अलैँची बर्सेनि ठूलो मात्रामा बाहिरी मुलुक निकासी हुने गरेको छ। तर, परिकारमा समावेश गर्न सके नेपालमै यसको खपत बढ्ने सरोकारवालाहरु बताउँछन्। उनीहरुका अनुसार मसलाका रूपमा अलैँचीको प्रयोग गर्दा परिकार पनि स्वादिष्ट हुन्छ। नेपाली परिकारमा समावेश गरेर स्वदेशमै अलैँचीको खपत बढाउने उद्देश्यले नेपाल सरकार र सहज परियोजनाको सहयोगमा वाह अलैँची नाम दिएर साताव्यापी अभियान सुरु गरिएको हो। मोरङको सुन्दरहरैँचास्थित विराटचोकमा सोमबार कोशी प्रदेशका उद्योग, कृषि तथा सहकारी मन्त्रालयका सचिव डा लेखराज दाहालले अभियानको उद्घाटन गरेका छन्। उनले अलैँचीको खपत तथा उपभोग स्वदेशमै बढाउनुपर्नेमा जोड दिए। अलैँचीको महत्व र उपभोगिताका बारेमा अभियानले प्रष्ट पार्नुपर्छ। नेपाली परिकारमा समावेश गर्न सके अलैँचीले स्वदेशमै बजार पाउँछ, दाहालले भने, नेपाल, भारत र भुटानमा अलैँचीको उत्पादन धेरै हुने गरेको भए पनि यसको प्रयोग तेस्रो मुलुकहरूमा ज्यादा हुने गरेको छ। नेपालमा खपत बढाउन सकेमा अलैँचीको प्रयोगले मौलिक स्वादको सृजना गर्न सकिन्छ। उनका अनुसार अलैँची समावेश गरी तयार पारिएका मौलिक स्वादका परिकारले पर्यटकलाई समेत लोभ्याउने छ। प्रदेश सरकार मातहतका कार्यालयमार्फत पनि अलैँचीको ब्रान्डिङलाई व्यवस्थित बनाएर लगिने उनले बताए। अभियानअन्तर्गत पहिलो दिन विराटचोकमा झापा, मोरङ र सुनसरीका ११ वटा होटल तथा रेस्टुरेन्टका का सेफ (कुक)हरूलाई अभिमुखीकरण गरिएको छ। होटल तथा रेस्टुरेन्टका सेफहरूलाई चर्चित मास्टर सेफ सन्तोष साहले खानाका परिकारहरूमा कसरी अलैँचीलाई समावेश गर्ने भन्ने बारेमा व्यवहारिक जानकारी दिएका थिए। साहले नेपालमा अलैँचीको उपभोग बढाउने उद्देश्यले अभियान सुरू भएको बताए। उनका अनुसार एक हप्तासम्म विभिन्न ठाउँका होटल तथा रेष्टुरेन्टहरूमा गएर सेफहरुलाई परिकारमा कसरी अलैँचीलाई प्रयोग गर्न सकिन्छभन्ने बारेमा व्यवहारिक ज्ञान दिइने छ। अभियानको पहिलो दिन उनले अलैँची समावेश गरेर परिकार तयार पार्दै कार्यक्रमका सहभागीलाई चखाएका थिए। सहज परियोजनाकी टिम लिडर रिमा श्रेष्ठले नेपालमा विदेशबाट आयातित सुकुमेलको प्रयोग ज्यादा हुने गरेको बताइन्। उनले कोशी प्रदेश अलैँची उत्पादनमा अब्बल रहेकाले यहाँका होटल तथा रेष्टुरेन्टहरूले आफ्नो मेन्युमा अलैँचीलाई समावेश गरी यसको उपभोग बढाउनुपर्ने सुझाव दिइन्। नेपालमा अलैँची उत्पादन पर्याप्त हुन्छ। तर, नेपाली परिकारमा बाहिरबाट आयात गरिएको सुकुमेलको प्रयोग धेरै हुने गरेको छ, श्रेष्ठले भनिन्, अब नेपालमै अलैँचीको खपत बढाउनेतर्फ सबैको ध्यान जान जरुरी छ। सुकुमेलको प्रयोगलाई निरुत्साहित गरेर अलैँचीलाई प्राथमिकतामा राख्नुपर्छ। अलैँची व्यवसायी महासंघका अध्यक्ष निर्मल भट्टराईले विदेशबाट मसलाका रूपमा सुकुमेल आयात हुने गरेको बताउँदै सुकुमेलका ठाउँमा अलैँचीलाई प्रयोग गर्न सकिने बताए। विदेशबाट सुकुमेल आयात भइरहेको छ। नेपालमै उत्पादन हुने अलैँची भने धेरै मात्रामा निर्यात हुन्छ, उनले भने, नेपालमै अलैँचीको खपत बढाउनुपर्छ। यसको उपयोगिताका बारेमा सबैलाई जानकारी गराउन अभियानले महत्वपूर्ण भूमिका खेल्ने छ। अलैँचीको खपत स्वदेशमै बढाउन सकेमा सुकुमेल आयातका नाममा नेपाली रूपैयाँ बाहिरिने क्रम रोकिने उनको भनाइ छ। भट्टराईका अनुसार स्वदेशमा खपत बढाउँदै विश्व बजारमा प्रवर्द्धन गर्न सके नेपालको अर्थतन्त्र सुधारमा अलैँचीले ठूलो भूमिका खेल्ने छ। अभियानले नेपाली परिकारमा अलैँचीको प्रयोग बढाउन प्रोत्साहन गर्नुका साथै आर्थिक गतिविधिलाई बढवा दिने उनको भनाइ छ। अनेक औषधीय गुण बोकेको अलैँचीमा क्यान्सर प्रतिरोधी क्षमता हुने भट्टराई बताउँछन्। खोकीदेखि फोक्सोको उपचारमा समेत अलैँचीको प्रयोग हुने उनले बताए। उनका अनुसार नेपालमा प्रति वर्ष ५ हजार मेट्रिक टन अलैँची उत्पादन हुने गरेको छ। ९५ प्रतिशत विदेश निर्यात हुन्छ। नेपालबाट वार्षिक ८ अर्ब रुपैयाँको अलैँची निर्यात हुने गरेको तथ्यांक पनि कार्यक्रममा प्रस्तुत गरियो।"
अस्पताललाई भ्याक्सिन हस्तान्तरण,नुवाकोट : नुवाकोट जिल्ला अस्पताल त्रिशूलीलाई एन्टी रेविज भ्याक्सिन प्रदान गरिएको छ। विदुर नगरपालिकाले स्वास्थ्य अवस्थालाई ध्यानमा राख्दै अस्पताललाई एन्टी रेविज भ्याक्सिन एआरभि) प्रदान गरेको हो। त्रिशूली अस्पताललाई सो भ्याक्सिन अभाव भएको जानकारी प्राप्त भएपश्चात विदुर नपाले एन्टी रेविज भ्याक्सिन हस्तान्तरण गरेको हो। मेयर राजन श्रेष्ठले त्रिशूली अस्पताल व्यवस्थापन तथा सञ्चालन समितिका अध्यक्ष राजु पण्डितलाई एन्टी रेविज भ्याक्सिन हस्तान्तरण गरेका हुन्।
अश्लील तस्बिर सार्वजनिक गरिदिन्छु भन्दै धम्की दिने पक्राउ,काठमाडौं : अश्लील गतिविधि सार्वजनिक गरिदिन्छु भन्दै धम्की दिने एक जना पक्राउ परेका छन्। प्रहरीको साइबर ब्युरोले सिन्धुली घर भएका ३६ वर्षीय कमलप्रसाद अधिकारीलाई पक्राउ गरेको हो। उनी बुढानिलकण्ठबाट पक्राउ परेका थिए। फेसबुकमा फेक आइडी बनाएर अधिकारीले रोजगारीका विभिन्न प्रस्तावहरूको प्रचार गरी सोको लागि फिजिकल फिटनेसको चेकजाच गर्नुपर्ने भन्दै नग्न फोटो तथा भीडियो माग गरेको प्रहरीको भनाइ छ। त्यसपछि आफूले भनेको नमाने फोटोभिडियो सार्वजनिक गरिदिने भन्दै उनले पीडितलाई ब्लाकमेल गर्ने गरेको प्रहरीको भनाइ छ। प्रहरीले काठमाडौं जिल्ला अदालतबाट ७ दिनको म्याद लिएर अनुसन्धान गरिरहेको छ।
डोल्पा जोड्ने तल्नुबगर बेलिब्रिज निर्माणमा ढिलासुस्ती,"डोल्पा : भेरी करिडोरअन्तर्गत पर्ने जाजरकोटको नलगाड नगरपालिका१२ र रुकुम पश्चिमको आठबीसकोट नगरपालिकाको अनाह बीचको भेरी नदीमा रहेको तल्नु बगर बेलिब्रिज निर्माणमा ढिलासुस्ती भएको छ। चीन नेपाल र भारत जोड्ने त्रिदेशीय व्यापारिक नाकाका रुपमा रहेको भेरी करिडोरलाई पूर्णता दिने महत्वपूर्ण उक्त पुल निर्माणमा सुरु देखि नै ढिलासुस्ती भएको हो। तीन वर्ष अघि सडक डिभिजन कार्यालय चौहरजहारीले उक्त बेलिब्रिज पुल निर्माणका लागि ठेक्का खुलाएको थियो। तर, काम सुरु भएको तीन वर्ष बितिसक्दा पनि पुल निर्माण सम्पन्न हुन सकेको छैन। २०७८ साल पुषमा हिम सगरमाथा खड्का कृष्ण जेभीले ३ करोड ८१ लाखमा पुल निर्माणको जिम्मा पाएको एक वर्षपछि मात्र काम सुरु गरेको थियो। तल्नुबगरस्थित भेरी नदीमा यातायातका साधन वारपारको तत्कालीन समस्यालाई समाधान गर्नका सडक डिभिजन कार्यालयले बेलिब्रिज पुल बनाउन ठेक्का खुलाएको थियो। एक वर्षभित्र निर्माणकार्य सम्पन्न गर्ने गरि निर्माणको जिम्मा पाएको निर्माण कम्पनीले चरम ढिलासुस्तीले गर्दा अझै पुल निर्माण हुन नसकेको बताइएको छ। थोरै समयमा जडान गर्ने गरि डिजाइन गरिएको अस्थायी प्रकृतिको बेलिब्रिज पुल निर्माण गर्नै पक्की पुल सरह समय लगाएपछि डोल्पाली नागरिकले महंगीको चरम मार खेप्नु परेको छ। तल्नुबगर बेलिब्रिज निर्माणमा चरम ढिलासुस्ती भएको भन्दै आन्दोलनको तयारी गरिएको छ। जिल्ला सदरमुकाम दुनैमा सोमबार बसेको सर्वदलीय सर्वपक्षीय बैठकले पुल निर्माणको ढिलासुस्ती विरुद्ध निर्माण व्यवसायी, भेरी करिडोर कार्यालय लगायत सम्बन्धित निकाय विरुद्ध आन्दोलनमा उत्रिने तयारी गरेको हो। ढिलामा दुई तीन महिनाभित्र बनिसक्नु पर्ने पुल व्यवसायी र कार्यालयको नियोजित ढिलासुस्तीका कारण तीन वर्ष बितिसक्दा पनि सञ्चालनमा आउन नसकेको ठुलिभेरी नगरपालिका९ का स्थानीय बिरमल कुमार भण्डारीले बताए। दुर्गम जिल्ला डोल्पा जोड्ने प्रमुख पुल बर्षौसम्म नबन्दा डोल्पाली सर्वसाधारणहरूले दैनिक उपभोग्य सामाग्रीमा महंगीका साथै यातायातको समस्या भोग्नु परेको उनको भनाइ छ। पुल छिटो बनाउन माग राख्दै मंगलबार जिल्ला प्रशासन कार्यालयमा ज्ञापनपत्र बुझाउनुका साथै बिरोधमा उत्रिने सर्वदलीय सर्वपक्षिय निर्णय भइसकेको भण्डारीले बताए। उक्त बेलिब्रिज पुल समयमै नबन्दा डोल्पाली जनताले दर्जन धेरै ठाउँमा गाडी परिवर्तन गरेर जोखिमपूर्ण यात्रा गर्नुपरेको छ। त्यति मात्र नभइ ठाउँ ठाउँमा गाडी परिवर्तन गर्नुपर्दा यातायात व्यवसायीले मनपरी भाडा उठाएर यात्रुहरूलाई हैरान पार्ने गरेका छन्। डोल्पाका प्रमुख जिल्ला अधिकारी तुलसिप्रसाद दाहालले दैनिक रुपमा बेलिब्रिज पुल निर्माणका विषयमा चासो राख्ने गरेका छन्। जाजरकोटमा रहेको भेरी करिडोर कार्यालयले पुल निर्माण एक महिना भित्र सम्पन्न हुने बताएको छ। विभिन्न कारणले पुल निर्माणमा ढिलासुस्ती भएपनि अहिले पुल निर्माणको काम नब्बे प्रतिशत सकिसकेको भेरी करिडोर कार्यालयका जाजरकोटका प्रमुख सुनिल रञ्जितकारले जानकारी दिए। पुलको नट हाल्ने काम सकिसकेको छ,अब पुलको बीचमा लाग्ने बेस प्लेट हाल्न बाँकी छ, पनि चितवनबाट मगाइएको छ,सम्भवतः तीन दिनमै पुग्ला, रञ्जितकारले भने। बेस प्लेट हाल्ने,पुलको दुवैतिर ढलान गर्ने लगायतका काम जेठ मसान्त भित्रमा पुल तयार हुन्छ,करिडोरको तल्नुत्रिपुराकोट खण्ड सुधारको काम पनि भइरहेको छ। बर्खाको समयमा पनि पुल सञ्चालन गर्न करिडोर अन्तर्गत पर्ने विभिन्न खोलामा हुमपाइप राख्न डोल्पाका सरोकारवालाबाट निर्णय भएर आउनु पर्ने उनको भनाइ छ। भेरी करिडोर कार्यालयका अनुसार ११८ किलोमिटर लम्बाइ रहेको जाजरकोट डोल्पा सडक खण्ड भित्रको ५६ किलोमिटर सडक खण्डमा अहिले काम भइरहेको छ। ६२ किलोमिटरमा कार्यालयले फराकिलो बनाउने काम सुरु गर्न थालेको बताएको छ।"
विराटनगरबाट लागूऔषधसहित दुई जना पक्राउ,"विराटनगर : विराटनगरको भिन्दाभिन्दै स्थानबाट प्रतिबन्धित लागूऔषधसहित दुई जना पक्राउ परेका छन्। पक्राउ पर्नेमा मोरङको कानेपोखरी गाउँपालिका५ का ३१ वर्षीय आकाश धिमाल र सुनसरीको इटहरी उपमहानगरपालिका८ का ४८ वर्षीय सुवास नगरकोटी रहेका छन्। धिमाललाई विराटनगर महानगरपालिका१६ हुलास चोकबाट प्रहरीले पक्राउ गरेको हो। भारतको जोगवनीबाट लागूऔषध ब्राउन सुगर (खैरो हेरोइन)जस्तो देखिने वस्तु लिएर पैदल नै नेपालतर्फ आउँदै गरेका उनी आइतबार पक्राउ परेका हुन्। प्रहरीका अनुसार लागूऔषध नियन्त्रण ब्युरो विराटनगरबाट खटिएको टोलीले नियन्त्रणमा लिएर शरीर खानतलासी गर्दा धिमालको साथबाट ३४४ ग्राम ब्राउन सुगर बरामद भएको थियो। इलाका प्रहरी कार्यालय रानीको हिरासतमा रहेका उनीविरुद्ध लागूऔषध ऐनअन्तर्गतको मुद्दा चलाउन सोमबार म्याद थप गरेर अनुसन्धानको बाँकी प्रक्रिया अघि बढाइएको छ। त्यस्तै, नगरकोटी विराटनगर१५ स्थित १ नम्बर ढाटबाट पक्राउ परेका हुन्। भारतको जोगवनीबाट लागूऔषध खरिद गरेर साइकलमा नेपालतर्फ फर्कदै गरेको अवस्थामा नगरकोटीलाई लागूऔषध नियन्त्रण ब्यूरोको टोलीले पक्राउ गरेको हो। प्रहरीका अनुसार उनको साथबाट १ सय ६५ चक्की नाइट्राभेट र ८० चक्की स्पासमोप्रोक्सिभन प्लस बरामद भएको छ। रानी प्रहरीको हिरासतमा रहेका उनीविरुद्ध पनि लागूऔषध ऐनअन्तर्गतको मुद्दा चलाउन म्याद थप गरेर अनुसन्धानको बाँकी प्रक्रिया अघि बढाइएको छ।"
मंगलबार देशका यी स्थानमा हुने छ वर्षा,"काठमाडौं : मंगलबार देशका गण्डकी, कर्णाली र सुदूरपश्चिम प्रदेशका पहाडी भूभागमा आंशिक देखि साधारणतया बदली भई कोशी र बागमती प्रदेशका पहाडी भूभागमा आंशिक बदली रहि बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार गण्डकी, कर्णाली र सुदुरपश्चिम प्रदेशका पहाडी भूभागका थोरै स्थानहरूमा तथा कोशी र बागमती प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेश प्रदेश लगायत लुम्बिनी र कोशी प्रदेशका तराईका केही स्थानहरूमा हावाहुरीको सम्भावना रहेको छ। मंगलबार राति कोशी, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेश प्रदेशका थोरै स्थानहरूमा हावाहुरीको सम्भावना रहेको छ।"
बागलुङका २५ स्थानमा तटबन्ध गरिँदै,"बागलुङ : बागलुङमा यस वर्ष २५ स्थानमा तटबन्ध गर्न थालिएको छ। खोला छेउछाउका बस्ती संरक्षणका लागि तटबन्ध गर्न थालिएको हो। जलस्रोत तथा सिँचाइ विकास डिभिजन कार्यालयमार्फत तटबन्ध तथा नदी नियन्त्रण गर्न थालिएको हो। जिल्लाको सबैभन्दा बढी गलकोट नगरपालिकामा तटबन्ध गर्न थालिएको छ। यस पालिकामा सातवटा तटबन्धका योजना छन्। बडिगाड गाउँपालिकामा तीन, बागलुङ नगरपालिकामा तीन, बरेङ गाउँपालिकामा दुई, ढोरपाटन नगरपालिकामा चार, निसीखोला गाउँपालिकामा तीन, तमानखोला गाउँपालिका एक र काठेखोला गाउँपालिकामा दुई योजान छन्। बागलुङका धेरै बस्ती खोला छेउमा हुँदा कटानको उच्च जोखिममा छन्। कटानबाट बस्ती संरक्षणका लागि तटबन्ध गर्न थालिएको जलस्रोत तथा सिँचाइ विकास डिभिजन कार्यालयका प्रमुख सुरेन्द्र पौडेलले बताए। चालु आर्थिक वर्षमा रु चार करोड ९५ लाखको लागतमा २५ स्थानमा तटबन्ध गर्न थालिएको उनको भनाइ छ। उनका अनुसार गलकोट६ खहरेखोला तटबन्ध वडा नं ९ दरमखोला नदी नियन्त्रण, सोही वडामा चुदीखोला तटबन्ध, वडा नं ४ मा खरुवा माध्यमिक विद्यालय तटबन्ध, वडा नं ९ मा पात्रेढुङ्गागौतमघाट तटबन्ध, वडा नं ७ मा चोखालघाटबाट प्रगति प्रावि तटबन्ध र वडा नं १० मा अँधेरीखोला तथा लङ्गुरेघाट बस्ती संरक्षण योजना रहेका छन्। बडिगाडको वडा नं २ मा बडिगाड खोला नियन्त्रण, वडा नं ५ मा दीक्षफाँट तटबन्ध र वडा नं ७ मा खोल्टेपानी तटबन्धको काम सुरु भएको उनको भनाइ छ। बागलुङ नगरपालिका१ मा कालीगण्डकी नदी नियन्त्रणको काम भइरहेको पौडेलले बताए। सो स्थानमा रहेको लक्ष्मीनारायण मन्दिर संरक्षणका लागि तटबन्ध गरिएको भन्दै वडा नं १० स्थित गलुवाखोलामा समेत तटबन्ध गर्न थालिएको प्रमुख पौडेलको भनाइ छ। बरेङ वडा नं ३ को राउसीखोला र वडा नं २ को गुहिएखोला ठूलो खोलामा पनि तटबन्ध गरिएको छ। ढोरपाटन६ मा गाडीखोला खाल्टेखुल्टे उत्तरगङ्गा ढोरपाटन बस्ती संरक्षण, वडा नं ६ कै तुलाआवि तटबन्ध वडा नं ५ को दोगाडी स्वास्थ्य चौकी संरक्षण र शिवालय मावि संरक्षणका लागि भुजीखोलामा तटबन्ध गर्न थालिएको उनले जानकारी दिए। निसीखोला२ मा छन्त्याल गाउँ बस्ती संरक्षण, वडा नं १ मा हुल्दी पहिरो नियन्त्रण, वडा नं ५ मा कालाखेत सानोखोला तटबन्धको काम भइरहेको छ। तमानखोला गाउँपालिका६ नर्जागाउँ तटबन्ध र काठेखोला गाउँपालिका४ मा धाकखोला तटबन्धको योजना कार्यान्वयन भइरहेको उनको भनाइ छ। पौडेलले २५ योजनामध्ये पाँच योजना सम्पन्न भएको, १८ योजनाको काम तीव्र गतिमा भएको भन्दै दुई योजना कालाखेत सानोखोला र अँधेरीखोला लङ्गुरेघाट बस्ती संरक्षण योजना सम्झौता नै नभएको जानकारी दिए। सबै योजना असार मसान्तसम्म सक्नुपर्ने पौडेलको भनाइ छ। उनले भने, दुईवटा बाहेक सबै योजना कार्यान्वयन भइरहेका छन्, अहिले तीव्र गतिमा काम भइरहेको हुँदा असार मसान्तअगावै सक्ने सम्भावना देखिन्छ, यी योजना जहाँ बस्ती जोखिममा छन्, खोला किनारका विद्यालय र स्वास्थ्य संस्था पनि छन्, ती सबैलाई संरक्षण गर्नका लागि यो वर्ष तटबन्ध गर्न थालिएको हो।"
जिम्मेवारी नपाएका प्रदेश मन्त्रीलाई सम्मान थाप्न भ्याईनभ्याई,"परासी : लुम्बिनी प्रदेश सरकारका बिना विभागीय मन्त्री खड्क बस्नेतलाई यतिबेला सम्मान थाप्न भ्याईनभ्याई भएको छ । बस्नेत नवलपरासी निर्वाचन क्षेत्र नं २ क बाट प्रदेशसभा सदस्यमा स्वतन्त्रबाट निर्वाचित भएका हुन् । प्रदेश मुख्यमन्त्री जोखबहादुर महराले बैशाख ६ गते गरेको मन्त्रिमण्डल पुनर्गठनमा बस्नेतसहित ७ जनालाई बिना विभागीय मन्त्रीमा नियुक्त गरे। जिम्मेवारी नपाउँदा फुर्सदिला भएर बसेका मन्त्री बस्नेतलाई हरेक दिन आयोजना गरिएका ४ देखि ६ वटा कार्यक्रममा पुगेर सम्मान लिन भ्याईनभ्याई भएको हो । स्थानीय तहदेखि स्कुल, क्याम्पस, वन उपभोक्ता समिति, खानेपानी समिति, सामाजिक संघ संस्थालगायतले मन्त्री बस्नेतको सम्मानका लागि भन्दै कार्यक्रम आयोजना गर्दै आएका छन् । जिम्मेवारी नतोक्दा फुर्सदिलो पनि भएकाले कार्यक्रममा पुग्ने गरेको उनले बताए । 'जिम्मेवारी नतोकेपछि काम हुने कुरा भएन । त्यसै मन्त्रालयमा गएर बस्नुभन्दा जिल्लामै बसेको छु । फेरि कार्यक्रममा बोलाएपछि नजाने कुरा पनि भएन । फुर्सदिलो नै भएकाले होला, एकैदिन धेरै कार्यक्रममा सहभागी भइएको छ,'मन्त्री बस्नेतले भने । सम्मान कार्यक्रममा जाँदा आफूले त्यहाँका स्थानीयको अपेक्षा र गुनास पनि संकलन गर्ने गरेको र त्यसले मन्त्रालयमा योजना बनाउन मद्दत नै पुग्ने उनको भनाइ । मन्त्रीलाई धेरै समय जिम्मेवारबिहीन बनाउन नहुने बस्नेतको भनाइ छ । सरकार गठनका बेला उद्योग, पर्यटन तथा सहकारी मन्त्री दिनेमा सहमति भएको हो । बैशाख १२ गते उक्त जिम्मेवारी दिने कुरा छ,हेरौं के हुन्छ ?,'मन्त्री बस्नेतले भने । मुख्यमन्त्रीसहित ११ सदस्यीय मन्त्रिमण्डलमा चेतनारायण आचार्यलाई आर्थिक मामिला तथा योजना मन्त्रालय, दीपेन्द्रकुमार पुनमगरलाई स्वास्थ्य मन्त्राल्य र भण्डारीलाल अहिरलाई कृषि तथा भूमिव्यवस्था मन्त्रालयको जिम्मेवारी दिइएको छ । तर,जसपाबाट मन्त्री बनेका भण्डारीलाल अहिरले सरकार गठनका बेला पार्टीलाई २ मन्त्रालय दिने सहमति भएपनि कार्यान्वयन नभएको भन्दै आइतबार राजीनामा दिएका छन् । त्यसैगरी बिना विभागीय मन्त्रीमा एमालेका भूमिश्वर ढकाल, रत्नबहादुर खत्री, अर्जुनकुमार केसी र दिनेश पन्थी रहेका छन् । नागरिक उन्मुक्तिका धर्मबहादुर चौधरी, एकीकृत समाजवादीका भगवती अधिकारी र स्वतन्त्रबाट खड्क बस्नेत बिना विभागीय मन्त्री रहेका छन् ।"
बालविवाहमुक्त समाज बनाउने धामीझाँक्रीको अठोट,"दैलेख : दैलेखमा पहिलो पटक धामीझाँक्री तथा पुरोहित सम्मेलन गरिएको छ। बालविवाहविरुद्धको अभियानलाई प्रभावकारी बनाउन उक्त सम्मेलन गरिएको हो। विवाहका लागि स्थानीयहरू लगन हेराउन धार्मिक व्यक्तिहरु धामीझाँक्री र पुरोहितकोमा जाने गर्छन्। धामीझाँक्रीको सल्लाहमा विवाहको साइत जुराउने भएकाले उनीहरूलाई नै बालविवाह विरुद्धको अभियानमा सक्रिय बनाउन धामीझाँक्री र पुरोहित सम्मेलन आयोजना गरिएको बताइएको छ। बालविवाह विरुद्धको अभियानमा सामूहिक प्रतिबद्धतासहित समुदायमा परिचालन हुनका लागि धार्मिक व्यक्ति तथा धामीझाँक्रीहरुलाई ऐक्यबद्धता गराउन सम्मेलन आयोजना गरिएको हो। बालविवाह विरुद्ध बनेका कानुनी प्रावधान र बालविवाह गराइदिँदा धामीझाँक्री तथा पण्डितहरुलाई हुने सजायबारे जानकारी गराइएको छ। चामुण्डाविन्द्रासैनी नगरपालिकाको आयोजनामा भएको सम्मेलनमा स्थानीय धामीझाँक्री तथा पुरोहितहरुले बालविवाह मुक्त समाज बनाउने प्रतिबद्धता जनाएका छन्। सम्मेलनपछि स्थानीय धामी देवे कामीले बालविवाह रोक्ने अभियानमा सक्रिय रहने अठोट गरे। केटा र केटीको उमेर पुगेको छ या छैन भनेर यकिन गरेर मात्रै विवाहको साइत जुराउँछौँ, समाजमा बालविवाह हुनै नदिने गरि सामुहिक अभियान चलाउँछौँ, उनले भने। उमेर नपुगेका जोडीको विवाह नै बहिस्कार गर्ने उनको भनाइ छ। २० वर्ष उमेर पुगेर मात्रै विवाह गर्न खोज्नेहरुको लगन हेराउने र विवाहको कार्य सम्पन्न गरिदिने उनले बताए। कर्णालीमा तेस्रो र दैलेखमा पहिलो पटक भएको सम्मेलनमा सहभागी धामीझाँक्री, पुरोहित र स्थानीय सरोकारवालाहरुले ११ बुँदे प्रतिबद्धता जनाएका छन्। उनीहरुले पुर्खौदेखि मान्दै आएको देवी देवतालाई साक्षी राखेर बालविवाह नगर्ने र नगराउने प्रतिबद्धता जनाएका हुन्। बालविवाहको जन्ती, भोजभतेर जस्ता कार्यमा सहभागी नहुने, बालविवाह न्यूनीकरणका लागि लगानी बढाउने, बालबालिकाको विवाह नभई विद्यालय शिक्षामा जोड दिने प्रतिबद्धता गरिएको छ। यस्तै बालबालिकालाई कुनै प्रकारका हिंसा नगर्ने, बालबालिकाको विचार र भावनाको कदर गर्न तथा सुन्नका लागि पारिवारिक बैठक बस्ने परिपाटीको विकास गर्ने प्रतिबद्धता उनीहरुको छ। मेयर गणेशकुमार शाहीले गाउँ समाजमा विवाहको निम्तो आएको खण्डमा उमेर पुगेर भएको विवाह हो वा होइन भन्नेबारे यकिन गरेरमात्रै सहभागी हुने बताए। स्थानीय सरकार नै बालविवाहविरुद्ध लागिपरेका छौँ, यसमा विकास साझेदार संघसंस्थाले सघाउँदा हामीलाई सहज भएको छ, उनले भने बालबालिकाको क्षेत्रमा लगानी बढाउन हामी प्रतिबद्ध छौँ।"
सिर्सिया नदी प्रदुषित गर्ने उद्योग सिल गर्ने तयारीपछि उद्योगीहरूले मागे १५ दिनको समय,"वीरगन्ज : सिर्सिया नदी प्रदुषित गर्ने उद्योगहरूमा सिल नै गर्ने वीरगन्ज महानगरपालिकाले तयारी गरेपछि उद्योगीहरूले १५ दिनको समय माग्दै नदीमा प्रदुषण नगर्ने सामूहिक प्रतिबद्धता जनाएका छन् । वीरगन्ज महानगरका मेयर राजेशमान सिंहले नदी प्रदुषित गर्ने उद्योगमै पुगेर सिल गर्ने तयारी गरेको सुइको पाएपछि आइतबार साँझ ९ वटा उद्योगका सञ्चालकहरू महानगरपालिका कार्यालयमै पुगेर १५ दिनको समय मागेका हुन् । उनीहरूले १५ दिनभित्र उद्योगमा सबै व्यवस्थापन गरिसक्ने र त्यसपछि उद्योगका फोहोर र रसायनयुक्त पानी नदीमा बिसर्जन नगर्ने लिखित प्रतिबद्धता पनि जनाएका हुन् । वीरगन्जको लाइफलाइनका रुपमा रहेको सिर्सिया नदी विगत तीन दशक बढी समयदेखि उद्योगहरुले प्रदुषित गर्दै आइरहेका छन् ।नदीलाई प्रदुषणमुक्त बनाउन महानगरले यसअघि पटक पटक अनुगमन गर्नुका साथै एक वर्षपहिले पाँच वटा उद्योगलाई ३३ लाखको दरले जरीवानासमेत गरेको थियो । त्यसका बाबजुदपनि उद्योगीहरूले अटेरी गरेपछि वीरगन्ज महानगरका मेयर सिंहले सोमबार नदी प्रदुषित गर्ने उद्योगहरुमा सिल नै गर्ने तयारी गरेका थिए । यो खबर पाए लगत्तै उद्योगीहरू आइतबार साँझ मेयर सिंहको कार्यकक्षमा पुगेर हार गुहार गरेपछि महानगरले अन्तिम पटकका लागि १५ दिनको समय दिएको हो । छलफलमा मेयर सिंहले अब आफूले कसैको पनि कुरा नसुन्ने र नदी प्रदुषित गर्ने उद्योगविरुद्ध कडा कदम चाल्ने तयारी गरिसकेको चेतावनी दिए । त्यसपछि मेयर सिंहसंग हारगुहार गर्दै उद्योगीहरूले अन्तिम पटकका लागि १५ दिनको समय माग्दै १५ दिनभित्रमा आफूहरूले उद्योग परिसरमा वाटर ट्रिटमेन्ट प्लान्ट जडान गरिसक्ने र त्यसपछि उद्योगको फोहोर पदार्थ र रसायनयुक्त पानी नदिमा बिसर्जन नगर्ने लिखित प्रतिबद्धता जनाए । श्रीसिद्धी टेक्सटाइल्स प्रालि र न्यु पशुपति इण्डस्ट्रिजका सञ्चालक आशोक मित्तल, अर्निका प्रोसेसिङ उद्योग प्रालिका सञ्चालक गौरव गाडिया,नारायणी लेदर प्रालिका सञ्चालक सुशान्त चाचान,ग्लोबल लेदर उद्योग प्रालिका सञ्चालक उत्तम अग्रवाल, दुर्गा पुल्प एण्ड पेपर प्रालिका सञ्चालक प्रतिक अग्रवाल,मोरियम लेदर उद्योग प्रालिका प्रतिनिधी बालमुकुन्द चौधरी लगायत ९ जना उद्योगीले नदीमा उद्योगको ढल नमिसाउने र फोहोर नफाल्ने लिखित प्रतिबद्धता जनाएका हुन् । श्रीसिद्धी टेक्सटाइल्स प्रालि र र न्यु पशुपति इण्डस्ट्रिजका सञ्चालक आशोक मित्तलले महानगरसंग आफूहरुले १५ दिनको समय मागेको र त्यसपछि यदि नदीमा उद्योगको ढल वा फोहोर मिसाएको पाइएमा आफूहरु जस्तोसुकै कारबाही भोग्न तयार रहेको बताए । उनले भने,आर्थिक मन्दीका कारण हामीले उद्योगमा वाटर ट्रिटमेन्ट प्लान्ट जडान गर्न नसकेको हो । तर अब जसरी भएपनि १५ दिनभित्रमा हामीले त्यो काम गर्छौ । यदि गर्न सकेनौं भने कारबाही भोग्न तयार छौं । छलफलमा मेयर सिंहले उद्योगीहरुलाई यो अन्तिम पटकको चेतावनीसहित १५ दिनको समय दिएको बताए ।उद्योगीहरुलाई सुनाउँदै उनले भने, अहिलेसम्म उद्योगहीहरुको धेरै पटक कुरा सुनिसके । तर अब सुन्नेवाला छैन ।१६ औं दिनमा म आँफै नदी र उद्योगहरुको अनुगमनमा जान्छु ।यदि त्यस बेलापनि नदी प्रदुषित नै भएको भेटियो भने महानगरले अब कसैलाई बक्सिनेवाला छैन । हदैसम्मको कारबाही हुन्छ । अब त्यो कारबाही कस्तो खालको हुन्छ त्यो कुरा त त्यहि बेला नै थाहा हुन्छ । यसअघि गत असोज २९ मा वीरगन्ज महानगरमा पर्सा र बारा दुवै जिल्लाका सुरक्षा निकायका प्रमुख र उद्योगीहरु सहभागी बैठकले गत छठ पर्व अगाडि नै (कार्तिक महिनामा) सिर्सिया नदीको प्रदुषण नरोकिए सिलबन्दी गरेर उद्योगलाई कारबाही गर्ने लिखित निर्णय नै गरेको थियो ।उक्त बैठकमा सहभागी उद्योगीहरुलेपनि सिर्सिया नदीमा भइरहेको प्रदुषण रोक्ने प्रतिबद्धतापनि जनाएका थिए । त्यसअघि १४चैत २०७९ मा वीरगन्ज महानगरपालिकाले सिर्सिया नदी प्रदुषण गरेका वीरगन्न्जपथलैया औद्योगिक कोरिडोरमा रहेका पाँच वटा उद्योगलाई ३३ लाख रुपैयाँ जरिबाना समेत गरेको थियो ।यस्तै १६फागुन २०७९ मा पनि महानगगरले उद्योगहरुबाट निस्केको छाई सिर्सिया नदीमा फाल्ने ३ वटा ट्याक्टरलाई नियन्त्रणमा लिएर ११ हजार रुपैया जरिबाना तिराएको थियो । बाराको रामवनबाट सुरु भई पर्साको वीरगन्ज महानगर हुदैं सीमावर्ती भारतको रक्सौल सम्म बगेकाो सिर्सिया नदी विगत तीन दशकदेखि प्रदुषण र अतिक्रमणको चपेटामा पर्दै आएको छ । वीरगन्जपथलैया औद्योगिक कोरिडोरमा रहेका छाला, डिस्टीलरी, टेक्सटायल, घ्यू, साबुन, कागज लगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदो लगायतका विकारहरू सिधै नदीमा मिसाइँदा नदी प्रदुषित र दुर्गन्धित बनेको हो । नदीको प्रदुषण र दुर्गन्धले नदी आसपासमा रहेका बारा र पर्साका करिब दुई दर्जन गाउँका बासिन्दा प्रभावित हुँदै आएका छन्। सिर्सिया नदीको प्रदुषित पानीका कारण नदी छेउका बासिन्दा तथा पशु चौपायामा रोगको संक्रमणसमेत देखिने गरेको नदि छेउका स्थानीय बताउँछन् । २०६७ सालमा जिल्ला प्रशासन कार्यालय पर्साले सिर्सिया नदी अनुगमन समिति गठन गरेको थियो । उक्त समितिले नदीको स्थलगत अनुगमन गरी तयार पारेको प्रतिवेदनमा प्रदुषणको कारक उद्योगहरू नै रहेको उल्लेख थियो। प्रतिवेदनमा नदी प्रदुषण गर्ने र अविलम्ब कारबाही गर्नुपर्ने उद्योगहरुको नामै किटान गरिएको थियो ।रितेश त्रिपाठी संयोजकत्वको समितिको प्रतिवेदनमा नदि प्रदुषित बनाउनेमा औद्योगिक करिडोरका ४६ वटा उद्योगहरुको नाम किटान गरिएको थियो ।उक्त समितिले २०६७ साल मंसिर २२ मा तत्कालीन प्रमुख जिल्ला अधिकारी नागेन्द्र झालाई उक्त प्रतिवेदन बुझाएको थियो ।"
नक्कली भुटानी शरणार्थी प्रकरण : थुनामै राख्ने उच्चको आदेशविरुद्धको पुनरावेदनमा सुनुवाइ हुँदै,"काठमाडौं : सर्वोच्च अदालतमा नक्कली भुटानी शरणार्थी प्रकरणको मुद्दामा आज सुनुवाइ हुँदैछ। आइतबार सुनुवाइका लागि पेशी तोकिए पनि बहस नसकिएकाले मुद्दा हेर्दाहेर्दैमा राखिएको थियो। निलम्बित सचिव टेकनारायण पाण्डेसहितका प्रतिवादीहरूले दिएको पुनरावेदनमाथि न्यायाधीशद्वय कुमार रेग्मी र टेकप्रसाद ढुंगानाको इजलासमा सुनुवाइ भइरहेको हो। नक्कली भुटानी शरणार्थी प्रकरणमा उच्च अदालत पाटनले थुनामा राख्न दिएको आदेश बदरको माग गर्दै उनीहरूले विभिन्न मितिमा सर्वोच्चमा पुनरावेदन दिएका थिए। यसअघि सो निवेदनमाथि न्यायाधीश कुमार रेग्मीले कैफियत झिकाउने आदेश दिएका थिए। उच्चको आदेशविरुद्ध थुनामा रहेका गृहसचिव टेकनारायण पाण्डे,पूर्वमन्त्री टोपबहादुर रायमाझी,केशव प्रसाद दुलाल,सानु भण्डारी,सागर राई,इन्द्रजित राई,गोविन्दकुमार चौधरी,सन्देश शर्मा र आङटाङ शेर्पासमेतले निवेदन दिएका थिए। नेपाली नागरिकहरूलाई भुटानी शरणार्थीका रुपमा अमेरिका पठाइदिने प्रलोभनमा करोडौं ठगी गरेको अभियोगमा जिल्ला अदालत काठमाडौंमा मुद्दा दायर भएको थियो। उनीहरूविरुद्ध ठगी,लिखत किर्ते र राज्यविरुद्ध तथा संगठित अपराधसम्बन्धी कसुरमा मुद्दा दायर भएको छ। काठमाडौं जिल्ला अदालतले तत्काल उपस्थित १८ जना प्रतिवादीमध्ये १६ जनालाई थुनामा पठाउने आदेश दिएको थियो भने दुईजनालाई धरौटीमा छोडेको थियो। पाण्डेसहित १० जनाको हकमा थुनामा राख्ने जिल्लाको आदेश उच्चले सदर गरिदिएको थियो। सोही प्रकरणमा पूर्व गृहमन्त्री बालकृष्ण खाँण भने ३० लाख धरौटी बुझाएर रिहा भएका छन्। लक्ष्मी महर्जन,आशिष बुढाथोकी,टंककुमार गुरूङ र केशव तुलाधर साधारण तारेखमा रिहा भएका थिए।"
सन्दीपको पुनरावेदनको मुद्दा न्यायाधीश भट्ट र ढकालको इजलासमा,"काठमाडौं : काठमाडौं जिल्ला अदालतको फैसलाविरुद्ध क्रिकेटर सन्दीप लामिछानेले उच्च अदालत पाटनमा दिएको पुनरावेदनमा आज सुनुवाइ हुने भएको छ। न्यायाधीशद्वय सुदर्शनदेव भट्ट र पुरूषोत्तप्रसाद ढकालको इजलासमा मुद्दाको पेशी तोकिएको छ। यसअघि वैशाख ३ गते उच्च अदालतले गौशाला २६ ले जन्मदर्तामा जन्ममिति सच्याउन दिएको निवेदन र जन्ममिति स्पष्ट खुल्ने काजगात झिकाउन आदेश दिएको थियो। न्यायाधीशद्वय मुनेन्द्रप्रसाद अवस्थी र दुर्गाप्रसाद ढुंगेलको इजलासले गौशाला २६ ले जन्ममितिसम्बन्धी स्पष्ट हुने काजगात झिकाउन आदेश दिएको हो। यसअघि जिल्ला अदालतले पीडित गौशाला २६ को उमेर १८ वर्ष कटेको ठहर गरेको थियो। पीडितको उमेर १८ वर्ष कटेको भएपनि सन्दीपले सहमतिबिना नै शारीरिक सम्बन्ध राखेको भन्दै दोषी ठहर गरेको थियो। लामिछानेले गत फागुन २० गते उच्च अदालतमा पुनरावेदन दर्ता गराएका थिए। बलात्कार मुद्दामा आफू निर्दोष रहेको दावी गरेका छन्। जिल्ला अदालत काठमाडौंले जबरजस्ती करणी मुद्दामा लामिछानेलाई ८ वर्ष कैद सजाय सुनाएको थियो। न्यायाधीश शिशिरराज ढकालको इजलासले लामिछानेबाट ५ लाख रुपैयाँ क्षतिपूर्ति पीडितलाई भराउनुपर्ने फैसला गरेको थियो। नाबालिग बलात्कार गरेको आरोपमा गौशाला२६ ले लामिछानेविरुद्ध गत वर्ष भदौ २१ गते गौशाला प्रहरी कार्यालयमा उजुरी दिएकी थिइन्। तर,अदालतले जबरजस्ती करणीको जाहेरी दिने किशोरी नाबालिग नरहेको ठहर गरेको थियो। काठमाडौंको गौशालास्थित एक होटलमा लगेर बलात्कार गरेको आरोपमा पीडितले उजुरी दिएकी थिइन्।"
घर खरानी भएपछि बिचल्ली,"अर्घाखाँची : अर्घाखाँचीको भूमिकास्थान नगरपालिका३ रातामाटाकी बसन्ता मल्ल आइतबार घरको खरानी सोहोर्दै थिइन्। शनिबार लागेको आगोले उनको घरसहित अन्नपात र लत्ताकपडा खरानी बनाएपछि उनीलगायत टोलका १६ परिवारको बिचल्ली भएको छ। घर एक्कैछिनमा खरानी भयो। गाँसबासको टुङ्गो छैन। कहाँ बस्ने कहाँ खाने, आँशु झार्दै मल्लले भने। स्थानीय गङ्गाबहादुर विकको पनि मल्लको जस्तै पीडा छ। घरमा रहेको गरगहना, अन्न कपडा, लालपुर्जा, नागरिकता सबै जलेर नष्ट भयो, उनले भने, घरमा रहेका कुनैपनि वस्तु बचाउन सकिएन। बसन्ता र गङ्गाबहादुर मात्र हैन धारापानीमा शनिबार आगलागीमा परेर घर जलेका १३ परिवार अहिले खुला आकाशमुनि बस्न बाध्य छन्। आगोले भूमिकास्थान नगरपालिका धारापानीको रातामाटा, जाबुनडाँडा, बाजाखर्क, फलामखिल्जीलगायत गाउँमा आगोले १६ घर र १० गोठ जलेर नष्ट भएको जिल्ला प्रहरी कार्यालयका सूचना अधिकारी दीपेन्द्र रावलले जानकारी दिए। बस्तीमा पसेको आगो निभाइए पनि वनमा अझै पूर्णरुपमा निभाउन सकिएको छैन। प्रमुख जिल्ला अधिकारी सूर्यबहादुर खत्रीले गाउँमै गएर डढेलोले घर गुमाएका परिवारलाई खाद्यान्न सामग्री वितरण गरेका छन्। आगलागीबाट घर नष्ट भएका रातामाटा क्षेत्रका १६ परिवारलाई जिल्ला प्रशासन कार्यालयको पहलमा उद्योग वाणिज्य संघले खाद्यान्न सामग्री उपलब्ध गराएको हो। उद्योग वाणिज्य संघका जिल्ला अध्यक्ष प्रदीप मिश्रले चामल, दाल, तेल, नुनलगायत खाद्य सामग्री वितरण गरिएको बताए। आगोले गाउँनै सखाप भएको छ। जिल्लाका विभिन्न स्थानमा शनिबार लागेको आगलागीबाट ४३ घर गोठ जलेर नष्ट भएका छन्। शनिबार भूमिकास्थान नगरपालिका, शीतगङ्गा नगरपालिका र पाणिनि गाउँपालिकामा डढेलोले २० घर र २३ गोठ जलेर नष्ट भएका छन् भने ११ बाख्रा र ६ भैँसी मरेका छन्।"
"सर्लाहीको शिवनगरमा आगलागी, ३ पसल जलेर नष्ट","मलंगवा : सर्लाहीको चक्रघट्टा गाउँपालिका१ शिवनगरमा सोमबार आगलागी भएको छ। आगलागीमा परी ३ पसल जलेर नष्ट भएको छ। एक निर्माणाधीन भवनमा पनि क्षति भएको छ। विन्देश्वर साहको निर्माणाधीन घरबाट सलेको आगो साहकै औषधि पसलहरु पूर्णरुपमा खरानी बनेको छ। साहको निर्माणाधीन पक्की घरको दोस्रो तल्लाको छत ढलान थियो। ढलान गर्नका लागि पूजा गर्नका लागि बालिएको अगरबती सल्केर सटररिङ्ग गरेको काठमा पुग्दा आगलागी भएको स्थानीय बताउँछन्। पूजा गरेर ढलान गर्ने कामदारहरू खाना गएको बेला आगो लागेकाले कसैलाई थाहा नभएको स्थानीय विनोद साहले बताए। आगलागीले के कति क्षति भएको त्यसको विवरण अहिलेसम्म खुल्न सकेको छैन। आगोलाई स्थानीयबासी, प्रहरी र हरिवन नगरपालिकाबाट आएको बारुण यन्त्रले नियन्त्रणमा लिएको थियो। साहको घर गाउँबाट पर रहेकोले अरु घर जोगिएको उनले बताए। गाउँमा घर भएको भए धेरै क्षति हुन्थ्यो।"
"विश्वकै टाउको दुखाइ, प्लास्टिकको अनियन्त्रित उत्पादन","काठमाडौं : विश्वमा प्लास्टिकको डरलाग्दो उत्पादनबारे हालै साइन्स एडभान्स जर्नलमा एक सामग्री प्रकाशित भयो। त्यसलाई उद्धृत गर्दै फोब्र्स म्याग्जिनले भनेको छ ६० वर्षको इतिहासमा विश्वमा आठ बिलियन टन प्लास्टिक उत्पादन भएको छ। त्यसमध्ये ९० दशमलव ५ प्रतिशत प्लास्टिक पुनःप्रशोधन (रिसाइकल) भएको छैन। त्यसैकारण, प्रत्येक वर्ष ११ मिलियन टन प्लास्टिकको प्रदूषण समुन्द्रमा पुग्छ। प्लास्टिकको अनियन्त्रित उत्पादन र प्रयोग विश्व समुदायकै लागि टाउको दुखाइको विषय बन्दैछ। यो वर्ष पृथ्वी दिवसको नारा नै प्लानेट भर्सेस प्लास्टिक बनाइएको छ। सन् २०४० सम्ममा ६० प्रतिशत प्लास्टिकको उत्पादन कम हुनुपर्ने आवाज विश्वव्यापी उठेको छ। प्लास्टिक प्रदूषण विश्वव्यापी रूपमा चासो र चुनौती बन्दै गएको छ। सन् १९५० मा दुई मिलियन टन प्लास्टिक उत्पादन भएको थियो। हाल ४५० मिलियन टन प्लास्टिक उत्पादन हुँदै आएको छ। सन् २०५० सम्ममा यसको उत्पादन दोब्बर हुने अनुमान गरिएको छ। त्यसैगरी प्रत्येक मिनेटमा एक मिलियन प्लाटिकका बोतलहरू बिक्री हुने गर्छन्। बेलायतलगायत ५० भन्दा धेरै मुलुकहरूले सन् २०४० सम्ममा प्लास्टिक प्रदूषण अन्त्य गर्ने वचन दिएका छन्। विगतमा पृथ्वीलाई क्षय गर्ने भएकाले स्वच्छ ऊर्जा, विभिन्न प्रजातिका संरक्षण, जलवायु परिवर्तनलगायतका विषय पृथ्वी दिवसका मूल मुद्दा बनिसकेका छन्। यस वर्षको पृथ्वी दिवसको विषयवस्तु (थिम) प्लानेट भर्सेस प्लास्टिक रहेको छ। यो दिवस सन् १९७० देखि अमेरिकाबाट मनाउन सुरु गरिएको थियो। प्रत्येक वर्ष फरक थिम राखेर यो दिवस मनाउने गरिन्छ। प्लास्टिक नीति बन्यो, कार्यान्वयन भएन अन्तर्राष्ट्रिय एकीकृत पर्वतीय विकास केन्द्र (इसिमोड) को अध्ययनअनुसार, काठमाडौंमा मात्रै दैनिक ४ लाख ७० हजारदेखि ४ लाख ८० हजार प्लास्टिक झोलाको प्रयोग हुन्छ। दैनिक २७ टन प्लास्टिकजन्य फोहोर मात्रै उत्पादन हुने आकलन छ। वातावरण विभागका सूचना अधिकारी दीपक ज्ञवालीका अनुसार मुलुकमा ४० माइक्रोनभन्दा कमका प्लास्टिक प्रयोग गर्न नपाइने नियम लागू भइसकेको छ। प्लास्टिकजन्य प्रदूषणबाट मानव स्वास्थ्य तथा वातावरणमा हुने असरलाई मध्यनजर गरी यस्तो नियम बनाइएको हो। करिब दुई वर्षपहिला नै नियम लागू भए पनि कार्यान्वयन भएको छैन। कति हदसम्म नियमको पालना भयो भन्ने जानकारी पनि सरकारलाई छैन। सूचना अधिकारी ज्ञवाली भन्छन्, कतिपय अवस्थामा अवैध तरिकाले प्लास्टिक उत्पादन तथा आयात भइरहेको कारण पनि यस्ता विषयमा आधिकारिक जानकारी नभएको हो। मुलुकमा कति प्लास्टिक उत्पादन हुन्छ भन्ने आधिकारिक तथ्यांक छैन। किनकि कतिपय प्लास्टिक सानासाना उद्योगबाट उत्पादन हुन्छन्। एउटा कोठामा एउटा मेसिन राखेर प्लास्टिक उत्पादन गर्ने साना उद्योगहरू धेरै छन् र तिनीहरू कतै दर्ता पनि हुँदैनन्। तिनीहरूले सरकारले रोक लगाएको ४० माइक्रोनभन्दा कमका प्लास्टिक उत्पादन गर्ने गर्छन्। त्यसैगरी ४० माइक्रोनभन्दा कमलाई भन्सारले रोक लगाएकाले अवैध तरिकाले खुल्ला सीमाबाट पनि भित्रिने गर्छन। अवैध प्लास्टिक विभिन्न माध्यमबाट आउने भएकाले त्यसमा रोक लगाउने कार्य जटिल भएको उनले बताए। तर दर्ता भएर सञ्चालित उद्योगमा अनुगमन जाने र गल्ती गरेमा सम्झाउने गरिन्छ, ज्ञवाली भन्छन्, तर अवैधलाई कसरी नियमन गर्ने गाह्रो छ। कस्तो प्लास्टिक प्रयोग गर्ने ? ४० माइक्रोन भनेको झोलाको बाक्लोपना हो। प्लास्टिक नियमन निर्देशिकाले हरेक झोलामा साइज र बाक्लोपना लेभलिगं गर्नुपर्ने उल्लेख गरेको छ। झोलाको साइज र त्यसको बाक्लोपना कति छ भनेर प्रत्येक झोलामा खुलाउनु पर्छ। स्थापित केही उद्योगले त्यो कार्यान्वयन गरे पनि कतिपयले बाहिरको प्याकेटमा मात्रै साइज र बाक्लोपनाको बारेमा खुलाएका हुन्छन्। ज्ञवाली भन्छन, ४० माइक्रोनभन्दा तलको प्लास्टिक उत्पादकले उत्पादन गर्नु भएन, त्यसलाई व्यापारीले प्रयोगमा ल्याउनु भएन र प्रयोगकर्ताले प्रयोग गर्नु भएन। यी तिनै कुरालाई बन्देज गरिएको हो। तर कसैले पनि मानेका छैनन्। बाक्लो र पातलो प्लास्टिकमा फरक प्लाटिक बाक्लो या पातलो जस्तो भए पनि प्रभाव पार्ने उस्तै हो। तर प्लास्टिक रिसाइकल हुने चिज भएकाले त्यसलाई धेरै पटक प्रयोग गर्नका लागि यस्तो नियम लागू गरिएको हो। किनक एकपटक प्रयोग गर्नु र त्यही झोला बारम्बार प्रयोग गर्दा त्यसले कम प्रदूषण गर्छ। काठमाडौंमा दैनिक ४ लाख ८० हजार प्लास्टिक झोला प्रयोग दैनिक २७ टन प्लास्टिकजन्य फोहोर उत्पादन हुने ६० वर्षको इतिहासमा विश्वमा आठ बिलियन टन प्लास्टिक उत्पादन ९०५ प्रतिशत प्लास्टिक रिसाइकल भएको छैन। सन् २०४० सम्ममा ६० प्रतिशत उत्पादन कम हुनुपर्ने माग हाल ४५० मिलियन टन प्लास्टिक उत्पादन हुँदै आएको प्लास्टिक उत्पादन सन् २०५० सम्ममा दोब्बर हुने अनुमान प्रत्येक मिनेट विश्वमा एक मिलियन प्लाटिकका बोतलहरू बिक्री हुने गरेको प्रत्येक वर्ष ११ मिलियन टन प्लास्टिक प्रदूषण समुन्द्रमा पुग्ने गरेको रिसाइकल गर्न संकलन गर्ने कबाडीहरूले पनि ठूलो प्लास्टिक झोला बेच्दा फाइदा हुने भएकाले सानासाना झोला संकलन गर्दैनन्। त्यो अन्ततः हाम्रो वातावरणमा पुग्छ र प्रदूषण बढाउँछ। संकलन, रिसाइकल र पुनःप्रयोग भएमा मात्रै प्रदूषण कम हुन्छ। प्लास्टिक नै प्रयोग गर्दिन भनेर सम्भव नभए पनि त्यसलाई कसरी व्यवस्थापन गर्ने भन्ने विषय महŒवपूर्ण हुन्छ। त्यसैले गर्दा ४० माइक्रोनभन्दा कममा रोक लगाइएको हो। स्वास्थ्यदेखि हिमालसम्म असर पातलो या बाक्लो जस्तोसुकै प्लास्टिकको विशेषता भनेको विस्तारै टुक्रिँदै जान्छ। अन्तिममा हाम्रो आँखाले नदेख्ने साइजको कण बन्छ। विभिन्न स्वरूपबाट हरेक प्राणीसम्म पुग्छ। जलचर, जंगली जनावर, मानिस, इकोसिस्टमदेखि खाद्य साइकलबाट हरेक प्राणीको शरीरसम्म पुगेको अनुसन्धानहरूले देखाइसकेको ज्ञवाली बताउँछन्। मान्छेको किड्नी, रगत, मस्तिष्कमा सूूक्ष्म माइक्रोप्लास्टिकका कण देखिन थालेका छन्। यसबाट कतिसम्म प्रभाव परिरहेको छ भन्ने विषयमा अध्ययन भइरहेको ज्ञवालीले बताए। प्लास्टिकले मानवस्वास्थ्य, इकोसिस्टम, वातावरण सबैमा गम्भीर असर गरिरहेको छ। प्लास्टिकका ससाना कणहरू हावामा उडेर हिमालमा पुग्ने गरेका छन्। हिमालमा पुगेपछि हिउँ तथा हिमनदीलाई पगाल्ने काम गर्न थालेका छन्। यही गतिमा प्लास्टिकको असर हँुदै गएमा कालान्तरमा यसको असर डरलाग्दो हुने ज्ञवाली बताउँछन्। त्यसका लागि रोकथाम, जनचेतना अपरिहार्य छ। सामान्यतयाः प्लास्टिक यत्रतत्र छरियो भने वातावरणमा नराम्रो देखिनेमात्रै होइन नदीनालामा अड्किएर फोहोर बनाउँछ। जल निकासमा अवरोध गर्दा पानी अन्तै जाने समस्या थपेको छ। हेर्दा नराम्रो मात्र नभएर यसले विभिन्न खालका समस्या पनि निम्त्याउने गरेको छ। क्षतिपूर्तिको माग गर्ने, तर काम नगर्ने प्रवृत्ति नेपालमा भने पृथ्वीको संरक्षण, वातावरण र जलवायुको विषय भाषणमा मात्रै सीमित देखिन्छ। हालै अमेरिका भ्रमणमा पुगेका अर्थमन्त्री वर्षमान पुनले जलवायुले नेपालमा गम्भीर असर गरेकाले क्षतिपूर्ति पाउनुपर्ने माग गरे। त्यसैगरी विश्व जलवायु सम्मेलन कोप२८ मा प्रधानमन्त्री पुष्पकमल दाहालले पनि जलवायुले नेपाललाई असर गरिरहेकाले धनी देशले सहयोग गर्नुपर्ने बताएका थिए। नेतृत्व तहबाट विभिन्न फोरममा जलवायुले नेपालमा असर गरेको छ र क्षतिपूर्ति पाउनुपर्छ भन्दै आए पनि आफ्नो ठाउँबाट गर्नुपर्ने काम, कर्तव्यको सबालमा खासै जिम्मेवार देखिँदैनन्। जलवायु परिवर्तनका कारण समस्या भोगिरहेका बताउने राष्ट्र प्रमुखहरूले जलवायुजन्य हानिनोक्सानी व्यहोरेबापत लिने क्षतिपूर्ति पाउन के, कस्ता कदम सरकारको माध्यमबाट चाल्नुपर्छ भन्ने विषयमा ध्यान दिएका छैनन्। क्षतिपूर्ति लिनका लागि अन्तर्राष्ट्रिय मापदण्डअनुसारको काम गर्नुपर्ने, जलवायु परिवर्तनकै कारण क्षति भइरहेको वैज्ञानिक तथ्य पेस गर्नुपर्नेलगायतका विषयमा काम गर्न चुनौती रहेको वन तथा वातावरण मन्त्रालयका प्रवक्ता बद्रीराज ढुंगाना बताउँछन्। विकसित देशहरूले प्रयोग गरेको स्रोतसाधनका कारणले हाम्रो मुलुकमा भएको क्षतिको तथ्य र प्रमाणका आधार दाबी गर्न सकेमा फाइदा पुग्ने थियो, ढुंगाना भन्छन्, तर यस्ता विषयमा काम गर्न गाह्रो छ। जलवायुका जुनसुकै विषयका कोष पाउन पूरा गर्नुपर्ने सर्त एकदमै जटिल छन्। पाँच वर्षको अवधिमा क्षतिपूर्तिबापत जम्मा दुई सय मिलियनमात्रै मुलुकले पाएको ढुंगानाले बताए। कोषहरूबाट आएको पैसा प्रभावित तरिकाले खर्च गर्नुपर्ने हुन्छ। तर मुलुकमा विभिन्न आयोजना, परियोजना सञ्चालन गर्न नसकिएको, खरिद प्रक्रिया तथा ब्युरोक्रेसीका कारण भएको पैसा पनि खर्च गर्न समस्या भएको उनले बताए। जलवायु परिवर्तनको सबैभन्दा धेरै प्रभाव पर्वतीय भेगमा परेको छ, उनले भने, नेपालले कसरी जलवायु परिवर्तनको असर सामना गरिरहेको छ भन्ने सन्देश दिनलाई आगामी मेमा माउन्टेन डाइलग आयोजना गर्न लागेका छौं। समग्रमा पर्वतीय क्षेत्र जलवायुको असरबाट प्रभावित छ। त्यसको असर देखाउनेछौं। किनकि पर्वतीय क्षेत्रमा अन्तभन्दा बढी असर देखिसकेको छ। संयुक्त राष्ट्रसंघका महासचिव एन्टेनियो गुटेरेसले कोप २८ को पूर्वसन्ध्यामा नेपालका हिमाली क्षेत्रको भ्रमण गरे। जलवायु परिवर्तनको असरबारे प्रष्ट्याए। हिमालय क्षेत्रमा प्रभाव बढी भएकाले नै पर्वतीय देशहरूको गठबन्धन बनाउनुपर्छ भनेर पर्वतीय देशहरूको नेटवर्कमा नेपाल रहेको बताए। हिमालमा हिउँ क्रमशः घटिरहेको विभिन्न अध्ययनहरूले पनि देखाइसकेको छ। त्यसको असर विभिन्न रूपमा देखिएको छ। जलवायु परिवर्तन र यसको रोकथाम विश्वव्यापी मुद्दा भएकाले समाधान पनि विश्वव्यापी रूपमै खोज्नुपर्ने ढुंगाना बताउँछन्। विकसित देशलाई जैविक इन्धनको प्रयोग तथा कार्बन उत्सर्जन न्यूनीकरण गर्न नेपालजस्ता विकासोन्मुख मुलुकहरूले साझा प्रतिबद्धताका साथ दबाब दिनुपर्ने ढुंगानाले बताए। जलवायुबाट प्रभावित देशहरूले एउटै आवाज बनाएर विकसित देशहरूलाई दबाब नदिएसम्म यस्ता विषयमा सुनुवाइ नहुने र असर परिरहनेछ। खाद्यान्नमा पोषण नै कम हुन थालेको छ। हावामा बढी कार्बनडाइअक्साइड हुँदा फोटोसेन्थेसिस दु्रत मात्रामा भयो, त्यसैकारण खाद्यान्नमा कार्बोहाइड्रेडको मात्रा असाध्यै धेरै भयो। मकै, गहुँ, फापरलगायत बालीमा आइरन, जिंक, भिटामिन, मिनरल्स कम हुन थालेको छ। यो अत्यन्त गम्भीर समस्या हो। मधुकर उपाध्याय, जलाधारविज्ञ जलवायु परिवर्तनको असर सबैभन्दा धेरै पर्वतीय भेगमा परेको छ। मुलुकले कसरी जलवायु परिवर्तनको असर सामना गरिरहेको छ भन्ने सन्देश दिनलाई आगामी मेमा माउन्टेन डाइलग आयोजना गर्न लागेका छौं। बद्रीराज ढुंगाना, प्रवक्ता, वन मन्त्रालय ४० माइक्रोनभन्दा कमका प्लास्टिक प्रयोग गर्न नपाइने नियम लागू भइसकेको छ। कतिपय अवस्थामा अवैध तरिकाले प्लास्टिक उत्पादन तथा आयात भइरहेको छ। दीपक ज्ञवाली, सूचना अधिकारी, वातावरण विभाग जलाधरविज्ञ मधुकर उपाध्याय जलवायुको असर हिमालमा तुरुन्त देखिए पनि अन्य क्षेत्रमा परेको असर गम्भीर र नदेखिने खालको रहेको बताउँछन्। झट्ट देखिने, सबैलाई बुझाउन सकिने स्पष्ट सूचक भयो हिमाल, उपाध्याय भन्छन्, त्यसैले अध्ययन, अनुसन्धान गर्नेहरूको रुचि यसैमा जाग्यो। तर अन्य क्षेत्रमा परेको असर पनि उत्तिकै गम्भीर छ। जलवायु परिवर्तनको असर तराई, पहाड, उपत्यकालगायत सबैतिर उत्तिकै छ। वर्षाको चरित्रमा आएको परिवर्तन, बेमौसमी वर्षा, बालीमा रोगव्याधिलगायतको असर धेरै मात्रामा छ। त्यसैले हिउँ पग्लियो मात्र भन्ने नभएर, हाम्रो रहनसहन, उत्पादन, खेतीपाती, पानीको मूल सुकेर विस्थापित हुनुपरेको, बसाइँसराइ गर्नु परेका कुरा, विपद्ले विस्थापित भएका मानिसका बिल्लीबाठ भएका कुराहरू समावेश हुनुपर्छ, उपाध्यायले भने। उनले जलवायु परिवर्तनका कारण खाद्यान्नमा पोषण नै कम हुन थालेको बताए। हावामा बढी कार्बनडाइअक्साइड हुँदा फोटोसेन्थेसिस दु्रत मात्रामा हुन थाल्यो उपाध्यायले थपे, हामीले खाने खाद्यान्नमा कार्बोहाइड्रेडको मात्रा असाध्यै धेरै भयो। मकै, गहुँ, फापरलगायत बालीमा आइरन, जिंक, भिटामिन, मिनरल्स कम हुन थालेको छ। यो अत्यन्त गम्भीर समस्या हो। जुन रूपमा त्यसको पोषण घट्छ त्यसलाई सम्बोधन गर्ने गरी काम गर्नुपर्ने हुन्छ। अबका बिउहरू सबै पोषण भएको बनाउनुपर्छ। जुन (बायोफोर्टिफिकेसन प्रविधि) प्रत्यक्ष बिउबाट नै गर्नुपर्ने हुन्छ। यो दीर्घकालीन समाधानका उपाय हो। यस्ता विषयहरू सरकारको चासोको विषय बन्नुपर्ने उनले सुझाए।"
"रामेछाप नगरपालिकामा आगलागी, घर गोठ जले","रामेछाप : रामेछापको रामेछाप नगरपालिका७ डुँडेमा आगलागी हुँदा घर गोठ जलेर नष्ट भएका छन्। आइतबार दिउँसो जङ्गलमा लागेको आगो गाउँमा २ वटा घर केही गोठहरु जलेर पूर्णरुपमा क्षति भएको छ। आगलागीबाट तेजबहादुर मगरको जस्ताको छाना भएको १ घर र खरले छाएको २ वटा गोठ पूर्णरुपमा जलेको छ। रोहित हायूको ३ वटा खरले छाएको गोठ र डेकबहादुर श्रेष्ठको १ घर र गोठ जलेको स्थानीय रोहित हायूले जानकारी दिए। आगलागीबाट मानवीय तथा पशुचौपायामा क्षति नभए पनि घरभित्र रहेको धनमाल, अन्नपात, लत्ताकपडा सबै जलेर नष्ट भएको हायूले बताए। यसैबीच रामेछाप नगरपालिका६ डान्सिङटारमा आगलागी हुँदा ४ वटा घर गोठ जलेर नष्ट भएको छ। आइतबार दिउँसोको समयमा जङ्गलमा लागेको आगो गाउँमा पस्दा २ वटा घर र २ वटा गोठ पूर्ण रुपमा जलेर नष्ट भएको हो। आगलागीबाट जबरबहादुर गोले र तुलामाया मगरको घर जलेर नष्ट भएको स्थानीय पूर्णबहादुर मगरले जानकारी दिए। आगलागीबाट घरमा भएको सबै अन्नपात, लत्ताकपडा जलेर नष्ट भएको स्थानीय बताएका छन्।"
मनाङमा एक वर्षमा २१ हजार पर्यटक भित्रिए,"मनाङ : हिमाली जिल्ला मनाङ आउने पर्यटक बढ्दै गएका छन्। विश्वकै १०औँ स्थानमा पर्ने जोखिमयुक्त पदमार्ग र मनास्लु पदयात्राको यात्रामा आउने विदेशी पर्यटक आगमन बढ्दो छ। विसं २०८० मा २१ हजार चार सय ९५ पर्यटक भित्रिएका अन्नपूर्ण क्षेत्र संरक्षण आयोजनाले जनाएको छ। वैशाखदेखि चैत मसान्तसम्ममा सो संख्यामा विदेशी पर्यटक भित्रिएका हुन्। तीमध्ये फ्रान्सका नागरिक बढी आगमन भएको तथ्यांकमा उल्लेख छ। मनाङ फ्रान्सका नागरिकको रोजाइमा पर्ने गरेको अन्नपूर्ण क्षेत्र संरक्षण आयोजनाका प्रमुख ढकबहादुर भुजेलले जानकारी दिए। उनका अनुसार फ्रान्सका एक वर्षमा दुई हजार चार सय ८२ मनाङ भ्रमणमा आएको तथ्यांकमा उल्लेख छ। त्यस्तै इजरायलका एक हजार आठ सय २१ र जर्मनीका एक हजार सात सय ५४ नागरिक मनाङ भ्रमणमा आएको तथ्यांक रहेको उनले बताए। विदेशीको रोजाइमा मनाङ प्रमुख रहने गरेको पाइएको प्रमुख भुजेलले बताए। उनले भने, अन्य देशबाट पर्यटक आउने भए पनि यी देशका नागरिक बढी आउने गरेका छन्, संख्याको आधारमा यी धेरै हुन्, अमेरिका, चाइना, रसिया, भारतका पर्यटक पनि आउने क्रम बढ्दै गएको तथ्यांक हामीमा दर्ता भएका छन्। मनाङ प्राकृतिक सम्पदाले भरिपूर्ण भएकाले पनि पर्यटकको रोजाइमा पर्ने गरेको उनको भनाइ छ। नयाँ वर्ष २०८१ को पहिलो दिनमा मात्रै एक सय १५ विदेशी पर्यटक भित्रिएको प्रमुख भुजेलले जानकारी दिए। उनका अनुसार नयाँ वर्षका दिनमा आन्तरिक पर्यटकको समेत उल्लेख्य आगमन भएको थियो। सडक सञ्जालले मनाङ आउने आन्तरिक पर्यटकलाई समेत सहज भएको उनको भनाइ छ। आन्तरिक पर्यटक पनि बिदाको समयमा भ्रमणमा आउने क्रम बढ्दो रहेको अन्नपूर्ण क्षेत्र संरक्षण आयोजनाका प्रकृति पर्यटनविद भुपेन्द्र गुरुङले जानकारी दिए। उनले भने, तीनचार दिनको बिदा लगातार परेको अवस्थामा मनाङमा आन्तरिक पर्यटकले भरिभराउ हुन्छ, भ्रमणमा निस्कने प्रविधि नेपालीमा पनि बढ्दै गएको छ। आन्तरिक पर्यटकको भने अभिलेख राखिदैन तर, पर्यटकको आगमन भने उल्लेख्य हुने गरेका उनको भनाइ छ। यहाँ भित्रिने पर्यटक अधिकांश थोराङ्ला भञ्ज्याङ हुँदै मुस्ताङ निस्कन्छन् भने केही पर्यटक लार्के भञ्ज्याङ हुँदै मनास्लुतर्फ लाग्ने गर्दछन्। आन्तरिक पर्यटकको रोजाइमा तिलिचो ताल पर्ने गरेको मनाङ ङिस्याङ गाउँपालिका९ का वडाध्यक्ष चोल्पा गुरुङले बताए। केही दिन बिदा भएको बेलामा आन्तरिक पर्यटक तिलिचो ताललाई मुख्य गन्तव्य बनाएर आउने गरेका उनले बताए। दुई समयमा मनाङका पदमार्गमा यात्रा गर्न सकिन्छ। कोभिडको सङ्क्रमण र विसं २०७८ को बाढी पहिरोपछि यहाँ पर्यटक आवागमनमा वृद्धि हुँदै गएको छ। पर्यटक हिमाल, पहाडका दृश्य, मनाङवासीको संस्कार, संस्कृति, रीतिरिवाज, प्राकृतिक सुन्दरता हेर्न पर्यटकको आगमन हुने गर्दछ। साथै अन्नपूर्ण पदमार्गमार्फत पर्यटक मनाङबाट थोराङ्ला भञ्ज्याङ पार गरी मुस्ताङ हुँदै पोखरा पुग्ने गर्दछन्। अन्नपूर्ण पदमार्गको प्रवेशद्वार लमजुङको बेँसीसहर नगरपालिका७ मनाङ्गे चौताराबाट यात्राको सुरुआत हुन्छ। अन्नपूर्ण पदमार्गमा लमजुङसहित मनाङ, मुस्ताङ, म्याग्दी र कास्की गरी पाँच जिल्ला जोडिएका छन्। काठमाडौंदेखि बेँसीसहरसम्म सवारी साधनमा पर्यटक आउने गर्दछन्। पछिल्लो समय सडक सहज भएपछि सवारी साधनमा नै चामे, खाङ्सारसम्म सवारी साधनमा नै पुग्ने गरेको पाइन्छ। त्यसपछि मात्रै मुख्य गन्तव्यतर्फ पदमार्गको यात्रा गर्ने गरेको भेटिन्छ। रासस"
प्रतिष्ठित मानवअधिकार पुरस्कार डा परियारलाई,"काठमाडौं : मानवअधिकार क्षेत्रमा देशको सर्वाधिक प्रतिष्ठित कर्मयोगी बद्री पहाडी समाजसेवा पुरस्कार२०८० डा विष्णुमाया परियारलाई प्रदान गरिएको छ। मानवअधिकार, सामाजिक न्याय र नागरिक सशक्तीकरण क्षेत्रमा डा परियारले अन्तर्राष्ट्रिय क्षेत्रमा ख्याति कमाएकी छन्। मानवअधिकार तथा शान्ति समाजले हरेक वर्ष यो पुरस्कार दिन्छ। यसको राशि १ लाख १० हजार रुपैयाँ छ। पूर्वप्रधानन्यायाधीश सुशीला कार्कीले विशेष समारोहमा उनलाई प्रशंसापत्र र पुरस्कार हस्तान्तरण गरेकी हुन्। समारोहमा ठूलो संख्यामा देशका विशिष्ट व्यक्तिहरू सहभागी थिए। मानवअधिकार एवं सामाजिक न्यायका क्षेत्रका विशिष्ट योगदान पुर्याउनेलाई प्रत्येक वर्ष कर्मयोगी बद्री पहाडी समाजसेवा पुरस्कार प्रदान गरिँदै आएको शान्ति समाजका अध्यक्ष रामकृष्ण बरालले जानकारी दिए। दलित गरिव बालबालिका तथा महिलाको उत्थान र अधिकारका २५ वर्षदेखि अभियन्ता डा परियारले काम गर्दै आएकी छिन्। राष्ट्रिय एवं अन्तर्राष्ट्रिय स्तरमा मानवअधिकार, सामाजिक न्याय, समानताका लागि समेत उनी क्रियाशील छिन्। डा परियारले आफूले पाएको पुरस्कार मानवअधिकार तथा सामाजिक न्यायका क्षेत्रमा काम गर्दै आएका अभियन्ता तथा अधिकारकर्मीमा सम्पर्ण गरेकी छिन्। प्राप्त पुरस्कार राशि बालबालिका तथा महिलाको उत्थानमा खर्च गर्ने घोषणासमेत गरेकी छन्। प्रतिष्ठित अमेरिकी प्रकाशन गृह म्याकग्र हिलद्वारा प्रकाशित विश्वव्यापी पाठ्यपुस्तक दि राइटर्स माइन्डसेटमा डा परियारबारे लेखिएको एउटा पाठ छ। गोरखाको दुर्गम गाउँको गरिब दलित परिवारमा जन्मिएकी उनी पिसकर्पको सहयोगमा कसरी यो ठाउँमा पुगिन् भन्ने वृत्तान्त त्यसमा समेटिएको छ। उनले प्रतिष्ठित दर्जनौं अन्तर्राष्ट्रिय पुरस्कार पाइसकेकी छन्। विदेशमा धेरै पुरस्कार र सम्मान पाएँ, ती सबैभन्दा मातृभूमिमा पाएको पुरस्कार र सम्मानले मेरो जीवनमा विशेष महŒव राखेको छ, पुरस्कार पाएपछि भावुक बनेकी उनले भनिन्, मानवअधिकार र सामाजिक न्यायका लागि मेरो लडाइँलाई अझ उचाइमा पुर्याउन यसले हौसला दिएको छ। डापरियारले विभेदविरुद्ध गाउँदेखि सुरु गरेका संघर्षले अमेरिकासम्म चर्चा कमाएकी छिन्। सामाजिक क्षेत्रमा काम गरेर नेपाल र नेपालीको शिर उच्चो पारेको भन्दै उनले प्रशंसा बटुलेकी छन्। डा परियारले कार्यक्रममा भनिन्, मेरो माता र पिताले मलाई दिएकोजस्तै अवसर र स्वतन्त्रता पाउने हो भने सबै छोरीले हरेक क्षेत्रमा सफलता हासिल गर्छन्। सन् १९७३ को डिसेम्बर १९ मा गोरखामा जन्मिएकी डा परियारको जीवनकथा अमेरिकाको म्यासाच्युसेटस राज्यको शिक्षा विभागद्वारा कक्षा ७ को पाठ्यक्रममा समेत संलग्न छ। अधिकारका क्षेत्रमा क्रियाशील संस्था एसोसिएसन फर दलित वुमन्स एड्भान्समेट अफ नेपाल (एड्वान) की संस्थापक अध्यक्ष डा परियारले अमेरिकाको क्लार्क विश्वविद्यालयबाट स्नातकोत्तर गरेकी छिन्। पाइन म्यानर कलेजले सन् २०१३ मा मानार्थ डिलिट (डक्टर अफ लेटर्स) बाट उनलाई सम्मान गरेको थियो। उनका दुई वटा कृति प्रकाशित छन्। समारोहमा बोल्दै पुर्वप्रधानन्यायाधीश कार्कीले डा परियारको सफलताको कथा सुनेर खुुसी लागेको बताइन्। जीवनमा कडा परिश्रम एवं क्षमताले मात्रै उपलब्धि हासिल हुन्छ भन्ने उदाहरण हुन् डा परियार, उनले भनिन्, समाजिक न्याय र मानवअधिकार सुनिश्चितताका लागि समाजमा शिक्षा र सचेतनाको आवश्यकता छ। उपसभामुख इन्दिरा रानामगरले धर्म, जात, सम्प्रदाय, बोलीको आधारका कसैले कसैलाई छुवाछूत, दुव्र्यवहार, हेलाँ गर्नु नहुने बताइन्। त्यस्ता भेदभाव र छुवाछूतविरुद्ध डा परियारको आन्दोलनको उदाहरण यसमा प्रस्तुत गरिन्। उच्च अदालतका पूर्वन्यायाधीश शेषकान्त शिवाकोटीले डा परियारको जीवनसंघर्ष र सफलताको फेहरिस्त प्रस्तुत गरे। अन्नपूर्ण पोस्ट्का प्रधान सम्पादक अखण्ड भडारीले डा परियारलाई भर्याङसँग तुलना गरे। विष्णु एउटा लिस्नु हुन्, जो भुइँमा टेकेर शिखरमा चुमेको हुन्छ। र, धेरैलाई माथि पुर्याउन साथ दिइरहेको हुन्छ।"
