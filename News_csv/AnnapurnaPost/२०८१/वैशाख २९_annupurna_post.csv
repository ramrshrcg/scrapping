शीर्षक,विवरण
नुवाकोटमा नागरिकता त्याग्नेहरू बढे,"नुवाकोट : विदेशमा स्थायी बसोबास गरिहेकामध्ये नुवाकोटमा नागरिकता त्याग्नेहरू बढेका छन्। विभिन्न देशमा पुगेकाहरूले नेपाली नागरिकता त्यागेका हुन्। हालसम्म नुवाकोटमा ६८ जनाले नेपाली नागरिकता परित्याग गरेका छन्। ३८ जना पुरुष र ३० जना महिलाले नागरिकता त्यागेको जिल्ला प्रशासन कार्यालय नुवाकोटले जनाएको छ। कार्यालयको तथ्यांकअनुसार २०८१ साल वैशाखको अन्तिम सातासम्म ६८ जनाले विदेशी नागरिक बन्नका लागि नेपाली नागरिकता त्याग गरेको उल्लेख छ। महिलाका तुलनामा पुरुषको संख्या बढी छ। नेपालमा बेरोजगार, राजनीतिक अस्थिरता, भ्रष्टाचार, शिक्षा र स्वास्थ्यलाई मुख्य कारण देखाउँदै विदेशी मुलुक पुगेका नेपाली नागरिक उतै बस्न चाहेको पाइएको शिक्षाप्रेमी विष्णुप्रसाद पनेरुको भनाइ छ। १२ स्थानीय तह रहेको नुवाकोटमा अधिकांश युवायुवती रोजगार र अध्ययनका लागि भन्दै विदेशिने गरेका छन्। सरकारले आफ्नो नागरिकको शिक्षा, स्वास्थ्य, सुरक्षा, रोजगारको ग्यारेन्टी गर्न नसक्नु विदेश पलायनको प्रमुख कारण रहेको विदुर नपा ९ नुवाकोटबाट १५ वर्ष अघि वेलायत पुगेका युवा कपिल रिमालको भनाइ छ। उनले अगाडि भने, भष्ट्राचार नियन्त्रण, शिक्षा, स्वास्थ्य रोजगारका लागि यस्तै अवस्था रहीरहे अझै धेरै युवाहरू विदेशिन वाध्य हुनेछन्। अब युवा शक्ति स्वदेशै रमाउने राज्यको नीति बनाइनुपर्छ। हालः अमेरिका, क्यानडा, बेलायत, हङकङ, बेल्जियम, युगाण्डा, अष्ट्रेलिया, फ्रान्स, जर्मनी, फिनल्याण्ड, जापान, न्यूजील्याण्ड, पोर्चुगल, स्पेन, इटाली, केन्यामा वस्दै आएका छन्। डीभी, पीआर लिएर विदेश बसेका र विदेशी नागरिकसँग विवाह गरी बसेकाले पनि नागरिकता त्याग गर्ने गरेको नुवाकोटका प्रमुख जिल्ला अधिकारी रामकृष्ण अधिकारीको भनाइ छ। प्रजिअ अधिकारीका अनुसार मुख्यतः गैरआवासीय नेपाली नागरिकले नागरिकता लिन पाउने भएपछि एनआरएन नागरिकता लिन र नेपालमै नबस्ने लक्ष्य लिएर नागरिकता परित्यागको गर्नेहरु बढेका हुन् । सवैभन्दा वढि नागरिकता त्याग गर्नेहरको संख्या गत वर्षको असोजदेखि धेरै रहेको छ।"
"पर्सामा १३ वर्षीया बालिकामाथि बलात्कार, प्रहरीले दर्ता गरेन जोहरी","वीरगन्ज : पर्सामा १३ वर्षकी एक दलित बालिकामाथि बलात्कार भएको घटना सार्वजनिक भएको छ। पर्साको कालिकामाई गाँउपालिका३ हरिहपुर वीर्ताकी १३ वर्षीया बालिकालाई उनकै छिमेकका ५० वर्षीय बनारसी महतो केवटले वैशाख २२ गते शनिबार राति बलात्कार गरेको घटना शनिबार सार्वजनिक भएको हो। वैशाख २२ गते राति ११३० बजेतिर आफ्नै आंगनमा रहेको चापाकलमा पानी लिन घरबाट बाहिर निस्किएका बेला छिमेकका केवटले मुख थुनेर बाँसघारीमा लगेर नशालु पदार्थ सुंघाएर बेहोश बनाई बलात्कार गरेको पीडित भनिएकी बालिकाले शनिबार अन्नपूर्णपोस्ट्कर्मीलाई बताइन्। पीडित भनिएकी बालिकाका बुबाका अनुसार वैशाख २२ गते पानी लिन घर बाहिर निस्किएकी ती बालिकालाई छिमेकका महिलाहरूले वैशाख २३ गते विहान झिसमिसेमा बाँसघारीमा अचेत अवस्थामा देखेर खबर गरेका थिए। उक्त खबर पाएर बाँसघारीमा पुग्दा आफ्नी छोरी अर्धनग्न अवस्थामा अचेत फेला परेको पीडित भनिएकी बालिकाका बुबाले बताए। त्यसपछि घरमा ल्याएर घरेलु उपचार गरेको र होस खुलेपछि रुँदै छोरीले आफूसँग केवटले गरेको दुष्कर्मका बारेमा सविस्तार बताएको उनले बताए। पीडित भनिएकी बालिकाकाले आफ्ना बुबालाई बताएअनुसार राति पानी लिन आँगनको चापाकलमा गएका बेला पछाडिबाट आएका केवटले मुख थुनेर बाँसघारीमा लगेका थिए। बाँसघारीमा पुर्याएपछि केवटले बालिकाको हात र खुट्टा आफ्नो गम्छाले बाँधेर मुखमा रुमाल कोचेर करणी गर्न खोज्दा बालिकाले चिच्याएर प्रतिवाद गरेकी थिइन्। केवटले खल्तीबाट नशालु पर्दा निकालेर बालिकाको नाकमा सुँघाएर बेहोस बनाएका थिए। घटनाबारे आरोपित केवटको घरमा वैशाख २३ गते विहान आफूहरू पुगेर सोधीखोजी गर्दा केवटले आफूले बलात्कार गरेको स्वीकार गर्दै १ लाख रुपैयाँ लिएर चुपचाप बस्न धम्की पनि दिएको पीडित भनिएकी बालिकाका बुबाले बताए। उनले भने, केवटले तिमीहरू सानो जातका हौं केही गर्न सक्दैनौं मलाई। मेरो पहुँच ठूलाबडा नेताहरूसँग छ। मेरो कुरा मानेनौं भने तिम्रो छोरीलाई भारतमा लगेर बेचिदिन्छु। अनि तिमीलाई पनि मारेर फालिदन्छिु भनेर धम्क्याए। आरोपित केवट पहिल्यैदेखि अपराधिक गतिविधिमा संलग्न व्याक्ति भएको र अपहरण तथा ज्यान मार्ने मुद्दामा १० वर्ष जेल सजाय काटेर छुटेका व्याक्ति पनि भएका कारण उनको डर र लोकलाजका कारणले पनि एक दुई दिन घटना लुकाएर राखेको पीडित भनिएकी बालिकाका बुबाले बताए। तर, आरोपित केवटबाट लगातार धम्की आउन थालेपछि गत मंगलबार जिल्ला प्रहरी कार्यालय पर्सामा जाहेरी दरखास्त लिएर पुगे पनि प्रहरीले हालसम्म जाहेरी दर्ता नै नगरेको दुखेसो पनि उनले सुनाए। उनले भने, अपराधि अहिलेसम्म पक्राउ पनि परेको छैन। यता प्रहरीमा चार दिनदेखि सधैं धाइरहेको छु। तर, प्रहरीले जाहेरी दर्ता गर्न आलटाल गरिरहेको छ। उनले प्रहरीले जाहेरी दर्ता गर्नुपर्ने र आफ्नी छोरीसँग दुष्कर्म गरेका केवटलाई तत्कालै पक्राउ गरेर कारबाही गर्नुपर्ने बताए। यता जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले भने पीडित भनिएकी बालिका र जाहेरी लिएर आउने उनका बुबाको बयान फरक परेकाले प्रहरीले जाहेरी दर्ता नगरेको बताए। स्वास्थ्य परीक्षणका लागि बालिकालाई शुक्रबार नारायणी अस्पतालमा पठाएको भन्दै उनले भने, परीक्षणको रिपोर्ट आएपछिमात्रै त्यसको आधारमा प्रहरीले जाहेरी दर्ता गर्छ। आरोपित भनिएका केवट भने घट्ना भएकै समयदेखि घर छाडेर फरार रहेको उनले बताए। फरार रहेका उनको प्रहरीले खोजी गरिरहेको थापाले बताए।"
"गोरखा दरबारमा सेतो पुतलीको बिगबिगी, शापुको त्रास","गोरखा : सेतो पुतली अत्याधिक थुप्रिएपछि गोरखा दरबार, गोरखकाली तथा गोरखनाथ मन्दिरमा आउने तिर्थालु भक्तजनहरूमा आँखा हुने गम्भीर संक्रमण (शापु)को त्रास बढेको छ। मन्दिरमा जहाँतहीँ विषालु पुतली देखेर भक्तजनहरू डराउने गरेको गोरखा दरबार हेरचाह अड्डाका प्रमुख विष्णुप्रसाद पाठकले जानकारी दिए। मन्दिर र दरबारको जहाँतहीँ सेतो पुतली देखेर भक्तजनहरु तर्सिनुहुन्छ, पाठक भन्छन्, यसलाई यहाँबाट हटाउने उपाय केही थाहा छैन। हामीले सेतोपुतलीबाट मुक्ति पाउन सामाजिक सञ्जालमा पनि लेखेर राय सुझाव मागेका थियौं। तर, व्यवहारिक उपाय कहीँबाट पाउन नसकेको उनको भनाइ छ। सेतोपुतलीले अत्याएर भक्तजनहरू नआउलान् भन्नेसम्मको चिन्ता भएको मन्दिरका पुजारी शारदाप्रसाद भट्टराईको भनाइ छ। सेतोपुतलीको झुसले आँखाको ज्योति नै गुम्न सक्छ भन्ने सबैलाई थाहा छ। यस्तो खतरनाक पुतली मन्दिरभरि देखेपछि सबै डराएको देखिन्छ, उनी भन्छन्, यो समस्या चाँडोभन्दा चाँडो समाधान गर्न सम्बन्धित निकायको ध्यानाकर्षण हुनुपर्छ। यसबाट मन्दिरका पुजारी, सुसारे, भक्तजन कोही पनि समस्यामा नपरुन् भन्ने आफ्नो अपेक्षा रहेको उनको भनाइ छ। मन्दिरभरि सेतोपुतली देखेर डरत्रास बढाएको मन्दिरमा भेटिएका एक भक्तजन शिव सुनारले बताए। ठूला मान्छे त सावधानी अपनाएर बच्न सके पनि भक्तजनसँग आएका बालबच्चालाई जोगाउन मुस्किल हुने उनले बताए। सेतो पुतलीको झुस आँखामा परेमा त्यसले सिजनल हाइपरएक्यूट प्यान युभिट्स (शापु) नामको आँखाको संक्रमण गराउँछ। यसले आँखाको ज्योतीसम्म गुमाइदिन सक्ने हुनाले बचेर पूजाआजा गर्न गोरखा दरबार हेरचाह अड्डाले अनुरोध गरेको छ। दुईदुई वर्षमा देखिने भने पनि गत वर्ष व्यापक देखिएको यो पुतली यस वर्ष पनि देखिएको हो। केही दिनदेखि शापुका बिरामी फाट्टफुट्ट आउन थालेका गोरखा आँखा उपचार केन्द्रका बालकृष्ण पोखरेलको भनाइ छ।"
स्वास्थ्य र शिक्षामा तीनै तहका सरकार गम्भीर : मन्त्री यादव,"महोत्तरी : जलेश्वरस्थित प्रादेशिक अस्पतालमा रहेको ब्लड बैंकको उद्घाटन तथा प्रशासकीय भवनको शिलान्यास सम्पन्न भएको छ। शनिबार अस्पताल परिसरमा आयोजित एक समारोहकाबीच उपप्रधान एवं स्वास्थ्य तथा जनसंख्यामन्त्री उपेन्द्र यादवले ब्लड बैंकको उद्घाटन र प्रशासकीय भवनको शिलान्यास गरेका हुन्। जनताले सरकारबाट पाउने सेवा सुविधामध्ये महत्वपूर्ण मानिएको स्वास्थ्य र शिक्षातर्फ तीनै तहका सरकारले नागरिकस्तरमा प्रत्यक्षरूपमा पुर्याउनका लागि सक्रिय रहेको मन्त्री यादवले बताए। जसको उदाहरणको रूपमा मधेस प्रदेशको जनकपुरमा मधेस स्वास्थ्य विज्ञान प्रतिष्ठान, राजविराजमा रामराजाप्रसाद सिंह स्वास्थ्य विज्ञान प्रतिष्ठानलगायतका स्वास्थ्य प्रतिष्ठान संरचनाको निर्माण गरिनु संघीयताकै देन भएको उनको दाबी छ। उनले संघीय सरकार र मधेश प्रदेश सरकारले स्वास्थ्य क्षेत्रको विकासमा हरसम्भव प्रयासरत गरिरहेको बताए। नेपालजस्तो मुलुकमा संघीयता संस्थागत नभएसम्म हरेक जनस्तरमा यी सुविधा सहज अनि सरलरूपमा पुग्नमा निश्चितरूपमा केही न केही समस्या रहने उनको भनाइ छ।"
धुलिखेल अस्पतालमा इन्डोस्कोपी सेवा सुरु,"दोलखा : भीमेश्वर नगरपालिका२ दोलखाको धुलिखेल अस्पतालमा इन्डोस्कोपी सेवा सुरु भएको छ। शनिबार भीमेश्वर नगरपालिकाका नगरप्रमुख इश्वर नारायण मानन्धरले इन्डोस्कोपी सेवाको सुरु गरेका हुन्। धुलिखेल अस्पताल दोलखाले जिल्लामा गुणस्तरीय सेवा दिँदै आएको र इन्डोस्कोपी सेवाले उपचारमा थप गुणस्तरियता कायम हुने नगरप्रमुख इश्वर नारायण मानन्धरले अपेक्षा राखेका छन्। दोलखाली जनताले अस्पतालबाट सर्वसुलभ शुल्कमा एन्डोसकोपी सेवा लिन सक्ने वातावरण बनाउन अस्पताल प्रशासनलाई नगरप्रमुखले आग्रहसमेत गरेका छन्। इन्डोस्कोपी सेवाले दुर्गमका जनतालाई उपचारका लागि राजधानी जानुपर्ने बाध्यता हट्ने विश्वास लिएको समेत उनले बताए। इन्डोस्कोपी सेवाले ग्यास्ट्राइटिस, डुओडेनाइटिस, पेप्टिक अल्सर, पेप्टिक अल्सर रक्तस्राव, एच पाइलोरी संक्रमण, रक्तस्राव, ग्यास्ट्रिक क्यान्सरलगायत धेरै रोगहरूको पहिचानपछि उपचारमा सहज हुने अस्पतालका प्रशासन प्रमुख डा दीपेश ताम्राकारको भनाइ छ।"
नेपालको नक्सा नोटमा छाप्दा अरुले चिन्ता गर्नु पर्दैन : ओली,"काठमाडौं : नेकपा एमाले अध्यक्ष केपी शर्मा ओलीले नेपालको नयाँ नक्सा नोटमा समावेश गर्दा अरु देशलाई चिन्ता हुनु नपर्ने बताएका छन्। नेपाल बुद्धिजीवी परिषद्को कार्यक्रमा शनिबार ओलीले नेपालको संसद्ले पारित गरेको राजनीतिक नक्सा, नेपाल सरकारको निर्णय र नेपालकै लगानीमा मुद्रामा छापिँदा अरुले टाउको किन दुखाउनुपर्ने भनी प्रश्न गरे। देशभक्ति र स्वाधीनताका लागि बुद्धिजीवीहरूको महत्वपूर्ण भूमिका रहने उनको भनाइ छ। भेलालाई एमाले नेताहरू भानुभक्त ढकाल, रघुजी पन्त, विद्या भट्टराईलगायतले सम्बोधन गर्दै शुभकामना दिए। दुई सञ्चालन हुने भेलामा देशभरका बुद्धिजीवीहरूको सहभागिता रहेको परिषद्का महासचिव गजेन्द्र थपलियाले जानकारी दिए।"
नरहरीनाथका किसानलाई गोठालो भत्ता,"कालीकोट : कालीकोट नरहरीनाथका किसानहरू यतिबेला खुसी छन्। नरहरिनाथ गाउँपालिकाले पशुपालन गर्ने किसानलाई गोठालो भत्ता दिने भएपछि किसानहरू खुसी भएका हुन्। चालु आर्थिक वर्षको स्वीकृत बजेटअनुसार कृषकसँग उपाध्यक्ष कार्यक्रमबाट पशुपालक किसानहरूले भत्ता पाउने भएका छन्। नरहरीनाथ गाउपालिका वडानं ५ का स्थानीय भद्ध सहकारीका एक सयभन्दा बढी भेडाबाख्रा छन्। उनले वर्षेनि भेडाबाख्रा बेचेरै घरपरिवार पाल्ने र छोराछोरी पढाउने गरेको बताए। 'हामी किसानलाई अहिलेसम्मका सरकारले कहिल्यै गोठालो भत्ता दिएन, तर अहिलेको सरकारले यस्तो निर्णय गर्नु राम्रो कुरा हो,' उनले भने। गाउँमा युवाहरू अहिले खोजे भेटिँदैनन्, खेतीपाति गरेर खानेभन्दा पनि विदेश पलाएन हुने युवाहरुको घुइँचो छ। गाउँपालिकाका प्रमुख प्रशासकीय अधिकृत युवराज पौडेलले यस्तो अवस्थामा पशुपालन बढाउन गाउँपालिकाले किसानलाई गोठालो भत्ताको व्यवस्था गरेको बताए। उनले भने पशुपालक किसानलाई मासिक एक हजार प्रदान गरिने बताए। 'गोठालो भत्ता कार्यविधिअनुसार चारवटा भैंसी, ३० वटा बाख्रा र ४० वटाभन्दा बढी भेडा व्यावसायिक रूपमा पाल्ने किसानलाई भत्ता उपलब्ध गराउने छौं,' उनले भने। गाउँपालिका उपाध्यक्ष कमलकुमार शाहले युवा तथा बेरोजगारलाई कृषिकर्ममा आकर्षित गर्न कार्यक्रम अघि सारिएको बताए।"
दाङमा दुई महिलाको हत्या,दाङ : दाङमा दुई महिलाको हत्या भएको छ। शनिबार अपरान्ह घोराही उपमहानगरपालिका वडा नम्बर १० पहेलपारमा दुई महिलाको हत्या भएको अवस्थामा शव फेला परेको हो। दाङ प्रहरीले महिलाको हत्या भएको र हत्यामा संलग्नहरूको खोजी कार्य भइरहेको बताएको छ। दाङ प्रहरी प्रमुख रामबहादुर केसीका अनुसार प्रहरी घटनास्थलमा पुगेर घटनाको बारेमा थप अनुसन्धान गरिरहेको छ। थप विवरण आउन बाँकी छ।
"नेकपा एसका प्रवक्ता भन्छन् कांग्रेसको माग जायज हो, सरकार र सभामुख गम्भीर बन्नुपर्छ","काठमाडौं : नेकपा एकीकृत समाजवादी (नेकपा एस) स्थायी कमिटी बैठकमा महाधिवेशनमा पेस हुने दस्तावेजहरू प्रस्तुत गरिएको छ। पार्टी कार्यालय आलोकनगरमा शनिबार बसेको समाजवादीको बैठकमा अध्यक्ष माधव कुमार नेपालले महाधिवेशनमा प्रस्तुत गर्ने राजनीतिक प्रतिवेदनको मस्यौदा पेस गरेका थिए। बैठकमा संगठनात्मक प्रस्ताव र विधान मस्यौदा प्रस्तावका साथै सम्मानित नेता झलनाथ खनालले समाजवादी प्रारुप प्रस्ताव प्रस्तुत गरेको पार्टी प्रवक्ता जगन्नाथ खतिवडाले जानकारी दिए। बैठकमा पार्टी अध्यक्ष र महासचिवले पछिल्लो राजनीतिक अवस्थाका बारेमा जानकारी गराएका थिए। स्थायी कमिटी बैठकमा साध्यबहादुर भण्डारी, श्रीप्रसाद साह, राजेन्द्र राई र माधव पौडेलले धारणा राखेका थिए। अन्य सदस्यहरूले आइतबारको बैठकमा धारणा राख्ने र आइतबार नै स्थायी कमिटी बैठक सकिने प्रवक्ता खतिवडाले बताए। उनले पार्टीभित्र फुटका बारेमा कुनै चर्चा नभएको जिकिर गरे। संसदमा कांग्रेसले उठाएका विषय जायज भएको भन्दै प्रवक्ता खतिवडाले संसदको अवरोध हटाउनका लागि सरकार र सभामुख गम्भीर बन्नुपर्ने बताए। स्थायी कमिटी बैठक लम्बिएपछि पोलिटब्युरो बैठक वैशाख ३१ र जेष्ठ १ गते तथा केन्द्रीय कमिटी बैठक जेठ २ गतेबाट बस्ने नेकपा एकीकृत समाजवादीले जनाएको छ।"
मोटरसाइकल चोरेर भारत भाग्दै गरेका दुई युवक पक्राउ,"वीरगन्ज : वीरगन्जबाट प्रहरीले चोरीको मोटरसाइकल लिएर भारत भाग्दै गरेका दुई जना चोरलाई पक्राउ गरेको छ। पक्राउ पर्नेमा वीरगन्ज महानगरपालिका वडा नम्बर २ छपकैयाका २० वर्षीय शेख गुफरान र शेख असरफ छन्। प्रहरीका अनुसार गत मंगलबार छपकैयाका अब्दूल कौशर आलमले ना६प ५४७५ नम्बरको मोटरसाइकल आफ्नै घरको आँगनमा पार्किङ गरेर राखेको अवस्थामा चोरी भएको थियो। चोरी भएको उक्त मोटरसाइकल वडा प्रहरी कार्यालय वीर्ताले खोजी गर्ने क्रममा शुक्रबार शेखद्वयले चोरीको मोटरसाइकल लिएर वीरगन्जरक्सौल नाकाको मितेरी पुल हुँदै भारत जाँदै गरेको अवस्थामा फेला पारेर नियन्त्रणमा लिइएको प्रहरी निरीक्षक पुष्कर बोगटीले जानकारी दिए। चोरीको मोटरसाइकलसहित उनीहरूको साथबाट विभिन्न स्थानबाट चोरी गरिएका इरिक्साको चार्जर १ थान, त्यसमा लाग्ने क्वायल रोल २ थान, टावर लाइटको ब्याट्री राख्ने फलामको बाकस १ थान र ब्याट्रीको खोल १० थान पनि बरामद गरिएको बोगटीले जानकारी दिए। चोरीको मोटरसाइकल र ती सामानसहित पक्राउ गरिएका दुवै जनालाई वडा प्रहरी कार्यालय वीर्ताको हिरासतमा राखेर अथप अनुसन्धान भइरहेको बोगटीले जानकारी दिए।"
रातो मच्छिन्द्रनाथको रथयात्रा सुरु (फोटो फिचर),"ललितपुर : वर्षा र सहकालका देवता मानिने रातो मछिन्द्रनाथको रथयात्रा आजबाट सुरु भएको छ। रातो मछिन्द्रनाथको रथ यात्राको पहिलो दिन ललितपुरको पुल्चोकबाट गाःबहालमा पुर्याइएको हो। हरेक वर्ष रथयात्रा वैशाख शुक्ल प्रतिपदामा सुरु हुन्छ। रथयात्रा असार शुक्ल चतुर्थीसम्म चल्छ। रातो मच्छिन्द्रनाथको रथ यात्रा ललितपुर उपत्यकाको सबैभन्दा भव्यरूपमा मनाइने महत्वपूर्ण तथ लामो जात्राका रूपमा लिइन्छ। पौराणिक किंवदन्तीअनुसार १२ वर्षसम्म अनिकाल लागेपछि भक्तपुरका तत्कालीन राजा नरेन्द्रदेवले यो जात्रा सुरु गराएका थिए। रथयात्रा गाःबहाल, मंगलबजार, सुन्धारा, लगनखेल, इटिटोल हुँदै जावलाखेलमा पुर्याएर अन्तिम दिन भोटो देखाएर जात्रा समापन हुन्छ।"
"बागद्धार नियात्रा : मेटिएलान् तस्बिर, साथ बिताएको पल मेटिँदैन","किशोरवयमा आमासँग सदविज छर्ने बहानामा पहिलोपटक पुगेको काठमाडौं कुनै बेला मेरो सपनाको शहर थियो। उसो त बालवयमा बुबाले सुनाएका केही कथाका पात्रसँग कल्पनामा सुटुक्क उडेर काठमाडौं पुगिसकेकी थिएँ। यद्यपि, काठमाडौंसँग साक्षात्कार हुने अवसर निकै पछि जुर्यो। कथामा वर्णित ठाउँहरू र पात्रहरूबारे अलि बढी नै रङ्गिन भएछु क्यारे! म यो शहरमा आइपुग्दा बुबाले कथामा वर्णन गरेजस्तो जादुयी र तिलष्मी भने लागेन। त्यसपछि कहिले बिरामी हुँदा अस्पताल धाउन त कहिले ट्रान्सक्रिप्टको निहुँमा र अहिले जागिरकै सिलसिलामा काठमाडौंले बोलाइरहन्छ। योपटक भने केही घरायासी कामको बहाना लिएर चैत अन्तिम साता केही दिनका लागि म पोखरादेखि काठमाडौं ओर्लेकी थिएँ। अघिल्लो दिन गर्नैपर्ने सबैजसो काम सकिसक्दा घाम लगभग चन्द्रागिरीको छेउछाउ पुगिसकेको थियो। सांसारिक जीवनको भागदौड, सामाजिक बन्धन र सन्तापहरूबाट पृथक रहेर कहाँ पुँगु भइरहेका बेला साथीसँगको चिया गफमा जिस्काजिस्कीमै हाइकिङ जाने निधो गरियो। एकैदिनमा सहजै पुगेर फर्किने ठाउँको खोजीमा केही नाम जुराइयो। अन्ततः फागुन महिनाको अन्तिम साँझ बागद्धार यात्रा तय गरेर हामी छुट्टियौं। बेलुकी ओच्छयानमा पल्टेपछि भोलिपल्टको यात्राको रोमाञ्चक कल्पनाले कुत्कुत्याइरहेथ्यो। हिंड्न सकिएला नसकिएला? ओरालो झर्दा घुँडाले दुःख दिने त होइन? यात्रामा के कसो होला? बागद्धार पुगिएला या बीचबाटै फर्किएला? मनमा कुरा खेलाउँदै कतिबेला निदाएछु पत्तै पाइनँ। विहान उठी छिटोछाटो काम सकेर साथीलाई न्युरोड गेटमा भेटेपछि हतारहतार बुढानिलकण्ठ जाने माइक्रो चढ्यौं। नारायणस्थान पुगेपछि बजारमै बाटोमा खानका लागि केही सामलतुमल जोडयौं। बुढानिलकण्ठदेखि पानीमुहान सार्वजनिक यातायाताको सुविधा रहेनछ। पठाओले सातआठ मिनटमै पानीमुहान पुर्यायो। शिवपुरी राष्ट्रिय निकुञ्जको गेटमा सयको टिकट काटेर भित्र पस्यौं। काउन्टरमा बसेको भाइलाई मैले सोधे 'बागद्धार कतिबेरमा पुगिएला?' उनको जवाफ थियो, 'एक घण्टा।' मोटरबाइक पनि जान्छ कि? पुनः सोधे। 'बाइक त नयाँ बानेश्वरमा चढ्नु न, यहाँको विशेषता त हिंड्ने हो नि।' उसको प्रतिक्रिया सुनेर हामीमात्र मुस्कुरायौं। अर्कोतर्फ बसेका आर्मी युवकले टिकट चेकजाँच गरे। झ्यालसँगै टाँस्सिएको रजिष्ट्ररमा सही छाप ठोकेर बाटो लाग्यौं। म टक्क अडिएर अघिल्तिर लहरै सुकाएका गुन्द्रीजस्तो देखिने काठमाडौं शहर नियाल्दै आफूबाट फुत्किसकेको बाल्यकाल र यौवनकालका दिनहरूको स्मृतिमा एक झमट डुबी भ्याएपछि लट्ठी र पाइला मिलाई मिलाई ओरालो झरे। साथीका अनुसार बागद्धार करिब दुईअढाई घण्टामा पुगिन्थ्यो। चैतमासको आकाश सिङ्गै उघ्रिएर सफा देखिन्थ्यो। विहान ठीक ११ बजे पानी मुहानबाट हाम्रो यात्रा सुरु भयो। आधा घण्टा अफरोडको तेस्रो बाटो काटेपछि बागद्धार र विष्णुद्धार छुट्टिने दोबाटो भेटियो। त्यसपछि हामी जंगलै जंगलको बाटो उकालो लाग्यौं। केही छिनअघि चक्रपथको जाममा अडिएको माइक्रोबाट देखिएको भीडमभीड दृश्य दिमागबाट समेत ओझेल पर्यो। सुनसान जंगलको ठाडो उकालोमा घरी गफिँदै, घरी रोकिँदै हामी दुई प्राणी मनग्य एकान्तमा तन्किरह्यौं। यात्रा रोमाञ्चक बनाउन धेरै साथीहरू, हाँसो ठट्टा नचाहिने रहेछ, बाटोबाट नियालिने मनोरम दृश्यहरू, हावाको झोक्का र घामको स्पर्श पनि त मिठो साथ बनिदिँदा रहेछन्। दुई घण्टा उक्लन, एक घण्टा ओर्लन र बीचमा एक घण्टा विश्राम गरी ४ घण्टामा टुंगिने हाम्रो यात्राको हिसाबकिताब उकालो चढ्न थालेपछि फेल खा । बरु बाटोभरि मसिना भुसुना अघिपछि उडेर घरीघरी दुःख दिइरहेथे। जोगाउँदा जोगाउँदै दुईवटा त आँखामा पसिछाडे। आँखाबाट निकालिसक्दा ती साना जीवको ईहलिला क्षणमै समाप्त भयो। बरु घामले उकालोमा राफ्एिको शरीरमा घरीघरी आउने चिसो बतासको झोक्काले शितलता दिइरहेथ्यो। यो उकालो उक्लिरहँदा मलाई इन्द्रबहादुर राईको 'जयमाया आफूमात्र लिखापानी आइपुगी' कथामा जयमाया र उसका साथीहरू तेह्रौं दिनका दिन घनघोर जंगलमा हिंड्दा एउटै चरा नकराएको, पशु नदेखिएको, पशुपंछीसमेत मानिसकै आड पाइने ठाउँसम्म बस्दा रहेछन्। अति विकट वनदेखि यिनीहरू पनि डराउँदा रहेछन्, पशुपंछीलाई पनि मानिसको सहारा चाहिँदो रहेछ, भन्ने याद दिलायो। सुनसान जंगलमा चराचुरुंगीको आवाज उतिसारो सुनिएन। जति उकालो लाग्यो बाटाका छेउछाउमा गुराँसका पोथ्रापोथ्री रातै रातै फुल फुलाएर मस्किरहेका थिए। उकालो चढ्दै जाँदा ज्यानले लठ्ठीको सहारा खोज्यो। टेक्न मिल्ने लौरोको खोजीमा केहीबेर भौतारिँदा बल्लतल्ल अडबाङ्गे लठ्ठी भेटियो। बिदाको दिन नभएकाले उकालो पूरै उक्लिसक्दा कोही कतै भेटिएनन्। तीन घण्टा उकालो चढिसक्दा म पसिना र थकाइले चूरचूर भएर निचोरेको कागतीको छोक्रासरी भए। बीचबीचमा साथीलाई सोधिरहन्थे, 'अब कतिबेर लाग्ला?' उकालो पाइटाको धुले ढुंगामा थुचुक्क बस्दै मैले भने, 'धेर टाढा भए यतैबाट फर्किने कि?' 'आँटेको काम सकेरै, थालेको गन्तव्य पुगेरै छाडनुपर्छ।' उनको बोलीमा दृढता झल्किन्थ्यो। एकान्त वनको हिंडाईमा कतै जंगली जनावरले झम्टिने त होइन भन्ने डरले मनमा बास नगरेको नि होइन तर डरलाई रहरले पन्छाइदियो। बीच बाटोमा भेटिएको पुरानो टोड्के रुखमा अडिएर खिचेको तस्बिर हेर्दा मुहार रातोपिरो देखिएछ। बौद्धमार्गीहरूको धार्मिकस्थलसमेत रहेको बागद्धारमा वैशाख १ मा मेला लाग्ने रहेछ। वैशाख १ मा भए धाराको पानी छुन पनि लामो लाइन बस्नुपर्ने रहेछ। सक्रान्तिका दिन त्यहाँको जलले शेचन गर्दा धार्मिक पुण्य प्राप्त गरिने पुरानो मान्यता रहेछ। काठमाडौं उपत्यकामा बसोबास गर्ने बौद्ध धर्मालम्बी नेवारहरू वर्षमा एकपटक भष्माशुर, बागद्धार र नागार्जुन डाँडा पुग्नैपर्ने प्रचलन छ रे। डाँडा माथि पुग्दा एक जोडी अधवैंसे भेटिए। अलिक पर एक युगल जोडी भेटिए। उनीहरू आफ्नै सुरतालमा मुस्कुराउँदै, लजाउँदै, अनुकुल वातावरणमा मग्नमस्त देखिन्थे। उनीहरूलाई देखेर पलभरको कल्पनामा मन लोभियो। अहो! जीवनमा यस्ता क्षण घरीघरी कसैलाई कहाँ मिलिरहन्छ र? कति मग्नमस्तले तय गरिरहेछन् यो यात्रा यी जोडीहरू। मनले अनेक साउती मारी रह्यो। ओसिलो तेस्रो बाटो ५० मिनट हिंडेपछि ससाना चउर भेटियो। वनभोज खान गएका मान्छेलो बालेर छाडेका चुल्हा, दाउरा प्लाष्टिकका टुक्राटुक्री यत्रतत्र देखिन्थे। बाटो बाटोमा सरसफाईसम्बन्धी चेतनामूलक भनाइ, डस्टबिन कताकति भेटिए पनि चकलेट र मिनिरल वाटरका बोत्तलले जंगल प्रदूषित बन्दै गएथ्यो। बाटोमा राखेका बोर्ड पनि भत्केकाले कतै कतै नयाँ यात्रीले बाटो पत्ता लगाउन मुस्किल देखिन्थ्यो। मोबाइलमा खिचेका तस्बिर, फोन मेटिएर जान सक्लान् तर कसैको साथ बिताएको पल र याद जीवनभर मेटिँदैन रहेछ। जीवनरुपी यात्रामा कैयौं यात्रा तय गरियो तर यो यात्रा अनुभूति मेरो मनका कन्दरामा वर्षौं जरा गाडेर बस्नेछ। अन्ततः गन्तव्यका साक्षी हामी दुईमात्र भयौं। बागद्धारको स्निग्ध, शान्त वातावरणमा पुग्दाको खुसी शब्दमा वर्णन गर्न नसकिने अदभूत थियो। 'मेरो त अनुहारको रङ्ग नै परिवर्तन भयो रे पुगेपछि।' थकाई पाखा लाग्यो, जाँगर आफसेआफ बौरियो। तीनतिर पहाड र खोचमा धारा। धारा अगाडि केही फिटको बाटो र त्यो बाटोपछि सानो पोखरी। बाघको मुखाकृति भएको ढुंगाको धारा। त्यही थियो बागमतीको मुहान। बागद्धार पुगेपछि पूरै काठमाडौं शहर देख्न पाइएला भन्ने आशा खोचमा रहेको मुहान देखेपछि जिल खायो। पसिनाले लुथ्रुक्क भिजेको कपाल र लुगा टकटक्याउँदै बागद्धारको चिसो र कञ्चन पानीले मुख धुँदाको आनन्दाभूति अवर्णनित थियो। मुहानबाट अलि पर फर्केर आई माथि डाँडामा उक्लेर घाममा ढाड सेकाउँदै हामीले लगेको खाजा खायौं। लम्पसार चउरमा पल्टेर एकछिन सुस्ताएपछि फर्किने तरखर गरियो। पुग्नु छ फर्किनु छ। एकदिने यात्रामा एक खालको दबाबले अचेट्दो रहेछ। फर्किँदा भने अर्को बाटो रोज्यौं। केहीबेर तेस्रो हिडिंसकेपछि ठाडै ओरालो रहेछ। घामले पर डाँडाँमाथिबाट रोटी आकारमा चियाइरहेथ्यो। म टक्क अडिएर अघिल्तिर लहरै सुकाएका गुन्द्रीजस्तो देखिने काठमाडौं शहर नियाल्दै आफूबाट फुत्किसकेको बाल्यकाल र यौवनकालका दिनहरूको स्मृतिमा एक झमट डुबी भ्याएपछि लट्ठी र पाइला मिलाई मिलाई ओरालो झरे। ओरालो झर्दै अलिक तल आउँदा मान्छेको आवाज नजिकै सुनिएकाले नजिकै मानव बस्ती भएको संकेत गर्थ्यो। छिनमै आनीहरूमात्र पढ्ने नागी गुम्बा आँखै सामुन्ने देखियो। गुम्बा वरपर आनीहरू यताउता गरिरहेको दृश्यले माथि उकालो चढ्दा गुराँस फुलेको याद दिलायो। उनीहरू पनि गुराँसका फुलझै आँगनभरि, चउरभरि छरिएर पुतली सरी फुरफुर गर्दै थिए। गुम्बामा केहीबेर अडिएर थकाइ मार्ने तस्बिर कैद गर्ने रहर हुँदाहुँदै एक, दुई तस्बिर बाटैबाट खिँचेर बाटो लाग्यौं। समयले नेटो काटिसकेको थियो। गुम्बाबाट यसो तल के ओर्लेका थियौं, बडेमानको भोटे कुकुर नजिक आएर सासासुसु गर्न थाल्यो। म त डरले थर्कमान भए। साथीतिर च्यापिए। तर, कुकुरले केही गरेन। दिनभरजसो घरपरिवार, समाज, साहित्य, लेखन, राजनीति, प्रेम र रुचीका विषयमा गफिरहँदा पनि हाम्रा गथासा सकिएकै थिएनन्। साथी यात्राभरी म कमै बोले। तिमी अलिक धेर बोल्यौं। मेरोभन्दा तिम्रो ऊर्जा पक्कै कम भएको हुनुपर्छ त्यस दिन। विहान टिकट काटेको ठाउँ आइपुग्दा दिन घर्किसकेथ्यो। पानी मुहानदेखि पुनः बुढानिलकण्ठसम्म पठाओ त्यहाँदेखि आरएनएसीसम्म माइक्रोमा आएपछि तिमी र म आआफ्नो गन्तव्यतर्फ लाग्यौं। म पठाओ लिएर कलंकी पुगे। साँझको ६:३० बजे मेरा श्रीमान कलंकीमा मेरै लागि आँखा ओच्छयाइरहेका थिए। सामान्य भलाकुसारी गर्दै छिनमै डेरा पुगियो। साँझ घर पुगेर आफ्नो काम चुपचाप सकाए। नुनपानीले खट्टा पखालेर तेल लगाए। तनमा थकाइ भए पनि मन ध्यानास्थ भइरहेथ्यो। आजको यात्रामा पटकपटक तिमीले बालापनको याद ताजा गरायौं। साथी मोबाइलमा खिचेका तस्बिर, फोन मेटिएर जान सक्लान् तर कसैको साथ बिताएको पल र याद जीवनभर मेटिँदैन रहेछ। जीवनरुपी यात्रामा कैयौं यात्रा तय गरियो तर यो यात्रा अनुभूति मेरो मनका कन्दरामा वर्षौं जरा गाडेर बस्नेछ।"
पर्सामा मान्छेलाई आक्रमण गर्ने बाघलाई स्थानीयले मारे,"वीरगन्ज : पर्साको सखुवा प्रसौनी गाँउपालिका१ औराहामा शनिबार अपरान्ह बाघको आक्रमणबाट एक पुरुष गम्भीर घाइते भएका छन्। स्थानीय ३६ वर्षीय भीमबली महतो थारु बाघको आक्रमणबाट गम्भीर घाइते भएको र उनको वीरगन्जस्थित नारायणी अस्पतालमा उपचार भइरहेको पर्साका प्रहरी नायब उपरीक्षक कुमार विक्रम थापाले जानकारी दिए। महतोलाई आक्रमण गर्ने बाघलाई पनि स्थानीयले मारेको उनले बताए। प्रहरीका अनुसार शनिबार अपरान्ह ५ बजेतिर महतो घर नजिकैको मकैबारीमा गएका बेला बाघको आक्रमणमा परेका हुन्। मकैबारी नजिकै रहेको खोल्सामा पुगेका महतोलाई बाघले आक्रमण गर्दै घिसारेपछि नजिकै रहेका अन्य मानिसले होहल्ला गरेपछि बाघले महतोलाई छाडेको स्थानीयलाई उद्धृत गर्दै इलाका प्रहरी कार्यालय पटेर्वा सुगौलीका प्रहरी निरीक्षक रामराजा केशरीले बताए। महतोलाई आक्रमण गरेको बाघलाई उनका गाँउका मानिसहरूले घेरा हालेर वञ्चरो, भाला र लठ्ठीले हानेर मारिदिएको प्रहरीले जनाको छ। स्थानीयको आक्रमणबाट मरेको बाघ अहिले घटनास्थलमै छ। यस सम्बन्धमा जिल्ला प्रहरी कार्यालयमा खबर गरिएको प्रहरी निरीक्षक केशरीले बताए।"
"वर्तमान नेपालको मन्त्रहरुको पनि महामन्त्र समृद्ध नेपाल, सुखी नेपाली हो : ओली","काठमाडौं : नेकपा एमालेका अध्यक्ष केपी शर्मा ओलीले समृद्ध नेपाल, सुखी नेपाली मन्त्रहरुको पनि महामन्त्र भएको दाबी गरेका छन्। शनिबार नेपाल बुद्धिजीवी परिषद्को राष्ट्रिय भेलालाई सम्बोधन गर्दै ओलीले एमालेले नेपाली समाजको सुत्र तयार गरेको बताएका हुन्। गणितको सुत्र, व्याकरणको सुत्र त्यतिकै बन्दैन। सुत्रले थोरैले धेरै कुरा बोलेको हुन्छ, तब त्यो सुत्र हुन्छ। हामीले पनि नेपाली समाजको सुत्र तयार गरेका छौं, समृद्ध नेपाल सुखी नेपाली। पूर्वप्रधानमन्त्री ओलीले भने,यो अहिलेको वर्तमान नेपालको मन्त्रहरुको पनि महामन्त्र हो, समृद्ध नेपाल, सुखी नेपाली। योभन्दा ठूलो, योभन्दा महान,योभन्दा पवित्र कुनै अर्को मन्त्रै हुनै सक्दैन। नेपालको सुरक्षा, नेपालको समृद्धि, नेपाली जनताको सुख। विभिन्न भाषाको उदाहरण दिँदै उनले हाम्रो समाज र जनतालाई सुखी बनाउन खोजेको बताए। उनले यसका मूल मन्त्र र सहायक मन्त्र र त्यसको व्याख्या सबै तयार गरेर अगाडि बढेको बताए। उहिले निष्कर्ष निचोड, ज्ञानको निचोडलाई मन्त्र भनिन्थ्यो। त्यसभित्र थुप्रै कुराहरु अटाइएको हुन्थ्यो। उनले भने,अहिले एमालेले पनि त्यहि काम गरिरहेको छ। भाषा फरक छ अरुले अरु भाषामा भने पनि हामी नेपालीमा भन्छौं। कलात्मक तरिकाले सम्प्रेषण गर्नुपर्छ। कतिपय मान्छेले दृटान्त, उपमा, विम्ब प्रयोग नबुझ्ने भएकाले विम्ब प्रयोग गर्दा उखान टुक्का सुनायो भन्ने गरेको ओलीको भनाई छ। उनले एउटा कार्टुनले ठूलो चेतना दिएको हुने उल्लेख गरे।"
गीता मन्दिरको प्राङ्गणमा कब्जा गरी बनाइएका सटरमाथि वीरगन्ज महानगरले चलायो डोजर,"वीरगन्ज : वीरगन्ज महानगरमा रहेका मठमन्दिर, पार्क लगायतका सम्पदालाई अतिक्रमणमुक्त गर्दै सौन्दर्यकरणमा लागेको महानगरपालिकाले गीता मन्दिरको प्राङ्गणमा अनधिकृत कब्जा गरी बनाइएका पक्की सटरहरु भत्काएको छ। मन्दिरको सौन्दर्यकरणका लागि भन्दै महानगरपालिकाले मन्दिर प्राङ्गणमा करिब डेढ दशकदेखि अनाधिकृत रुपमा कब्जा गरी बनाइएका व्यपारिक सटरहरु शनिबार तीन वटा डोजर लगाएर भत्काएको हो। शनिबार मन्दिरको मूल प्रवेशद्वारको दाँयाबाँया र पश्चिमतर्फ गरी ८ भन्दा बढी सटरहरु डोजर लगाएर भत्काइएको महानगरका नगर प्रहरी प्रमुख हरि भुषालले बताए। यसअघि शुक्रबार मेयर राजेशमान सिंहले गीता मन्दिरमा आफैं पुगेर अनाधिकृत सटरहरु खाली गर्न मन्दिर सञ्चालक समितिका अध्यक्ष मदन गुप्तालाई निर्देशन दिएका थिए। मेयर सिंहकै निर्देशनमा शनिबार तीन वटा डोजर लगाएर ती सटरहरु भत्काइएको मेयर सिंहका सचिवालय सल्लाहकार हरि पोखरेलले बताए। पोखरेलका अनुसार, करिब डेढ दशकदेखि गीता मन्दिरको जग्गामा अनाधिकृत कब्जा गरी पक्की सटरहरु बनाएर सञ्चालक समितिले भाडामा लगाएको थियो। जसका कारण मन्दिरको स्वरुप कुरुप बनेको थियो भने सटरको भाडाको हिसाबकिताब पनि सञ्चालक समितिका अध्यक्ष गुप्ता आफैँले राख्दै आएका थिए। एक हप्तापहिले महानगरपालिकाले मन्दिर प्राङ्गणमा बनाइएका सटरको हिसाबकिताबको विवरण, सञ्चालक समितिको वैधानिकता लगायतका विषयमा लिखित जानकारीसहित उपस्थित हुन भन्दै सञ्चालक समितिका अध्यक्ष गुप्तालाई पत्र काटेको थियो। तर अध्यक्ष गुप्ताले सटरको भाडाका बारेमा गोलमटोल जवाफ दिएको , समिति वैधानिक भएको प्रमाण पनि पेश गर्न नसकेपछि शनिबार डोजर लगाएर पक्की सटरहरु भत्काइएको पोखरेलले बताए। उनले भने,एक त मन्दिरको सुन्दरता नै छोपिने गरी सटरहरु बनाएर भाडा असुल्दै आएका थिए। त्यो भाडाको हिसाबकिताब महानगरले माग्दा दिन सकेनन्। अर्को कुरा सञ्चालक समिति नै अवैधानिक रहेको पाइयो। एक जना व्याक्तिले वर्षौंदेखि मन्दिरको जायजेथामा रजाई गरेको जनगुनासो आएको थियो। मेयर सिंहले मन्दिरको जग्गामा अनाधिकृत रुपमा बनाइएका सटरहरु भत्काएर मन्दिरको थप सौन्दर्यकरण गर्न लागिएको बताए। उनले भने, गीता मन्दिरमात्र होइन, महानगरमा रहेका हरेक धार्मिकस्थलमा गरिएका अनाधिकृत कब्जा र अतिक्रमण महानगरले खोजेर हटाउँछ। उनका अनुसार, गीता मन्दिरकै छेउमा रहेको रामजानकी मन्दिरमा करिब चार दशकदेखि निजी व्याक्तिले गरेको कब्जाबाट मन्दिरलाई मुक्त गरी महानगरपालिकाले सौन्दर्यकरण गरिसकेको छ। यस्तै आदर्शनगरको चिल्ड्रेन पार्कको जग्गामा गरिएको कब्जा पनि महानगरले हटाइसकेको छ। त्यस्तै गहवामाई मन्दिर, चिनी मिलको जग्गामा निर्मित करिब पाँच दशक पुरानो पशुपतिनाथ मन्दिर , घण्टाघर लगायतका सम्पदाहरुको पनि महानगरपालिकाले सौन्दर्यकरण गरेको मेयर सिंहले बताए। वीरगन्जलाई बैभव वीरगन्ज बनाउने आफनो अभियान निरन्तर जारी रहेको भन्दै मेयर सिंहले भने,सार्वजनिक सम्पदा र ऐतिहासिक धरोहरहरुको सौन्दर्यकरण मेरो मुख्य प्राथमिकतामा छ।"
रवि लामिछाने जिबी राईसँग मिलेर सहकारी ठगीमा संलग्न हुनुहुन्थ्यो : गगन थापा,"काठमाडौं : नेपाली कांग्रेसले सरकार संसद् पनि चल्न नदिने र छानबिन समिति पनि नबनाउने निष्कर्ष पुगेको बताएको छ। सभापति शेरबहादुर देउवा निवास बुढानिलकण्ठमा बसेको पदाधिकारी र पूर्वपदाधिकारी बैठकमा महामन्त्री गगन थापाले सरकारको रबैयाप्रति कसरी अगाडि बढ्ने भन्नेबारेमा पनि छलफल भएको बताएका हुन्। उनले प्रधानमन्त्रीले तत्काल गम्भीर भएर सहकारीका बचत रकम फिर्ता गर्ने वातावरण बनाउनुपर्ने धारणा राखे। उनले मुठभेटबाट क्षति सरकारलाई नै हुने उल्लेख गरे। उनले बचतकर्ता रकम फिर्ताको प्रतिक्षामा रहेकाले धैर्यताको बाँध फुट्दा अप्रिय घटना घट्ने चेतावनी दिए। थापाले चटके कुरा गर्न छाड्न र खेलाची नगर्न आग्रह गरे। उनले भने, जीबी राईसँग मिलेर उपप्रधान तथा गृहमन्त्री रवि लामिछानेले थुप्रै सहकारीको गोरखा मिडिया नेटवर्क लगायतको संस्था प्रयोग गरेर करौडौं रकम अपचलन र ठगी गरेको भन्ने हाम्रो दाबी छ। कुनै द्विविधा छैन, तथ्य प्रमाणका कुरा निस्किएका छन्, तथ्य प्रमाण खोज्न कहि जानुपर्दैन। थापाले भने, यो खेलाचीको विषय होइन। रवि लामिछाने जिबी राईसँग मिलेर सहकारी ठगीमा संलग्न हुनुहुन्थ्यो भनेर भएकै तथ्यले प्रमाणित हुन्छ,नयाँ कुरा ल्याउनै पर्दैन। त्यहिँ संसदीय छानबिन समितिबाट कांग्रेसले गरेका दाबीहरु आधारहीन,आग्रहपूर्ण छन्, तथ्यहीन छन् भनेर प्रमाणित गर्न लामिछानेलाई चुनौती दिन्छौं। उनले सरकारी अड्डामा गएर प्रमाण केलाउन आग्रह गरे। संसदबाट छानबिन समिति गठन गरेर संसद सुचारु गराउन उनले आग्रह गरे। एमालेसँग मिलेर अहिले सरकार परिवर्तनको खेल छैनौं थापाले संसदीय समिति गठनका नाममा वर्तमान सरकार परिवर्तन गर्न खोजेको भन्ने कुरा सहि नभएको बताए। उनले आफूहरु एमालेसँग मिलेर अहिले सरकार परिवर्तनको खेलमा नरहेको प्रष्ट पारे। उनले संसदीय छानविन समितिले काम पनि गर्ने र सदन पनि सहज रुपमा चल्ने गरि अघि बढ्नुपर्नेमा स्पष्ट रहेको बताए। गृहमन्त्रीको राजीनामा माग्ने काम पनि कांग्रेसबाट नहुने उनको भनाइ छ। शुक्रबार संसद बैठकमा सहकारी ठगी प्रकरणमा रास्वपा सभापति एवम् उपप्रधान तथा गृहमन्त्री रवि लामिछाने मुछिएकाले छानविन समितिको माग गर्दै कांग्रेसले बैठक अवरोध गरेको थियो। सभामुखले गृह मन्त्रालय र लामिछानेमाथि उठेको प्रश्नको जवाफ दिन संसदमा बोल्न समय दिँदा वेलमा पुगेपछि कांग्रेसले रोस्टम् घेराउ गरेर बोल्न जान दिएको थिएन। कांग्रेसले शुक्रबार प्रतिनिधि र राष्ट्रिय सभा दुबैतिर बैठक अवरोध गरेको थियो। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संसदमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ। सोहि विषयका सन्दर्भमा पनि छलफल गर्न कांग्रेसले सोमबार संसदीय दलको बैठक बोलाएको छ।"
पात्रलाई जीवन्त बनाउने सरिता,"अभिनयको साक्षात् प्रतिमूर्ति, सिंगो नेपाली कला क्षेत्रले गर्वसाथ लिने नाम हो, सरिता लामिछाने। जीवन्त अभिनयका कारण देशको ठूलो पंक्तिलाई सम्मोहित गर्न सफल सरिताको अभिनय यात्रा २०५६ सालबाट सुरु भएको हो। नेपाली टेलिभिजनमा प्रसारण हुने टेलिसिरियलमध्ये सबैभन्दा लोकप्रिय सिरियलहरू उनकै खातामा छन्। परिचय, मुक्ति, सपनाको महल, माइती, चाहना मनको, गहना, दुई दिनको जिन्दगानी, दृष्टि, भूमिकाजस्ता सिरियलमा काम गरेकी सरितालाई अभिनयप्रतिको समर्पण, निरन्तरता, साधना, मेहनत अनि इमान्दारिताले नै सफल अभिनेत्रीका रूपमा स्थापित गराएको हो। एउटा कलाकारले कुनै पात्रलाई तब मात्र न्याय गर्न सक्छ, जब उसले त्यो पात्रलाई गहिरोसँग बुझेको हुन्छ। सरिता आफूले अभिनय गर्ने हरेक पात्रमा डुब्ने गर्छिन्। उनी भन्छिन् पात्रको ब्याक स्टोरी, मनोदशा, पारिवारिक तथा सामाजिक सम्बन्ध, भविष्यको लक्ष्यजस्ता कुराले उसको हाउभाउ तथा शैली निर्धारण गर्न सहज हुन्छ। सायद दर्शकले पर्दामा नदेखे पनि सरिताले अफ द क्यामरा गर्ने यस्तो मेहनतले नै उनले निभाएका पात्रमा प्राण भर्न सफल छिन्। एक अर्थमा भन्ने हो भने सरिताले अभिनयमा सिंगो नवरस नै घुलाइदिन्छिन्। त्यसैले त उनले गरेको अभिनय हेर्दा उनी हुन् भन्ने नै लाग्दैन, त्यहाँ त उनले अभिनय गरेको पात्र नै प्रतिबिम्बित भइरहेको हुन्छ। एउटा कलाकारका लागि सबैभन्दा ठूलो सफलता नै कुनै पनि पात्रमा आफू नभई सोही पात्र नै देखिनु हो। यस अर्थमा पनि सरिता सफल कलाकार हुन्। सरिताको अभिनयमा गाउँका झुप्राझुप्रादेखि सहरका चम्किला दृश्यहरूको प्रतिबिम्ब पाइन्छ। नेपाल भौगोलिक विविधताको देश हो। जहाँ जहाँ टेलिभिजन पुगेको छ, ती सबै भूभागमा सरिता पुगेकी छन् भन्दा अन्यथा हुँदैन। उनले पर्दामा कयौं जीवन जिएकी छन्। कहिले छोरी, कहिले बुहारी, कहिले नन्द, अमाजू त कहिले आमा, यस्तै यस्तै।।।। यतिमात्र होइन, विभिन्न भाव र संवेगका जीवनहरू दुरुस्तै उतारेकी छन्। कहिले सुखी त कहिले दुःखी जीवन जिएकी छन्। विभिन्न भूगोलको प्रतिबिम्ब आफ्नै अभिनयमा देखाएकी छन्। यसैले त उनी हरेक वर्ग, उमेर र समुदायका दर्शकमाझ उत्तिकै लोकप्रिय छन् उनी। वास्तवमै उनको अभिनयमा आममानिसको मर्म, दुःख, सुख, खुसी र जिन्दगानी भेटिन्छ। त्यसैले त जुनसुकै परिस्थितिका दर्शकले पनि उनको अभिनयलाई रुचाएको पाइन्छ। टेलिसिरियलबाट चर्चा र सफलता पाए पनि सरितालाई यसमा मात्र सीमित राख्न मिल्दैन। उनी फिचर चलचित्रमा पनि उत्तिकै सफल अभिनेत्रीका रूपमा परिचय बनाउन सफल छन्। संख्यात्मक रूपमा कम चलचित्रमा काम गरे पनि उनले गुणात्मक चलचित्रमा काम गरेकी छन्। सन्तानको माया, श्रीमान् श्रीमती, हबल्दार सुन्तली, मंगलम्, फिङ्गर प्रिन्ट, म, सीताजस्ता चलचित्रमा काम गरेकी सरिता गुणात्मक चलचित्रमा काम गर्न रुचि राख्छिन्। त्यसो त सरिताका लागि चलचित्रमा काम गर्ने समय नै कहाँ मिल्यो र १ टेलिसिरियलमा उनको माग यति थियो कि उनले चाहेर पनि अन्य टेलिसिरियल र चलचित्रको अफरलाई स्वीकार्न सकिनन्। सरिताको अभिनयले आमदर्शकको भावनालाई यसरी स्पर्श गरेको थियो कि उनी अभिनीत परिचय, मुक्ति, गहनाजस्ता सिरियल प्रसारण हुँदा उक्त टेलिभिजनको टीआरपी नै हाई हुने गरेको थियो। सरिता आफ्नो अभिनय क्षमताका कारण आफूमात्र चर्चित बनिनन्, सिंगो सिरियल नै चर्चित हुन पुग्थ्यो। सिरियल हिट हुँदा त्यसमा आबद्ध कलाकार तथा प्राविधिक सबैको चर्चा हुन्थ्यो। यसैले सरितालाई टेलिभिजन सिरियलको ब्रान्डभन्दा अन्यथा हुँदैन। सरिताले जति चर्चा पाइन्, त्यही रूपमा सम्मान तथा पुरस्कार पनि पाइन्। घरभरि सजाएर राखेका सम्मान तथा पुरस्कार हेर्दा उनी यसले आफूलाई काम गर्न उत्साह थप्ने मात्र नभई अझ बढी जिम्मेवार पनि बनाउने गरेको बताउँछिन्। अभिनय यात्रामा अब उनले पाउन बाँकी सायदै कुनै सम्मान होला। सरिताले ग्लोबल नेपाली फिल्म अवार्ड २०२२, बक्स अफिस टेलिफिल्म अवार्ड २०२१, नेपाल सर्ट फिल्म अवार्ड २०२३ जस्ता अवार्ड तथा पुरस्कार प्राप्त गरेकी छन्। त्यसो त सरिता जति कुशल अभिनेत्री हुन्, त्यत्ति नै कुशल नेतृत्वकर्ता पनि हुन्। सरिताले कलाकारहरूको छाता संस्था चलचित्र कलाकार संघ, नेपालको महासचिवका रूपमा संस्थामा नेतृत्वदायी भूमिका निर्वाह गरेकी छन्। सामाजिक कार्यमा पनि उत्तिकैै सक्रिय सरिता कहिले रक्तदान गर्दै गर्दा भेटिन्छिन् त कहिले वृक्षरोपण। बालआश्रम होस् वा वृद्धाश्रम, मीठोमसिनो खुसी साट्न उनी पुगेकै हुन्छिन्। अभिनयमा भविष्य बनाउन चाहनेहरूका लागि प्रेरणा बनिरहेकी सरिताले आफूले जानेबुझेको अभिनयको ज्ञानलाई नयाँ पुस्तामाझ साट्दै कयौं कलाकारलाई अभिनयको प्रशिक्षणसमेत दिएकी छन्। एभरेस्ट फिल्म एकेडेमी, कान्तिपुर फिल्म एकेडेमीलगायत कयौं इन्स्टिच्युटमा उनले अतिथि प्रशिक्षकका रूपमा प्रशिक्षण गराउँदै आएकी छन्। अभिनयको गुरुका रूपमा समेत स्थापित भइसकेकी सरितामा रहेको अभिनयको विशिष्ट ज्ञानका कारण उनी थुप्रै अवार्ड तथा सौन्दर्य प्रतियोगितामा निर्णायकका रूपमा समेत रहिसकेकी छन्। उनले मिसेस नेपाल वल्र्ड २०२३, मिसेस नेपाल इन्टरनेसनल २०१५, नेसनल फिल्म अवार्ड २०१५, नेफ्टा अवार्ड २०१६, नेपाल आर्मी सर्ट फिल्म प्रतियोगिता लगायतका प्रतियोगितामा निर्णायक भई काम गरेकी छन्। २५ वर्षे अभिनय यात्रा तय गर्दै गर्दा पनि सरिताका पाइलाहरू लर्खराएका छैनन्। न त उनी अभिनयबाट थाकेकी छन्। नयाँ पुस्ताको जोशसँग अनुभव मिसाउँदै काँधमा काँध मिलाएर उनी निरन्तर अभिनयमा जुटेकी छन्। थुप्रै चर्चित कमर्सियलहरूमा समेत अभिनय गरेकी उनले एक दर्जनभन्दा बढी छोटा चलचित्रमा समेत काम गरेकी छन्। प्रवासी जीवन, मकैको खोसेलो, पहिलो कदम, चासोजस्ता सर्ट फिल्ममा समेत काम गरेकी सरिता हाल मिलन चाम्सको निर्देशनमा फिचर चलचित्र वर एन्ड वधू को छायांकनमा व्यस्त छिन्।"
'साईमेक्स् इन्क प्रा लि द्वारा यूईएफए यूरो कप २०२४ को लागि 'नेपाली अब युरो कपमा' योजनाको विजेता घोषणा,"काठमाडौं : साईमेक्स् इन्क प्रा लि को नेपालका लागि आधिकारिक वितरक बिवाइडी अटो इन्डस्ट्री कम्पनी लिमिटेडले आयोजना गरेको 'नेपाली अब युरो कपमा' अन्तर्गत लक्की ड्र मार्फत विजेता घोषणा कार्यक्रम सम्पन्न भएको छ। विजेताहरुले जर्मनीमा हुने यूईएफए यूरो कप २०२४ खेल मैदानमा उपस्थित भई प्रत्यक्ष खेल हेर्ने मौका पाउनु भएको छ। यस आयोजना अत्यन्तै रोचक रहेको र विजेताहरुलाई अविस्मरणीय अवसर प्रदान गरेको कम्पनीले जनाएको छ। साईमेक्स् इन्क प्रा लि ले यो सुवर्ण अवसरको लागि फेब्रुअरी २६, २०२४ देखि मे ५ सम्म बिवाइडी गाडी बुकिङ गर्ने ग्राहकहरुबाट ११ जना भाग्यशाली ग्राहकहरु लक्की ड्रबाट चयन गरि विजेता घोषित गरिएको हो। बिवाइडी नेपालका ब्रान्ड एम्बेसडर श्री हरिवंश आचार्य ज्यू र साईमेक्स् इन्क का अध्यक्ष श्री अनिल श्रेष्ठ ज्यूले संयुक्त रुपमा लक्की ड्र कार्यक्रम गर्नु भएको थियो। दुई चरण गरी लक्की ड्रबाट निकालिएका बिजेताहरुको नामावली अनुसार पहिलो चरणका बिजेताहरुको नाम यस प्रकार रहेको छ : बिवाइडी कस्टमर कार्निभल: जयराम न्यौपाने कोड नम्बर: ४०७ शास्वत गौतम कोड नम्बर: ०७४ श्याम सुन्दर श्रेष्ठ सुदर्शन श्रेष्ठ कोड नम्बर: ०८८ बिजेन्द्र शाक्य कोड नम्बर : ३७३ कबिनराज श्रेष्ठ कोड नम्बर: ०२६ दिनेश प्याठा तथा दोस्रो चरणका बिजेताहरुको नाम कोड नम्बर : ६६२ गणेश कँडेल कोड नम्बर : ६५३ डा ममता क्षेत्री डा जगदीश तिमिल्सिना कोड नम्बर : ६८२ प्रदीप पौडेल कोड नम्बर: १६२ सगरमाथा टेलिभिजन बिमल गुरुङ कोड नम्बर : ६९१ जयप्रकाश दास कोड नम्बर : २०० सजिना पाण्डेय 'नेपाली अब युरो कपमा' योजनाको ११ भाग्यशाली विजेताहरुलाई बधाई दिन पाउँदा हामी अत्यन्तै खुसी छौं, भन्दै यस किसिमका योजनाहरुले ग्राहकवर्गलाई सन्तुष्टि प्रदान गर्ने र खेलकुद प्रतिको हाम्रो समर्थन र प्रतिबद्धतालाई जोड दिने विश्वास कम्पनीका अध्यक्ष श्री समीर श्रेष्ठ ज्यूले व्यक्त गर्नुभएको छ। साथै योजनालाई सफल बनाउने बिवाइडी र सम्पूर्ण यूईएफए यूरो कप २०२४ टिमलाई हार्दिक धन्यवाद व्यक्त गर्दै आफू योजनाबाट अत्यन्तै उत्साहित भएको समेत बताउनु भएको छ। यो योजना साईमेक्स् इन्क प्रा लिको लागि अत्यन्तै महत्त्वपूर्ण रहेको छ। आफ्ना समस्त ग्राहकहरुको लागि पृथक अनि अविस्मरणीय अनुभवको अवसर सिर्जना गर्दै विद्युतिय सवारीसाधन उद्योगमा निरन्तर नवीनतम प्रविधिको साथ उत्कृष्ट सुविधा प्रदान गरिरहने बिवाइडीको लागि यसले फुटबल खेलको नजरबाट मात्र नभइ आफ्ना ग्राहकहरुको लागि असाधारण मूल्य प्रदान गर्ने कम्पनीको समर्पणलाई पनि बलियो रुपमा स्थापित गर्नेछ। 'नेपाली अब युरो कपमा' योजनाका विजेताहरुलाई साईमेक्स् इन्क प्रा लि ले व्यक्तिगत रुपमा सम्पर्क गर्नेछ। कम्पनीले सम्पूर्ण योजानामा सहभागी सबैलाई उत्साहजनक सहभागिताको लागि हार्दिक आभार प्रकट गरेको छ र भविष्यमा थप रोमाञ्चक योजनाहरु लिएर आउने प्रतिबद्धता व्यक्त गरेको छ।"
"निर्माणाधीन ४ स्वास्थ्यचौकी भवन अलपत्र, निर्माण व्यवसायी सम्पर्कमा आएनन्","रसुवा : रसुवामा ३ वर्षदेखि निर्माणाधीन चारवटा स्वास्थ्यचौकी भवन निर्माण कम्पनीले अलपत्र छाडेका छन्। निर्धारित समयमा भवन निर्माण नहुँदा सेवाग्राही समस्यामा परेका छन्। कालिका गाउँपालिका१ मा निर्माणधीन राम्चे स्वास्थ्यचौकी भवन समयमा निर्माण सम्पन्न नभइ अलपत्र रहेकोले नियमित स्वास्थ्य सेवा प्रवाहमा समस्या भएको स्थानीयको भनाइ छ। चारवर्षदेखि निर्माण थालेको राम्चे स्वास्थ्यचौकी भवन प्लाष्टर, झ्याल, ढोका, रङ, शौचालय निर्माणलगायतको काम छाडेर हिंडेका निर्माण व्यवसायी फर्केनन्। भवन निर्माणको काम दुई वर्षदेखि नगरेको स्वास्थ्य संस्थाका प्रमुख सिअहेव रामप्रसाद ढकालले बताए। भाडामा रहेको कोठाबाट सेवा प्रदान गर्न निकै असहज भएको उनको भनाइ छ। निर्माण कम्पनीसँग ताकेता गरेको तर काम समयमा नगरेको सघन शहरी तथा भवन कार्यालय जिल्ला आयोजना कार्यान्वयन ईकाइका प्रमुख बुद्धजित लामाले बताए। भवन निर्माणको जिम्मा पाएको ओमबुद्ध इन्टरनेशनल कन्ट्रक्सन प्रालिका प्रमुख ककनी गाउँपालिका निवासी दिपेश लामा सम्पर्कमा आएनन्। उनको मोबाइलमा लामो समयदेखि सम्पर्क गर्दा उठेन। समयमा काम नगर्ने र अलपत्र छाड्ने कम्पनीलाई गाउँपालिकाले सार्वजनिक खरिद ऐन, २०६३ को दफा ५९ बमोजिम उक्त ठेकेदार कम्पनीसँग गरिएको भवन निर्माणसम्बन्धी ठेक्का रद्द गर्ने, कालोसूचीमा राख्नेदेखि धरौटी असुल गर्नेलगायतका प्रक्रिया अघि बढाउनुपर्ने सरोकारवालाहरुको माग छ। कन्ट्याक्टर कम्पनीले ढिलाइ गरेको तर एक पटक नियमानुसार म्याद थप्दा पनि काम नगरे ठेक्का तोडर कालोसूचिमा राखिने लामाले बताए। स्वास्थ्यचौकी भवन अलपत्र भएकोले बिरामीलाई उपचार सेवा दिन निकै कठिनाइ भएको राम्चे स्वास्थ्यचौकी प्रमुख ढकालले बताए। समयमा स्वास्थ्य चौकी भवन निर्माण स्वास्थ्य चौकी भवन निर्माणमा कन्ट्याटर कम्पनीले ढिलाइ गरेको विषयमा ध्यानाकर्षण गराएको कालिका गाउँपालका १ का वडा अध्यक्ष दावा तामाङले बताए। त्यसैगरी उत्तरगया गाउँपालिका३ को ठूलोगाउँ आमाछोदिङमो गाउँपालिका१ को हाकु गोसाइकुण्ड गाउँपालिका५ को स्याफ्रुबेशी स्वास्थ्यचौकी सोही कम्पनीले निर्माण थालेकोमा अलपत्र रहेकोले सेवा प्रवाहमा समस्या भएको हो। सम्झौता गरेर काम थाले पनि २ वर्षदेखि काम अधुरो छाडेर भागेको स्थानीय बताउँछन्। 'हाकुमा निर्माणधीन स्वास्थ्यचौकीको १ ढलान गर्न बाँकी रहेको छ। पुरानो प्रिफ्याव भवनबाट सेवा दिन समस्या छ। स्याफ्रुबेशी स्वास्थ्यचौकी भवन निर्माण अलपत्र छाडेर कन्ट्याक्टर कम्पनी सम्पर्कमा छैनन्', गोसाइकुण्ड गाउँपालिका स्वास्थ्य शाखा प्रमुख बिमल घिमिरेले भने, 'सम्झौता गरेको चारवर्ष भयो ८० प्रतिशत काम गरेको छ। भवनमा रङ, शौाचालय, विद्युत वायरिङ, मार्वल जस्ता काम बाँकी रहेको छ। जिम्मेवार निर्माण व्यवसायी ६ महिनादेखि सम्पर्कमा छैनन्, गतवर्ष २४ दिन काम गरेको देखिन्थ्यो। कतिबेला आउने जाने थाहा नै हुँदैन।' गतवर्ष म्याद थपे पनि अझै काम सम्पन्न भएन। ठूलोगाउँ स्वास्थ्यचौकी भवन ०७७ सालमा बनाउन सुरु भएको र अधुरो छाडेको २ वर्ष भयो। स्वास्थ्यचौकीका सिअहेब कृष्ण भण्डारीले भने, 'पुरोन भवनबाट दैनिक स्वास्थ्य उपचार सेवा प्रवाह गर्न निकै कठिन भैरहेको छ।' आफूले प्रमुख जिल्ला अधिकारीसमक्ष समेत गुनासो गरेको कालिका गाउँपालिका१ का वडा अध्यक्ष दावा तामाङले बताए। 'धेरै ठाउँमा ठेक्का पारेको तर सबैतिर काम अलपत्र बाँकी राखेको छन्। ठेकेदार सम्पर्कमा नआएको ७ महिना भयो', तामाङले भने। आम नागरिकलाई आधारभूत स्वास्थ्य सेवा प्रवाह गर्नका लागि भवन निर्माण अलपत्र भएपछि नागरिकको स्वास्थ्य सेवा पाउने अधिकार प्रभावित भएको छ। अलपत्र अवस्थाको राम्चे स्वास्थ्य चौकी भवन । तस्बिर : हेमनाथ खतिवडा।"
"लामिछानेले स्पष्टीकरण दिएर मात्र हुँदैन, छानबिन समिति नबन्दासम्म संसद् चल्न दिँदैनौँ : निधि","जनकपुरधाम : नेपाली कांग्रेसका केन्द्रीय सदस्य विमलेन्द्र निधिले सहकारी ठगी प्रकरणमा संसदीय छानबिन समिति गठन नभएसम्म संसद् चल्न नदिने स्पष्ट पारेका छन्। नेता निधिले जनकपुरमा सञ्चारकर्मीहरुसँग संक्षिप्त कुराकानी गर्दै वर्तमान सत्तापक्षले सहकारी ठगी प्रकरणका विषयमा छानबिन समिति बनाउन नदिएको आरोप लगाए । उपप्रधानमन्त्री तथा गृहमन्त्री रवि लामिछानेमाथि लागेको सहकारी ठगी प्रकरणको आरोप सत्य हो वा होइन भन्ने विषयको संसदीय छानबिनमार्फत छिनोफानो हुनुपर्ने उनको भनाइ थियो । गृहमन्त्री लामिछानेले संसद्मा स्पष्टीकरण दिएर मात्र हुँदैन, त्यसका लागि संसदीय छानबिन समिति गठन नै एक मात्र निकास हो, नेता निधिले भने । छानबिन समिति गठन गर्न सरकार तयार नभएसम्म सदन चल्न नदिने अडान दोहोर्याउँदै उनले सांसदहरुले जनसरोकारका विषय सदनमा उठाउन नपाएपछि सदनको बैठक बस्नुको कुनै अर्थ नरहेको स्पष्ट पारे। चितवन, भैरहवा तथा पोखरामा सहकारीमा भएका अनियमितताबारे प्रहरीले छानबिन समेत गरेको नेता निधिले उल्लेख गरे।  रासस"
"ओलीले भने, पूर्वीय दर्शन अन्धविश्वास र पाश्चात्य दर्शन चाहिँ भौतिकवादी भन्ने ठूलो भ्रम छ","काठमाडौं : नेकपा एमालेका अध्यक्ष केपी शर्मा ओलीले बुद्धिजीवीहरुले नै हरेक युगलाई नयाँ युगमा परिणत गर्न संलग्न रहेको बताएका छन्। नेपाल बुद्धिजीवी परिषद्को राष्ट्रिय भेलालाई सम्बोधन गर्दै ओलीले बुद्धिजीवीले नै संसारको गतिलाई प्रभावित र ट्रेन सेट गरिरहेको दाबी गरे। बुद्धिजीवीहरु हरेक युगलाई नयाँ युगमा परिणत गर्ने र हरेक समाजमा रहेको मौजुदा अवधारणा र चेतनालाई नयाँ धारणामा रुपान्तरित गर्न प्रेरित गर्ने र सुषुप्त समाजलाई जागृत गर्ने र समाजमा परिवर्तनका लागि घचघचाउने र मानिसलाई विचारमा एकताबद्ध हुन बाटो दिने बुद्धिजीवीले नै हो। ओलीले भने,इतिहासका कुरालाई हेर्यो भने ज्ञात र अज्ञात बुद्धिजीवीले नै सुरुवात गरेका छन्। उनले ज्ञान र मिथलाई यथार्थ र फिक्सनलाई छुट्याएर हेर्न सक्नुपर्ने बताए। ओलीले भने,एउटा भ्रम छ ठूलो  पूर्वीय दर्शन भनेको चाहिँ अन्धविश्वास चल्ने, तथ्यप्रमाण नखोज्ने। पाश्चात्य दर्शन भनेको चाहिँ भौतिकवादी,यथार्थमा चल्ने भन्ने ठूलो भ्रम छ। हाम्रा पूर्खाहरुले यथार्थ जे हो त्यसैलाई दर्शन भन्थे। प्रकृति जस्तो छ त्यसरी बुझ्नु दर्शन थियो।"
मकालु हिमाल आरोहण गरी फर्किने क्रममा एक पर्वतारोहीको मृत्यु,किमाथाङ्का : संखुवासभामा रहेको विश्वको पाँचौं अग्लो मकालु हिमाल आरोहण गरी फर्किने क्रममा एक पर्वतारोहीको मृत्यु भएको छ। आरोहण गरी फर्किने क्रममा पर्वतारोही सोलुखुम्बु जिल्ला महाकुलुङ गाउँपालिका४ का ५४ वर्षीय ल्हाक्पा तेञ्जी शेर्पाको मृत्यु भएको जिल्ला प्रहरी कार्यालय संखुवासभाका प्रहरी निरीक्षक अशोक जबेगुले जानकारी दिए। मकालु हिमाल आरोहण गरी फर्किने क्रममा मकालु गाउँपालिका२ र ३ को सीमानामा बेपत्ता भएका शेर्पाको शव शुक्रबार दिउँसो मकालु आधार शिविरमा फेला परेको प्रहरी निरीक्षक जबेगुले बताए। घटनास्थलबाट शेर्पाको शव मुचुल्कापश्चात् सोलुखुम्बु लगिएको उनको भनाइ छ। यातायात र सञ्चार सेवा नभएका कारण मकालु क्षेत्र भौगोलिकरूपमा विकट मानिन्छ। घटनास्थल सदरमुकाम खाँदबारीदेखि पाँच दिनको पैदल दूरीमा पर्छ। पर्वतारोही शेर्पाको शव मुचुल्का पछि आजै सोलुखुम्बु लगिएको जिल्ला प्रहरी कार्यालयले जनाएको छ।
हत्या गरेपछि छतबाट हाम फालेको बन्यो नक्कली योजना,"धनगढी : कैलालीको घोडाघोडी नगरपालिका ४ मा रहेको नयाँ बाटो पुनःस्थापना केन्द्रमा बैशाख २५ गते मृत भेटिएका २५ वर्षिय सुनील शाहीलाई मरणासन्न हुनेगरी कुटपिट गर्दा मृत्यु भएको खुलेको छ। शाहीले सुधारकेन्द्रमा खाना मिठो नभएको भन्दै राती भाग्न खोजेपछि बाउन्ड्री वालबाट तानेर भित्र लगेर,सुधारगृहमा रहेका ४५ जनाले मरणासन्न हुने गरी कुटपिट गरेको प्रहरीलाई उनीहरुले दिएको प्रारम्भिक बयानबाट खुलेको छ। यस्तो थियो घटना (पक्राउ परेकाहरुले प्रहरीलाई दिएको प्रारम्भिक बयानका आधारमा) बैशाख २५ गते बेलुकीको समय थियो। सुधारगृहमा खाना खाने समय भइरहेको थियो। सुधार केन्द्रमा राखिएका १४ जना युवाहरु र सुधारकेन्द्रका कर्मचारीहरु खाना खाने तयारीमा थिए। सुनील शाहीलाई सुधारकेन्द्रको खाना मन परिरहेको थिएन। उनले आफू सुधारकेन्द्रमा नबस्ने र घर जाने भन्दै भाग्न खोजे। सुधार केन्द्रको गेट बन्द गरिएकाले सुनील सुधारकेन्द्रको पर्खाल (बाउन्ड्री वाल) तिर लागे। सुनील भाग्न खोजिरहेको कुरा सुधारकेन्द्रका कर्मचारी र त्यहाँ सुधारका लागि राखिएका युवाहरुले थाहा पाए। केही कर्मचारी र युवाहरु गएर उनलाई पर्खालबाट तानेर परिसरभित्र ल्याउन खोजे। सुनीललाई तान्नेक्रममा पर्खालमा रहेको फलामको रडले उनको अण्डकोषमा गहिरो चोट लाग्यो। उनी कराउँदै थिए,तर समात्न गएकाहरुले उनको अण्डकोषको चोटप्रति खासै वास्ता गरेनन्। पर्खालबाट तानेर उनलाई सुधारकेन्द्रको कोठामा पुर्याइयो। उनलाई ४५ जनाले कोठामै बेस्सरी कुटे। उनको छाती,घाँटी र पिठ्यु सहित गोप्यअंगहरुमा पनि घाउ देखिएका छन्। उनको शवमा देखिएका घाउ भएका तस्बिरहरु अहिले सामाजिक सञ्जालमा भाइरल बनेका छन्। सार्वजनिक भएका तस्बिरहरु हेर्दा उनको मलद्वारमा पनि गहिरो चोट देखिन्छ। सबैजना जना लागुऔषधका प्रयोगकर्ता थिए। उनीहरु आफैँमा एग्रेसीव (रिसालु) हुन्छन्। कसले कता हाने, कसले कता, उनी मध्यरातमा गम्भीर घाइते अवस्थामा पुगेको देखिन्छ जिल्ला प्रहरी कार्यालय कैलालीका एकजना प्रहरी अधिकृत भन्छन्। त्यसपछि सुनीललाई उनले सुत्ने कोठामा छोडियो। सहन नसक्ने पिडामा छटपटि रहेका सुनीलले रातीको २ बजे प्राण छोडे। यसरी बन्यो छतबाट लडेको नक्कली योजना सुनीलको राती २ बजे मृत्यु भइसक्छ। त्यहाँ रहेका कर्मचारीहरुले सञ्चालकमध्येका एक जना, बल खत्रीलाई राती २ बजे फोन गर्छन्। बल खत्री त्यहाँका सबै युवकहरु र कर्मचारीलाई छतबाट हाम फालेको बयान दिने भन्दै अस्पताल लैजान अह्राउछन्। रातीको २ बजे ज्यान गुमाइसकेका सुनीललाई मरिसकेपछि,छतबाट हामफालेको भन्दै घोडाघोडी अस्पताल पुर्याइन्छ। अस्पताल पुगेका बल खत्री सबैलाई छतबाट खसेको भनेर बयान गर्न सिकाउँछन्। सुरुमा हामीलाई छतबाट खसेको भनियो, मैले घटनास्थल हेरेँ, तर छतबाट खसेको भनिएको स्थानमा खुट्टाले मिचेर माटो यताउती पारिएको थियो। त्यो नक्कली योजना थियो। कुनै कोणबाट पनि खसेको भनिएको स्थानमा विश्वास गर्ने ठाउँ थिएन। न खसेको भनिएको स्थानमा रगत थियो, अनी अलग अलग बयानका क्रममा उनको हत्या भएको कुरा खुलेको हो ईप्रका सुखडका प्रहरी नायव उपरिक्षक दिपेन्द्र पालले भने। घटनाको गहन रुपमा अनुसन्धान भइरहेको छ। राती नै अस्पताल पुर्याएको भए बाच्न सक्थे प्रहरी भन्छ,लागुपदार्थको सुधार गृहमा कोही पनि परिपक्व मान्छे देखिएन। कुटपिट भयो भने छुटाउने मान्छे भएन। कुटपिट भइहालेको थियो भने पनि घाइते अवस्थामा अस्पताल पुर्याइएन। सुनीललाई घाइते पारेर मर्नका लागि उनको कोठामा छोडेको जस्तो देखिन्छ। प्रहरीले घटनामा सञ्चालक पक्षको चरम लापरवाही देखिएको निष्कर्ष निकालेको छ। सञ्चालकहरुमा परिपक्वता देखिएन, होम गुरुङ नामका व्यक्ति सुधारकेन्द्रका अध्यक्ष रहेछन्, तर उनले सुधारकेन्द्रको खासै वास्ता नगरेको पाइयो, व्यवस्थापन र सञ्चालक पक्षको चरम लापरवाही देखिन्छ कैलालीका प्रहरी उपरिक्षक पदम बहादुर विष्ट भन्छन्। पोष्टमार्टम रिपोर्टको पर्खाई प्रहरी प्रारम्भिक अनुसन्धानका क्रममा सुनीलको कुटपिट गरि हत्या गरेको निष्कर्षमा पुगेको छ। तर कुटपिट भएको प्रमाणित गर्ने निकाय भने अस्पताल वा पोष्टमार्टम रिपोर्ट हो। सुनीलको पोष्टमार्टम रिपोर्ट आएको छैन। आइतबारसम्म पोष्टमार्टम रिपोर्ट आउने र त्यसका आधारमा थप कारवाही अगाडि बढाउने मुडमा प्रहरी छ। दुई जना सञ्चालकसहित १७ जना हिरासतमा सुनीलका आफन्तले दिएको किटानीका आधारमा प्रहरीले सञ्चालक रोसन ऐर र बल खत्री,अध्यक्ष होम तामाङ सहितका १७ जनालाई पक्राउ गरी अनुसन्धान सुरु गरिसकेको जनाएको छ। सञ्चालक ऐर शुक्रबार मात्रै पक्राउ परेका हुन। उनीहरु सबैलाई ५ दिनको म्याद थपेर अनुसन्धान भइरहेको प्रहरीले जनाएको छ।"
"कांग्रेसले संसद् र रास्वपालाई यसो गर, त्यसो नगर भनेर आदेश दिने होइन : लामिछाने","प्रहरीले सवारीचालक अनुमतिपत्र घोटलादेखि ठूला अनियमिततासम्मका फाइल अनुसन्धान गरिरहेको उनले बताए। चितवन : उपप्रधानमन्त्री तथा गृहमन्त्री रवि लामिछानेले संसद्मा बोल्न पाउने आफ्नो अधिकार हनन भएको बताएका छन्। चितवनमा पत्रकारहरुसँग कुरा गर्दै उनले सार्वभौम संसद्मा सबैले बोल्न पाउनुपर्ने बताउँदै आफूमाथि लागेको आरोप प्रमाणित गर्न चुनौती दिएका हुन्। उनले सहकारी प्रकरणमा छानबिन समिति बनाए हुन्छ तर संसद्मा बोल्न पाउनुपर्ने बताए। छानबिन समिति बनाए पनि हुन्छ। तर संसद्मा बोल्न पाउनुपर्छ। उनले भने, नेपाली कांग्रेसले संसद् र आफ्नो दल राष्ट्रिय स्वतन्त्र पार्टीलाई यसो गर, त्यसो नगर भनेर आदेश दिने होइन। सहकारी ठगीका मुख्य आरोपी जिबी राईलाई नियन्त्रमा लिने प्रयास भइरहेको उनले बताए। राईलाई पक्राउ गर्न प्रक्रियागत काम भइरहेका उनले जानकारी दिए। उनले भने, राईलाई पक्राउ गर्न मलेसियाका गृहमन्त्रीसँग कुराकानी भइरहेको छ। उक्त देशसँग प्रत्यर्पण सन्धि नभएकाले केही समस्या भएको बताउँदै उनले त्यसलाई समाधान गरेर निजलाई चाँडै पक्राउ गरिने प्रतिबद्धता व्यक्त गरे। प्रहरीले सवारीचालक अनुमतिपत्र घोटलादेखि ठूला अनियमिततासम्मका फाइल अनुसन्धान गरिरहेको उनले बताए। उनले प्रश्न गरे, बालमन्दिरको जग्गाको विषय कहिलेदेखि अड्किएको थियो ? अहिले २० जनालाई पक्राउ पुर्जी जारी गरिएको छ। गृहमन्त्री लामिछानेले आजै कारागार व्यवस्था कार्यालयको अनुगमन गर्दै कैदीबन्दीको समस्या समाधान गर्न सरकारले नीति तथा कार्यक्रमबाट सम्बोधन गर्ने बताए।  रासस"
संसदको अवरोध हटाउन दलभित्र र बाहिर संवाद जारी,काठमाडौं : संघीय संसद्मा उत्पन्न गत्यावरोध फुकाउन प्रमुख राजनीतिक दलका नेताहरूले आन्तरिक तथा अनौपचारिक संवादलाई जारी राखेका छन् । समस्याग्रस्त सहकारीको रकम अपचलनबारे संसदीय छानबिन समिति गठनका विषयमा सत्तापक्ष र प्रतिपक्षबीच सहमति नहुँदा संघीय संसद्को बर्खे अधिवेशनको पहिलो दिन शुक्रबार दुवै सदनमा कार्यसूची प्रभावित भएका थिए । प्रधानमन्त्री पुष्पकमल दाहाल प्रचण्डले शनिबार सत्तारुढ नेकपा (एमाले)लगायत दलका नेतासँग सहमतिको उपायबारे अनौपचारिक संवाद गरेको सचिवालयले जनाएको छ । यही विषयमा आज नेपाली कांग्रेसको पदाधिकारी बैठक भएको छ । सो दलको शुक्रबारको संसदीय दलको बैठकले सहकारीको रकम अपचलन सम्बन्धमा उपप्रधानमन्त्री तथा गृहमन्त्री लामिछानेकोसमेत संलग्नताको आरोप लगाउँदै आएकोबारे निष्पक्ष र स्वतन्त्र छानबिन गर्न संसदीय समिति गठन गर्नुपर्ने माग पुनःअघि सारेको थियो । राससका अनुसार सरकारको नेतृत्वकर्ता नेकपा (माओवादी केन्द्र) का प्रमुख सचेतक हितराज पाण्डेले अहिलेसम्म सहमतिका लागि ठोस प्रगति नभएपनि अब सदनको बैठक बस्ने दिनसम्म सरकारले सहमतिका लागि कुनै न कुनै उपाय निकाल्ने आशा व्यक्त गरे। नेकपा (एमाले) का प्रमुख सचेतक महेश बर्तौलाले पनि शीर्ष तहबाट छलफल भई निकास निस्कने आशा व्यक्त गरे । संसदीय समिति गठन गर्न सत्तापक्ष तयार नभएसम्म सदनका बैठक चल्न नदिने अडान राखेपछि पहिलो दिनका बैठकका दुवै सदनका कार्यसूची प्रभावित भएका थिए । आगामी जेठ १ गते मङ्गलबार दिउँसो ३ बजे संघीय संसद्को संयुक्त बैठकमा राष्ट्रपति रामचन्द्र पौडेलको सम्बोधनबाट सरकारको नीति तथा कार्यक्रम प्रस्तुत गर्ने कार्यक्रम तय भइसकेको छ । प्रतिनिधिसभाको अर्को बैठक आगामी जेठ १ गते साँझ ६ बजे र राष्ट्रियसभाको अर्को बैठक जेठ १ गते साँझ ५:३० बजे राखिएको छ ।
नेपाल मोबिलिटी सोलुन्सन्सद्वारा राइड सेयरिङ प्लेटफर्म 'जुमजुम' सञ्चालन,"काठमाडौं : नेपाल मोबिलिटी सोलुन्सन्सले राइड सेयरिङ प्लेटफर्म 'जुमजुम' सञ्चालन गरेको छ। जुमजुमले, नेपालको यातायात क्षेत्रमा महत्त्वपूर्ण परिवर्तन ल्याउनुको साथै नेपाली यात्रुहरूको आवश्यकता बमोजिम सुविधा प्रदान गर्ने अपेक्ष्या राखेको छ । यो नेपाली कम्पनी, एफ यलभ सफ्ट ग्रुपको विज्ञहरुद्वारा समर्थित र टेक्नोलोजी पार्टनर पिक मी द्वारा विकसित एप हो। एफ वन सफ्ट ग्रुपका सुबाश शर्माले आफ्नो उत्साह व्यक्त गर्दै भने, 'एफ वन सफ्ट सधैं डिजिटल आविष्कारको नेतृत्व गर्दै आएको छ, नेपालको डिजिटल रूपान्तरणलाई सहज बनाउन डिजिटल उत्पादन र सेवाहरूको इकोसिस्टम निर्माण गर्दै आएको छ। जुमजुमलाई पनि राइड सेयरिङ सेवाको रूपमा यस् इकोसिस्टममा समावेश गर्नेछौं ।' प्रयोगकर्ता मैत्री इन्टरफेस रहेको जुमजुम एप मार्फत यात्रुहरूले आफ्नो स्मार्टफोनमा केही क्लिकमै सवारी बुक गर्नुको साथै रियलटाइम ट्र्याकिङले सवारीहरूलाई व्यवस्थित र निगरानीको साथ झन्झटरहित यात्राको अनुभव सुनिश्चित गर्दछ। जुमजुमले ड्राइभरहरूको लागि प्रमाणिकरण प्रक्रियाहरू र एप भित्र सुरक्षा उपायहरूको साथ यात्रुहरुको सुरक्षामा महत्वपूर्ण भूमिका निर्वाह गर्ने अपेक्षा गरिएको छ इसेवा मार्फत सजिलो भुक्तनीः जुमजुममा डिजिटल वालेट मार्फत सजिलै भुक्तानी गर्न सकिन्छ जसले यात्रुहरूलाई खुद्रा पैसाको लागि लिनु पर्ने झन्झटबाट मुक्त बनाउँछ । साथै चालकहरूले तत्काल भुक्तानीहरू प्राप्त गर्न सक्नेछन् । सुविधाहरू जुमजुममा विभिन्न गन्तव्यहरूको यात्रा सुव्यवस्थित गर्दै व्यक्ति वा समूहले सहजै एकैसाथ धेरै सवारीहरू बुक गर्न सक्नेछन् । यसमा गुगल म्यापमार्फत सही नेभिगेसन र वास्तविक समयको ट्राफिक अपडेटहरूको साथ कुशल मार्ग योजना थाहा पाउन सकिन्छ। जुमजुममा प्रयोगकर्ताहरूले आफ्नो लागि मात्र नभई एपमा पहुँच नभएका वा आफ्नो लागि बुक गर्न नसक्ने साथीहरू वा परिवारका सदस्यहरूका लागि पनि सवारी बुक गर्न सक्नेछन्। बीमा कभरेजले प्रयोगकर्ताहरूलाई अप्रत्याशित घटनाहरूबाट सुरक्षा सुनिश्चित गर्दछ । सुरक्षालाई प्राथमिकता दिँदै जुमजुमले यात्रु र चालक दुवैका लागि ५ लाख सम्मको बिमा प्रदान गर्दछ । साथै जुमजुमले चालकहरूको लागि थप आर्थिक अवसरहरू समर्थ गर्दछ, डाइरेक्शनल हायर जस्ता सुविधाहरू मार्फत, चालकहरूलाई उनीहरूको इच्छित यात्रा दिशामा यात्राहरू स्वीकार गर्न अनुमति दिँदै, एउटै दिशामा जाने यात्रुहरूसँगको यात्रा सुनिश्चित गर्दछ । जुमजुमले पहिलो तीन सवारीहरूमा ७५ छुटको प्रस्तावको साथ यात्रुहरूको लागि अविश्वसनीय बचतमा जोड दिएको छ । थप रूपमा, चालकहरूले रु १००० ज्वाइनिङ बोनस सहित आकर्षक बोनसहरूबाट लाभ उठाउँन सक्छन । प्रारम्भिक दुई हप्ताको लागि ० कमिशन र त्यसपछि कमिसन रिबेट कार्यक्रमहरूमा जती धेरै राइड त्यती कम कमिसनको योजना ल्याएको छ, साथै चालकहरु दैनिक बोनस रु २००० सम्म कमाउन सक्छन । श्रीलंकाका सीइओ जिफ्री जुल्फरले भने, 'हामी   सँग हाम्रो उन्नत राइड सेयरिङ प्रविधि नेपालमा ल्याउन पाउँदा उत्साहित छौं । यो सहकार्यले हाम्रो साझा दृष्टिकोणलाई प्रकाशित गर्दछ जसमा गतिशीलता र जीवनमा सुधार ल्याउन प्रविधिको प्रयोग गरिन्छ । जुमजुमले नेपालमा यातायातमा नयाँ रुप फेर्नेछ भन्नेमा हामी विश्वस्त छौं ।' डाउनलोड लिङ्कः चालक एपः : यात्रु एपः :"
"सगरमाथा आरोहणको बाटो खुल्यो, १० जना शेर्पाको टोली चुचुरोमा","सोलुखुम्बु : यस वर्षको वसन्त यामको सगरमाथामा बाटो बनाउने कार्य सकिएको छ। शुक्रबार बेलुका ८:१५ मा सगरमाथामा बाटो बनाउने दश जना शेर्पाको टोलीले बाटो तयार गर्दै सफलतापूर्वक शिखर चुमेका हुन्। यससँगै सगरमाथा आरोहणका लागि अनुमति लिएका स्वदेशी तथा विदेशी आरोहीहरुका लागि आरोहणको बाटो खुलेको पर्यटन विभागको अस्थायी फिल्ड कार्यालय प्रमुख खिमलाल गौतमले जानकारी दिए। उनका अनुसार शुक्रबार बिहान ५ बजे रुट फिक्सिङ टोलीले आरोहणका लागि बाटो निर्माणको काम सुरु गरेको थियो। 'उनीहरु राती ८:१५ बजे एकदम सफततापूर्वक शिखरमा पुग्न सफल भए, अब यस सिजनमा सगरमाथा आरोहणको बाटो खुला भयो, पहिलो पटक शेर्पा टोली पुगेपछि अब अन्य आरोहीहरु जान्छन्।', फिल्ड कार्यालय प्रमुख गौतमले भने। सोही टोलीले सर्वोच्च शिखरसम्म हिमाली बाटो बनाउने काम पनि सम्पन्न गरेको उनले बताए। शेर्पा समुहमा टोली प्रमुख डेन्डी शेर्पा (दोलखा), तेन्जिङ ग्याल्जेन शेर्पा (सोलुखुम्बु), पेम्बा टासी शेर्पा (सङ्खुवासभा), लाक्पा शेर्पा (सङ्खुवासभा), दावा रिन्जे शेर्पा (सङ्खुवासभा), दावा शेर्पा (सङ्खुवासभा), पाम दोर्जी शेर्पा(सोलुखुम्बु), सुक बहादुर तामाङ्ग (सङ्खुवासभा), नामग्याल दोर्जे तामाङ्ग (सोलुखुम्बु) र लाक्पा रिन्जी शेर्पा (सङ्खुवासभा) रहेका थिए। यस वर्षको वसन्त याममा सगरमाथा आरोहणका लागि ४१ वटा आरोहण दलका ४ सय १४ आरोहीले अनुमति लिएको पर्यटन विभागले जनाएको छ।"
प्रथम ज्ञान कर्णाली हाफ म्याराथनको उपाधि नरेन्द्रसिंह रावत र पुष्पा भण्डारीलाई,"कर्णाली प्रदेशको राजधानी सुर्खेतमा सम्पन्न प्रथम ज्ञान कर्णाली हाफ म्याराथनको उपाधि नरेन्द्रसिंह रावत र पुष्पा भण्डारीले जितेका छन् । रावतले एक घण्टा ११ मिनेट २५ सेकेन्ड र भण्डारीले एक घण्टा २८ मिनेट १७ सेकेन्डमा २१ किलोमिटर दूरी पार गरेका हुन् । पुरुषतर्फ दोस्रो हुने रामजी बस्नेतले एक घण्टा ११ मिनेट ४८ र तेस्रो हुने श्रीकेश राईले एक घण्टा १३ मिनेट २३ सेकेन्डमा उक्त दूरी पार गरेका थिए । त्यस्तै, महिलातर्फ हुने दोस्रो सिर्जना पाण्डेले एक घण्टा ३२ मिनेट ४३ सेकेन्ड र तेस्रो हुने राज्यलक्ष्मी रावलले एक घण्टा ३६ सेकेन्ड ४० मिनेटमा सो दूरी पार गरेका थिए । प्रतियोगितामा प्रथम, द्वितीय र तृतीय हुने महिला तथा पुरुष खेलाडीहरुलाई क्रमशः रु ५५, ३० र २० हजार पुरस्कार तथा प्रमाणपत्र प्रदान गरिएको छ । विजयी पुरुष तथा महिला खेलाडीलाई कर्णाली प्रदेश सरकारका मुख्यमन्त्री यामलाल कँडेलले पुरस्कारसहित ट्रफी प्रदान गरे । पाँच किलोमिटर छात्रतर्फ प्रथम अजय विश्वकर्मा, द्वितीय नवराज बानियाँ तृतीय रमेश बुढा र छात्रातर्फ प्रथम विमला कार्की, दोस्रो पूर्णिमा बुढाथोकी, लक्ष्मी शाही तृतीय भएका थिए । प्रथम, द्वितीय र तृतीय हुन सफल छात्र तथा छात्रालाई क्रमशः रु १०, सात र पाँच हजार नगद तथा प्रमाणपत्र प्रदान गरिएको छ ।"
आमा,"नवजात बहिनीलाई स्तनपान गराउँदै काखमा लिएको देखेर मायाको भोको मैले भनेको थिएँ आमा मेरो खुट्टो दुख्यो थाहा थियो म असत्य बोल्दै छु तिमीलाई पनि थाहा थियो छोरो असत्य बोल्दै छ तैपनि बहिनीलाई डाँडीमा सुताई म असत्यवादीलाई पिठ्युँमा बोकेर फुकाउन लिएर जान्थ्यौ। एक दिन खुसी हुँदै भनेको थिएँ आमा म फस्ट भएँ तिमीले सोधेकी थियौ फस्ट भनेको के हो ? मैले सबैलाई जितें शिरमा हात राख्दै भनेकी थियौ जितेर अभिमान नगर्नू फलेको हाँगो झैं जित्नेले नुघ्नु पर्छ। तिम्रो रोदन देखेर सोधेको थिएँ तिम्रा आँखा किन भिजेका ? मटमैलो पछ्यौरीको टुप्पाले आँखा पुछेर बालसुलभ मुसुक्क हाँस्दै निःशब्द तिमी दन्तहीन गिजा मात्र देखाउँथ्यौ आज मेरै आँखा अविरल भिज्दा बल्ल बोध भयो आमा ! आमा र आमाहरूका आँखा बारम्बार किन भिजिरहन्छन्। आफ्ना स्तन रसाउन छाडे पनि चट्टानको छातीबाट बुटी निकालेर घोटेको रस पिलाउँदै गम्भीर वाणीमा कहन्थ्यौ जीवन्त जीवन जिउनू दुःखीमा दयावान् हुनू चाकरीमा कसैको पाऊ नसमाउनू ईष्र्यामा कसैलाई छिर्के नहान्नू परिश्रमीका हात समाउनू माथि उकाल्नू बरु मृत्युसँग कहिल्यै नडराउनू परन्तु छलकपट र बदनामीसँग सदैव सचेत हुनू। एक दिन नभमा आँधी उठ्यो भयभीत मनमा आँधी उठ्यो हेर्दाहेर्दै आमा ! तिम्रो पखेरु उड्दा जगत् अँध्यारो भयो सकियो मेरो हार्दिक संसार जहाँ, मेरो आँसु र आशाले मेरो भावुकता र हर्षले टेको पाउँथ्यो। आमा ! तिमीबिना संसार दुरुह विकट भयो तिमीबिना धरणीको आधार निराधार भयो बिनातिमी आत्मीय प्रेमको गुञ्जन गयो हृदयको स्पन्दन विह्वल विकल भयो तिमी गयौं आश्रयदाता नीड जीर्ण भयो सम्भार गर्न कोही आएन जीवन विकीर्ण भयो।"
संविधानमा देखिएको कमजोरी सच्याउन जरुरी छ : कृष्ण सिटौला,काठमाडौं : नेपाली कांग्रेसका नेता कृष्ण सिटौलाले संविधानमा देखिएका कमी कमजोरीलाई सच्याउँदै अघि बढ्नुपर्ने बताएका छन्। शनिबार काठमाडौंमा आयोजित कार्यक्रममा उनले नयाँ संविधान जारी भएपछि मुलुकको परिवर्तनसँगै जनताले परिवर्तनको महसुस गर्न नसकेको भन्दै संविधानमा देखिएका कमी कमजोरीलाई सच्याउँदै अघि बढ्नुपर्ने बताए। उनले पछिल्लो समय पुष्पकमल दाहाल नेतृत्वको तीनवटा फरकफरक सरकार बनेका कारण त्यसको असर प्रदेशमा देखिएको बताए। जनताको हितमा एजेण्डा तयार गर्दै उक्त एजेण्डामाथि समग्र पार्टी पंक्ति एकाकार भएर जनतामाझा जानुपर्ने बेला आएको उनको भनाइ छ।
"दिनभरि नाटक, रातभरि नाटक !","दर्शकको भीड र अत्यधिक प्रशंसा हाम्रा लागि थप उत्साह थियो, परीक्षा पनि। त्यसैले पनि देशको राजधानीमा नाटक देखाउन गइरहेका थियौं। जुन सानो चुनौती थिएन। २०३२ सालको सुरुतिर। स्नातक पढाइ सकिसकेको थिएँ। हजुरबाको जुत्ता पसल विराटनगर र धरानमा थियो। उनले विराटनगरमा जुत्ता कारखाना पनि खोलिसकेका थिए। उनको इच्छा थियो मेरो स्नातक पढाइ सकेपछि धनकुटामा जुत्ता पसल खोलूँ। पूर्वाञ्चलमा जताततै जुत्ता पसल होस् भन्ने उनको इच्छा। तर मलाई भने त्यस्मा कुनै रहर, इच्छा केही थिएन। विराटनगरको पसल मेरा जेठा दाजु ओजेशले हेर्थे, धरानको पसल अर्का दाजु मुकेशले हेर्थे। म देख्थें उनीहरूको पीडा। उनीहरू मालिक हैन, नोकर झैं थिए। बिना तलबका नोकर। घोडा झैं खटिन्थे। पसलको बन्धनभन्दा पर हाम्रो सँगोलको परिवारमा परिवारको संख्या निकै ठूलो थियो। ठूलो दाजुको पढाइ अघि बढ्न सकेन। बिहानदेखि बेलुकासम्म पसलमा गोरु झैं खट्थे। अर्का दाजु चित्रकलामा अघि बढ्न चाहन्थे तर पसलको कामले उनी एकछिन पनि समय निकाल्न नसक्ने स्थितिमा थिए। उनीहरूको दुःख, पीडा र यातना नजिकबाट देखिरहेको थिएँ। मनमनै निर्णय गरिसकेको थिएँ मलाई त्यो सँगोलको पसल चलाएर बस्नु छैन। मभित्रको नाट्यकर्मी बन्ने सपना, साहित्यलाई निरन्तरता दिने सपनामा कुनै पनि प्रकारको बाधा नआओस् भन्ने दृढतामा थिएँ। मुकेश दाजुको पनि चित्रकलामा अघि बढ्ने सपना पूरा हुन सकिरहेको थिएन। समय निकालेर मुकेश दाजु धरानबाट कला नामको विशुद्ध चित्रकला विषयक पत्रिका निकाल्थे। सम्भवतः यो पत्रिका नेपालमै निजी क्षेत्रको पहिलो कला विषयक हुनुपर्छ। उनकै सक्रियतामा धरानमा युवा कलाकार समूह नामक संस्था खोलिएको थियो। यसरी उनको सक्रियता बढ्दै गर्दा पसललाई नहेरेको आरोप खेप्नुपरेको पीडा देख्थें म। यसैले म त्यो बन्धनमा फँस्न कदापि चाहन्नथें। म कमजोर छात्र विराटनगरमै पढाइ चलिरहँदा धनकुटामा नाटक मञ्चन हुने योजना बन्ने साथ साथीहरूले मलाई खबर पठाइहाल्थे। नाटक भनेपछि कुदिहाल्थें धनकुटा। साथीहरूले मेरा लागि प्रायः प्रमुख भूमिका छुट्ट्याएका हुन्थे। रिहर्सलदेखि नाटक मञ्चन हुञ्जेल धनकुटा अनि नाटक सकिएपछि फेरि विराटनगर। केही दिन पढाइ छुट्थ्यो, त्यसै पनि म कमजोर छात्र। तर पनि जसोतसो पास त हुन्थें नै। पढाइ सकिएपछि भने म धनकुटा नै फर्किएँ। संयोगले धनकुटामा नाट्यकलामा रुचि हुनेहरूको पुरानै जमातले विधिवत् रूपमा एउटा संघ खोल्यौं, नाम राख्यौं नवकलाकार सांस्कृतिक समाज। ओमकार श्रेष्ठको अध्यक्षतामा एउटा समिति बन्यो। संस्थाको विधिवत् शुभारम्भ नयाँ नाटक मञ्चनबाट गर्ने हाम्रो निर्णयअनुसार मनबहादुर मुखियाको नाटक फेरि इतिहास दोहोरिन्छ छान्यौं। त्यो बेला मनबहादुर मुखिया दार्जिलिङमा अत्यन्त सक्रिय थिए। उनका अनेकौं नाटकले दार्जिलिङमा तहल्का मच्चाइरहेको सुन्थ्यौं। जे होस् उनको त्यो नाटक मञ्चनको तयारीका क्रममा निर्देशक उपेन्द्र दुःखी जो हाम्रा सबै नाटक निर्देशन गर्थे, सबैका प्रिय थिए। कलाकारको छनोट प्रायः उनैले गर्थे। उनको छनोटमा यो नाटकको नायक म र नायिकामा बिन्दु श्रेष्ठ छानियौं अनि चरित्र अभिनेतामा गोपी श्रेष्ठ, अरू पात्रहरू महेश अमात्य, शारदा श्रेष्ठ, भागवत श्रेष्ठ, निर्देशक स्वयं आदि। उसबेलै धनकुटामा टिकटमा नाटक नाटक झन्डै तीन घण्टा लामो, बीचमा मध्यान्तरको व्यवस्था गर्र्यौं। धनकुटामा पहिलो पटक टिकटमा नाटक मञ्चन गर्ने परम्परा सुरु गर्र्यौं। त्यो बेला धनकुटामा बिजुलीबत्ती पुगिसकेको थिएन। न मोटर बाटो नै पुगेको थियो। पेट्रोमेक्स बालेर नाटक गथ्र्यौं। गाउँगाउँबाट नाटक हेर्नेको घुइँचो लाग्यो। एडभान्स बुकिङ गर्न पर्यो। मेरो संवाद यति लामो कि अहिले सोच्दा अचम्म लाग्छ कसरी कण्ठ गर्न सकें हुँला। गोकुण्डेश्वर हाइस्कुलको सानो हलमा सानो स्टेजलाई कोठाको दृश्य बनाएका थियौं। हाम्रा निर्देशक उपेन्द्र दुःखी राम्रा चित्रकार पनि थिए। स्टेजको पृष्ठभूमिमा उनले झ्याल ढोकाको सुन्दर चित्र बनाएका थिए, लाग्थ्यो साँच्चीको जस्तो। दस दिन जति मञ्चन गर्यौं। केही दिनको मञ्चनपछि हामीमा यति हौसला जागृत भयो कि हामीले कुरैकुरामा अबदेखि नियमित नाटक मञ्चन गर्ने अठोट गर्र्यौं। त्यतिबेलासम्म मेरा कथा कविता विभिन्न पत्रपत्रिकामा छापिन थालिसकेका थिए। नाटक भने लेखेको थिइनँ। साथीहरू मलाई नाटक लेख्न जोड गर्न थाले। तिमी लेख्न सक्छौ तर कसरी ? कति अरूको नाटक मात्र गर्ने ? अब आफैं लेख्नुपर्छ। तिमी लेख्न सक्छौ भन्दै मलाई उकास्न थाले। महेश अमात्य, गोपी श्रेष्ठ, उपेन्द्र दुःखी यी सबैले हरेक दिन जस्तो नाटक लेख्न कर कर गर्न थाले। यो नाटक पछि तिम्रो नाटक गर्ने। साथीहरूले घोषणा नै गरे। अशेषले नाटक लेख्दैछ, अब यसपछिको नाटक त्यही गर्दैछौं। एक प्रकारले प्रचार नै हुन थाल्यो। मैले सोच्न पनि सकेको थिइनँ। के लेख्ने ? त्यति बेलासम्म बाहिर कसैको नाटक हेर्ने अवसर मिलेको थिएन। जानी नजानी हामी जसरी नाटक मञ्चन गथ्र्यौं त्योबाहेक कुनै ज्ञान थिएन। नाटक कसरी लेख्ने भन्ने कुनै ज्ञान नहुँदा आँट गर्न सकिरहेको थिइनँ। हरेक साँझ नाटकमा अभिनय गर्यो अनि राति सुत्ने बेलामा नाटकको कल्पना गर्दै निदाउने प्रयत्न गर्यो। जति गर्दा पनि के लेख्ने, नाटकको कथा कसरी बनाउने भन्ने पटक्कै भेउ पाउन सकिनँ। मेरो लागि त्यो एउटा चुनौती हुन गयो। नाटक जसरी पनि लेख्नै पर्ने। के लेख्ने ? कसरी लेख्ने ? सोच्दै रात रातभरि समय बित्न थाल्यो। निद्रा हराउन थाल्यो। यस्तैमा एक बिहान झिसमिसेमा घरमा कल्याङमल्याङ आवाज सुनें। आवाजले मेरो निद्रा खुल्यो। गाउँको खेतबाट धान आइपुगेको कुरा थाहा पाउन बेर लागेन। घरझगडा देखें अनि नाटक लेखें हात्तीखर्क गाउँमा हाम्रो खेत थियो, बखतेले अधियाँमा लिएका थिए। धान पाकेर काटेपछि बखतेको परिवारले बोरामा राखेर ल्याइदिन्थे। हाम्रो घरबाट त्यो गाउँ पुग्न दिनभरि जस्तो लाग्थ्यो। उनीहरू दिनभरि खेतमा काम गर्थे अनि साँझमा धानको भारी बोकेर हिँड्थे। हाम्रो घर आइपुग्दा यसरी चार, पाँच बज्थ्यो बिहानको। म सानो छँदा स्कुलको बिदामा केही दिनका लागि बुबाले त्यो गाउँमा पठाउने गर्थे। त्यो बिहान उनीहरूलाई देखेपछि अचानक बखतेको घर, त्यो हात्तीखर्क गाउँ र त्यहाँ बस्दाका दिन याद आयो। कुनै दिन त्यहाँ बस्दा एउटा परिवारको ठूलै झगडा देखेको थिएँ। बाबुछोराको झगडा। दुवै बाबुछोरालाई उकास्दै झगडा मिलाउनुभन्दा आगोमा घिउ थप्ने विचित्रको व्यक्ति देखेको थिएँ त्यो गाउँमा। ती सबै चरित्रहरू आँखा अघिल्तिर नाच्न थाले। पूरै गाउँको दृश्य घुम्न थाल्यो मानौं कुनै सिनेमाको पर्दामा दृश्य घुमेजस्तो। हराएको कुनै बहुमूल्य वस्तु भेटेजस्तो, वर्षौं खोजेर नपाइएको कुरा अचानक पाए जस्तो अद्भुत आनन्दको क्षण महसुस भएको थियो। अनि के थियो र ! जुरुक्क उठेर कलमकापी लिँदै लेख्न सुरु गरें नाटक। थाहा थिएन कसरी कहाँबाट सुरु गर्ने भन्ने। अहिले सोच्दा लाग्छ मैले कलम मात्र समाएको थिएँ मभित्र कोही पसेर लेख्न थाले जस्तो, सोच्दै नसोचेको कथा अघि बढ्न थाल्यो। न ल्यापटप, न कम्युटर, न फोटोकपी मेसिन। हातले लेख्नुपर्ने। यसरी लेखेछु तुवाँलोले ढाकेको बस्ती जुन बिहान लेख्न सुरु गरें, तिथि मिति त याद छैन। २०३२ सालको प्रारम्भिक महिना हुनुपर्छ। त्यो पहिलो बिहान दुईचार पेज के लेख्दै थिएँ साथी महेश अमात्य आइपुगे घरमा। नाटक लेख्न साह्रै कर गर्नेहरूमा उनी पनि एक थिए। हरेक बिहान आउँथे र लेख्यौ भन्थे। छैन भनेपछि भोलि आउँछु भन्दै फरक्क फर्केर जान्थे। अर्का थिए, गोपी श्रेष्ठ हरेक दिन खै अझै लेखेका छैनौ ? भन्थे। साँझमा मञ्चन भइरहेको नाटकमा यी दुवैको पनि अभिनय थियो। वास्तवमा हामी सबै चाहन्थ्यौं आगामी नाटकको निरन्तरता होस्। यही क्रममा मलाई लेख्न कर गरिरहेका थिए र मैले त्यही बिहान सुरु गरेको पनि थिएँ। मनभरि केवल नाटक, नाटक र नाटक। नाटकको भूतले छोएको त्यो क्षण, न खानको चिन्ता न सुत्नको। नवकलाकार सांस्कृतिक समूहका हामी सबै रातोदिन नाटकको मञ्चनमा यसरी जुटिरहेका थियौं, जसरी जुट्छन् बिहेको तयारीमा कुनै परिवार। अनि के थियो र ! जुरुक्क उठेर कलमकापी लिँदै लेख्न सुरु गरें नाटक। थाहा थिएन कसरी कहाँबाट सुरु गर्ने भन्ने। अहिले सोच्दा लाग्छ मैले कलम मात्र समाएको थिएँ मभित्र कोही पसेर लेख्न थाले जस्तो, सोच्दै नसोचेको कथा अघि बढ्न थाल्यो। नाटकभरि लोकजीवन, लोकसंस्कृति, लोककला र लोकवेशभूषा सकेसम्म प्रयोग गर्यौं। कथावस्तुले पनि पूर्वी पहाडको जीवन, दुःख र पीडा देखाउन सकियोस् भन्ने हाम्रो प्रयास थियो। रात रातभर दिन दिनभर रिहर्सल गर्यौं, मेहनत गर्र्यौं। रंगकर्मको ज्ञानको अभाव हुँदाहुँदै पनि त्यो नाटक तयार भयो। फुलिस्केप कागजका म लेख्दै थिएँ, महेश आइपुगे। मलाई देखेर सायद खुसी भएको हुनुपर्छ। दुई, चार पेज जति लेखिसकेको थिएँ। ती कागज उठाउँदै तिमी अरू लेख्दै गर टाइप गर्न लान्छु भन्दै लिएर गए। उनी कुनै सरकारी कार्यालयमा सायद टाइपिष्ट थिए। उनी यति हतारिँदै गए अक्क न वक्क म केही प्रतिवाद गर्न सक्ने अवस्थामा पनि भइनँ सायद। महेश गएपछि मेरो लेखनको निरन्तरता रोकिएन। लेख्दै गएँ भोलिपल्ट बिहान फेरि आइपुगे उनी। बाँकी लेखिएका पन्ना उठाए, लगे। फेरि अर्को दिन आए बाँकी पन्ना उठाए, लगे। यसरी मैलै लेख्ने उनले टाइप गर्ने यो प्रक्रिया चलिरह्यो। लेखिसकेका ती पन्ना दोहोर्याएर पढ्न पाइनँ। सायद सातआठ दिनमा लेखन सकियो। ती सबैको टाइप गर्ने काम पनि सकियो। टाइप भइसकेपछि बल्ल पढ्न पाएँ। दोहोर्याएर लेखेको पनि होइन। सर्सर्ती जे लेखें, लेखिसकेको पढ्न पाएको पनि होइन। एकै लेखाइमा सकियो। आजकल बारम्बार सोच्ने गर्छु कसरी लेखें हँुला। न लेखनको कुनै तैयारी न यस्तै कथावस्तु हुनेछ भन्ने मनमा कुनै प्रारम्भिक सोच। यत्ति थाहा छ मेरो हातमा कलम थियो। अघिल्तिर साधा कागज अनि कसरी मेरो हातको औंलाको कलम सर्सर्ती सर्यो साधा कागजमा। त्यसमाथि म लेख्दै जाने लेखिसकेका पानाहरू दोहोर्याएर हेर्न नपाई टाइपका लागि लैजाने। कसरी सातै दिनमा त्यो नाटक लेखेर सकियो ? स्वयं नै थाहा छैन। मलाई लागिरहन्छ त्यो नाटक मैले लेखेकै होइन। मभित्र कोही पसिरहेको थियो र उसैले लेखिदियो। नाटककार, नायक र अभिनय जीवनमा कहिल्यै नाटक नलेखेको। पहिलोपटक कसरी नाटक लेखिसकें ? सम्झँदा अचम्म लाग्छ। लेखेर टाइप गरिएको फाइनल कपी मलगायत नाटकका निर्देशक गुरु उपेन्द्र दुःखी र अन्य कलाकार साथीहरू सबैले पढ्यौं। छलफल गर्यौं। अचम्म त के भने सबैले नाटक मन पराए। न छाँटकाँट न परिमार्जन। जे लेखियो त्यही स्क्रिप्ट सर्वसम्मतले मञ्चनका लागि परित गरियो। अनि मैले बल्ल शीर्षक राखें तुवाँलोले ढाकेको बस्ती। धमाधम पात्रको छनोट गरे निर्देशकले। मैले नायकको भूमिका पाए,ँ जसको नाम थियो श्रीमाने। अर्को मुख्य चरित्र बखतेको भूमिकामा गोपी श्रेष्ठ, यस्तै पण्डित महेश अमात्य, मनमाया शारदा श्रेष्ठ, जगतेको भूमिका निर्देशक स्वयं उपेन्द्र दुःखी, नायिकामा जानकी श्रेष्ठ, मन्देमा भागवत श्रेष्ठ, अरू थुप्रै भूमिका थिए। गाउँलेहरू, नाच गान गर्नेहरू, संगीत र वाद्यवादकहरू। झन्डै ३०३५ जना। दीपककृष्ण र लक्ष्मीकष्ण श्रेष्ठ दाजुभाइले संगीत दिएका थिए। गीत महेशले लेखेका थिए। गजबको उत्साह, हरेक साँझ फेरि इतिहास दोहोरिन्छ नाटक चलिरहेकै थियो।दिनमा भने यो अर्को नाटकको रिहर्सल सुरु । त्यो नि केही दिनमै रिहर्सल सकियो। अघिल्लो नाटक पनि सकियो। अनि तैयारीमा जुट्यौं। गोकुण्डेश्वर हाइस्कुलको सानो स्टेज, सानो हल। स्टेजमा सानो घर, सानो चौतारा बनायौं। धनकुटामा त्यो बेला भर्खरै टेप रेकर्डर आइपुगेको थियो। बिहान कुखुरा बासेको आवाजका लागि हाम्रो कुखुराको खोरमा त्यो टेप रिकर्डर लिएर झिसमिसे मै कुखुराको छेउमा गएर बस्थें। केही दिनको प्रयासपछि कुखुरी काँ को ध्वनि रेकर्ड गर्न सफल हुँदाको आनन्द अहिले पनि मनको कुनै कुनामा ताजै छ। नचिताको चुनौती, नसोचेको अवसर नाटकमा साँझ, रात र दिनका लागि विभिन्न संकेत दिन डिमर हुने त कुरै भएन। डिमरको नामसमेत सुनेका थिएनौं। त्यसका लागि न ट्रान्सपेरेन्सी पेपर नै उपलब्ध थिए। कपडा पसलमा कपडामा बेरिएर आउने झिलझिले कागजलाई रातो, पहेंलो, नीलो रंगमा रंगाएर प्रयोग गर्यौं। रात दिनको मेहनतले नाटकलाई सुन्दर बनाउन हरप्रयत्न गर्यौं। मेरा लागि पनि त्यो एउटा चुनौती थियो, रोमाञ्चक स्थितिको क्षण थियो। आफ्नो लेखनको त्यो पहिलो नाटक। नाटककार, कलाकार बन्ने एउटा ठूलो सपना। सबभन्दा रोचक कुरा त के भने त्यो बेलासम्म विराटनगरमा मनबहादुर मुखियाको नाटक हेरे बाहेक अरू कसैको नाटक हेर्ने अवसर मिलेको पनि थिएन। नाटक कसरी लेखिन्छ ? कसरी मञ्चन गरिन्छ ? भन्ने कुनै ज्ञान नहुँदा नहुँदै पनि हामी राम्रो नाटक देखाउन जुटिरहेका थियौं। धनकुटामा नाटकको संस्कृति स्थापित गर्न लागिरहेका थियौं। नाटक सित्तैमा देखाउनु हुँदैन भनेर टिकटको प्रचलन सुरु गरिसकेका थियौं। हाम्रो प्रयत्न थियो कि त्यो तुवाँलो ढाकेको बस्ती नाटकमा सकेसम्म पूर्वीय पहाडको संस्कृति झल्काउन सकियोस्। उपेन्द्र निर्देशक मात्र होइन, राम्रा कलाकार र गायक पनि थिए। गाउँगाउँ गएर लोकगीतको संकलन पनि गर्थे। उनकै संकलनको ज्यादै मीठो गीत वारि जमुना पारि जमुना, जमुनाको फेदैमा मनकामना। उनकै स्वरमा गाएर नाटकमा राखियो। अचम्म लाग्छ हाम्रो समूहमा एक से एक गायक, एक से एक डान्सर नाटकको बीचमा धनकुटाका राई जातिको लोकप्रिय च्याब्रुङ नाच पनि राख्यौं। तिहारको दृश्य अनि धनकुटामा त्यस अवसरमा नाचिने लोकनृत्यलाई पनि राख्यौं। अहिले पनि अचम्म लाग्छ हाम्रो समूहमा एक से एक गायक, एक से एक डान्सर थिए। अभिनयका क्षमता भएकाहरू पनि एकसे एक थिए। स्टेज कलालाई सुन्दर बनाउन श्रीकृष्ण जोशी र उपेन्द्र दुःखीको सीप अद्भुत थियो। गोपीकृष्ण श्रेष्ठ, महेश अमात्य, भागवत श्रेष्ठ, शारदा र जानकी श्रेष्ठ प्रायः सबै खारिएका कलाकार थिए। यी कसैले पनि कतै अभिनय सिकेका थिएनन्। हामी सबैको प्रयास थियो त्यो नाटकको कथावस्तु मात्र होइन, प्रस्तुतिसमेतमा पूर्वीय संस्कृतिको पूरै झलक देख्न सकियोस्। भयो पनि त्यस्तै। नाटकभरि लोकजीवन, लोकसंस्कृति, लोककला र लोकवेशभूषा सकेसम्म प्रयोग गर्यौं। कथावस्तुले पनि पूर्वी पहाडको जीवन, दुःख र पीडा देखाउन सकियोस् भन्ने प्रयास थियो। रात रातभर दिन दिनभर रिहर्सल गर्यौं, मेहनत गर्र्यौं। रंगकर्मको ज्ञानको अभाव हुँदाहुँदै नाटक तयार भयो। मनभरि नाटक, न खानको चिन्ता न सुत्नको मेरो लेखनको पहिलो नाटक तुवाँलोले ढाकेको बस्ती। त्यसको मञ्चन हुन लागेकोमा बेग्लै उत्साहको त्यो क्षण। रिहर्सल सकेर तयारीको अवस्थाकै बीच मेरो यो व्यक्तिगत कचरपचर सकिएपछि म सायद हलुको भइसकेको थिएँ। त्यो नाटकको रन्कोबाहेक दिलदिमागमा अरू कुनै कुरा थिएन। नाटकको नायकको भूमिका पाएको थिएँ। संवाद कण्ठ गर्नुदेखि अभिनय गर्नुसम्मको जिम्मेवारी अनि प्रस्तुतिको सामूहिक व्यवस्थापनको कर्तव्य आदि त छँदै थियो। मनभरि केवल नाटक, नाटक र नाटक। नाटकको भूतले छोएको त्यो क्षण, न खानको चिन्ता न सुत्नको। नवकलाकार सांस्कृतिक समूहका हामी सबै रातोदिन नाटकको मञ्चनमा यसरी जुटिरहेका थियौं, जसरी जुट्छन् बिहेको तयारीमा कुनै परिवार। केही हप्ताको तयारीपछि नाटकको प्रदर्शन मिति तोकियो। हाम्रो संस्थाका अध्यक्ष थिए, ओमकार श्रेष्ठ। व्यवस्थापनको सारा जिम्मा उनको काँधमा। बिहीबारे हाटमा माइकिङ, दर्शक त खचाखच साँच्चै भन्ने हो भने उनको नेतृत्व र हामी कलाकारको अनुपम संयोजन थियो। जे होस्, मिति तोकियो। एउटा सानो ह्यान्डमाइक थियो। त्यही बोकेर टोलटोलमा प्रचार गर्न हिड्यौं। बिहीबारको दिन धनकुटामा हाटबजार लाग्थ्यो। हाटमा माइकिङ गरेपछि त्यो खबर हावाजस्तो गरी गाउँगाउँमा पुग्थ्यो। त्यसको पनि मज्जैले उपयोग गर्यौं। गोकुण्डेश्वर हाइस्कुलको सानो हल। दर्शकको खचाखच। अग्रिम बुकिङको व्यवस्था पनि गर्यौं। टोल टोल, गाउँगाउँबाट नाटक हेर्नेको भीड। जसले हाम्रो उत्साह दिनदिनै थपिरहेको स्थिति थियो। सायद धनकुटामा त्यसरी टिकटमा धेरै दिन चलेको नाटक त्यही हुनुपर्छ। सानो ठाउँमा यसरी हाम्रो नाटकले लोकप्रियता पाएको देखेर हामी यति हौसिएछौं मानौं हामीले देशैभर ख्याति पाइसक्यौं। हामी सबै कलाकारको एउटै आवाज निस्कयो अब यो नाटक लिएर काठमाडौं जानुपर्छ। न्युयोर्कजस्तै काठमाडौं, बसाइँ सरेजस्तो जम्बो टोली काठमाडौं हरेक कलाकार र कविहरूको सपना। तर त्यतिबेला काठमाडौं हाम्रा लागि न्युयोर्क पुग्नुजत्तिकै थियो। त्यो सानो गाउँ धनकुटाबाट काठमाडौं पुग्नै कति दिन लाग्थ्यो। कता हो कताको सहर। न नाइट बस थियो। न मोटरगाडीको सुविधा। हिँडेरै धरानसम्म पुग्नुु पथ्र्यो। त्यसमाथि त्यत्रो जम्बो कलाकारको टोली। न पर्याप्त पैसा नै थियो हामीसँग, न कुनै स्रोत अनि न त कुनै चिनजान। कसरी पुग्ने ? समस्या त थियो नै। काठमाडौंमा कहाँ कसरी देखाउने नाटक ? झिनो आशा थियो एकेडेमी। एक प्रकारले अँध्यारोमा तीर हाने जस्तो। थाहा छैन त्यो जोश कहाँबाट आयो ? सबै तात्तियौं। कुम्लो कुटुरो बोकेर हिँड्यौं। ३०४० जनाको हूल। भरियाको लर्को। साँझतिर धनकुटाबाट भरियाको लर्कोसँगै त्यसरी जाँदा टीका लगाएर बिदा गरेको दृश्य अझै पनि आँखाभरि छ। त्यो बेलाको धनकुटा पूरै बजार एउटै परिवार जस्तो थियो। मानौं सबै आफन्त। सबैले हार्दिकतापूर्वक बिदाइ गरे। मानौं बसाइँ हिँडेजस्तो। त्यस रात मूलघाटमा बास बस्यौं। भोलिपल्ट बिहानै लाग्यौं लेउतीको किनारैकिनार। धारापानीको नाकै ठोक्किने उकालो चढ्दै। साँगुरीको ठाडै उकालो चढेपछि मात्रै ओराली। साँझ झमक्क पर्दा साँगुरीको ओरालो के लागेथ्यौं देखियो धरान बजार। झलल्ल बत्ती बलेको सहर। हाम्रो लागि धरान नै कताकताको ठूलो सहर। झिलिमिली बत्तीको त्यो सहर देखिएपछि त के थियो धारापानीको उकाली चढ्दाको थकान एक निमेषमै हराए जस्तो भने। सबैको उत्साह। कहिले धरान पुगुँको हतारो। धरान पुग्दा रातै परिसकेको थियो। राजधानीमा नाटक, एक परीक्षा धरानमा साथीभाइ र शुभचिन्तकहरूले निकै सहयोग गरे। हामी दुई दिन धरान बस्यौं। दाजु मुकेश मल्ल र उपेन्द्र पागलले हाम्रो नाटकको विशाल ब्यानर बनाएर धरान छाता चोकमा टाँगिसकेका रहेछन्। मानौं कुनै हिन्दी सिनेमाको बडेमान पोस्टर जस्तो। अहिले जस्तो डिजिटलको जमाना पनि त थिएन, क्यानभास बनाएर तेल रंगले बनाएका थिए। हल पनि त थिएन। जे होस् दुई दिन नाटक मञ्चन गर्यौं। यसपछि अर्को दिन विराटनगरको वीरेन्द्र सभागृहमा दुई सो। धनकुटाकाको सानो हलमा नाटक गर्नु र यी दुई सहरका हलहरूमा नाटक गर्नुमा ठूलो अन्तर थियो। पहिलोपटक हामी नाटक लिएर यसरी घर बाहिर निस्किरहेका थियौं। दुवै सहरमा दर्शकको भीड र अत्यधिक प्रशंसा हाम्रा लागि थप उत्साह थियो। यो एक प्रकारको परीक्षा पनि थियो। किनभने हामी देशको राजधानीमा नाटक देखाउन गइरहेका थियौं। त्यो हाम्रा लागि सानो चुनौती थिएन। धनकुटाका दर्शकलाई देखाउनु र काठमाडौंमा नाटक मञ्चन गर्नुको अन्तर थाहा नभएको पनि त होइन। हामी हाम्रो नाटक तुवाँलोले ढाकेको बस्ती लिएर अब मुलुकको राजधानी काठमाडौं लाग्दै थियौं।"
"कांग्रेसले बोलायो संसदीय दलको बैठक, संसदमा थप सशक्त बन्ने","काठमाडौं : नेपाली कांग्रेसले सोमबार संसदीय दलको बैठक बोलाएको छ। सभापति शेरबहादुर देउवा निवास बुढानिलकण्ठमा बसेको पदाधिकारी र पूर्वपदाधिकारीको बैठकले सरकारको रबैयाप्रति कसरी अगाडि बढ्ने भन्नेबारे छलफल गर्न पर्सि संसदीय दलको बैठक बोलाएको महामन्त्री गगन थापाले जानकारी दिए। उनले सोमबार १ बजे दिउँसो बैठकमा संसद्मा कसरी अगाडि बढ्ने भन्नेबारे छलफल गरेर निर्णय गर्ने निष्कर्षमा पुगेको बताए। उनले भने,सरकार संसद् पनि चल्न नदिने र छानबिन समिति पनि नबनाउने निष्कर्षमा सरकार पुगेको कांग्रेसको ठहर छ। आगामी दिनमा कसरी अगाडि बढ्ने भन्ने त्यहि दिन संसदीय दलको बैठकबाट थप छलफल हुन्छ। र कसरी अगाडि बढ्ने निर्णय हुन्छ। प्रमुख प्रतिपक्षी नेपाली कांग्रेसले प्रतिनिधिसभामा सभामुखको भूमिकाप्रति असन्तुष्टी जनाएको छ। थापाले सभामुखले संसदको अवरोध अन्त्य गर्नको लागि संवेदनशिल नदेखाएको भन्दै सभामुखको भूमिका प्रति पार्टीले असन्तुष्टी जनाएको बताए। थापाले सरकारको रवैयामा सभामुखले पनि गतिरोध अन्त्य गर्न कुनै पहल नगरेको पार्टीको ठहर रहेको बताए। सदनमा गृहमन्त्रीको जवाफ सुन्नका लागी आफुहरु तयार रहेपनि सभामुखले जवरजस्ती कार्यसूचीमा प्रवेश गरेका कारण रोष्टम घेराउ गर्नुपरेको उनको भनाई छ। शुक्रबार संसद बैठकमा सहकारी ठगी प्रकरणमा रास्वपा सभापति एवम् उपप्रधान तथा गृहमन्त्री रवि लामिछाने मुछिएकाले छानविन समितिको माग गर्दै कांग्रेसले प्रतिनिधि र राष्ट्रिय सभाका बैठक अवरोध गरेको थियो। सभामुखले गृह मन्त्रालय र लामिछानेमाथि उठेको प्रश्नको जवाफ दिन संसदमा बोल्न समय दिँदा वेलमा पुगेपछि कांग्रेसले रोस्टम् घेराउ गरेर बोल्न जान दिएको थिएन। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संसदमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिएको छ।"
राजनीतिक अस्थीरताले विकास निर्माणमा असर देखियो : ओली,"काठमाडौं : नेकपा एमालेका अध्यक्ष केपी शर्मा ओलीले मुलुकमा राजनीतिक अस्थीरताका कारण विकासको काम अघि बढ्न नसकेको दाबी गरेका छन्। एमाले भौतिक पूर्वाधार तथा यातायात विभागले शनिबार ललितपुरमा आयोजना गरेको कार्यशाला गोष्ठि उद्घाटन गर्दै ओलीले मुलुकका देखिएको पटक पटकको राजनीतिक अस्थीरताका कारण समग्र विकास निर्माणका काममा असर देखिएको बताएका हुन्। उनले पूर्वाधार प्रयोग गरेर उद्यमशीलताको विकास गरी त्यसबाट रोगजारीका अवसर सिर्जना गर्नुपर्नेमा जोड दिए । कनेक्टिभिटीका क्षेत्रमा ठूला ठूला सफलता हासिल गरेको भन्दै थप सफलता हासिल गर्नुपर्ने भन्दै उनले चार वटा मध्यपहाडी राजमार्गहरुको निर्माण कार्यलाई द्रूत गतिमा सम्पन्न गर्नुपर्ने धारणा राखे । ओलीले हरेक पालिकाका सदरमुकाममा पक्की बाटोले जोड्ने, स्वास्थ्यका साथै शैक्षिक क्षेत्रलाई पनि प्राथमिकतामा राखेपनि विभिन्न कारणले पूरा हुन नसकेको बताए। उनले विकासका कुरा जनतालाई बुझाउँदै विकास निर्माणका कामलाई अघि बढाउनुपर्नेमा जोड दिए । ओलीले पूर्वाधारहरुलाई उपयोग गरेर रोजगारीका साथै स्थानीय उत्पादनलाई बजारीकरण गर्नुपर्ने धारणा राखे ।"
डोल्पोलाई सर्सर्ती चिहाउँदा,"पछिल्लो समय फस्टाएको गैरआख्यान हो नियात्रा। नेपालको नियात्राका लेखक सोही उद्देश्यका लागि यात्रा गर्ने गरेका दृष्टान्त भने कमै भेटिन्छन्। सरकारी काम, गोष्ठी, सेमिनार वा तालिमको सिलसिला, आफन्तसँगको भेटघाट र पारिवारिक पुनर्मिलनका लागि आदि सन्दर्भमा गरिएका भ्रमण नै नियात्राको विषय बन्ने गरेका छन््। विदेशमा जस्तो महिनौंदेखि वर्षौंसम्म यात्रा गर्ने र त्यसरी सँगालिएका गहिरो अनुभव र अनुभूतिलाई नियात्रा लेखनमा उतार्ने नेपाली नियात्राकारको सर्वथा अभाव नै छ, आजपर्यन्त। नियात्रा क्षेत्रमा कलम चलाउने लेखिका त कमै छन्। नियात्राको पहिलो पुस्तक प्रकाशन गरेर इतिहासको निर्माण गरिन् रञ्जुश्री पराजुलीले। लेखिकाको लाममा टड्कारो उपस्थिति देखाउने नियात्राकार हुन्, भवानी खतिवडा। यिनै लेखिकाको नवीनतम नियात्रा कृति हो, आकाश ओढेको डोल्पो। २०७८ सालमा ११ दिन गरेको काठमाडौंशेफोक्सुण्डोको यात्रा विवरण नै यो कृति हो। यो यात्रा त एउटा निबन्धमै लेख्न सकिन्थ्यो। तर उनले १६ शीर्षकमा १९५ पृष्ठमा लेखेकी छिन्। पहिलो निबन्ध बाटो लागेपछिमा तीन सहयात्री प्रभा बराल, सरस्वती अर्याल र रञ्जु दाहालको साथमा विमानको टिकट नमिलेपछि बसमा काठमाडौंबाट प्रस्थान गरेर निदाउँदासम्मको वर्णन छ। हेल्लो ड्रागन फलमा यात्राको दोस्रो दिनको बिहानी आँखा खुल्दा सुरु भएर दाङको तुलसीपुर नगरपालिकामा ड्रागन फलको खेती गरिएको ठाउँसम्मको बयान छ। चक्का चढेर भीरमाथि अघिल्लो निबन्धमा वर्णित ड्रागन फलको प्रसंगबाट उठान भएर सल्यानको श्रीनगर पुग्दाका अनुभव, अनुभूति र शब्दचित्रहरू छन्। झरीदेखि झरीसम्ममा अघिल्लो मुकामबाट सुरु भएर रुकुम पश्चिमको खलंगाबजार बास बस्न पुगेको बयान छ जसमा २९ घण्टासम्म अविरल झरी परेको वर्णन छ। मुसीबज्यैको मुसीकोटमा मुसीकोट दरबार विचरण तथा भेरी नदीको दृश्यपानसहित होटलमा बास बस्दाका सन्दर्भ छन्। भेरीको तीरैतीरमा जाजरकोट प्रवेश गरी त्रिवेणीदेखि ओर्लिंदासम्मका यात्राका मीठा नमीठा अनुभव र प्राकृतिक दृश्यावलीका वर्णन छन्। ज्वालामुखीको पहिरोमुनि त्रिवेणीदेखि सुलीगाड निकुञ्जमा बास बस्दाको इतिवृत्त छ। फैलेको पानी खुम्चेको स्याउमा सिस्नेको सेरोफेरो, फोक्सुण्डो खोलासहित फोक्सुण्डो गाउँपालिकासम्मको बयान र बखान छ। चुच्चो जोड्ने चरीहरूमा सेडाकसम्म पुगेका नालीबेली छन्। भेलपुरी जोडीमा सेडाकदेखि याँची हुँदै शेफोक्सुण्डो पुग्नुअघिका उकालीका कथा व्यथा र अनुभव छन्। फोक्सुण्डोको शे रमाइलोमा सुलीगाड झरना, रिग्मो गाउँ, काञ्जीरोवा हिमाल र शेफोक्शुण्डो तालसम्म पुग्दाको अद्भुत अनुभव व्यक्त गरिएको छ। तालका अनेक चालहरूमा शेफोक्सुण्डो ताल अर्थात् भैरवकुण्डको बेहिसाब बयान छ। बखान छ। याँचीका रैबारमा शेफोक्सुण्डो गन्तव्यबाट फर्किंदा याँची आइपुगेको छोटो कथन छ। यार्सा चियर्समा घर फर्कने क्रममा सुलिगाड निकुञ्जसम्मका अनुभूति सँगालिएका छन्। ती नौ थान पुतलीमा दुनै, बालात्रिपुर सुन्दरीको मन्दिर परिक्रमा र दर्शनका प्रसंगको शाब्दिक चित्रकारिता छ। चिसो रात ः मीठो सम्झना बाला त्रिपुरसुन्दरीसँग बिदाबारी भएर घरफिर्तीसम्मको नालीबेली छ। नियात्राकार भवानी छन्दकी कवयित्री पनि भएर होला लेखनमा स्वाभाविक रूपमा गद्यमा काव्यिकता झल्किन्छन्, झुल्किन्छन् र पाठकले मिठास पाउँछन्। यो पुस्तकको सबल पक्ष हो। उनले नियात्रा लेखनको क्रममा बालकृष्ण सम, राष्ट्रकवि माधवप्रसाद घिमिरे, लेखनाथ पौड्याललगायत स्वनामधन्य कविका कवितांश सामेल गरेकी छन्। त्यतिमात्र नभएर ठाउँठाउँमा कविता फुराएकी छन्, यात्राकै क्रममा। यात्रा वर्णनको क्रममा उनको काव्य व्यक्तित्वले मुन्टो उठाउँछ र फुतुतु काव्यिक अभिव्यक्ति पस्किदिन्छ। भवानीले पुस्तकमा अन्य नियात्राकार र तिनका कृतिको सम्झना गरेकी छन्। प्रतीक ढकालको हिमालपारि पुगेपछि तथा त्यो उज्यालो कर्णाली, जनकलाल शर्माको कौतुकमय डोल्पो, काजी रोशनको मानसरोवरमा डुबुल्की मार्दा, देवीचन्द्र श्रेष्ठको हुम्ला बोल्छ मानसरोवरमा, मोहन मैनालीका उपल्लो थलो तथा माण्ठ हराएको जुग, ओम रिजालको रुँदै बग्दो छ मुगु कर्णाली, विजयध्वज थापाको कर्णालीको कुनोदेखि मानसरोवरसम्म, विष्णुप्रसाद शर्मा पराजुलीको डोल्पो, विश्वको जीवित संग्रहालय लगायतका कृति सम्झना गरेकी छन्। उनले नियात्रा पुस्तक लेख्नकै लागि यात्रा गरेको देखिन्छ, यो सुन्दर पक्ष हो। तर पुस्तक लेख्नकै लागि र आकार बढाउनकै लागि कतिपय समावेश नगर्दा हुने प्रसंग छन् जसले दाँतमा ढुंगा लागेको अनुभव हुन्छ। पुस्तकलाई कमजोर बनाइदिएको छ। बसको झ्यालबाट देखेअनुसारको बयान कताकता अस्वाभाविक पनि लाग्छ। त्यो ठाउँमा पाइला नटेकी, स्थानीयसँग संवाद नगरी लेखिकाको सोचको एकालाप अनि ती स्थानको वर्णन बतासेजस्तो पनि अनुभव हुन्छ। बरु सहयात्रीहरूसँगको पारस्परिक संवादले नियात्रामा रोचकता थप्न सक्थ्यो र जीवन्त बन्थ्यो। यो अवसरलाई उनले सदुपयोग गर्न नसकेको देखिन्छ। सुरुकै अध्याय र पछिका केहीमा व्यक्तिगत अहम् छचल्किएको छ। त्यस्ता प्रसंग हटाएको भए हुन्थ्यो। लाक्षणिक विनम्र भाषा प्रयोग गर्ने विकल्प पनि रोजेको पाइँदैन। अति निजी प्रसंग पनि नआइदिए बेस हुन्थ्यो। पुस्तकमा आफ्नै कवितांशलाई उपयोग गर्ने मोह अलि बढी देखिन्छ। राजनीतिका विकृतिका कुरा पुस्तकमा छताछुल्ल छन्। ती असन्तुष्टि पनि नियात्रामा समावेश गर्न कति जरुरी थियो रु भन्ने पाठकले महसुस गर्छ। अनुवाद गर्ने हो भने यो कृति अन्य भाषीसम्म पुग्छ, विदेशीलाई त्यस्ता कुराप्रति केको सरोकार ? कतिपय उक्ति र विशेषणहरू पनि अमिल्दा भेटिन्छन्। पुस्तकको शीर्षकअनुसार यो नियात्रा डोल्पोमा मात्र केन्द्रित छैन। गन्तव्य मात्र डोल्पो हो। यति हुँदाहुँदै पनि यो कृति अहिले लेखिइरहेका कतिपय नियात्राभन्दा कम छैन। यौटी लेखिकाले गरेको यो साहसिक यात्राको कथा त हुँदै हो। भाषाशैली पठनीय र लयात्मक भएकाले पाठकलाई निरन्तर तानिरहन सक्छ।"
बुद्ध मेरो सन्मुख बसेर देशना गरिरहेको छ,"लुट्नेलाई घाटा, लुटिनेलाई फाइदा यस्तो आश्चर्य प्रत्यक्ष देख्न पाइयो जीवनमा ! संसारले सिकाएजस्तो चल्दो रहेनछ संसार ! संसारले त लुट्नै मात्र सिकाउने हो संसार भन्छ अरूबाट सतर्क रहनु वास्तविक शत्रु त आफैंभित्र शुभेच्छुकको मुखौटा लगाएर बसिरहेको छ त ! ठम्याउन गाह्रो छ लोभले रातदिन खोक्रो पार्दै गरेको जत्ति नै खाए पनि अघाएको खै ? पिउँदैमा प्यास मेटिएको खै ? पाएर पनि सन्तुष्टी खै ? रातदिन हृदय रिक्तताले कटकटी खाइरहेको छ नि ! बुद्धले देख्छ लोभको तापले संसार जलिरहेको लोभले द्वेषको आगो सल्काएको द्वेषले क्रोधको आगो फैलाएको क्रोधले वैमनश्यको ज्वाला दन्काएको चारैतिर अन्धकार हुने गरी मुस्लो मुस्लो मोहको धुँवा फैलिरहेको। मेरा आँखा हेर्दै छन् कर्मको विपाक र फलको भोगाइ कत्ति न हात पार्छु भनेर अर्काको भाग खोसेर खानेहरू छातीभरि सन्ताप लिएर बाँचिरहेका छन्। बुद्ध आज पनि प्रत्यक्ष मेरो अघि बसेर बोल्दै छ कसैलाई थिच्नु, कसैको मिच्नु त के यसले मलाई थिच्यो, यसले मलाई लुट्यो भनेर बारम्बार मनमा खेलाउनु मात्र पनि शान्तिबाट वञ्चित हुनु हो। तन्नम हुने गरी लुटिएको त ऊ हो, जसको शान्ति रित्तिएको छ मनको चैन नभेट्ने गरी टाढिएको छ जो अभिशप्त छ भित्रभित्रै विषाद जीवन बाँचिरहन जिउँदै प्रेतको पीडा छट्पटिरहन ! हे करुणामय, धन्य तिमी ! आज मेरो सन्मुख बसेर मेरा आँखालाई प्रत्यक्ष देशना गर्दै छौ। आहा ! कति शीतल छ !"
कुपण्डोलमा एकाबिहानै विद्युतीय कार दुर्घटना (तस्बिर),काठमाडौं : ललितपुरको कुपण्डोलमा एकाबिहानै विद्युतीय कार दुर्घटना भएको छ। शनिबार बिहान बागमती प्रदेश ०१०२९ च ४२८२ नम्बरको कार अनियन्त्रित भएर सडक छेउको पोलमा ठोक्किएको प्रहरीले जनाएको छ। प्रहरीका अनुसार चालकले कार मोड्ने बेलामा दुर्घटना भएको हो। विद्युतीय कार र पोलमा क्षति पुगेपनि चालक भने सकुशल रहेको प्रहरीले जनाएको छ। प्रहरीले घटनाको अनुसन्धान गरिरहेको छ।
"बागमतीमा युवा सम्मेलन सुरु, २०८१ लाई सीप वर्ष घोषणा गरिने","हेटौंडा : बागमती प्रदेशको राजधानी हेटौंडामा शुक्रबारबाट तीनदिने युवा सम्मेलन सुरु भएको छ । प्रदेशको सामाजिक विकास मन्त्रालयअन्तर्गत रहेको प्रदेश युवा परिषद्को आयोजनामा सम्मेलन सुरु भएको हो । युवा सम्मेलनको बागमती प्रदेशका मुख्यमन्त्री शालिकराम जम्मकट्टेलले उद्घाटन गर्दै स्वदेशमै दक्ष सीपयुक्त जनशक्ति उत्पादन गर्र्दै उद्यमशीलताको विकासका निम्ति युवा सम्मेलनलाई विशेष चासो दिएको बताए । मुख्यमन्त्री जम्मकट्टेलले अहिले युवाहरूमा चरम निराशा र देशमा केही हँुदैन भन्ने भाष्य निर्माण गर्न खोजिएको भन्दै युवाहरूलाई निराश नहुन आग्रह गरे । देशमा अथाहा सम्भावनाहरू रहेको केही समस्याहरू रहेता पनि ती समस्याहरू विस्तारै हल हुँदै जाने उनले बताए । राज्य संघीय संरचनामा आएको भर्खरै ६ वर्ष हुँदै गरेको भन्दै यीबीच भौतिक संरचनालगायत अन्य नीतिगत विशेष कामहरू तुलनात्मक रूपमा धेरै भए पनि पछिल्लो केही वर्षयता युवाहरूलाई लक्षित गर्दै विविध योजना ल्याई प्रदेश सरकार अघि बढेको उनले बताए । यसैअन्तर्गत प्रदेशको युवा परिषद्ले युवालाई लक्षित गर्दै यस सम्मेलन गरेको र यसै वर्षलाई युवा सीप वर्ष घोषणा गर्न लागेको समेत मुख्यमन्त्री जम्मकट्टेलले बताए । प्रदेशका पूर्वमुख्यमन्त्री डोरमणि पौडेल राज्य संघीय संरचनामा आएसँगै आफ्नो कार्यकालबाटै परिषद् गठन गरी युवाहरूका निम्ति प्रदेश सरकारले काम गर्न सुरु गरेको बताए । देशको राजनीतिक एवं सामाजिक विकास र आर्थिक विकासमा समेत सधैं निर्णायक तत्व युवालाई बाहिर राखेर देश विकास सम्भव नरहने भन्दै आफ्नै कार्यकालमा युवाहरूका लागि काम सुरु गरिरहेको र वर्तमान सरकारले पनि विशेष चासोका साथ विविध योजना ल्याएर काम गरिरहेको उनले बताए । बागमती प्रदेशका युवालाई सशक्तीकरण गर्दै सिर्जनशील र उद्यमशील बनाउने लक्ष्यसहित हेटौंडामा युवा सम्मेलन गरिएको प्रदेशको सामाजिक विकास मन्त्रालयका मन्त्री कुमारी मुक्तानले बताइन् । उनले युवालाई राज्यले गरेको लगानी खेर नजानेर र पछि त्यसको रिटर्नस्वरूप देश विकासमा उनीहरूसँग भएको सीप क्षमतालाई प्रयोगमा ल्याउन सक्ने बताइन् । त्यसले प्रदेश सरकारले विशेष योजनासहित युवाहरूमा निरन्तर लगानी गर्दै सिर्जनशीलताको विकास र उद्यमशीलता विकास गर्र्ने बाटोमा अघि वढेको बताइन् । शुक्रबारबाट सुरु भएको युवा सम्मेलन यही वैशाख ३० गतेसम्म चल्नेछ । सम्मेलनमा बागमती प्रदेशका १३ जिल्लाका युवाको सहभागितामा युवा सम्मेलनमा सहभागिता रहेको प्रदेश युवा परिषद्का कार्यकारी उपाध्यक्ष सन्तोष चौलागाईंले बताए । सम्मेलनमा २ सयभन्दा बढी १६ वर्षदेखि ३० वर्ष उमेरसमूहका युवाको सहभागिता रहेको छ । सम्मेलनमा जिल्लाको सामुदायिक क्याम्पसका उत्कृष्ट विद्यार्थी, आदिवासी जनजाति, दलित, सीमान्तकृत समुदायलाई प्राथमिकता दिएर महिलालाई सहभागी गराइएको छ । जिल्लाहरूबाट युवा समितिमार्फत र अनलाइनमार्फत युवा सहभागी गराइएको चौलागाईंले बताए । सम्मेलनमा सहभागी समावेशी अवधारणामा छनोट गरिएको छ । युवालाई अवसर र प्रदेशको राजधानीसँग जोड्न सम्मेलनले भूमिका खेल्ने विश्वास व्यक्त गरे । प्रदेश सरकारले युवाको बृहत् हितका लागि सम्मेलन गरेको बताउँदै युवा प्रदेश नीतिका विषय, एआई, साइबर अपराधलगायतका विषयमा पनि छलफल गरिने छ । युवा सम्मेलनपश्चात् २०८१ लाई सीप वर्ष घोषणा गर्ने तयारी गरिएको छ । युवा सीप वर्ष २०८१ घोषणा गरी प्रदेशका पाँच हजार युवालाई सीपमूलक तालिम प्रदान गरी उद्यमशीलतातर्फ अग्रसर गराउने तयारी रहेको उपाध्यक्ष चौलागार्इंले बताए । सिर्जनशीलता र उद्यमशीलता प्रवद्र्धन बागमतीमा युवा सशक्तीकरण भन्ने मूल नाराका साथ सुरु भएको सम्मेलनमा सहभागीलाई पर्यटकीय क्षेत्रको भ्रमणसमेत गराइनेछ । तीन दिनसम्म चल्ने कार्यक्रमका लागि १५ लाख बजेट विनियोजन गरिएको छ । कार्यक्रमका लागि हिजो नै सहभागीहरू हेटौँडा आइपुगेका थिए । ११ बुँदे घोषणापत्र जारी गर्दै पहिलो युवा सम्मेलन सकिएको थियो भने ७ वटा बुँदा बागमती प्रदेश सरकारले कार्यान्वयनमा ल्याएको युवा परिषद्को दाबी छ । उद्घाटन कार्यक्रममा बागमती प्रदेशका पूर्वमुख्यमन्त्री डोरमणि पौडेल, बागमती प्रदेशका मन्त्रीहरू वन तथा वातावरणमन्त्री केशवप्रसाद पोख्रेल, सामाजिक विकासमन्त्री कुमारी मुक्तान, खानेपानी, ऊर्जा तथा सिँचाइ मन्त्री एकालाल श्रेष्ठ, प्रदेशका श्रम, रोजगार तथा यातायात मन्त्री लक्ष्मण लम्साललगायतकाको आतिथ्यता रहेको छ । कार्यक्रम युवा परिषद्का कार्यकारी उपाध्यक्ष सन्तोष चौलागाईंको अध्यक्षतामा भएको हो । परिषद्ले स्वरोजगार बनाउँदै युवाहरू युवा परिषद्ले बागमती प्रदेशका विभिन्न जिल्लामा युवाहरूलाई विभिन्न किसिमका सीपमूलक तालिम दिई स्वदेशमा रोजगारी सिर्जनाका साथसाथै आत्मनिर्भर बनाउने कामसमेत गर्दै आएको छ । जसमध्ये यस वर्ष पाँच हजार जनालाई सीप सिकाउँदै प्रदेश युवा परिषद् बागमतीको वार्षिक स्वीकृत कार्यक्रमअन्तर्गत बनेपामा सञ्चालित ३९० घण्टे प्लम्बिङ तालिम, मकवानपुरको मनहरी गाउँपलिकामा महिला लक्षित ३९० घण्टे ढाका बुनाइ तथा उत्पादनसम्बन्धी सीपमूलक तालिम, यस्तै हेटौंडामा रहेको सशस्त्र प्रहरी बल १४ नम्बर गणमा आयोजित मन्टेश्वरी तालिम ३९० घण्टे तालिमलगायतका तालिमहरू विभिन्न जिल्लामा सञ्चालन गर्दै आएको छ । परिषद्ले तालिमलाई तालिममा मात्रै सीमित नराखी उनीहरूलाई स्वरोजगार बनाएको छ । रोजगारीको खोजीमा विदेश जाने सोच बनाउँदै गरेका मकवानपुरको हेटौंडा उपमहानगरपालिका१२ का बुद्धिबहादुर बम्जनले अघिल्लो वर्ष कपाल काट्ने तालिम लिए । परिषद्ले दिएको तालिममा सहभागी भएका बम्जन तालिम सम्पन्न भएसँगै स्वदेशमै गर्छु भन्ने अभिलाषा बोकेर घर फर्के । घर फर्केलगत्तै आफूले सैलुन खोलेर अहिले स्वरोजगार बनेको उनले बताए । यस्तै सोही स्थानका विकास घलानले पनि परिषद्ले दिएको तालिमपश्चात् आफैं सैलुन खोलेर बसेका छन् । उनले वर्तमान समयमा युवा पुस्ता प्रायः सामान्य तलबका लागि पनि आफ्नो देश छोडेर बाहिर जान थालेको भन्दै कामलाई सम्मान गर्दे यही गर्छु भन्यो भने स्वदेशमै सम्भावनाहरू धेरै रहेको बताए । केही वर्षअघि के गर्ने अब दोधाँरमा रहेको आफू अहिले यही सीप सिकेर यही आफ्नो व्यवसाय सञ्चालन गर्न पाउँदा खुसी लागेको बताए । यस्तै हेटौंडा १२ मा बस्दै आएकी देवी कुमालले पनि परिषद्ले दिएको लिएको बताइन् । परिषद्ले दिएको तालिमपछि आफूले व्यवसाय सुरु गरेको भन्दै उनले खुसी व्यक्त गरिन् । सम्मेलनमा केके हुन्छ ? सम्मेलनमा प्रदेशका १३ वटै जिल्लाका युवाहरूको सहभागिता रहनेछ । सम्मेलनमा सहभागी युवालाई नै लक्षित गरी अन्तरक्रिया, बहस, कार्यशाला, सहभागीबीच आपसी सञ्जाल निर्माण, प्रेरक सन्दर्भको व्याख्या र नेतृत्व तथा व्यक्तित्व विकाससँग सम्बन्धित क्रियाकलाप गरिनेछ । पहिलो सम्मेलनको सफलताकै जगमा दोस्रो संस्करणको प्रदेश युवा सम्मेलनको सुरु गरेको परिषद्ले यसपटक सहभागीलाई अझ गुणस्तरीय र भौगोलिक रूपमा प्रदेशका सबै पालिकाको सहभागिता गराएको उपाध्यक्ष चौलागाईंले बताए । सम्मेलनमा सहभागीहरूले अनलाइनमार्फत मात्रै आवेदन दिने व्यवस्था मिलाइएको थियो । सम्मेलनमा सहभागी हुन चाहने ५ सय ३७ जनाले अनलाइनमार्फत आवेदन दिएका थिए । आवेदन दिएकामध्ये २०० जनालाई पूर्ण समावेशी अवधारणामा छनोट गरिएको छ । सम्मेलनमा सहभागी हुने २०० जना वागमती प्रदेशको ११९ पालिकामध्ये ८९ पालिकाका युवा छानिएका छन् । सम्मेलनमा सहभागी हुन चाहने युवा उद्यमशील, नवप्रवर्तन, विभिन्न पेसा, व्यवसायमा स्थापित भएको भए राम्रो हुने अपेक्षा गरेका थियौं । उनले भने सम्मेलनमा सहभागी युवाले नै आफ्नो समाज र मुलुकमा केही गर्न सकिन्छ भन्ने बुझाउन सकोस्, आपसमा ज्ञान, सीप आदानप्रदान गर्न सकोस् भन्ने अपेक्षा गरेका थियौं । सोहीअनुसार कतिपय सहभागी अगुवा युवाको रूपमा रहेको देखेका छौं भने केही युवा मुलुकमै स्थापित हुने अपेक्षासहित सम्मेलनमा सिक्ने, बुझ्ने अवसरका लागि सहभागी हुन चाहेको पाएका छौं । तीन दिनसम्म चल्ने सम्मेलनमा शिक्षातर्फ विशेषगरी विश्वविद्यालय तहको शिक्षामा विद्यार्थीको आकर्षण नहुनु, शिक्षाकै लागि बिदेसिने प्रवृत्तिका विषयमा बहस हुनेछ । नीतितर्फ मूलनीति राजनीति र त्यसले समृद्धिको सन्दर्भमा निर्वाह गर्नुपर्ने सकारात्मक भूमिकाको विषयमा पनि बहस हुनेछ । यस्तैगरी नवप्रवर्तन र उद्यमशीलता, विदेशमा आर्जित ज्ञान, सीप र पुँजी देशमा लगानीको अवस्था र सम्भावनाका विषयमा बहस हुनेछ । सम्मेलनमा डिजिटल साक्षरताको विषयसँगै मुख्यमन्त्रीसँग युवाको अन्तरक्रिया आयोजना गरिनेछ ।"
"गाजामा युद्ध रोक्ने अन्तर्राष्ट्रिय दबाब, बाध्य पारिए इजराइल एक्लै लड्ने प्रधानमन्त्री नेतान्याहुको चेतावनी","गाजामा युद्ध रोक्ने अन्तर्राष्ट्रिय दबाबलाई अस्वीकार गर्दै प्रधानमन्त्री बेन्यामिन नेतान्याहूले बाध्य पारिए इजराइल हमासविरुद्धको युद्धमा एक्लै खडा हुने घोषणा गरेका छन्। अमेरिकी राष्ट्रपति जो बाइडेनले दक्षिणी गाजा सहर रफाहमा इजराइलले लामो समयदेखि गरेको आक्रमणका लागि अमेरिकाले आक्रामक हतियार उपलब्ध नगर्ने बताएपछि नेतान्याहुले यस्तो टिप्पणी गरेका हुन्। 'एक मात्र यहुदी राज्य इजराइलको प्रधानमन्त्रीका रूपमा म आज यहाँ जेरुसेलमबाट यहुदी नरसंहार स्मरण दिवसमा प्रतिज्ञा गर्दछु, यदि इजराइल एक्लै खडा हुन बाध्य भयो भने इजराइल एक्लै खडा हुनेछ', नेतान्याहूले भने, 'तर हामीलाई थाहा छ कि हामी एक्लो छैनौँ, संसारभरका सभ्य मानिसहरूले न्यायपूर्ण उद्देश्यलाई समर्थन गर्छन्, हामी हाम्रा नरसंहारक दुश्मनहरूलाई हराउने छौँ ।' उनले ८० वर्षअघि यहुदीहरू रक्षाविहीन हुँदा कुनै पनि राष्ट्र उनीहरूको सहायताका लागि नआएको बताए। 'आजभन्दा ८० वर्षअघि यहुदी नरसंहारमा हाम्रो विनाश खोज्नेहरूविरुद्ध यहुदी जनता पूर्णरूपमा रक्षाविहीन हुँदा कुनै पनि राष्ट्र हाम्रो सहयोगमा आएनन्', मुलुकको वार्षिक यहुदी नरसंहार स्मृति दिवसलाई सम्बोधन गर्दै उनले भने, 'आज हामी पुनः हाम्रो विनाशमा आएका दुश्मनहरूको सामना गरिरहेका छौँ, म विश्वका नेतालाई भन्छु कुनै पनि दबाब र कुनै पनि अन्तर्राष्ट्रिय मञ्चको कुनै पनि निर्णयले इजराइललाई आफ्नो रक्षा गर्न रोक्न सक्तैन ।' नेतान्याहुले एक्लै खडा हुनुपरे एक्लै खडा हुने प्रतिबद्धता व्यक्त गर्दै आवश्यक भएमा आफ्नै बलबुताले लड्ने बताए। योम हासोह त्यस्तो दिन हो जुन दिन इजराइलले नाजी जर्मनी र यसका सहयोगीहरूद्वारा यहुदी नरसंहारमा मारिएका ६० लाख यहुदीको स्मृतिका रूपमा मनाउँछ । अक्टोबर ७ मा हमासले गरेको आक्रमणपछि गाजामा द्वन्द्वको बीजारोपण भएको थियो । हमासको आक्रमणमा करिब दुई हजार पाँच सय लडाकूले गाजा पट्टीबाट इजराइलको सीमा पार गरेर सर्वसाधारणको हत्या गरेका थिए भने केहीलाई बन्धकसमेत बनाएका थिए । त्यसयता नै इजराइलले गाजा आक्रमणलाई नागरिक हताहत कम गर्ने प्रयास गर्दै हमास समूहलाई उन्मूलन गर्ने लक्ष्यका साथ हमासको पूर्वाधारलाई लक्षित गरेको बताएको छ । मे ५ मा हमासले रफाह सीमा क्रसिङ क्षेत्रबाट र विस्थापित प्यालेस्टिनीहरूले तम्बुमा शरण लिइरहेका क्षेत्र नजिकैबाट रकेट प्रहार गरेको थियो । हमासको आक्रमणले केरेम शालोम सीमा क्रसिङलाई लक्षित गरी चार सैनिकको ज्यान लियो । सबै गाजा सीमा क्रसिङमध्ये केरेम शालोम सबैभन्दा धेरै मानवीय सहायता ट्रकहरू ह्यान्डल गर्न सुसज्जित भए पनि आक्रमण भएदेखि क्रसिङ बन्द गरिएको छ । सीमा पार गर्ने हमासको नियन्त्रणले यसलाई इजिप्टबाट मानवीय सहायता वितरण अपहरण गर्न अनुमति दिएको छ । पछिल्लो समय रफाह छिमेकका बासिन्दाहरूले खान युनुस र अलमवासीको तटीय क्षेत्रमा विस्तारित मानवीय क्षेत्रहरूमा खाली गर्न निर्देशन दिइएका फोन, एसएमएस सन्देश, एयरड्रप फ्लायरहरू र मिडिया प्रसारणहरू प्राप्त गरेका छन् । गाजाइजिप्ट सीमामा फिलाडेल्फी कोरिडोर भनेर चिनिने भूमिको शिविरमा रहेका विस्थापित प्यालेस्टिनीहरूलाई पनि खाली गर्न सन्देशहरू आएका थिए । सन् २००६ मा इजराइलले गाजाबाट अलग्गिएपछि हतियार तस्करी रोक्नका लागि यसलाई बफर जोनका रूपमा बनाएको थियो । तर सन् २००७ मा हमासले प्यालेस्टिनी अधीनस्थ क्षेत्रबाट हिंसात्मकरूपमा गाजाको नियन्त्रण खोस्यो ।"
आज यी स्थानमा हुरीबतास र चट्याङसहित वर्षा हुने,"काठमाडौं : आज कोशी, लुम्बिनी, कर्णाली र सुदूरपश्चिम प्रदेशलगायत देशका पहाडी क्षेत्रका केही स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षा हुने जल तथा मौसम विज्ञान विभागले जनाएको छ। विभागका अनुसार हाल देशमा पश्चिमी वायु, स्थानीय वायुका साथै भारतको विहार आसपास बनेको न्यून चापीय प्रणालीको समेत प्रभाव रहेको छ। यसले गर्दा देशभर आंशिकदेखि साधारणतया बदली रही कोशी, गण्डकी र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा भइरहेको विभागको बुलेटिनमा उल्लेख छ। त्यस्तै आज मुलुकका उच्च पहाडी तथा हिमाली भागका केही स्थानमा हल्का हिमपातको सम्भावना रहेको विभागले जनाएको छ। आज राति मधेस, बागमती, गण्डकी र लुम्बिनी प्रदेशका केही स्थानका साथै बाँकी प्रदेशका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षा हुने र मुलुकका उच्च पहाडी तथा हिमाली भागका केही स्थानमा हल्का हिमपातको सम्भावना पनि रहेको छ।"
बर्दघाटमा राज्यकोषबाट सुविधा लिनेले छोराछोरी सामुदायिक विद्यालयमा पढाउनुपर्ने,"नवलपरासी : पश्चिम नवलपरासीको बर्दघाट नगरपालिकाले पालिकाबाट सेवासुविधा लिने कर्मचारी तथा शिक्षकले आफ्ना छोराछोरीलाई सामुदायिक विद्यालयमा पढाउनुपर्ने अभियान सञ्चालन गरेको छ । नगरपालिकाले सामुदायिक विद्यालयको गुणस्तर सुधारका लागि यस्तो अभियान सञ्चालन गरेको हो । नगरप्रमुख शम्भुलाल श्रेष्ठका अनुसार आगामी आर्थिक वर्षलाई शैक्षिक सुधार वर्षको रूपमा कार्यान्वयन गर्न बजेटको प्राथमिकीकरण गरिने तयारी भएको छ । सामुदायिक विद्यालयहरूको शैक्षिक गुणस्तर सुधारका लागि बजेटमार्फत नै प्राथमिकतामा समेटिन लागेको हो । विद्यालयको भौतिक संरचनालाई मात्र होइन शैक्षिकस्तर सुधार अपरिहार्य भएकाले सम्भव भएसम्म अधिकतम बजेट छुट्याउने योजना रहेको उनले बताए। 'वडाहरूलाई अब स्वायत्त बनाइने गरी थप १० करोड रकम विनियोजन गरिनेछ । वडाको जनसङ्ख्या, भूगोल, उत्पादन, कर सङ्कलनको अवस्थालगायत मापदण्डका आधारमा बजेट दिइने छ,' नगरप्रमुख श्रेष्ठले भने। राज्यकोषबाट सुविधा लिनेले अनिवार्य रूपमा सामुदायिक विद्यालयमा आफ्ना सन्तान पढाउनुपर्नेमा जोड दिए । हाल नगरपालिका क्षेत्रका ३७ वटा सामुदायिक विद्यालयमा ११ हजार विद्यार्थी अध्ययनरत छन् । रासस"
चाँदीसहित एक भारतीय महिला पक्राउ,झापा : भद्रपुरस्थित चन्द्रगढी विमानस्थलबाट २ किलो ५ ग्राम चाँदीसहित एक भारतीय महिला पक्राउ परेका छन् । भारत उत्तराखण्ड देराजुङका ३० वर्षीया तेन्जिङ छिरिङलाई पक्राउ गरिएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । प्रहरीका अनुसार शुक्रबार साँझ ६ बजेको समयमा बुद्ध एयरको विमानबाट काठमाडौं जान लागेकी छिरिङको झोला प्रहरीले चेकजाँच गर्दा २ किलो ५ ग्राम चाँदीको दुई थान डल्लो र २८ हजार ५ सय भारतीय रुपैयाँ बरामद गरेको हो । अवैध चाँदीसहित पक्राउ परेकी महिलालाई प्रहरी कार्यालय झापामा राखेर थप अनुसन्धान गरिरहेको डीएसपी चन्दले बताए ।
"चतराधाममा पूर्ण महाकुम्भ सकियो : ४० लाख भक्तद्वारा स्नान, दर्शन","धरान : सुनसरीको चतराधाममा एक महिनासम्म लागेको बाह्रवर्से पिण्डेश्वर पूर्ण महाकुम्भ मेला विधिवत रुपमा पूजार्चना एवं स्नान गरी शुक्रबार समापन भएको छ । मेला गत चैत २७ गते सुरु भएको हो । मेलाका क्रममा ४० लाखभन्दा बढी भक्तजनले कुम्भस्नान तथा वराह भगवान्को दर्शन गरेका मेला आयोजक समितिका उपाध्यक्ष किसन थापाले जानकारी दिए । मेला आयोजना गर्न सङ्घीय सरकारले रु७० लाख र प्रदेश सरकारले रु५५ लाख प्रदान गरेको थियो । मेलाको समुद्घाटन राष्ट्रपति रामचन्द्र पौडेलले गरेका थिए। कुम्भस्नान गर्न जगत्गुरु बालसन्त मोहनशरण देवाचार्य, कोशी प्रदेशसभा सदस्य इस्रायल मन्सुरी, मुख्यसचिव वैकुण्ठ अर्याल, बागमती प्रदेशका सचिव हुमकला पाण्डे, सुनसरीका प्रमुख जिल्ला अधिकारी जयनारायण आचार्य, प्रधानमन्त्री तथा मन्त्रिपरिषद्को कार्यालयका सचिव अर्जुन पोखरेल, वराहक्षेत्र नगरपालिकाका प्रमुख रमेश कार्कीलगायत सप्तकोशी नदीमा पुगेका थिए। प्राचीन हरिद्वारका नामले समेत प्रसिद्ध चतराधाममा २०५९ सालेखि पूर्णमहाकुम्भ मेला आयोजना हुँदै आएको छ । चतराधाममा प्रत्येक छ वर्षमा अर्धकुम्भ र बाह्र वर्षमा पूर्णकुम्भ मेला लाग्नेगरेको छ ।"
"कांग्रेसको पदाधिकारी बैठक जारी, राष्ट्रपति संसद् आउँदा के गर्ने भन्नेबारे छलफल","काठमाडौं : नेपाली कांग्रेसको पदाधिकारी बैठक जारी रहेको छ। सभापति शेरबहादुर देउवा निवास बुढानिलकण्ठमा पदाधिकारी र पूर्वपदाधिकारीसहितको छलफल जारी रहेको कांग्रेसका मुख्य सचिव कृष्णप्रसाद पौडेलले जानकारी दिए। शुक्रबार संसद बैठकमा सहकारी ठगी प्रकरणमा रास्वपा सभापति एवम् उपप्रधान तथा गृहमन्त्री रवि लामिछाने मुछिएकाले छानविन समितिको माग गर्दै कांग्रेसले बैठक अवरोध गरेको थियो। सभामुखले गृहमन्त्रालय र लामिछानेमाथि उठेको प्रश्नको जवाफ दिन संसदमा बोल्न समय दिँदा वेलमा पुगेपछि कांग्रेसले रोस्टम् घेराउ गरेर बोल्न जान दिएको थिएन। कांग्रेसले शुक्रबार प्रतिनिधि र राष्ट्रिय सभामा अवरोध गरेको थियो। आजको पदाधिकारी बैठकमा समसामयिक राजनीति, संसदमा कांग्रेस अब कसरी अघि बढ्ने भन्ने विषयमा केन्द्रित रहेर छलफलका लागि बैठक बसेको पौडेलले बताए। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका छन्। जेठ १ गते सरकारले नीति तथा कार्यक्रम ल्याउँदैछ। सरकारले ल्याउने नीति तथा कार्यक्रम संयुक्त (प्रतिनिधि सभा र राष्ट्रिय सभा) बैठकमा राष्ट्रपति रामचन्द्र पौडेलले बाचन गर्नेछन्। नेपाली कांग्रेसबाट निर्वाचित राष्ट्रपति पौडेलले नीति तथा कार्यक्रम बाचन गर्न संसद् आउने भएपछि संसद बैठक अवरोध गर्न कांग्रेसलाई नैतिक संकट पर्ने देखिन्छ। कांग्रेसले निरन्तर संसद् अवरोध गर्ने भएपछि सभामुखले मन्त्रिपरिषद् बैठकले आर्थिक वर्ष २०८१०८२ को नीति तथा कार्यक्रम ल्याउन राष्ट्रपतिलाई आह्वान गरेको दिन बैठक बोलाएका छन्। सोहि विषयका सन्दर्भमा पनि आज छलफल हुने कांग्रेसका एक पदाधिकारीले बताए।"
"गगनरवि सम्बन्ध : पहिला घनिष्ठ, अहिले रुष्ट","दुवैको पृष्ठभूमि समान छ, सञ्चारकर्म । औपचारिक शिक्षामा गगन अगाडि छन्, रवि पछाडि । सत्ता दाउपेचमा रवि अगाडि छन्, गगन पछाडि । पार्टीभित्र पनि रविको वर्चस्व छ, गगन आफ्नो पार्टीमा अल्पमतमा छन् । काठमाडौं : रवि लामिछाने, उपप्रधान तथा गृहमन्त्री : गगनजीलाई चुनौती दिन चाहन्छु । मैले कुनै निवेदन दिएर ऋण मागेको प्रमाण दिनुभयो भने म राजनीति छोडिदिन्छु । प्रमाण दिन सक्नु भने उहाँले राजनीति छोड्नु पर्ने हुन्छ । यो स्वीकार गर्न तयार हो ? संसदीय समिति त सामान्य कुरा हो, बनाए हुन्छ ।  गगन थापा, महामन्त्री, नेपाली कांग्रेस : पहिले काठमाडौं क्षेत्र नं ४ मा आउँछु भन्नुभयो । आउनुस् । बागमतीमा नुहाउँछु भन्नु भो । नुहाउनुस् । चुनौती स्वीकार गर्छु ।  राजेन्द्र बानियाँ : यदि गठबन्धन नभएको भए, कांग्रेस एक्लै चुनावमा गएको भए र तपाईंहरूको केही कुरा मिलेको भए रवि लामिछाने समूह नेपाली कांग्रेसबाट राजनीतिमा हुन्थ्यो ? गगन : मेरो विचारमा हुन्थ्यो होला । थुप्रै मान्छेहरू । राजेन्द्र : गएको चुनावमा काठमाडौं४ मा सहयोगका लागि तपाईंले कुनै दिन टेलिफोनमा वा भेटेर रवि लामिछानेसँग कुरा गर्नुभयो ? गगन : कति साथीहरूलाई उहाँहरूले टिकट दिएर लडाउन खोजिरहनु भएको थियो, मैले ती साथीभाइलाई नलडाउनुहोस्, ठीक हुँदैन भनेर संवाद गरें । यी सबै कुराहरू गरें मैले ।  पत्रकार राजेन्द्र बानियाँले हालै लिएको अन्तर्वार्ताको यो अंशले नै भन्छ, विगतमा गगन थापा र रवि लामिछानेको औधी घनिष्ठता थियो । गगन रविलाई दाइ भन्थे । रवि गगनको राजनीतिक यात्रामा भरपुर सहयोग पुर्याउँथे । गएको चुनावताका रवि पत्रकारिता छाडेर एकाएक राजनीतिमा होमिए । राष्ट्रिय स्वतन्त्र पार्टी खोले । त्यसले जनमत बटुल्दै गयो । केही ठाउँमा ठूला दलका प्रभावशाली नेता उनको उपस्थितिले तर्सिए । त्यसमध्ये एक गगन पनि थिए । उनले आफ्नो काठमाडौं४ मा रास्वपाको प्रभावशाली उम्मेदवार नदिन रविलाई भनेको र त्यहीअनुसार भएको समेत भनियो । राजेन्द्रले नै उनलाई घण्टी कांग्रेसको उपमा दिएकोबारे सम्झाएका छन् । भलै यसमा गगनले आरोपको पछि नलाग्ने जवाफ दिएका छन् । तैपनि यति चाहिँ स्वीकारेका छन्, कति साथीहरूलाई उहाँहरूले टिकट दिएर लडाउन खोजिरहनु भएको थियो, मैले ती साथीभाइलाई नलडाउनुहोस्, ठीक हुँदैन भनेर संवाद गरें । यी सबै कुराहरू गरें मैले ।  अहिले तिनै दुई नेताबीच आपसमा तेजोबध गर्ने कार्य सडकदेखि सदनसम्म चलेको छ । दुवै वाकयुद्धमा उत्रेका छन् । एकले अर्कोलाई तथानाम चुनौती दिएका छन् । बजेट अधिवेशनको पहिलो दिन यी दुवै नेता संसद्मा भौतिक रूपमा आमनेसामने भए । बजेट अधिवेशनको पहिलो दिनमै संसद शुक्रबार अवरुद्ध भयो । सभामुखलाई बैठक सञ्चालन गर्नै हम्मेहम्मे पर्यो । सभामुख देवराज घिमिरेले १५ मिनेटको लागि बैठक स्थगित गरे । दोस्रो पटक बसेको प्रतिनिधिसभा बैठकमा सभामुख घिमिरेले उपप्रधान तथा गृहमन्त्री रवि लामिछानेलाई बोल्न समय दिए । नेपाली कांग्रेसले संसदीय दलको बैठकबाट लामिछानेलाई बोल्न दिने निर्णय गरेको थियो । राष्ट्रिय स्वतन्त्र पार्टीका अध्यक्षसमेत रहेका लामिछाने बोल्न रोस्टममा जान खोजे । तर, प्रमुख प्रतिपक्षी कांग्रेस सांसदहरूले घेराउ गरे । रविले रोस्टम जाने बाटो नै पाएनन् । प्रौढबीच गगन लोकप्रिय छन्, युवामाझ रवि चर्चित । जनतालाई सपना र भावनामा वशीभूत बनाउने सामथ्र्य रविको छ । गगनमा ऊर्जा र जोश छ । मन्त्री होइन प्रधानमन्त्री बन्ने मुद्दा उठाउँछन्, गगन । संसदीय निर्वाचनमा लडेका गगन पूर्वप्रधानमन्त्रीहरूलाई राजनीतिबाटै बिदाइ चाहन्छन् । कांग्रेस सांसदहरूले नाराबाजी गर्दै बैठक अवरुद्ध गरे । सहकारी पीडितलाई न्याय दे भन्ने आवाज बैठकमा रन्कियो । सांसदहरूले संसदीय समिति गठनको माग गर्दै उठेर विरोध जनाए । त्यसपछि सभामुख घिमिरेले कांग्रेस महामन्त्री थापालाई बोल्ने अनुमति दिए । तीन मिनेट बोल्ने समय पाएका थापाले निगाहाको समय चाहिन्न भन्दै सभामुखमाथि कटाक्ष गरे । थपिएको समेत गरी ५ मिनेटको समयभित्र लामिछानेमाथि व्यंग्य गरे । समय नदिए पनि केही छैन । किनकि मलाई निगाहाको समय चाहिँदैन । मलाई मेरो हकको समय चाहिन्छ, कांग्रेस महामन्त्री थापाले कड्किँदै रविलाई प्रश्न गरे, किन डराएको ? किन भागेको ? गल्ती गरेको छैन भने किन आत्तिएको ? यो समाचार तयार पारिरहँदा गगन र रविका समर्थक कार्यकर्ताशुभचिन्तकले सामाजिक सञ्जालको भरपुर प्रयोग गरिरहेका छन् । एकअर्काप्रति शब्दवाण प्रहार जारी छ । दुवै सदनको संयुक्त बैठक भने जेठ १ गतेसम्मका लागि स्थगित भएको छ ।  मुलुकको पुरानो पार्टी नेपाली कांग्रेसका महामन्त्री हुन्, गगन । राष्ट्रिय स्वतन्त्र पार्टी (रास्वपा) अध्यक्ष रवि । गगनले रविलाई दाइ भन्छन् । रविले गगनलाई भाइ । यी दुवै युवा नेताको चाहना मिल्छ । त्यो हो, आगामी निर्वाचनपछि प्रधानमन्त्री हुने । गगन भूतपूर्व प्रधानमन्त्रीहरूलाई बिदाइ गर्न चाहन्छन् । रवि प्रधानमन्त्रीका रूपमा मुलुकलाई नयाँ दिशा दिने चाहना व्यक्त गर्छन् । रवि वाकपटु छन् । चातुर्य छ उनमा । तर्क गर्न सक्ने क्षमता छ । सामुन्ने उभिएको जो कोहीलाई नतमस्तक बनाउन सक्ने खुबी छ । आक्रोशित र विचलित युवामाझ लोकप्रिय हुनु उनको सबल पक्ष हो । तर, पछिल्लो समय लोकप्रियतावादी राजनीतिमा रमाइरहेका छन् दुवै । लोक रिझाउनु त राम्रो कुरा हो, राजनीतिक चिन्तक श्याम श्रेष्ठ भन्छन्, तर, लोकलाई छलछाम गर्नु भएन । लोकरिझ्याइँमा कुन नेता लागेको छैन र ? युवा नेताद्वय (गगनरवि) अपवाद होइनन् ।  उनीहरूको सम्बन्ध झन्डै साढे दुई दशक पुरानो हो । तत्कालीन केएटीएच एफएम (हाल इमेज) मा दुवैले फरक सिफ्टमा काम गर्थे । गगनले एचबीसी एफएममा समाचार वाचन गरे । रवि टेलिभिजनकर्ममा होमिए । गगनले रविलाई सम्मानपूर्वक दाइ भन्थे, रविले स्नेहपूर्वक भाइ । पछिल्लो समय यी दाजुभाइको लोकरिझ्याइँ (पपुलरिज्म)ले राजनीतिको अन्य पक्षलाई ओझेल पार्दै गएको छ । पूर्वहितैषी दुवै जना सञ्चारकर्मबाट राजनीतिमा उदाएका हुन् । रविले टेलिभिजनकर्म रोजे । गगनले राजनीति रोज्दासम्म सम्बन्धले थप उचाइ लिएको थियो । २०७० सालमै रविलाई पार्टीमा भित्र्याउन चाहन्थे, गगन । समानुपातिक सूचीमा पार्टीको तर्फबाट उनले बनाएको प्रस्तावित १० जनाको सूचीमा एक थिए रवि । उनको प्रस्तावले स्पेस पाएको भए सम्भवतः रवि कांग्रेसका युवा नेताका रूपमा चिनिन्थे । गगनरवि गठजोडले हुन सक्ने जोखिमको आँकलन गरे, कांग्रेस सभापति शेरबहादुर देउवाले । फलस्वरूप गगनको प्रस्तावलाई बेवास्ता गरे । राजनीतिक उचाइ लिँदै पार्टी महामन्त्रीमा निर्वाचित भए गगन । हुँदाहुँदा संसदीय दलको नेतामा सभापति देउवासँगै लडे । लोक रिझाउनु त राम्रो कुरा हो । तर, दुवै युवा नेताले लोकलाई छलछाम गर्नु भएन । श्याम श्रेष्ठ, राजनीतिक चिन्तक काठमाडौं क्षेत्र नं ४ का उम्मेदवार गगनलाई अप्रत्यक्षरूपमा साथ दिए रविले । त्यहाँ रास्वपाले उम्मेदवारी नै दिएन । २०७९ सालमा पार्टी स्थापना गरी चुनावी मैदानमा रवि उत्रिँदासम्म पनि दुवै नेताबीचको सम्बन्ध प्रगाढ नै रहेको निकटवर्तीहरू बताउँछन् । कांग्रेसरास्वपा चुनावी सहकार्यका लागि रविले प्रस्तावसमेत राखेका थिए । गगनले उम्मेदवारी दिएको काठमाडौं ४ बाहेक बाँकी ९ वटै क्षेत्रमा रास्वपाले उम्मेदवारी दिएको थियो । थापालाई घण्टी कांग्रेसको आरोप नै लाग्यो । निगाहा र कृपामा नबस्ने भन्दै स्वर्णिम वाग्लेले राजनीतिक प्याराडाइम सिफ्ट गरे । रास्वपामा प्रवेश गरी तनहुँ १ को उपनिर्वाचनमा उम्मेदवार बने । कांग्रेसको चुनावी कमान्डर तोकिएका गगनले चुनावी माहोलमा रास्वपा र वाग्लेविरुद्ध भाषण गरे । गगन र रविवीचको दूरी त्यसपछि भने ह्वात्तै बढ्यो ।  दुवैको पृष्ठभूमि समान छ, सञ्चारकर्म । औपचारिक शिक्षामा गगन अगाडि छन्, रवि पछाडि । सत्ता दाउपेचमा रवि अगाडि छन्, गगन पछाडि । पार्टीभित्र पनि रविको वर्चस्व छ, गगन आफ्नो पार्टीमा अल्पमतमा छन् । प्रौढबीच गगन लोकप्रिय छन्, युवामाझ रवि चर्चित । जनतालाई सपना र भावनामा वशीभूत बनाउने सामथ्र्य रविको छ । गगनमा ऊर्जा र जोश छ । मन्त्री होइन प्रधानमन्त्री बन्ने मुद्दा उठाउँछन्, गगन । संसदीय निर्वाचनमा लडेका गगन पूर्वप्रधानमन्त्रीहरूलाई राजनीतिबाटै बिदाइ चाहन्छन् । रवि वाकपटु छन् । चातुर्य छ उनमा । तर्क गर्न सक्ने क्षमता छ । सामुन्ने उभिएको जो कोहीलाई नतमस्तक बनाउन सक्ने खुबी छ । आक्रोशित र विचलित युवामाझ लोकप्रिय हुनु उनको सबल पक्ष हो । भ्रष्टाचारिविरुद्ध निर्मम हुने उद्घोषको कार्यान्वयनमा आशावादी हुनेहरू धेरै छन् । छोटो समय नै किन नहोस् ? सत्ता बन्डामा उनी सफल देखिएका छन् । बालुवाटारदेखि बालकोटसम्म धाएरै किन नहोस्, दुई पटक उपप्रधान एवं गृहमन्त्री बन्न सफल भए । नेकपा एमालेका अध्यक्ष केपी शर्मा ओलीसँग निकटता गाँस्न सफल छन् उनी । त्यसैले २७ वैशाखमा ओलीले रविको बचाउ र कांग्रेसको कटाक्ष गरे । प्रधानमन्त्री भइदेऊ भनेर सबैतिर पुगेको छ, नेपाली कांग्रेसका प्रमुख सचेतक मुद्दाको फाइल लिएर बहस गर्न जस्तो गरेर आउनुभएको छ । महान्यायाधिवक्ताको कार्यालय भन्दैछ केही पनि छैन । उहाँहरू विभिन्न पृष्ठको कुरा ल्याउनुहुन्छ । उहाँको नाममा नजाऔं, सहकारीको अवस्थामा जाऔं भन्दा मान्नुहुन्न । उहाँहरूले रविजीको राजीनामा माग्या छैन भन्नुहुन्छ, ओलीले थपे, आफ्नैबारेमा छानबिन गर्न समिति बनाइसकेपछि उपप्रधान तथा गृहमन्त्री पदमा बस्न मिल्छ ? भनेर छानबिन समिति बनेपछि राजीनाको कुरा गर्नुहुन्छ । रवि नैतिक र कानुनी प्रश्नको घेरामा रहँदै आएका छन् । त्यसबाहेक उनको प्रमुख दुर्बल पक्ष हो, आलोचना सहनै नसक्ने । उनी गैरकानुनी नागरिकता बोकेको अभियोगमा दण्डित भए । लाइनमै बसेर जिल्ला प्रशासन कार्यालय काठमाडौंबाट नयाँ नागरिकता बनाए । पासपोर्टमा पनि राज्यलाई ढाँटेको गम्भीर आरोप उनलाई लागेको छ । जुन टुंगिसकेको छैन । त्यस्तै पछिल्लो समय उनी अर्को काण्डमा फसेका छन् सहकारी । राजनीतिमा रविको प्रवेशले गगनको सबल पक्षलाई ओझेल पारेको छ । यद्यपि, सुझबुझपनामा उनी रविभन्दा उम्दा ठहरिन्छन् । म चाहिँ भगवान् हुँदै होइन, रविप्रति कटाक्ष गर्दै सञ्चारकर्मीमाझ गगन भन्ने गर्छन्, आलोचना पनि सुन्नुपर्छ । मेरो बारेमा जत्ति लेख्नु भए पनि हुन्छ । संसद्को राज्यव्यवस्था तथा सुशासन समितिमा १४ चैतमा उपस्थित भएका प्रहरी महानिरीक्षक वसन्त कुँवरले सहकारी ठगी प्रकरणमा गृहमन्त्री लामिछानेको विषयमा ठाडो उजुरीमात्रै परेको बताए । उपप्रधान एवं गृहमन्त्री रविकै सामुन्ने आईजीपी कुँवरले कुनै तथ्य प्रमाण नभएको भन्दै क्लिन चिट दिए । महान्यायाधिवक्ता कार्यालयले अर्को क्लिनचिट दिएको छ । महान्यायाधिवक्ताको कार्यालयले गृहमन्त्री लामिछानेविरुद्ध अदालतमा कुनै उजुरी, मुद्दा नरहेको पत्र दिएको छ । रूपन्देही प्रहरीको अनुसन्धानले सुप्रिम सहकारीबाट रवि नाममा गोर्खा मिडिया नेटवर्कमा कर्जा प्रवाह भएको देखिएको छ । गोर्खा मिडियाका तत्कालीन सञ्चालक रविको नाममा करिब दुई करोडको कर्जा गएकोे जनाइएको छ । शुक्रबार रवि पनि आक्रोशित देखिए । सहकारी ठगी प्रकरणमा संलग्न रहेको प्रमाण पेस गरे राजनीति नै छोड्ने चुनौती दिए । प्रतिनिधिसभामा बोल्न अवरोध भएपछि उनले बाहिर सञ्चारकर्मीसँग भने, गगनजीलाई चुनौती दिन चाहन्छु, मैले कुनै निवेदन दिएर ऋण मागेको प्रमाण दिनुभयो भने म राजनीति छोडिदिन्छु । प्रमाण दिन सक्नु भएन भने उहाँले राजनीति छोड्नुपर्छ । यो स्वीकार गर्न तयार हो ? रविलाई क्लिन चिट दिइएको प्रति गगनले पनि व्यंग्य गरे । उनले प्रतिवाद गर्दै जवाफ फर्काए, संसदीय समितिमा आउनुस् । तथ्य पुष्टि नभए राजनीति छोड्न तयार छु । संसदीय छानबिन समितिको नेतृत्व जसले गरे पनि हुन्छ । त्यहीँबाट पुष्टि गरे भइहाल्छ । कहिले महान्यायाधिवक्ता, कहिले प्रहरी प्रमुखलाई बोल्न लगाउनै पर्दैन । दूरी बढ्नु वास्तविक कि कृत्रिम ? प्राडा मीना वैद्य मल्ल, राजनीतिशास्त्री भनिन्छ, राजनीतिमा स्थायी शत्रु र मित्र हुँदैनन् । यो भनाइ अहिले युवा राजनीतिकर्मी गगन थापा र रवि लामिछानेको सन्दर्भमा पनि मिल्न पुग्छ । राजनीतिशास्त्रकी प्राध्यापक मीना वैद्य मल्ल राजनीतिमा शत्रुता र मित्रतामा उतारचढाव भइरहने बताउँछिन् । राजनीतिमा स्थायी शत्रु र मित्र हुँदैन । मित्रता पनि निरन्तर भइरहँदैन, मल्ल भन्छिन्, आफ्नो स्वार्थलाई अगाडि राख्ने क्रममा राष्ट्र र जनताप्रतिको गहन जिम्मेवारीलाई ओझेलमा राख्न पाइँदैन । प्राध्यापक मल्लका अनुसार, युवा राजनीतिकर्मी गगन थापा र रवि लामिछानेले युवाहरूलाई स्वदेशमै बस्ने वातावरण बन्ने कुरामा विश्वस्त पार्न सकेका छैनन् । दुवै जना केही गर्छु भन्ने अठोट बोकेर राजनीतिमा प्रवेश गरेका हुन् । राजनीतिमा सुधार ल्याउने र मुलुकलाई केही दिउँ भन्ने भावना पछि देखिन्छ, प्राध्यापक मल्ल भन्छिन्, दुवै नेता विवादमा पर्दा जनता कन्फ्युजनमा परेका छन् । अग्रज राजनीतिकर्मीको अनुभवबाट सिक्नुपर्छ भन्ने सोचको दुवै नेताले राख्नुपर्ने उनको सुझाव छ । अहिलेको डिजिलाइज्ड विश्वमा सुझबुझ भएका युवाहरू राजनीतिमा प्रवेश हुनुपर्छ भन्ने आम अपेक्षा हो, मल्ल थप्छिन्, युवा राजनीतिकर्मीहरू ज्येष्ठ राजनीतिकर्मीसँग संगत गर्दै अनुभव लिन चुक्नु हुँदैन । सामाजिकीकरण (सोसलाइज्ड) हुनै पर्छ । पुराना राजनीतिकर्मीको कदर (कल्चर अफ एप्रिसिएसन) हुनुपर्छ । विश्लेषक प्रदीपकुमार शर्मा गगन थापा र रवि लामिछानेबीचको सम्बन्ध बिग्रनु स्वाभाविक भए पनि जनतासँग दुवै नेताको सुमधुर सम्बन्धमा ह्रास आएको बताउँछन् । दुवै जनाबीचको सम्बन्ध बिग्रियो नै जनतासँगको सम्बन्ध पनि सुमधुर बनाउन सकेनन्, शर्मा भन्छन्, जनउत्तरदायी राजनीति गर्न सकेनन् । राजनीतिक चिन्तक एवं नागरिक अभियन्ता श्याम श्रेष्ठका अनुसार, गगन थापा र रवि लामिछानेले बीचको विवाद सहकारी प्रकरणमा मात्र देखिएको छ । अहिले यी दुई नेताबीचको बढेको दूरी वास्तविक हो कि कृत्रिम हो ? त्यो थाहा छैन, राजनीतिक चिन्तक श्रेष्ठ भन्छन्, यी दुई नेताबीचको विवाद राजनैतिक वा वैचारिक होइन । रवि लामिछानेको चुनौती गगनजीलाई चुनौती दिन चाहन्छु, मैले कुनै निवेदन दिएर ऋण मागेको प्रमाण दिनुभयो भने म राजनीति छोडिदिन्छु। प्रमाण दिन सक्नुभयो भने उहाँले राजनीति छोड्नुपर्छ। यो स्वीकार गर्न तयार हो ? निरन्तरको खेदाइलाई कहाँबाट जवाफ दिने ? सडकबाट हुने खेदाइलाई सडक र सदनबाट हुने खेदाइलाई सदनबाट जवाफ दिने हो। के जनताको प्रतिनिधिले दुई महिनासम्म आरोपहरू लागिरहँदा एक पटक सदनमा उभिएर जवाफ दिने अवसर पाउँदैन ? संसद्मा बोल्न पाउँदा लागेको आरोपमाथि बोल्थें। एकपल्ट बोल्न पाउँभन्दा बोल्न पाउँदिनँ। बोल्ने कुराले सबै कुराको सम्बोधन गथ्र्यो होला नि। उहाँहरूले मलाई किन डराएको हो ? भन्नुहुन्छ। डर कसले मान्यो ? एकपल्ट मेरो कुरा सुन्न किन डराएको ? रविप्रति गगनको कटाक्ष संसदीय समितिमा आउनुस्। तथ्य पुष्टि नभए राजनीति छोड्न तयार छु। संसदीय छानबिन समितिको नेतृत्व जसले गरे पनि हुन्छ। त्यहीँबाट पुष्टि गरे भइहाल्छ। कहिले महान्यायाधिवक्ता, कहिले प्रहरी प्रमुखलाई बोल्न लगाउनै पर्दैन। सहकारी ठग्ने रवि लामिछाने र गृहमन्त्री रवि एउटै व्यक्ति हुन् कि होइनन् ? जाँच्ने क्षमता नेपाल प्रहरीले छैन भन्छ भने संसदीय समिति बनाएर खोज्नु पर्यो कि परेन? हामीले नखोजे कस्ले खोज्ने ? राज्यका तमाम अंगहरूलाई वासिङ मेसिनजस्तो प्रयोग गरियो। तपाईंहरूले धोएर पखालेर पखालिन्न। दूधको दूध पानीको पानी संसदीय समितिले छुट्ट्याउँछ। जबसम्म संसदीय छानबिन समिति बन्दैन तबसम्म सदन अघि जान सक्दैन। कानुनभन्दा माथि कोही पनि हुँदैन। जनतामा म लोकप्रिय छु भनेर कानुनभन्दा माथि हुँदैन। सरकारमा शक्तिशाली छु भनेर पनि कोही कानुनभन्दा माथि हुँदैन। कानुनभन्दा माथि कोही पनि हुँदैन भन्ने सत्यलाई स्थापित गर्नु पर्नेछ।"
"एमाले जिल्ला कमिटी रामेछापमा युवा नेतृत्व चयन, कोको भए निर्वाचित ?","काठमाडौं : नेकपा एमाले रामेछापले पुरुषोत्तम कडरियाको अध्यक्षतामा नयाँ नेतृत्व चयन गरेको छ। पार्टीको नवौँ जिल्ला अधिवेशनबाट एमाले जिल्ला कमिटीको अध्यक्षमा कडरिया र सचिवमा प्रकाशकुमार कार्की सर्वसम्मत निर्वाचित भएका हुन्। उम्मेदवार बन्न दलहरुभित्र रस्साकस्सी चलिरहेका बेला नेताहरुले सर्वसम्मत गराउन पहल गरेपछि अध्यक्ष र सचिव सर्वसम्मत बनेका हुन्। यस अगाडि कडेरिया एमाले रामेछापको सचिव र कार्की उपसचिव थिए। उनीहरु दुवै जना अनेरास्ववियु हुँदै पार्टी राजनीतिमा सक्रिय बनेका हुन्। विधान अनुसार अध्यक्ष, उपाध्यक्ष र सचिव ११ जना र उपसचिव खुल्ला र समावेशी गरी २ रहने प्रावधान छ। जिल्ला निर्वाचन अधिकृतको कार्यालयका अनुसार उपाध्यक्ष र उपसचिव (२) मा र सदस्यमा निर्वाचन भएको थियो। सुनापति र दोरम्बा गाउँपालिकाको भूगोलबाट आउने सबै सदस्य र अन्य अधिकांश सदस्य सर्वसम्मत निर्वाचित भएका थिए। कमिटीको उपाध्यक्षमा होतराज ढकाल ३१० मत ल्याएर निर्वाचित भएका छन्। शुक्रबार विद्युतीय उपकरणबाट भएको मतदानमा उनका निकटतम् प्रतिद्वन्द्वी ध्रुवकुमार कार्कीले २८७ मत प्राप्त गरे। त्यस्तै रमेश कुमार वाग्लेले ४७ र ज्ञानबहादुर खड्काले ३१ मत पाए। खुल्ला उपसचिवमा मिलनकुमार घिसिङ ५०९ मत प्राप्त गरी निर्वाचित भएका छन्। उनका निकटतम् प्रतिद्वन्द्वी दिनेश सुवेदीले ११८ मत र राजेन्द्र कुमार कार्कीले ४८ मत पाए। महिला उपसचिवमा मखमली श्रेष्ठ ४४० मत प्राप्त गरी निर्वाचित भइन्। उनका निकटतम् प्रतिस्पर्धी प्रतिद्वन्द्वी अनिता तामाङ राईले ८०, कमला शर्मा क्षेत्री ७८ र मञ्जुमाया कार्कीले ७७ मत ल्याइन्। यो पनि पढ्नुहोस एमाले रामेछापको अध्यक्षमा कडेरिया र सचिवमा कार्की सर्वसम्मत यसैगरी रामप्रसाद देवकोटाको अध्यक्षतामा लेखा कमिटी सर्वसम्मत चयन भएको छ। कमिटीको उपाध्यक्षमा तेजबहादुर बोहरा र सचिवमा तिलक कार्की सर्वसम्मत भएका हुन्। नेकपा एमाले जिल्ला निर्वाचन अधिकृतको कार्यालयका अनुसार कुल ७ सय प्रतिनिधि रहेको मतदान प्रक्रियामा ६७५ मत खसेको थियो। एमाले उपाध्यक्ष विष्णु पौडेलले बुधबार अधिवेशनको उद्घाटन गरेका थिए। हेर्नुहोस् कोको भए निर्वाचित ?"
अनियमितताले अलपत्र करोडौंका शीतभण्डार,"जनकपुरधाम : मधेस प्रदेशका आठै जिल्लामध्ये प्रत्येकमा एकएकवटा शीतभण्डार बनाउने प्रदेश सरकारको योजना अनियमितताकै कारण अलपत्र परेको छ । पाँच वर्षअघि तामझामका साथ शीतभण्डार निर्माणको काम थालिए पनि हालसम्म एउटा पनि पूरा हुन सकेको छैन । मधेसमा आठवटै शीतभण्डार निर्माणका लागि सत्तारूढ जनता समाजवादी पार्टीका नेता र कार्यकर्ताहरूलाई नै जिम्मा दिइएको थियो । निर्माणका क्रममा नीतिगत तथा प्रक्रियागत भ्रष्टाचार भएको उजुरी परेपछि अख्तियार दुरुपयोग अनुसन्धान आयोगले समेत छानबिन थाल्दा निर्माण कार्य रोकिएको हो । २०७५ असोज १५ गते प्रदेश सरकारले शीतभण्डार बनाउन कार्यविधि ल्याएको थियो । सोही वर्ष कात्तिक २० गते प्रस्ताव आह्वान भयो । २०७५ पुस ५ गते म्याद थप भयो । प्राप्त प्रस्तावहरूबाट आठ वटा संस्था छनोट गरियो । शीतभण्डार निर्माणकार्य प्रारम्भदेखि नै विवादित बनेको थियो । सम्झौता लागत १ अर्ब ७९ करोड ८५ लाख रुपैयाँ रहेको थियो । पहिलो वर्षमा १६ करोड, दोस्रो वर्षमा ४० करोड, त्यसपछि २५ करोड रुपैयाँ सरकारले बजेट छुट्ट्याएको थियो । तर, अख्तियारमा परेको उजुरीको आधारमा छानबिन सुरु भएपछि २०७७ देखि नै काम रोकियो । छनोट गरिएका संस्थाहरूमा जसपाका नेताहरूको संस्था विशेष ग्राह्यतामा पर्यो । मधेसका तत्कालीन सभामुख एवं वर्तमान मुख्यमन्त्री सरोजकुमार यादवको बारा सिम्रौनगढस्थित निजी जग्गामा तीन हजार मेट्रिकटन क्षमता भएको शीतभण्डार निर्माणका लागि अमन मत्स्य फार्म सिम्रौनगढ३ बारासँग सम्झौता गरिएको थियो । यादवकी पत्नी शकुन्तलाकुमारी यादवका नाममा रहेको सो फार्मले शीतभण्डार निर्माणका लागि भूमि व्यवस्था, कृषि तथा सहकारी मन्त्रालयसँग २४ करोड ७४ लाख ८४ हजारमा सम्झौता गर्यो । तर, निर्माणको काम थालिए पनि मुद्दाका कारण अलपत्र पर्न गएको छ भने फार्मले प्रारम्भिक भुक्तानीसमेत पाउन सकेको छैन । त्यसैगरी धनुषाको लक्ष्मीनिया गाउँपालिका३ मा तत्काली जसपाका नेता शेषनारायण यादवको सिफारिसमा एक बिघा जग्गा लिजमा लिएर जनहित कृषक समूहले एक हजार मेट्रिक टन क्षमताको शीतभण्डार निर्माण सुरु गरेको थियो । सो समूहले २०७५ फागुन २७ गतेदेखि नै निर्माण सुरु गरे पनि जग हालेर पिलर ठड्याउनुबाहेक केही गर्न सकेको छैन । मन्त्रालयसँग १६ करोड ६५ लाख ४४ हजारको सम्झौता गरेको जनहित कृषक समूहले ८१ लाख ३१ हजारभन्दा बढी रकम भुक्तानी पाइसकेको छ । तर, काम भने अलपत्र छ । शीतभण्डार निर्माणका लागि सम्झौता गरिएका अन्य संस्थाहरूमा राजविराजको जिल्ला सहकारी संघ छ । यस संस्थासँग ३ हजार मेट्रिकटनका लागि ३१ करोड ५ लाख ३६ हजार ७ सय ७९ रुपैयाँमा सम्झौता भएको थियो । जसमा ईबिडिङमा ठेकेदारसँग सम्झौतासमेत भई ६० प्रतिशत सहकारी विभागबाट २० प्रतिशत मन्त्रालयबाट र बाँकी २० प्रतिशत रकम संस्थाले बेहोर्ने उल्लेख थियो । त्यसैगरी, एक हजार मेट्रिकटन क्षमता भएको शीतभण्डार निर्माणका लागि सप्तरीको शुभनारायण कृषि व्यवसाय फर्म मलेखपुरबाट १७ करोड ३२ लाख ७१ हजारमा सम्झौता भएको हो । सर्लाहीको बरहथवास्थित लवकुश बचत तथा ऋण सहकारी संस्था लिमिटेडबाट १५ सय मेट्रिकटन क्षमता भएको शीतभण्डार निर्माणका लागि १८ करोड ३५ लाख ७५ हजारभन्दा बढी रकममा सम्झौता भएको हो । रौतहटको राप्ती हर्बल प्रोसेसिङ प्रालि गरुडा१ जयनगरसँग ६ हजार मेट्रिक टन क्षमता भएको शीतभण्डार निर्माणका लागि २६ करोड ८५ लाख ११ करोड ४ सय ३६ रुपैयाँमा सम्झौता भएको थियो भने पर्साको सुगौली८ स्थित शिवम् एग्रो इन्डस्ट्रिजसँग पाँच हजार मेट्रिकटन क्षमता भएको शीतभण्डार निर्माणका लागि २७ करोड ८२ लाख ९९ हजार २ सय १० र वीरगन्जको ग्लोबल लेदर ट्रेनिङ इन्डस्ट्रिजसँग ४५ सय मेट्रिकटन क्षमता भएको शीतभण्डार निर्माणका लागि १७ करोड ११ लाखभन्दा बढी रकममा सम्झौता भएको हो । प्रदेश सरकारले शीतभण्डार बनाउन बिनाआधार र मापदण्डकै लागत निर्धारण गरेको देखिएको छ । साढे ४ हजार टनभन्दा एक हजार टन क्षमताको संरचना बनाउन बढी लागत देखाई प्रस्तावनाहरू पेस गरिए पनि बिना कुनै चेकजाँच सम्झौता गरिएको हो । सप्तरीको शुभनारायण कृषि व्यवसायी फर्मसँगको सम्झौता लागत १७ करोड ३२ लाख देखाइएको छ । तर, सोभन्दा चार गुणा बढी ४५ सय मेट्रिकटन क्षमताको संरचना बनाउन पर्साको ग्लोबल लेदर ट्रेनिङ इन्डस्ट्रिजसँग सम्झौता लागत १७ करोड ११ लाख मात्र कायम गरिएको छ । अर्कोतर्फ शुभनारायणसँगै बराबर क्षमता भएको धनुषाको जनहित कृषक समूहको लागत ३३ करोड बढी छ । भूमि व्यवस्था, कृषि तथा सहकारी मन्त्रालयले साढे दुई करोडभित्र रही प्रस्ताव पेस गर्न सूचना जारी गरे पनि तत्कालीन मन्त्री शैलेन्द्रप्रसाद साहले नियमविपरीत सप्तरीबाहेक सातवटा सहकारीसँग १ अर्ब ४८ करोडभन्दा बढीमा सम्झौता गरेका थिए । ठूलठूला योजना ल्याउने, करोडौं बजेट पनि विनियोजन गर्ने तर, त्यसलाई बीचमै छाड्ने प्रवृत्ति प्रदेश सरकारमा व्यापक छ, प्रदेशसभा सदस्य कुमारकान्त झा भन्छन्, कार्यकर्ता पाल्नकै लागि त्यो योजना ल्याइएको जस्तो देखियो । एउटा काम पनि सम्पन्न भएन, कृषक समूहहरूले गरेको लगानी त डुब्यो नै माथिबाट लिजमा जग्गा लिएकाहरूको जग्गा पनि अलपत्र भयो । यस विषयमा प्रदेश सरकारको कुनै प्रतिक्रियासमेत अहिलेसम्म आएको छैन । शीतभण्डार निर्माणको काम कहाँ कसरी र के भयो, त्यसको कुनै अभिलेख नै मन्त्रालयमा नरहेको मधेस प्रदेशका भूमि, व्यवस्था, कृषि तथा सहकारीमन्त्री गोविन्दबहादुर न्यौपाने बताउँछन् । शीतभण्डार भनिएका छन् कुनै भुइँमै छन्, कुनै अलिक माथि उठेका छन् र कुनैको पिलरहरू खडा भएका छन् तर, काम भने कतै भएको छैन । यसको कुनै अभिलेख पनि छैन । यहाँ यस्तो अवस्थामा हामीले यसलाई ऐन बनाएर मन्त्रालय मातहत लिने योजना बनाइराखेका छौं, मन्त्री न्यौपानेले बताए । शीतभण्डार बनाउन सहकारी, फर्म र संस्थाको छनोट प्रक्रिया र कार्यसम्पादनमा अनियमितताको उजुरी अख्तियारमा परेको थियो । त्यसपछि अख्तियारले २०७७ मंसिर ८ गते योजनासँग सम्बन्धित सबै फाईलहरू मन्त्रालयबाट झिकाएर अनुसन्धान प्रक्रिया अघि बढाएको थियो ।"
बेलायत बरालिँदा भेटिएको नेपाल,"पहिलोपल्ट बेलायतको यात्रामा निस्किएँ। नेपालमा आकाशमा समेत ट्राफिकजाम हुन थालेको छ। आकाशमा जाम परेपछि साँझ ५:४० मा तय भएको फ्लाइट करिब ३५ मिनेट ढिलो भयो। कतार एअरवेजको बोइङ जेटमा अधिकांश नेपाली थिए। त्यसमध्ये आधा जति कतारमा श्रम गर्न र बाँकी अन्य गन्तव्यका लागि हिँडेका थिए। त्यसमध्येमा म एउटा होश हराएको यात्री, जब कि बेलायत जानैपर्ने बाध्यताले ऋणपान गरेरै भए पनि अनौपचारिक कार्यक्रममा विदेश यात्रा गरिरहेको थिएँ। हिँड्नैपर्ने बाध्यता बन्यो र हिँडियो। जब कि भिसा लगाएर पनि नजानु भनेको सम्बन्धित देशको अपमान गर्नुहुन्थ्यो। बडेमानको जहाज जति अकासिन्थ्यो, त्यति नै माथितिर उज्यालो र जमिनमा अँध्यारो छाउँदै थियो। अझ गोधूलि किरणका रङहरू बादलमा अनावरण हुँदा सिंगो आकाश सेता, नीला, पहेंला र हरिया, अन्ततः सुनौला भएर सप्तरंगी फूलहरूले ढकमक्क ढाके झैं लाग्थ्यो। अनि हामीले कल्पना गरेको स्वर्ग यही नै होला भन्ने भान कसलाई नहुन्थ्यो र १ अँध्यारो छिप्पिँदै जाँदा ती रङहरू क्रमशः हराउँदै अँध्यारोमा परिणत भए, बाहिर चकमन्न। त्यही चकमन्नताका बीचमा हामी करिब साढे पाँच घण्टापछि कतारको दोहामा अवतरण भयौं। दोहाबाट अब लन्डनका लागि अर्को जहाज समाउनु थियो। अनि लन्डन उड्ने गेटमा आएर म उही चिन्ताले छट्पटिँदै थिएँ। दुई दिनको कार्यक्रममा त भेटघाट गरौंला, घुमौंला, हिँडौंला तर त्यसपछिका बाँकी दिन कहाँ बस्ने, के खाने रु पैसा खोइ रु लन्डन आउनुस् भन्नेले के सहयोग गर्लान् त रु कोही त्यस्तो मानिस लन्डनमा भेटियोस्, जसले मेरो बसाइको व्यवस्थापन गरोस् भनेर मनमनै कामना गरिरहेको थिएँ। चिन्तासँगै लन्डनका नेपालीप्रति समेत चिसो पोखिरहेको थिएँ। जब कि रेस्टुरेन्टमा दोहोरी गाउने एउटा गायक लन्डन पुग्दा भव्य स्वागत गर्ने, उसको दोहोरो टिकट, खानपानलगायत सबै व्यवस्थापन गरेर कम्तीमा ४५ हजार पाउन्डसमेत खल्तीमा हालेर पठाउँछन्। तिनै नेपालीले हामीजस्ता लेखक, साहित्यकार, पत्रकारहरूलाई किन वास्ता गर्दैनन् रु त्यस्ता कलाकारहरू आएर एकक्षण स्टेज तताउँछन्, जान्छन्। नेपाल फर्केपछि न तिनीहरूको कुनै सामाजिक योगदान हुन्छ न त तिनले प्रवासनमा बसेका यी नेपालीका लागि नै कुनै काम गरिदिन्छन्। बरु हामी लेखक, साहित्यकार र पत्रकारहरू त कमसेकम यहाँ दुःख गर्ने नेपालीको अध्ययन गर्छौं, दुईचार अक्षर लेख्छौं। सके एउटा ऐतिहासिक दस्तावेज सिर्जना गरेर उनीहरूका लागि सम्पत्ति जोडिदिन्छौं। तिनका कुरा नेपालका पाठक, राजनीतिक नेताकार्यकर्ता वा सरकारका प्रतिनिधिले पढ्छन्। त्यसलाई पढेर ती निकायले विदेशमा बसेका नेपालीप्रति केही न केही चिन्ता त पक्कै गर्नेछन्। तर हामीहरू आउँदाजाँदा न कुनै चासो हुन्छ, न कुनै सहयोग १ म यही चिन्तनमा डुबिरहेको थिएँ। त्यसैबखत एक नेपाली मेरा सामुन्ने टुप्लुक्क देखापरे। हेर्दा अति सामान्य, लुवाइखुवाइसमेत सरल देखिन्यो। बाँसुरी बोकेको देखेपछि मैले उनलाई नेपाली हुन् भनेर ठम्याइहालें। उनी थिए बेलायती सेनाबाट निवृत्तिभरण पाएका बाग्लुङका गणेश पुन। बेलायतसम्मको मसँगैको यात्रामा उनी सँगसँगै रहे। उनीसँग व्यक्तिगतदेखि राष्ट्रियताका विषयमा निकैबेर छलफल भयो। तुलनात्मक रूपमा जनजातिहरू अत्यन्त सरल मिजास र शालीन संस्कृतिका हुन्छन्। त्यसमा पनि मगर जातिहरू कसैलाई पाप नचिताउने सोझा चरित्रका हुन्। सोझो, शालीन र मिजासिलो भएकैले उनीहरूलाई कपटी वर्गले अनावश्यक उपमा दिएका छन्। ढाँटेर, छलेर, लुटेर खान नजान्ने उनीहरूको सौन्दर्य हो। गणेश पुनको बोलाइ, तर्कहरूमा त्यो सुन्दरता प्रस्ट झल्कन्थ्यो। हामीले नेपाली समाज, देशको अर्थतन्त्रदेखि युवा पलायनजस्ता विषयमा गम्भीर चिन्ता गर्यौं। वास्तवमै नेपालमा गाउँघरका घरआँगन र जमिनहरू मात्र होइन, सहरका ठूलाठूला बंगलाहरू पनि खाली हुन थालेका छन्। रोजगारीका लागि मलेसिया र खाडी मुलुक जानुपर्ने बाध्यताले हाम्रो गाउँघर युवाविहीन छ। भर्खरै विवाह गरेको जोडी छुट्टिन बाध्य छ। भएको सम्बन्ध मोडिएको, तोडिएको छ। जमिनहरू बाँझो बस्न थालेका छन् भने अमेरिका, युरोप, अस्ट्रेलिया जानेहरू उतै बस्ने र बाबुआमालाई समेत उतै बोलाउने कारणले सहरका घरहरू समेत रित्तिन थालेका छन्। यसबारेमा हामीले निक्कैबेर चिन्ता गर्यौं। यतिमात्र होइन, देश किन बनेन त रु भनेर विभिन्न कोणमा छलफल गर्यौं। राज्य र नागरिकको चरित्र र दुवैको बीचमा रहेको कर्मचारीतन्त्रको बारेमा केलाएरै छलफल गर्यौं। अन्ततः करिबकरिब निष्कर्षमा पुग्यौं विकसित मुलुकहरू पुँजीलाई स्थिर राख्दैनन्, चलायमान बनाउँछन्। नागरिकहरू कर तिर्छन्, आफूलाई बढी भएको सम्पत्ति अरूको हितमा प्रयोग गर्छन्। तर हामी दक्षिण एसियाका मानिस आफूलाई पुगिसकेपछि पनि लोभलालच गरिरहन्छौं। जतिसक्दो अरूको खोसेर छोरानाति पुस्ताका लागि साँच्न खप्पिस छौं। हामी कर तिर्न मान्दैनौं। बरु कर छल्न अनेक प्रयत्न गरिरहेका हुन्छौं। श्रम गर्नुलाई घृणा गर्छौं, श्रम नगर्नेहरूलाई बडो सम्मान दिइरहेका हुन्छौं। अरूको थोरै होस् मेरो चाहिँ सबैभन्दा धेरै होस्। म अघाऊँ, अरू भोकै परून्, मरे मरून् भन्ने सोच पाल्छौं। प्राविधिक शिक्षामा जोड दिँदा हाम्रो नैतिक शिक्षा मरिरहेको छ। नैतिकता नै नभएको शिक्षा प्रणालीको विकास गर्दा भ्रष्टाचारी जन्मेका छन्। नैतिकताबिनाको ज्ञान हासिल गर्नेहरूले राज्यका संरचनाहरू चलाउँदा भ्रष्टाचार जताततै संस्थागत बन्दैछ। त्यसैले प्राविधिक शिक्षासँगै मानविकी नैतिक शिक्षा पनि अपरिहार्य रहेछ भन्ने निष्कर्षमा पुग्यौं। जातीयताको लडाइँले पनि कोहीकसैको भलाइ नहुने, यसो गर्दा बरु देश हार्ने हुनाले सबै जाति र सवैको संस्कृतिको अस्तित्वको स्वीकार, सम्मान र साझेदारी हुनुपर्ने भन्नेमा पुग्यौं। दोहा ट्रान्जिटपछि पनि ३५ मिनेट जहाज विलम्ब भयो। फेरि उही कतार एअरवेजको बिग वोइङ। अघिल्लोभन्दा अझ ठूलो। सहरहरू हीरामोतीको चमक छरेर बलिरहेका थिए, आकाशका ताराभन्दा अझ सुन्दर किरण छरेर। जमिनका ती सुनौला ताराहरूलाई छाडेर हामी आकाशमाथिका तारा टिप्न उचाइ लिँदैथियौं। जति पश्चिमतिर लागियो, उति रात ढिलो हुँदैथियो। समय फरक पर्ने हुनाले त्यो महसुस गर्दै थिएँ। जसकारण नेपालीको निद्रासमेत खल्बलिन्छ। करिब ७ घण्टा २० मिनेटको यात्रापछि दोहाबाट लन्डन पुग्यौं। लन्डन इमिग्रेसनमा संसारका सबै रङ र कदका मानिसको क्रमशः जमघट हुँदै गयो। कालागोरा, सेतापहेला, अग्लाहोचा, आर्यन, इन्डोआर्यन, मंगोलियन, आस्ट्रिक एउटै थलोमा हुँदा संसार नै त्यहाँ उभिएको जस्तो लाग्थ्यो। तर पनि कोही कसैलाई अरूको चासो र सोधीखोजी फिटिक्कै छैन। यसबेला नेपाल र नेपाली संस्कृतिलाई सम्झें। जतिसुकै बिरानो भए पनि कहाँबाट आएको रु कहाँ जाने रु भनेर सोध्नेबुझ्ने हाम्रो विशिष्ट संस्कृतिलाई यहाँ पनि पाइनँ। यसो हुँदा मानिसका लागि मानिस नै बिरानो बन्दै गएकोजस्तो अनुभूति भयो। त्यो देश कस्तो छ रु भनेर चिनारी उसको संस्कृतिले बताउँछ। त्यस्तै घर कस्तो छ भन्ने चिनारी आँगनले दिन्छ। बेलायत प्रवेश गर्नै लाग्दा वृद्धवृद्धा र बालबच्चा काखमा बोकेका आमाहरूलाई गरेको सम्मानले बेलायतको संस्कृति उच्च रहेको ठम्याएँ। इमिग्रेसनका अफिसरहरूले बूढाबूढीहरूलाई सिधै अग्रपंक्तिमा लगेर तिनका काम तुरुन्तै गरिहाल्थे। गणेशजीको सहयोग यतिमै मात्र सीमित रहेन। नेपाली पैसा लन्डन पुग्दा हात्तीको मुखमा जीराजस्तै हो। पैसा कम थियो, अझ एक महिनाको बसाइ लागि लगेको पैसा चिमोटीचिमोटी चलाउनु थियो। अतः एअरपोर्टबाट सम्बन्धित गन्तव्यमा ट्रेनमा जाऊँ कि बसमा रु भनेर अलमल परिरहेको बेला चिन्ता उनमा ज्यादा देखियो। चारैतिरै फोन घुमाएर मलाई सहयोग गर्न खोज्नु भयो। अन्ततः उहाँलाई लिन आएकी धर्मपत्नी आशाले शेरबहादुर सुनारको नाम लिनासाथ मलाई कतै नअलमल्याई आफ्नै कारमा राखेर करिब डेढ घण्टा ड्राइभिङ गरी गन्तब्यमा छाडिदिनु भयो। जहाँ समाजसेवी शेरबहादुर दाइ मेरो पर्खाइमा हुनुहुन्थ्यो। त्यहाँ प्रशस्त नेपाली भेटिँदै गए, नेपाली मन र संस्कारहरू पनि भेटिए। ठमेल रेस्टुरेन्ट, थकाली भान्सा घर अनि नेपाली कलाकार, नेता, विज्ञहरू जमघट भई कार्यक्रम हुने सभाकक्षहरू, नेपालको बारेमा सोधखोज र चिन्ता गर्ने नेपाली भावनाहरू थपिँदै गए। त्योभन्दा ठूलो नेपालीको इतिहास र वीर गोर्खाली पहिचान झल्काउने गरी एक गोर्खाली सेनाले अर्को घाइते सेनालाई काँधमा बोकेर शत्रुविरुद्ध लड्दै गरेको भिक्टोरिया क्रस कुलवीर थापाको प्रतिमूर्ति समेत भेटियो। वीर गोर्खाली राइफलहरूको प्रतिनिधिमूलक त्यो मूर्तिलाई सामुन्ने उभिएको पाउँदा गर्वले छाती फुल्यो। अनि एक स्यालुट हानेर पुर्खाहरूलाई सम्झें। हामी एल्डरसटबाट अगाडि बढ्दै जाँदा नेपालीका घर प्रशस्त भेटिए। सिमसिम पानी परेको बेला सडकका पेटीमा छाता ओढेर नेपाली निस्किँदै थिए। यता नेपाली प्रशस्त छन् भनेर मोटामोटी त गणेशजीले बताउनुभएको थियो। तथापि थप बुझ्न शेरबहादुर दाइलाई सोधें यता पनि नेपालकै जस्तै घर हुँदा रहेछन् त १ उहाँले भन्नुभयो यी सबै नेपालीकै घर हुन्, गोराहरूका त एकादुएक होलान्। यो देखिए जति सबै नेपाली समाज हो। नेपालीकै कलेज छ, नेपालीकै स्कुल छ, नेपाली खेल्ने चौर, नेपाली नै घुम्ने पार्क, नेपाली चाडपर्व मनाउने मन्दिरहरू, नेपाली खाना पाइने रेस्टुरेन्ट र बजार सबै यतै छ। तीज, ह्लोसार, उधौलीउँभौली, दसैंतिहार नेपालका सबै चाडपर्व यहाँ मनाइन्छन्। झ्याईंझ्याईं पञ्चैबाजा बजाएर विवाह हुन्छ। नेपाली कला, गीतसंगीत र संस्कृति यहीँ छ। खासमा नेपाल त यही भेटिन्छ।"
"मोरङको सुकुना क्याम्पसमा कुटाकुट, स्ववियु सभापति लिम्बू घाइते",विराटनगर : मोरङको सुन्दरहरैँचा नगरपालिका१२ मा रहेको सुकुना बहुमुखी क्याम्पसमा शुक्रबार साँझ दुई पक्षबीच कुटाकुट भएको छ । आपसी विवादमा कुटाकुट हुँदा क्याम्पसका स्ववियु (स्वतन्त्र विद्यार्थी युनियन) सभापति सन्तोष लिम्बू घाइते भएका छन् । विराटचोकको सुकुना सामुदायिक अस्पतालमा उपचार सम्भव नभएपछि लिम्बूलाई थप उपचारका लागि विराटनगरको आर्या न्युरो अस्पताल ल्याइएको छ । मध्यम अवस्थाका लिम्बूको टाउकोमा १० टाँका लगाइएको प्रहरीले जनाएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार क्याम्पस परिसरभित्रको मैदानमा विद्यार्थीहरुले क्रिकेटको अभ्यास गरिरहेका बेला दुई पक्षबीच साँझ ६ः४५ बजेतिर विवाद भएको थियो । सुन्दरहरैँचा१२ घर भएका स्ववियु सभापति लिम्बू र सोही क्याम्पसका अनेरास्ववियु (अखिल नेपाल राष्ट्रिय स्वतन्त्र विद्यार्थी युनियन) अध्यक्ष मोरङको बेलबारी नगरपालिका१० का योगेश दाहाल विवाद मिलाउन भनेर गएका थिए । प्रहरीका अनुसार दुवै जनाले सम्झाइबुझाइ गर्दा पनि विवाद नमिलेपछि लिम्बूले क्रिकेटको स्टमले हान्दै क्याम्पस परिसरभित्र रहेका सबैलाई बाहिर निकाल्न थाले । त्यही क्रममा क्रिकेट स्टमले अनेरास्ववियुका अध्यक्ष दाहालको टाउको र खुट्टामा लाग्यो । घटनापछि आक्रोसित भएका दाहालले क्याम्पसको गेट बाहिर निस्कनसाथ लिम्बूलाई चिर्पटले प्रहार गरेको डीएसपी बस्नेतले बताए । उनका अनुसार चिर्पट प्रहारबाट लिम्बूको टाउकोमा चोट लागेको छ । घटनामा प्रयोग गरिएको चिर्पट हालसम्म फेला नपरेको प्रहरीले जनाएको छ । घटनापछि अनेरास्ववियुका अध्यक्ष दाहाल फरार छन् । इलाका प्रहरी कार्यालय विराटचोकका सइ (प्रहरी नायव निरीक्षक) नीरबहादुर खड्का नेतृत्वको टोलीले दाहालको खोजी गरिरहेको छ । घटनाको अनुसन्धान भइरहेको डीएसपी बस्नेतले बताए ।
थाइल्यान्डमा अत्यधिक गर्मीले ६१ जनाको मृत्यु,"थाइल्यान्डमा यस वर्षको अहिलेसम्म अत्यधिक गर्मीले ६१ जनाको ज्यान लिएको छ । यो २०२३ को तुलनामा धेरै तातो भएको जनाउँदै स्वास्थ्य मन्त्रालयले सम्पूर्ण क्षेत्रमा यो सातासम्म अत्यधिक गर्मी भएको बताएको छ । हालैका साताहरूमा थाइल्यान्डमा असाधारण तातो मौसमको लहरको दैनिक चेतावनी जारी गर्नुपरेको अधिकारीहरुले जनाएका छन्। स्वास्थ्य मन्त्रालयले शुक्रबार सन् २०२४ को सुरुदेखि गर्मीका कारण ६१ जनाको मृत्यु भएको बताएको छ । सन् २०२३ मा ३७ जनाको मृत्यु भएको थियो । थाइल्यान्डको उत्तरपूर्वी कृषिप्रधान क्षेत्रमा गर्मीका कारण सबैभन्दा धेरै मृत्यु भएको मन्त्रालयले जनाएको छ । वैज्ञानिकहरूले लामो समयदेखि मानवप्रेरित जलवायु परिवर्तनले बारम्बार, लामो र अधिक तीव्र तातो छालहरू उत्पादन गर्ने चेतावनी दिएका छन् । संयुक्त राष्ट्रसङ्घको मौसम विज्ञान सङ्गठनका अनुसार अल निनोको घटनाले यस वर्षको असाधारण गर्मीको मौसमलाई ल्याउन सहयोग गरिरहेको छ । एसिया महादेश औसतभन्दा तीव्र गतिमा तातो भइरहेको छ । थाइल्यान्डको रोग नियन्त्रण विभागका सहायक अपिचार्ट वाचिराफानले बिरामी मानिसहरुलाई बाहिर निस्कने समय सीमित गर्न चेतावनी दिएको छ। यस वर्ष राज्यले मनसुन आगमनमा ढिलाइ अनुभव भएको पनि जनाइएको छ। यस हप्ता राज्यका केही भागमा आँधीबेहरी आउँदा तापक्रम कम भए पनि सम्भावित बाढीको चेतावनी दिइएको छ।"
दमाईं लोकदर्शनमा पर्यावरण,"जुन गाउँमा देउला मुङ्ग्रा (धारा) पाटीपौवा जलवृक्ष सागर भएको गाउँ रहेछ भने त्यस गाउँमा मनुष्यको स्वभाव हुन्छ। जस गाउँमा देउला मुङ्ग्रा पाटीपौवा जलवृक्ष सागर नभएको गाउँ रहेछ भने त्यस गाउँमा मनुष्यको स्वभाव हुँदैन, रैथाने आदिवासी दमाईं जातिको मानव बस्ती एवं जैविक पर्यावरण संरक्षण लोक जीवनदर्शन यस्तो छ। अछामका ललित दमाईंले बुबा लट्टे दमाईंबाट सुन्नु भएको थियो रे यो वाक्य। थोरै शब्दमा विशाल परिवेश, जैविक प्रकृति संरक्षण, मानवसभ्यता र चालचलनको दर्शन बोकेको पाइन्छ यसमा। यस दर्शनले व्यक्तिदेखि गाउँसम्मको परिवेशलाई चाहिने अति आवश्यक कुराहरूको बारेमा बोलेको छ। व्यक्तिव्यक्ति मिलेर परिवार बन्छ, त्यही परिवारपरिवार मिलेर गाउँ बन्छ। गाउँगाउँ मिलेर नै सहरको विकास हुन्छ। अर्थात् सहरको आधार नै गाउँ हो। यसर्थ दमाईं मानव बस्ती विकासको अवधारणामा व्यक्तिदेखि सहरी जनजीवनलाई चाहिने आधारभूत कुराको वर्णन गरिएको पाइन्छ। मनुष्य अर्थात् मानवीय स्वभाव हुन चाहिने कुराको बारेमा व्याख्या गरिएको पाइन्छ। शिक्षाको उज्यालो घामबाटै वञ्चित, विमुख पारिएका दमाईं जातिबाट यस्तो दिव्यज्ञान कसरी आयो होला रु नागरिकको शिक्षा लिन पाउने जन्मसिद्ध नैसर्गिक अधिकार हो। तर राज्यले शिक्षा लिनबाट बहिष्करणमा पारेको समुदायमध्ये दमाईं जाति पनि एक हो। मनुष्य गुण हुन उनीहरूको लोकजीवन दर्शनले यसरी बोलेको छ। जस गाउँमा देउला मुङ्ग्रा ९धारा० पाटीपौवा जलवृक्ष सागर भएको गाउँ रहेछ भने त्यस गाउँमा मनुष्यको स्वभाव हुन्छ। यहाँ उल्लिखित प्रत्येक मनुष्य गुणको बारेमा तल विवेचना गरिएको छ। देउला काठमा मानव आकृति कोरी कुनै पनि देवीदेवताको नाममा घरको पूर्वतिर राखिन्छ। यसले घरको बेरबार, रखे, सुरक्षा, लागूभागो, नकारात्मक ऊर्जालाई नियन्त्रण गर्ने विश्वास गरिन्छ। देउलालाई दमाईं गुरु विद्याबाट मन्त्रतन्त्र गरी जगाएर घरको छानोमाथि राख्ने गरिन्छ। यसले घरको आकर्षण र शोभा बढाउने काम गर्छ। जुन पितापुर्खाको आकृति बनाइन्छ, तिनको आत्मालाई विभिन्न देवीदेवताको जिम्मा लगाइन्छ। यो परम्परा दमार्इं जातिको कुलपितृदेव र प्रकृतिपूजाको निरन्तरता हो। शिल्पकला, वास्तुविज्ञान वा खगोलविज्ञान नमिलेको घरमा सुखशान्ति, मेलमिलाप, उन्नति र प्रगति हुँदैन भनिन्छ। त्यस्तो अवस्थालाई समेत यसले मुक्त गराउने भएकाले घरमाथि मानव आकृति राख्न विशेष महत्त्वका साथ प्राथमिकतामा राखिएको पाइन्छ। मुङ्ग्रा ९धारा० मानव गुण र चिम्पाञ्जीको वंशानुगत गुणसँग ९६ प्रतिशतभन्दा बढी मिल्ने वैज्ञानिकले पत्ता लगाएका छन्। सोच्ने तरिका र बुद्धिमा धेरै समानता पाइन्छ। चिम्पाञ्जीले आजसम्म धारा बनाउन सकेको छैन। उसले कुवा र पोखरीको पानीमै भर पर्नु परेको छ। तर मानवले खोला, पोखरी, कुवाको पानी पिउन असहज भएकाले धाराको विकास गरेको छ। धारा निरन्तर बगिरहने वा खोल्न, बन्द गर्न मिल्ने गरी बनाउन पनि मानव सफल भएको छ। अहिले त स्वचालित (अटो सेन्सर) प्रविधिको धाराको विकास भइसकेको छ। धाराको विस्तृत अर्थमा छहरो, छाँगो वा झर्ना भन्ने पनि हुन्छ। पानी अर्थात् मानव सभ्यताको जग नै पानी थियो। मानवका लागि पानी आधारभूत कुरा हो। सफा पानीको व्यवस्थापनले धेरै रोगबाट मुक्त भइन्छ। पशुप्राणीलाई खुवाउन, नुहाइधुवाइ गर्न, लुगा धुन, करेसाबारी लगाउन आदि कामका लागि गाउँमा धारा अति नै आवश्यक छ। देउलापछि धारालाई दमाईं प्राचीन बस्ती विकासमा विशेष महत्त्व दिइएको छ। पाटीपौवा दमाईं जातिको प्राचीन बस्ती विकास र निर्माणमा पाटीपौवा वा ठाँटीलाई उत्तिकै महŒव दिइएको छ। यसलाई गाउँको शोभा बढाउने, आकर्षण थप्ने र मनुष्यको गुणको रूपमा स्थान दिइएको पाइन्छ। यसको शाब्दिक परिभाषाअनुसार पाटीपौवाको अर्थ बटुवाहरूलाई बास बस्न बनाइएको खानेपानीको समेत व्यवस्था भएको पाटी, पाटी र धारा, पाटी र पौवा भनिएको छ। जहाँ बटुवा यात्रीले आराम गर्न, सुत्न, आश्रय लिन वा रात बिताउन प्रयोग गर्न सक्छन्। चारवटा पौवा ९खुट्टा० सहितको फलेक प्रयोग गरिएको खाटसमेत पाटीमा रहेको हुन्छ। पाटीपौवा वा ठाँटीमा विशेषगरी बटुवा वा यात्री, बेवारिसे मानिस, घरवारविहीनका लागि समेत आश्रयस्थलको रूपमा लिइन्छ। पाटीपौवा वा ठाँटीले बृहत् मानवीय सेवा र परोपकारी, हितकारी भावनालाई बोकेको देखिन्छ। जलवृक्ष दमाईं जातिको प्राचीन बस्ती विकास र निर्माणमा मानवीय गुणले भरिपूर्ण गाउँको परिकल्पना गरिएको छ। देउला, मुङ्ग्रा (धारा), पाटीपौवा वा ठाँटी सँगसँगै जलवृक्ष हुनुपर्ने उल्लेख गरिएको छ। ललित दमाईंका अनुसार जलवृक्ष भनेको वरपीपललाई भनिएको हो। जहाँ घरको छानोमाथि सुन्दर देउला सजिएको छ। गाउँको बीचमा धारा छ, बटुवा, यात्रीका लागि पाटीपौवा छ। जहाँ जलवृक्ष हुन्छ, त्यहाँ चौतारी भइहाल्छ। गाउँको सार्वजनिक स्थलमा वरपीपलसँगै चौतारी हुनेगर्छ। वैज्ञानिकहरूका अनुसार वरपीपलले सबैभन्दा बढी पानी सोसेर राख्ने र अक्सिजन फाल्ने गर्छ। त्यसै कारणले गर्दा दमाईं प्राचीन बस्ती विकासमा वरपीपललाई जलवृक्ष नामकरण गरिनु विज्ञानसंगत देखिन्छ। यो वृक्षले सबैभन्दा बढी अक्सिजन फाल्ने गर्छ। जैविक जीवनचक्र, पर्यावरणीय सन्तुलन, मानव स्वास्थका लागि समेत गाउँको बीचमा जलवृक्ष हुनै पर्छ। गाउँको बीचमा जलवृक्ष हुनु मानव स्वभावको रूपमा चित्रण गरिएको छ। पीपल समुद्री सतहबाट पाँच सय मिटरदेखि दुई हजार मिटरसम्मको पहाडी भूभागमा फैलिएको हुन्छ। यसको पात ठूलो र बाक्लो हुने भएकाले गर्दा वातावरणमा धेरै पानी छोड्ने गर्छ। पीपलको जराबाट करिब पाँचदेखि दस टनसम्म पानी छोड्ने गर्छ। यसको वैज्ञानिक नाम फ्ल्कुस रेलिजिओसा हो। पीपल नेपाल, भारत, बंगलादेश, म्यान्मार, पाकिस्तान तथा श्रीलंकालगायतका राष्ट्रमा पाइने एक प्रकारको ठूल्ठूला हाँगा हुने पतझड समूहको रुख हो। यसले चौबिस घण्टा अक्सिजन प्रदान गर्छ। पीपल मानव शरीरका विभिन्न रोगमा समेत लाभदायक भएको प्रमाणित छ। पाउलो फेरिने बेलाको यसको डुकु खानाले यार्सागुम्बा जस्तै शक्तिवद्र्धक हुने जडीबुटी विज्ञानले पुष्टि गरेको छ। सागर दमाईं जातिको प्राचीन बस्तीमा सागरलाई गाउँको अर्को स्वभाव र गुणको रूपमा लिइएको छ। ललित दमाईंका अनुसार सागर भन्नाले तालतलैयाको रूपमा बुझ्नुपर्छ। विशाल समुन्द्र वा सागर भने होइन। गाउँको आसपासमा सागर हुनुपर्छ। सागर भएमा जलचर, थलचर र उभयचर जीवजनावर, पशुपक्षी, चराचुरुंगीका लागि पानी र आश्रयस्थलको रूपमा रहन्छ। यसको वरिपरि हरियाली कायम भई पर्यावरण सन्तुलन कायम हुन्छ। सागरको पानीबाट खेतीपाती गर्नसमेत सजिलै सकिन्छ। सागरलाई मानव मृत्युपछि मुर्दा पोल्ने मसानघाटको रूपमा बुझिन्छ। यसरी दमाईं जातिको प्राचीन बस्तीले बहुआयामिक प्रकृति र वास्तुविज्ञानको शिल्पकलामा आधारित सजावट गरेको छ। चिटिक्क परेको घरको छानोमाथि सजिएको देउला, धाराको कलकल आवाज, जलवृक्षको शीतल हावा, सागर वरिपरि हरियालीसँगै चिसो हावाको वहावले मानवमनलाई शान्तिप्रिय बनाइदिन्छ। यस्तो वातावणमा जन्मे, हुर्केको र बसेको मानिसको सोच्ने तौरतरिकामा निकै भिन्नता पाइन्छ। वैज्ञानिकहरूका अनुसार सहर, कोलाहल, धुलोधुवाँमा बस्ने मानिसलाई नकारात्मक कुराले धेरै प्रभावित पारेको हुन्छ। तर सफा, सुन्दर, हरियाली र स्वच्छ हावा र अक्सिजन धेरै पाइने ठाउँमा बसेका मानिसमा सहरभन्दा तुलनात्मक रूपमा शान्तिप्रिय रहने पृष्टि भएको छ। यहाँ दमार्इं जातिको प्राचीन मानव बस्तीका आधारमा लोकवास्तुकला दर्शनशास्त्रले गाउँमा हुनुपर्ने मानवीय गुणलाई चित्रण गरेको छ। गाउँगाउँ मिलेर नै सहरको विकास हुने भएकाले सहरको विकासमा समेत दमाईं मानव बस्ती प्रणाली अत्यन्तै उपयोगी देखिन्छ। यस्तो पुरानो बस्तीअनुसारको विकास निर्माण गर्न सकेमा मानवीय स्वभावलाई जीवित राख्न सकिन्थ्यो। अहिले दिगो विकासको अवधारणा आएको छ। तर हजारौं वर्षअघि नै दमाईं जातिका पुर्खाहरूले वैज्ञानिक र जैविक पर्यावरणीय सन्तुलन एवं आदिवासी मौलिक ज्ञानसहितको दिगो मानव बस्ती कस्तो हुनुपर्छर? भन्ने अवधारणा विकास गरेको पाइन्छ। जल, जमिन, जंगल, जीवजनावर, पशुपंक्षी, पर्यावरण सन्तुलन र दिगो विकासका बारेमा उल्लेख गरिएको छ। त्यसैले यस्तो बस्तीको अवधारणा दिगो विकास र आधुनिक वास्तुकलासँग समेत मिल्दोजुल्दो छ। समाजले समाजमा दमाईं जातिको अस्तित्व स्वीकार्य नभए तापनि उनीहरूको मौलिक बस्ती विकासको अवधारणाले सामुदायिक क्षमता र असाधारण सभ्यता रहेको प्रमाणित हुन्छ। यो प्राचीन परोपकारी नेपाली संस्कृतिको एक अभिन्न अंगको रूपमा स्थापित छ। अहिलेको स्वार्थ प्रेरित विकासले यसलाई मास्दै लगिरहेको छ। पर्यावरणमैत्री सन्तुलित विकासलाई विस्थापित गरेर मरुभूमीकरणतर्फ अगाडि बढिरहेको छ। मानवमैत्री वातावरण, आहारविहार र जीवनशैली नहुँदा समाजमा हत्याहिंसा र अपराध बढेको प्रष्ट हुन्छ। सबै राजनीतिक नेतृत्व, सरकार, योजनाविद्, नीतिनिर्माता, नागरिक समाज र सरोकारवालाले शान्ति स्थापनाका लागि वातावरणमैत्री योजना, विकास र भैतिक निर्माणलाई उच्च प्राथमिकता दिनैपर्छ। यो आजको राष्ट्रिय माग र मुद्दा बनाइनुपर्छ। एक गाउँमा मानव जन्मदेखि मृत्यसम्म चाहिने मुख्यमुख्य कुराहरूको बारेमा दमाईं मानव बस्तीले स्पष्ट गरेको छ। यो वस्ती विकासको अवधारणा दमाईं पुर्खाहरूले गरे तापनि समग्र मानव जातिकै बृहत्तर हितमा रहेको पुष्टि हुन्छ। वर्तमान पर्यावरण विनाश र विश्व तापक्रम वृद्धिले विश्वलाई नै सताइरहेको अवस्थामा यस्तो राष्ट्रिय बस्ती विकासको प्राचीन सम्पदा संरक्षणमा राज्यको ध्यान जानुपर्छ। यस बारेमा थप खोज अनुसन्धान,संरक्षण, संवद्र्धन र विकास गरिनु अपरिहार्य खाँचो छ।"
"कारले ठक्कर दिएर बिजलीको पोल भाँच्चियो, नयाँ फेरिँदै",काठमाडौं : ललितपुरको कुपण्डोलमा कारले ठक्कर दिएर भाँच्चिएको पोल फेर्न लागिएको छ। शनिबार बिहान बागमती प्रदेश ०१०२९ च ४२८२ नम्बरको कार अनियन्त्रित भएर सडक छेउको पोलमा ठोक्किएर दुर्घटना भएको हो। प्रत्यक्षदर्शीका अनुसार चालकले कार मोड्ने बेलामा दुर्घटना भएर पोलमा ठोक्किएर भाँच्चिएको हो। विद्युतीय कार र पोलमा क्षति पुगेपनि चालक भने सकुशल रहेको प्रहरीले जनाएको छ। कारमा २ जना सवार थिए। अहिले दुर्घटना भएको कार र भाँच्चिएको पोल क्रेनको सहायताले हटाएर नयाँ पोल गाँड्ने कार्य भइरहेको छ। प्रहरीले घटनाको अनुसन्धान गरिरहेको छ।
