शीर्षक,विवरण
खानेपानी मन्त्री यादव र एडिबी निर्देशकबीच भेटवार्ता,"काठमाडौं : खानेपानीमन्त्री प्रदीप यादव र एसियाली विकास बैंक (एडिबी)का नेपाल प्रतिनिधि निर्देशक आर्नो कोस्वाबीच इन्टी ग्रेटर खानेपानी आयोजना कार्यन्वयन मोड़ालिटी तैयारी सम्बन्धी नेपालमा लागू हुने खानेपानीका एकीकृत खानेपानी तथा सरसफाई परियोजनासम्बन्धी विविध विषयमा गहन छलफल भएको छ। बैठकमा एकीकृत खानेपानी तथा सरसफाइ आयोजनाको कार्यान्वयन मोडालिटी, सुधारिएको शहरी खानेपानी मोडल, र सुधारिएको क्षेत्रीय सहरी विकास परियोजना (आरयूडीपी) मोडललाई प्राथमिकताका साथ अघि बढाउने विषयमा विशेष जोड दिइएको थियो। खानेपानी मन्त्रालयका सहसचिव रमाकान्त दुवाडीका अनुसार, यी परियोजनाका विषयमा विगत दुई वर्षदेखि विषय उठान गरिएपनि आज मन्त्री यादवको सक्रियतामा मन्त्रालयका अधिकारीहरू र एडिबी प्रतिनिधिहरूबीच विस्तृत छलफल सुरु भएको हो। उनले दुई मोडेलका माध्यमबाट आयोजना कार्यान्वयनको सम्भावना छानबिन गरिने जानकारी दिए। छलफलका क्रममा मन्त्री यादवले एडिबीको ऋण सहयोगमा नेपालमा सञ्चालित सडक, शिक्षा, स्वास्थ्य, खानेपानीजस्ता परियोजनाहरूले नागरिक जीवनमा सकारात्मक परिवर्तन ल्याएको बताए। उनले भने, 'एडिबीको परियोजनाप्रति नेपाली नागरिक सन्तुष्ट छन्। एडिबीको लगानी सफल होस् र खानेपानीका आयोजना समयमा सम्पन्न होस् भन्ने सरकारको मुख्य प्राथमिकता हो।' एडिबीका निर्देशक आर्नो कोस्वाले नेपालमा खानेपानी लगायतका क्षेत्रमा एडिबीको दीर्घकालीन लगानी र सफलताका उदाहरणहरू प्रस्तुत गर्दै नयाँ परियोजनाहरू शीघ्र कार्यान्वयनमा ल्याउने प्रतिबद्धता व्यक्त गरे। उनले भने, 'नयाँ खानेपानी परियोजना लागू गर्न एडिबी पूर्ण रूपमा प्रतिबद्ध छ, र यसले नागरिकलाई शुद्ध पानी उपलब्ध गराउन महत्वपूर्ण भूमिका खेल्नेछ।' बैठकमा खानेपानी मन्त्रालयका सचिव प्रमिलादेवी शाक्य बज्राचार्य, ढल व्यवस्थापन विभागका महानिर्देशक रामकुमार श्रेष्ठ, सहसचिव रमाकान्त दुवाडी, र एडिबीका नेपाल प्रतिनिधिहरूको उपस्थिति थियो। छलफलले खानेपानी आयोजनाको कार्यान्वयन प्रक्रियामा नयाँ गति ल्याउने अपेक्षा गरिएको छ।"
"भारतको प्रयागराजमा महाकुम्भ मेला, यस्तो छ धार्मिक महत्त्व","काठमाडौं : भारतको उत्तर प्रदेशस्थित प्रयागराजको त्रिवेणी संगममा यतिबेला महाकुम्भ मेला चलिरहेको छ। भारतको विदेश मन्त्रालय र उत्तर प्रदेश सरकारको संयुक्त आयोजनामा गत १३ जनवरीमा सुरू भएको महाकुम्भ मेला २६ फेब्रुअरीसम्म चल्नेछ। महाशिवरात्रिका दिन अन्तिम स्नानसँगै महाकूम्भ मेला समापन हुनेछ। महाकुम्भ मेलामा ४५ करोड भक्तजनहरू उपस्थित हुने अपेक्षा गरिएको छ, जसमा १५ लाख विदेशी पर्यटकहरू छन्। अघिल्लो मेलाभन्दा यो संख्या करिब दोब्बर हो। यसअघिको कुम्भ मेलामा २५ करोड भक्तजनहरू सहभागी बनेका थिए। महाकुम्भ मेला के हो? महाकुम्भ मेलालाई धर्म, संस्कृति र आत्मखोजको प्रतीकको रूपमा वर्णन गरिएको छ। उत्तर प्रदेश सरकारका अधिकारीहरूले पनि महाकुम्भ मेलालाई विश्वको सबैभन्दा ठूलो धार्मिक जमघटको रूपमा व्याख्या गरेको छ। भारतको संघीय सरकारले पनि महाकुम्भ मेलालाई आध्यात्मिक र सांस्कृतिक महत्त्व रहेको बताएको छ। यसको उत्पत्ति पौराणिक समुद्र मन्थनबाट भएको बताइन्छ। जसको थोपा प्रयागराज, हरिद्वार, उज्जैन र नासिक खसेका थिए। यी स्थानहरूमा गरिने स्नानलाई आत्मा शुद्धीकरण र आत्म साक्षात्कारको प्रतीक रूपमा लिने गरिन्छ। कुम्भ मेलालाई समुद्र मन्थन गर्दा उत्पन्न अमृतको घडा (कुम्भ)का लागि देवता र दानवहरूबीच युद्ध भएको पौराणिक प्रसंगसँग जोडिएको छ। अमृत पिएर अमर हुन पाउने लोभमा देवासुर सङ्ग्राम हुँदा उक्त कुभ्मबाट केही थोपा प्रयागराज, हरिद्वार, उज्जैन र नासिक गरी चार स्थानमा खसेको किंबदन्ती रहेको बीबीसी हिन्दीले उल्लेख गरेको छ। कुम्भमेला चार सहरहरूमा प्रत्येक १२ वर्षमा मनाइने गरिन्छ। तर, प्रयागराजमा हुने मेलालाई विशेष मानिन्छ। यी हुन् स्नान गर्ने उत्तम दिन यस वर्ष ६ दिनलाई विशेष स्नान दिनको रूपमा चित्रण गरिएङ्को छ। जसमा १३ जनवरी अर्थात् पौष शुक्ल पूर्णिमा, १४ जनवरी अर्थात् मकर सङ्क्रान्ति, २९ जनवरी अर्थात् मौनी अमावस्या, ३ फेब्रुअरी अर्थात् वसन्तपञ्चमी, १२ फेब्रुअरी अर्थात् माघ शुक्ल पूर्णिमा र २६ फेब्रुअरी अर्थात् महाशिवरात्रिका दिनलाई विशेष स्नान दिन मानिएको छ। यीमध्ये दुई दिन वितिसके पनि अझै चार वटा विशेष दिन बाँकी रहेको छ। विश्वकै ठूलो मेला भक्तजनहरूको उपस्थितिले यो महाकुम्भ मेलाले विश्वमा हुने सबै जमघटलाई पनि उछिनेको छ। यो मेलाले ब्राजिलको रियो कार्निभल, साउदी अरबको हज र जर्मनीको अक्टोबर फेस्टलाई पनि उछिनेको भारतीय सञ्चारमाध्यमहरूले जनाएका छन्। यसअघि रियो कार्निवलमा ७० लाख, हजमा २५ लाख र अक्टोबर फेस्टमा ७२ लाखले भाग लिएका थिए। त्यस्तै महाकुम्भ मेलामा प्रत्येक दिन कम्तिमा एक करोडले दर्शनार्थीहरू उपस्थित हुने गरेका छन्। मेला व्यवस्थापन समितिका अनुसार १०औं दिनमा १० करोड बढी दर्शनार्थीहरू मेलामा सहभागी भएका छन्। दर्शनार्थीहरूलाई सहजताका लागि कुम्भ मेला व्यवस्थापन गर्न भारत सरकारले ४ हजार हेक्टरमा फैलिएको कृत्रिम सहर नै विकास गरेको छ। जसमा दर्शनार्थीहरूको बासोबास, सरसफाइ र यातायातको व्यवस्था गरिएको मेला व्यवस्थापन समितिले जनाएको छ। त्यस्तै सुरक्षाका लागि ४० हजारभन्दा बढी सुरक्षाकर्मी परिचालन गरिएको छ। भारतको अर्थतन्त्रमा वृद्धि हुने यतिमात्र होइन, महाकुम्भ मेलाले समग्र भारतको अर्थतन्त्रलाई पनि सुधार गर्ने बताइएको छ। भारतीय एजेन्सीहरूका अनुसार यो मेलाले भारतको अर्थतन्त्रमा २ लाख करोड रुपैयाँसम्म योगदान पुर्याउनेछ। यसले उत्तर प्रदेशको जिडीपी कम्तिमा १ प्रतिशतले ढ्ने अपेक्षा गरिएको छ। सरकारी अधिकारीहरूका अनुसार अति आवश्यक वस्तुहरूको व्यापार १७,३१० करोड रुपैयाँ हुने अनुमान गरिएको छ। जसमा होटल र यात्रातर्फ २,८०० करोड रुपैयाँ रहने अनुमान गरिएको छ। धार्मिक सामग्री र फलफूलमा क्रमशः २,००० करोड र ८०० करोड रुपैयाँको कारोबार हुने अनुमान गरिएको छ।"
"रवि लामिछानेलाई परिवारको जिम्मामा छाडियो, थुनछेक बहस बिहीबार",भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेविरुद्ध जिल्ला अदालत रुपन्देहीमा दर्ता भएको सहकारी ठगी र संगठित अपराध मुद्दामा बुधवार अदालतमा उनको बयान सकिएको छ। अदालतमा मुद्दा दर्ता भएपछि बुधवार बिहान अदालतमा उपस्थित भएका लामिछाने न्यायाधीश प्रल्हाद कुमार योगीको इजलासमा दिउँसो एक बजेदेखि सुरु भएको बयान साँझ करिब ५ बजे सकिएको छ। बयान सकिएर थुनछेक बहसका लागि समय नहुँदा बिहीबार बिहान साढे १० बजे उपस्थित हुनेगरी लामिछानेलाई उनको परिवार (श्रीमती निकिता पौडेल लामिछाने) र कानुन व्यवसायीको जिम्मा लगाएर पठाइएको जिल्ला अदालत रुपन्देहीका श्रेष्तेदार यज्ञमूर्ती ज्ञवालीले बताए। करिब ६ बजे अदालतबाट होटलमा बास बस्नका लागि बाहिरिएका लामिछानेविरुद्ध मुद्दामा थुनछेक बहस बिहीबार बिहानदेखि सुरु हुने बताइएको छ।
"नेप्से परिसूचक ५२३६ अंकले वृद्धि, ९ अर्ब २० करोडको सेयर कारोबार","काठमाडौं : नेपाल स्टक एक्सचेञ्ज (नेप्से) परिसूचक र कारोबार रकममा उल्लेख्य सुधार भएको छ। आज नेप्से परिसूचक ५२ दशमलव ३६ अंकले बढेर २ हजार ६६५ दशमलव ४५ को विन्दुमा कायम भएको हो। ३२२ कम्पनीको १ करोड ७६ लाख ९२ हजार आठ सय १९ कित्ता शेयर ९० हजार छ सय ९६ पटक खरिदबिक्री हुँदा ९ अर्ब २० करोड ३० लाख ८८ हजार ३४९ रुपैयाँको कारोबार भएको छ। आजको कारोबारमा सबै समूहको उपसूचक बढेको छ। सबैभन्दा धेरै अन्य समूह चार दशमलव २४ र लगानी समूह तीन दशमलव ८२ प्रतिशतले बढेको छ। बैंकिङ एक दशमलव ३२, विकास बैंक दुई दशमलव ७४, वित्त शून्य दशमलव ८९, होटल तथा पर्यटन दुई दशमलव ७१ र जलविद्युत् समूह दुई दशमलव ७१ प्रतिशतले बढेको छ। त्यस्तै, जीवन बिमा समूह एक दशमलव ८९, उत्पादन तथा प्रशोधन शून्य दशमलव शून्य आठ, लघुवित्त एक दशमलव शून्य सात, म्युचुअल फण्ड शून्य दशमलव ४९, निर्जीवन बिमा एक र व्यापार समूह दुई दशमलव ४५ प्रतिशतले बढेको छ।"
लेखा समितिको सभापति नपाए संसद् बहिष्कार गर्ने माओवादीको चेतावनी,"काठमाडौं : नेकपा माओवादी केन्द्रले सार्वजनिक लेखा समितिको सभापति विपक्षी दलले नपाए संसद् बहिष्कार गर्ने बताएको छ। बुधबार बसेको लेखा समिति बैठकमा माओवादी केन्द्रका सांसद अमनलाल मोदीले सभापति ऋषिकेश पोखरेलले मार्ग प्रशस्त नगरे संसद् बहिष्कार गर्ने चेतावनी दिएका हुन् । प्रधानमन्त्री र लेखा समितिका सभापति एकै दलको हुन नहुने मान्यताको पालना हुनुपर्ने उनले बताए। यता सत्ता पक्षका सांसदले भने सभापतिको राजीनामा माग्दैमा दिन नसकिने जवाफ दिँदै आएका छन्। यस अगाडि माओवादीले पनि नछोडेको नजिर देखाउँदै भट्टराईले सभापतिको राजीनामा माग्दैमा समस्या समाधान नहुने जवाफ दिएका छन्। विपक्षी दलहरूलाई मंगलबारको बैठकले नेकपा एमालेका सचिव योगेश भट्टराईले भने लेखा समितिको सभापति प्रतिपक्षको हुने भनेर संविधानमै लेख्ने, प्रतिनिधिसभा नियमावली फेर्ने वा राजनीतिक सहमति गर्नुपर्ने विकल्प देखाएका थिए । आफूहरू शीर्ष राजनीतिक नेताहरूबीच सहमति भए लेखा समितिको सभापति फेर्न तयार रहेको बताए। संसद्का विषयगत समिति राजनीतिक भागबण्डामा बनेका हुन्। मोदीले अहिलको अध्यादेशले व्यापारीहरूलाई खुलमखुला कालोबजारी गर्न बाटो खुल्ला गरिएको उल्लेख गरे। डेडिकेटेड र ट्रंकलाईनको बक्तौता तिर्नका लागि सेटिङमा सिमेन्टको मूल्य बढाइएको हो की भन्ने गम्भीर प्रश्न सिर्जना भएको उनको भनाइ छ। बैठकमा उद्योग वाणिज्य तथा आपूर्ति मन्त्री दामोदर भण्डारीले अघोषित लोडसेडिङका कारण उत्पादनमा ह्रास आएकाले केहि मूल्य वृद्धि भएको हुन सक्ने जवाफ दिएका थिए। भण्डारीले सिमेन्ट उत्पादक र निर्माण व्यवसायीसँग समन्वय गरेर यससम्बन्धी समस्याको समधान गर्ने बताए। विभिन्न कम्पनीहरुले उत्पादन गरेका सिमेन्टहरूको मूल्य फरक फरक देखिएकाले एउटै मूल्य निर्धारण गर्ने गरि अघि बढ्ने उनले बताए।"
सामाजिक सञ्जालको प्रयोग तथा नियमनसम्बन्धी विधेयक २०८१ संसदमा पेश गर्ने सरकारको निर्णय,काठमाडौं : सञ्चार तथा सूचना प्रविधि मन्त्रालयले गत वर्ष नै तर्जुमा गरेको सामाजिक सञ्जालको प्रयोग तथा नियमनसम्बन्धी विधेयक २०८१ लाई संसदमा पेश हुने भएको छ। गत सोमबार बसेको मन्त्रिपरिषद्को बैठकले सामाजिक सञ्जालको प्रयोग तथा नियमनसम्बन्धी विधेयक २०८१ लाई संघीय संसदमा पेश गर्न स्वीकृत दिने निर्णय गरेको सञ्चारमन्त्री पृथ्वीसुब्बा गुरुङले जानकारी दिए। गत वर्ष तिहार सुरु हुनै लागेका बेला टिकटक प्रतिबन्ध गर्ने सरकारको निर्णयविरुद्ध परेको रिटको सुनुवाइ गर्दै सर्वोच्च अदालतले सामाजिक सञ्जाल नियमनसम्बन्धी कानुन बनाउन सरकारलाई निर्देशनात्मक निर्देशन दिएको थियो। सर्वोच्च अदालतका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले टिकटक बन्द गर्ने नेपाल सरकारको निर्णयविरुद्ध परेका रिट खारेज गरी निर्देशनात्मक आदेश दिएको थियो। अनुदान सम्बन्धी दुई कार्यविधि स्वीकृत सरकारले अनुदान सम्बन्धी दुई कार्यविधि स्वीकृत गर्ने निर्णय गरेको छ सरकारका प्रवक्ता गुरुङका अनुसार समपूरक अनुदान सम्बन्धी कार्यविधि २०८१ र विशेष अनुदान सम्बन्धी कार्यविधि २०८१ स्वीकृत गर्ने निर्णय गरेको छ। त्यस्तै सहलगानीसम्बन्धी कार्यविधि २०७७ र कोभिड १९ को महामारीबाट प्रभावित अतिविपन्न परिवार नगद हस्तान्तरण कार्यविधि २०७८ खारेज गर्ने निर्णय गरिएको उनको भनाई छ। बैठकले एसियाली विकास बैंकको वैकल्पिक कार्यकारी निर्देशक पदमा नियुक्तिका लागि नेपालको तर्फबाट अर्थ मन्त्रालयका सहसचिव श्रीकृष्ण नेपाललाई मनोनयन गरेको छ भने जग्गा प्राप्ति तथा अचल सम्पती अधिग्रहण गर्ने सम्बन्धमा व्यवस्था गर्न बनेको विधेयक तर्जुमा गर्न सैद्धान्तिक स्वीकृत प्रदान गरिएको सरकारका प्रवक्ता गुरुङले बताए। मन्त्रिपरिषद्ले राष्ट्रिय विपद् जोखिम न्यूनिकरण तथा व्यवस्थापन प्राधिकरणको कार्यकारी प्रमुख नियुक्ति गर्न गठित सिफारिस समितिको कार्यविधि ३५ दिन थप गर्ने निर्णय गरेको उनले बताए। बैठकले सञ्चार तथा सूचना प्रविधि मन्त्रालय र अन्तर्गतका निकायको संगठन तथा व्यवस्थापन सर्वेक्षण गर्न पूर्वस्वीकृति दिएको छ।
"बझाङमा भालुको आक्रमणमा परी एक महिला गम्भीर घाइते, काठमाडौं रेफर","बझाङ : बझाङको खप्तड छान्ना गाउँपालिका४ माझीगाउँकी २८ वर्षीया अंकिरा रोकाया भालुको आक्रमणमा परी गम्भीर घाइते भएकी छन्। घरदेखि करिब २ किलोमिटर टाढा पर्ने दखोला भन्ने स्थानमा स्याउला काट्न गएको बेला बाटोमा भालुले आक्रमण गरेको हो। भालुले रोकायाको टाउको, दायाँ अनुहार, छाती र दायाँ खुट्टामा टोक्दा गम्भीर चोट लागेका कारण उनको स्थानीय स्तरमा उपचार सम्भव नभएपछि जिल्ला अस्पताल बझाङ हुँदै थप उपचारका लागि काठमाडौं रेफर गरिएको जिल्ला अस्पताल बझाङका डाक्टर ओमजंग रावलले जानकारी दिए। घटना आज बिहान ८ बजेको समयमा भएको हो। भालुको आक्रमणपछि घाइते रोकायालाई उनका आफन्तहरूले तत्काल जिल्ला अस्पताल बझाङ पुर्याएका थिए। यसअघि पनि बझाङका विभिन्न स्थानमा जंगली जनावरको आक्रमणका घटना दोहोरिइरहेको छ। यस्ता घटनाबाट बच्नका लागि स्थानीयले सावधानी अपनाउनु पर्ने र जंगली जनावरहरूको रोकथाम तथा व्यवस्थापनमा सरोकारवाला निकायको ध्यान जान जरुरी रहेको स्थानीयवासीले बताएका छन्।"
गैरकानुनीरूपमा बसेका तीन नेपालीलाई अमेरिकाले गर्यो निष्कासन,"काठमाडौं : गैरकानुनीरूपमा बसोबास गर्ने तीन जना नेपालीलाई अमेरिकाले निष्कासन गरेको छ। अमेरिकी अध्यागमनले लोकबहादुर ओली, लीलाबहादुर केसी र दीपक केसीलाई निष्कासन गरेको हो। स्रोतका अनुसार लोकबहादुर गैरकानुनीरूपमा अमेरिकामा प्रवेश गरेका थिए। लीलाबहादुर र दीपक पनि गैरकानुनी तरिकाले अमेरिकामा बस्दै आएका थिए। स्रोतका अनुसार उनीहरू गत साता काठमाडौं आइपुगेका छन्। एयर इन्डियाको जहाजबाट उनीहरू काठमाडौं आएका हुन्। उनीहरूले अमेरिकामा कस्तो कानुन उल्लंघन गरेको भन्ने विषयमा खुलेको छैन। अमेरिकी राष्ट्रपति डोनाल्ड ट्रम्पले कार्यभार सम्हालेपछि गैरकानुनी तरिकाले बसोबास गर्ने आप्रवासीहरू आतंकित बनेका छन्। उनले सपथ लिएकै दिन आप्रवासनसम्बन्धी नयाँ कार्यादेश जारी गरेका छन्। जसअन्तर्गत गैरकानुनीरूपमा अमेरिकामा बस्दै आएका आप्रवासीहरूलाई फिर्ता पठाउने नीति ट्रम्प प्रशासनले लिएको हो। राष्ट्रपति ट्रम्पले यसविरुद्ध कडारूपमा लाग्ने बताएका छन्। यसअघि पनि अमेरिकामा गैरकानुनी रूपमा बसोबास गर्दै आएका नेपालीहरू निष्कासनमा परेका थिए। यो पनि पढ्नुस् : अमेरिकाबाट निकालिए दुई नेपाली गैरकानुनी रूपमा अमेरिका छिरेका ७ नेपाली निष्कासित अमेरिका र फ्रान्सबाट निकालिए दुई नेपाली"
स्याङ्जामा टुइच मोर्टरको गोली भेटिएको आशंका,"स्याङ्जा : स्याङ्जाको लामागे फाँटमा शंकास्पद बस्तु फेला परेको छ। पुतलीबजार नगरपालिका१४ लामागे निवासी बिष्णुप्रसाद पौडेलको खेत सम्माउने क्रममा उक्त शंकास्पद बस्तु भेटिएको प्रहरीले जनाएको छ। जेसीबीले खेत सम्माउने क्रममा बुधबार खेतको सतहभन्दा एक हात मुनि तार जडित फलामको बोतलजस्तो देखिएपछि उनीहरूले प्रहरीलाई खबर गरेका थिए। प्रहरी नायब उपरीक्षक हरिप्रसाद पौडेलका अनुसार प्रहरी अधिकृत टोली, श्रीसिंह सारदुल गुल्म आँधीखोला ब्यारेकका सेनाको टोली र पोखरा पृतनाबाट बम डिस्पोज टोलीले उक्त बस्तुबारे अनुसन्धान गरिरहेको छ। उक्त बस्तु टुइच मोर्टरको गोलीजस्तो देखिएको प्रहरीले जानकारी दिएको छ।"
महिला यु१९ विश्वकप : समूहचरणबाटै बाहिरियो नेपाल,"काठमाडौं : नेपाल आइसीसी महिला यु१९ विश्वकपको समूह चरणबाटै बाहिरिएको छ। अष्ट्रेलियासँग ८३ रनले पराजित हुँदै नेपाल समूह चरणबाटै बाहिरिएको हो। मलेसियामा बुधबार टस जितेर ब्याटिङ गरेको अष्ट्रेलियाले निर्धारित २० ओभरको खेलमा ६ विकेट गुमाएर १३९ रन बनायो। अष्ट्रेलियाका लागि काइम्हे ब्रेले सर्वाधिक ४५ रन बनाइन्। त्यस्तै इलिनोर लरोसाले ३१, अर्सत गिलले ३० र च्लोए अनिसवर्थले १६ रन बनाए। नेपालका लागि पूजा महतोले ३, सीमा केसीले २ र रिया शर्माले १ विकेट लिए। जवाफी ब्याटिङ गरेको नेपालले निर्धारित ओभरमा ८ विकेटको क्षतिमा ५६ रनमात्र बनाउन सक्यो। नेपालका लागि कप्तान पूजा महतोले सर्वाधिक १८ रन बनाइन्। अन्य खेलाडीले दोहोरो अंकको रन जोड्न सकेनन्। यसअघि नेपाल बंगलादेश र स्कटल्यान्डसँग पराजित भएको थियो।"
विज्ञ बोलाएर अध्यादेशका विषयमा एमालेले दियो सांसदहरूलाई प्रशिक्षण,"काठमाडौं : नेकपा एमालेले सरकारले ल्याएको अध्यादेशहरूका विषयमा सांसदहरूलाई प्रशिक्षण दिएको छ। नयाँ बानेश्वरस्थित संघीय संसदको ल्होत्से हलमा बुधबार एमाले संसदीय दलले विज्ञहरूसमेत बोलाएर एमाले संसदीय दलले अध्यादेशबारे सांसदहरूलाई प्रशिक्षण दिएको हो। प्रमुख सचेतक महेश बर्तौलाका अनुसार सरकारले ल्याएको अध्यादेशका विषयमा जानकारी गराउन संसदीय दल र मन्त्रीहरूबीच छलफल राखिएको हो। सरकारले ल्याएको अध्यादेशको महत्वका बारेमा सांसदहरुलाइ जानकारी गराएको र सदनमा थप सशक्त रुपमा धारणा राख्ने गरि अघि बढ्न प्रशिक्षणको आयोजना गरिएको एमाले प्रमुख सचेतक बर्तौलाले बताए। मुलुकको आर्थिक समृद्धिका साथै सार्वजनिक सेवा प्रवाहलाई सहज बनाउनका लागि सरकारले अध्यादेश ल्याएपनि विपक्षी दलले अध्यादेशका नाममा सरकारलाई हिलो छ्याप्ने काम गरेकाले आफ्ना सांसदहरुलाई अध्यादेशका बारेमा जानकारी गराइएको उनको दाबी छ। संवैधानिक दायराभित्र रहेर ल्याइएको अध्यादेशलाई माघ १८ गते सदनमा पेश गर्ने र प्रतिस्थापन विधेयकमार्फत व्यवस्थित रुपमा अघि बढाउन सरकारलाई सुझाव समेत दिइएको प्रमुख सचेतक बर्तौलाले जानकारी दिए। गत २६ पुसमा सरकारले ५ वटा अध्यादेश ल्याएको छ। सरकारले सुशासन प्रवर्दन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश, आर्थिक तथा व्यवसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश ल्याएको हो। त्यस अगाडि सहकारी सम्बन्धि अध्यादेश पनि ल्याएको थियो। सरकारको सिफारिसमा राष्ट्रपतिले माघ १८ गतेबाट संसद अधिवेशन आह्वान गरेका छन्। अधिवेशनमा एमालेका सांसदले खेल्ने भूमिकाको विषयमा पनि छलफल हुनेछ।"
सिमेन्टको मूल्यवृद्धि तत्काल नियन्त्रण गर्न लेखा समितिको निर्देशन,बैठकमा उद्योग वाणिज्य तथा आपूर्ति मन्त्री दामोदर भण्डारीले अघोषित लोडसेडिङका कारण उत्पादनमा ह्रास आएकाले केहि मूल्य वृद्धि भएको हुन सक्ने बताए। काठमाडौं : प्रतिनिधिसभा अन्तर्गतको सार्वजनिक लेखा समितिले सिमेन्टमा भएको मूल्यवृद्धि तत्काल नियन्त्रण गर्न सरकारलाई निर्देशन दिएको छ। सिंहदरबारमा बुधबार बसेको समिति बैठकले अस्वभाविक रुपमा सिमेन्टमा मूल्यवृद्धि भएको देखिएको भन्दै विस्तृत अध्ययन गरि तत्काल मूल्यवृद्धि नियन्त्रण गर्न उद्योग वाणिज्य तथा आपूर्ति मन्त्रालयलाई निर्देशन दिएको हो। कुनै पनि वस्तु वा सेवाको मूल्य निर्धारण गर्न तथा नियमित रुपमा परीक्षण गर्न मूल्य निर्धारण सम्बन्धी प्रविधिको विकास गर्दै प्रयोगमा ल्याउन उद्योग मन्त्रालय र सम्बन्धित निकायलाई समिति निर्देशन दिएको छ। बैठकले सिमेन्ट उद्योगमा लोडसेडिङ भएको जानकारी आएकाले सो विषयमा ऊर्जा मन्त्रालयसँग जानकारी माग गर्ने निर्णय गरिएको सभापति ऋषिकेश पोखरेलले जानकारी दिए। बैठकमा उद्योग वाणिज्य तथा आपूर्ति मन्त्री दामोदर भण्डारीले अघोषित लोडसेडिङका कारण उत्पादनमा ह्रास आएकाले केहि मूल्य वृद्धि भएको हुन सक्ने बताए। उनले सिमेन्ट उत्पादक र निर्माण व्यवसायीसँग समन्वय गरेर यससम्बन्धी समस्याको समधान गर्ने बताए। विभिन्न कम्पनीहरुले उत्पादन गरेका सिमेन्टहरूको मूल्य फरक फरक देखिएकाले एउटै मूल्य निर्धारण गर्ने गरि अघि बढ्ने उनले बताए। त्यस्तै बैठकमा निर्माण व्यवसायी महासंघका अध्यक्ष रवी सिंहले राज्यको मिलोमतोमा सिमेन्टको मूल्यवृद्धि भएको आरोप लगाए। सिमेन्टको मूल्यवृद्धिमा तत्काल पुर्नमूल्याङ्कन हुन नसके आयोजनाहरुको लागत बढ्ने उनले बताए। समिति सदस्यहरुले सिमेन्टको मूल्यवृद्धिको कारणबारे अध्ययन गरि यसलाई नियन्त्रण गर्नुपर्नेमा जोड दिएका थिए।
एमबीबीएस प्रकरण : अनिल पोखरेलविरुद्ध ठगी मुद्दा दर्ता,"विराटनगर : एमबीबीएसमा नाम निकालिदिने भन्दै ठगी गरेको आरोप लागेका मोरङको रंगेली नगरपालिका२ घर भइ काठमाडौंमा बस्ने ४३ वर्षीय अनिलकुमार पोखरेलविरुद्ध मुद्दा दर्ता भएको छ। अनिल संघीय संसदको सार्वजनिक लेखा समितिका सभापति ऋषिकेश पोखरेलका पूर्वस्वकीय सचिव हुन्। अनिलविरुद्ध जिल्ला अदालत मोरङमा बुधबार ठगी मुद्दा दर्ता भएको हो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि त्यसका आधारमा सरकारी वकिलको कार्यालय मोरङले अभियोगपत्र तयार पार्दै उनलाई प्रतिवादी बनाएर मुद्दा दायर गरेको छ। ठगी भएको ३८ लाख ८० हजार रकम फिर्ता र सोही बराबरको बिगो मागदाबी गर्दै वकिल कार्यालयले अनिलविरुद्ध मुद्दा दर्ता गरेको जिल्ला अदालत मोरङका सूचना अधिकारी हेमबहादुर बुढाथोकीले जानकारी दिए। अनिल गत पुस २५ गते पक्राउ परेका हुन्। प्रहरीले १२ दिनमै अनुसन्धान सकेर मंगलबार वकिल कार्यालयमा मिसिल बुझाएको थियो। अदालतका सूचना अधिकारी बुढाथोकीका अनुसार इजलासमा बिहीबार अनिलको बयान हुनेछ। बयानपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस हुनेछ। बहस सकिएपछि अदालतले उनलाई पुर्पक्षका लागि थुनामा पठाउने अर्थात धरौटी लिएर वा साधारण तारेखमा छाड्नेमध्ये एउटा आदेश दिने बुढाथोकीको भनाइ छ। अनिलले एमबीबीएसमा छोरीको नाम निकालिदिने भन्दै सप्तरीको अग्नीसाईर कृष्णासवरन गाउँपालिका५ बकधुवाका बौआलाल चौधरीसँग विभिन्न मितिमा ३८ लाख ८० हजार रुपैयाँ लिएको आरोप छ। अनिल एमाले मोरङका जिल्ला सदस्यसमेत हुन्। पार्टीको कोटामा छोरीलाई एमबीबीएस भर्ना गरिदिने भन्दै आफूसँग २०७१ देखि २०७३ सालसम्म ३८ लाख ८० रुपैयाँ लिएको बौआलाल बताउँछन्। बौआलालले एमबीबीएसमा छोरीको नाम निकालिदिने आश्वासनमा पैसा दिएका थिए। तर, नाम ननिस्किएपछि उनले पैसा फिर्ता मागे। पैसा फिर्ता माग्दा उल्टै आफूसँग जबरजस्ती ५० लाख रुपैयाँ ऋण लिएको कागज अनिलले गराएको बौआलालले दिएको बयानमा उल्लेख छ। अनिलबाट ठगिएपछि बौआलाल २ वर्षअघि जाहेरी दिन प्रहरी कार्यालयमा पुगे। तर, प्रहरीले लिन मानेन। हुलाकमार्फत जाहेरी पठाएर उनले उच्च अदालत विराटनगरमा पनि रिट दायर गरेका थिए। उच्च अदालतले अनुसन्धान गर्न आदेश दिएपछि प्रहरीले अनिललाई पक्राउ गरेर अनुसन्धान सुरु गरेको हो। उनले ठगी गरेको विषय बाहिरिएपछि सभापति पोखरेलले स्वकीयको जिम्मेवारीबाट हटाएका थिए।"
सशस्त्र प्रहरी जवानले १६ वर्षमै पेन्सन पाउने व्यवस्था बन्दैछ : गृहमन्त्री लेखक,"काठमाडौं : सशस्त्र प्रहरी जवानले १६ वर्षमै अवकाश पाउने कानुन बन्न लागेको छ। गृहमन्त्री रमेश लेखकले बुधबार सशस्त्र प्रहरी मुख्यालयमा सम्बोधन गर्दे सशस्त्र प्रहरी जवानले १६ वर्षमै पेन्सन पाउने कानुनी व्यवस्था बन्न लागेको जानकारी दिए। २४औं सशस्त्र प्रहरी दिवस २०८१ को अवसरमा सशस्त्र प्रहरीको हलचोकस्थित मुख्यालयमा आयोजित कार्यक्रममा गृहमन्त्रीले सुरक्षा निकायको लागि आवश्यक ऐन, कानुन बनाउनको लागी आफूले अग्रसरता लिएको जानकारी दिए। सशस्त्र प्रहरी विधेयक तयार भइसकेको जानकारी दिँदै गृहमन्त्री लेखकले उक्त विधेयकलाई केहि दिनमा नै संसदमा लैजाने बताए। उनले प्रहरीमा आवश्यक केही कानुन संशोधन गर्नुपर्ने र केही नयाँ नै बनाउनुपर्ने आवस्यकता भएकाले अभाव पूर्ति गर्नका लागी सशस्त्र प्रहरी विधेयक ल्याइएको पुष्टि गरे। नेपालमा सशस्त्र द्वन्द्व चर्किरहेका बेलामा २०५७ सालमा सशस्त्र प्रहरी बलको स्थापना भएको थियो। स्थापनाको २४औं वर्ष विभिन्न कार्यक्रम गरी मनाइएको छ। मुख्यालयमा बुधबार सञ्चालीत कार्यक्रममा सशस्त्र प्रहरी कर्मचारीले विभिन्न प्रस्तुति दिएका थिए। मुख्यालय परिसर बेहुलीजस्तै चिटिक्क सजाइएको थियो। मार्च पास, राष्ट्रिय धुन, गितीनाटक, सशस्त्र प्रहरी बल नेपालका खेलबाडीहरूद्वारा विभिन्न खेल कौशल प्रस्तुत गरिएको थियो। विभिन्न संस्कृति र भेषभुषा झल्काउने सांस्कृतिक प्रस्तुति, सांगीतीक व्याण्डसमेत प्रस्तुत गरिएको थियो। कार्यक्रममा एपीएफ लाइफ टाइम एचिभमेन्ट अर्वाडबाट सशस्त्र प्रहरीका पुर्व डिआइजी नवराज विष्टलाई सम्मान गरिएको थियो। यस वर्ष उत्कृष्ट बाहिनी हुन सफल सशस्त्र प्रहरी बल, नेपाल नं ३ गढीमाई बाहिनी मुख्यालय मकवानपुरका बाहिनीपति सशस्त्र प्रहरी नायव महानिरीक्षक गणेश बहादुर ठाडा मगरलाई उत्कृष्ट बाहिनी अवार्ड प्रदान गरिएको थियो। यसअघि २०७८ सालमा समेत नायव महानिरीक्षक ठाडा मगरले नं २ छिन्नमस्ता बाहिनी मुख्यालय महोत्तरीलाई उत्कृष्ट बाहिनी बनाउन सफल भएका थिए।"
खुला सीमा व्यवस्थित गर्न कोशीका मुख्यमन्त्रीको माग,"धरान : कोशी प्रदेशका मुख्यमन्त्री हिक्मतकुमार कार्कीले नेपालभारत र चिनको खुला सीमा व्यवस्थित गर्न माग गरेका छन्। उनले खुला सीमानाका कारण हुने अपराधिक क्रियाकलाप नियन्त्रण गर्न र ब्यपारिक सम्बन्ध मजबुत बनाउन खुला सीमा व्यवस्थित गर्न जरुरी भएको बताए। २४ औं सशस्त्र प्रहरी स्थापना दिवसको अवसरमा सुनसरीको इटहरी स्थित बराह बाहिनी पकलीमा अयोजित कार्यक्रमलाई सम्बोधन गर्दै मुख्यमन्त्री कार्कीले सीमा क्षेत्रमा सशस्त्र प्रहरीले उच्च मनोबलका साथ कार्य सम्पादन गरेको बताए। खुला सीमा नाकाहरूमा न्युन स्रोत साधनका बावजुद पनि सशस्त्र प्रहरीले देश र जनताको जीउधनको सुरक्षा प्रधान गरेकोमा सशस्त्र प्रहरी कर्मचारीहरूलाई उनले धन्यवाद दिए। सीमा क्षेत्रको सुरक्षा मजबुत बनाउन सशस्त्रका बीपीहरूलाई सुविधा सम्पन्न बनाउन र प्रहरीको दरबन्दी विस्तार गर्न पनि कार्कीले सुझाव दिएका छन्। खुला सीमानाका कारण कोशी प्रदेशका सुनसरी मोरङ, झापा, इलाम पाँचथर तथा चीनसँग सीमा जोडिएका संखुवासभा र सोलुखुम्बु जिल्लाको सीमा क्षेत्रलाई व्यवस्थित गर्न मुख्यमन्त्री कार्कीले माग गरेका छन्। खुला सीमानाका कारण तीनै देशका नागरिकलाई सीमित स्वार्थपूर्ति हुने भए पनि यसले दिर्घकालिन असर गर्ने भएका कारण खुला सीमाना व्यवस्थित गरी देशको शान्ति सुरक्षा मजबुत बनाउनु पर्ने कार्कीको भनाइ छ।"
"मधेसमा थारूलाई कामकाजी भाषामा नराखेको भन्दै थारू सांसदहरूको आपत्ति, सदन अवरुद्ध गर्ने चेतावनी","काठमाडौं : सरकारी कामकाजको भाषा सम्बन्धमा बनेको विधेयक मधेस प्रदेशसभामा पेस भएको छ। मधेस सरकारका शिक्षा तथा संस्कृति मन्त्री रानी कुमारी तिवारीले बुधबार प्रदेशको सरकारी कामकाजको भाषा सम्बन्धमा व्यवस्था गर्न बनेको विधेयक, २०८१ प्रदेशसभामा पेस गरेकी हुन्। मधेसले नेपाली भाषाका अतिरिक्त मैथिली, भोजपुरी, बज्जिका, हिन्दी र अंग्रेजीलाई सरकारको कामकाजी भाषाको रूपमा अगाडि सारेको छ। विधेयकको दफा २ को उपदफा (ख) मा सरकारी कार्यालयहरूमा लिखित वा मौखिकरूपमा प्रयोग हुने नेपाली भाषाका अतिरिक्त मैथिली, भोजपुरी, बज्जिका, हिन्दी र अंग्रेजी सम्झनुपर्ने उल्लेख छ। मधेस सरकारका मन्त्रीले नै यस विधेयकप्रति आपत्ति जनाएका छन्। गृह, सञ्चार तथा कानुन मन्त्री राजकुमार लेखीले विधेयकप्रति आपत्ति जनाउँदासमेत नसुनिएको बताए। 'छलफलका क्रममा क्याबिनेटमा पनि मैले थारू भाषालाई नछुटाउन सुझाव दिएको थिएँ। तर, जस्ताको त्यस्तै विधेयक ल्याइएको छ। यसमा थारू समुदायको आपत्ति छ,' अन्नपूर्णसँग उनले भने। त्यस्तै थारू सांसदहरूले पनि विधेयकप्रति आपत्ति जनाएका छन्। सत्ता साझेदार दलका थारू सांसदहरूले नै विधेयकको विरोध गरेका हुन्। नेकपा एमाले सांसद राजेन्द्र प्रसाद चौधरीले थारू भाषालाई बाइपास गरेर विधेयक ल्याएको भन्दै आपत्ति जनाए। उनले थारू भाषालाई सरकारी कामकाजको भाषा नबनाएसम्म सदनमा अवरोध गर्ने बताए। 'मधेसका ८ वटै जिल्लामा थारू भाषीहरू छन्। ५ प्रतिशत रहेको थारू भाषीलाई बाइपास गरेर ल्याइएको विधेयक हामीलाई मान्य हुँदैन। यसविरुद्ध सदन र सडकमा पनि विरोध गर्छौं,' अन्नपूर्णसँग उनले भने। उनले सांसदको सपथ पनि आफ्नो मातृभाषामा लिएको भन्दै विधेयक सच्याउनुपर्ने माग गरे। त्यस्तै नेपाली कांग्रेसका सांसद शंकर चौधरीले पनि विधेयकप्रति आपत्ति जनाए। उनले यस विषयमा पार्टीको संसदीय दलको बैठकमा राखेको बताए। उनले आगामी बैठकमा सदनमा यसको विरोध गर्ने बताए। 'थारू भाषालाई समेटिनुपर्थ्यो। थारू भाषा नसमेटिए हामी यसको विरोधमा उत्रिन्छौं,' उनले भने। यता थारूहरूको छाता संगठन थारू कल्याणकारिणी सभाले पनि उक्त विधेयकप्रति आपत्ति जनाए। सभाका सभापति प्रेमीलाल चौधरीले थारू भाषालाई पनि समेटेर लैजानुपर्ने बताए। 'मधेसका ८ वटै जिल्लामा ५ प्रतिशत थारूहरू रहेका छन्। उनीहरूको अधिकार कटौती गर्ने कुरा मान्य हुँदैन। थारू भाषालाई पनि समेटेर अघि बढ्नुपर्छ,' अन्नपूर्णसँग उनले भने। उनले यस विषयमा विज्ञप्ति जारी गर्ने तयारी गरेको बताए।"
एमसीसी राम्रो रहेछ भन्ने अहिले सबैले बुझ्दै गए : देउवा,काठमाडौं : नेपाली कांग्रेसका सभापति शेरबहादुर देउवाले नेपाललाई फाइदा हुने क्षेत्रमा वैदेशिक सहयोग लिन सकिने बताएका छन्। कांग्रेसको आर्थिक नीति तथा योजना विभागले बुधबार सानेपामा आयोजना गरेको नेपालमा वैदेशिक सहयोगको अर्थ राजनीति विषयक कार्यक्रममा सभापति देउवाले वैदेशिक सहयोगका विषयमा बेलाबेला विरोध हुने गरेको भन्दै मुलुकको हितमा वैदेशिक सहयोग लिन सकिने बताए। उनले विभिन्न निकायले नेपाललाई अनुदान दिने गरेको र केही ऋणसमेत अनुदानमा परिणत हुने गरेको बताए। एमसीसी पास गर्ने बेलामा ठूलो विरोध भए अहिले राम्रो रहेछ भन्ने सबैले बुझ्दै गएको उनले बताए। सभापति देउवाले नेपाल भारत र चीनको बीचमा रहेकाले त्यहाँको नीतिको असर पर्नु स्वभाविक रहेको र त्यसले फाइदा र बेफाइदा दुवै हुने गरेको बताए।
२५६ किलो गाँजासहित भारतीय पक्राउ,नवलपुर : सशस्त्र प्रहरीले गाँजासहित गैंडाकोटबाट एक भारतीय ट्रक चालक पक्राउ गरेको छ। सशस्त्र प्रहरी नायब उपरीक्षक बिनोद कार्कीका अनुसार गैंडाकोट१० पितौजीबाट २५६ किलो गाँजासहित भारतीय ट्रक चालक पुस्कल यादव पक्राउ परेको हुन्। चेकजाँचको क्रममा नारायणगढबाट भैरहवातर्फ जाँदै गरेको जे एच ओ २ यु ७०६० नम्बरको भारतीय ट्रकमा लुकाई छिपाई ल्याएको अवस्थामा सो परिणाम बराबरको गाँजा बरामद गरेको कार्कीले बताए। '२० वटा प्याकेटमा लुकाएर ल्याएको अवस्थामा गाँजा बरामद गरेका हौं ' उनले भने। पक्राउ परेका ट्रक चालक यादवलाई आवश्यक कारबाहीका लागि सशस्त्रको पितौंजी गुल्ममा राखिएको छ। घटनाबारे आवश्यक अनुसन्धान भइरहेको प्रहरीले जानकारी दिएको छ।
चितवनमा गैंडाको आक्रमणबाट मृत्यु,चितवन : माडी नगरपालिका१ ध्रुवचोकमा गैंडाको आक्रमणबाट एक जनाको मृत्यु भएको छ। भरतपुर महानगरपालिका५ विकासचोकका ५५ वर्षीय शिवराज भण्डारीको मृत्यु भएको जिल्ला प्रहरी कार्यालयका प्रमुख प्रहरी उपरीक्षक गौतम मिश्रले जानकारी दिए । उनका अनुसार आक्रमणबाट घाइतेको उपचारका क्रममा आज बिहान मृत्यु भएको हो। भण्डारीलाई यही माघ ३ गते माडी नगरपालिका१ ध्रुवचोकमा गैँडाले आक्रमण गरेको हो।
ठूलो परिमाणको शंकास्पद पदार्थसहित चिनियाँ पक्राउ,काठमाडौं : त्रिभुवन अन्तर्राष्ट्रिय विमानस्थलबाट १६ किलो बढी शंकास्पद पदार्थसहित एक चिनियाँ नागरिक पक्राउ परेका छन्। क्याथे प्यासेफिक एयरबाट हङकङ जान लागेका ती चिनियाँ नागरिक पक्राउ परेको विमानस्थल प्रहरीले जानकारी दिएको छ। उनको साथबाट सो परिमाणको पदार्थ बरामद गरिएको हो। उक्त पदार्थ के भन्नेबारेमा प्रहरीको विधिविज्ञान प्रयोगशालाले अनुसन्धान गरिरहेको छ। विमानस्थल प्रहरीले बरामद गरेको शंकास्पद पदार्थसहित चिनियाँ नागरिकलाई लागुऔषध नियन्त्रण व्युरोमा पठाएको छ। प्रहरीले लागुऔषध कारोबारीको आशंकामा ती चिनियाँ नागरिकलाई पक्राउ गरेको हो। यसबारे थप अनुसन्धान भइरहेको प्रहरीले जनाएको छ।
भारतको महाराष्ट्रमा रेल दुर्घटना हुँदा कम्तिमा ११ जनाको मृत्यु,"काठमाडौं : भारतको महाराष्ट्रमा रेल दुर्घटनाबाट कम्तिमा ११ जनाको मृत्यु भएको छ भने कम्तिमा १२ जना घाइते भएका छन्। लखनउबाट मुम्बई जाँदै गरेको पुष्पक एक्सप्रेस रेलमा आगो लागेको सूचना फैलिएपछि जलगाव जिल्लामा भागदौड मच्चिएको र अर्को लिकमा आइरहेको रेलमा पर्दा उनीहरूको मृत्यु भएको भारतीय सञ्चारमाध्यमहरूले उल्लेख गरेका छन्। 'रेलको कुनै डिब्बामा आगो फैलिएको सूचनापछि उक्त रेल रोकिनपुगेको थियो। रोकिएपछि यात्रुहरू भागदौड गर्न थालेका थिए। त्यही बेला अर्को लिकमा आएको कर्नाटक एक्सप्रेसको रेलमा पर्दा उनीहरूको मृत्यु भएको हो,' प्रत्यक्षदर्शीलाई उद्धृत गर्दै बीबीसीले उल्लेख गरेको छ। कर्नाटक एक्सप्रेस मनमाडबाट भुसावल गइरहेको बताइएको छ। महाराष्ट्रका मुख्यमन्त्री देवेन्द्र फढणवीसले घटनाप्रति दुःख व्यक्त गरेका छन्। उनले घाइतेहरूको उद्धार र स्वास्थ्य उपचारका निम्ति सम्बन्धित निकायलाई निर्देशन दिएका छन्।"
थारू टोल बनराका सुकुम्बासीलाई लालपूर्जा दिने आयोगको प्रतिवद्धता,"काठमाडौं : थारु टोल बनराका सुकुम्बासीको नाममा हुकुम्बासीहरूको कब्जा गरेको लालपूजा खारिज गर्न पहल गरिने सुकुम्बासी समस्या समाधान आयोगका पदाधिकारिहरूले प्रतिबद्धता जनाएका छन्। महोत्तरीको भंगहा नगरपालिका वडा नम्बर ४ थारुटोल बनरास्थित अन्यायमा परेका सुकुम्बासीलाई न्याय दिलाउने सरोकारवालाहरू ले बताएका हुन्। २०५४ सालको सुकुम्बासी समस्या समाधान आयोगले सुकुमबासीहरूको बसोबास रहेको थारुटोल बस्ती नै लालपूर्जा बनाएर जिल्ला तथा जिल्ला बाहिरका भूमाफिया, जग्गा दलाल र गैरसुकुम्बासीको नाममा वितरण गरेका थिए। भूमि समस्य समाधान आयोगका पदाधिकारीहरुले गैरसुकुम्बासीहरुको नाममा बनेको लालपूर्जा खारिज गर्ने प्रतिबद्धता व्यक्त गरेका छन्। सुकुम्बासी समस्या समाधान आयोगका अध्यक्ष हरि प्रसाद रिजालले थारुटोल बनराका सकुम्बासीहरुलाई न्याय दिलाउने बताएका छन्। आयोगका तर्फबाट मधेस प्रदेशको संयोजक तथा आयोगकी सदस्य आरती भण्डारीले स्थलगतरुपमा अवलोकन गर्दै समस्या सधान गर्ने बताइन्। आयोगका अर्का सदस्य गुञ्ज बहादुर खड्काले गैर सुकुम्बासीलाई वितरण गरिएको लालपूर्जा खारिज गर्न सक्ने अधिकार आयोगको जिल्ला समितिलाई रहेको बताए। जिल्ला तहबाट लालपूर्जा खारिज गर्ने निर्णय केन्द्रमा आए आफुहरुले त्यसमा थप निर्णय गरेर पीडितलाई न्याय दिलाउने सदस्य खड्काले बताए। सुकुम्बासी समस्या समाधान आयोगका महोत्तरी जिल्ला अध्यक्ष पितम्बर महतोले थारु टोलका सुकुमबासीहरूको समस्या बुझ्न आफूहरू गाउँमै पुग्ने बताए। स्थानीय सरकार, स्थानीय राजनीतिक दलका प्रतिनिधिहरूसँग छलफल अन्यायमा परेका सुकुमबासीहरूलाई जग्गाको स्वामित्व दिलाउने प्रतिबद्धता व्यक्त गरे। थारु टोलका सुकुमबासीहरूले गैर सकुम्बासीको नाममा वितरण गरिएको लालपूर्जा रद्द गर्नुपर्ने र बास्तविक सुकुमबासीहरूलाई जग्गाधनी लालपूर्जा दिनु र्ने माग राख्दै २५ वर्षदेखि भूमाफियाबिरुद्ध आन्दोलन गर्दै आएका छन्। यसबाट थारु टोल बनराका १८२ सुकुम्बासी तथा भूमिहीन दलित गरिबहरू अढाई दशकदेखि समस्यामा छन्। गएको वर्ष समस्या समाधानको माग गर्दै तत्कालिन प्रधानमन्त्री पुष्पकमल दाहाल(प्रचण्ड) र गृहमन्त्री नारायणकाजी श्रेष्ठलाई पीडितहरूले ज्ञापन पत्रसमेत बुझाएका थिए। तर, समस्या समाधान भएन। २०५४ सालको सुकुम्बासी आयोगका पदाधिकारी सुकुम्बासीको बसोबास रहेको जग्गाको लालपूर्जा जग्गा दलालहरुसंगको मिलोमतोमा हुकुम्बासीलाई वितरण गरेका थिए। थारुटोल बनरामा २०१० सालदेखि बसोबास सुरु भयो। निर्धन मुसहर, चमार, राउत, तत्मा, थारु लगायतको यहाँ पुस्तौदेखि बसोबास छ। ज्यालमजदुरी गरेर जीवन चलाइरहेका छन्। भित्रभित्रै सुकुम्बासी बस्तीको ४५ विघा जग्गा भूमाफियाहरुले आफ्ना नाममा पास गराएका थिए। अहिले उनीहरूले लालपूर्जा देखाउँदै दिनहुँ सुकुम्बासीलाई उठिबास लगाइदिने धम्की दिदैं तर्साइरहेका छन्। बस्तीका कित्ताहरु बैंकमा जग्गा धितो राखेर ऋण खानेक्रम बढेको छ। सुकुम्बासी बसेका जग्गाहरु किनबेच भइरहेको छन्। उठिबास लगाई दिए कहाँ जाने? भन्ने चिन्ताले बस्तीका जितुवा मुसहरजस्ता बस्तीका १२ सय मानिसहरु चिन्ताले पिरोलिएका छन्। थारु टोलको बिचबाट महोत्तरीको सदरमुकाम जलेश्वर जाने बर्दिबासपथलैयारौजाजलेश्वर सडक खण्ड विस्तार भएको छ। त्यस सडकको दुवैतिर थारुटोल छ। यहाँको जग्गा प्रतिकठ्ठा २०३० लाखसम्म बिक्छ। जितुवा मुसहरका अनुसार आफू बसेको ६ कठ्ठाको २१ लाख रुपैयाँ जग्गा दलालहरूले लालपूर्जा देखाएर मागिरहेको बताए। उनी भन्छन्, हामीलाई त २१ सय पनि देख्न मुस्किल छ। म कहाँबाट २१ लाख ल्याउँ हजुर? कसरी थाहा भयो जग्गा खोसिएको प्रश्नमा जितुवा मुसहर थप्छन्, जब दलालहरु गाउँ पस्न थाल्यो। अनि हामी बसेको जग्गा अर्कोले लालपूर्जा बनाएको कपरकोइयाँ(हल्लीखल्ली) भयो। अनि हामी जग्गा फर्काउन आन्दोलनमा उत्रियौं।"
नालीमा टाउको डुबेको अवस्थामा शव फेला,"विराटनगर : मोरङको सुनवर्षी नगरपालिका४ काशीजान टोलमा बुधबार बिहान एक जना पुरुष मृत फेला परेका छन्। टाउकोको भाग नालीमा डुबेको अवस्थामा शव भेटिएको हो। मोरङ प्रहरीका प्रवक्ता डीएसपी वेदप्रकाश जोशीले सुनवर्षी४ खिर्कीडाँगीका अन्दाजी ५५ वर्षीय कात्तिकलाल सुतिहार मृत फेला परेकाो जानकारी दिए। शव फेला परेको जानकारी प्रहरीले बिहान ८:३० बजेतिर पाएको थियो। शव फेला परेको स्थाननजिक साइकलसमेत भेटिएको जोशीले बताए। प्रारम्भिक अनुसन्धानबाट काशीजान टोलदेखि साइकलमा खिर्कीडाँगीस्थित घरतर्फ फर्कने क्रममा मंगलबार राति घटना भएको हुन सक्ने उनको भनाइ छ। सुतिहारले गाउँघरमा मिस्त्री काम गर्दै आएका थिए। घटनाको प्रकृति हेर्दा रातको समयमा हिलाम्य सडकमा साइकल चिप्लिएर टाउको नालीमा बज्रदा डुबेर घटना भएजस्तो देखिन्छ। टाउको नालीमा बज्रिएपछि उठ्न नसकेको हो कि भन्ने हो। नालीमा करिब २३ फिट पानी जमेको रहेछ। त्यही पानीमा टाउको डुबेको अवस्थामा शव फेला परेको हो, प्रहरी स्रोतले भन्यो। प्रहरीका अनुसार घटनास्थलमै लडिरहेको अवस्थामा साइकल फेला परेको हो। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले कानुनी प्रक्रिया पूरा शवलाई घटनास्थलबाट उठाएर पोस्टमार्टमका लागि रंगेली अस्पताल पठाएको छ। डीएसपी जोशीले मृत्युको कारण पत्ता लगाउन अनुसन्धानको थप प्रक्रिया अघि बढाइएको जानकारी दिए।"
भरूवा बन्दुकसहित एक जना पक्राउ,"मकवानपुर : मनहरी गाउँपालिका९ हरियाली सामुदायिक जंगलबाट भरूवा बन्दुकसहित एक जना पक्राउ परेका छन्। राक्सिराङ गाउँपालिका१ गडुवानका ५२ वर्षीय जित बहादुर थिङलाई प्रहरीले बन्दुकसहित मंगलबार साँझ पक्राउ गरेको हो। प्रहरीका अनुसार उनको साथबाट भरूवा बन्दुक १ थान, खकुरी १ थान, गोली जस्तो देखिने फलामको वस्तु ३३ थान, बल बेरिङ १३ थान, छर्रा २४ थान र बारूद ३ सय ५ ग्राम बरामद भएको छ। इलाका प्रहरी कार्यालय मनहरीबाट खटिएको प्रहरीले उनलाई उक्त हातहतियारसहित फेला पारी पक्राउ गरेको हो । प्रहरीले घटनाको आवश्यक अनुसन्धान गरिरहेको छ।"
"सरकारको आयु छैन भन्ने हल्लाको पछाडि नलाग्नू, गठबन्धन ८४ सालसम्मै हुन्छ : उपप्रधानमन्त्री सिंह","बागलुङ : उपप्रधानमन्त्री तथा सहरी विकास मन्त्री प्रकाशमान सिंहले वर्तमान गठबन्धन आगामी निर्वाचनसम्मै टिक्ने दाबी गरेका छन् । बुधबार बागलुङमा आयोजित पत्रकार सम्मेलनमा बोल्दै सिंहले देशमा अस्थिरता अन्त्यको लागि नेपाली काँग्रेस र नेकपा एमालेको सरकार बनेको बताउँदै आगामी निर्वाचनसम्म नै सरकार सञ्चालन हुने बताएका हुन् । उनले सरकारको अस्थिरताले विकास निर्माण ठप्प भएको र नागरिकहरूमा निराशा बढेपछि त्यसको अन्त्यको लागि ठूला दल मिलेर सरकार निर्माण गरिएको बताए । देशमा सरकार बन्ने र ढल्ने गर्दा अस्थिरता मौलाउँदै गएको थियो, उपप्रधानमन्त्री सिंहले भने,पहिलो ठूलो दल नेपाली काँग्रेस र दोस्रो ठूलो दल नेकपा एमालेले अस्थिरता अन्त्यको लागि गठबन्धन गरेर सरकार निर्माण भएको हो । बाहिर सरकारको आयु छैन भन्ने हल्ला आएपनि त्यसमा सत्यता छैन । अहिलेको गठबन्धनको सरकार आगामी निर्वाचन २०८४ सालसम्मै टिक्छ। अहिलेको सरकार स्थायित्व र नागरिकको पक्षमा काम गर्न थालेको सिंहले बताए । उपप्रधानमन्त्री सिंहले नागरिकलाई छिटो र छरितो माध्यमबाट सेवा दिनको लागि सरकारले अध्यादेश ल्याएको बताए । जनताको काम ढिला सुस्ती भएको कारण हटाउन अहिले अध्यादेश जारी भएको हो, उनले भने,कोभिडपछि देशको अर्थतन्त्रमा परेको प्रभाव घटाउन वर्तमान सरकारले सहयोग गरेको छ । पछिल्लो समय देशको अर्थतन्त्रमा सुधार भएको छ। उपप्रधानमन्त्री सिंहले संविधान संशोधनको लागि काँग्रेस र एमालेले अध्ययन गरिरहेको बताए । उनले जनतालाई थप अधिकार सम्पन्न बनाउनको लागि संविधान संशोधन गर्ने तयारी गरिएको बताए । सरकार गठन गर्दा भएको सात बुँदे सम्झौता अनुसार अगाडि बढेको छौं । जनतालाई थप अधिकार सम्पन्न बनाउनको लागि संविधान संशोधन गर्ने तयारी गरिएको हो, उनले भने,संविधान संशोधनको लागि कुन कुन बुँदा संशोधन गर्ने भनेर काँग्रेस र एमालेले अध्ययन गरिरहेका छन् । अध्ययन पछि साना दलसँग पनि छलफल गरेर मात्र संशोधन प्रक्रिया अगाडि बढ्छ। उनले सरकारले केही गरेन भन्नेहरुलाई विकास निर्माणको गतिबाट जवाफ दिइएको बताए । शहरी विकास मन्त्री सिंहले नयाँ शहरी नीति २०८१ पास गरेर नयाँ शहरी आयोजनालाई थप व्यवस्थित गरिने बताए ।"
एमालेले विधान अधिवेशन भदौमा गर्ने,"काठमाडौं : नेकपा एमालेले भदौमा विधान अधिवेशन गर्ने भएको छ। मंगलबार बेलुका बसेको एमाले सचिवालय बैठकले पार्टीको विधान महाधिवेशन २०८२ साल भाद्र २०, २१ र २२ गते ललितपुरको गोदावरी सनराईज हलमा आयोजना गर्ने निर्णय गरेको महासचिव शंकर पोखरेलले जानकारी दिए। यस अगाडि नेपाल कम्युनिष्ट पार्टी (एमाले) को ऐतिहासिक प्रथम विधान महाधिवेशन २०७८ असोज १५ देखि १७ गतेसम्म ललितपुरको गोदावरीस्थित सनराइज सम्मेलन भएको थियो। दुई महाधिवेशनको बीचको समय पारेर एमालेले विधान अधिवेशन बनाउने प्रावधान छ। विधान अधिवेशनले पार्टीको नीति र नेतृत्व कस्तो बनाउने तय गर्ने एमालेले जनाएको छ। महासचिव पोखरेलका अनुसार माघ, फागुन र चैत्र महिनामा वडा केन्द्रीत अभियान प्रभावकारी ढंगले सञ्चालन हुने र अभियानमा सम्पूर्ण पार्टी पंक्तिको परिचालनको योजना प्रदेश र जिल्ला कमिटीले बनाउने निर्णय भएको छ। यसैगरी अनुमोदन गर्न बाँकी रहेका गण्डकी, कर्णाली र सम्पर्क समन्वय कमिटीले गरेको प्रदेश कमिटी सदस्यको मनोनयनलाई अनुमोदन गर्ने निर्णय भएको छ। एमालेले राष्ट्रिय सभाका सदस्य एवम् पूर्व उपाध्यक्ष वामदेव गौतमसँग सहकार्य गर्दै जाने निर्णय भएको छ।"
"सुप्रिम सहकारी ठगी प्रकरण : रवि लामिछाने अदालतमा उपस्थित, पत्रकारलाई प्रवेश निषेध",भैरहवा : राष्ट्रिय स्वतन्त्र पार्टीका सभापति एवं गोर्खा मिडिया प्रालिका पूर्व प्रबन्ध निर्देशक रवि लामिछाने जिल्ला अदालतमा रुपन्देहीमा उपस्थित भएका छन् । गत माघ ६ गते जिल्ला सरकारी वकिल कार्यालयले सुप्रिम बचत तथा ऋण सहकारी संस्थाको रकम ठगी प्रकरणमा रवि लामिछानेसहित २२ जनाविरुद्ध सहकारी ठगी र संगठित अपराधमा मुद्दा दर्ता गरेपछि मुद्दाको प्रतिवादका लागि उनी अदालतमा उपस्थित भएका हुन् । लामिछाने श्रीमती निकिता पौडेलसहित मंगलबार साँझ भैरहवा पुगेका थिए । अदालतमा उपस्थित भएका लामिछानेको सुरुमा बयान हुनेछ र त्यसपछि थुनछेक बहस हुने बताइएको छ । लामिछाने अदालतमा उपस्थित हुँदा अदालत क्षेत्रको सुरक्षा व्यवस्था कडा बनाइएको छ भने समाचार संकलनका लागि अदालतमा पत्रकारहरूलाई प्रवेशमा रोक लगाइएको छ । सुरक्षा व्यवस्था कडा बनाइएको अदालत क्षेत्र । तस्बिर : सलमान खान।
कृषि फार्मभित्र राखिएको स्काईभेटरमा आगलागी,"विराटनगर : काम गर्ने क्रममा बिग्रिएपछि मोरङको रंगेली नगरपालिका२ जलिया टोलस्थित कृषि फार्मभित्र राखिएको स्काईभेटरमा बुधबार बिहान आगलागी भएको छ। इष्टर्न स्टार कृषि फार्मभित्रको खुला चउरमा राखिएको स्काईभेटर आगलागी भएको हो। मोरङ प्रहरीका प्रवक्ता डीएसपी वेदप्रकाश जोशीले कृषि फार्मभित्र खुला चउरमा राखिएको बा ३ क ३५९६ नम्बरको स्काईभेटरमा बुधबार बिहान ५:४० बजेतिर आगलागी भएको जानकारी दिए। उनका अनुसार स्काईभेटर धनी यशोदा राई आफैंले जिल्ला प्रहरी कार्यालय मोरङमा घटनाको जानकारी दिएकी थिइन्। स्थानीयको सहयोगमा प्रहरीले बिहान ७ बजेतिर आगो नियन्त्रणमा लिएको थियो। आगलागीबाट स्काईभेटरको टायर लगायतका भागहरु जलेर क्षति पुगेको छ। आगलागीको कारण खुल्न सकेको छैन। आगो अरुले नै लगाइदिएका हुन् कि आफैं लागेको हो भनेर खुल्न नसकेको प्रहरीले जनाएको छ। प्रहरीका अनुसार स्काईभेटर बिग्रिएर ४ दिनदेखि फार्मभित्र राखेको पाइएको छ। बिग्रिएर राखेको स्काईभेटरमा आफैं आगलागी नहुनुपर्ने हो। कसैले आगो लगाइदिएको हुनसक्छ। प्रकृति हेर्दा घटना शंकास्पद देखिन्छ, प्रहरी स्रोतले भन्यो। डीएसपी जोशीका अनुसार घटनाको वास्तविकता पत्ता लगाउन विभिन्न कोणबाट अनुसन्धान सुरु गरिएको छ। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले घटनाको थप अनुसन्धान गरिरहेको हो।"
"टर्कीको प्रसिद्ध रिसोर्टमा आगलागी, ७६ जनाको मृत्यु","अंकारा : टर्कीको एक प्रसिद्ध स्की रिसोर्टमा भएको आगलागीमा मृत्यु हुनेको संख्या कम्तिमा ७६ पुगेको टर्कीको गृह मन्त्रालयले पुष्टि गरेको छ। यस आगलागी घटनामा मारिएका सबैको पहिचान अझै नभइसकेको जनाइएको छ। टर्कीका स्वास्थ्यमन्त्री कमल मेमिसोग्लुले आगलागीमा ५१ जना घाइते भएका बताएका छन्। यीमध्ये एक जना आइसीयू मा छन्। यसबाहेक, १७ जनालाई अस्पतालबाट डिस्चार्ज गरिएको छ। यो आगो नियन्त्रणमा लिन १२ घण्टा लागेको थियो। टर्कीका कानूनमन्त्रीले यस घटनामा ९ जनालाई पक्राउ गरिएको बताएका छन्। पक्राउ पर्नेहरूमा रिसोर्टका मालिक पनि छन्। आगो कहिले सुरु भयो? बोलुको १२ तले ग्रान्ड कार्टल होटलमा मंगलबार स्थानीय समय अनुसार बिहान ३:२७ बजे आगलागी भएको थियो। होटलमा २३४ जना बसिरहेका थिए। बोलु टर्कीको राजधानी अंकाराबाट १७० किलोमिटर उत्तरपश्चिममा अवस्थित छ। बीबीसी"
विद्यार्थीलाई न्यानो कपडा वितरण,"मकवानपुर : मकवानपुरको बागमती गाउँपालिका३ स्थित तीन वटा सामुदायिक विद्यालयमा अध्ययनरत बालबालिकाहरूलाई न्यानो कपडा तथा शैक्षिक सामग्री वितरण गरिएको छ। आर्थिक अवस्था कमजोर भएका ६६ जना बालबालिकाहरूलाई मंगलबार डिभाइन युथ क्लब नेपाल हेटौंडा तथा जगत्गुरुत्तम मन्दिर अध्यात्म केन्द्रले संयुक्त रूपमा न्यानो कपडा तथा शैक्षिक सामग्री उपलब्ध गराएको हो। बागमती ३ गढनसिरस्थित श्री फुलमन्दिर आधारभूत विद्यालयका ११ जना, श्री जनश्रम आधारभूत विद्यालयका २३ जना र श्री जनप्रभात आधारभूत विद्यालयका ३२ जना बालबालिकालाई सहयोग गरिएको डिभाइन युथ क्लब हेटौंडाका संयोजक विवेक सुवेदीले जानकारी दिए। कार्यक्रममा बागमती गाँउपालिकाका प्रवक्ता तथा ३ नम्वर वडा अध्यक्ष कमान सिं पाख्रिनले मानव कल्याणको दृष्टिकोणबाट सो कार्यक्रम अत्यन्तै महत्वपूर्ण भएको बताए। सामाजिक सेवाको भावना बोकेर आउने विभिन्न संघ संस्थासँग सहयोग समन्वय गर्न बागमती गाउँपालिका तयार रहेको समेत उनले बताए।"
अष्ट्रेलियाविरुद्ध पहिले बलिङ गर्दै नेपाल,"काठमाडौं : यू१९ महिला टी२० विश्वकप प्रतितियोगितामा आज नेपालले अष्ट्रेलियाविरुद्ध पहिले बलिङ गर्दैछ । मलेसियाको बांगीस्थित युएसडीयुकेएम ओभलमा अष्ट्रेलियाले टस जितेर ब्याटिङ रोजेपछि नेपालले पहिले बलिङ गरेको हो। यसअघि बंगलादेश र स्कटल्याण्डसँग पराजित भएको नेपाल सुपर सिक्समा पुग्न झिनो सम्भावना छ। सुपर सिक्समा पुग्न नेपाल आज अष्ट्रेलियामाथि विजय हुनुपर्नेछ । अस्ट्रेलिया दुवै खेल जितेर सुपर सिक्स प्रवेश गरिसकेको छ। नेपाली खेलाडी कृष्मा गुरुङ, तृषना विक, साना प्रविन, सावित्रा धामी, रिया शर्मा, अलिशा कुमारी यादव, पूजा महतो (कप्तान), ज्योत्सिका मरासिनी, सिमाना केसी, रचना चौधरी र अनु कडायत।"
मनास्लु क्षेत्रमा अहिलेसम्मकै धेरै विदेशी पर्यटक,"गोरखा : अंग्रेजी वर्ष २०२४ मा मनास्लु क्षेत्रमा विगतमा भन्दा धेरै विदेशी पर्यटक पुगेका छन्। पर्यटकको तथ्यांक राख्ने निकाय मनास्लु संरक्षण क्षेत्र आयोजनाका अनुसार प्रसिद्ध पर्यटकीयस्थल मनास्लु क्षेत्रमा अघिल्लो वर्षभन्दा सन् २०२४ मा १५ सय पर्यटक बढी पुगेका हुन्। सन् २०२३ मा ९ हजार १ सय ७७ पुगेको उक्त क्षेत्रमा सन् २०२४ मा १० हजार ६ सय विदेशी पर्यटकले भ्रमण गरेको मनास्लु संरक्षण क्षेत्र आयोजनाले जनाएको छ। यो मनास्लु क्षेत्र भ्रमण गर्ने हालसम्मकै ठूलो पर्यटकको संख्या हो। दक्षिण एसियाली राष्ट्रका भन्दा युरोप तथा अमेरिकी मुलुकका विदेशी पर्यटकको संख्या धेरै रहेको एमक्यापका प्रमुख सन्तोष शेरचनले बताए। सन् २०२४ मा सबैभन्दा धेरै फ्रान्सबाट १ हजार ३ सय ३५ विदेशी पर्यटकले मनास्लु क्षेत्रको भ्रमण गरेको उनले जानकारी दिए। यस्तै, १ हजार १ सय ८१ जर्मन नागरिक र ७ स ९६ अमेरिकी नागरिकले मनास्लु क्षेत्र भ्रमण गरेको कार्यालयको तथ्यांकमा उल्लेख छ। सार्क सदस्य राष्ट्रहरूमध्ये भारतबाट सबैभन्दा धेरै १ सय ५९ पर्यटकले मनास्लु पदयात्रा गरेको बताइएको छ। यसैगरी नेदरल्याण्ड्स, जर्मनी, बेलायत, अष्ट्रेलिया, स्पेन, चीनलगायत देशबाट पनि विदेशी पर्यटकहरू मनास्लु क्षेत्र घुम्न पुगेका थिए। मनास्लु क्षेत्र प्रवेशका लागि सार्क सदस्य राष्ट्रका पर्यटकले प्रतिव्यक्ति १ हजार र अन्य राष्ट्रका पर्यटकले ३ हजार रुपैयाँ बुझाउनुपर्ने हुन्छ। पर्यटकले काठमाडौंको भृकुटीमण्डप र पोखराको ड्यामसाइटस्थित काउन्टरमा प्रवेश दस्तुर बुझाउनु पर्ने व्यवस्था छ। यी दुवै ठाउँमा प्रवेश दस्तुर शुल्क नबुझाएका पर्यटकले सो क्षेत्र प्रवेश गर्न एमक्यापको जगत र सामागाउँस्थित चेकपोस्टमा दोब्बर दस्तुर तिर्नुपर्ने एमक्याप प्रमुख शेरचनको भनाइ छ। निषेधित क्षेत्र मानिएकाले मनास्लु संरक्षण क्षेत्र भ्रमणका लागि पर्यटकले अध्यागमन विभागबाट पनि अनुमति लिनुपर्ने प्रावधान छ। विभागले चुम र नुब्री भ्याली भ्रमणका लागि एक साताको अनुमति दिने गर्दछ। उक्त अवधिभर चुम भ्यालीका लागि सिजनमा पर्यटकले प्रतिव्यक्ति ५० डलर बुझाउनुपर्ने हुन्छ भने बेसिजनमा २५ डलर मात्र। त्यस्तै नुब्री भ्यालीका लागि सिजनमा प्रतिव्यक्ति ७० डलर र बेसिजनमा ३५ डलर बुझाउनुपर्ने प्रावधान छ। एक साताबाहेक थप दिन भ्रमण गर्न चाहेमा थप शुल्क बुझाउनपर्ने हुन्छ। निषेधित क्षेत्रका रूपमा रहेको मनास्लु क्षेत्रअन्तर्गत चुमनुब्री गाउँपालिकाको ७ वटा वडा पर्दछन्। यस वर्षदेखि विदेशी र स्वदेशी पर्यटकसँग गाउँपालिकाले पनि राजस्व संकलन सुरु गरेको छ। पालिकाले गत असोज १ गतेबाट राजस्व संकलन गर्न सुरु गरेको हो। चुमनुब्री गाउँपालिकाको वडा नं १ देखि ७ सम्मलाई संरक्षण क्षेत्रले समेटेको छ। जसमध्ये साबिकका सामागाउँ, ल्हो, प्रोक र बिही गाविस नुब्री उपत्यकाका रूपमा चिनिन्छन् भने चुम्चेत र छेकम्पार चुम उपत्यकाका रूपमा चिनिन्छ। सन् २००५ देखि मनास्लु क्षेत्र पर्यटकका लागि खुल्ला गरिएको हो।"
विकास प्रयासमा पब्लिक पार्टीसिपेसन,"० सहभागितामूलक बजेटिङ, विकासका परियोजनाहरूको सन्दर्भमा जनसहभागिताको नोट गर्न योग्य उदाहरण हो। जुन ब्राजिलमा देख्न सकिन्छ। सन् १९८९ मा यसको बीजारोपण भएको पाइन्छ, जहाँ नागरिकहरूले नगरपालिकाको बजेट कसरी वितरण गर्ने भन्ने निर्णयमा सक्रिय रहन्छन्। जुन प्रक्रियाले सार्वजनिक सेवाहरू जस्तै स्वास्थ्य र शिक्षा आदि क्षेत्रमा उल्लेखनीय योगदान पुर्याएको थियो। सोही कारण नागरिकको जीवनको गुणस्तरमा व्यापक सुधारदेखिएको थियो। ०नयाँ सहरी एजेन्डा सार्वजनिक सहभागिताको अर्को विशिष्ट उदाहरण हो। सन् २०१६ मा संयुक्त राष्ट्रको आवास र दिगो सहरी विकास सम्मेलन (ह्याबिटेट थ्री) हो। जहाँ नयाँ सहरी एजेन्डाले सहरी विकासमा सहभागितामूलक शासनको महत्त्वलाई उच्च प्राथमिकता दिएको थियो। जसले स्थानीय सरकारहरूलाई योजनाबद्ध र निर्णय प्रक्रियामा नागरिकलाई संलग्न गर्न लगाएको थियो। यसरी ती परियोजनामार्फत दिगो र समावेशी सहरहरू सम्भव बनेका थिए। ०युगाण्डामा सीडीडी अर्थात् कम्युनिटी ड्रिभन डेभलपमेन्ट विश्वकै आकर्षणको केन्द्र बनिरहेको छ। विकासमा सामुदायिक नेतृत्व विकास पृथक् शैली हो। जहाँ सीडीडीले स्थानीय जनसमुदायहरूलाई आफ्नो विकासका प्राथमिकताहरू पहिचान गर्न र स्रोतहरू व्यवस्थापन गर्ने काममा सशक्त बनाउँछ। जुन प्रयासबाट त्यहाँ सडक र विद्यालयजस्ता पूर्वाधारहरूको सुधारमा सोचेभन्दा राम्रो परिणाम पाइएको छ। जसबाट सामुदायिक एकता र स्थानीय शासनमा विश्वास बढेको छ। यो पनि विश्वका अन्य देशका लागि अनुकरणीय छ। ०युरोपीय नागरिकहरूको शत्प्रयास सराहनीय छ। जुन पहलले त्यहाँ नागरिकलाई सीधै युरोपियन कमिसनमा कानुनी प्रस्ताव गर्न अनुमति दिएको छ। सात सदस्य राष्ट्रका दस लाख नागरिकको हस्ताक्षर संकलन गरेर त्यहाँका नागरिक युरोपीय स्तरमा पोलिसी मेकिङ प्रोसेसलाई नै प्रभाव पार्न सक्ने भएका छन्। खासमा यो लोकतन्त्रको उत्तम उदाहरण हो। विकासोन्मुख मुलुकलाई बदल्ने उपाय : देश बने नागरिकले गर्व गर्न पाउँछन्। अनेक सेवासुविधा भोग्छन्। सुशासन अनुभूत गर्छन्। तर यसका लागि नागरिक स्वयं पनि जागरुक बन्नु पर्ने अन्तर्राष्ट्रिय अभ्यासहरूले देखाएका छन्। विश्वका अनेक देशको अभ्यास नियाल्ने हो भने यही यथार्थ स्वीकार्नुपर्ने हुन्छ। युरोपियन नागरिकले आफ्नै पहल र प्रयासले उनीहरू पोलिसी मेकिङमा ठाडो हस्तक्षेप गर्न सफल भएका छन्। युगाण्डामा कम्युनिटी ड्रिभन डेभलपमेन्ट छ, जसकारण विकासमा समुदाय पूर्णरूपमा सहभागी हुन्छन्। ह्याबिटेट थ्रीका कारण नयाँ सहरी एजेन्डाले सहरी विकासमा सहभागितामूलक शासनको अवस्था जुराइदियो। ब्राजिलमा नागरिक स्वयं नगरपालिकाको बजेट कसरी वितरण गर्ने भन्ने निर्णय गर्छन्। यो पछिल्लो सन्दर्भ त नेपालका लागि पक्कै अनौठो हुनेछ। खासमा विकासका परियोजनाहरूमा पब्लिक पार्टीसिपेसन एउटा महत्त्वपूर्ण हिस्सा हो। यद्यपि विकासोन्मुख मुलुकहरूले यस्तो अभ्यास गरेका छैनन् नै त नभनौं, फाट्टफुट्ट मात्र छ। कारण, त्यो स्तरको चेतना नभएर पनि हुनसक्छ। नीतिनिर्माण तहमा पुग्नेहरूको पनि यो सोच र चिन्तन अनि फराकिलो आयाम आदि नभएर हुन सक्छ। खासमा विकास परियोजनाहरूमा सार्वजनिक सहभागिता एक महत्त्वपूर्ण अवधारणा हो, जुन विश्वव्यापी छ। मूलत: विकसित देशहरूले यो अपनाएको पाइन्छ। जसले शासनमा सुधार ल्याएको छ। सामुदायिक संलग्नता बढाएको छ। यसरी काम गर्दा प्रयासहरू प्रभावकारी हुन्छन् भने दिगोपनमा सुधार आउँछ। जहाँ नागरिक सक्रिय हुन्छन्। तिनका आवाज सुनिन्छन्। सोहीअनुसार योजना छनोट र कार्यान्वयन हुन्छ। सार्वजनिक सहभागिताको महत्त्व : विकासका हरेक आयोजना, परियोजनामा सार्वजनिक सहभागिताको महत्त्व रहेको पाइन्छ। यसबाट नागरिकको सशक्तीकरणमात्र हुँदैन, बरु परियोजनाको सुधारिएको परिणाम हात पर्छ। निर्णय प्रक्रियाहरूमा नागरिकहरूको संलग्नताले तिनलाई सशक्त बनाउँदै ती परियोजनाप्रति स्वामित्व र जिम्मेवारीको भावना पनि बढाउँछ। जब विकासमा जनसहभागिता हुन्छ, तब समुदायका वास्तविक आवश्यकता र प्राथमिकताहरू पूरा हुने सम्भावना बढी हुन्छ। जसले राम्रो परिणाम ल्याउँछ। यस्तै पारदर्शिता र जवाफदेहिता अनि विवाद समाधानमा यसले अहम् भूमिका खेल्छ। जब परियोजनामा सार्वजनिक सहभागिता हुन्छ तब त्यो पारदर्शी हुन्छ। नागरिकहरू निर्णयकर्ता हुँदा काम जिम्मेवार हुन्छ, जसले स्रोतहरूको समुचित प्रयोगमा ध्यान दिन्छन्। अर्को फाइदा भनेको सम्भावित विवादहरू समयमै पहिचान गर्न सकिन्छ। अझ यसले गर्दा संवादका माध्यमबाट निकास खोज्न सहज हुन्छ। नेपालमा सार्वजनिक सहभागिताको अभ्यास : २०४६ सालमा बहुदलीय व्यवस्था आएपछि नेपालको विकासमा सार्वजनिक सहभागिताको शासन सुरु भएको हो भन्दा अत्युक्ति नहोला। प्रजातन्त्र आएको सात वर्षपछि स्थानीय स्वायत्त शासन ऐन आयो, जसले स्थानीय स्तरमा सहभागितामूलक योजना प्रक्रियाको आधार तयार गरिदियो। बुटवल उपमहानगरपालिकाले २०७० सालको हाराहारीमा दुई वर्षे सहभागितामूलक योजना कार्यान्वयन गरेको थियो। जहाँ नागरिकलाई नीतिनिर्माण र बजेट निर्माण प्रक्रियामा सहभागी गराइएको थियो। यसपछि खासगरी संघीयता कार्यान्वयनसँगै स्थानीय सरकारहरूले यस्तो अभ्यास फाट्टफुट्ट गर्न थालेका छन्। नागरिकलाई सर्वोच्च दिने यस्ता अभ्यास अबको बाटो हो जुन ७५३ सरकारले बुझ्न र लागू गर्न जरुरी छ। सार्वजनिक सहभागिताका चुनौती : खासमा यसका धेरै फाइदा छन्। तर विविध कारणले केही चुनौतीहरू पनि यसमा देखिएका छन्। जसले यसको प्रभावकारितामा अ वरोध पुर्याउन सक्छन्। जानकारीको कमी, प्रशासनिक अवरोध, समानताको कमी र सतही सहभागिता आदि छन्। यो किनभने धेरै नागरिकले आफ्नो सहभागिताका अधिकार वा प्रक्रियाहरूका बारेमा थाहा नपाउन सक्छन्, जसले संलग्नताको अवस्थालाई कमजोर बनाउन सक्छ। जटिल प्रशासनिक प्रक्रियाहरूका कारण सार्वजनिक संलग्नतालाई हतोत्साहित बनाउन सक्छ। जसले नागरिकहरूलाई प्रणालीमा रहेर जिम्मेवारी पूरा गर्न कठिन बनाउन सक्छ। यसैगरी, महिला, अल्पसंख्यक र गरिब नागरिकजस्ता पिछडिएका समूहहरू सहभागी हुने क्रममा अवरोध उत्पन्न हुन सक्छ। जसले उनीहरूको आवाज कम सुनिन सक्छ। कतिपय अवस्थामा सार्वजनिक सहभागिता नै सतही किसिमको हुन सक्छ। यो सार्वजनिक विचारलाई निर्णयकर्ताहरूले औपचारिक रूपमा पालना नगरेको खण्डमा हुन सक्छ। यसरी बढाऔं सार्वजनिक सहभागिता : चुनौतीहरूलाई पार गर्दै सार्वजनिक सहभागितालाई बढावा दिन केही निम्न रणनीतिहरू अपनाउन सकिन्छ : ० शिक्षा र जागरुकता अभियानहरू सञ्चालन गर्ने। नागरिकलाई उनीहरूको अधिकार र सहभागिताको महत्त्वका बारेमा जानकारी गराउन सके निर्णय प्रक्रियामा सक्रिय रूपमा संलग्न गराउन सकिन्छ। जसले तिनलाई सशक्त बनाउँदै लैजान्छ। ० प्रक्रियाहरूलाई सरल बनाउँदै जाने। प्रशासनिक प्रक्रियाहरूलाई सरल पारेर सरकारले नागरिकहरूलाई संलग्न हुन र परियोजनाहरूमा विचार दिन सजिलो बनाइदिनु पर्छ। ० समावेशी अभ्यासहरू गर्नुपर्छ। पिछडिएका वा सीमान्तकृत समुदायहरूलाई सहभागी गराउनु पर्छ। त्यसो गर्न सके बढी समानता र विविध दृष्टिकोण आउँछ। यसरी हुने प्रतिनिधित्वले विकास पनि समावेशी बनाउँछ। ० फिडब्याकको मेकानिज्म बनाउनु पर्छ। यसको स्थापनाले गर्दा नागरिकहरूले स्वयं थाहा पाउँछन् कि कसरी उनीहरूका विचारले निर्णयहरूलाई प्रभाव पार्छ। जसले सरकारसँगको विश्वासलाई बढाउँछ भने भविष्यका अन्य विकासे परियोजनाहरूमा हुने सहभागितालाई पनि यसले प्रोत्साहित गर्छ। निष्कर्ष : विकास परियोजनामा सार्वजनिक सहभागिता लोकतान्त्रिक शासन, परियोजनाको परिणाम सुधार र सामुदायिक विश्वासको निर्माणका लागि अत्यन्त महत्त्वपूर्ण छ। सफल विश्वव्यापी उदाहरणहरूबाट सिकेर र प्रभावकारी अभ्यासहरू लागू गरेर नेपालजस्ता देशहरूले निर्णय प्रक्रियामा नागरिक संलग्नतालाई बढावा दिन सक्नेछन्। जति जति समुदायहरू जटिल चुनौतीहरूको सामना गर्न पुग्छन्, त्यति नै सार्वजनिक सहभागिताको महत्त्व बढ्ने देखिन्छ। जसले दिगो विकास र सामाजिक एकताका लागि सार्वजनिक सहभागिता आवश्यक छ भन्ने बनाउँछ। समयक्रमसँगै सार्वजनिक सहभागिताको भविष्य अझ सुनिश्चित हुँदैछ। प्रविधिको उन्नत विकासले यसबाट महत्त्वपूर्ण परिवर्तन गर्न सकिन्छ भन्ने आधार तय भएका छन्। डिजिटल प्लेटफर्महरूको उदयले पब्लिक डिसिजन मेकिङमा नागरिकलाई संलग्न गराउने सन्दर्भमा क्रान्ति नै ल्याएको छ। अनलाइन फोरम, सोसल मिडिया र मोबाइल एप्लीकेसनहरूले रियल टाइम इन्टरर्याक्सन गराउँछ ताकि यसले नागरिकलाई सहभागी हुन, छलफल गर्न र निर्णय प्रक्रियामा सहजता ल्याउन मद्दत गर्छ। यस्ता थुप्रै कारणले सार्वजनिक सहभागिताको भविष्य उज्यालो छ। जसले वर्तमान आधुनिक विश्वका जटिल चुनौतीहरू समाधान गर्न महत्त्वपूर्ण भूमिका खेल्नेछ। यसरी नागरिकहरूलाई शासनको केन्द्रमा राखेर विकास गर्ने परिपाटीले देश विकासमा अब्बल परिणाम दिनेछ।"
कोदो : कठिन परिस्थितिको खाद्य समाधान,"कोदो जुन कठिन पर्यावरणीय परिस्थितिमा पनि उत्पादन गर्न सकिन्छ। कम लागत, पानी कम साथै उर्वर माटो नभएका ठाउँमा पनि यसको खेती सम्भव छ। नेपालमा कोदो चौथो महत्त्वपूर्ण अन्नको रूपमा परिचित छ। दुनियाँभरि क्यालोरी र प्रोटिनको लगभग आधा भाग केवल तीन बालीहरू गहुँ, धान र मकैबाट प्राप्त हुन्छ। जबकि केवल ३० प्रजातिका वनस्पतिले विश्वव्यापी खाद्य आवश्यकताको ९५ प्रतिशत आपूर्ति गर्छन्। तथ्यांकअनुसार, लगभग १२ हजार ६ सय ५० वनस्पति खाद्ययोग्य छन् भनेर वर्गीकृत गरिएको छ। यस्ता धेरै कम परिचित बालीहरू, जुन पहिले खाद्य र अन्य प्रयोजनका लागि प्रयोग गरिन्थे, हाल यी बालीहरू उपेक्षित अवस्थामा छन्। कृषि वैज्ञानिक, वनस्पति प्रजनक तथा नीतिनिर्माताहरूबाट पर्याप्त ध्यान प्राप्त गर्न सकेका छैनन्। यी बालीहरूको अज्ञात सम्भावना अझै पनि पूर्णरूपमा उपयोग भएको छैन। यदि उचित रूपमा उपयोग गरिएमा यी बालीहरूले खाद्य आपूर्ति, पहुँच, उपयोगिता र खाद्य सुरक्षामा स्थिरता, पोषण, स्वास्थ्य र आयस्तर सुधार गर्न मद्दत पुर्याउन सक्छन्। यस्तै, वातावरणीय सेवाहरूमा योगदान पुर्याउन सक्छन्। तर, केही बाधाले यी बालीहरूको उपयोगमा कमी ल्याएका छन्। उदाहरणका लागि, उपलब्धता सीमितता, उपभोगको सीमितता, छिट्टै बिग्रिने उत्पादन, कम उपभोक्ता जानकारी स्तर र नकारात्मक धारणा जस्तै खडेरीको खाना वा गरिबहरूको खाना भन्ने बुझाइ छ। कृषि प्रणालीहरूको विश्वव्यापीकरणले यस्ता नकारात्मक धारणा चाँडै फैलाएको छ। आधुनिक कृषि प्रविधिप्रति पनि यस्तै नकारात्मक धारणा रहेको पाइएको छ। उदाहरणका लागि गहुँ, मकै र धानजस्ता बालीहरूलाई उर्वरभूमि, प्रशस्त पानी आपूर्ति र अनुकूल मौसम चाहिन्छ। तर, कम उपयुक्त माटो, खराब भौतिक गुण भएका जमिन र वर्षा आधारित कार्यक्रमहरूसहित न्यूनतम उपायहरूमा पनि प्रयोग गरिन सक्ने हुनाले उपेक्षित बालीहरूको खेती सम्भव छ। यस्ता बालीहरू सजिलै भण्डारण गर्न सकिन्छ, पौष्टिक मूल्य अधिक हुन्छ। सामान्य प्रविधिबाट उत्पादन गर्न सकिन्छ। यी बालीहरू कम विकसित राष्ट्रहरू, विशेषगरी उष्ण क्षेत्रका निम्न आय भएका व्यक्तिहरूको आर्थिक आधार र खाद्य सुरक्षाका लागि महत्त्वपूर्ण हुन सक्छन्। उदाहरणका लागि, कोदोलाई उपेक्षित बाली मानिन्छ तर यो मुख्यत: एसिया र अफ्रिकी राष्ट्रहरूमा उत्पादन हुने बाली हो। यस्ता बालीहरूलाई उचित प्रवद्र्धन र प्रोत्साहन दिइएमा स्थानीय समुदाय र वातावरण दुवैका लागि लाभदायक सिद्ध हुन सक्छ। कोदो एक कम अनुसन्धान गरिएका बालीमध्ये पर्छ। यसका बारेमा थोरै मात्र औपचारिक रूपमा लेखिएको छ, सिकाइएको छ अनि विकासका पहलहरूमा समावेश गरिएको छ। यद्यपि, कोदोले खाद्य आपूर्ति, आहार, स्वास्थ्य र आम्दानी सुधारमा महत्त्वपूर्ण योगदान दिन सक्ने सम्भावना देखाएको छ। माथि नै भनिसकें, विशेषगरी कठिन माटो र प्रतिकूल मौसमी परिस्थितिहरूमा यो राम्रोसँग उत्पादन गर्न सकिन्छ। यो जिंक र ओर्थो फस्फोरसको कमी, कम वर्षा र हिमालय क्षेत्रको कमजोर पर्यावरणीय अवस्थाहरूमा पनि अनुकूलित छ। धान, मकै र गहुँपछि कोदो हिमालय क्षेत्रका लागि चौथो महत्त्वपूर्ण बाली हो। जहाँ जल आपूर्ति र उर्वर भूमिको अभावमा हुने भोकमरी सामान्य मानिन्छ। नेपालको खाद्य आपूर्ति र पोषण सुरक्षामा योगदान पुर्याउन कोदोले महत्त्वपूर्ण भूमिका खेल्न सक्छ। नेपालमा सन् २०३० सम्ममा खाद्यान्नको माग ८८५४ मिलियन मेट्रिकटन र वनस्पति तेलको माग १००७ मिलियन मेट्रिकटन हुने प्रक्षेपण गरिएको छ। यसको वृद्धि २२६५ वार्षिक उत्पादन दर र १३५ जनसंख्या वृद्धिका आधारमा गरिएको हो। कोदो उत्पादनका लागि मल प्रयोगलाई महत्त्वपूर्ण तत्त्वको रूपमा चिनाइएको छ। अनुसन्धानले देखाएको छ कि थोरै मात्रामा मलको प्रयोगले कोदो उत्पादनमा उल्लेखनीय वृद्धि गर्दछ। उदाहरणका लागि कुनै पनि समयमा मल प्रयोग गर्दा कोदो उत्पादनमा सकारात्मक असर देखिन्छ। अर्कोतर्फ बालीका अवशेषहरू र खनिज मल प्रयोगले कोदो उत्पादनमा उल्लेखनीय वृद्धि हुने उल्लेख गरेका छन्। जलवायु परिवर्तनले कोदो उत्पादनमा पारेको असरसम्बन्धी केही अनुसन्धानले देखाएका छन् कि भारी वर्षा र अत्यधिक गर्मीले कोदो उत्पादनमा नकारात्मक असर पार्न सक्छ। तर, न्यून वर्षा र मझौला तापक्रमले मध्य नेपालको कोदो उत्पादनमा सकारात्मक असर देखाएको छ। घाना, इथियोपिया र नेपालको उदाहरणले देखाएका छन् कि कोदोजस्ता बालीले जलवायु परिवर्तनको सामना गर्न सक्ने सामथ्र्य राख्छन्। त्यसैले, कोदोलाई हिमालय क्षेत्रका खाद्य सुरक्षाको स्थिर आधारको रूपमा अगाडि बढाउन कृषि व्यवस्थापन, पोषण सुधार र जलवायु अनुकूलन रणनीतिहरू आवश्यक छन्। यसले न्यून आय भएका ग्रामीण क्षेत्रका समुदायहरूको जीविका सुधार्न र खाद्य सुरक्षामा योगदान दिन सक्छ। कोदो बाली भण्डारणका लागि निकै उपयुक्त मानिन्छ। यसलाई प्राकृतिक अवस्थामै मुख्य खाना र पशु आहारको रूपमा संसारभर खपत गरिएको छ। कोदो कम उर्वर माटो र न्यून जल उपलब्धताका प्रतिकूल अवस्थामा खेती गर्न अनुकूल हुन्छ। यसले अफ्रिका र एसियाका केही क्षेत्रमा प्रतिकूल अवस्थामा पनि उच्च उत्पादन दिन सक्ने छोटो रोपाइँ अवधि भएकाले दैनिक आहारमा महत्त्वपूर्ण भूमिका खेल्छ। कोदो मुख्यत: सुक्खा र अर्धसुक्खा क्षेत्रका खाना र पशु आहारका लागि खेती गरिन्छ। कोदो खेती ४००५०० मिलिमिटर वार्षिक वर्षा हुने क्षेत्रमा र रासायनिक मल तथा महँगा कृषि इनपुटहरूको आवश्यकताबिनै गर्न सकिन्छ। जसले कठिन वातावरणमा काम गर्ने किसानहरूको पहुँच बाहिरका विकल्पलाई सहज बनाउँछ। यस्ता तथ्यहरूले देखाउँछन् कि कोदो उत्पादनको माध्यमबाट खाद्य अभाव कम गर्न सम्भव छ। नेपालमा धान, मकै र गहुँपछि कोदो चौथो महत्त्वपूर्ण अन्न हो। जसले पहाडी क्षेत्रमा जहाँ कृषि भूमि र खाद्य अभाव छ। किसानहरूको जीविका धान्न महत्त्वपूर्ण भूमिका खेल्छ। सन् २०३०, २०४० र २०५० मा नेपालमा खपत गर्न सकिने अन्नको अनुमानित उत्पादन क्रमश: ८८५४, १००७५ र ११४६ मिलियन मेट्रिकटन हुने प्रक्षेपण गरिएको छ। यो प्रक्षेपण सन् २०१९ लाई आधार वर्ष मान्दै प्रतिहेक्टर ३१० टन उत्पादन र वार्षिक २२६५ उत्पादन वृद्धिको स्थिर दर र १३५ जनसंख्या वृद्धिको आधारमा गरिएको हो। नेपाल १ सय २१ देशमध्ये ८१औं स्थानमा रहेको छ, जसले १९१ को ग्लोबल हंगर इन्डेक्स स्कोरका साथ मध्यम भोकमरीको संकेत गर्दछ। यस्तो अवस्थामा, अन्न बालीहरूको निर्धारणको अध्ययन महत्त्वपूर्ण देखिन्छ। नेपालमा आगामी दशकहरूमा खाद्यान्नको मागमा वृद्धि हुने प्रक्षेपण गरिएको छ। यो वृद्धि पूरा गर्न कोदोजस्ता बालीहरूको भूमिका महत्त्वपूर्ण हुनेछ। कोदो खेतीले सीमित स्रोतसाधनमा पनि किसानहरूको आय र पोषणमा सुधार ल्याउन सक्छ। साथै, कम लागतमा खेती गर्न सकिने भएकाले यसले न्यून आय भएका किसानहरूका लागि आर्थिक रूपमा समेत लाभदायक समाधान प्रदान गर्दछ। भविष्यमा, कोदो खेतीको अध्ययनले नीति निर्माण, खाद्य सुरक्षाको रणनीति र कृषि प्रणाली सुधारका लागि आधार तयार गर्न सहयोग पुर्याउन सक्छ। यसले नेपालको खाद्यान्न संकट समाधान गर्न कोदो खेतीको महत्त्व अझ स्पष्ट रूपमा देखाएको छ।"
निर्वाचनसम्बन्धी कानुनमा व्यापक संशोधनको प्रस्ताव,"काठमाडौं : प्रतिनिधिसभा वा प्रदेशसभा सदस्यका लागि हुने प्रत्यक्ष निर्वाचन प्रणालीतर्फ उम्मेदवारी दिँदा कम्तीमा ३३ प्रतिशत महिलाले उम्मेदवारी दिनुपर्ने अनिवार्य गरिँदै छ। निर्वाचन व्यवस्थापन विधेयकको मस्यौदामा उम्मेदवार उठाउँदा नै एकतिहाइ महिला हुनै पर्ने व्यवस्थाको प्रस्ताव गरिएको छ। मस्यौदामा स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक महिला उम्मेदवार, तर एउटा पदमा मात्र उम्मेदवारी दिँदा महिलाले उम्मेदवारी दिनुपर्ने व्यवस्था गरिएको छ। दलले सम्बन्धित स्थानीय तहमा उम्मेदवारी दिने सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार हुनुपर्ने छ, मस्यौदामा भनिएको छ। यस प्रावधानविपरीत उम्मेदवारी दिने राजनीतिक दलको सम्बन्धित खण्डबमोजिमको सबै उम्मेदवारी रद्द हुनेछ। उम्मेदवारको बन्दसूची तयार गर्दा कुल उम्मेदवारको कम्तीमा ५० प्रतिशत महिला उम्मेदवार समावेश गर्नुपर्ने छ। मस्यौदाअनुसार स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार, तर एउटा पदमा मात्र उम्मेदवारी दिँदा महिलाले उम्मेदवारी दिनुपर्ने छ। उम्मेदवारको बन्दसूची तयार गर्दा प्रत्येक राजनीतिक दलले समानुपातिक निर्वाचन प्रणालीअन्तर्गत निर्वाचित हुने कुल सदस्य संख्याको कम्तीमा २५ प्रतिशत सदस्यका लागि उम्मेदवारी दिने गरी बन्दसूची तयार गर्नुपर्ने छ, मस्यौदामा उल्लेख छ। निर्वाचन आयोगको २०८० असार १८ को बैठकले निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन तयार गरिएको विधेयक निर्वाचन व्यवस्थापन विधेयक को मस्यौदामा सरकारमार्फत संसद्मा पेस गर्ने निर्णय गरेको थियो। संविधान, सर्वोच्च अदालतबाट भएका निर्देशनात्मक आदेश, अन्तर्राष्ट्रिय अभ्यास र विगतका अनुभवका आधारमा साविकको निर्वाचनसम्बन्धी कानुनमा परिमार्जन गरी निर्वाचनको नयाँ कानुन निर्माणका लागि मस्यौदा बनाइएको हो। निर्वाचनसम्बन्धी कानुनलाई संशोधन र एकीकरण गर्न बनेको विधेयक गृह मन्त्रालयमार्फत संसद्मा पेस गर्ने निर्णय आयोगले गरेको थियो। यो मस्यौदा कानुन, न्याय तथा संसदीय मामिला मन्त्रालयमा छ। यही हिउँदे अधिवेशनमा पेस गर्र्ने तयारी छ। कानुनमै निर्वाचनको मिति तोकियो : सबै आइतबार कानुनमार्फत नै अब निर्वाचनको मिति तोकिने भएको छ। मस्यौदामा प्रतिनिधिसभा, प्रदेशसभा, राष्ट्रियसभा र स्थानीय तहको निर्वाचन आइतबार नै गर्ने प्रस्ताव गरिएको छ। प्रतिनिधिसभाका सदस्य वा प्रदेशसभाका सदस्यको निर्वाचन त्यस्तो सभाको अन्तिम निर्वाचन परिणाम घोषणा भएको चार वर्ष ११ महिनापछिको पहिलो आइतबार गर्ने प्रस्ताव गरिएको छ । राष्ट्रियसभा सदस्यको निर्वाचन कार्यकाल समाप्त हुने एक महिना अघिको पहिलो आइतबार गरिनेछ। स्थानीय तहका प्रमुख, उपप्रमुख, अध्यक्ष, उपाध्यक्ष, वडा अध्यक्ष र वडा सदस्यको निर्वाचन परिणाम घोषणा भएको ४ वर्ष ११ महिना पछिको पहिलो आइतबार नै गरिने व्यवस्था प्रस्ताव गरिएको छ। स्थानीय तहका सदस्यको निर्वाचनका लागि प्रमुख र उपप्रमुख, अध्यक्ष र उपाध्यक्ष, वडा अध्यक्ष र वडा सदस्यका लागि दुई छुट्टाछुट्टै मतपत्रको व्यवस्था गरिने छ। यो व्यवस्थाको अभ्यास हालै भएको स्थानीय तहको उपनिर्वाचन गरिएको थियो। संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने व्यवस्थाको प्रस्ताव गरिएको छ। निर्वाचनमा उम्मेदवार हुने व्यक्तिले मनोनयनपत्र पेस गर्दा सिलबन्दी गरी आफू र आफ्नो परिवारका सदस्यको नाममा रहेको सम्पत्ति विवरण पेस गर्नुपर्ने छ। मस्यौदाअनुसार उम्मेदवारले मनोनयनपत्र पेस गर्दा निर्वाचन प्रयोजनका लागि प्रयोग गर्ने बैंक खाताको विवरण, निर्वाचनको प्रयोजनका लागि खर्च गर्ने अनुमानित रकम तथा त्यसको स्रोत उल्लेख गरी निर्वाचन प्रयोजनका लागि खर्च गर्ने रकम तथा आर्थिक सहयोगबापत प्राप्त रकम उक्त खातामा जम्मा गर्ने र निर्वाचन प्रयोजनका लागि सोही खाताबाट मात्र खर्च गर्ने प्रतिबद्धता तोकिएको ढाँचामा पेस गर्नुपर्ने छ। मस्यौदामा प्रस्तावित नयाँ व्यवस्थाहरू १ मतदाता नामावली संकलन तथा अद्यावधिक गर्ने कार्य निर्वाचन कार्यालय वा सम्बन्धित स्थानीय तहमार्फत विद्युतीय माध्यमबाट नियमित रूपमा गर्ने। २ कुनै पनि नेपाली नागरिकले आफू स्थायी बसोबास गरेको वडाको मतदाता नामावलीमा नाम दर्ता हुने गरी कुनै पनि निर्वाचन कार्यालयबाट गर्न सक्ने। ३ कसैले मतदाता नामावलीमा एकाघरको बाबु, आमा, पति वा पत्नीको नाम समावेश भएको वडाको मतदाता नामावलीमा आफ्नो नाम दर्ता गराउन वा स्थानान्तर गराउन सक्ने। ४ कसैले मतदाताको नाम एकभन्दा बढी स्थानको मतदाता नामावलीमा समावेश भएको देखिएमा नाम दर्ता अधिकारी समक्ष निवेदन दिनुपर्ने र यसरी दोहोरो परेको पाइएमा हटाउने। ५ मतदाता नामावली तयार गर्ने प्रयोजनका लागि विदेशमा रहेका नेपाली नागरिकको विवरण संकलन गर्ने। ६ निर्वाचन हुने दिन, मतदानको समय र निर्वाचन प्रचार प्रसारको अवधि विधेयकमा नै राखिएको। ७ मतदान हुने दिनभन्दा चौबिस घण्टा अघिदेखि मतदानको काम पूरा नभएसम्मको अवधिलाई मौन अवधि मानिनेछ। यस अवधिमा कुनै उम्मेदवार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले कुनै सभा बोलाउन वा आयोजना गर्न, जुलुस निकाल्न वा प्रदर्शन गर्न वा नाराबाजी गर्न, कुनै प्रकारको अन्तरक्रिया, गोष्ठी वा सेमिनार गर्न, सामाजिक सञ्जाल, अनलाइन, छापा वा अन्य कुनै माध्यमबाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचारप्रसारका सामग्री पोस्ट वा सेयर गर्न वा गराउन वा अन्य कुनै पनि प्रकारले प्रचारप्रसार गर्न वा गराउन नहुने। ८ मुख्य निर्वाचन अधिकृतको व्यवस्था हटाइएको छ। निर्वाचनमा नेपाल न्याय सेवाका राजपत्रांकित प्रथम श्रेणी वा द्वितीय श्रेणीका अधिकृत, समानुपातिक निर्वाचनका लागि आयोगको सचिव र स्थानीय तहका सदस्यको निर्वाचनका लागि नेपाल न्याय सेवा वा संघीय निजामती सेवा वा प्रदेश निजामती सेवाको राजपत्रांकित प्रथम श्रेणीको अधिकृत वा राजपत्रांकित द्वितीय श्रेणीको अधिकृतलाई निर्वाचन अधिकृत नियुक्ति गर्ने व्यवस्था गरिएको। ९ उम्मेदवारको योग्यताअयोग्यतासम्बन्धी विस्तृत व्यवस्था गरी थप स्पष्ट गरिएको छ। भ्रष्टाचारसम्बन्धी कसुरमा मुद्दा दायर भएको वा सुरु अदालतबाट भ्रष्टाचार ठहर भई पुनरावेदनको रोहवरमा मुद्दा विचाराधीन रहेको ठगी, किर्ते, अपहरण वा शरीर बन्धक, व्यक्ति बेपत्ता पार्नेसम्बन्धी कसुर, यातना, क्रुर तथा अमानवीय तरिकाले वा नियन्त्रणमा लिई ज्यान मारेको, जाति हत्या, बिस्फोटक पदार्थ वा नैतिक पतन देखिने अन्य फौजदारी कसुरमा कसुरदार ठहर भएको प्रचलित कानुनबमोजिम कुनै कम्पनी वा संस्था कालो सूचीमा रहेकोमा त्यस्तो सूची कायम रहँदाका बखत त्यस्तो कम्पनी वा संस्थाको सञ्चालक, पदाधिकारी वा प्रमुख कार्यकारी अधिकृतको पदमा बहाल रहेको कुनै सहकारी संस्थाको सञ्चालक पदमा रही प्रचलित कानुनविपरीत आर्थिक हिनामिना गरी त्यस्तो सहकारी संस्थालाई हा िनोक्सानी पुयाएको कुनै अदालत, न्यायिक वा अर्धन्यायिक निकायको फैसलाबाट ठहर भएको कैद वा जरिबाना असुलउपर हुन बाँकी भएको वा तिर्नु बुझाउनुपर्ने क्षतिपूर्ति नतिरेको अन्तिम लेखा परीक्षणबाट रकम असुल गर्नुपर्ने गरी व्यक्तिगत रूपमा बेरुजु कायम भएकोमा त्यस्तो रकम नबुझाएको प्रचलित कानुनबमोजिम भुक्तानी गर्नुपर्ने कर भुक्तानी नगरेको कुनै स्थानीय तह सदस्यको निर्वाचन भए त्यस्तो स्थानीय तह अन्तर्गतको कुनै ठेक्कामा संलग्न भई मनोनयनपत्र दाखिला गर्नुपर्ने अघिल्लो दिनसम्म पूरा गरिसक्नुपर्ने काम पूरा नगरेको अन्तिम लेखा परीक्षणबाट रकम असुल गर्नुपर्ने गरी व्यक्तिगत रूपमा बेरुजु कायम भएकोमा त्यस्तो रकम नबुझाएको प्रचलित कानुनबमोजिम पक्राउ पुर्जी जारी भएकोमा पक्राउ हुन नसकी फरार रहेको वा अदालतले थुनामा राख्ने गरी आदेश दिएकोमा त्यस्तो आदेश कायम रही थुनामा नबसेको। १० संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने। ११ प्रतिनिधिसभा सदस्य वा प्रदेशसभा सदस्यमा समानुपातिक निर्वाचन प्रणालीबाट दुई पटक निर्वाचित भइसकेको व्यक्ति सोही निर्वाचन प्रणालीबमोजिम हुने निर्वाचनमा उम्मेदवार हुन नसक्ने। १२ स्थानीय तहको सदस्य पदमा बहाल रहेको व्यक्तिले त्यस्तो पदबाट राजीनामा नदिई स्थानीय तहको कुनै पनि पदमा उम्मेदवार हुन सक्ने नसक्ने। तर, गाउँसभा वा नगरसभाको सदस्य पदमा बहाल रहेको व्यक्ति गाउँ कार्यपालिका वा नगर कार्यपालिका वा जिल्ला समन्वय समितिको निर्वाचनमा उम्मेदवार हुन यो उपदफाको व्यवस्थाले बाधा पारेको मानिने छैन। १३ यस ऐनबमोजिम निर्वाचन खर्चको विवरण पेस गर्नुपर्ने दायित्व भएको व्यक्तिले निर्धारित समयभित्र त्यस्तो विवरण नबुझाएमा त्यस्तो व्यक्ति छ वर्षसम्म यस ऐनबमोजिम हुने निर्वाचनमा उम्मेदवार हुन नसक्ने। १४ कुनै एक राजनीतिक दलको सदस्य रहेको व्यक्ति त्यस्तो दलको सदस्य पद त्याग नगरी अर्को राजनीतिक दलको तर्फबाट उम्मेदवार हुन नसक्ने। १५ प्रतिनिधिसभा सदस्य वा प्रदेशसभा सदस्य पदमा बहाल रहेको व्यक्ति सोही पदका लागि हुने निर्वाचनमा उम्मेदवार भएमा मनोनयनपत्र दर्ता भएपछि स्वतः त्यस्तो पदबाट पदमुक्त भएको मानिने। १६ उम्मेदवारको अयोग्यता सम्बन्धमा प्रमाण समेतको अध्ययन र जाँचबुझ गरी आयोगले निर्वाचनका लागि मतदान प्रारम्भ हुनुभन्दा कम्तीमा चौबीस घण्टा अघि त्यस सम्बन्धमा निर्णय गरी सम्बन्धित निर्वाचन अधिकृतलाई सूचना दिनुपर्ने। १७ राष्ट्रपति वा उपराष्ट्रपति, संघीय संसद, प्रदेशसभा सदस्य र स्थानीय तहको सदस्य पदको निर्वाचनमा निर्वाचित कुनै व्यक्तिको अयोग्यतासम्बन्धी विषयमा उजुरी परेमा सम्बन्धित अदालतले त्यस्तो मुद्दा छ महिनाभित्र कारबाही र किनारा गर्नुपर्ने। १८ प्रतिनिधिसभा वा प्रदेशसभा सदस्यका लागि पहिलो हुने निर्वाचित हुने निर्वाचन प्रणालीतर्फ उम्मेदवारी दिँदा त्यस्तो दलले जति निर्वाचन क्षेत्रमा उम्मेदवारी दिने हो त्यसको कम्तीमा ३३ प्रतिशत महिलाले उम्मेदवारी दिनुपर्ने। १९ स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार, तर एउटा पदमा मात्र उम्मेदवारी दिँदा महिला उम्मेदवार दिनुपर्ने। २० दलले सम्बन्धित स्थानीय तहमा उम्मेदवार दिने सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार दिनुपर्ने। २१ महिला उम्मेदवारीको प्रावधानविपरीत उम्मेदवारी दिने राजनीतिक दलको सम्बन्धित खण्डबमोजिमको सबै उम्मेदवारी रद्द हुने। २२ निर्वाचन कार्यक्रमबमोजिम उम्मेदवार मनोनयन गर्ने दिन कुनै वडामा दलित महिला सदस्य उम्मेदवार मनोनयन नभई पद रिक्त हुने अवस्था भएमा त्यस्तो पदमा अल्पसंख्यक महिला उम्मेदवार हुन सक्ने गरी निर्वाचन अधिकृतले कार्यक्रम तयार गरी प्रकाशन गर्नुपर्ने। २३ उम्मेदवार हुने व्यक्तिले आफ्नो शैक्षिक योग्यता, अनुभव, उम्मेदवार हुनुअघि सार्वजनिक जवाफदेहीको पदमा बहाल रहेको भए सोको विवरण, हासिल गरेको महत्वपूर्ण उपलब्धिलगायत तोकिएबमोजिमको विवरण तथा आफू निर्वाचनमा उम्मेदवार हुन कानुनअनुसार योग्य रहेको र कानुनअनुसार अयोग्य नरहेको स्वघोषणा गरी निर्वाचन अधिकृतले खोजेका बखत उपस्थित हुने प्रतिबद्धतासहित आफ्नो मञ्जुरी लेखी सहीछाप गर्नुपर्ने। २४ मनोनयनपत्रसाथ पेस गर्ने कागजात वा विवरण वा प्रतिबद्धता तथा स्वघोषणाको जिम्मेवारी उम्मेदवार आफैंले लिनुपर्ने। २५ निर्वाचनमा उम्मेदवार हुने व्यक्तिले मनोनयनपत्र पेस गर्दा शिलबन्दी गरी आफू र आफ्नो परिवारका सदस्यको नाममा रहेको सम्पत्ति विवरण पेस गर्नुपर्ने। २६ निर्वाचन अधिकृतले उम्मेदवारले पेस गरेको व्यक्तिगत विवरण आफ्नो कार्यालयमा प्रकाशन गरी आयोगमा समेत पठाउनु पर्ने र आयोगले सबै उम्मेदवारको व्यक्तिगत विवरण आयोगको वेबसाइटमा राख्ने। २७ राजनीतिक दलको तर्फबाट उम्मेदवार मनोनयनको औपचारिक पत्र प्रदान गर्ने अधिकार देहायको पदाधिकारी वा सदस्यलाई हुने। संघीय संसद्को सदस्यका लागि केन्द्रीय कार्यकारिणी समितिले तोकेको त्यस्तो समितिको पदाधिकारी वा सदस्य प्रदेशसभाको सदस्यका लागि केन्द्रीय कार्यकारिणी समितिले तोकेको प्रदेश कार्यकारिणी समितिको पदाधिकारी वा सदस्य स्थानीय तहको सदस्यको लागि केन्द्रीय कार्यकारिणी समितिले तोकेको प्रदेश वा जिल्ला कार्यसमितिको पदाधिकारी वा सदस्य। उम्मेदवारको मनोनयन दर्ता गर्ने सम्बन्धमा राजनीतिक दलले आयोगलाई उपलब्ध गराइएको दलको औपचारिक पत्र प्रदान गर्ने पदाधिकारी वा सदस्यको विवरण र निजको दस्तखतको नमुना परिवर्तन हुन नसक्ने। कुनै दलले निर्वाचन गर्नुपर्ने पद संख्याभन्दा बढी औपचारिक पत्र वितरण गरी त्यस्तो दलको तर्फबाट मनोनयनपत्र दर्ता भएकोमा त्यसरी दर्ता भएको सबै मनोनयन पत्र रद्द हुने। ३० उम्मेदवारको बन्दसूची तयार गर्दा प्रत्येक राजनीतिक दलले समानुपातिक निर्वाचन प्रणालीअन्तर्गत निर्वाचित हुने कुल सदस्य संख्याको कम्तीमा २५ प्रतिशत सदस्यका लागि उम्मेदवारी दिने गरी बन्दसूची तयार गर्नुपर्ने छ। र, त्यसरी उम्मेदवारको बन्दसूची तयार गर्दा कुल उम्मेदवारको कम्तीमा ५० प्रतिशत महिला उम्मेदवार समावेश गर्नुपर्ने। ३१ राजनीतिक दलले कानुनबमोजिम उम्मेदवारको बन्दसूची तयार गर्दा भूगोल र प्रादेशिक सन्तुलनलाई समेत ध्यान दिई जनसंख्याकोे आधारमा प्रतिनिधिसभा सदस्यको निर्वाचनको हकमा अनुसूची३ मा उल्लेख भएबमोजिम र प्रदेशसभा सदस्यको निर्वाचनको हकमा अनुसूची४ मा उल्लेख भएबमोजिम प्रतिनिधित्व हुने गरी समावेशी सिद्धान्तको आधारमा तोकिएको ढाँचामा तयार गर्नुपर्ने र त्यस्तो सूचीमा अपांगता भएका व्यक्ति, लैंगिक तथा यौनिक अल्पसंख्यकलाई समेत समावेश गर्नुपर्ने। ३२ उम्मेदवारको बन्दसूची राजनीतिक दलले निर्वाचन कार्यक्रममा उल्लिखित समयभित्र निर्वाचन अधिकृतको कार्यालयमा पेस गरेपछि उम्मेदवारको मनोनयन भएको मानिने र त्यसरी पेस गरेपछि सम्बन्धित राजनीतिक दल र आयोगले त्यस्तो सूची सार्वजनिक गर्नुपर्ने। ३३ समानुपातिक निर्वाचन प्रणालीतर्फ कम्तीमा एक जना सदस्य पनि निर्वाचित नभएको राजनीतिक दलले पेस गरेको उम्मेदवारको बन्दसूची निर्वाचनको अन्तिम परिणाम प्रकाशन भए पछि स्वतः रद्द हुने। ३४ दलित, महिला, तोकिएको अपांगता भएको व्यक्ति, आर्थिक रूपले विपन्न वा लैंगिक तथा यौनिक अल्पसंख्यक समुदायको उम्मेदवार भए धरौटी रकममा ५० प्रतिशत छुट हुने। ३५ स्थानीय तहका सदस्यको निर्वाचनका लागि प्रमुख र उपप्रमुख वा अध्यक्ष र उपाध्यक्ष पदका लागि र वडा अध्यक्ष र वडा सदस्यका लागि दुई छुट्टाछुट्टै मतपत्रको व्यवस्था गरिने। ३६ प्रतिनिधिसभा सदस्यको समानुपातिक निर्वाचन प्रणाली अन्तर्गत हुने निर्वाचनका लागि निर्वाचन कार्यमा खटिएका कर्मचारी वा सुरक्षाकर्मी, निर्वाचन पर्यवेक्षक, विदेश भ्रमणमा जाने र कुनै व्यापार, व्यवसाय, रोजगारी वा स्वास्थ्योपचार गराई रहेका मतदाताले तोकिएको मतदान केन्द्रमा उपस्थित भई अग्रिम मतदान गर्न सक्ने। ३७ मतदान स्थलमा समेत आवश्यक प्रबन्ध गरी मतगणना गर्न सकिने। ३८ निर्वाचनमा दुई वा सोभन्दा बढी उम्मेदवारले प्राप्त गरेको मत बराबर भएमा निविदा मतपत्र गणना गर्ने। ३९ प्रतिनिधिसभा सदस्य, प्रदेशसभा सदस्य वा स्थानीय तहका सदस्यको पदावधि गणना गर्दा निर्वाचन भएको दिनबाट गणना गरिने। ४० प्रतिनिधिसभा सदस्य वा प्रदेशसभा सदस्यको निर्वाचनका लागि उम्मेदवारी दाखिला गर्ने दिनदेखि त्यस्तो सभाको कार्यकाल स्वतः समाप्त भएको मानिने। ४१ स्थानीय तहको सदस्यको निर्वाचनमा उम्मेदवारी दाखिला गर्ने सदस्यको पदावधि निजले उम्मेदवारी दाखिल गरेको दिन देखि स्वतः समाप्त भएको मानिने। ४२ आयोगले निर्वाचन खर्चको सीमा तोक्दा भौगोलिक क्षेत्रको बिकटता वा दूरी, मतदान केन्द्रको संख्या, मतदाताको संख्या र यातायातको साधनको उपलब्धता समेतको आधारमा फरक फरक क्षेत्रमा निर्वाचन खर्चको सिमा फरकफरक हुने गरी तोक्न सक्ने। र, राजनीतिक दल वा उम्मेदवारले निर्वाचन प्रचारप्रसारमा भएको आम्दानी र खर्चको विवरण सम्बन्धित सबैको जानकारीका लागि सार्वजनिक गर्नुपर्ने। ४३ उम्मेदवारले मनोनयन पत्र पेस गर्दा निर्वाचन प्रयोजनको लागि प्रयोग गर्ने बैंक खाताको विवरण, निर्वाचनको प्रयोजनको लागि खर्च गर्ने अनुमानित रकम तथा त्यसको स्रोत उल्लेख गरी निर्वाचन प्रयोजनका लागि खर्च गर्ने रकम तथा आर्थिक सहयोगबापत प्राप्त रकम त्यस्तो खातामा जम्मा गर्ने र निर्वाचन प्रयोजनका लागि सोही खाताबाट मात्र खर्च गर्ने कुराको प्रतिबद्धता तोकिएको ढाँचामा पेस गर्नुपर्ने। ४४ प्रतिनिधिसभा सदस्यको समानुपातिक निर्वाचन प्रणालीअन्तर्गत हुने निर्वाचनका लागि देहायका मतदाताले निर्वाचन हुने दिनभन्दा अघि नै आयोगले तोकेको दिन र तोकेको मतदान केन्द्रमा उपस्थित भई अग्रिम मतदान गर्न सक्ने। निर्वाचन कार्यमा खटिएका कर्मचारी वा सुरक्षाकर्मी, मतदान हुने दिन निर्वाचन पर्यवेक्षण गर्न जाने निर्वाचन पर्यवेक्षक मतदान हुने दिन वा सोभन्दा अघिदेखि मतदान हुने दिनसम्म विदेश भ्रमण गर्ने मतदाता, कुनै व्यापार, व्यवसाय, रोजगारी वा स्वास्थ्योपचारका कारणले आफ्नो मतदाता नामावली रहेको वडामा उपस्थित भई मतदान गर्न असमर्थ हुने मतदाता। ४५ आयोगले नेपाल राजपत्रमा सूचना प्रकाशन गरी तोकेको निर्वाचन वा निर्वाचन क्षेत्रमा विद्युतीय उपकरण प्रयोग गरी मतदान गर्ने व्यवस्था मिलाउन सक्ने। ४६ आयोगले विदेशमा रहेका मतदाता नामावलीमा नाम समावेश भएका व्यक्तिलाई सम्बन्धित मुलुकमा रहेको वा सम्बन्धित मुलुकका लागि तोकिएको नेपाली कूटनीतिक नियोगको सहयोगमा सोही मुलुकबाटै मतदान गर्न पाउने व्यवस्था मिलाउन सक्ने र त्यस्ता मतदाताले प्रतिनिधिसभाको समानुपातिकतर्फको निर्वाचन प्रणालीअनुसार हुने निर्वाचनमा तोकिएबमोजिम मतदान गर्न सक्ने। ४७ सूचना प्रविधि (अनलाइन) को प्रयोग गरी मतदान गर्दा वा गराउँदा मतदाताले गरेको मतदानको गोपनियता भंग हुँदैन भन्ने कुरामा आयोग विश्वस्त भएमा त्यस्तो प्रविधिमार्फत निर्वाचनमा मतदान गराउन बाधा नपर्ने। ४८ निर्वाचनमा सम्भव भएसम्म स्वदेशी सामग्रीको प्रयोग गर्ने। ४९ कुनै मतदाताले कुनै पनि उम्मेदवारलाई निजको समर्थन नरहेको भनी मतदान गर्न चाहेमा आयोगले कुनै पनि उम्मेदवारलाई समर्थन नरहने नोटा गरी मतदातालाई तोकिएबमोजिम मतपत्रमा मतदानको व्यवस्था गर्ने र यस्तो मतपत्र गणना गर्दा कुनै पनि उम्मेदवारलाई समर्थन नरहेको मतसंख्या त्यस्तो निर्वाचनमा मतदान भएको कुल सदर मतको ५० प्रतिशतभन्दा बढी भएमा त्यस्तो निर्वाचन रद्द हुने। साथै, त्यसरी निर्वाचन रद्द भई पुनः निर्वाचन हुने भएमा नोटाबाट अस्वीकृत भएका व्यक्ति पुनः उम्मेदवार हुन अयोग्य हुने। ५० आयोगले मतदाता नामावली संकलन तथा अध्यावधिक गर्ने, मतदानस्थल तथा मतदान केन्द्रको निर्धारणका लागि परामर्श दिने तथा मतदान केन्द्रको व्यवस्थापनमा सहयोग तथा सहजीकरण गर्ने र निर्वाचन वा मतदाता शिक्षा कार्यक्रम सञ्चालन गर्ने कार्यका लागि स्थानीय तहको भूमिका र जिम्मेवारी तोक्ने। ५१ प्रतिनिधिसभा, प्रदेशसभा वा स्थानीय तहका सदस्यको निर्वाचनका दिन मतदान प्रक्रियालाई सहज बनाउन सार्वजनिक यातायातको आवश्यक व्यवस्थापन गर्ने। ५२ कसैले पनि मतदान हुने दिनभन्दा चौबिस घण्टा अघिदेखि मतगणनाको काम पूरा नभएसम्म सामाजिक सञ्जाल वा विद्युतीय माध्यमको प्रयोग गरी कुनै राजनीतिक दल वा उम्मेदवारको पक्ष वा विपक्षमा प्रचारप्रसार गर्न नहुने। ५३ मुद्दाको कारबाही तथा किनारा गर्ने अधिकार एक वर्षसम्म कैद हुने कसुरको हकमा प्रमुख जिल्ला अधिकारीलाई र एक वर्षभन्दा बढी कैद हुने कसुरको हकमा जिल्ला अदालतलाई हुने। ५४ निर्वाचन कसुरसम्बन्धी मुद्दा मुलुकी फौजदारी कार्यविधि संहिताको अनुसूची१ मा परेको मानिने। ५५ निर्वाचन कसुरसम्बन्धी मुद्दामा हुने दण्ड जरिवानालाई समसामयिक रूपमा परिमार्जन गरिएको। ५६ कुनै जिल्लामा एक स्थानीय तहमा मात्र अध्यक्ष, उपाध्यक्ष, प्रमुख, उपप्रमुख वा वडाअध्यक्ष पदको उपनिर्वाचन गर्नुपर्ने भएमा त्यस्तो उपनिर्वाचनको प्रयोजनका लागि सम्बन्धित जिल्लाको निर्वाचन अधिकारीलाई निर्वाचन अधिकृतको रूपमा नियुक्त गर्न सक्ने। ५७ आयोगले राष्ट्रपति तथा उपराष्ट्रपति, संघीय संसद्का सदस्य, प्रदेशसभाका सदस्य, अध्यक्ष, उपाध्यक्ष, प्रमुख तथा उपप्रमुख, वडा अध्यक्ष र वडा सदस्य पदमा निर्वाचित पदाधिकारीको नाम, थर र वतनको विवरणको सूचना नेपाल राजपत्रमा प्रकाशन गर्नुपर्ने। ५८ प्रतिनिधिसभाको सदस्य वा प्रदेशसभाको सदस्यको निर्वाचनका लागि सम्बन्धित निर्वाचन क्षेत्रभित्रको स्थानीय तहको वडामा स्थायी बसोबास भएको व्यक्ति हुनुपर्ने। थ्रेसहोल्डमा यस्तो छ व्यवस्था चर्चामा रहेको थ्रेस होल्डको विषयमा प्रस्तावित कानुनमा पुरानै व्यवस्था छ। संघमा ३ र प्रदेशमा डेढ प्रतिशत प्रावधानलाई निरन्तरता दिँदै प्रस्ताव गरिएको छ। तर, नेपाली कांग्रेस र नेकपा एमालेले थ्रेस होल्डको प्रावधान बढाउनुपर्ने बताउँदै आएका छन्। उनीहरूले ५ प्रतिशत संघ र ३ प्रतिशत प्रदेशमा हुनुपर्ने विषय उठाइरहेका छन्। प्रमुख निर्वाचन आयुक्त दिनेशकुमार थपलियाले थ्रेस होल्डको विषय दुईवटा कानुनमा व्यवस्था रहेको बताए । पहिलो प्रतिनिधिसभा र प्रदेशसभामा समानुपातिक तर्फबाट प्रतिनिधित्व गर्ने सवालमा र दोस्रो कुनै पनि राष्ट्रिय पार्टी हो कि प्रादेशिक पार्टी हो कि स्थानीय तहको पार्टी हो भन्ने वर्गीकरण गर्ने विषयमा थ्रेस होल्ड सम्बन्धित छ, उनले भने, योभन्दा पहिले प्रतिनिधित्वको विषयमा संघमा तीन प्रतिशत र प्रदेशमा डेढ प्रतिशत हुनुपर्ने र प्रत्यक्षतर्फ एकएक सिट जित्नुपर्ने व्यवस्था थियो। संघ र प्रदेशको फरकफरक प्रतिशत राख्नु हुँदैन भन्ने आयोगको धारण थियो। केन्द्र भनेको देशभरीको हो, प्रदेश भनेको प्रदेशभरिको हो। प्रदेश र संघका लागि एउटै थ्रेस होल्ड राख्नुपर्छ भन्ने आयोगको धारण थियो। उनले कानुनको मस्यौदा बनाउन सबैसँग छलफल गरेर पुरानै व्यवस्था प्रस्ताव गरिएको बताए। थ्रेसहोल्ड राजनीतिक विषय भएकाले पुरानो व्यवस्था जे थियो त्यही व्यवस्थालाई हामीले मस्यौदामा राखेका छौं, उनले भने।"
"देश सरकारले चलाउने हो, संयन्त्रले हैन : शेखर कोइराला","विराटनगर : नेपाली कांग्रेसका नेता डाक्टर शेखर कोइरालाले देश संयन्त्रले नभइकन सरकारले चलाउनुपर्ने बताएका छन्। प्रधानमन्त्री केपी शर्मा ओलीले संयन्त्रबाट देश चलान खोजिरहेको उनको आरोप छ। देश सरकारले चलाउने हो। संयन्त्रले हैन। तर, यहाँ संयन्त्रमार्फत प्रधानमन्त्रीले चलाउन खोजेजस्तो देखिन्छ, विराटनगरस्थित कोइराला निवासमा बुधबार बिहान नेपाल प्रेस युनियन मोरङले आयोजना गरेको पत्रकार भेटघाटमा कोइरालाले भने। उनी भन्छन्, डेमोक्रेटिक सिस्टममा संयन्त्रले देश चलाउने नभइ सरकारले चलाउने हो। संयन्त्रले देश चलाउन खोज्दै हुनुहुन्छ प्रधानमन्त्री। यो गलत हो। बिलकुल गलत हो। नेपाली कांग्रेस र नेकपा (एमाले)को गठबन्धन सरकार बनेपछि दुई दलले सरकार सञ्चालनका लागि भनेर संयुक्त संयन्त्र बनाएका छन्। प्रदेश तहमा पनि संयन्त्र छन्। ती संयन्त्रले सरकार सञ्चालनमा सहजीकरण गर्ने भनिएको छ। कोशीमा बनेको संयन्त्रले केही दिनअघि सरकारलाई बजेट पुनरावलोकन गर्न निर्देशन दिएको थियो। तर, बजेट पुनरावलोकन नहुने भएको छ। दुई दलले वडा तहसम्म संयन्त्र बनाएर काम गर्ने सहमति गरेका छन्। डाक्टर कोइरालाले संयन्त्र बनाउने काम गलत भएको टिप्पणी गरे। २०५१ सालमा एमालेको सरकार थियो। त्यो बेला सचिवको कोठामा एक जना एमालेको आधिकारिक व्यक्ति बस्नु हुन्थ्यो। हामीजस्तो मान्छे जाँदाखेरी उहाँको के काम छ ? भन्दै सोध्नुहुन्थ्यो। फेरि संयन्त्रले त्यही गर्न खोजिरहेको छ, उनले भने। संयन्त्र कम्युनिस्ट मुलुकमा मात्रै हुने उनको जिकिर छ। संवैधानिक प्रावधानको दुरुपयोग गरेर अध्यायदेश ल्याइयो डा कोइरालाले संवैधानिक प्रावधानको दुरुपयोग गरेर सरकारले अध्यादेश ल्याएको बताए। देशै नचल्ने अवस्थामा मात्रै ल्याउनुपर्नेमा अध्यादेश ल्याउनसक्ने प्रावधानको दुरुपयोग गरिएको उनको भनाइ छ। अध्यादेश के हो भने संविधानमा जुन प्रावधान छ। त्यो एकदम देशै नचल्ने अवस्थामा मात्रै ल्याउनु पर्ने हो, उनले भने, कांग्रेस र एमालेको बहुमत छ। दुई ठूला दलको बलियो सरकार रहेका बेलामा समेत अध्यादेश ल्याइनु गलत हो। ऐन बनाउन बहुमतले पास गर्नुपर्ने र दुईतिहाइ नचाहिने भन्दै कोइरालाले अध्यादेश ल्याउने सरकारको कदमप्रति असन्तुष्टि जनाए। अध्यादेशबाट देश चलाउनु निरंकुशताको वान स्टेप भएको उनको टिप्पणी छ। अब त १८ गते संसद बोलाइसकियो। त्यो आफ्नो ठाउँमा भयो। तर, अध्यायदेशबाट देश चलाउनु निरंकुशताको वान स्टेप हो भन्ने चिन्ता लाग्छ। त्यो गर्नुहुन्न। त्यो गलत कुरा हो, कोइराला भन्छन्। उनले विषयवस्तु के आयो भन्ने भन्दा पनि कसरी आयो भन्ने कुराले अर्थ राख्ने बताए। अहिले अध्यादेश ल्याउनु भयो। यसको भित्रको कन्टेन्टहरु खराब त छैनन्। धेरै अध्यादेशहरु ठीकै छन्। राम्रै छ भन्छु म। तर, संसद बोलाएर गर्नुपथ्र्यो नि त, कोइरालाले भने। सरकारले पुस १४ गते सहकारीसम्बन्धी केही नेपाल ऐनलाई संशोधन गर्ने अध्यादेश २०८१ ल्याएको थियो। पुस २९ गते ४ वटा र माघ २ गते १ वटा अध्यादेश जारी गरियो। गम्भीर प्रकृतिका कानुनहरू अध्यादेशमार्फत संशोधन गर्ने सरकारको काम लोकतान्त्रिक हुन नसक्ने भनेर विपक्षी दलहरूले समेत आलोचना गर्दै आएका छन्। यही बेला सत्तारुढ दल कांग्रेसकै नेता कोइरालाले पनि अध्यादेश ल्याउनसक्ने संवैधानिक प्रावधानको दुरुपयोग भएको बताएका हुन्। कांग्रेस र एमालेबाट मात्रै संविधान संशोधन सम्भव छैन नेता कोइरालाले नेपाली कांग्रेस र नेकपा (एमाले)ले चाहेर मात्रै संविधान संशोधन सम्भव नहुने बताएका छन्। संविधान संशोधनमा सबैलाई समेट्नुपर्ने उनको धारणा छ। संविधान भन्नेबित्तिकै नेपाली कांग्रेस र एमाले मात्रै हुँदैन। नेपाली कांग्रेस र एमालेले सुरु गर्ने कुरा होला। तर, माओवादी, मधेशवादी दलहरू, राप्रपा, रास्वपा र अन्य सबैसँग सहमति गरेर अघि जानुपर्छ, उनले भने। उनले संविधान सबैलाई पाच्य हुनुपर्ने बताए। दुईतिहाइ पुर्याएर संशोधन गर्दिन्छौं भन्नु नै गलत भएको उनको भनाइ छ। संविधान यस्तो डकुमेन्ट हो, जो कि सबैलाई पाच्य हुनुपर्छ। अनिमात्रै हुन्छ। दुईतिहाइ बनाएर गर्दिन्छौं भन्नु गलत हुन्छ। कांग्रेस एमालेबीच अलिअलि छलफल भएको छ। तर, त्यतिले हुँदैन। यो सबैको माझामा जानुपर्छ। अरु दलहरुसित पनि छलफल गर्नुपर्छ, नेता कोइराला भन्छन्। उनले संविधान संशोधनका बारेमा नागरिकले यो के हो ? के भइरहेको छ ? भनेर बोलिरहेको पनि बताए। कांग्रेस र एमालेको बीचमा भएको सहमतिका आधारमा मात्रै संविधान संशोधन नहुने कोइरालाले बताए। नेपालमा संसदीय व्यवस्था नै उत्तम कोइरालाले नेपालजस्तो देशमा संसदीय व्यवस्था नै उत्तम हुने बताए। नेपाल दुई ठूला देशको बीचमा रहेका बहुजातीय, बहुभाषिक, बहुसांस्कृतिक देश भएकोले संसदीय व्यवस्था ठीक हुने उनको भनाइ छ। प्रत्यक्ष निर्वाचित राष्ट्रपतिभन्दा पनि पाल्र्यामेन्ट्री सिस्टम नै बेटर हुन्छ भन्ने लाग्छ, कोइरालाले भने। प्रत्यक्ष निर्वाचित राष्ट्रपतिबारे कांग्रेसभित्र छलफलसमेत नभएको उनको भनाइ छ। सरकार ढल्ने कुरामा सत्यता छैन डा कोइरालाले केपी शर्मा ओली नेतृत्वको सरकार ढल्ने कुरामा कुनै सत्यता नभएको बताएका छन्। गठबन्धन सरकारले ७ बुँदे सम्झौता अनुरुप काम गर्नुपर्नेमा उनको जोड छ। संविधान संशोधन, सुशासन र आर्थिक विकासको कुरालाई सरकारले गम्भीरतापूर्वक लिएर काम गर्नुपर्ने हो। ६ महिनाको यो अवधि काममा धेरै हुन सकेकै छैन। जसरी अघि बढ्नुपर्ने थियो, त्यसरी बढ्न सकेन। तर, सरकार ढल्ने कुरामा सत्यता छैन, कोइरालाले भने। विराटनगरस्थित कोइराला निवासमा बुधबार बिहान नेपाल प्रेस युनियन मोरङले आयोजना गरेको पत्रकार भेटघाटमा आफ्ना कुरा राख्दै कांग्रेस नेता शेखर कोइराला।"
अध्यादेशले लगानी वृद्धिको वातावरण,"बेनी : नेपाल उद्योग वाणिज्य महासंघका अध्यक्ष चन्द्रप्रसाद ढकालले सरकारले हालै ल्याएको अध्यादेशले निजी क्षेत्रलाई लगानी वृद्धिको वातावरण बनाएको बताएका छन्। बेनीमा मंगलबार आठौ म्याग्दी महोत्सव, माघे संक्रान्ति, प्रदेश स्तरीय कृषि, पर्यटन, औद्योगिक, व्यापारिक मेलाको समापन समारोहलाई सम्बोधन गर्दै अध्यक्ष ढकालले अध्यादेशबाट भएको कानुन परिवर्तनबाट निजी क्षेत्र उत्साही भएको प्रतिक्रिया दिएका हुन्। गत पुस अन्तिम साताको मन्त्रिपरिषद्को बैठकको निर्णयअनुसार राष्ट्रपति समक्ष सिफारिस गरेको सुशासन प्रबद्र्धन तथा सार्वजनिक सेवा प्रवाहसम्बन्धी, आर्थिक कार्यविधि तथा वित्तीय उत्तरदायित्व, निजीकरण र आर्थिक तथा व्यावसायिक वातावरण सुधार, लगानी अभिवृद्धि र भूमिसम्बन्धी केही नेपाल ऐनलाई संशोधन गर्न बनेको अध्यादेश जारी भएको थियो। सरकारको तर्फबाट भएको कानुनको परिवर्तनले निजी क्षेत्रलाई लगानीका लागि प्रोत्साहन गरेको छ, अध्यक्ष ढकालले भने, निजी क्षेत्रको सकारात्मक सुझावलाई सरकारले ग्रहण गरेर छोटो समयमै कानुन परिवर्तन गरेर लगानी र सुरक्षाको वातावरण भएको सन्देश दिएको छ। नेपाल उद्योग वाणिज्य संघको अगुवाईमा प्रस्तावित कानुन निर्माणका क्रममा निजी क्षेत्रलाई अख्तियार दुरुपयोग अनुसन्धान आयोगको क्षेत्राधिकारभन्दा बाहिर राख्न सफल भएको पनि अध्यक्ष ढकालले बताए। कोरोना महामारी, रुस र युक्रेनको युद्ध तथा नेपालका विद्यमान ऐन कानुनका कारण संकुचनमा परेको आर्थिक क्षेत्रलाई चलायमान बनाउन निजी क्षेत्रको सुझाव अनुसार सरकारले अध्यादेश ल्याएको अध्यक्ष ढकालले प्रष्ट्याए। नेपालमा प्रशस्त प्राकृतिक स्रोत र विकासका काम गर्नुपर्ने भएकाले लगानी र आम्दानीको सम्भावना भए पनि नकारात्मक भाष्य निर्माण भएकोमा दुःख व्यक्त गरे। अध्यक्ष ढकालले म्याग्दीका उद्योगी, व्यवसायीहरूले तयार पार्ने कृषि, पर्यटन, जलस्रोतसम्बन्धी योजनामा लगानी भिœयाउन उद्योग वाणिज्य महासंघ मार्फत सहजिकरण गर्ने प्रतिबद्धता जनाए। म्याग्दी उद्योग वाणिज्य संघका अध्यक्ष सुविन श्रेष्ठले आर्थिक गतिविधिलाई चलायमान बनाउन, सम्भावनाको पहिचान, स्थानीय उत्पादनको बजारीकरण, पर्यटन प्रबद्र्धन, खेलकुद प्रतिभा पहिचान, कला र संस्कृतिको संरक्षणका लागि महोत्सव सफल भएको बताए। पुस २८ गतेदेखि सुरु भएको महोत्सवमा स्थानीय, औद्योगिक उत्पादनका २ सय ३० वटा व्यापारिक स्टल थिए। खेलकुद, लोकदोहोरी गित, मौलिक गीत र नृत्य, कृषि मेला प्रदर्शनी, कलाकारहरूको गित तथा नृत्य प्रस्तुति रहेको महोत्सवमा १० करोड रुपैयाँको कारोबार भएको र एक लाख दर्शकले अवलोकन गरेका अध्यक्ष श्रेष्ठले बताए।"
सुप्रिम सहकारी ठगी प्रकरण : रुपन्देही अदालतमा रवि लामिछानेको बयान सुरु,भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेको जिल्ला अदालत रुपन्देहीका न्यायाधीश प्रल्हाद कुमार योगीको इजलासमा बयान सुरु भएको छ। गत माघ ६ गते जिल्ला सरकारी वकिल कार्यालयले सुप्रिम बचत तथा ऋण सहकारी संस्थाको रकम ठगी प्रकरणमा रवि लामिछानेसहित २२ जनाविरुद्ध सहकारी ठगी र संगठित अपराधमा मुद्दा दर्ता गरेपछि मुद्दाको प्रतिवादका लागि बुधबार बिहान उनी अदालतमा उपस्थित भएका हुन्। सहकारी ठगी र संगठित अपराधमा मुद्दाका प्रतिवादी लामिछानेको बयान सुरु भएको जिल्ला अदालत रुपन्देहीका श्रेष्तेदार यज्ञमूर्ती ज्ञवालीले जानकारी दिए। बयान सकिएपछि थुनछेक बहस सुरु हुनेछ। इजलास अधिकृतले मुद्दामा बयानका लागि मिसिल अध्ययन गर्दा बयान सुरु गर्नमा ढिलाई भएको बताइएको छ।
परपुरुषसँगको प्रेम सम्बन्धका कारण दुई छोरीको हत्या,"दाङ : सल्यानमा एक महिलाले प्रेम सम्बन्ध टिकाई राख्न आफ्नै दुई छोरीको हत्या गरेको खुलेको छ। वनगाड कुपिन्डे नगरपालिका११ की २६ वर्षीया पूर्णिमा राना मगरले पुस २४ गते आफ्ना दुई छोरीको हत्या गरेकी थिइन्। दुई छोरीको हत्या गर्नुको कारण प्रेमी सामु अविवाहित देखाउने रहेको प्रहरीलाई बयान दिएकी छन्। उनले घरभित्रै आफ्ना ३ वर्ष र ६ महिनाकी दुई छोरीको पुस २४ गते हत्या गरेकी हुन्। सल्यानका प्रहरी प्रमुख डिएसपी केशर न्यौपानेका अनुसार पूर्णिमा एक युवकसँग प्रेम सम्बन्धमा थिइन्। उनले प्रेमीलाई आफू अविवाहित रहेको बताएको र प्रेमीसँगै बिहे गर्ने योजना अनुसार छोरीको हत्या गरिएको पाइएको हो। प्रेमीले थाहा नपाऊन् भनेर पूर्णिमाले हत्या गरेको खुलेको हो। पूर्णिमा विगत ६ महिनादेखि एक युवकसँग प्रेम सम्बन्धमा रहेको खुलेको छ। उनीहरूको चिनजान सामाजिक सञ्जालमार्फत भएको थियो, डीएसपी न्यौपानेले भने पूर्णिमाका श्रीमान टेकबहादुर ज्यालामजदुरीका लागि बाहिर गइरहन्थे। घरमा पूर्णिमा र दुई छोरी मात्र हुन्थे। त्यहि बेला देखि पूर्णिमाको सल्यान शारदा नगरपालिकाकै एक युवकसँग प्रेम सम्बन्ध थियो। अविवाहित ती युवकलाई पूर्णिमाले आफ्नो बिहे भएकोबारे खुलाएकी थिइनन्। उनीहरू प्रत्यक्ष भेट पनि भएको थिएन। तर उनीहरूले बिहे गर्ने योजना बनाएका थिए। सामाजिक सञ्जालमा उनीहरूबीच दिनहुँ जसो भिडिओ कुरा हुन्थ्यो। पुस दोस्रो साता ती युवक बिहे गर्ने योजनाका साथ भारतबाट फर्किए। छिमेकी पालिकाका बासिन्दा भएकाले उनीहरूबीच छिट्टै भेट्ने कुरा भयो। भेट्ने समय नजिक आउन थालेपछि पूर्णिमाले दुई छोरीको पालैपालो घाँटी थिचेर हत्या गरेको साबिती बयानसहित स्वीकार गरेको डिएसपी न्यौपानेले बताए। परपुरूषसँग प्रेम सम्बन्धमा रहेको र आफू अविवाहित भएको देखाउन पूर्णिमाले छोरीहरूको हत्या गरेको पुष्टि हुन्छ डिएसपी न्यौपानेले भने। यसअघि पूर्णिमाले श्रीमानसँग फोनमा विवाद भएपछि आवेगमा आएर छोरीहरूको हत्या गरेको भनेर झुटो बयान दिएकी थिइन्। हत्या गर्नुअगाडि उनले प्रेमीसँग भने फोनमा कुरा गरेको पुष्टि भएको छ। प्रहरीका अनुसार पूर्णिमालाई श्रीमान टेकबहादुरले कुनै प्रकारको शारीरिक वा मानसिक यातना दिएको खुल्दैन। एकपटक प्रेमीसँग कुरा गरेको देखेपछि भने त्यसो नगर्न भनेर सम्झाएको प्रहरी अनुसन्धानबाट खुलेको छ। प्रहरीले पूर्णिमाका प्रेमी, उनीहरू दुवैका मोबाइल फोन पनि नियन्त्रणमा लिएर घटना अनुसन्धान गरेको थियो। अहिलेसम्म घटनामा ती युवकको कुनै खाले संलग्नता नखुलेको प्रहरीले बताएको छ। मोबाइलहरू भने फरेन्सिक जाँचका लागि काठमाडौंमा पठाइएको छ। पूर्णिमाविरूद्ध दुई छोरीको हत्याको कर्तव्य ज्यान सम्बन्धी किटानी जाहेरी परेको छ।"
रोनाल्डोले कहाँ गर्दैछ रजगज ?,"पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। चितवन : हाल मकुना, रोनाल्डो सौराहा लगायतका जंगली हात्ती चितवन राष्ट्रिय निकुञ्जको पूर्वक्षेत्रमा छन्। निकुञ्जका प्रमुख संरक्षण अधिकृत गणेश पन्तका अनुसार मुख्यतः प्रजननको समयमा जंगली मत्ता हात्तीहरू ज्यादा आक्रामक र हिंस्रक हुने गरेका छन्। यी जंगली हात्तीको त्रास हुँदाहुँदै पनि घरपालुवा हात्तीले र हात्ती प्रजनन् केन्द्र खोरसोरमा रहेका हात्तीसँग संसर्ग गरी बच्चा उत्पादन पनि गर्दै आएका छन्। रोनाल्डो सबैभन्दा पुरानो र जेठो हात्ती हो। यसका लामालामा दारा छन्। पुच्छर भने काटिएको छ। भाले हात्तीहरू एक आपसमा भिँड्दा उसको पुच्छर चुडिएको हो। गाउँबस्ती आउने सबैभन्दा ठूलो हात्ती पनि रोनाल्डो नै हो। २०६० सालदेखि नै यो सक्रिय छ। पछिल्लो समय रोनाल्डो हात्ती प्रजनन केन्द्रमा नै प्रायः जसो देखा पर्छ। हात्ती प्रजनन केन्द्रमा रोनाल्डोको नै रजगज छ। प्रजनन केन्द्रका पोथी हात्तीसँग संसर्ग गर्न कहिलेकाहीँ त्यहाँ एकदुई दिनसम्म पनि बस्ने गरेको छ। उसले प्रजनन केन्द्रमा अरू जंगली हात्तीलाई ढिम्किन पनि दिँदैन। हात्तीमा सबैभन्दा ठूलो र बलियोले नै पोथी हात्तीसँग संसर्ग गर्ने गरेका छन्। त्यसैले रोनाल्डो भएको बेला कुनै जंगली हात्ती प्रजनन केन्द्रमा आउँदैनन् पनि। २०६० को दशकदेखि नै प्रजनन केन्द्रमा रोनाल्डो कै राज छ। रोनाल्डोभन्दा पहिले रोमियोको राज थियो। रोमियोको करेन्ट लागेर मृत्यु भएदेखि रोनाल्डो राज चलेको छ। निकुञ्जका सूचना अधिकारी अविनाश थापामगर रोनाल्डो खोरसोरमा घुमिरहने गरेको बताउँछन्। पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। हात्ती प्रजनन केन्द्रमा जाने बाह्य र आन्तरिक पर्यटकले रोनाल्डोको नजिकै गएर फोटो र सेल्फी पनि खिच्ने गरेका छन्। तर, उसको विगत भने त्यति सुखद छैन। युवाकालमा उसको आक्रमणबाट डेढ दर्जन मानिस मारिएका थिए । यो पनि पढ्नुहोस आहारा र पोथीको खोजी गर्दै पस्छन् जंगली हात्ती गाउँबस्ती"
४ अर्ब ४९ करोड रुपैयाँ फिर्ता माग्दै ११८ वटा सहकारीका बचतकर्ताले दिए काठमाडौं महानगरमा निवेदन,"काठमाडौं : काठमाडौं महानगरपालिकाको सहकारी विभागमा ६ हजार २६६ जना बचतकर्ताले सहकारी संस्थाहरूबाट बचत फिर्ता गराइदिन निवेदन दिएका छन्। महानगरपालिकाले अनुसन्धान र कारबाहीका लागि प्रहरीमा पठाएका ११८ वटा सहकारीका बचतकर्ताले ४ अर्ब ४९ करोड ४५ लाख ६८ हजार ८३४ रुपैयाँ माग दाबीसहित बचतकर्ताले निवेदन दिएका हुन्। मंगलबार संघीय सरकारअन्तर्गतको सहकारी विभागका रजिष्ट्रार पिताम्बर घिमिरेसँग महानगरपालिकाको सहकारी विभाग प्रमुख नमराज ढकालले सहकारी क्षेत्रका वर्तमान सवाल र समाधानका लागि सहकार्यका विषयमा कुरा गर्दै जानकारी दिए। महानगरपालिका कार्यक्षेत्र भएका १ हजार ९१७ वटा सहकारी संस्था छन्। यीमध्ये सहकारी तथा गरिबी सम्बन्धी व्यवस्थापन सूचना प्रणाली (कोपोमिस) मा १ हजार ७४४ संस्था दर्ता भएका छन्। तर, वार्षिक प्रतिवेदन बुझाउनेको संख्या भने ८३८ मात्र छ। यसरी सम्पर्क बाहिर भएका सहकारीहरुको व्यवस्थापन, महानगरपालिकाले समस्याग्रस्त घोषणा गरेका सहकारीको व्यवस्थापन गर्ने, कर्जा सूचना केन्द्र, बचत तथा कर्जा सुरक्षण कोष र ऋण असुली न्यायाधीकरणलगायत विषयमा संघीय सहकारी विभाग र महानगरपालिकाको सहकारी विभागका बिचमा समन्वयका विषयमा कुरा गर्दै ढकालले महानगरपालिकाभित्र भएका सहकारीहरुको अवस्थाका विषयमा जानकारी गराए। संघीय सहकारी विभागमातहतका १४७ वटा सहकारी संस्था छन्। यस्तै बागमती प्रदेश कार्य क्षेत्र भएका सहकारीको संख्या ३ हजार २०७ छ। त्यस क्रममा रजिष्ट्रार घिमिरेले, संकटग्रस्त सहकारी व्यवस्थापन समिति गठन गरेर महानगरपालिकाले व्यवस्थापनको काम थालनी गर्न सुझाव दिए। आफ्नो क्षेत्राधिकार भित्र भएका सहकारीहरुको अवस्था अध्ययन गर्नु, अवस्थालाई तथ्याङ्कमा यकिन गर्नु, अनुगमन तथा व्यवस्थापनको ढाँचा आफैँ तयार पार्नु घिमिरेले सुझाव दिँदै भने, निकायगत समन्वयबाट प्रवर्धन र व्यवस्थापनका काम गर्न सकिन्छ। सहकारीका समस्या समाधान गर्न अन्तरसरकार समन्वय छैन। महानगरपालिकाको सहकारी नियमन महाशाखा प्रमुख सुशिल सुवेदीले छलफलमा भने, महानगर कार्य क्षेत्र भएका ५ वटा सहकारीलाई प्रदेश सहकारी विभागले आपसमा मर्ज (गाभिदियो) गरिदियो। गाभिएका सहकारीहरुको फाइल हामीसँग छ। हामीसँग फाइल भएका सहकारी प्रदेशले कसरी गाभ्यो ? हामीलाई सोधेको पनि छैन। जानकारी पठाएको पनि छैन। मर्ज भएका सहकारीहरु हामी त मर्ज भयौँ भन्दै आएपछि हामीलाई थाहा भयो। छलफलमा संकटग्रस्त सहकारीको व्यवस्थापन, कारवाही र अनुसन्धानका लागि पठाइएका सहकारी व्यवस्थापन, निष्क्रिय सहकारी व्यवस्थापन, सहकारीका असल र सफल अभ्यासको प्रवर्धनलगायत विषयमा कुराकानी भएको थियो। महानगरपालिकाको विभाग, सञ्चालक समितिका सदस्य, वचतकर्ता, ऋणी, घरधनी र कर्मचारीसँग सम्बन्धित धेरै उजुरी र गुनासा आउने गरेका छन्। हस्तान्तरण नभएको, नगरेको, गर्न नचाहेको, ऋण नतिरेको, सबै सञ्चालक सक्रिय नभएको, वचतकर्ताले तनाव दिएको, आफू सञ्चालक भएको आफैँलाई जानकारी नभएको, हुलाकबाट राजीनामा दिएर कार्यालयको दायित्व नलिएको जस्ता समस्या सञ्चालकका समस्या हुन्। बचत रकम, शेयर रकम फिर्ता नदिएको, वचत रकममा धेरै करकट्टी गरेको, विभागले पठाएको पत्रलाई प्रहरीले चासो नदिएको, सञ्चालकहरु भाग्न लागेकोले आफ्नो वचत जोखिममा परेको, समयमा साधारण सभा गरेर आफ्नो रकम सुरक्षाका विषयमा जानकारी नदिएको, कार्यालय बन्द हुने गरेको जस्ता समस्या वचतकर्ताहरुबाट आउने गरेका छन्। सहकारीले मिटर व्याज लिएको, थाहै नदिई घरजग्गा लिलाम प्रक्रिया अगाडि बढाएको, घरजग्गा रोक्का गरिदिएको भन्ने गुनासो र रोक्का भएको घरजग्गा फुकुवा गरिदिन, ऋण मिनाहा गरिदिन ऋणीहरुबाट माग आउने गरेको छ।"
सीप तथा भाषा नसिकी वैदेशिक रोजगारीमा जानेको संख्या बढ्दो,"झापा : सीप, भाषा नसिकी तथा कानुनी परामर्श नलिइकन वैदेशिक रोजगारीमा जानेको सङ्ख्या बढ्दै गइरहेको पाइएको छ । सुरक्षित आप्रवासन (सामी) कार्यक्रमले भद्रपुर नगरपालिकाका जनप्रतिनिधिहरूसँग गरेको सुरक्षित आप्रवासन सम्बन्धी अन्तरक्रिया कार्यक्रममा वैदेशिक रोजगारीमा जानेको तथ्याङ्क प्रस्तुत गरेसँगै यस्तो पाइएको हो । कोशी प्रदेशका १४ जिल्लामध्ये झापा जिल्लाबाट सबैभन्दा बढी वैदेशिक रोजगारीमा जाने गरेको तथ्याङ्कले देखाएको सुरक्षित आप्रवासन (सामी) कार्यक्रमका जिल्ला संयोजक शेखर बुढाथोकीले बताए । झापाबाट गत आर्थिक वर्षमा ६ हजार ५४६ महिलासहित ३४ हजार ३६२ जना वैदेशिक रोजगारीमा गएका छन् । रोजगारीमा जाने सबैभन्दा बढी मलेसिया लगायत खाडी मुलुकहरू कतार, साउदी अरब, दुबई गएको संयोजक बुढाथोकीले बताए । रोजगारीमा गएकामध्ये २० देखि २५ प्रतिशत मात्र नेपालीले सीप र भाषा सिकेर गएका हुन्छ । करिब १० प्रतिशतले मात्र कानुनी परामर्श लिएर र बुझेर गएको बताउँदै संयोजक बुढाथोकीले भने, त्यही कारणले वैदेशिक रोजगारीमा जानेहरूमा ठगिने र समस्यामा पर्ने क्रम बढ्दो छ । त्योसँगै अशिक्षा, गरिबी, स्वदेशमा रोजगारीको अभाव, देखासिकी गर्ने बानी, पारिवारिक मनमुटाब पनि वैदेशिक रोजगारीमा जानुको मुख्य कारण रहेको उनको भनाइ छ । आप्रवासी स्रोत केन्द्रका तथ्याङ्क अनुसार चालु आर्थिक वर्ष ०८१८२ को पुस मसान्तसम्म जिल्लामा ३८ जनाले उजुरी परेका छन् । जसमध्ये ६ उजुरीको समाधान भएकोमा ३२ वटा उजुरी अझै प्रक्रियामा रहेको छ । जसबाट ३ लाख ८६ हजार ५३१ रुपैयाँ असुलउपर गरी सम्बन्धित व्यक्तिलाई फिर्ता गराएको उनले बताए । वैदेशिक रोजगारीमा जानेको सङ्ख्या दिनप्रतिदिन बढिरहेकोले यसको न्यूनीकरण तथा रोकथामका लागि स्थानीय सरकार गम्भीर हुनुपर्ने सामीका कार्यक्रम अधिकृत रोहित विश्वकर्माले बताए । गत आर्थिक वर्ष कोशी प्रदेशबाट एक लाख ६० हजार ६७२ जना रोजगारीमा गएकामध्ये २८४ जनाको मृत्यु भएको उनले बताए । उनका अनुसार २०७५ भदौदेखि २०८०८१ सम्म कोशी प्रदेशका ३२ स्थानीय तहमा २ लाख ६५ हजार ५२९ जनाले सूचना तथा परामर्श लिएको थियो । न्यायमा सहजीकरण ४ हजार २५६, सीप तालिम एक हजार ५२९, मनोसामाजिक परामर्श सेवा २ हजार ५३२ र वित्तीय साक्षरता १२ हजार ९०९ जनाले लिएको उनले बताए । भद्रपुर नगरपालिका प्रमुख गणेश पोखरेलको अध्यक्षतामा भएको कार्यक्रममा उपप्रमुख राधा कार्की, प्रमुख प्रशासकीय अधिकृत सुनिल निरौला, वडाध्यक्षहरू तथा कार्यपालिका सदस्यहरूको उपस्थिति रहेको थियो ।"
"विच्याटमार्फत अवैध भुक्तानी, नेपाललाई आर्थिक क्षति","काठमाडौं : विच्याटपे, अलीपे, पेवेल जस्ता भुक्तानी प्रणालीमार्फत पटकपटक लाखौं कारोबार हुन थाल्यो। यसरी गैरकानुनी रूपमा नेपालबाट पैसा बाहिरिन थालेपछि नेपाल राष्ट्र बैंकले यसो नगर्न निर्देशन दिँदै आएको छ। यसबारे २०७६ सालमा नीतिगत व्यवस्था नै गरियो। यसपछि धेरैले नेपालमा दर्ता गरेर त्यसलाई कानुनी मान्यताअनुसार चलाइरहेका छन्। तर, पनि कानुनलाई देखाएर लुकीछिपी यस्ता गैरकानुनी भुक्तानी भइरहेको गुनासो सुनिन्छ। धेरैपटक यस्तै गैरकानुनी अवैध भुक्तानी गरेका कारोबारीलाई नेपाल प्रहरीले पक्राउ गरिसकेको छ। यसअघि क्रमशः २०७५, २०७८ र २०८० सालमा विच्याटबाट अवैध कारोबार गर्नेहरूलाई प्रहरीले पक्राउ गरिसकेको छ। जसअनुरूप प्रहरीले २०७५ जेठ तेस्रो सातातिर विच्याटमार्फत अवैध कारोबार गर्ने केही व्यक्तिलाई पक्राउ गर्यो। यस्तो कारोबार गर्नेमा रेष्टुरेन्ट व्यवसायीदेखि बहुराष्ट्रिय कम्पनीका नेपाली बिक्रेता रहेको देखिन्छ। यस्तै कारोबारमा संलग्न केही नेपाली र चिनियाँ नागरिकलाई फेरि २०७८ साल माघको पहिलो साता प्रहरीले प्रक्राउ गरेको थियो। पक्राउ पर्नेहरूले विच्याट पेकै प्रयोग गरेर चीनको बैंक खातामा करोडौं रकमको कारोबार गरेको खुलासा भएको थियो। यसैगरी, २०८० असारमा बौद्धमा सञ्चालित एक रेष्टुरेन्टबाट केही नेपाली नागरिकले लाखौं रकम विच्याटबाटै अवैध रूपमा पठाएको भन्दै प्रहरीले पक्राउ गरेको थियो। यस्तो घटना भइरहेपछि राजस्व अनुसन्धान विभागले पनि चासो दिएर अनुसन्धान गरेको थियो। करिब ५ वर्षअघि गरेको उक्त अनुसन्धानले आधा विच्याट पेको अवैध कारोबार हुँदा आधा करोड रुपैयाँ बराबरको राजस्व छली भएको समेत निचोड निकालिएको एक कर्मचारीले जनाएका छन्। तर, यो अनुसन्धान अलि अघिको भएकाले हालका महानिर्देशक चण्डिप्रसाद घिमिरे भने यसबारे अनविज्ञ भएको बताउँछन्। तर, पनि विच्याट पेमार्फत अवैध भुक्तानी गरेर विदेशी विनिमय अपचलनबारे विभागमै करिब ३०३५ वटा मुद्दा दायर भएको महानिर्देशक घिमिरेले जानकारी दिए। म आउनुभन्दा अगाडि नै अनुसन्धान भएको विषय थाहा भएन। तर, विच्याट पेमार्फत अवैध भुक्तानी गरेर विदेशी विनिमय अपचलनबारे विभागमै करिब ३०३५ वटा मुद्दा दायर गरिसकेको छ। नेपाल प्रहरीले समाएको र कतिपय हाम्रै अनुसन्धानबाट देखिएका छन्। यस्ता विदेशी विनिमय अपचलन भएका केशको सम्बन्धित जिल्ला अदालतमा मुद्दा दायर गरिरहेकै छौं, विभागका महानिर्देशक घिमिरेले अन्नपूर्णसँग भने। यसै क्रममा उनले अवैध व्यापार गरेर विच्याटपे जस्ता भुक्तानीबाट मात्र होइन कुनै माध्यमबाट पनि राजस्व छल्ने काम नगर्न र कानुनी मान्यता अपनाउन अनुरोध गरे। जुनसुकै उद्योगी, व्यवसायी कसैले राजस्व चुहावट गर्नुभएन। विद्यमान कानुनहरू छन्। ती कानुनहरूको परिपालना गर्ने हो भने राजस्व चुहावट नै हुँदैन, उनले थपे। नेपालमा माछापुच्क्कछ्रे बैंक र एनएमबी बैंकमा खाता खोलेर विच्याट पेको क्युआरमार्फत भुक्तानीको वैध कारोबार व्यवस्था हुँदाहँुदै अझै अवैध अर्थात् चिनियाँ बैंककै खाताको विच्याट क्युआरबाट भुक्तानी भएको खुलेको छ। जसले गर्दा नेपालमा भएको कारोबार रकम भने सिधै चीन जाँदा मुलुकले ठूलो आर्थिक क्षति बेहोर्नु परेको छ। अवैध रूपमा विच्याटबाट रकम विदेश पठाउने क्रम नरोकिएको नेपाल प्रहरी केन्द्रीय अनुसन्धान ब्युरो (सीआईबी)को पछिल्लो केशले पनि पुष्टि भएको छ। अहिले यस्तै खाले घटना भएकाले सीआईबीले यसबारे अध्ययन गरिरहेको जानकारी दिएको छ। अनुसन्धानको क्रममा रहेकाले यसबारे विस्तृत विवरण अहिले खुलासा गर्न नमिलेको सीआईबीका प्रहरी उपरीक्षक (एसपी) सुधीर साहीले बताए। विच्याट पेलाई अनुमति, अझै गैरकानुनी कारोबार केही चाइनिज व्यापारीहरूले चीनकै विच्याट पे चलाउँथे र नेपालमा कारोबार गर्थे तर पैसा चीनमै पठाउँथे। अझै यस्तो क्रियाकलाप हुने गरेको केहीबाट सुनिएको छ, एक व्यवसायीले भने। तत्कालीन समयमा यस्तो गैरकानुनी क्रियाकलाप फस्टाएपछि विदेशी विनिमय अपचलन हुन थाल्यो। यसले मुलुकमा राजस्व छलीदेखि विदेशी विनिमय अपचलन भएका कारण केन्द्रीय बैंकको ध्यानाकर्षण भयो। जसअनुरूप नेपाल राष्ट्र बैंकको वैदेशिक विनिमय व्यवस्थापन विभागले पनि २०७६ जेठ ६ गते विच्याटपे गैरकानुनी हो र यसरी नगर्न निर्देशनसहित सर्कुलर जारी गर्यो। राष्ट्र बैंकबाट स्वीकृति पाएका भुक्तानी प्रणालीबाहेक अन्य विदेशी भुक्तानी प्रणालीको प्रयोग गैरकानुनी भनेर सार्वजनिक सूचना जारी गरेको थियो। विदेशी भुक्तानी प्रणालीसँग प्रत्यक्ष आबद्ध भएको क्युआर कोड, पस मेसिन वा अन्य भुक्तानी प्रणाली (जस्तै विच्याट पे, अली पे, विदेशी मुलुकबाट जारी भएका पस मेसिन तथा प्रणाली आदि)को प्रयोग राष्ट्र बैंकको स्वीकृति प्राप्त संस्थाबाहेक अन्य संस्थासँग गर्नु गैरकानुनी हुने भएकाले कसैले यसरी कारोबार गरेमा यस्तो कारोबारबाट विदेशी विनिमय अपचलन हुने भएकाले नेपालभित्र कसैले त्यसरी कुनै किसिमले कारोबार गरेको पाइएमा विदेशी विनिमय ऐन, २०१९ र प्रचलित कानुनबमोजिम कारबाही हुने छ उक्त सूचनामा उल्लेख थियो। यससँगै राष्ट्र बैंकले भुक्तानी तथा फस्र्योट विनियमावलीमार्फत विच्याट पेलाई मान्यता दिने गरी व्यवस्था गर्यो। यसपछि विच्याट पेको आधिकारिक भुक्तानी कारोबार गर्न भुक्तानी प्रणाली सञ्चालक (पीएसओ)मा फस्ट पे टेक्नोलोजी प्रालिले २०७६ फागुन १३ गते १० करोड रुपैयाँ चुक्तापुँजीसहित सञ्चालनको अनुमति मागेकाले चलाउन स्वीकृत दियो। जुन एनएमबी बैंक र माछापुच्छ्रे बैंकले सुरु गरे। नेपाल राष्ट्र बैंकले अनुमति दिएको फस्ट पेले चीनको पेनसेन्ट कम्पनी सँग सम्झौता गरेर विच्याट पे नेपालमा कानुनी रूपमा सञ्चालनमा ल्यायो। यो बैंकले मात्रै चाइनिज पर्यटक आउने क्षेत्रमा देशभर ६ हजारभन्दा बढी होटल तथा रेष्टुरेन्टलगायत अधिक मर्चेन्ट राखेको छ। बैंकले विच्याटपे प्रयोग गर्ने होटल, रेष्टुरेन्ट र ट्राभल एजेन्सीहरूलाई बैंकले मर्चेन्ट बनाएको छ। यस्तै, नेपाल बैंकर्स संघका अध्यक्ष तथा माछापुच्छे बैंकका प्रमुख कार्यकारी अधिकृत सन्तोष कोइराला यस्ताखाले गैरकानुनी भुक्तानीलाई कानुनी दायरामा ल्याउन जरुरी भएको बताउँछन्। नेपालमा गरेको कारोबार विच्याट पे प्रणालीबाट स्वदेशमै रहने गरी प्राप्त गर्ने प्रणाली भइसकेकाले अहिले गैरकानुनी भुक्तानी नभएकोमा ढुक्क छन्, नेपाल राष्ट्र बैंकका प्रवक्ता रामु पौडेल। उनका अनुसार यसमा विशेष गरेर चिनियाँ पर्यटकलाई नै लक्षित गरेर पारदर्शी कारोबार गर्न भुक्तानी माध्यम खडा गरेको हो। यसैगरी गैरकानुनी रूपमा चलेको अर्को अली पे पनि अब एनसीएचएलको नेपाल पेमार्फत सबै बैंकहरूबाट भुक्तानी गर्न सक्ने व्यवस्था मिलाएको छ। नेपालमा आएका विदेशी पाहुनालाई लक्षित गरी दिएको भुक्तानी सुविधाअनुसार उनीहरूको भिसा अवधिसम्म नेपालको बैंक तथा वित्तीय संस्थामा परिवत्र्य विदेशी मुद्रामा खाता खोल्न सक्ने व्यवस्था छ। यस्तो सुविधा भिसा सकिएपछि भने मान्य हुँदैन। हाम्रो कानुनी व्यवस्थाअनुसार विच्याट प्रयोगकर्ताले बैंकमा प्राप्तिका लागि तोकिएको खाता खोल्नुपर्ने अनिवार्य व्यवस्था छ। यो व्यवस्थाअनुसार विच्याटमार्फत अरू देशमा पैसा पठाउन पाइँदैन र नेपालमा मात्रै आउने संयन्त्र बनाइएको केन्द्रीय बैंकले बताएको छ। चिनियाँ पर्यटकको हबमा गैरकानुन भुक्तानीको सम्भावना अधिक सामान्यतयाः नेपालमा चिनियाँ पर्यटकको हब अर्थात् चिनियाँ पर्यटकहरू आउने भनेको ठमेल, लुम्बिनी, पाटन, झम्सीखेल, बौद्ध, रसुवा लगायतका क्षेत्र हुन्। यसैले, उक्त क्षेत्रमा विच्याटपेको स्ट्यान्ड ती क्षेत्रका होटल तथा रेष्टुरेन्ट र ट्राभल एजेन्सीमा राखिदिएको माछापुच्छ्रे बैंकका घिमिरेले बताउँछन्। छोटो समय घुम्न आउनेले भने खासै खाता खोल्दैनन्। यदि नेपालमा चिनियाले व्यवसाय सञ्चालन गरेको छ र त्यहाँ चिनियाँ पर्यटक आएका वा नेपालमा चिनियाँबीच कारोबार भएको छ भने उनीहरूले सेयर गरेर लुकिछिपी चीनकै क्यूआरमा भुक्तानी गर्नसक्ने सम्भावना छ। चीनमा दर्ता भएको कुनै व्यापार छ तर त्यो व्यापारीले नेपालबाट भुक्तानी लगिरहेको छ भने त्यसमा समस्या हुन्छ।"
नेपाललाई दक्षिण एसियाकै आईटी हब बनाउने ओलीको प्रतिबद्धता,"काठमाडौं : प्रधानमन्त्री केपी शर्मा ओलीले नेपाललाई डिजिटल क्षेत्रमा अघि बढाउँदै दक्ष जनशक्ति विकास गर्ने प्रतिबद्धता व्यक्त गरेका छन्। मंगलबार आईटी उद्यमीसँग प्रधानमन्त्री कार्यक्रममा उनले डिजिटल नेपाल अवधारणाबारे जानकारी दिँदै नेपाललाई दक्षिण एसियाको आईटी हब बनाउने प्रतिबद्धता जनाएका छन्। उनले युवाको प्रतिभा सदुपयोग गर्ने र रोजगारी सिर्जना गर्ने योजनाहरू अघि सारे। प्राचीन ज्ञान र प्रविधिलाई समाहित गर्दै देशलाई प्रविधिको अग्रपङ्क्तिमा पुर्याउने संकल्प व्यक्त गरे । उनले आईटी क्षेत्र अघि बढाउने प्रयास र सो अलिक अगाडिदेखि नै थालेका बताए। यो आईटी शताब्दीऔं पुरानो चिज होइन। यो बीसौं शताब्दीको उपज हो र बीसौं शताब्दीको पनि सेकेन्ड हाफमा कम्प्युटर इन्जिनियरिङसँगै यसको विकास बढी तीव्रताका साथ भयो, उनले भने। उनले टेलिभिजनको विकासको उदाहरण प्रस्तुत गरे। १९६० को दशकमा हामी पनि रेडियो सुन्थ्यौं। हामी कल्पना गर्दथ्यौं, यो बोल्ने मान्छेको आवाज आउँछ भने चित्र पनि आउन सक्छ होला भनेर। त्यतिबेला हामीले थाहा नभएको रहेछ, त्यति बेला ब्ल्याक एन्ड ह्वाइटबाट कलर टेलिभिजनको जन्म भइसकेको रहेछ। उनले भने, तर, हामी टेलिभिजनको कल्पना गर्दै थियौं कि मान्छेको चित्र नै आउन सक्छ कि भनेर। हामी केटाकेटी र साना युवाहरू कुरा गर्दा त्यसरी गर्दथ्यौं। पछि हामीहरू पनि हुर्किँदै गयौं र आइटी क्षेत्र पनि विश्वमा हुर्किँदै गएछ। म त जेल परेँ, धेरै थाहा पनि भएन। जब म जेलबाट छुटेँ, धेरै कुरा थाहा भयो। उनले मुलुकमा परिवर्तन ल्याउने गरी आफू पहिलो पटक प्रधानमन्त्री हुँदा नयाँ सोचहरू अगाडि सारेको जानकारी दिए। प्रधानमन्त्री ओली त्यो संविधान जारी गर्न नदिने प्रयास असफल पारेको समेत बताए। संविधान मुस्किलले जारी गर्यौं, जारी गर्नेबित्तिकै पाँच महिनासम्म नाकाबन्दी भयो। नेपाली समाज पानीबाट निकालेको माछा जस्तो भयो , उनले भने। उनले २ सय मेघावाटको हारहारीमा रहेको विद्युत्लाई अहिलेका अवस्थामा पुर्याइएको पनि बताए। उनले आफूले नै प्रतिकूल स्थितिबाट अगाडि बढाउन मेजर गेम चेन्जिङ खालका कुराहरू अगाडि सारेको बताए। उनले २०७४ सालमा चुनावबाट आफूले तीन वर्ष समय पाएको पनि बताए तर त्यो समयमा सजिलोसँग काम गर्न नपाइएको गुनासो पनि सुनाए । यता खुट्टा तान्दै छ, यता अगाडि बढ्दै छ, खुट्टा तान्दै छ, अगाडि बढ्दै छ गरेर पनि हामीले केही कुराहरू गर्यौं र डिजिटल नेपालको कन्सेप्ट ल्यायौं, उनले भने। अघिल्लो सरकारको पालमा नै डिजिटल नेपालको कार्यान्वयनका लागि फ्रेमवर्क पनि बनाएको अवगत गराए। यी सबै कुराका दुई तीनवटा पाटाहरू थिए। तपाईंहरूले बीपी यो भन्नु हुन्छ, केपी यो भन्नु हुन्छ, नलेजसम्बन्धी, बिजनेससम्बन्धी अथवा अर्को सेक्टरहरूसम्बन्धी। यसमा हरेकसँग पुग्ने एक्सेस र क्यापासिटी बढाउने, यो बिजनेसका लागि हो। यो विकासका लागि हो। यो सबैका लागि हो। उनले भने, आईटी फर अल, आईटी फर बिजनेस, आईटी फर एजुकेसन, आईटी फर इन्फमेसन। एआईको जमानामा भन्ने हो भने एआई अथवा आईटी इज फर एर्भिथिङ ! यस्तो भइसक्यो। यो बिना त हुँदैहुँदैन। यो डिजिटल जमानामा समयसापेक्ष हुनुपर्ने उनको भनाइ छ। उनले नेपालको विकास र नेपालीको विकास गर्ने मुख्य कुरा भनेको आईटीको दक्ष र सक्षम जनशक्ति भएको बताए। उनले आईटी क्षेत्रलाई एकदम तीव्रताका साथ अगाडि बढाउन पर्ने बताए । उनले नेपाललाई दक्षिण एसियाको आईटी हब बनाउन सक्नुपर्ने बताए। हाम्रो उत्पादन हामीले बेच्न सक्नुपर्छ। हाम्रो उत्पादन हामीले जनताका घरघरमा पुर्याउन सक्नुपर्छ, उनीहरूको जीवनस्तर बढाउनका लागि त्यसलाई प्रयोग गर्नुपर्छ, उनीहरूको आयस्तर बढाउनका प्रयोग गर्नु पर्दछ। उनीहरूलाई रोजगारीका अवसर बढाउन पर्छ । उनले भने, सबै आईटी इन्जिनियर हुन सक्छन् भन्ने कुरा होइन। यहाँहरूको उत्पादनका लागि सरकार पनि एउटा आफैँ मार्केट हो भनेर यहाँहरूले अघि भन्नुभयो। सरकार आफैंले पनि प्रोडक्सन गर्छ। अहिलेसम्मको स्थिति के छ भने, हामीले सफ्टवेयर ऐरा झन्डैझन्डै गुमायौं नै। उ नले एकै दिन कम्पनी दर्ता, भ्याट दर्तादेखि अरू चिजहरू घरमै बसेर गर्न सकिने प्रणाली विकास गरेको बताए । यो गर्न चाहन्छु भनेर गर्न सक्ने त्यो प्रविधिको सुरु गर्दै छौं ।"
सुजन र राजेन्द्र साइकलमै पुगे तिलिचो,"भक्तपुर : नेपालका विभिन्न ट्रेकिङ स्थलमध्यको एक तिलिचो ताल एडभेन्चर ट्रेकरहरूका लागि प्रख्यात गन्तव्य मानिन्छ। समुद्री सतहबाट ४ हजार ९ सय १९ मिटर उचाइमा अवस्थित यस हिमतालमा बर्सेनि ठूलो संख्यामा स्वदेशी तथा विदेशी आगन्तुकहरू ट्रेकिङका लागि जान्छन्। अझ एडभेन्चर ट्रेकरहरूका लागि त जीवनमा एकचोटी भए पनि जानैपर्ने सूचीको अग्रपंक्तिमा नै पर्छ। तर भौगोलिक अवस्थाका कारण तिलिचो ताल जान भने सजिलो छैन। अझ साइकल, मोटरसाइकलजस्ता साधन लिएर जान निकै चुनौतीपूर्ण मानिन्छ। तर दुई जना युवाले करिब ३ सय ५० किलोमिटर साइकल यात्रा गरी तिलिचो ताल पुगेका छन्। भक्तपुर जिल्लाको मध्यपुर थिमि निवासी सुजन भासिमा र राजेन्द्रकुमार भासिक साइकलयात्रा गरी तिलिचो ताल पुगेका हुन्। ३५ र ४३ वर्षीय सुजन र राजेन्द्र साइकलयात्रा गरी तिलिचो पुगे। उनीहरू गत मंसिर ३ गते तिलिचो ताल पुगेका थिए। यो जोडी खाङसारबाट दुई दिन साइकलयात्रा गरी तिलिचो पुगेका हुन्। मध्यपुर थिमिको पोबु टोल र बोडेको नछुटोल निवासी उनीहरू गत कात्तिक २६ गते घरबाट यात्रामा निस्किएका थिए। मध्यपुर थिमि६ स्थित भीमसेन चोकबाट साइकलमै कुरिनटार, बेंसीसहर, न्यादी, ढुकुरपोखरी, खाङसार र खाङसारदेखि ट्रेक सुरु गरी तिलिचो तालसम्म साइकलयात्रा गरेको सुजन भासिमाले जानकारी दिए। करिब ३ सय ५० किलोमिटर साइकलयात्रा गरी तिलिचो ताल पुगेपछि उनीहरूलाई स्वास्थ्य तथा जनसंख्या मन्त्रालय बागमती प्रदेशका मन्त्री किरण थापाले सम्मान गरेका थिए। सम्मानपत्रमा उनीहरूले भक्तपुरदेखि मनाङ तिलिचो तालसम्मको साहसिक यात्रा सफलतापूर्वक सम्पन्न गरेको उल्लेख छ। अनपेक्षित साइकलयात्रा तिलिचो यात्रा अनपेक्षित भएको यात्री सुजन भासिमाले बताए। साइकल राइडरहरूसँग सिन्धुपाल्चोकमा अवस्थित प्रसिद्ध पर्यटकीयस्थल आमायांग्री जाने योजना विफल भएपछि तिलिचो तालको यात्रा तय भएको उनले सुनाए। उनका अनुसार सुजन र राजेन्द्र कुनै न कुनै स्थानमा ट्रेक जाने योजनामा थिए। महिना अघिदेखि नै साथीहरूसँग जाने भनेर छलफल भएको र एक दिन अघिमात्रै साथीहरू नआउने खबर दिएपछि राति १ बजे सहयात्री राजेन्द्रलाई फोन सम्पर्क गरी ताल जाने योजना तय गरेको उनले जनाए। हामीले त्यहाँ जान्छौं भनेर सोचेका नै थिएनांै। अनप्लान्ड थियो। पहिले बाटो हेरेको भए जाने आँट नै आउँदैनथियो। मैले दाइलाई मोटिभेट गरेँ। दाइ पनि अनुभवी हुनुहुन्थ्यो। संघर्ष गरेर त्यहाँसम्म पुग्यौं। पुगेपछि सबै संघर्ष बिर्सियौं, उनले भने। पूरै यात्रा साइकलमा प्रायःजसो पर्यटकहरू साइकलमै आए पनि बेस क्याम्पसम्म अन्य सवारीसाधनमा राखेर आउने गर्छन्। सुजन र राजेन्द्रले भने सम्पूर्ण यात्रा साइकलमै गरेका थिए। उनीहरू दैनिकजसो विभिन्न डाँडामा साइकलमार्फत आवतजावत गरिरहेका हुन्छन्। भक्तपुरको घ्याम्पे डाँडा, रानीकोट, पाइलट बाबाको आश्रम आदि स्थानमा साइकलमै पुग्ने गर्छन्।"
हात्तीमानव द्वन्द्व !,"चितवन राष्ट्रिय निकुञ्ज अनेक वन्यजन्तुको बासस्थान हुँदै हो, त्यसमा पनि यहाँ हात्ती र गैंडाजस्ता विशेष जंगली जनावर यहाँका आकर्षण हुन्। नेपालभरिका जंगलमा २ सय ५० को संख्यामा हात्ती रहेको अनुमान छ। अनि चितवनको सौराहमा त होटल व्यवसायी थुप्रैले हात्ती पालेका पनि छन्। घरपालुवा हात्तीको संख्या दुई सय जति हुन सक्छ। चितवनमा हात्ती प्रजनन केन्द्र पनि छ। जसको स्थापनायता ६ दर्जन छावा जन्मिए। चितवनमा हात्ती आकर्षणमात्रै नभई कहिलेकाहीँ आतंक पनि बनिदिन्छ। भीमकाय जनावर हात्तीलाई धेरै आहारा चाहिन्छ। अनि आहारको खोजीमा गाउँ पस्छ। अनि भाले हात्तीहरू चाहिँ पोथी हात्ती अर्थात् ढोईको खोजीमा पनि बस्ती पस्छन्, होटलहरूमा पालिएका हात्तीहरू पोथीहरू जो हुन्। कारण जुनसुकै होस्, पछिल्लो समय मकुना, गोविन्दे र रोनाल्डोजस्ता चर्चित हात्तीहरू यहाँका स्थानीयवासीका लागि त्रासका कारण बनेका छन्। गाउँघरतिर पस्ने हात्तीले बालीनाली नष्ट गरिदिन्छन्। आहाराको खोजीमा आउनेहरूले त्यसो गर्छन्। चितवन राष्ट्रिय निकुञ्ज र आसपासका क्षेत्र जंगली हात्तीहरूको प्राकृतिक बासस्थान हो। यहाँ विचारणीय कुरा के हो भने जंगली हात्ती मान्छेलाई दुःख दिने नियतबाटै बस्ती पस्ने होइन, बरु जंगलमा उसको आहारा घटेको छ। मानवीय अतिक्रमण जताततै छ। ऊ हिँड्ने बाटोहरू छेकिएका छन्। आहारा खोसिएको छ। बासस्थान हडपिएको छ। उसका आन्तरिक कारण पनि छन्। जसको पूर्तिका लागि उपाय खोज्ने स्वयंले हो। त्यसैले हात्ती आफैंमा समस्या होइन, मानव अस्तित्वको एउटा महत्त्वपूर्ण तत्त्व हो, जसरी अरु वन्यजन्तु र पर्यावरण हो। पर्यावरणीय सन्तुलनका लागि वन्यजन्तुको अस्तित्वको महत्त्वपूर्ण छ। तसर्थ हात्ती पनि बाँच्ने वातारवण बनाउनु चाहिँ मानव जगत्को आफ्नै हितका लागि छ। प्रकृतिका अनुपम देन हात्तीजस्ता वन्यजन्तुलाई उसकै प्राकृतिक बासस्थानमा रमाउने वातावरण बनाइनुपर्छ। आहारासँगै भाले हात्तीले खोज्ने पोथीहरू पनि जंगलमा प्रशस्त हुने गरी उनीहरूको संख्याका सन्तुलन मिलाउन पनि मानवीय योगदान हुन सक्छ। हात्ती सफारीका लागि पोथी हात्तीलाई घरपालुवा बनाइदिएपछि भालेहात्ती सहर पस्नु स्वाभाविक हो। हात्तीको पनि यौनअधिकार कतै न कतै र कुनै न कुनै रूपमा मानव जातिले हनन् गरिदिएकै होला। त्यसो हुँदा भाले हात्ती उत्तेजित रूपमा मान्छेमाथि पनि जाइलागिरहेको छ। तसर्थ हात्ती आतंकबाट बच्न वनमै उसलाई रमाउने वातावरण बनाउनु पर्छ।"
हात्तीमानव द्वन्द्व !,"चितवन राष्ट्रिय निकुञ्ज अनेक वन्यजन्तुको बासस्थान हुँदै हो, त्यसमा पनि यहाँ हात्ती र गैंडाजस्ता विशेष जंगली जनावर यहाँका आकर्षण हुन्। नेपालभरिका जंगलमा २ सय ५० को संख्यामा हात्ती रहेको अनुमान छ। अनि चितवनको सौराहमा त होटल व्यवसायी थुप्रैले हात्ती पालेका पनि छन्। घरपालुवा हात्तीको संख्या दुई सय जति हुन सक्छ। चितवनमा हात्ती प्रजनन केन्द्र पनि छ। जसको स्थापनायता ६ दर्जन छावा जन्मिए। चितवनमा हात्ती आकर्षणमात्रै नभई कहिलेकाहीँ आतंक पनि बनिदिन्छ। भीमकाय जनावर हात्तीलाई धेरै आहारा चाहिन्छ। अनि आहारको खोजीमा गाउँ पस्छ। अनि भाले हात्तीहरू चाहिँ पोथी हात्ती अर्थात् ढोईको खोजीमा पनि बस्ती पस्छन्, होटलहरूमा पालिएका हात्तीहरू पोथीहरू जो हुन्। कारण जुनसुकै होस्, पछिल्लो समय मकुना, गोविन्दे र रोनाल्डोजस्ता चर्चित हात्तीहरू यहाँका स्थानीयवासीका लागि त्रासका कारण बनेका छन्। गाउँघरतिर पस्ने हात्तीले बालीनाली नष्ट गरिदिन्छन्। आहाराको खोजीमा आउनेहरूले त्यसो गर्छन्। चितवन राष्ट्रिय निकुञ्ज र आसपासका क्षेत्र जंगली हात्तीहरूको प्राकृतिक बासस्थान हो। यहाँ विचारणीय कुरा के हो भने जंगली हात्ती मान्छेलाई दुःख दिने नियतबाटै बस्ती पस्ने होइन, बरु जंगलमा उसको आहारा घटेको छ। मानवीय अतिक्रमण जताततै छ। ऊ हिँड्ने बाटोहरू छेकिएका छन्। आहारा खोसिएको छ। बासस्थान हडपिएको छ। उसका आन्तरिक कारण पनि छन्। जसको पूर्तिका लागि उपाय खोज्ने स्वयंले हो। त्यसैले हात्ती आफैंमा समस्या होइन, मानव अस्तित्वको एउटा महत्त्वपूर्ण तत्त्व हो, जसरी अरु वन्यजन्तु र पर्यावरण हो। पर्यावरणीय सन्तुलनका लागि वन्यजन्तुको अस्तित्वको महत्त्वपूर्ण छ। तसर्थ हात्ती पनि बाँच्ने वातारवण बनाउनु चाहिँ मानव जगत्को आफ्नै हितका लागि छ। प्रकृतिका अनुपम देन हात्तीजस्ता वन्यजन्तुलाई उसकै प्राकृतिक बासस्थानमा रमाउने वातावरण बनाइनुपर्छ। आहारासँगै भाले हात्तीले खोज्ने पोथीहरू पनि जंगलमा प्रशस्त हुने गरी उनीहरूको संख्याका सन्तुलन मिलाउन पनि मानवीय योगदान हुन सक्छ। हात्ती सफारीका लागि पोथी हात्तीलाई घरपालुवा बनाइदिएपछि भालेहात्ती सहर पस्नु स्वाभाविक हो। हात्तीको पनि यौनअधिकार कतै न कतै र कुनै न कुनै रूपमा मानव जातिले हनन् गरिदिएकै होला। त्यसो हुँदा भाले हात्ती उत्तेजित रूपमा मान्छेमाथि पनि जाइलागिरहेको छ। तसर्थ हात्ती आतंकबाट बच्न वनमै उसलाई रमाउने वातावरण बनाउनु पर्छ।"
अध्यादेशले लगानी वृद्धिको वातावरण,"बेनी : नेपाल उद्योग वाणिज्य महासंघका अध्यक्ष चन्द्रप्रसाद ढकालले सरकारले हालै ल्याएको अध्यादेशले निजी क्षेत्रलाई लगानी वृद्धिको वातावरण बनाएको बताएका छन्। बेनीमा मंगलबार आठौ म्याग्दी महोत्सव, माघे संक्रान्ति, प्रदेश स्तरीय कृषि, पर्यटन, औद्योगिक, व्यापारिक मेलाको समापन समारोहलाई सम्बोधन गर्दै अध्यक्ष ढकालले अध्यादेशबाट भएको कानुन परिवर्तनबाट निजी क्षेत्र उत्साही भएको प्रतिक्रिया दिएका हुन्। गत पुस अन्तिम साताको मन्त्रिपरिषद्को बैठकको निर्णयअनुसार राष्ट्रपति समक्ष सिफारिस गरेको सुशासन प्रबद्र्धन तथा सार्वजनिक सेवा प्रवाहसम्बन्धी, आर्थिक कार्यविधि तथा वित्तीय उत्तरदायित्व, निजीकरण र आर्थिक तथा व्यावसायिक वातावरण सुधार, लगानी अभिवृद्धि र भूमिसम्बन्धी केही नेपाल ऐनलाई संशोधन गर्न बनेको अध्यादेश जारी भएको थियो। सरकारको तर्फबाट भएको कानुनको परिवर्तनले निजी क्षेत्रलाई लगानीका लागि प्रोत्साहन गरेको छ, अध्यक्ष ढकालले भने, निजी क्षेत्रको सकारात्मक सुझावलाई सरकारले ग्रहण गरेर छोटो समयमै कानुन परिवर्तन गरेर लगानी र सुरक्षाको वातावरण भएको सन्देश दिएको छ। नेपाल उद्योग वाणिज्य संघको अगुवाईमा प्रस्तावित कानुन निर्माणका क्रममा निजी क्षेत्रलाई अख्तियार दुरुपयोग अनुसन्धान आयोगको क्षेत्राधिकारभन्दा बाहिर राख्न सफल भएको पनि अध्यक्ष ढकालले बताए। कोरोना महामारी, रुस र युक्रेनको युद्ध तथा नेपालका विद्यमान ऐन कानुनका कारण संकुचनमा परेको आर्थिक क्षेत्रलाई चलायमान बनाउन निजी क्षेत्रको सुझाव अनुसार सरकारले अध्यादेश ल्याएको अध्यक्ष ढकालले प्रष्ट्याए। नेपालमा प्रशस्त प्राकृतिक स्रोत र विकासका काम गर्नुपर्ने भएकाले लगानी र आम्दानीको सम्भावना भए पनि नकारात्मक भाष्य निर्माण भएकोमा दुःख व्यक्त गरे। अध्यक्ष ढकालले म्याग्दीका उद्योगी, व्यवसायीहरूले तयार पार्ने कृषि, पर्यटन, जलस्रोतसम्बन्धी योजनामा लगानी भिœयाउन उद्योग वाणिज्य महासंघ मार्फत सहजिकरण गर्ने प्रतिबद्धता जनाए। म्याग्दी उद्योग वाणिज्य संघका अध्यक्ष सुविन श्रेष्ठले आर्थिक गतिविधिलाई चलायमान बनाउन, सम्भावनाको पहिचान, स्थानीय उत्पादनको बजारीकरण, पर्यटन प्रबद्र्धन, खेलकुद प्रतिभा पहिचान, कला र संस्कृतिको संरक्षणका लागि महोत्सव सफल भएको बताए। पुस २८ गतेदेखि सुरु भएको महोत्सवमा स्थानीय, औद्योगिक उत्पादनका २ सय ३० वटा व्यापारिक स्टल थिए। खेलकुद, लोकदोहोरी गित, मौलिक गीत र नृत्य, कृषि मेला प्रदर्शनी, कलाकारहरूको गित तथा नृत्य प्रस्तुति रहेको महोत्सवमा १० करोड रुपैयाँको कारोबार भएको र एक लाख दर्शकले अवलोकन गरेका अध्यक्ष श्रेष्ठले बताए।"
नेपाललाई दक्षिण एसियाकै आईटी हब बनाउने ओलीको प्रतिबद्धता,"काठमाडौं : प्रधानमन्त्री केपी शर्मा ओलीले नेपाललाई डिजिटल क्षेत्रमा अघि बढाउँदै दक्ष जनशक्ति विकास गर्ने प्रतिबद्धता व्यक्त गरेका छन्। मंगलबार आईटी उद्यमीसँग प्रधानमन्त्री कार्यक्रममा उनले डिजिटल नेपाल अवधारणाबारे जानकारी दिँदै नेपाललाई दक्षिण एसियाको आईटी हब बनाउने प्रतिबद्धता जनाएका छन्। उनले युवाको प्रतिभा सदुपयोग गर्ने र रोजगारी सिर्जना गर्ने योजनाहरू अघि सारे। प्राचीन ज्ञान र प्रविधिलाई समाहित गर्दै देशलाई प्रविधिको अग्रपङ्क्तिमा पुर्याउने संकल्प व्यक्त गरे । उनले आईटी क्षेत्र अघि बढाउने प्रयास र सो अलिक अगाडिदेखि नै थालेका बताए। यो आईटी शताब्दीऔं पुरानो चिज होइन। यो बीसौं शताब्दीको उपज हो र बीसौं शताब्दीको पनि सेकेन्ड हाफमा कम्प्युटर इन्जिनियरिङसँगै यसको विकास बढी तीव्रताका साथ भयो, उनले भने। उनले टेलिभिजनको विकासको उदाहरण प्रस्तुत गरे। १९६० को दशकमा हामी पनि रेडियो सुन्थ्यौं। हामी कल्पना गर्दथ्यौं, यो बोल्ने मान्छेको आवाज आउँछ भने चित्र पनि आउन सक्छ होला भनेर। त्यतिबेला हामीले थाहा नभएको रहेछ, त्यति बेला ब्ल्याक एन्ड ह्वाइटबाट कलर टेलिभिजनको जन्म भइसकेको रहेछ। उनले भने, तर, हामी टेलिभिजनको कल्पना गर्दै थियौं कि मान्छेको चित्र नै आउन सक्छ कि भनेर। हामी केटाकेटी र साना युवाहरू कुरा गर्दा त्यसरी गर्दथ्यौं। पछि हामीहरू पनि हुर्किँदै गयौं र आइटी क्षेत्र पनि विश्वमा हुर्किँदै गएछ। म त जेल परेँ, धेरै थाहा पनि भएन। जब म जेलबाट छुटेँ, धेरै कुरा थाहा भयो। उनले मुलुकमा परिवर्तन ल्याउने गरी आफू पहिलो पटक प्रधानमन्त्री हुँदा नयाँ सोचहरू अगाडि सारेको जानकारी दिए। प्रधानमन्त्री ओली त्यो संविधान जारी गर्न नदिने प्रयास असफल पारेको समेत बताए। संविधान मुस्किलले जारी गर्यौं, जारी गर्नेबित्तिकै पाँच महिनासम्म नाकाबन्दी भयो। नेपाली समाज पानीबाट निकालेको माछा जस्तो भयो , उनले भने। उनले २ सय मेघावाटको हारहारीमा रहेको विद्युत्लाई अहिलेका अवस्थामा पुर्याइएको पनि बताए। उनले आफूले नै प्रतिकूल स्थितिबाट अगाडि बढाउन मेजर गेम चेन्जिङ खालका कुराहरू अगाडि सारेको बताए। उनले २०७४ सालमा चुनावबाट आफूले तीन वर्ष समय पाएको पनि बताए तर त्यो समयमा सजिलोसँग काम गर्न नपाइएको गुनासो पनि सुनाए । यता खुट्टा तान्दै छ, यता अगाडि बढ्दै छ, खुट्टा तान्दै छ, अगाडि बढ्दै छ गरेर पनि हामीले केही कुराहरू गर्यौं र डिजिटल नेपालको कन्सेप्ट ल्यायौं, उनले भने। अघिल्लो सरकारको पालमा नै डिजिटल नेपालको कार्यान्वयनका लागि फ्रेमवर्क पनि बनाएको अवगत गराए। यी सबै कुराका दुई तीनवटा पाटाहरू थिए। तपाईंहरूले बीपी यो भन्नु हुन्छ, केपी यो भन्नु हुन्छ, नलेजसम्बन्धी, बिजनेससम्बन्धी अथवा अर्को सेक्टरहरूसम्बन्धी। यसमा हरेकसँग पुग्ने एक्सेस र क्यापासिटी बढाउने, यो बिजनेसका लागि हो। यो विकासका लागि हो। यो सबैका लागि हो। उनले भने, आईटी फर अल, आईटी फर बिजनेस, आईटी फर एजुकेसन, आईटी फर इन्फमेसन। एआईको जमानामा भन्ने हो भने एआई अथवा आईटी इज फर एर्भिथिङ ! यस्तो भइसक्यो। यो बिना त हुँदैहुँदैन। यो डिजिटल जमानामा समयसापेक्ष हुनुपर्ने उनको भनाइ छ। उनले नेपालको विकास र नेपालीको विकास गर्ने मुख्य कुरा भनेको आईटीको दक्ष र सक्षम जनशक्ति भएको बताए। उनले आईटी क्षेत्रलाई एकदम तीव्रताका साथ अगाडि बढाउन पर्ने बताए । उनले नेपाललाई दक्षिण एसियाको आईटी हब बनाउन सक्नुपर्ने बताए। हाम्रो उत्पादन हामीले बेच्न सक्नुपर्छ। हाम्रो उत्पादन हामीले जनताका घरघरमा पुर्याउन सक्नुपर्छ, उनीहरूको जीवनस्तर बढाउनका लागि त्यसलाई प्रयोग गर्नुपर्छ, उनीहरूको आयस्तर बढाउनका प्रयोग गर्नु पर्दछ। उनीहरूलाई रोजगारीका अवसर बढाउन पर्छ । उनले भने, सबै आईटी इन्जिनियर हुन सक्छन् भन्ने कुरा होइन। यहाँहरूको उत्पादनका लागि सरकार पनि एउटा आफैँ मार्केट हो भनेर यहाँहरूले अघि भन्नुभयो। सरकार आफैंले पनि प्रोडक्सन गर्छ। अहिलेसम्मको स्थिति के छ भने, हामीले सफ्टवेयर ऐरा झन्डैझन्डै गुमायौं नै। उ नले एकै दिन कम्पनी दर्ता, भ्याट दर्तादेखि अरू चिजहरू घरमै बसेर गर्न सकिने प्रणाली विकास गरेको बताए । यो गर्न चाहन्छु भनेर गर्न सक्ने त्यो प्रविधिको सुरु गर्दै छौं ।"
मनास्लु क्षेत्रमा अहिलेसम्मकै धेरै विदेशी पर्यटक,"गोरखा : अंग्रेजी वर्ष २०२४ मा मनास्लु क्षेत्रमा विगतमा भन्दा धेरै विदेशी पर्यटक पुगेका छन्। पर्यटकको तथ्यांक राख्ने निकाय मनास्लु संरक्षण क्षेत्र आयोजनाका अनुसार प्रसिद्ध पर्यटकीयस्थल मनास्लु क्षेत्रमा अघिल्लो वर्षभन्दा सन् २०२४ मा १५ सय पर्यटक बढी पुगेका हुन्। सन् २०२३ मा ९ हजार १ सय ७७ पुगेको उक्त क्षेत्रमा सन् २०२४ मा १० हजार ६ सय विदेशी पर्यटकले भ्रमण गरेको मनास्लु संरक्षण क्षेत्र आयोजनाले जनाएको छ। यो मनास्लु क्षेत्र भ्रमण गर्ने हालसम्मकै ठूलो पर्यटकको संख्या हो। दक्षिण एसियाली राष्ट्रका भन्दा युरोप तथा अमेरिकी मुलुकका विदेशी पर्यटकको संख्या धेरै रहेको एमक्यापका प्रमुख सन्तोष शेरचनले बताए। सन् २०२४ मा सबैभन्दा धेरै फ्रान्सबाट १ हजार ३ सय ३५ विदेशी पर्यटकले मनास्लु क्षेत्रको भ्रमण गरेको उनले जानकारी दिए। यस्तै, १ हजार १ सय ८१ जर्मन नागरिक र ७ स ९६ अमेरिकी नागरिकले मनास्लु क्षेत्र भ्रमण गरेको कार्यालयको तथ्यांकमा उल्लेख छ। सार्क सदस्य राष्ट्रहरूमध्ये भारतबाट सबैभन्दा धेरै १ सय ५९ पर्यटकले मनास्लु पदयात्रा गरेको बताइएको छ। यसैगरी नेदरल्याण्ड्स, जर्मनी, बेलायत, अष्ट्रेलिया, स्पेन, चीनलगायत देशबाट पनि विदेशी पर्यटकहरू मनास्लु क्षेत्र घुम्न पुगेका थिए। मनास्लु क्षेत्र प्रवेशका लागि सार्क सदस्य राष्ट्रका पर्यटकले प्रतिव्यक्ति १ हजार र अन्य राष्ट्रका पर्यटकले ३ हजार रुपैयाँ बुझाउनुपर्ने हुन्छ। पर्यटकले काठमाडौंको भृकुटीमण्डप र पोखराको ड्यामसाइटस्थित काउन्टरमा प्रवेश दस्तुर बुझाउनु पर्ने व्यवस्था छ। यी दुवै ठाउँमा प्रवेश दस्तुर शुल्क नबुझाएका पर्यटकले सो क्षेत्र प्रवेश गर्न एमक्यापको जगत र सामागाउँस्थित चेकपोस्टमा दोब्बर दस्तुर तिर्नुपर्ने एमक्याप प्रमुख शेरचनको भनाइ छ। निषेधित क्षेत्र मानिएकाले मनास्लु संरक्षण क्षेत्र भ्रमणका लागि पर्यटकले अध्यागमन विभागबाट पनि अनुमति लिनुपर्ने प्रावधान छ। विभागले चुम र नुब्री भ्याली भ्रमणका लागि एक साताको अनुमति दिने गर्दछ। उक्त अवधिभर चुम भ्यालीका लागि सिजनमा पर्यटकले प्रतिव्यक्ति ५० डलर बुझाउनुपर्ने हुन्छ भने बेसिजनमा २५ डलर मात्र। त्यस्तै नुब्री भ्यालीका लागि सिजनमा प्रतिव्यक्ति ७० डलर र बेसिजनमा ३५ डलर बुझाउनुपर्ने प्रावधान छ। एक साताबाहेक थप दिन भ्रमण गर्न चाहेमा थप शुल्क बुझाउनपर्ने हुन्छ। निषेधित क्षेत्रका रूपमा रहेको मनास्लु क्षेत्रअन्तर्गत चुमनुब्री गाउँपालिकाको ७ वटा वडा पर्दछन्। यस वर्षदेखि विदेशी र स्वदेशी पर्यटकसँग गाउँपालिकाले पनि राजस्व संकलन सुरु गरेको छ। पालिकाले गत असोज १ गतेबाट राजस्व संकलन गर्न सुरु गरेको हो। चुमनुब्री गाउँपालिकाको वडा नं १ देखि ७ सम्मलाई संरक्षण क्षेत्रले समेटेको छ। जसमध्ये साबिकका सामागाउँ, ल्हो, प्रोक र बिही गाविस नुब्री उपत्यकाका रूपमा चिनिन्छन् भने चुम्चेत र छेकम्पार चुम उपत्यकाका रूपमा चिनिन्छ। सन् २००५ देखि मनास्लु क्षेत्र पर्यटकका लागि खुल्ला गरिएको हो।"
निर्वाचनसम्बन्धी कानुनमा व्यापक संशोधनको प्रस्ताव,"काठमाडौं : प्रतिनिधिसभा वा प्रदेशसभा सदस्यका लागि हुने प्रत्यक्ष निर्वाचन प्रणालीतर्फ उम्मेदवारी दिँदा कम्तीमा ३३ प्रतिशत महिलाले उम्मेदवारी दिनुपर्ने अनिवार्य गरिँदै छ। निर्वाचन व्यवस्थापन विधेयकको मस्यौदामा उम्मेदवार उठाउँदा नै एकतिहाइ महिला हुनै पर्ने व्यवस्थाको प्रस्ताव गरिएको छ। मस्यौदामा स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक महिला उम्मेदवार, तर एउटा पदमा मात्र उम्मेदवारी दिँदा महिलाले उम्मेदवारी दिनुपर्ने व्यवस्था गरिएको छ। दलले सम्बन्धित स्थानीय तहमा उम्मेदवारी दिने सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार हुनुपर्ने छ, मस्यौदामा भनिएको छ। यस प्रावधानविपरीत उम्मेदवारी दिने राजनीतिक दलको सम्बन्धित खण्डबमोजिमको सबै उम्मेदवारी रद्द हुनेछ। उम्मेदवारको बन्दसूची तयार गर्दा कुल उम्मेदवारको कम्तीमा ५० प्रतिशत महिला उम्मेदवार समावेश गर्नुपर्ने छ। मस्यौदाअनुसार स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार, तर एउटा पदमा मात्र उम्मेदवारी दिँदा महिलाले उम्मेदवारी दिनुपर्ने छ। उम्मेदवारको बन्दसूची तयार गर्दा प्रत्येक राजनीतिक दलले समानुपातिक निर्वाचन प्रणालीअन्तर्गत निर्वाचित हुने कुल सदस्य संख्याको कम्तीमा २५ प्रतिशत सदस्यका लागि उम्मेदवारी दिने गरी बन्दसूची तयार गर्नुपर्ने छ, मस्यौदामा उल्लेख छ। निर्वाचन आयोगको २०८० असार १८ को बैठकले निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन तयार गरिएको विधेयक निर्वाचन व्यवस्थापन विधेयक को मस्यौदामा सरकारमार्फत संसद्मा पेस गर्ने निर्णय गरेको थियो। संविधान, सर्वोच्च अदालतबाट भएका निर्देशनात्मक आदेश, अन्तर्राष्ट्रिय अभ्यास र विगतका अनुभवका आधारमा साविकको निर्वाचनसम्बन्धी कानुनमा परिमार्जन गरी निर्वाचनको नयाँ कानुन निर्माणका लागि मस्यौदा बनाइएको हो। निर्वाचनसम्बन्धी कानुनलाई संशोधन र एकीकरण गर्न बनेको विधेयक गृह मन्त्रालयमार्फत संसद्मा पेस गर्ने निर्णय आयोगले गरेको थियो। यो मस्यौदा कानुन, न्याय तथा संसदीय मामिला मन्त्रालयमा छ। यही हिउँदे अधिवेशनमा पेस गर्र्ने तयारी छ। कानुनमै निर्वाचनको मिति तोकियो : सबै आइतबार कानुनमार्फत नै अब निर्वाचनको मिति तोकिने भएको छ। मस्यौदामा प्रतिनिधिसभा, प्रदेशसभा, राष्ट्रियसभा र स्थानीय तहको निर्वाचन आइतबार नै गर्ने प्रस्ताव गरिएको छ। प्रतिनिधिसभाका सदस्य वा प्रदेशसभाका सदस्यको निर्वाचन त्यस्तो सभाको अन्तिम निर्वाचन परिणाम घोषणा भएको चार वर्ष ११ महिनापछिको पहिलो आइतबार गर्ने प्रस्ताव गरिएको छ । राष्ट्रियसभा सदस्यको निर्वाचन कार्यकाल समाप्त हुने एक महिना अघिको पहिलो आइतबार गरिनेछ। स्थानीय तहका प्रमुख, उपप्रमुख, अध्यक्ष, उपाध्यक्ष, वडा अध्यक्ष र वडा सदस्यको निर्वाचन परिणाम घोषणा भएको ४ वर्ष ११ महिना पछिको पहिलो आइतबार नै गरिने व्यवस्था प्रस्ताव गरिएको छ। स्थानीय तहका सदस्यको निर्वाचनका लागि प्रमुख र उपप्रमुख, अध्यक्ष र उपाध्यक्ष, वडा अध्यक्ष र वडा सदस्यका लागि दुई छुट्टाछुट्टै मतपत्रको व्यवस्था गरिने छ। यो व्यवस्थाको अभ्यास हालै भएको स्थानीय तहको उपनिर्वाचन गरिएको थियो। संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने व्यवस्थाको प्रस्ताव गरिएको छ। निर्वाचनमा उम्मेदवार हुने व्यक्तिले मनोनयनपत्र पेस गर्दा सिलबन्दी गरी आफू र आफ्नो परिवारका सदस्यको नाममा रहेको सम्पत्ति विवरण पेस गर्नुपर्ने छ। मस्यौदाअनुसार उम्मेदवारले मनोनयनपत्र पेस गर्दा निर्वाचन प्रयोजनका लागि प्रयोग गर्ने बैंक खाताको विवरण, निर्वाचनको प्रयोजनका लागि खर्च गर्ने अनुमानित रकम तथा त्यसको स्रोत उल्लेख गरी निर्वाचन प्रयोजनका लागि खर्च गर्ने रकम तथा आर्थिक सहयोगबापत प्राप्त रकम उक्त खातामा जम्मा गर्ने र निर्वाचन प्रयोजनका लागि सोही खाताबाट मात्र खर्च गर्ने प्रतिबद्धता तोकिएको ढाँचामा पेस गर्नुपर्ने छ। मस्यौदामा प्रस्तावित नयाँ व्यवस्थाहरू १ मतदाता नामावली संकलन तथा अद्यावधिक गर्ने कार्य निर्वाचन कार्यालय वा सम्बन्धित स्थानीय तहमार्फत विद्युतीय माध्यमबाट नियमित रूपमा गर्ने। २ कुनै पनि नेपाली नागरिकले आफू स्थायी बसोबास गरेको वडाको मतदाता नामावलीमा नाम दर्ता हुने गरी कुनै पनि निर्वाचन कार्यालयबाट गर्न सक्ने। ३ कसैले मतदाता नामावलीमा एकाघरको बाबु, आमा, पति वा पत्नीको नाम समावेश भएको वडाको मतदाता नामावलीमा आफ्नो नाम दर्ता गराउन वा स्थानान्तर गराउन सक्ने। ४ कसैले मतदाताको नाम एकभन्दा बढी स्थानको मतदाता नामावलीमा समावेश भएको देखिएमा नाम दर्ता अधिकारी समक्ष निवेदन दिनुपर्ने र यसरी दोहोरो परेको पाइएमा हटाउने। ५ मतदाता नामावली तयार गर्ने प्रयोजनका लागि विदेशमा रहेका नेपाली नागरिकको विवरण संकलन गर्ने। ६ निर्वाचन हुने दिन, मतदानको समय र निर्वाचन प्रचार प्रसारको अवधि विधेयकमा नै राखिएको। ७ मतदान हुने दिनभन्दा चौबिस घण्टा अघिदेखि मतदानको काम पूरा नभएसम्मको अवधिलाई मौन अवधि मानिनेछ। यस अवधिमा कुनै उम्मेदवार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले कुनै सभा बोलाउन वा आयोजना गर्न, जुलुस निकाल्न वा प्रदर्शन गर्न वा नाराबाजी गर्न, कुनै प्रकारको अन्तरक्रिया, गोष्ठी वा सेमिनार गर्न, सामाजिक सञ्जाल, अनलाइन, छापा वा अन्य कुनै माध्यमबाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचारप्रसारका सामग्री पोस्ट वा सेयर गर्न वा गराउन वा अन्य कुनै पनि प्रकारले प्रचारप्रसार गर्न वा गराउन नहुने। ८ मुख्य निर्वाचन अधिकृतको व्यवस्था हटाइएको छ। निर्वाचनमा नेपाल न्याय सेवाका राजपत्रांकित प्रथम श्रेणी वा द्वितीय श्रेणीका अधिकृत, समानुपातिक निर्वाचनका लागि आयोगको सचिव र स्थानीय तहका सदस्यको निर्वाचनका लागि नेपाल न्याय सेवा वा संघीय निजामती सेवा वा प्रदेश निजामती सेवाको राजपत्रांकित प्रथम श्रेणीको अधिकृत वा राजपत्रांकित द्वितीय श्रेणीको अधिकृतलाई निर्वाचन अधिकृत नियुक्ति गर्ने व्यवस्था गरिएको। ९ उम्मेदवारको योग्यताअयोग्यतासम्बन्धी विस्तृत व्यवस्था गरी थप स्पष्ट गरिएको छ। भ्रष्टाचारसम्बन्धी कसुरमा मुद्दा दायर भएको वा सुरु अदालतबाट भ्रष्टाचार ठहर भई पुनरावेदनको रोहवरमा मुद्दा विचाराधीन रहेको ठगी, किर्ते, अपहरण वा शरीर बन्धक, व्यक्ति बेपत्ता पार्नेसम्बन्धी कसुर, यातना, क्रुर तथा अमानवीय तरिकाले वा नियन्त्रणमा लिई ज्यान मारेको, जाति हत्या, बिस्फोटक पदार्थ वा नैतिक पतन देखिने अन्य फौजदारी कसुरमा कसुरदार ठहर भएको प्रचलित कानुनबमोजिम कुनै कम्पनी वा संस्था कालो सूचीमा रहेकोमा त्यस्तो सूची कायम रहँदाका बखत त्यस्तो कम्पनी वा संस्थाको सञ्चालक, पदाधिकारी वा प्रमुख कार्यकारी अधिकृतको पदमा बहाल रहेको कुनै सहकारी संस्थाको सञ्चालक पदमा रही प्रचलित कानुनविपरीत आर्थिक हिनामिना गरी त्यस्तो सहकारी संस्थालाई हा िनोक्सानी पुयाएको कुनै अदालत, न्यायिक वा अर्धन्यायिक निकायको फैसलाबाट ठहर भएको कैद वा जरिबाना असुलउपर हुन बाँकी भएको वा तिर्नु बुझाउनुपर्ने क्षतिपूर्ति नतिरेको अन्तिम लेखा परीक्षणबाट रकम असुल गर्नुपर्ने गरी व्यक्तिगत रूपमा बेरुजु कायम भएकोमा त्यस्तो रकम नबुझाएको प्रचलित कानुनबमोजिम भुक्तानी गर्नुपर्ने कर भुक्तानी नगरेको कुनै स्थानीय तह सदस्यको निर्वाचन भए त्यस्तो स्थानीय तह अन्तर्गतको कुनै ठेक्कामा संलग्न भई मनोनयनपत्र दाखिला गर्नुपर्ने अघिल्लो दिनसम्म पूरा गरिसक्नुपर्ने काम पूरा नगरेको अन्तिम लेखा परीक्षणबाट रकम असुल गर्नुपर्ने गरी व्यक्तिगत रूपमा बेरुजु कायम भएकोमा त्यस्तो रकम नबुझाएको प्रचलित कानुनबमोजिम पक्राउ पुर्जी जारी भएकोमा पक्राउ हुन नसकी फरार रहेको वा अदालतले थुनामा राख्ने गरी आदेश दिएकोमा त्यस्तो आदेश कायम रही थुनामा नबसेको। १० संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने। ११ प्रतिनिधिसभा सदस्य वा प्रदेशसभा सदस्यमा समानुपातिक निर्वाचन प्रणालीबाट दुई पटक निर्वाचित भइसकेको व्यक्ति सोही निर्वाचन प्रणालीबमोजिम हुने निर्वाचनमा उम्मेदवार हुन नसक्ने। १२ स्थानीय तहको सदस्य पदमा बहाल रहेको व्यक्तिले त्यस्तो पदबाट राजीनामा नदिई स्थानीय तहको कुनै पनि पदमा उम्मेदवार हुन सक्ने नसक्ने। तर, गाउँसभा वा नगरसभाको सदस्य पदमा बहाल रहेको व्यक्ति गाउँ कार्यपालिका वा नगर कार्यपालिका वा जिल्ला समन्वय समितिको निर्वाचनमा उम्मेदवार हुन यो उपदफाको व्यवस्थाले बाधा पारेको मानिने छैन। १३ यस ऐनबमोजिम निर्वाचन खर्चको विवरण पेस गर्नुपर्ने दायित्व भएको व्यक्तिले निर्धारित समयभित्र त्यस्तो विवरण नबुझाएमा त्यस्तो व्यक्ति छ वर्षसम्म यस ऐनबमोजिम हुने निर्वाचनमा उम्मेदवार हुन नसक्ने। १४ कुनै एक राजनीतिक दलको सदस्य रहेको व्यक्ति त्यस्तो दलको सदस्य पद त्याग नगरी अर्को राजनीतिक दलको तर्फबाट उम्मेदवार हुन नसक्ने। १५ प्रतिनिधिसभा सदस्य वा प्रदेशसभा सदस्य पदमा बहाल रहेको व्यक्ति सोही पदका लागि हुने निर्वाचनमा उम्मेदवार भएमा मनोनयनपत्र दर्ता भएपछि स्वतः त्यस्तो पदबाट पदमुक्त भएको मानिने। १६ उम्मेदवारको अयोग्यता सम्बन्धमा प्रमाण समेतको अध्ययन र जाँचबुझ गरी आयोगले निर्वाचनका लागि मतदान प्रारम्भ हुनुभन्दा कम्तीमा चौबीस घण्टा अघि त्यस सम्बन्धमा निर्णय गरी सम्बन्धित निर्वाचन अधिकृतलाई सूचना दिनुपर्ने। १७ राष्ट्रपति वा उपराष्ट्रपति, संघीय संसद, प्रदेशसभा सदस्य र स्थानीय तहको सदस्य पदको निर्वाचनमा निर्वाचित कुनै व्यक्तिको अयोग्यतासम्बन्धी विषयमा उजुरी परेमा सम्बन्धित अदालतले त्यस्तो मुद्दा छ महिनाभित्र कारबाही र किनारा गर्नुपर्ने। १८ प्रतिनिधिसभा वा प्रदेशसभा सदस्यका लागि पहिलो हुने निर्वाचित हुने निर्वाचन प्रणालीतर्फ उम्मेदवारी दिँदा त्यस्तो दलले जति निर्वाचन क्षेत्रमा उम्मेदवारी दिने हो त्यसको कम्तीमा ३३ प्रतिशत महिलाले उम्मेदवारी दिनुपर्ने। १९ स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार, तर एउटा पदमा मात्र उम्मेदवारी दिँदा महिला उम्मेदवार दिनुपर्ने। २० दलले सम्बन्धित स्थानीय तहमा उम्मेदवार दिने सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार दिनुपर्ने। २१ महिला उम्मेदवारीको प्रावधानविपरीत उम्मेदवारी दिने राजनीतिक दलको सम्बन्धित खण्डबमोजिमको सबै उम्मेदवारी रद्द हुने। २२ निर्वाचन कार्यक्रमबमोजिम उम्मेदवार मनोनयन गर्ने दिन कुनै वडामा दलित महिला सदस्य उम्मेदवार मनोनयन नभई पद रिक्त हुने अवस्था भएमा त्यस्तो पदमा अल्पसंख्यक महिला उम्मेदवार हुन सक्ने गरी निर्वाचन अधिकृतले कार्यक्रम तयार गरी प्रकाशन गर्नुपर्ने। २३ उम्मेदवार हुने व्यक्तिले आफ्नो शैक्षिक योग्यता, अनुभव, उम्मेदवार हुनुअघि सार्वजनिक जवाफदेहीको पदमा बहाल रहेको भए सोको विवरण, हासिल गरेको महत्वपूर्ण उपलब्धिलगायत तोकिएबमोजिमको विवरण तथा आफू निर्वाचनमा उम्मेदवार हुन कानुनअनुसार योग्य रहेको र कानुनअनुसार अयोग्य नरहेको स्वघोषणा गरी निर्वाचन अधिकृतले खोजेका बखत उपस्थित हुने प्रतिबद्धतासहित आफ्नो मञ्जुरी लेखी सहीछाप गर्नुपर्ने। २४ मनोनयनपत्रसाथ पेस गर्ने कागजात वा विवरण वा प्रतिबद्धता तथा स्वघोषणाको जिम्मेवारी उम्मेदवार आफैंले लिनुपर्ने। २५ निर्वाचनमा उम्मेदवार हुने व्यक्तिले मनोनयनपत्र पेस गर्दा शिलबन्दी गरी आफू र आफ्नो परिवारका सदस्यको नाममा रहेको सम्पत्ति विवरण पेस गर्नुपर्ने। २६ निर्वाचन अधिकृतले उम्मेदवारले पेस गरेको व्यक्तिगत विवरण आफ्नो कार्यालयमा प्रकाशन गरी आयोगमा समेत पठाउनु पर्ने र आयोगले सबै उम्मेदवारको व्यक्तिगत विवरण आयोगको वेबसाइटमा राख्ने। २७ राजनीतिक दलको तर्फबाट उम्मेदवार मनोनयनको औपचारिक पत्र प्रदान गर्ने अधिकार देहायको पदाधिकारी वा सदस्यलाई हुने। संघीय संसद्को सदस्यका लागि केन्द्रीय कार्यकारिणी समितिले तोकेको त्यस्तो समितिको पदाधिकारी वा सदस्य प्रदेशसभाको सदस्यका लागि केन्द्रीय कार्यकारिणी समितिले तोकेको प्रदेश कार्यकारिणी समितिको पदाधिकारी वा सदस्य स्थानीय तहको सदस्यको लागि केन्द्रीय कार्यकारिणी समितिले तोकेको प्रदेश वा जिल्ला कार्यसमितिको पदाधिकारी वा सदस्य। उम्मेदवारको मनोनयन दर्ता गर्ने सम्बन्धमा राजनीतिक दलले आयोगलाई उपलब्ध गराइएको दलको औपचारिक पत्र प्रदान गर्ने पदाधिकारी वा सदस्यको विवरण र निजको दस्तखतको नमुना परिवर्तन हुन नसक्ने। कुनै दलले निर्वाचन गर्नुपर्ने पद संख्याभन्दा बढी औपचारिक पत्र वितरण गरी त्यस्तो दलको तर्फबाट मनोनयनपत्र दर्ता भएकोमा त्यसरी दर्ता भएको सबै मनोनयन पत्र रद्द हुने। ३० उम्मेदवारको बन्दसूची तयार गर्दा प्रत्येक राजनीतिक दलले समानुपातिक निर्वाचन प्रणालीअन्तर्गत निर्वाचित हुने कुल सदस्य संख्याको कम्तीमा २५ प्रतिशत सदस्यका लागि उम्मेदवारी दिने गरी बन्दसूची तयार गर्नुपर्ने छ। र, त्यसरी उम्मेदवारको बन्दसूची तयार गर्दा कुल उम्मेदवारको कम्तीमा ५० प्रतिशत महिला उम्मेदवार समावेश गर्नुपर्ने। ३१ राजनीतिक दलले कानुनबमोजिम उम्मेदवारको बन्दसूची तयार गर्दा भूगोल र प्रादेशिक सन्तुलनलाई समेत ध्यान दिई जनसंख्याकोे आधारमा प्रतिनिधिसभा सदस्यको निर्वाचनको हकमा अनुसूची३ मा उल्लेख भएबमोजिम र प्रदेशसभा सदस्यको निर्वाचनको हकमा अनुसूची४ मा उल्लेख भएबमोजिम प्रतिनिधित्व हुने गरी समावेशी सिद्धान्तको आधारमा तोकिएको ढाँचामा तयार गर्नुपर्ने र त्यस्तो सूचीमा अपांगता भएका व्यक्ति, लैंगिक तथा यौनिक अल्पसंख्यकलाई समेत समावेश गर्नुपर्ने। ३२ उम्मेदवारको बन्दसूची राजनीतिक दलले निर्वाचन कार्यक्रममा उल्लिखित समयभित्र निर्वाचन अधिकृतको कार्यालयमा पेस गरेपछि उम्मेदवारको मनोनयन भएको मानिने र त्यसरी पेस गरेपछि सम्बन्धित राजनीतिक दल र आयोगले त्यस्तो सूची सार्वजनिक गर्नुपर्ने। ३३ समानुपातिक निर्वाचन प्रणालीतर्फ कम्तीमा एक जना सदस्य पनि निर्वाचित नभएको राजनीतिक दलले पेस गरेको उम्मेदवारको बन्दसूची निर्वाचनको अन्तिम परिणाम प्रकाशन भए पछि स्वतः रद्द हुने। ३४ दलित, महिला, तोकिएको अपांगता भएको व्यक्ति, आर्थिक रूपले विपन्न वा लैंगिक तथा यौनिक अल्पसंख्यक समुदायको उम्मेदवार भए धरौटी रकममा ५० प्रतिशत छुट हुने। ३५ स्थानीय तहका सदस्यको निर्वाचनका लागि प्रमुख र उपप्रमुख वा अध्यक्ष र उपाध्यक्ष पदका लागि र वडा अध्यक्ष र वडा सदस्यका लागि दुई छुट्टाछुट्टै मतपत्रको व्यवस्था गरिने। ३६ प्रतिनिधिसभा सदस्यको समानुपातिक निर्वाचन प्रणाली अन्तर्गत हुने निर्वाचनका लागि निर्वाचन कार्यमा खटिएका कर्मचारी वा सुरक्षाकर्मी, निर्वाचन पर्यवेक्षक, विदेश भ्रमणमा जाने र कुनै व्यापार, व्यवसाय, रोजगारी वा स्वास्थ्योपचार गराई रहेका मतदाताले तोकिएको मतदान केन्द्रमा उपस्थित भई अग्रिम मतदान गर्न सक्ने। ३७ मतदान स्थलमा समेत आवश्यक प्रबन्ध गरी मतगणना गर्न सकिने। ३८ निर्वाचनमा दुई वा सोभन्दा बढी उम्मेदवारले प्राप्त गरेको मत बराबर भएमा निविदा मतपत्र गणना गर्ने। ३९ प्रतिनिधिसभा सदस्य, प्रदेशसभा सदस्य वा स्थानीय तहका सदस्यको पदावधि गणना गर्दा निर्वाचन भएको दिनबाट गणना गरिने। ४० प्रतिनिधिसभा सदस्य वा प्रदेशसभा सदस्यको निर्वाचनका लागि उम्मेदवारी दाखिला गर्ने दिनदेखि त्यस्तो सभाको कार्यकाल स्वतः समाप्त भएको मानिने। ४१ स्थानीय तहको सदस्यको निर्वाचनमा उम्मेदवारी दाखिला गर्ने सदस्यको पदावधि निजले उम्मेदवारी दाखिल गरेको दिन देखि स्वतः समाप्त भएको मानिने। ४२ आयोगले निर्वाचन खर्चको सीमा तोक्दा भौगोलिक क्षेत्रको बिकटता वा दूरी, मतदान केन्द्रको संख्या, मतदाताको संख्या र यातायातको साधनको उपलब्धता समेतको आधारमा फरक फरक क्षेत्रमा निर्वाचन खर्चको सिमा फरकफरक हुने गरी तोक्न सक्ने। र, राजनीतिक दल वा उम्मेदवारले निर्वाचन प्रचारप्रसारमा भएको आम्दानी र खर्चको विवरण सम्बन्धित सबैको जानकारीका लागि सार्वजनिक गर्नुपर्ने। ४३ उम्मेदवारले मनोनयन पत्र पेस गर्दा निर्वाचन प्रयोजनको लागि प्रयोग गर्ने बैंक खाताको विवरण, निर्वाचनको प्रयोजनको लागि खर्च गर्ने अनुमानित रकम तथा त्यसको स्रोत उल्लेख गरी निर्वाचन प्रयोजनका लागि खर्च गर्ने रकम तथा आर्थिक सहयोगबापत प्राप्त रकम त्यस्तो खातामा जम्मा गर्ने र निर्वाचन प्रयोजनका लागि सोही खाताबाट मात्र खर्च गर्ने कुराको प्रतिबद्धता तोकिएको ढाँचामा पेस गर्नुपर्ने। ४४ प्रतिनिधिसभा सदस्यको समानुपातिक निर्वाचन प्रणालीअन्तर्गत हुने निर्वाचनका लागि देहायका मतदाताले निर्वाचन हुने दिनभन्दा अघि नै आयोगले तोकेको दिन र तोकेको मतदान केन्द्रमा उपस्थित भई अग्रिम मतदान गर्न सक्ने। निर्वाचन कार्यमा खटिएका कर्मचारी वा सुरक्षाकर्मी, मतदान हुने दिन निर्वाचन पर्यवेक्षण गर्न जाने निर्वाचन पर्यवेक्षक मतदान हुने दिन वा सोभन्दा अघिदेखि मतदान हुने दिनसम्म विदेश भ्रमण गर्ने मतदाता, कुनै व्यापार, व्यवसाय, रोजगारी वा स्वास्थ्योपचारका कारणले आफ्नो मतदाता नामावली रहेको वडामा उपस्थित भई मतदान गर्न असमर्थ हुने मतदाता। ४५ आयोगले नेपाल राजपत्रमा सूचना प्रकाशन गरी तोकेको निर्वाचन वा निर्वाचन क्षेत्रमा विद्युतीय उपकरण प्रयोग गरी मतदान गर्ने व्यवस्था मिलाउन सक्ने। ४६ आयोगले विदेशमा रहेका मतदाता नामावलीमा नाम समावेश भएका व्यक्तिलाई सम्बन्धित मुलुकमा रहेको वा सम्बन्धित मुलुकका लागि तोकिएको नेपाली कूटनीतिक नियोगको सहयोगमा सोही मुलुकबाटै मतदान गर्न पाउने व्यवस्था मिलाउन सक्ने र त्यस्ता मतदाताले प्रतिनिधिसभाको समानुपातिकतर्फको निर्वाचन प्रणालीअनुसार हुने निर्वाचनमा तोकिएबमोजिम मतदान गर्न सक्ने। ४७ सूचना प्रविधि (अनलाइन) को प्रयोग गरी मतदान गर्दा वा गराउँदा मतदाताले गरेको मतदानको गोपनियता भंग हुँदैन भन्ने कुरामा आयोग विश्वस्त भएमा त्यस्तो प्रविधिमार्फत निर्वाचनमा मतदान गराउन बाधा नपर्ने। ४८ निर्वाचनमा सम्भव भएसम्म स्वदेशी सामग्रीको प्रयोग गर्ने। ४९ कुनै मतदाताले कुनै पनि उम्मेदवारलाई निजको समर्थन नरहेको भनी मतदान गर्न चाहेमा आयोगले कुनै पनि उम्मेदवारलाई समर्थन नरहने नोटा गरी मतदातालाई तोकिएबमोजिम मतपत्रमा मतदानको व्यवस्था गर्ने र यस्तो मतपत्र गणना गर्दा कुनै पनि उम्मेदवारलाई समर्थन नरहेको मतसंख्या त्यस्तो निर्वाचनमा मतदान भएको कुल सदर मतको ५० प्रतिशतभन्दा बढी भएमा त्यस्तो निर्वाचन रद्द हुने। साथै, त्यसरी निर्वाचन रद्द भई पुनः निर्वाचन हुने भएमा नोटाबाट अस्वीकृत भएका व्यक्ति पुनः उम्मेदवार हुन अयोग्य हुने। ५० आयोगले मतदाता नामावली संकलन तथा अध्यावधिक गर्ने, मतदानस्थल तथा मतदान केन्द्रको निर्धारणका लागि परामर्श दिने तथा मतदान केन्द्रको व्यवस्थापनमा सहयोग तथा सहजीकरण गर्ने र निर्वाचन वा मतदाता शिक्षा कार्यक्रम सञ्चालन गर्ने कार्यका लागि स्थानीय तहको भूमिका र जिम्मेवारी तोक्ने। ५१ प्रतिनिधिसभा, प्रदेशसभा वा स्थानीय तहका सदस्यको निर्वाचनका दिन मतदान प्रक्रियालाई सहज बनाउन सार्वजनिक यातायातको आवश्यक व्यवस्थापन गर्ने। ५२ कसैले पनि मतदान हुने दिनभन्दा चौबिस घण्टा अघिदेखि मतगणनाको काम पूरा नभएसम्म सामाजिक सञ्जाल वा विद्युतीय माध्यमको प्रयोग गरी कुनै राजनीतिक दल वा उम्मेदवारको पक्ष वा विपक्षमा प्रचारप्रसार गर्न नहुने। ५३ मुद्दाको कारबाही तथा किनारा गर्ने अधिकार एक वर्षसम्म कैद हुने कसुरको हकमा प्रमुख जिल्ला अधिकारीलाई र एक वर्षभन्दा बढी कैद हुने कसुरको हकमा जिल्ला अदालतलाई हुने। ५४ निर्वाचन कसुरसम्बन्धी मुद्दा मुलुकी फौजदारी कार्यविधि संहिताको अनुसूची१ मा परेको मानिने। ५५ निर्वाचन कसुरसम्बन्धी मुद्दामा हुने दण्ड जरिवानालाई समसामयिक रूपमा परिमार्जन गरिएको। ५६ कुनै जिल्लामा एक स्थानीय तहमा मात्र अध्यक्ष, उपाध्यक्ष, प्रमुख, उपप्रमुख वा वडाअध्यक्ष पदको उपनिर्वाचन गर्नुपर्ने भएमा त्यस्तो उपनिर्वाचनको प्रयोजनका लागि सम्बन्धित जिल्लाको निर्वाचन अधिकारीलाई निर्वाचन अधिकृतको रूपमा नियुक्त गर्न सक्ने। ५७ आयोगले राष्ट्रपति तथा उपराष्ट्रपति, संघीय संसद्का सदस्य, प्रदेशसभाका सदस्य, अध्यक्ष, उपाध्यक्ष, प्रमुख तथा उपप्रमुख, वडा अध्यक्ष र वडा सदस्य पदमा निर्वाचित पदाधिकारीको नाम, थर र वतनको विवरणको सूचना नेपाल राजपत्रमा प्रकाशन गर्नुपर्ने। ५८ प्रतिनिधिसभाको सदस्य वा प्रदेशसभाको सदस्यको निर्वाचनका लागि सम्बन्धित निर्वाचन क्षेत्रभित्रको स्थानीय तहको वडामा स्थायी बसोबास भएको व्यक्ति हुनुपर्ने। थ्रेसहोल्डमा यस्तो छ व्यवस्था चर्चामा रहेको थ्रेस होल्डको विषयमा प्रस्तावित कानुनमा पुरानै व्यवस्था छ। संघमा ३ र प्रदेशमा डेढ प्रतिशत प्रावधानलाई निरन्तरता दिँदै प्रस्ताव गरिएको छ। तर, नेपाली कांग्रेस र नेकपा एमालेले थ्रेस होल्डको प्रावधान बढाउनुपर्ने बताउँदै आएका छन्। उनीहरूले ५ प्रतिशत संघ र ३ प्रतिशत प्रदेशमा हुनुपर्ने विषय उठाइरहेका छन्। प्रमुख निर्वाचन आयुक्त दिनेशकुमार थपलियाले थ्रेस होल्डको विषय दुईवटा कानुनमा व्यवस्था रहेको बताए । पहिलो प्रतिनिधिसभा र प्रदेशसभामा समानुपातिक तर्फबाट प्रतिनिधित्व गर्ने सवालमा र दोस्रो कुनै पनि राष्ट्रिय पार्टी हो कि प्रादेशिक पार्टी हो कि स्थानीय तहको पार्टी हो भन्ने वर्गीकरण गर्ने विषयमा थ्रेस होल्ड सम्बन्धित छ, उनले भने, योभन्दा पहिले प्रतिनिधित्वको विषयमा संघमा तीन प्रतिशत र प्रदेशमा डेढ प्रतिशत हुनुपर्ने र प्रत्यक्षतर्फ एकएक सिट जित्नुपर्ने व्यवस्था थियो। संघ र प्रदेशको फरकफरक प्रतिशत राख्नु हुँदैन भन्ने आयोगको धारण थियो। केन्द्र भनेको देशभरीको हो, प्रदेश भनेको प्रदेशभरिको हो। प्रदेश र संघका लागि एउटै थ्रेस होल्ड राख्नुपर्छ भन्ने आयोगको धारण थियो। उनले कानुनको मस्यौदा बनाउन सबैसँग छलफल गरेर पुरानै व्यवस्था प्रस्ताव गरिएको बताए। थ्रेसहोल्ड राजनीतिक विषय भएकाले पुरानो व्यवस्था जे थियो त्यही व्यवस्थालाई हामीले मस्यौदामा राखेका छौं, उनले भने।"
"विच्याटमार्फत अवैध भुक्तानी, नेपाललाई आर्थिक क्षति","काठमाडौं : विच्याटपे, अलीपे, पेवेल जस्ता भुक्तानी प्रणालीमार्फत पटकपटक लाखौं कारोबार हुन थाल्यो। यसरी गैरकानुनी रूपमा नेपालबाट पैसा बाहिरिन थालेपछि नेपाल राष्ट्र बैंकले यसो नगर्न निर्देशन दिँदै आएको छ। यसबारे २०७६ सालमा नीतिगत व्यवस्था नै गरियो। यसपछि धेरैले नेपालमा दर्ता गरेर त्यसलाई कानुनी मान्यताअनुसार चलाइरहेका छन्। तर, पनि कानुनलाई देखाएर लुकीछिपी यस्ता गैरकानुनी भुक्तानी भइरहेको गुनासो सुनिन्छ। धेरैपटक यस्तै गैरकानुनी अवैध भुक्तानी गरेका कारोबारीलाई नेपाल प्रहरीले पक्राउ गरिसकेको छ। यसअघि क्रमशः २०७५, २०७८ र २०८० सालमा विच्याटबाट अवैध कारोबार गर्नेहरूलाई प्रहरीले पक्राउ गरिसकेको छ। जसअनुरूप प्रहरीले २०७५ जेठ तेस्रो सातातिर विच्याटमार्फत अवैध कारोबार गर्ने केही व्यक्तिलाई पक्राउ गर्यो। यस्तो कारोबार गर्नेमा रेष्टुरेन्ट व्यवसायीदेखि बहुराष्ट्रिय कम्पनीका नेपाली बिक्रेता रहेको देखिन्छ। यस्तै कारोबारमा संलग्न केही नेपाली र चिनियाँ नागरिकलाई फेरि २०७८ साल माघको पहिलो साता प्रहरीले प्रक्राउ गरेको थियो। पक्राउ पर्नेहरूले विच्याट पेकै प्रयोग गरेर चीनको बैंक खातामा करोडौं रकमको कारोबार गरेको खुलासा भएको थियो। यसैगरी, २०८० असारमा बौद्धमा सञ्चालित एक रेष्टुरेन्टबाट केही नेपाली नागरिकले लाखौं रकम विच्याटबाटै अवैध रूपमा पठाएको भन्दै प्रहरीले पक्राउ गरेको थियो। यस्तो घटना भइरहेपछि राजस्व अनुसन्धान विभागले पनि चासो दिएर अनुसन्धान गरेको थियो। करिब ५ वर्षअघि गरेको उक्त अनुसन्धानले आधा विच्याट पेको अवैध कारोबार हुँदा आधा करोड रुपैयाँ बराबरको राजस्व छली भएको समेत निचोड निकालिएको एक कर्मचारीले जनाएका छन्। तर, यो अनुसन्धान अलि अघिको भएकाले हालका महानिर्देशक चण्डिप्रसाद घिमिरे भने यसबारे अनविज्ञ भएको बताउँछन्। तर, पनि विच्याट पेमार्फत अवैध भुक्तानी गरेर विदेशी विनिमय अपचलनबारे विभागमै करिब ३०३५ वटा मुद्दा दायर भएको महानिर्देशक घिमिरेले जानकारी दिए। म आउनुभन्दा अगाडि नै अनुसन्धान भएको विषय थाहा भएन। तर, विच्याट पेमार्फत अवैध भुक्तानी गरेर विदेशी विनिमय अपचलनबारे विभागमै करिब ३०३५ वटा मुद्दा दायर गरिसकेको छ। नेपाल प्रहरीले समाएको र कतिपय हाम्रै अनुसन्धानबाट देखिएका छन्। यस्ता विदेशी विनिमय अपचलन भएका केशको सम्बन्धित जिल्ला अदालतमा मुद्दा दायर गरिरहेकै छौं, विभागका महानिर्देशक घिमिरेले अन्नपूर्णसँग भने। यसै क्रममा उनले अवैध व्यापार गरेर विच्याटपे जस्ता भुक्तानीबाट मात्र होइन कुनै माध्यमबाट पनि राजस्व छल्ने काम नगर्न र कानुनी मान्यता अपनाउन अनुरोध गरे। जुनसुकै उद्योगी, व्यवसायी कसैले राजस्व चुहावट गर्नुभएन। विद्यमान कानुनहरू छन्। ती कानुनहरूको परिपालना गर्ने हो भने राजस्व चुहावट नै हुँदैन, उनले थपे। नेपालमा माछापुच्क्कछ्रे बैंक र एनएमबी बैंकमा खाता खोलेर विच्याट पेको क्युआरमार्फत भुक्तानीको वैध कारोबार व्यवस्था हुँदाहँुदै अझै अवैध अर्थात् चिनियाँ बैंककै खाताको विच्याट क्युआरबाट भुक्तानी भएको खुलेको छ। जसले गर्दा नेपालमा भएको कारोबार रकम भने सिधै चीन जाँदा मुलुकले ठूलो आर्थिक क्षति बेहोर्नु परेको छ। अवैध रूपमा विच्याटबाट रकम विदेश पठाउने क्रम नरोकिएको नेपाल प्रहरी केन्द्रीय अनुसन्धान ब्युरो (सीआईबी)को पछिल्लो केशले पनि पुष्टि भएको छ। अहिले यस्तै खाले घटना भएकाले सीआईबीले यसबारे अध्ययन गरिरहेको जानकारी दिएको छ। अनुसन्धानको क्रममा रहेकाले यसबारे विस्तृत विवरण अहिले खुलासा गर्न नमिलेको सीआईबीका प्रहरी उपरीक्षक (एसपी) सुधीर साहीले बताए। विच्याट पेलाई अनुमति, अझै गैरकानुनी कारोबार केही चाइनिज व्यापारीहरूले चीनकै विच्याट पे चलाउँथे र नेपालमा कारोबार गर्थे तर पैसा चीनमै पठाउँथे। अझै यस्तो क्रियाकलाप हुने गरेको केहीबाट सुनिएको छ, एक व्यवसायीले भने। तत्कालीन समयमा यस्तो गैरकानुनी क्रियाकलाप फस्टाएपछि विदेशी विनिमय अपचलन हुन थाल्यो। यसले मुलुकमा राजस्व छलीदेखि विदेशी विनिमय अपचलन भएका कारण केन्द्रीय बैंकको ध्यानाकर्षण भयो। जसअनुरूप नेपाल राष्ट्र बैंकको वैदेशिक विनिमय व्यवस्थापन विभागले पनि २०७६ जेठ ६ गते विच्याटपे गैरकानुनी हो र यसरी नगर्न निर्देशनसहित सर्कुलर जारी गर्यो। राष्ट्र बैंकबाट स्वीकृति पाएका भुक्तानी प्रणालीबाहेक अन्य विदेशी भुक्तानी प्रणालीको प्रयोग गैरकानुनी भनेर सार्वजनिक सूचना जारी गरेको थियो। विदेशी भुक्तानी प्रणालीसँग प्रत्यक्ष आबद्ध भएको क्युआर कोड, पस मेसिन वा अन्य भुक्तानी प्रणाली (जस्तै विच्याट पे, अली पे, विदेशी मुलुकबाट जारी भएका पस मेसिन तथा प्रणाली आदि)को प्रयोग राष्ट्र बैंकको स्वीकृति प्राप्त संस्थाबाहेक अन्य संस्थासँग गर्नु गैरकानुनी हुने भएकाले कसैले यसरी कारोबार गरेमा यस्तो कारोबारबाट विदेशी विनिमय अपचलन हुने भएकाले नेपालभित्र कसैले त्यसरी कुनै किसिमले कारोबार गरेको पाइएमा विदेशी विनिमय ऐन, २०१९ र प्रचलित कानुनबमोजिम कारबाही हुने छ उक्त सूचनामा उल्लेख थियो। यससँगै राष्ट्र बैंकले भुक्तानी तथा फस्र्योट विनियमावलीमार्फत विच्याट पेलाई मान्यता दिने गरी व्यवस्था गर्यो। यसपछि विच्याट पेको आधिकारिक भुक्तानी कारोबार गर्न भुक्तानी प्रणाली सञ्चालक (पीएसओ)मा फस्ट पे टेक्नोलोजी प्रालिले २०७६ फागुन १३ गते १० करोड रुपैयाँ चुक्तापुँजीसहित सञ्चालनको अनुमति मागेकाले चलाउन स्वीकृत दियो। जुन एनएमबी बैंक र माछापुच्छ्रे बैंकले सुरु गरे। नेपाल राष्ट्र बैंकले अनुमति दिएको फस्ट पेले चीनको पेनसेन्ट कम्पनी सँग सम्झौता गरेर विच्याट पे नेपालमा कानुनी रूपमा सञ्चालनमा ल्यायो। यो बैंकले मात्रै चाइनिज पर्यटक आउने क्षेत्रमा देशभर ६ हजारभन्दा बढी होटल तथा रेष्टुरेन्टलगायत अधिक मर्चेन्ट राखेको छ। बैंकले विच्याटपे प्रयोग गर्ने होटल, रेष्टुरेन्ट र ट्राभल एजेन्सीहरूलाई बैंकले मर्चेन्ट बनाएको छ। यस्तै, नेपाल बैंकर्स संघका अध्यक्ष तथा माछापुच्छे बैंकका प्रमुख कार्यकारी अधिकृत सन्तोष कोइराला यस्ताखाले गैरकानुनी भुक्तानीलाई कानुनी दायरामा ल्याउन जरुरी भएको बताउँछन्। नेपालमा गरेको कारोबार विच्याट पे प्रणालीबाट स्वदेशमै रहने गरी प्राप्त गर्ने प्रणाली भइसकेकाले अहिले गैरकानुनी भुक्तानी नभएकोमा ढुक्क छन्, नेपाल राष्ट्र बैंकका प्रवक्ता रामु पौडेल। उनका अनुसार यसमा विशेष गरेर चिनियाँ पर्यटकलाई नै लक्षित गरेर पारदर्शी कारोबार गर्न भुक्तानी माध्यम खडा गरेको हो। यसैगरी गैरकानुनी रूपमा चलेको अर्को अली पे पनि अब एनसीएचएलको नेपाल पेमार्फत सबै बैंकहरूबाट भुक्तानी गर्न सक्ने व्यवस्था मिलाएको छ। नेपालमा आएका विदेशी पाहुनालाई लक्षित गरी दिएको भुक्तानी सुविधाअनुसार उनीहरूको भिसा अवधिसम्म नेपालको बैंक तथा वित्तीय संस्थामा परिवत्र्य विदेशी मुद्रामा खाता खोल्न सक्ने व्यवस्था छ। यस्तो सुविधा भिसा सकिएपछि भने मान्य हुँदैन। हाम्रो कानुनी व्यवस्थाअनुसार विच्याट प्रयोगकर्ताले बैंकमा प्राप्तिका लागि तोकिएको खाता खोल्नुपर्ने अनिवार्य व्यवस्था छ। यो व्यवस्थाअनुसार विच्याटमार्फत अरू देशमा पैसा पठाउन पाइँदैन र नेपालमा मात्रै आउने संयन्त्र बनाइएको केन्द्रीय बैंकले बताएको छ। चिनियाँ पर्यटकको हबमा गैरकानुन भुक्तानीको सम्भावना अधिक सामान्यतयाः नेपालमा चिनियाँ पर्यटकको हब अर्थात् चिनियाँ पर्यटकहरू आउने भनेको ठमेल, लुम्बिनी, पाटन, झम्सीखेल, बौद्ध, रसुवा लगायतका क्षेत्र हुन्। यसैले, उक्त क्षेत्रमा विच्याटपेको स्ट्यान्ड ती क्षेत्रका होटल तथा रेष्टुरेन्ट र ट्राभल एजेन्सीमा राखिदिएको माछापुच्छ्रे बैंकका घिमिरेले बताउँछन्। छोटो समय घुम्न आउनेले भने खासै खाता खोल्दैनन्। यदि नेपालमा चिनियाले व्यवसाय सञ्चालन गरेको छ र त्यहाँ चिनियाँ पर्यटक आएका वा नेपालमा चिनियाँबीच कारोबार भएको छ भने उनीहरूले सेयर गरेर लुकिछिपी चीनकै क्यूआरमा भुक्तानी गर्नसक्ने सम्भावना छ। चीनमा दर्ता भएको कुनै व्यापार छ तर त्यो व्यापारीले नेपालबाट भुक्तानी लगिरहेको छ भने त्यसमा समस्या हुन्छ।"
सुजन र राजेन्द्र साइकलमै पुगे तिलिचो,"भक्तपुर : नेपालका विभिन्न ट्रेकिङ स्थलमध्यको एक तिलिचो ताल एडभेन्चर ट्रेकरहरूका लागि प्रख्यात गन्तव्य मानिन्छ। समुद्री सतहबाट ४ हजार ९ सय १९ मिटर उचाइमा अवस्थित यस हिमतालमा बर्सेनि ठूलो संख्यामा स्वदेशी तथा विदेशी आगन्तुकहरू ट्रेकिङका लागि जान्छन्। अझ एडभेन्चर ट्रेकरहरूका लागि त जीवनमा एकचोटी भए पनि जानैपर्ने सूचीको अग्रपंक्तिमा नै पर्छ। तर भौगोलिक अवस्थाका कारण तिलिचो ताल जान भने सजिलो छैन। अझ साइकल, मोटरसाइकलजस्ता साधन लिएर जान निकै चुनौतीपूर्ण मानिन्छ। तर दुई जना युवाले करिब ३ सय ५० किलोमिटर साइकल यात्रा गरी तिलिचो ताल पुगेका छन्। भक्तपुर जिल्लाको मध्यपुर थिमि निवासी सुजन भासिमा र राजेन्द्रकुमार भासिक साइकलयात्रा गरी तिलिचो ताल पुगेका हुन्। ३५ र ४३ वर्षीय सुजन र राजेन्द्र साइकलयात्रा गरी तिलिचो पुगे। उनीहरू गत मंसिर ३ गते तिलिचो ताल पुगेका थिए। यो जोडी खाङसारबाट दुई दिन साइकलयात्रा गरी तिलिचो पुगेका हुन्। मध्यपुर थिमिको पोबु टोल र बोडेको नछुटोल निवासी उनीहरू गत कात्तिक २६ गते घरबाट यात्रामा निस्किएका थिए। मध्यपुर थिमि६ स्थित भीमसेन चोकबाट साइकलमै कुरिनटार, बेंसीसहर, न्यादी, ढुकुरपोखरी, खाङसार र खाङसारदेखि ट्रेक सुरु गरी तिलिचो तालसम्म साइकलयात्रा गरेको सुजन भासिमाले जानकारी दिए। करिब ३ सय ५० किलोमिटर साइकलयात्रा गरी तिलिचो ताल पुगेपछि उनीहरूलाई स्वास्थ्य तथा जनसंख्या मन्त्रालय बागमती प्रदेशका मन्त्री किरण थापाले सम्मान गरेका थिए। सम्मानपत्रमा उनीहरूले भक्तपुरदेखि मनाङ तिलिचो तालसम्मको साहसिक यात्रा सफलतापूर्वक सम्पन्न गरेको उल्लेख छ। अनपेक्षित साइकलयात्रा तिलिचो यात्रा अनपेक्षित भएको यात्री सुजन भासिमाले बताए। साइकल राइडरहरूसँग सिन्धुपाल्चोकमा अवस्थित प्रसिद्ध पर्यटकीयस्थल आमायांग्री जाने योजना विफल भएपछि तिलिचो तालको यात्रा तय भएको उनले सुनाए। उनका अनुसार सुजन र राजेन्द्र कुनै न कुनै स्थानमा ट्रेक जाने योजनामा थिए। महिना अघिदेखि नै साथीहरूसँग जाने भनेर छलफल भएको र एक दिन अघिमात्रै साथीहरू नआउने खबर दिएपछि राति १ बजे सहयात्री राजेन्द्रलाई फोन सम्पर्क गरी ताल जाने योजना तय गरेको उनले जनाए। हामीले त्यहाँ जान्छौं भनेर सोचेका नै थिएनांै। अनप्लान्ड थियो। पहिले बाटो हेरेको भए जाने आँट नै आउँदैनथियो। मैले दाइलाई मोटिभेट गरेँ। दाइ पनि अनुभवी हुनुहुन्थ्यो। संघर्ष गरेर त्यहाँसम्म पुग्यौं। पुगेपछि सबै संघर्ष बिर्सियौं, उनले भने। पूरै यात्रा साइकलमा प्रायःजसो पर्यटकहरू साइकलमै आए पनि बेस क्याम्पसम्म अन्य सवारीसाधनमा राखेर आउने गर्छन्। सुजन र राजेन्द्रले भने सम्पूर्ण यात्रा साइकलमै गरेका थिए। उनीहरू दैनिकजसो विभिन्न डाँडामा साइकलमार्फत आवतजावत गरिरहेका हुन्छन्। भक्तपुरको घ्याम्पे डाँडा, रानीकोट, पाइलट बाबाको आश्रम आदि स्थानमा साइकलमै पुग्ने गर्छन्।"
एमालेले विधान अधिवेशन भदौमा गर्ने,"काठमाडौं : नेकपा एमालेले भदौमा विधान अधिवेशन गर्ने भएको छ। मंगलबार बेलुका बसेको एमाले सचिवालय बैठकले पार्टीको विधान महाधिवेशन २०८२ साल भाद्र २०, २१ र २२ गते ललितपुरको गोदावरी सनराईज हलमा आयोजना गर्ने निर्णय गरेको महासचिव शंकर पोखरेलले जानकारी दिए। यस अगाडि नेपाल कम्युनिष्ट पार्टी (एमाले) को ऐतिहासिक प्रथम विधान महाधिवेशन २०७८ असोज १५ देखि १७ गतेसम्म ललितपुरको गोदावरीस्थित सनराइज सम्मेलन भएको थियो। दुई महाधिवेशनको बीचको समय पारेर एमालेले विधान अधिवेशन बनाउने प्रावधान छ। विधान अधिवेशनले पार्टीको नीति र नेतृत्व कस्तो बनाउने तय गर्ने एमालेले जनाएको छ। महासचिव पोखरेलका अनुसार माघ, फागुन र चैत्र महिनामा वडा केन्द्रीत अभियान प्रभावकारी ढंगले सञ्चालन हुने र अभियानमा सम्पूर्ण पार्टी पंक्तिको परिचालनको योजना प्रदेश र जिल्ला कमिटीले बनाउने निर्णय भएको छ। यसैगरी अनुमोदन गर्न बाँकी रहेका गण्डकी, कर्णाली र सम्पर्क समन्वय कमिटीले गरेको प्रदेश कमिटी सदस्यको मनोनयनलाई अनुमोदन गर्ने निर्णय भएको छ। एमालेले राष्ट्रिय सभाका सदस्य एवम् पूर्व उपाध्यक्ष वामदेव गौतमसँग सहकार्य गर्दै जाने निर्णय भएको छ।"
निर्वाचनसम्बन्धी कानुनमा व्यापक संशोधनको प्रस्ताव,"काठमाडौं : प्रतिनिधिसभा वा प्रदेशसभा सदस्यका लागि हुने प्रत्यक्ष निर्वाचन प्रणालीतर्फ उम्मेदवारी दिँदा कम्तीमा ३३ प्रतिशत महिलाले उम्मेदवारी दिनुपर्ने अनिवार्य गरिँदै छ। निर्वाचन व्यवस्थापन विधेयकको मस्यौदामा उम्मेदवार उठाउँदा नै एकतिहाइ महिला हुनै पर्ने व्यवस्थाको प्रस्ताव गरिएको छ। मस्यौदामा स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक महिला उम्मेदवार, तर एउटा पदमा मात्र उम्मेदवारी दिँदा महिलाले उम्मेदवारी दिनुपर्ने व्यवस्था गरिएको छ। दलले सम्बन्धित स्थानीय तहमा उम्मेदवारी दिने सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार हुनुपर्ने छ, मस्यौदामा भनिएको छ। यस प्रावधानविपरीत उम्मेदवारी दिने राजनीतिक दलको सम्बन्धित खण्डबमोजिमको सबै उम्मेदवारी रद्द हुनेछ। उम्मेदवारको बन्दसूची तयार गर्दा कुल उम्मेदवारको कम्तीमा ५० प्रतिशत महिला उम्मेदवार समावेश गर्नुपर्ने छ। मस्यौदाअनुसार स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार, तर एउटा पदमा मात्र उम्मेदवारी दिँदा महिलाले उम्मेदवारी दिनुपर्ने छ। उम्मेदवारको बन्दसूची तयार गर्दा प्रत्येक राजनीतिक दलले समानुपातिक निर्वाचन प्रणालीअन्तर्गत निर्वाचित हुने कुल सदस्य संख्याको कम्तीमा २५ प्रतिशत सदस्यका लागि उम्मेदवारी दिने गरी बन्दसूची तयार गर्नुपर्ने छ, मस्यौदामा उल्लेख छ। निर्वाचन आयोगको २०८० असार १८ को बैठकले निर्वाचन व्यवस्थापनलाई अझ बढी स्वच्छ, निष्पक्ष, सहज र प्रभावकारी बनाउन तयार गरिएको विधेयक निर्वाचन व्यवस्थापन विधेयक को मस्यौदामा सरकारमार्फत संसद्मा पेस गर्ने निर्णय गरेको थियो। संविधान, सर्वोच्च अदालतबाट भएका निर्देशनात्मक आदेश, अन्तर्राष्ट्रिय अभ्यास र विगतका अनुभवका आधारमा साविकको निर्वाचनसम्बन्धी कानुनमा परिमार्जन गरी निर्वाचनको नयाँ कानुन निर्माणका लागि मस्यौदा बनाइएको हो। निर्वाचनसम्बन्धी कानुनलाई संशोधन र एकीकरण गर्न बनेको विधेयक गृह मन्त्रालयमार्फत संसद्मा पेस गर्ने निर्णय आयोगले गरेको थियो। यो मस्यौदा कानुन, न्याय तथा संसदीय मामिला मन्त्रालयमा छ। यही हिउँदे अधिवेशनमा पेस गर्र्ने तयारी छ। कानुनमै निर्वाचनको मिति तोकियो : सबै आइतबार कानुनमार्फत नै अब निर्वाचनको मिति तोकिने भएको छ। मस्यौदामा प्रतिनिधिसभा, प्रदेशसभा, राष्ट्रियसभा र स्थानीय तहको निर्वाचन आइतबार नै गर्ने प्रस्ताव गरिएको छ। प्रतिनिधिसभाका सदस्य वा प्रदेशसभाका सदस्यको निर्वाचन त्यस्तो सभाको अन्तिम निर्वाचन परिणाम घोषणा भएको चार वर्ष ११ महिनापछिको पहिलो आइतबार गर्ने प्रस्ताव गरिएको छ । राष्ट्रियसभा सदस्यको निर्वाचन कार्यकाल समाप्त हुने एक महिना अघिको पहिलो आइतबार गरिनेछ। स्थानीय तहका प्रमुख, उपप्रमुख, अध्यक्ष, उपाध्यक्ष, वडा अध्यक्ष र वडा सदस्यको निर्वाचन परिणाम घोषणा भएको ४ वर्ष ११ महिना पछिको पहिलो आइतबार नै गरिने व्यवस्था प्रस्ताव गरिएको छ। स्थानीय तहका सदस्यको निर्वाचनका लागि प्रमुख र उपप्रमुख, अध्यक्ष र उपाध्यक्ष, वडा अध्यक्ष र वडा सदस्यका लागि दुई छुट्टाछुट्टै मतपत्रको व्यवस्था गरिने छ। यो व्यवस्थाको अभ्यास हालै भएको स्थानीय तहको उपनिर्वाचन गरिएको थियो। संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने व्यवस्थाको प्रस्ताव गरिएको छ। निर्वाचनमा उम्मेदवार हुने व्यक्तिले मनोनयनपत्र पेस गर्दा सिलबन्दी गरी आफू र आफ्नो परिवारका सदस्यको नाममा रहेको सम्पत्ति विवरण पेस गर्नुपर्ने छ। मस्यौदाअनुसार उम्मेदवारले मनोनयनपत्र पेस गर्दा निर्वाचन प्रयोजनका लागि प्रयोग गर्ने बैंक खाताको विवरण, निर्वाचनको प्रयोजनका लागि खर्च गर्ने अनुमानित रकम तथा त्यसको स्रोत उल्लेख गरी निर्वाचन प्रयोजनका लागि खर्च गर्ने रकम तथा आर्थिक सहयोगबापत प्राप्त रकम उक्त खातामा जम्मा गर्ने र निर्वाचन प्रयोजनका लागि सोही खाताबाट मात्र खर्च गर्ने प्रतिबद्धता तोकिएको ढाँचामा पेस गर्नुपर्ने छ। मस्यौदामा प्रस्तावित नयाँ व्यवस्थाहरू १ मतदाता नामावली संकलन तथा अद्यावधिक गर्ने कार्य निर्वाचन कार्यालय वा सम्बन्धित स्थानीय तहमार्फत विद्युतीय माध्यमबाट नियमित रूपमा गर्ने। २ कुनै पनि नेपाली नागरिकले आफू स्थायी बसोबास गरेको वडाको मतदाता नामावलीमा नाम दर्ता हुने गरी कुनै पनि निर्वाचन कार्यालयबाट गर्न सक्ने। ३ कसैले मतदाता नामावलीमा एकाघरको बाबु, आमा, पति वा पत्नीको नाम समावेश भएको वडाको मतदाता नामावलीमा आफ्नो नाम दर्ता गराउन वा स्थानान्तर गराउन सक्ने। ४ कसैले मतदाताको नाम एकभन्दा बढी स्थानको मतदाता नामावलीमा समावेश भएको देखिएमा नाम दर्ता अधिकारी समक्ष निवेदन दिनुपर्ने र यसरी दोहोरो परेको पाइएमा हटाउने। ५ मतदाता नामावली तयार गर्ने प्रयोजनका लागि विदेशमा रहेका नेपाली नागरिकको विवरण संकलन गर्ने। ६ निर्वाचन हुने दिन, मतदानको समय र निर्वाचन प्रचार प्रसारको अवधि विधेयकमा नै राखिएको। ७ मतदान हुने दिनभन्दा चौबिस घण्टा अघिदेखि मतदानको काम पूरा नभएसम्मको अवधिलाई मौन अवधि मानिनेछ। यस अवधिमा कुनै उम्मेदवार वा राजनीतिक दलको पक्ष वा विपक्षमा मतदान गर्ने वा नगर्ने उद्देश्यले कुनै सभा बोलाउन वा आयोजना गर्न, जुलुस निकाल्न वा प्रदर्शन गर्न वा नाराबाजी गर्न, कुनै प्रकारको अन्तरक्रिया, गोष्ठी वा सेमिनार गर्न, सामाजिक सञ्जाल, अनलाइन, छापा वा अन्य कुनै माध्यमबाट राजनीतिक दल वा उम्मेदवारको पक्ष वा विपक्षमा कुनै सन्देश, सूचना वा प्रचारप्रसारका सामग्री पोस्ट वा सेयर गर्न वा गराउन वा अन्य कुनै पनि प्रकारले प्रचारप्रसार गर्न वा गराउन नहुने। ८ मुख्य निर्वाचन अधिकृतको व्यवस्था हटाइएको छ। निर्वाचनमा नेपाल न्याय सेवाका राजपत्रांकित प्रथम श्रेणी वा द्वितीय श्रेणीका अधिकृत, समानुपातिक निर्वाचनका लागि आयोगको सचिव र स्थानीय तहका सदस्यको निर्वाचनका लागि नेपाल न्याय सेवा वा संघीय निजामती सेवा वा प्रदेश निजामती सेवाको राजपत्रांकित प्रथम श्रेणीको अधिकृत वा राजपत्रांकित द्वितीय श्रेणीको अधिकृतलाई निर्वाचन अधिकृत नियुक्ति गर्ने व्यवस्था गरिएको। ९ उम्मेदवारको योग्यताअयोग्यतासम्बन्धी विस्तृत व्यवस्था गरी थप स्पष्ट गरिएको छ। भ्रष्टाचारसम्बन्धी कसुरमा मुद्दा दायर भएको वा सुरु अदालतबाट भ्रष्टाचार ठहर भई पुनरावेदनको रोहवरमा मुद्दा विचाराधीन रहेको ठगी, किर्ते, अपहरण वा शरीर बन्धक, व्यक्ति बेपत्ता पार्नेसम्बन्धी कसुर, यातना, क्रुर तथा अमानवीय तरिकाले वा नियन्त्रणमा लिई ज्यान मारेको, जाति हत्या, बिस्फोटक पदार्थ वा नैतिक पतन देखिने अन्य फौजदारी कसुरमा कसुरदार ठहर भएको प्रचलित कानुनबमोजिम कुनै कम्पनी वा संस्था कालो सूचीमा रहेकोमा त्यस्तो सूची कायम रहँदाका बखत त्यस्तो कम्पनी वा संस्थाको सञ्चालक, पदाधिकारी वा प्रमुख कार्यकारी अधिकृतको पदमा बहाल रहेको कुनै सहकारी संस्थाको सञ्चालक पदमा रही प्रचलित कानुनविपरीत आर्थिक हिनामिना गरी त्यस्तो सहकारी संस्थालाई हा िनोक्सानी पुयाएको कुनै अदालत, न्यायिक वा अर्धन्यायिक निकायको फैसलाबाट ठहर भएको कैद वा जरिबाना असुलउपर हुन बाँकी भएको वा तिर्नु बुझाउनुपर्ने क्षतिपूर्ति नतिरेको अन्तिम लेखा परीक्षणबाट रकम असुल गर्नुपर्ने गरी व्यक्तिगत रूपमा बेरुजु कायम भएकोमा त्यस्तो रकम नबुझाएको प्रचलित कानुनबमोजिम भुक्तानी गर्नुपर्ने कर भुक्तानी नगरेको कुनै स्थानीय तह सदस्यको निर्वाचन भए त्यस्तो स्थानीय तह अन्तर्गतको कुनै ठेक्कामा संलग्न भई मनोनयनपत्र दाखिला गर्नुपर्ने अघिल्लो दिनसम्म पूरा गरिसक्नुपर्ने काम पूरा नगरेको अन्तिम लेखा परीक्षणबाट रकम असुल गर्नुपर्ने गरी व्यक्तिगत रूपमा बेरुजु कायम भएकोमा त्यस्तो रकम नबुझाएको प्रचलित कानुनबमोजिम पक्राउ पुर्जी जारी भएकोमा पक्राउ हुन नसकी फरार रहेको वा अदालतले थुनामा राख्ने गरी आदेश दिएकोमा त्यस्तो आदेश कायम रही थुनामा नबसेको। १० संघीय संसद्, प्रदेशसभा वा स्थानीय तहको सदस्य पदमा उम्मेदवार भई पराजित भएको व्यक्ति सोही निर्वाचन क्षेत्र वा तहको उपनिर्वाचनबाहेक त्यस्तो पदको कार्यकाल पूरा नभएसम्म कुनै पनि तहको निर्वाचनमा उम्मेदवार हुन नसक्ने। ११ प्रतिनिधिसभा सदस्य वा प्रदेशसभा सदस्यमा समानुपातिक निर्वाचन प्रणालीबाट दुई पटक निर्वाचित भइसकेको व्यक्ति सोही निर्वाचन प्रणालीबमोजिम हुने निर्वाचनमा उम्मेदवार हुन नसक्ने। १२ स्थानीय तहको सदस्य पदमा बहाल रहेको व्यक्तिले त्यस्तो पदबाट राजीनामा नदिई स्थानीय तहको कुनै पनि पदमा उम्मेदवार हुन सक्ने नसक्ने। तर, गाउँसभा वा नगरसभाको सदस्य पदमा बहाल रहेको व्यक्ति गाउँ कार्यपालिका वा नगर कार्यपालिका वा जिल्ला समन्वय समितिको निर्वाचनमा उम्मेदवार हुन यो उपदफाको व्यवस्थाले बाधा पारेको मानिने छैन। १३ यस ऐनबमोजिम निर्वाचन खर्चको विवरण पेस गर्नुपर्ने दायित्व भएको व्यक्तिले निर्धारित समयभित्र त्यस्तो विवरण नबुझाएमा त्यस्तो व्यक्ति छ वर्षसम्म यस ऐनबमोजिम हुने निर्वाचनमा उम्मेदवार हुन नसक्ने। १४ कुनै एक राजनीतिक दलको सदस्य रहेको व्यक्ति त्यस्तो दलको सदस्य पद त्याग नगरी अर्को राजनीतिक दलको तर्फबाट उम्मेदवार हुन नसक्ने। १५ प्रतिनिधिसभा सदस्य वा प्रदेशसभा सदस्य पदमा बहाल रहेको व्यक्ति सोही पदका लागि हुने निर्वाचनमा उम्मेदवार भएमा मनोनयनपत्र दर्ता भएपछि स्वतः त्यस्तो पदबाट पदमुक्त भएको मानिने। १६ उम्मेदवारको अयोग्यता सम्बन्धमा प्रमाण समेतको अध्ययन र जाँचबुझ गरी आयोगले निर्वाचनका लागि मतदान प्रारम्भ हुनुभन्दा कम्तीमा चौबीस घण्टा अघि त्यस सम्बन्धमा निर्णय गरी सम्बन्धित निर्वाचन अधिकृतलाई सूचना दिनुपर्ने। १७ राष्ट्रपति वा उपराष्ट्रपति, संघीय संसद, प्रदेशसभा सदस्य र स्थानीय तहको सदस्य पदको निर्वाचनमा निर्वाचित कुनै व्यक्तिको अयोग्यतासम्बन्धी विषयमा उजुरी परेमा सम्बन्धित अदालतले त्यस्तो मुद्दा छ महिनाभित्र कारबाही र किनारा गर्नुपर्ने। १८ प्रतिनिधिसभा वा प्रदेशसभा सदस्यका लागि पहिलो हुने निर्वाचित हुने निर्वाचन प्रणालीतर्फ उम्मेदवारी दिँदा त्यस्तो दलले जति निर्वाचन क्षेत्रमा उम्मेदवारी दिने हो त्यसको कम्तीमा ३३ प्रतिशत महिलाले उम्मेदवारी दिनुपर्ने। १९ स्थानीय तहको अध्यक्ष वा उपाध्यक्ष, प्रमुख वा उपप्रमुखमध्ये कम्तीमा एक जना महिला उम्मेदवार, तर एउटा पदमा मात्र उम्मेदवारी दिँदा महिला उम्मेदवार दिनुपर्ने। २० दलले सम्बन्धित स्थानीय तहमा उम्मेदवार दिने सम्पूर्ण वडा अध्यक्षमध्ये कम्तीमा ३३ प्रतिशत महिला उम्मेदवार दिनुपर्ने। २१ महिला उम्मेदवारीको प्रावधानविपरीत उम्मेदवारी दिने राजनीतिक दलको सम्बन्धित खण्डबमोजिमको सबै उम्मेदवारी रद्द हुने। २२ निर्वाचन कार्यक्रमबमोजिम उम्मेदवार मनोनयन गर्ने दिन कुनै वडामा दलित महिला सदस्य उम्मेदवार मनोनयन नभई पद रिक्त हुने अवस्था भएमा त्यस्तो पदमा अल्पसंख्यक महिला उम्मेदवार हुन सक्ने गरी निर्वाचन अधिकृतले कार्यक्रम तयार गरी प्रकाशन गर्नुपर्ने। २३ उम्मेदवार हुने व्यक्तिले आफ्नो शैक्षिक योग्यता, अनुभव, उम्मेदवार हुनुअघि सार्वजनिक जवाफदेहीको पदमा बहाल रहेको भए सोको विवरण, हासिल गरेको महत्वपूर्ण उपलब्धिलगायत तोकिएबमोजिमको विवरण तथा आफू निर्वाचनमा उम्मेदवार हुन कानुनअनुसार योग्य रहेको र कानुनअनुसार अयोग्य नरहेको स्वघोषणा गरी निर्वाचन अधिकृतले खोजेका बखत उपस्थित हुने प्रतिबद्धतासहित आफ्नो मञ्जुरी लेखी सहीछाप गर्नुपर्ने। २४ मनोनयनपत्रसाथ पेस गर्ने कागजात वा विवरण वा प्रतिबद्धता तथा स्वघोषणाको जिम्मेवारी उम्मेदवार आफैंले लिनुपर्ने। २५ निर्वाचनमा उम्मेदवार हुने व्यक्तिले मनोनयनपत्र पेस गर्दा शिलबन्दी गरी आफू र आफ्नो परिवारका सदस्यको नाममा रहेको सम्पत्ति विवरण पेस गर्नुपर्ने। २६ निर्वाचन अधिकृतले उम्मेदवारले पेस गरेको व्यक्तिगत विवरण आफ्नो कार्यालयमा प्रकाशन गरी आयोगमा समेत पठाउनु पर्ने र आयोगले सबै उम्मेदवारको व्यक्तिगत विवरण आयोगको वेबसाइटमा राख्ने। २७ राजनीतिक दलको तर्फबाट उम्मेदवार मनोनयनको औपचारिक पत्र प्रदान गर्ने अधिकार देहायको पदाधिकारी वा सदस्यलाई हुने। संघीय संसद्को सदस्यका लागि केन्द्रीय कार्यकारिणी समितिले तोकेको त्यस्तो समितिको पदाधिकारी वा सदस्य प्रदेशसभाको सदस्यका लागि केन्द्रीय कार्यकारिणी समितिले तोकेको प्रदेश कार्यकारिणी समितिको पदाधिकारी वा सदस्य स्थानीय तहको सदस्यको लागि केन्द्रीय कार्यकारिणी समितिले तोकेको प्रदेश वा जिल्ला कार्यसमितिको पदाधिकारी वा सदस्य। उम्मेदवारको मनोनयन दर्ता गर्ने सम्बन्धमा राजनीतिक दलले आयोगलाई उपलब्ध गराइएको दलको औपचारिक पत्र प्रदान गर्ने पदाधिकारी वा सदस्यको विवरण र निजको दस्तखतको नमुना परिवर्तन हुन नसक्ने। कुनै दलले निर्वाचन गर्नुपर्ने पद संख्याभन्दा बढी औपचारिक पत्र वितरण गरी त्यस्तो दलको तर्फबाट मनोनयनपत्र दर्ता भएकोमा त्यसरी दर्ता भएको सबै मनोनयन पत्र रद्द हुने। ३० उम्मेदवारको बन्दसूची तयार गर्दा प्रत्येक राजनीतिक दलले समानुपातिक निर्वाचन प्रणालीअन्तर्गत निर्वाचित हुने कुल सदस्य संख्याको कम्तीमा २५ प्रतिशत सदस्यका लागि उम्मेदवारी दिने गरी बन्दसूची तयार गर्नुपर्ने छ। र, त्यसरी उम्मेदवारको बन्दसूची तयार गर्दा कुल उम्मेदवारको कम्तीमा ५० प्रतिशत महिला उम्मेदवार समावेश गर्नुपर्ने। ३१ राजनीतिक दलले कानुनबमोजिम उम्मेदवारको बन्दसूची तयार गर्दा भूगोल र प्रादेशिक सन्तुलनलाई समेत ध्यान दिई जनसंख्याकोे आधारमा प्रतिनिधिसभा सदस्यको निर्वाचनको हकमा अनुसूची३ मा उल्लेख भएबमोजिम र प्रदेशसभा सदस्यको निर्वाचनको हकमा अनुसूची४ मा उल्लेख भएबमोजिम प्रतिनिधित्व हुने गरी समावेशी सिद्धान्तको आधारमा तोकिएको ढाँचामा तयार गर्नुपर्ने र त्यस्तो सूचीमा अपांगता भएका व्यक्ति, लैंगिक तथा यौनिक अल्पसंख्यकलाई समेत समावेश गर्नुपर्ने। ३२ उम्मेदवारको बन्दसूची राजनीतिक दलले निर्वाचन कार्यक्रममा उल्लिखित समयभित्र निर्वाचन अधिकृतको कार्यालयमा पेस गरेपछि उम्मेदवारको मनोनयन भएको मानिने र त्यसरी पेस गरेपछि सम्बन्धित राजनीतिक दल र आयोगले त्यस्तो सूची सार्वजनिक गर्नुपर्ने। ३३ समानुपातिक निर्वाचन प्रणालीतर्फ कम्तीमा एक जना सदस्य पनि निर्वाचित नभएको राजनीतिक दलले पेस गरेको उम्मेदवारको बन्दसूची निर्वाचनको अन्तिम परिणाम प्रकाशन भए पछि स्वतः रद्द हुने। ३४ दलित, महिला, तोकिएको अपांगता भएको व्यक्ति, आर्थिक रूपले विपन्न वा लैंगिक तथा यौनिक अल्पसंख्यक समुदायको उम्मेदवार भए धरौटी रकममा ५० प्रतिशत छुट हुने। ३५ स्थानीय तहका सदस्यको निर्वाचनका लागि प्रमुख र उपप्रमुख वा अध्यक्ष र उपाध्यक्ष पदका लागि र वडा अध्यक्ष र वडा सदस्यका लागि दुई छुट्टाछुट्टै मतपत्रको व्यवस्था गरिने। ३६ प्रतिनिधिसभा सदस्यको समानुपातिक निर्वाचन प्रणाली अन्तर्गत हुने निर्वाचनका लागि निर्वाचन कार्यमा खटिएका कर्मचारी वा सुरक्षाकर्मी, निर्वाचन पर्यवेक्षक, विदेश भ्रमणमा जाने र कुनै व्यापार, व्यवसाय, रोजगारी वा स्वास्थ्योपचार गराई रहेका मतदाताले तोकिएको मतदान केन्द्रमा उपस्थित भई अग्रिम मतदान गर्न सक्ने। ३७ मतदान स्थलमा समेत आवश्यक प्रबन्ध गरी मतगणना गर्न सकिने। ३८ निर्वाचनमा दुई वा सोभन्दा बढी उम्मेदवारले प्राप्त गरेको मत बराबर भएमा निविदा मतपत्र गणना गर्ने। ३९ प्रतिनिधिसभा सदस्य, प्रदेशसभा सदस्य वा स्थानीय तहका सदस्यको पदावधि गणना गर्दा निर्वाचन भएको दिनबाट गणना गरिने। ४० प्रतिनिधिसभा सदस्य वा प्रदेशसभा सदस्यको निर्वाचनका लागि उम्मेदवारी दाखिला गर्ने दिनदेखि त्यस्तो सभाको कार्यकाल स्वतः समाप्त भएको मानिने। ४१ स्थानीय तहको सदस्यको निर्वाचनमा उम्मेदवारी दाखिला गर्ने सदस्यको पदावधि निजले उम्मेदवारी दाखिल गरेको दिन देखि स्वतः समाप्त भएको मानिने। ४२ आयोगले निर्वाचन खर्चको सीमा तोक्दा भौगोलिक क्षेत्रको बिकटता वा दूरी, मतदान केन्द्रको संख्या, मतदाताको संख्या र यातायातको साधनको उपलब्धता समेतको आधारमा फरक फरक क्षेत्रमा निर्वाचन खर्चको सिमा फरकफरक हुने गरी तोक्न सक्ने। र, राजनीतिक दल वा उम्मेदवारले निर्वाचन प्रचारप्रसारमा भएको आम्दानी र खर्चको विवरण सम्बन्धित सबैको जानकारीका लागि सार्वजनिक गर्नुपर्ने। ४३ उम्मेदवारले मनोनयन पत्र पेस गर्दा निर्वाचन प्रयोजनको लागि प्रयोग गर्ने बैंक खाताको विवरण, निर्वाचनको प्रयोजनको लागि खर्च गर्ने अनुमानित रकम तथा त्यसको स्रोत उल्लेख गरी निर्वाचन प्रयोजनका लागि खर्च गर्ने रकम तथा आर्थिक सहयोगबापत प्राप्त रकम त्यस्तो खातामा जम्मा गर्ने र निर्वाचन प्रयोजनका लागि सोही खाताबाट मात्र खर्च गर्ने कुराको प्रतिबद्धता तोकिएको ढाँचामा पेस गर्नुपर्ने। ४४ प्रतिनिधिसभा सदस्यको समानुपातिक निर्वाचन प्रणालीअन्तर्गत हुने निर्वाचनका लागि देहायका मतदाताले निर्वाचन हुने दिनभन्दा अघि नै आयोगले तोकेको दिन र तोकेको मतदान केन्द्रमा उपस्थित भई अग्रिम मतदान गर्न सक्ने। निर्वाचन कार्यमा खटिएका कर्मचारी वा सुरक्षाकर्मी, मतदान हुने दिन निर्वाचन पर्यवेक्षण गर्न जाने निर्वाचन पर्यवेक्षक मतदान हुने दिन वा सोभन्दा अघिदेखि मतदान हुने दिनसम्म विदेश भ्रमण गर्ने मतदाता, कुनै व्यापार, व्यवसाय, रोजगारी वा स्वास्थ्योपचारका कारणले आफ्नो मतदाता नामावली रहेको वडामा उपस्थित भई मतदान गर्न असमर्थ हुने मतदाता। ४५ आयोगले नेपाल राजपत्रमा सूचना प्रकाशन गरी तोकेको निर्वाचन वा निर्वाचन क्षेत्रमा विद्युतीय उपकरण प्रयोग गरी मतदान गर्ने व्यवस्था मिलाउन सक्ने। ४६ आयोगले विदेशमा रहेका मतदाता नामावलीमा नाम समावेश भएका व्यक्तिलाई सम्बन्धित मुलुकमा रहेको वा सम्बन्धित मुलुकका लागि तोकिएको नेपाली कूटनीतिक नियोगको सहयोगमा सोही मुलुकबाटै मतदान गर्न पाउने व्यवस्था मिलाउन सक्ने र त्यस्ता मतदाताले प्रतिनिधिसभाको समानुपातिकतर्फको निर्वाचन प्रणालीअनुसार हुने निर्वाचनमा तोकिएबमोजिम मतदान गर्न सक्ने। ४७ सूचना प्रविधि (अनलाइन) को प्रयोग गरी मतदान गर्दा वा गराउँदा मतदाताले गरेको मतदानको गोपनियता भंग हुँदैन भन्ने कुरामा आयोग विश्वस्त भएमा त्यस्तो प्रविधिमार्फत निर्वाचनमा मतदान गराउन बाधा नपर्ने। ४८ निर्वाचनमा सम्भव भएसम्म स्वदेशी सामग्रीको प्रयोग गर्ने। ४९ कुनै मतदाताले कुनै पनि उम्मेदवारलाई निजको समर्थन नरहेको भनी मतदान गर्न चाहेमा आयोगले कुनै पनि उम्मेदवारलाई समर्थन नरहने नोटा गरी मतदातालाई तोकिएबमोजिम मतपत्रमा मतदानको व्यवस्था गर्ने र यस्तो मतपत्र गणना गर्दा कुनै पनि उम्मेदवारलाई समर्थन नरहेको मतसंख्या त्यस्तो निर्वाचनमा मतदान भएको कुल सदर मतको ५० प्रतिशतभन्दा बढी भएमा त्यस्तो निर्वाचन रद्द हुने। साथै, त्यसरी निर्वाचन रद्द भई पुनः निर्वाचन हुने भएमा नोटाबाट अस्वीकृत भएका व्यक्ति पुनः उम्मेदवार हुन अयोग्य हुने। ५० आयोगले मतदाता नामावली संकलन तथा अध्यावधिक गर्ने, मतदानस्थल तथा मतदान केन्द्रको निर्धारणका लागि परामर्श दिने तथा मतदान केन्द्रको व्यवस्थापनमा सहयोग तथा सहजीकरण गर्ने र निर्वाचन वा मतदाता शिक्षा कार्यक्रम सञ्चालन गर्ने कार्यका लागि स्थानीय तहको भूमिका र जिम्मेवारी तोक्ने। ५१ प्रतिनिधिसभा, प्रदेशसभा वा स्थानीय तहका सदस्यको निर्वाचनका दिन मतदान प्रक्रियालाई सहज बनाउन सार्वजनिक यातायातको आवश्यक व्यवस्थापन गर्ने। ५२ कसैले पनि मतदान हुने दिनभन्दा चौबिस घण्टा अघिदेखि मतगणनाको काम पूरा नभएसम्म सामाजिक सञ्जाल वा विद्युतीय माध्यमको प्रयोग गरी कुनै राजनीतिक दल वा उम्मेदवारको पक्ष वा विपक्षमा प्रचारप्रसार गर्न नहुने। ५३ मुद्दाको कारबाही तथा किनारा गर्ने अधिकार एक वर्षसम्म कैद हुने कसुरको हकमा प्रमुख जिल्ला अधिकारीलाई र एक वर्षभन्दा बढी कैद हुने कसुरको हकमा जिल्ला अदालतलाई हुने। ५४ निर्वाचन कसुरसम्बन्धी मुद्दा मुलुकी फौजदारी कार्यविधि संहिताको अनुसूची१ मा परेको मानिने। ५५ निर्वाचन कसुरसम्बन्धी मुद्दामा हुने दण्ड जरिवानालाई समसामयिक रूपमा परिमार्जन गरिएको। ५६ कुनै जिल्लामा एक स्थानीय तहमा मात्र अध्यक्ष, उपाध्यक्ष, प्रमुख, उपप्रमुख वा वडाअध्यक्ष पदको उपनिर्वाचन गर्नुपर्ने भएमा त्यस्तो उपनिर्वाचनको प्रयोजनका लागि सम्बन्धित जिल्लाको निर्वाचन अधिकारीलाई निर्वाचन अधिकृतको रूपमा नियुक्त गर्न सक्ने। ५७ आयोगले राष्ट्रपति तथा उपराष्ट्रपति, संघीय संसद्का सदस्य, प्रदेशसभाका सदस्य, अध्यक्ष, उपाध्यक्ष, प्रमुख तथा उपप्रमुख, वडा अध्यक्ष र वडा सदस्य पदमा निर्वाचित पदाधिकारीको नाम, थर र वतनको विवरणको सूचना नेपाल राजपत्रमा प्रकाशन गर्नुपर्ने। ५८ प्रतिनिधिसभाको सदस्य वा प्रदेशसभाको सदस्यको निर्वाचनका लागि सम्बन्धित निर्वाचन क्षेत्रभित्रको स्थानीय तहको वडामा स्थायी बसोबास भएको व्यक्ति हुनुपर्ने। थ्रेसहोल्डमा यस्तो छ व्यवस्था चर्चामा रहेको थ्रेस होल्डको विषयमा प्रस्तावित कानुनमा पुरानै व्यवस्था छ। संघमा ३ र प्रदेशमा डेढ प्रतिशत प्रावधानलाई निरन्तरता दिँदै प्रस्ताव गरिएको छ। तर, नेपाली कांग्रेस र नेकपा एमालेले थ्रेस होल्डको प्रावधान बढाउनुपर्ने बताउँदै आएका छन्। उनीहरूले ५ प्रतिशत संघ र ३ प्रतिशत प्रदेशमा हुनुपर्ने विषय उठाइरहेका छन्। प्रमुख निर्वाचन आयुक्त दिनेशकुमार थपलियाले थ्रेस होल्डको विषय दुईवटा कानुनमा व्यवस्था रहेको बताए । पहिलो प्रतिनिधिसभा र प्रदेशसभामा समानुपातिक तर्फबाट प्रतिनिधित्व गर्ने सवालमा र दोस्रो कुनै पनि राष्ट्रिय पार्टी हो कि प्रादेशिक पार्टी हो कि स्थानीय तहको पार्टी हो भन्ने वर्गीकरण गर्ने विषयमा थ्रेस होल्ड सम्बन्धित छ, उनले भने, योभन्दा पहिले प्रतिनिधित्वको विषयमा संघमा तीन प्रतिशत र प्रदेशमा डेढ प्रतिशत हुनुपर्ने र प्रत्यक्षतर्फ एकएक सिट जित्नुपर्ने व्यवस्था थियो। संघ र प्रदेशको फरकफरक प्रतिशत राख्नु हुँदैन भन्ने आयोगको धारण थियो। केन्द्र भनेको देशभरीको हो, प्रदेश भनेको प्रदेशभरिको हो। प्रदेश र संघका लागि एउटै थ्रेस होल्ड राख्नुपर्छ भन्ने आयोगको धारण थियो। उनले कानुनको मस्यौदा बनाउन सबैसँग छलफल गरेर पुरानै व्यवस्था प्रस्ताव गरिएको बताए। थ्रेसहोल्ड राजनीतिक विषय भएकाले पुरानो व्यवस्था जे थियो त्यही व्यवस्थालाई हामीले मस्यौदामा राखेका छौं, उनले भने।"
"सुप्रिम सहकारी ठगी प्रकरण : रवि लामिछाने अदालतमा उपस्थित, पत्रकारलाई प्रवेश निषेध",भैरहवा : राष्ट्रिय स्वतन्त्र पार्टीका सभापति एवं गोर्खा मिडिया प्रालिका पूर्व प्रबन्ध निर्देशक रवि लामिछाने जिल्ला अदालतमा रुपन्देहीमा उपस्थित भएका छन् । गत माघ ६ गते जिल्ला सरकारी वकिल कार्यालयले सुप्रिम बचत तथा ऋण सहकारी संस्थाको रकम ठगी प्रकरणमा रवि लामिछानेसहित २२ जनाविरुद्ध सहकारी ठगी र संगठित अपराधमा मुद्दा दर्ता गरेपछि मुद्दाको प्रतिवादका लागि उनी अदालतमा उपस्थित भएका हुन् । लामिछाने श्रीमती निकिता पौडेलसहित मंगलबार साँझ भैरहवा पुगेका थिए । अदालतमा उपस्थित भएका लामिछानेको सुरुमा बयान हुनेछ र त्यसपछि थुनछेक बहस हुने बताइएको छ । लामिछाने अदालतमा उपस्थित हुँदा अदालत क्षेत्रको सुरक्षा व्यवस्था कडा बनाइएको छ भने समाचार संकलनका लागि अदालतमा पत्रकारहरूलाई प्रवेशमा रोक लगाइएको छ । सुरक्षा व्यवस्था कडा बनाइएको अदालत क्षेत्र । तस्बिर : सलमान खान।
खुला सीमा व्यवस्थित गर्न कोशीका मुख्यमन्त्रीको माग,"धरान : कोशी प्रदेशका मुख्यमन्त्री हिक्मतकुमार कार्कीले नेपालभारत र चिनको खुला सीमा व्यवस्थित गर्न माग गरेका छन्। उनले खुला सीमानाका कारण हुने अपराधिक क्रियाकलाप नियन्त्रण गर्न र ब्यपारिक सम्बन्ध मजबुत बनाउन खुला सीमा व्यवस्थित गर्न जरुरी भएको बताए। २४ औं सशस्त्र प्रहरी स्थापना दिवसको अवसरमा सुनसरीको इटहरी स्थित बराह बाहिनी पकलीमा अयोजित कार्यक्रमलाई सम्बोधन गर्दै मुख्यमन्त्री कार्कीले सीमा क्षेत्रमा सशस्त्र प्रहरीले उच्च मनोबलका साथ कार्य सम्पादन गरेको बताए। खुला सीमा नाकाहरूमा न्युन स्रोत साधनका बावजुद पनि सशस्त्र प्रहरीले देश र जनताको जीउधनको सुरक्षा प्रधान गरेकोमा सशस्त्र प्रहरी कर्मचारीहरूलाई उनले धन्यवाद दिए। सीमा क्षेत्रको सुरक्षा मजबुत बनाउन सशस्त्रका बीपीहरूलाई सुविधा सम्पन्न बनाउन र प्रहरीको दरबन्दी विस्तार गर्न पनि कार्कीले सुझाव दिएका छन्। खुला सीमानाका कारण कोशी प्रदेशका सुनसरी मोरङ, झापा, इलाम पाँचथर तथा चीनसँग सीमा जोडिएका संखुवासभा र सोलुखुम्बु जिल्लाको सीमा क्षेत्रलाई व्यवस्थित गर्न मुख्यमन्त्री कार्कीले माग गरेका छन्। खुला सीमानाका कारण तीनै देशका नागरिकलाई सीमित स्वार्थपूर्ति हुने भए पनि यसले दिर्घकालिन असर गर्ने भएका कारण खुला सीमाना व्यवस्थित गरी देशको शान्ति सुरक्षा मजबुत बनाउनु पर्ने कार्कीको भनाइ छ।"
"देश सरकारले चलाउने हो, संयन्त्रले हैन : शेखर कोइराला","विराटनगर : नेपाली कांग्रेसका नेता डाक्टर शेखर कोइरालाले देश संयन्त्रले नभइकन सरकारले चलाउनुपर्ने बताएका छन्। प्रधानमन्त्री केपी शर्मा ओलीले संयन्त्रबाट देश चलान खोजिरहेको उनको आरोप छ। देश सरकारले चलाउने हो। संयन्त्रले हैन। तर, यहाँ संयन्त्रमार्फत प्रधानमन्त्रीले चलाउन खोजेजस्तो देखिन्छ, विराटनगरस्थित कोइराला निवासमा बुधबार बिहान नेपाल प्रेस युनियन मोरङले आयोजना गरेको पत्रकार भेटघाटमा कोइरालाले भने। उनी भन्छन्, डेमोक्रेटिक सिस्टममा संयन्त्रले देश चलाउने नभइ सरकारले चलाउने हो। संयन्त्रले देश चलाउन खोज्दै हुनुहुन्छ प्रधानमन्त्री। यो गलत हो। बिलकुल गलत हो। नेपाली कांग्रेस र नेकपा (एमाले)को गठबन्धन सरकार बनेपछि दुई दलले सरकार सञ्चालनका लागि भनेर संयुक्त संयन्त्र बनाएका छन्। प्रदेश तहमा पनि संयन्त्र छन्। ती संयन्त्रले सरकार सञ्चालनमा सहजीकरण गर्ने भनिएको छ। कोशीमा बनेको संयन्त्रले केही दिनअघि सरकारलाई बजेट पुनरावलोकन गर्न निर्देशन दिएको थियो। तर, बजेट पुनरावलोकन नहुने भएको छ। दुई दलले वडा तहसम्म संयन्त्र बनाएर काम गर्ने सहमति गरेका छन्। डाक्टर कोइरालाले संयन्त्र बनाउने काम गलत भएको टिप्पणी गरे। २०५१ सालमा एमालेको सरकार थियो। त्यो बेला सचिवको कोठामा एक जना एमालेको आधिकारिक व्यक्ति बस्नु हुन्थ्यो। हामीजस्तो मान्छे जाँदाखेरी उहाँको के काम छ ? भन्दै सोध्नुहुन्थ्यो। फेरि संयन्त्रले त्यही गर्न खोजिरहेको छ, उनले भने। संयन्त्र कम्युनिस्ट मुलुकमा मात्रै हुने उनको जिकिर छ। संवैधानिक प्रावधानको दुरुपयोग गरेर अध्यायदेश ल्याइयो डा कोइरालाले संवैधानिक प्रावधानको दुरुपयोग गरेर सरकारले अध्यादेश ल्याएको बताए। देशै नचल्ने अवस्थामा मात्रै ल्याउनुपर्नेमा अध्यादेश ल्याउनसक्ने प्रावधानको दुरुपयोग गरिएको उनको भनाइ छ। अध्यादेश के हो भने संविधानमा जुन प्रावधान छ। त्यो एकदम देशै नचल्ने अवस्थामा मात्रै ल्याउनु पर्ने हो, उनले भने, कांग्रेस र एमालेको बहुमत छ। दुई ठूला दलको बलियो सरकार रहेका बेलामा समेत अध्यादेश ल्याइनु गलत हो। ऐन बनाउन बहुमतले पास गर्नुपर्ने र दुईतिहाइ नचाहिने भन्दै कोइरालाले अध्यादेश ल्याउने सरकारको कदमप्रति असन्तुष्टि जनाए। अध्यादेशबाट देश चलाउनु निरंकुशताको वान स्टेप भएको उनको टिप्पणी छ। अब त १८ गते संसद बोलाइसकियो। त्यो आफ्नो ठाउँमा भयो। तर, अध्यायदेशबाट देश चलाउनु निरंकुशताको वान स्टेप हो भन्ने चिन्ता लाग्छ। त्यो गर्नुहुन्न। त्यो गलत कुरा हो, कोइराला भन्छन्। उनले विषयवस्तु के आयो भन्ने भन्दा पनि कसरी आयो भन्ने कुराले अर्थ राख्ने बताए। अहिले अध्यादेश ल्याउनु भयो। यसको भित्रको कन्टेन्टहरु खराब त छैनन्। धेरै अध्यादेशहरु ठीकै छन्। राम्रै छ भन्छु म। तर, संसद बोलाएर गर्नुपथ्र्यो नि त, कोइरालाले भने। सरकारले पुस १४ गते सहकारीसम्बन्धी केही नेपाल ऐनलाई संशोधन गर्ने अध्यादेश २०८१ ल्याएको थियो। पुस २९ गते ४ वटा र माघ २ गते १ वटा अध्यादेश जारी गरियो। गम्भीर प्रकृतिका कानुनहरू अध्यादेशमार्फत संशोधन गर्ने सरकारको काम लोकतान्त्रिक हुन नसक्ने भनेर विपक्षी दलहरूले समेत आलोचना गर्दै आएका छन्। यही बेला सत्तारुढ दल कांग्रेसकै नेता कोइरालाले पनि अध्यादेश ल्याउनसक्ने संवैधानिक प्रावधानको दुरुपयोग भएको बताएका हुन्। कांग्रेस र एमालेबाट मात्रै संविधान संशोधन सम्भव छैन नेता कोइरालाले नेपाली कांग्रेस र नेकपा (एमाले)ले चाहेर मात्रै संविधान संशोधन सम्भव नहुने बताएका छन्। संविधान संशोधनमा सबैलाई समेट्नुपर्ने उनको धारणा छ। संविधान भन्नेबित्तिकै नेपाली कांग्रेस र एमाले मात्रै हुँदैन। नेपाली कांग्रेस र एमालेले सुरु गर्ने कुरा होला। तर, माओवादी, मधेशवादी दलहरू, राप्रपा, रास्वपा र अन्य सबैसँग सहमति गरेर अघि जानुपर्छ, उनले भने। उनले संविधान सबैलाई पाच्य हुनुपर्ने बताए। दुईतिहाइ पुर्याएर संशोधन गर्दिन्छौं भन्नु नै गलत भएको उनको भनाइ छ। संविधान यस्तो डकुमेन्ट हो, जो कि सबैलाई पाच्य हुनुपर्छ। अनिमात्रै हुन्छ। दुईतिहाइ बनाएर गर्दिन्छौं भन्नु गलत हुन्छ। कांग्रेस एमालेबीच अलिअलि छलफल भएको छ। तर, त्यतिले हुँदैन। यो सबैको माझामा जानुपर्छ। अरु दलहरुसित पनि छलफल गर्नुपर्छ, नेता कोइराला भन्छन्। उनले संविधान संशोधनका बारेमा नागरिकले यो के हो ? के भइरहेको छ ? भनेर बोलिरहेको पनि बताए। कांग्रेस र एमालेको बीचमा भएको सहमतिका आधारमा मात्रै संविधान संशोधन नहुने कोइरालाले बताए। नेपालमा संसदीय व्यवस्था नै उत्तम कोइरालाले नेपालजस्तो देशमा संसदीय व्यवस्था नै उत्तम हुने बताए। नेपाल दुई ठूला देशको बीचमा रहेका बहुजातीय, बहुभाषिक, बहुसांस्कृतिक देश भएकोले संसदीय व्यवस्था ठीक हुने उनको भनाइ छ। प्रत्यक्ष निर्वाचित राष्ट्रपतिभन्दा पनि पाल्र्यामेन्ट्री सिस्टम नै बेटर हुन्छ भन्ने लाग्छ, कोइरालाले भने। प्रत्यक्ष निर्वाचित राष्ट्रपतिबारे कांग्रेसभित्र छलफलसमेत नभएको उनको भनाइ छ। सरकार ढल्ने कुरामा सत्यता छैन डा कोइरालाले केपी शर्मा ओली नेतृत्वको सरकार ढल्ने कुरामा कुनै सत्यता नभएको बताएका छन्। गठबन्धन सरकारले ७ बुँदे सम्झौता अनुरुप काम गर्नुपर्नेमा उनको जोड छ। संविधान संशोधन, सुशासन र आर्थिक विकासको कुरालाई सरकारले गम्भीरतापूर्वक लिएर काम गर्नुपर्ने हो। ६ महिनाको यो अवधि काममा धेरै हुन सकेकै छैन। जसरी अघि बढ्नुपर्ने थियो, त्यसरी बढ्न सकेन। तर, सरकार ढल्ने कुरामा सत्यता छैन, कोइरालाले भने। विराटनगरस्थित कोइराला निवासमा बुधबार बिहान नेपाल प्रेस युनियन मोरङले आयोजना गरेको पत्रकार भेटघाटमा आफ्ना कुरा राख्दै कांग्रेस नेता शेखर कोइराला।"
खानेपानी मन्त्री यादव र एडिबी निर्देशकबीच भेटवार्ता,"काठमाडौं : खानेपानीमन्त्री प्रदीप यादव र एसियाली विकास बैंक (एडिबी)का नेपाल प्रतिनिधि निर्देशक आर्नो कोस्वाबीच इन्टी ग्रेटर खानेपानी आयोजना कार्यन्वयन मोड़ालिटी तैयारी सम्बन्धी नेपालमा लागू हुने खानेपानीका एकीकृत खानेपानी तथा सरसफाई परियोजनासम्बन्धी विविध विषयमा गहन छलफल भएको छ। बैठकमा एकीकृत खानेपानी तथा सरसफाइ आयोजनाको कार्यान्वयन मोडालिटी, सुधारिएको शहरी खानेपानी मोडल, र सुधारिएको क्षेत्रीय सहरी विकास परियोजना (आरयूडीपी) मोडललाई प्राथमिकताका साथ अघि बढाउने विषयमा विशेष जोड दिइएको थियो। खानेपानी मन्त्रालयका सहसचिव रमाकान्त दुवाडीका अनुसार, यी परियोजनाका विषयमा विगत दुई वर्षदेखि विषय उठान गरिएपनि आज मन्त्री यादवको सक्रियतामा मन्त्रालयका अधिकारीहरू र एडिबी प्रतिनिधिहरूबीच विस्तृत छलफल सुरु भएको हो। उनले दुई मोडेलका माध्यमबाट आयोजना कार्यान्वयनको सम्भावना छानबिन गरिने जानकारी दिए। छलफलका क्रममा मन्त्री यादवले एडिबीको ऋण सहयोगमा नेपालमा सञ्चालित सडक, शिक्षा, स्वास्थ्य, खानेपानीजस्ता परियोजनाहरूले नागरिक जीवनमा सकारात्मक परिवर्तन ल्याएको बताए। उनले भने, 'एडिबीको परियोजनाप्रति नेपाली नागरिक सन्तुष्ट छन्। एडिबीको लगानी सफल होस् र खानेपानीका आयोजना समयमा सम्पन्न होस् भन्ने सरकारको मुख्य प्राथमिकता हो।' एडिबीका निर्देशक आर्नो कोस्वाले नेपालमा खानेपानी लगायतका क्षेत्रमा एडिबीको दीर्घकालीन लगानी र सफलताका उदाहरणहरू प्रस्तुत गर्दै नयाँ परियोजनाहरू शीघ्र कार्यान्वयनमा ल्याउने प्रतिबद्धता व्यक्त गरे। उनले भने, 'नयाँ खानेपानी परियोजना लागू गर्न एडिबी पूर्ण रूपमा प्रतिबद्ध छ, र यसले नागरिकलाई शुद्ध पानी उपलब्ध गराउन महत्वपूर्ण भूमिका खेल्नेछ।' बैठकमा खानेपानी मन्त्रालयका सचिव प्रमिलादेवी शाक्य बज्राचार्य, ढल व्यवस्थापन विभागका महानिर्देशक रामकुमार श्रेष्ठ, सहसचिव रमाकान्त दुवाडी, र एडिबीका नेपाल प्रतिनिधिहरूको उपस्थिति थियो। छलफलले खानेपानी आयोजनाको कार्यान्वयन प्रक्रियामा नयाँ गति ल्याउने अपेक्षा गरिएको छ।"
सिमेन्टको मूल्यवृद्धि तत्काल नियन्त्रण गर्न लेखा समितिको निर्देशन,बैठकमा उद्योग वाणिज्य तथा आपूर्ति मन्त्री दामोदर भण्डारीले अघोषित लोडसेडिङका कारण उत्पादनमा ह्रास आएकाले केहि मूल्य वृद्धि भएको हुन सक्ने बताए। काठमाडौं : प्रतिनिधिसभा अन्तर्गतको सार्वजनिक लेखा समितिले सिमेन्टमा भएको मूल्यवृद्धि तत्काल नियन्त्रण गर्न सरकारलाई निर्देशन दिएको छ। सिंहदरबारमा बुधबार बसेको समिति बैठकले अस्वभाविक रुपमा सिमेन्टमा मूल्यवृद्धि भएको देखिएको भन्दै विस्तृत अध्ययन गरि तत्काल मूल्यवृद्धि नियन्त्रण गर्न उद्योग वाणिज्य तथा आपूर्ति मन्त्रालयलाई निर्देशन दिएको हो। कुनै पनि वस्तु वा सेवाको मूल्य निर्धारण गर्न तथा नियमित रुपमा परीक्षण गर्न मूल्य निर्धारण सम्बन्धी प्रविधिको विकास गर्दै प्रयोगमा ल्याउन उद्योग मन्त्रालय र सम्बन्धित निकायलाई समिति निर्देशन दिएको छ। बैठकले सिमेन्ट उद्योगमा लोडसेडिङ भएको जानकारी आएकाले सो विषयमा ऊर्जा मन्त्रालयसँग जानकारी माग गर्ने निर्णय गरिएको सभापति ऋषिकेश पोखरेलले जानकारी दिए। बैठकमा उद्योग वाणिज्य तथा आपूर्ति मन्त्री दामोदर भण्डारीले अघोषित लोडसेडिङका कारण उत्पादनमा ह्रास आएकाले केहि मूल्य वृद्धि भएको हुन सक्ने बताए। उनले सिमेन्ट उत्पादक र निर्माण व्यवसायीसँग समन्वय गरेर यससम्बन्धी समस्याको समधान गर्ने बताए। विभिन्न कम्पनीहरुले उत्पादन गरेका सिमेन्टहरूको मूल्य फरक फरक देखिएकाले एउटै मूल्य निर्धारण गर्ने गरि अघि बढ्ने उनले बताए। त्यस्तै बैठकमा निर्माण व्यवसायी महासंघका अध्यक्ष रवी सिंहले राज्यको मिलोमतोमा सिमेन्टको मूल्यवृद्धि भएको आरोप लगाए। सिमेन्टको मूल्यवृद्धिमा तत्काल पुर्नमूल्याङ्कन हुन नसके आयोजनाहरुको लागत बढ्ने उनले बताए। समिति सदस्यहरुले सिमेन्टको मूल्यवृद्धिको कारणबारे अध्ययन गरि यसलाई नियन्त्रण गर्नुपर्नेमा जोड दिएका थिए।
सामाजिक सञ्जालको प्रयोग तथा नियमनसम्बन्धी विधेयक २०८१ संसदमा पेश गर्ने सरकारको निर्णय,काठमाडौं : सञ्चार तथा सूचना प्रविधि मन्त्रालयले गत वर्ष नै तर्जुमा गरेको सामाजिक सञ्जालको प्रयोग तथा नियमनसम्बन्धी विधेयक २०८१ लाई संसदमा पेश हुने भएको छ। गत सोमबार बसेको मन्त्रिपरिषद्को बैठकले सामाजिक सञ्जालको प्रयोग तथा नियमनसम्बन्धी विधेयक २०८१ लाई संघीय संसदमा पेश गर्न स्वीकृत दिने निर्णय गरेको सञ्चारमन्त्री पृथ्वीसुब्बा गुरुङले जानकारी दिए। गत वर्ष तिहार सुरु हुनै लागेका बेला टिकटक प्रतिबन्ध गर्ने सरकारको निर्णयविरुद्ध परेको रिटको सुनुवाइ गर्दै सर्वोच्च अदालतले सामाजिक सञ्जाल नियमनसम्बन्धी कानुन बनाउन सरकारलाई निर्देशनात्मक निर्देशन दिएको थियो। सर्वोच्च अदालतका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले टिकटक बन्द गर्ने नेपाल सरकारको निर्णयविरुद्ध परेका रिट खारेज गरी निर्देशनात्मक आदेश दिएको थियो। अनुदान सम्बन्धी दुई कार्यविधि स्वीकृत सरकारले अनुदान सम्बन्धी दुई कार्यविधि स्वीकृत गर्ने निर्णय गरेको छ सरकारका प्रवक्ता गुरुङका अनुसार समपूरक अनुदान सम्बन्धी कार्यविधि २०८१ र विशेष अनुदान सम्बन्धी कार्यविधि २०८१ स्वीकृत गर्ने निर्णय गरेको छ। त्यस्तै सहलगानीसम्बन्धी कार्यविधि २०७७ र कोभिड १९ को महामारीबाट प्रभावित अतिविपन्न परिवार नगद हस्तान्तरण कार्यविधि २०७८ खारेज गर्ने निर्णय गरिएको उनको भनाई छ। बैठकले एसियाली विकास बैंकको वैकल्पिक कार्यकारी निर्देशक पदमा नियुक्तिका लागि नेपालको तर्फबाट अर्थ मन्त्रालयका सहसचिव श्रीकृष्ण नेपाललाई मनोनयन गरेको छ भने जग्गा प्राप्ति तथा अचल सम्पती अधिग्रहण गर्ने सम्बन्धमा व्यवस्था गर्न बनेको विधेयक तर्जुमा गर्न सैद्धान्तिक स्वीकृत प्रदान गरिएको सरकारका प्रवक्ता गुरुङले बताए। मन्त्रिपरिषद्ले राष्ट्रिय विपद् जोखिम न्यूनिकरण तथा व्यवस्थापन प्राधिकरणको कार्यकारी प्रमुख नियुक्ति गर्न गठित सिफारिस समितिको कार्यविधि ३५ दिन थप गर्ने निर्णय गरेको उनले बताए। बैठकले सञ्चार तथा सूचना प्रविधि मन्त्रालय र अन्तर्गतका निकायको संगठन तथा व्यवस्थापन सर्वेक्षण गर्न पूर्वस्वीकृति दिएको छ।
"रवि लामिछानेलाई परिवारको जिम्मामा छाडियो, थुनछेक बहस बिहीबार",भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेविरुद्ध जिल्ला अदालत रुपन्देहीमा दर्ता भएको सहकारी ठगी र संगठित अपराध मुद्दामा बुधवार अदालतमा उनको बयान सकिएको छ। अदालतमा मुद्दा दर्ता भएपछि बुधवार बिहान अदालतमा उपस्थित भएका लामिछाने न्यायाधीश प्रल्हाद कुमार योगीको इजलासमा दिउँसो एक बजेदेखि सुरु भएको बयान साँझ करिब ५ बजे सकिएको छ। बयान सकिएर थुनछेक बहसका लागि समय नहुँदा बिहीबार बिहान साढे १० बजे उपस्थित हुनेगरी लामिछानेलाई उनको परिवार (श्रीमती निकिता पौडेल लामिछाने) र कानुन व्यवसायीको जिम्मा लगाएर पठाइएको जिल्ला अदालत रुपन्देहीका श्रेष्तेदार यज्ञमूर्ती ज्ञवालीले बताए। करिब ६ बजे अदालतबाट होटलमा बास बस्नका लागि बाहिरिएका लामिछानेविरुद्ध मुद्दामा थुनछेक बहस बिहीबार बिहानदेखि सुरु हुने बताइएको छ।
"मधेसमा थारूलाई कामकाजी भाषामा नराखेको भन्दै थारू सांसदहरूको आपत्ति, सदन अवरुद्ध गर्ने चेतावनी","काठमाडौं : सरकारी कामकाजको भाषा सम्बन्धमा बनेको विधेयक मधेस प्रदेशसभामा पेस भएको छ। मधेस सरकारका शिक्षा तथा संस्कृति मन्त्री रानी कुमारी तिवारीले बुधबार प्रदेशको सरकारी कामकाजको भाषा सम्बन्धमा व्यवस्था गर्न बनेको विधेयक, २०८१ प्रदेशसभामा पेस गरेकी हुन्। मधेसले नेपाली भाषाका अतिरिक्त मैथिली, भोजपुरी, बज्जिका, हिन्दी र अंग्रेजीलाई सरकारको कामकाजी भाषाको रूपमा अगाडि सारेको छ। विधेयकको दफा २ को उपदफा (ख) मा सरकारी कार्यालयहरूमा लिखित वा मौखिकरूपमा प्रयोग हुने नेपाली भाषाका अतिरिक्त मैथिली, भोजपुरी, बज्जिका, हिन्दी र अंग्रेजी सम्झनुपर्ने उल्लेख छ। मधेस सरकारका मन्त्रीले नै यस विधेयकप्रति आपत्ति जनाएका छन्। गृह, सञ्चार तथा कानुन मन्त्री राजकुमार लेखीले विधेयकप्रति आपत्ति जनाउँदासमेत नसुनिएको बताए। 'छलफलका क्रममा क्याबिनेटमा पनि मैले थारू भाषालाई नछुटाउन सुझाव दिएको थिएँ। तर, जस्ताको त्यस्तै विधेयक ल्याइएको छ। यसमा थारू समुदायको आपत्ति छ,' अन्नपूर्णसँग उनले भने। त्यस्तै थारू सांसदहरूले पनि विधेयकप्रति आपत्ति जनाएका छन्। सत्ता साझेदार दलका थारू सांसदहरूले नै विधेयकको विरोध गरेका हुन्। नेकपा एमाले सांसद राजेन्द्र प्रसाद चौधरीले थारू भाषालाई बाइपास गरेर विधेयक ल्याएको भन्दै आपत्ति जनाए। उनले थारू भाषालाई सरकारी कामकाजको भाषा नबनाएसम्म सदनमा अवरोध गर्ने बताए। 'मधेसका ८ वटै जिल्लामा थारू भाषीहरू छन्। ५ प्रतिशत रहेको थारू भाषीलाई बाइपास गरेर ल्याइएको विधेयक हामीलाई मान्य हुँदैन। यसविरुद्ध सदन र सडकमा पनि विरोध गर्छौं,' अन्नपूर्णसँग उनले भने। उनले सांसदको सपथ पनि आफ्नो मातृभाषामा लिएको भन्दै विधेयक सच्याउनुपर्ने माग गरे। त्यस्तै नेपाली कांग्रेसका सांसद शंकर चौधरीले पनि विधेयकप्रति आपत्ति जनाए। उनले यस विषयमा पार्टीको संसदीय दलको बैठकमा राखेको बताए। उनले आगामी बैठकमा सदनमा यसको विरोध गर्ने बताए। 'थारू भाषालाई समेटिनुपर्थ्यो। थारू भाषा नसमेटिए हामी यसको विरोधमा उत्रिन्छौं,' उनले भने। यता थारूहरूको छाता संगठन थारू कल्याणकारिणी सभाले पनि उक्त विधेयकप्रति आपत्ति जनाए। सभाका सभापति प्रेमीलाल चौधरीले थारू भाषालाई पनि समेटेर लैजानुपर्ने बताए। 'मधेसका ८ वटै जिल्लामा ५ प्रतिशत थारूहरू रहेका छन्। उनीहरूको अधिकार कटौती गर्ने कुरा मान्य हुँदैन। थारू भाषालाई पनि समेटेर अघि बढ्नुपर्छ,' अन्नपूर्णसँग उनले भने। उनले यस विषयमा विज्ञप्ति जारी गर्ने तयारी गरेको बताए।"
सशस्त्र प्रहरी जवानले १६ वर्षमै पेन्सन पाउने व्यवस्था बन्दैछ : गृहमन्त्री लेखक,"काठमाडौं : सशस्त्र प्रहरी जवानले १६ वर्षमै अवकाश पाउने कानुन बन्न लागेको छ। गृहमन्त्री रमेश लेखकले बुधबार सशस्त्र प्रहरी मुख्यालयमा सम्बोधन गर्दे सशस्त्र प्रहरी जवानले १६ वर्षमै पेन्सन पाउने कानुनी व्यवस्था बन्न लागेको जानकारी दिए। २४औं सशस्त्र प्रहरी दिवस २०८१ को अवसरमा सशस्त्र प्रहरीको हलचोकस्थित मुख्यालयमा आयोजित कार्यक्रममा गृहमन्त्रीले सुरक्षा निकायको लागि आवश्यक ऐन, कानुन बनाउनको लागी आफूले अग्रसरता लिएको जानकारी दिए। सशस्त्र प्रहरी विधेयक तयार भइसकेको जानकारी दिँदै गृहमन्त्री लेखकले उक्त विधेयकलाई केहि दिनमा नै संसदमा लैजाने बताए। उनले प्रहरीमा आवश्यक केही कानुन संशोधन गर्नुपर्ने र केही नयाँ नै बनाउनुपर्ने आवस्यकता भएकाले अभाव पूर्ति गर्नका लागी सशस्त्र प्रहरी विधेयक ल्याइएको पुष्टि गरे। नेपालमा सशस्त्र द्वन्द्व चर्किरहेका बेलामा २०५७ सालमा सशस्त्र प्रहरी बलको स्थापना भएको थियो। स्थापनाको २४औं वर्ष विभिन्न कार्यक्रम गरी मनाइएको छ। मुख्यालयमा बुधबार सञ्चालीत कार्यक्रममा सशस्त्र प्रहरी कर्मचारीले विभिन्न प्रस्तुति दिएका थिए। मुख्यालय परिसर बेहुलीजस्तै चिटिक्क सजाइएको थियो। मार्च पास, राष्ट्रिय धुन, गितीनाटक, सशस्त्र प्रहरी बल नेपालका खेलबाडीहरूद्वारा विभिन्न खेल कौशल प्रस्तुत गरिएको थियो। विभिन्न संस्कृति र भेषभुषा झल्काउने सांस्कृतिक प्रस्तुति, सांगीतीक व्याण्डसमेत प्रस्तुत गरिएको थियो। कार्यक्रममा एपीएफ लाइफ टाइम एचिभमेन्ट अर्वाडबाट सशस्त्र प्रहरीका पुर्व डिआइजी नवराज विष्टलाई सम्मान गरिएको थियो। यस वर्ष उत्कृष्ट बाहिनी हुन सफल सशस्त्र प्रहरी बल, नेपाल नं ३ गढीमाई बाहिनी मुख्यालय मकवानपुरका बाहिनीपति सशस्त्र प्रहरी नायव महानिरीक्षक गणेश बहादुर ठाडा मगरलाई उत्कृष्ट बाहिनी अवार्ड प्रदान गरिएको थियो। यसअघि २०७८ सालमा समेत नायव महानिरीक्षक ठाडा मगरले नं २ छिन्नमस्ता बाहिनी मुख्यालय महोत्तरीलाई उत्कृष्ट बाहिनी बनाउन सफल भएका थिए।"
विज्ञ बोलाएर अध्यादेशका विषयमा एमालेले दियो सांसदहरूलाई प्रशिक्षण,"काठमाडौं : नेकपा एमालेले सरकारले ल्याएको अध्यादेशहरूका विषयमा सांसदहरूलाई प्रशिक्षण दिएको छ। नयाँ बानेश्वरस्थित संघीय संसदको ल्होत्से हलमा बुधबार एमाले संसदीय दलले विज्ञहरूसमेत बोलाएर एमाले संसदीय दलले अध्यादेशबारे सांसदहरूलाई प्रशिक्षण दिएको हो। प्रमुख सचेतक महेश बर्तौलाका अनुसार सरकारले ल्याएको अध्यादेशका विषयमा जानकारी गराउन संसदीय दल र मन्त्रीहरूबीच छलफल राखिएको हो। सरकारले ल्याएको अध्यादेशको महत्वका बारेमा सांसदहरुलाइ जानकारी गराएको र सदनमा थप सशक्त रुपमा धारणा राख्ने गरि अघि बढ्न प्रशिक्षणको आयोजना गरिएको एमाले प्रमुख सचेतक बर्तौलाले बताए। मुलुकको आर्थिक समृद्धिका साथै सार्वजनिक सेवा प्रवाहलाई सहज बनाउनका लागि सरकारले अध्यादेश ल्याएपनि विपक्षी दलले अध्यादेशका नाममा सरकारलाई हिलो छ्याप्ने काम गरेकाले आफ्ना सांसदहरुलाई अध्यादेशका बारेमा जानकारी गराइएको उनको दाबी छ। संवैधानिक दायराभित्र रहेर ल्याइएको अध्यादेशलाई माघ १८ गते सदनमा पेश गर्ने र प्रतिस्थापन विधेयकमार्फत व्यवस्थित रुपमा अघि बढाउन सरकारलाई सुझाव समेत दिइएको प्रमुख सचेतक बर्तौलाले जानकारी दिए। गत २६ पुसमा सरकारले ५ वटा अध्यादेश ल्याएको छ। सरकारले सुशासन प्रवर्दन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश, आर्थिक तथा व्यवसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश ल्याएको हो। त्यस अगाडि सहकारी सम्बन्धि अध्यादेश पनि ल्याएको थियो। सरकारको सिफारिसमा राष्ट्रपतिले माघ १८ गतेबाट संसद अधिवेशन आह्वान गरेका छन्। अधिवेशनमा एमालेका सांसदले खेल्ने भूमिकाको विषयमा पनि छलफल हुनेछ।"
एमसीसी राम्रो रहेछ भन्ने अहिले सबैले बुझ्दै गए : देउवा,काठमाडौं : नेपाली कांग्रेसका सभापति शेरबहादुर देउवाले नेपाललाई फाइदा हुने क्षेत्रमा वैदेशिक सहयोग लिन सकिने बताएका छन्। कांग्रेसको आर्थिक नीति तथा योजना विभागले बुधबार सानेपामा आयोजना गरेको नेपालमा वैदेशिक सहयोगको अर्थ राजनीति विषयक कार्यक्रममा सभापति देउवाले वैदेशिक सहयोगका विषयमा बेलाबेला विरोध हुने गरेको भन्दै मुलुकको हितमा वैदेशिक सहयोग लिन सकिने बताए। उनले विभिन्न निकायले नेपाललाई अनुदान दिने गरेको र केही ऋणसमेत अनुदानमा परिणत हुने गरेको बताए। एमसीसी पास गर्ने बेलामा ठूलो विरोध भए अहिले राम्रो रहेछ भन्ने सबैले बुझ्दै गएको उनले बताए। सभापति देउवाले नेपाल भारत र चीनको बीचमा रहेकाले त्यहाँको नीतिको असर पर्नु स्वभाविक रहेको र त्यसले फाइदा र बेफाइदा दुवै हुने गरेको बताए।
लेखा समितिको सभापति नपाए संसद् बहिष्कार गर्ने माओवादीको चेतावनी,"काठमाडौं : नेकपा माओवादी केन्द्रले सार्वजनिक लेखा समितिको सभापति विपक्षी दलले नपाए संसद् बहिष्कार गर्ने बताएको छ। बुधबार बसेको लेखा समिति बैठकमा माओवादी केन्द्रका सांसद अमनलाल मोदीले सभापति ऋषिकेश पोखरेलले मार्ग प्रशस्त नगरे संसद् बहिष्कार गर्ने चेतावनी दिएका हुन् । प्रधानमन्त्री र लेखा समितिका सभापति एकै दलको हुन नहुने मान्यताको पालना हुनुपर्ने उनले बताए। यता सत्ता पक्षका सांसदले भने सभापतिको राजीनामा माग्दैमा दिन नसकिने जवाफ दिँदै आएका छन्। यस अगाडि माओवादीले पनि नछोडेको नजिर देखाउँदै भट्टराईले सभापतिको राजीनामा माग्दैमा समस्या समाधान नहुने जवाफ दिएका छन्। विपक्षी दलहरूलाई मंगलबारको बैठकले नेकपा एमालेका सचिव योगेश भट्टराईले भने लेखा समितिको सभापति प्रतिपक्षको हुने भनेर संविधानमै लेख्ने, प्रतिनिधिसभा नियमावली फेर्ने वा राजनीतिक सहमति गर्नुपर्ने विकल्प देखाएका थिए । आफूहरू शीर्ष राजनीतिक नेताहरूबीच सहमति भए लेखा समितिको सभापति फेर्न तयार रहेको बताए। संसद्का विषयगत समिति राजनीतिक भागबण्डामा बनेका हुन्। मोदीले अहिलको अध्यादेशले व्यापारीहरूलाई खुलमखुला कालोबजारी गर्न बाटो खुल्ला गरिएको उल्लेख गरे। डेडिकेटेड र ट्रंकलाईनको बक्तौता तिर्नका लागि सेटिङमा सिमेन्टको मूल्य बढाइएको हो की भन्ने गम्भीर प्रश्न सिर्जना भएको उनको भनाइ छ। बैठकमा उद्योग वाणिज्य तथा आपूर्ति मन्त्री दामोदर भण्डारीले अघोषित लोडसेडिङका कारण उत्पादनमा ह्रास आएकाले केहि मूल्य वृद्धि भएको हुन सक्ने जवाफ दिएका थिए। भण्डारीले सिमेन्ट उत्पादक र निर्माण व्यवसायीसँग समन्वय गरेर यससम्बन्धी समस्याको समधान गर्ने बताए। विभिन्न कम्पनीहरुले उत्पादन गरेका सिमेन्टहरूको मूल्य फरक फरक देखिएकाले एउटै मूल्य निर्धारण गर्ने गरि अघि बढ्ने उनले बताए।"
सुप्रिम सहकारी ठगी प्रकरण : रुपन्देही अदालतमा रवि लामिछानेको बयान सुरु,भैरहवा : राष्ट्रिय स्वतन्त्र पार्टीका सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेको जिल्ला अदालत रुपन्देहीका न्यायाधीश प्रल्हाद कुमार योगीको इजलासमा बयान सुरु भएको छ। गत माघ ६ गते जिल्ला सरकारी वकिल कार्यालयले सुप्रिम बचत तथा ऋण सहकारी संस्थाको रकम ठगी प्रकरणमा रवि लामिछानेसहित २२ जनाविरुद्ध सहकारी ठगी र संगठित अपराधमा मुद्दा दर्ता गरेपछि मुद्दाको प्रतिवादका लागि बुधबार बिहान उनी अदालतमा उपस्थित भएका हुन्। सहकारी ठगी र संगठित अपराधमा मुद्दाका प्रतिवादी लामिछानेको बयान सुरु भएको जिल्ला अदालत रुपन्देहीका श्रेष्तेदार यज्ञमूर्ती ज्ञवालीले जानकारी दिए। बयान सकिएपछि थुनछेक बहस सुरु हुनेछ। इजलास अधिकृतले मुद्दामा बयानका लागि मिसिल अध्ययन गर्दा बयान सुरु गर्नमा ढिलाई भएको बताइएको छ।
नेपाललाई दक्षिण एसियाकै आईटी हब बनाउने ओलीको प्रतिबद्धता,"काठमाडौं : प्रधानमन्त्री केपी शर्मा ओलीले नेपाललाई डिजिटल क्षेत्रमा अघि बढाउँदै दक्ष जनशक्ति विकास गर्ने प्रतिबद्धता व्यक्त गरेका छन्। मंगलबार आईटी उद्यमीसँग प्रधानमन्त्री कार्यक्रममा उनले डिजिटल नेपाल अवधारणाबारे जानकारी दिँदै नेपाललाई दक्षिण एसियाको आईटी हब बनाउने प्रतिबद्धता जनाएका छन्। उनले युवाको प्रतिभा सदुपयोग गर्ने र रोजगारी सिर्जना गर्ने योजनाहरू अघि सारे। प्राचीन ज्ञान र प्रविधिलाई समाहित गर्दै देशलाई प्रविधिको अग्रपङ्क्तिमा पुर्याउने संकल्प व्यक्त गरे । उनले आईटी क्षेत्र अघि बढाउने प्रयास र सो अलिक अगाडिदेखि नै थालेका बताए। यो आईटी शताब्दीऔं पुरानो चिज होइन। यो बीसौं शताब्दीको उपज हो र बीसौं शताब्दीको पनि सेकेन्ड हाफमा कम्प्युटर इन्जिनियरिङसँगै यसको विकास बढी तीव्रताका साथ भयो, उनले भने। उनले टेलिभिजनको विकासको उदाहरण प्रस्तुत गरे। १९६० को दशकमा हामी पनि रेडियो सुन्थ्यौं। हामी कल्पना गर्दथ्यौं, यो बोल्ने मान्छेको आवाज आउँछ भने चित्र पनि आउन सक्छ होला भनेर। त्यतिबेला हामीले थाहा नभएको रहेछ, त्यति बेला ब्ल्याक एन्ड ह्वाइटबाट कलर टेलिभिजनको जन्म भइसकेको रहेछ। उनले भने, तर, हामी टेलिभिजनको कल्पना गर्दै थियौं कि मान्छेको चित्र नै आउन सक्छ कि भनेर। हामी केटाकेटी र साना युवाहरू कुरा गर्दा त्यसरी गर्दथ्यौं। पछि हामीहरू पनि हुर्किँदै गयौं र आइटी क्षेत्र पनि विश्वमा हुर्किँदै गएछ। म त जेल परेँ, धेरै थाहा पनि भएन। जब म जेलबाट छुटेँ, धेरै कुरा थाहा भयो। उनले मुलुकमा परिवर्तन ल्याउने गरी आफू पहिलो पटक प्रधानमन्त्री हुँदा नयाँ सोचहरू अगाडि सारेको जानकारी दिए। प्रधानमन्त्री ओली त्यो संविधान जारी गर्न नदिने प्रयास असफल पारेको समेत बताए। संविधान मुस्किलले जारी गर्यौं, जारी गर्नेबित्तिकै पाँच महिनासम्म नाकाबन्दी भयो। नेपाली समाज पानीबाट निकालेको माछा जस्तो भयो , उनले भने। उनले २ सय मेघावाटको हारहारीमा रहेको विद्युत्लाई अहिलेका अवस्थामा पुर्याइएको पनि बताए। उनले आफूले नै प्रतिकूल स्थितिबाट अगाडि बढाउन मेजर गेम चेन्जिङ खालका कुराहरू अगाडि सारेको बताए। उनले २०७४ सालमा चुनावबाट आफूले तीन वर्ष समय पाएको पनि बताए तर त्यो समयमा सजिलोसँग काम गर्न नपाइएको गुनासो पनि सुनाए । यता खुट्टा तान्दै छ, यता अगाडि बढ्दै छ, खुट्टा तान्दै छ, अगाडि बढ्दै छ गरेर पनि हामीले केही कुराहरू गर्यौं र डिजिटल नेपालको कन्सेप्ट ल्यायौं, उनले भने। अघिल्लो सरकारको पालमा नै डिजिटल नेपालको कार्यान्वयनका लागि फ्रेमवर्क पनि बनाएको अवगत गराए। यी सबै कुराका दुई तीनवटा पाटाहरू थिए। तपाईंहरूले बीपी यो भन्नु हुन्छ, केपी यो भन्नु हुन्छ, नलेजसम्बन्धी, बिजनेससम्बन्धी अथवा अर्को सेक्टरहरूसम्बन्धी। यसमा हरेकसँग पुग्ने एक्सेस र क्यापासिटी बढाउने, यो बिजनेसका लागि हो। यो विकासका लागि हो। यो सबैका लागि हो। उनले भने, आईटी फर अल, आईटी फर बिजनेस, आईटी फर एजुकेसन, आईटी फर इन्फमेसन। एआईको जमानामा भन्ने हो भने एआई अथवा आईटी इज फर एर्भिथिङ ! यस्तो भइसक्यो। यो बिना त हुँदैहुँदैन। यो डिजिटल जमानामा समयसापेक्ष हुनुपर्ने उनको भनाइ छ। उनले नेपालको विकास र नेपालीको विकास गर्ने मुख्य कुरा भनेको आईटीको दक्ष र सक्षम जनशक्ति भएको बताए। उनले आईटी क्षेत्रलाई एकदम तीव्रताका साथ अगाडि बढाउन पर्ने बताए । उनले नेपाललाई दक्षिण एसियाको आईटी हब बनाउन सक्नुपर्ने बताए। हाम्रो उत्पादन हामीले बेच्न सक्नुपर्छ। हाम्रो उत्पादन हामीले जनताका घरघरमा पुर्याउन सक्नुपर्छ, उनीहरूको जीवनस्तर बढाउनका लागि त्यसलाई प्रयोग गर्नुपर्छ, उनीहरूको आयस्तर बढाउनका प्रयोग गर्नु पर्दछ। उनीहरूलाई रोजगारीका अवसर बढाउन पर्छ । उनले भने, सबै आईटी इन्जिनियर हुन सक्छन् भन्ने कुरा होइन। यहाँहरूको उत्पादनका लागि सरकार पनि एउटा आफैँ मार्केट हो भनेर यहाँहरूले अघि भन्नुभयो। सरकार आफैंले पनि प्रोडक्सन गर्छ। अहिलेसम्मको स्थिति के छ भने, हामीले सफ्टवेयर ऐरा झन्डैझन्डै गुमायौं नै। उ नले एकै दिन कम्पनी दर्ता, भ्याट दर्तादेखि अरू चिजहरू घरमै बसेर गर्न सकिने प्रणाली विकास गरेको बताए । यो गर्न चाहन्छु भनेर गर्न सक्ने त्यो प्रविधिको सुरु गर्दै छौं ।"
"सरकारको आयु छैन भन्ने हल्लाको पछाडि नलाग्नू, गठबन्धन ८४ सालसम्मै हुन्छ : उपप्रधानमन्त्री सिंह","बागलुङ : उपप्रधानमन्त्री तथा सहरी विकास मन्त्री प्रकाशमान सिंहले वर्तमान गठबन्धन आगामी निर्वाचनसम्मै टिक्ने दाबी गरेका छन् । बुधबार बागलुङमा आयोजित पत्रकार सम्मेलनमा बोल्दै सिंहले देशमा अस्थिरता अन्त्यको लागि नेपाली काँग्रेस र नेकपा एमालेको सरकार बनेको बताउँदै आगामी निर्वाचनसम्म नै सरकार सञ्चालन हुने बताएका हुन् । उनले सरकारको अस्थिरताले विकास निर्माण ठप्प भएको र नागरिकहरूमा निराशा बढेपछि त्यसको अन्त्यको लागि ठूला दल मिलेर सरकार निर्माण गरिएको बताए । देशमा सरकार बन्ने र ढल्ने गर्दा अस्थिरता मौलाउँदै गएको थियो, उपप्रधानमन्त्री सिंहले भने,पहिलो ठूलो दल नेपाली काँग्रेस र दोस्रो ठूलो दल नेकपा एमालेले अस्थिरता अन्त्यको लागि गठबन्धन गरेर सरकार निर्माण भएको हो । बाहिर सरकारको आयु छैन भन्ने हल्ला आएपनि त्यसमा सत्यता छैन । अहिलेको गठबन्धनको सरकार आगामी निर्वाचन २०८४ सालसम्मै टिक्छ। अहिलेको सरकार स्थायित्व र नागरिकको पक्षमा काम गर्न थालेको सिंहले बताए । उपप्रधानमन्त्री सिंहले नागरिकलाई छिटो र छरितो माध्यमबाट सेवा दिनको लागि सरकारले अध्यादेश ल्याएको बताए । जनताको काम ढिला सुस्ती भएको कारण हटाउन अहिले अध्यादेश जारी भएको हो, उनले भने,कोभिडपछि देशको अर्थतन्त्रमा परेको प्रभाव घटाउन वर्तमान सरकारले सहयोग गरेको छ । पछिल्लो समय देशको अर्थतन्त्रमा सुधार भएको छ। उपप्रधानमन्त्री सिंहले संविधान संशोधनको लागि काँग्रेस र एमालेले अध्ययन गरिरहेको बताए । उनले जनतालाई थप अधिकार सम्पन्न बनाउनको लागि संविधान संशोधन गर्ने तयारी गरिएको बताए । सरकार गठन गर्दा भएको सात बुँदे सम्झौता अनुसार अगाडि बढेको छौं । जनतालाई थप अधिकार सम्पन्न बनाउनको लागि संविधान संशोधन गर्ने तयारी गरिएको हो, उनले भने,संविधान संशोधनको लागि कुन कुन बुँदा संशोधन गर्ने भनेर काँग्रेस र एमालेले अध्ययन गरिरहेका छन् । अध्ययन पछि साना दलसँग पनि छलफल गरेर मात्र संशोधन प्रक्रिया अगाडि बढ्छ। उनले सरकारले केही गरेन भन्नेहरुलाई विकास निर्माणको गतिबाट जवाफ दिइएको बताए । शहरी विकास मन्त्री सिंहले नयाँ शहरी नीति २०८१ पास गरेर नयाँ शहरी आयोजनालाई थप व्यवस्थित गरिने बताए ।"
ठूलो परिमाणको शंकास्पद पदार्थसहित चिनियाँ पक्राउ,काठमाडौं : त्रिभुवन अन्तर्राष्ट्रिय विमानस्थलबाट १६ किलो बढी शंकास्पद पदार्थसहित एक चिनियाँ नागरिक पक्राउ परेका छन्। क्याथे प्यासेफिक एयरबाट हङकङ जान लागेका ती चिनियाँ नागरिक पक्राउ परेको विमानस्थल प्रहरीले जानकारी दिएको छ। उनको साथबाट सो परिमाणको पदार्थ बरामद गरिएको हो। उक्त पदार्थ के भन्नेबारेमा प्रहरीको विधिविज्ञान प्रयोगशालाले अनुसन्धान गरिरहेको छ। विमानस्थल प्रहरीले बरामद गरेको शंकास्पद पदार्थसहित चिनियाँ नागरिकलाई लागुऔषध नियन्त्रण व्युरोमा पठाएको छ। प्रहरीले लागुऔषध कारोबारीको आशंकामा ती चिनियाँ नागरिकलाई पक्राउ गरेको हो। यसबारे थप अनुसन्धान भइरहेको प्रहरीले जनाएको छ।
गैरकानुनीरूपमा बसेका तीन नेपालीलाई अमेरिकाले गर्यो निष्कासन,"काठमाडौं : गैरकानुनीरूपमा बसोबास गर्ने तीन जना नेपालीलाई अमेरिकाले निष्कासन गरेको छ। अमेरिकी अध्यागमनले लोकबहादुर ओली, लीलाबहादुर केसी र दीपक केसीलाई निष्कासन गरेको हो। स्रोतका अनुसार लोकबहादुर गैरकानुनीरूपमा अमेरिकामा प्रवेश गरेका थिए। लीलाबहादुर र दीपक पनि गैरकानुनी तरिकाले अमेरिकामा बस्दै आएका थिए। स्रोतका अनुसार उनीहरू गत साता काठमाडौं आइपुगेका छन्। एयर इन्डियाको जहाजबाट उनीहरू काठमाडौं आएका हुन्। उनीहरूले अमेरिकामा कस्तो कानुन उल्लंघन गरेको भन्ने विषयमा खुलेको छैन। अमेरिकी राष्ट्रपति डोनाल्ड ट्रम्पले कार्यभार सम्हालेपछि गैरकानुनी तरिकाले बसोबास गर्ने आप्रवासीहरू आतंकित बनेका छन्। उनले सपथ लिएकै दिन आप्रवासनसम्बन्धी नयाँ कार्यादेश जारी गरेका छन्। जसअन्तर्गत गैरकानुनीरूपमा अमेरिकामा बस्दै आएका आप्रवासीहरूलाई फिर्ता पठाउने नीति ट्रम्प प्रशासनले लिएको हो। राष्ट्रपति ट्रम्पले यसविरुद्ध कडारूपमा लाग्ने बताएका छन्। यसअघि पनि अमेरिकामा गैरकानुनी रूपमा बसोबास गर्दै आएका नेपालीहरू निष्कासनमा परेका थिए। यो पनि पढ्नुस् : अमेरिकाबाट निकालिए दुई नेपाली गैरकानुनी रूपमा अमेरिका छिरेका ७ नेपाली निष्कासित अमेरिका र फ्रान्सबाट निकालिए दुई नेपाली"
२५६ किलो गाँजासहित भारतीय पक्राउ,नवलपुर : सशस्त्र प्रहरीले गाँजासहित गैंडाकोटबाट एक भारतीय ट्रक चालक पक्राउ गरेको छ। सशस्त्र प्रहरी नायब उपरीक्षक बिनोद कार्कीका अनुसार गैंडाकोट१० पितौजीबाट २५६ किलो गाँजासहित भारतीय ट्रक चालक पुस्कल यादव पक्राउ परेको हुन्। चेकजाँचको क्रममा नारायणगढबाट भैरहवातर्फ जाँदै गरेको जे एच ओ २ यु ७०६० नम्बरको भारतीय ट्रकमा लुकाई छिपाई ल्याएको अवस्थामा सो परिणाम बराबरको गाँजा बरामद गरेको कार्कीले बताए। '२० वटा प्याकेटमा लुकाएर ल्याएको अवस्थामा गाँजा बरामद गरेका हौं ' उनले भने। पक्राउ परेका ट्रक चालक यादवलाई आवश्यक कारबाहीका लागि सशस्त्रको पितौंजी गुल्ममा राखिएको छ। घटनाबारे आवश्यक अनुसन्धान भइरहेको प्रहरीले जानकारी दिएको छ।
स्याङ्जामा टुइच मोर्टरको गोली भेटिएको आशंका,"स्याङ्जा : स्याङ्जाको लामागे फाँटमा शंकास्पद बस्तु फेला परेको छ। पुतलीबजार नगरपालिका१४ लामागे निवासी बिष्णुप्रसाद पौडेलको खेत सम्माउने क्रममा उक्त शंकास्पद बस्तु भेटिएको प्रहरीले जनाएको छ। जेसीबीले खेत सम्माउने क्रममा बुधबार खेतको सतहभन्दा एक हात मुनि तार जडित फलामको बोतलजस्तो देखिएपछि उनीहरूले प्रहरीलाई खबर गरेका थिए। प्रहरी नायब उपरीक्षक हरिप्रसाद पौडेलका अनुसार प्रहरी अधिकृत टोली, श्रीसिंह सारदुल गुल्म आँधीखोला ब्यारेकका सेनाको टोली र पोखरा पृतनाबाट बम डिस्पोज टोलीले उक्त बस्तुबारे अनुसन्धान गरिरहेको छ। उक्त बस्तु टुइच मोर्टरको गोलीजस्तो देखिएको प्रहरीले जानकारी दिएको छ।"
थारू टोल बनराका सुकुम्बासीलाई लालपूर्जा दिने आयोगको प्रतिवद्धता,"काठमाडौं : थारु टोल बनराका सुकुम्बासीको नाममा हुकुम्बासीहरूको कब्जा गरेको लालपूजा खारिज गर्न पहल गरिने सुकुम्बासी समस्या समाधान आयोगका पदाधिकारिहरूले प्रतिबद्धता जनाएका छन्। महोत्तरीको भंगहा नगरपालिका वडा नम्बर ४ थारुटोल बनरास्थित अन्यायमा परेका सुकुम्बासीलाई न्याय दिलाउने सरोकारवालाहरू ले बताएका हुन्। २०५४ सालको सुकुम्बासी समस्या समाधान आयोगले सुकुमबासीहरूको बसोबास रहेको थारुटोल बस्ती नै लालपूर्जा बनाएर जिल्ला तथा जिल्ला बाहिरका भूमाफिया, जग्गा दलाल र गैरसुकुम्बासीको नाममा वितरण गरेका थिए। भूमि समस्य समाधान आयोगका पदाधिकारीहरुले गैरसुकुम्बासीहरुको नाममा बनेको लालपूर्जा खारिज गर्ने प्रतिबद्धता व्यक्त गरेका छन्। सुकुम्बासी समस्या समाधान आयोगका अध्यक्ष हरि प्रसाद रिजालले थारुटोल बनराका सकुम्बासीहरुलाई न्याय दिलाउने बताएका छन्। आयोगका तर्फबाट मधेस प्रदेशको संयोजक तथा आयोगकी सदस्य आरती भण्डारीले स्थलगतरुपमा अवलोकन गर्दै समस्या सधान गर्ने बताइन्। आयोगका अर्का सदस्य गुञ्ज बहादुर खड्काले गैर सुकुम्बासीलाई वितरण गरिएको लालपूर्जा खारिज गर्न सक्ने अधिकार आयोगको जिल्ला समितिलाई रहेको बताए। जिल्ला तहबाट लालपूर्जा खारिज गर्ने निर्णय केन्द्रमा आए आफुहरुले त्यसमा थप निर्णय गरेर पीडितलाई न्याय दिलाउने सदस्य खड्काले बताए। सुकुम्बासी समस्या समाधान आयोगका महोत्तरी जिल्ला अध्यक्ष पितम्बर महतोले थारु टोलका सुकुमबासीहरूको समस्या बुझ्न आफूहरू गाउँमै पुग्ने बताए। स्थानीय सरकार, स्थानीय राजनीतिक दलका प्रतिनिधिहरूसँग छलफल अन्यायमा परेका सुकुमबासीहरूलाई जग्गाको स्वामित्व दिलाउने प्रतिबद्धता व्यक्त गरे। थारु टोलका सुकुमबासीहरूले गैर सकुम्बासीको नाममा वितरण गरिएको लालपूर्जा रद्द गर्नुपर्ने र बास्तविक सुकुमबासीहरूलाई जग्गाधनी लालपूर्जा दिनु र्ने माग राख्दै २५ वर्षदेखि भूमाफियाबिरुद्ध आन्दोलन गर्दै आएका छन्। यसबाट थारु टोल बनराका १८२ सुकुम्बासी तथा भूमिहीन दलित गरिबहरू अढाई दशकदेखि समस्यामा छन्। गएको वर्ष समस्या समाधानको माग गर्दै तत्कालिन प्रधानमन्त्री पुष्पकमल दाहाल(प्रचण्ड) र गृहमन्त्री नारायणकाजी श्रेष्ठलाई पीडितहरूले ज्ञापन पत्रसमेत बुझाएका थिए। तर, समस्या समाधान भएन। २०५४ सालको सुकुम्बासी आयोगका पदाधिकारी सुकुम्बासीको बसोबास रहेको जग्गाको लालपूर्जा जग्गा दलालहरुसंगको मिलोमतोमा हुकुम्बासीलाई वितरण गरेका थिए। थारुटोल बनरामा २०१० सालदेखि बसोबास सुरु भयो। निर्धन मुसहर, चमार, राउत, तत्मा, थारु लगायतको यहाँ पुस्तौदेखि बसोबास छ। ज्यालमजदुरी गरेर जीवन चलाइरहेका छन्। भित्रभित्रै सुकुम्बासी बस्तीको ४५ विघा जग्गा भूमाफियाहरुले आफ्ना नाममा पास गराएका थिए। अहिले उनीहरूले लालपूर्जा देखाउँदै दिनहुँ सुकुम्बासीलाई उठिबास लगाइदिने धम्की दिदैं तर्साइरहेका छन्। बस्तीका कित्ताहरु बैंकमा जग्गा धितो राखेर ऋण खानेक्रम बढेको छ। सुकुम्बासी बसेका जग्गाहरु किनबेच भइरहेको छन्। उठिबास लगाई दिए कहाँ जाने? भन्ने चिन्ताले बस्तीका जितुवा मुसहरजस्ता बस्तीका १२ सय मानिसहरु चिन्ताले पिरोलिएका छन्। थारु टोलको बिचबाट महोत्तरीको सदरमुकाम जलेश्वर जाने बर्दिबासपथलैयारौजाजलेश्वर सडक खण्ड विस्तार भएको छ। त्यस सडकको दुवैतिर थारुटोल छ। यहाँको जग्गा प्रतिकठ्ठा २०३० लाखसम्म बिक्छ। जितुवा मुसहरका अनुसार आफू बसेको ६ कठ्ठाको २१ लाख रुपैयाँ जग्गा दलालहरूले लालपूर्जा देखाएर मागिरहेको बताए। उनी भन्छन्, हामीलाई त २१ सय पनि देख्न मुस्किल छ। म कहाँबाट २१ लाख ल्याउँ हजुर? कसरी थाहा भयो जग्गा खोसिएको प्रश्नमा जितुवा मुसहर थप्छन्, जब दलालहरु गाउँ पस्न थाल्यो। अनि हामी बसेको जग्गा अर्कोले लालपूर्जा बनाएको कपरकोइयाँ(हल्लीखल्ली) भयो। अनि हामी जग्गा फर्काउन आन्दोलनमा उत्रियौं।"
रोनाल्डोले कहाँ गर्दैछ रजगज ?,"पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। चितवन : हाल मकुना, रोनाल्डो सौराहा लगायतका जंगली हात्ती चितवन राष्ट्रिय निकुञ्जको पूर्वक्षेत्रमा छन्। निकुञ्जका प्रमुख संरक्षण अधिकृत गणेश पन्तका अनुसार मुख्यतः प्रजननको समयमा जंगली मत्ता हात्तीहरू ज्यादा आक्रामक र हिंस्रक हुने गरेका छन्। यी जंगली हात्तीको त्रास हुँदाहुँदै पनि घरपालुवा हात्तीले र हात्ती प्रजनन् केन्द्र खोरसोरमा रहेका हात्तीसँग संसर्ग गरी बच्चा उत्पादन पनि गर्दै आएका छन्। रोनाल्डो सबैभन्दा पुरानो र जेठो हात्ती हो। यसका लामालामा दारा छन्। पुच्छर भने काटिएको छ। भाले हात्तीहरू एक आपसमा भिँड्दा उसको पुच्छर चुडिएको हो। गाउँबस्ती आउने सबैभन्दा ठूलो हात्ती पनि रोनाल्डो नै हो। २०६० सालदेखि नै यो सक्रिय छ। पछिल्लो समय रोनाल्डो हात्ती प्रजनन केन्द्रमा नै प्रायः जसो देखा पर्छ। हात्ती प्रजनन केन्द्रमा रोनाल्डोको नै रजगज छ। प्रजनन केन्द्रका पोथी हात्तीसँग संसर्ग गर्न कहिलेकाहीँ त्यहाँ एकदुई दिनसम्म पनि बस्ने गरेको छ। उसले प्रजनन केन्द्रमा अरू जंगली हात्तीलाई ढिम्किन पनि दिँदैन। हात्तीमा सबैभन्दा ठूलो र बलियोले नै पोथी हात्तीसँग संसर्ग गर्ने गरेका छन्। त्यसैले रोनाल्डो भएको बेला कुनै जंगली हात्ती प्रजनन केन्द्रमा आउँदैनन् पनि। २०६० को दशकदेखि नै प्रजनन केन्द्रमा रोनाल्डो कै राज छ। रोनाल्डोभन्दा पहिले रोमियोको राज थियो। रोमियोको करेन्ट लागेर मृत्यु भएदेखि रोनाल्डो राज चलेको छ। निकुञ्जका सूचना अधिकारी अविनाश थापामगर रोनाल्डो खोरसोरमा घुमिरहने गरेको बताउँछन्। पछिल्लो समय रोनाल्डोलाई जेन्टल हात्तीको रूपमा लिने गरिएको छ। अहिले रोनाल्डो शान्त नै छ। हात्ती प्रजनन केन्द्रमा जाने बाह्य र आन्तरिक पर्यटकले रोनाल्डोको नजिकै गएर फोटो र सेल्फी पनि खिच्ने गरेका छन्। तर, उसको विगत भने त्यति सुखद छैन। युवाकालमा उसको आक्रमणबाट डेढ दर्जन मानिस मारिएका थिए । यो पनि पढ्नुहोस आहारा र पोथीको खोजी गर्दै पस्छन् जंगली हात्ती गाउँबस्ती"
भरूवा बन्दुकसहित एक जना पक्राउ,"मकवानपुर : मनहरी गाउँपालिका९ हरियाली सामुदायिक जंगलबाट भरूवा बन्दुकसहित एक जना पक्राउ परेका छन्। राक्सिराङ गाउँपालिका१ गडुवानका ५२ वर्षीय जित बहादुर थिङलाई प्रहरीले बन्दुकसहित मंगलबार साँझ पक्राउ गरेको हो। प्रहरीका अनुसार उनको साथबाट भरूवा बन्दुक १ थान, खकुरी १ थान, गोली जस्तो देखिने फलामको वस्तु ३३ थान, बल बेरिङ १३ थान, छर्रा २४ थान र बारूद ३ सय ५ ग्राम बरामद भएको छ। इलाका प्रहरी कार्यालय मनहरीबाट खटिएको प्रहरीले उनलाई उक्त हातहतियारसहित फेला पारी पक्राउ गरेको हो । प्रहरीले घटनाको आवश्यक अनुसन्धान गरिरहेको छ।"
नालीमा टाउको डुबेको अवस्थामा शव फेला,"विराटनगर : मोरङको सुनवर्षी नगरपालिका४ काशीजान टोलमा बुधबार बिहान एक जना पुरुष मृत फेला परेका छन्। टाउकोको भाग नालीमा डुबेको अवस्थामा शव भेटिएको हो। मोरङ प्रहरीका प्रवक्ता डीएसपी वेदप्रकाश जोशीले सुनवर्षी४ खिर्कीडाँगीका अन्दाजी ५५ वर्षीय कात्तिकलाल सुतिहार मृत फेला परेकाो जानकारी दिए। शव फेला परेको जानकारी प्रहरीले बिहान ८:३० बजेतिर पाएको थियो। शव फेला परेको स्थाननजिक साइकलसमेत भेटिएको जोशीले बताए। प्रारम्भिक अनुसन्धानबाट काशीजान टोलदेखि साइकलमा खिर्कीडाँगीस्थित घरतर्फ फर्कने क्रममा मंगलबार राति घटना भएको हुन सक्ने उनको भनाइ छ। सुतिहारले गाउँघरमा मिस्त्री काम गर्दै आएका थिए। घटनाको प्रकृति हेर्दा रातको समयमा हिलाम्य सडकमा साइकल चिप्लिएर टाउको नालीमा बज्रदा डुबेर घटना भएजस्तो देखिन्छ। टाउको नालीमा बज्रिएपछि उठ्न नसकेको हो कि भन्ने हो। नालीमा करिब २३ फिट पानी जमेको रहेछ। त्यही पानीमा टाउको डुबेको अवस्थामा शव फेला परेको हो, प्रहरी स्रोतले भन्यो। प्रहरीका अनुसार घटनास्थलमै लडिरहेको अवस्थामा साइकल फेला परेको हो। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले कानुनी प्रक्रिया पूरा शवलाई घटनास्थलबाट उठाएर पोस्टमार्टमका लागि रंगेली अस्पताल पठाएको छ। डीएसपी जोशीले मृत्युको कारण पत्ता लगाउन अनुसन्धानको थप प्रक्रिया अघि बढाइएको जानकारी दिए।"
"बझाङमा भालुको आक्रमणमा परी एक महिला गम्भीर घाइते, काठमाडौं रेफर","बझाङ : बझाङको खप्तड छान्ना गाउँपालिका४ माझीगाउँकी २८ वर्षीया अंकिरा रोकाया भालुको आक्रमणमा परी गम्भीर घाइते भएकी छन्। घरदेखि करिब २ किलोमिटर टाढा पर्ने दखोला भन्ने स्थानमा स्याउला काट्न गएको बेला बाटोमा भालुले आक्रमण गरेको हो। भालुले रोकायाको टाउको, दायाँ अनुहार, छाती र दायाँ खुट्टामा टोक्दा गम्भीर चोट लागेका कारण उनको स्थानीय स्तरमा उपचार सम्भव नभएपछि जिल्ला अस्पताल बझाङ हुँदै थप उपचारका लागि काठमाडौं रेफर गरिएको जिल्ला अस्पताल बझाङका डाक्टर ओमजंग रावलले जानकारी दिए। घटना आज बिहान ८ बजेको समयमा भएको हो। भालुको आक्रमणपछि घाइते रोकायालाई उनका आफन्तहरूले तत्काल जिल्ला अस्पताल बझाङ पुर्याएका थिए। यसअघि पनि बझाङका विभिन्न स्थानमा जंगली जनावरको आक्रमणका घटना दोहोरिइरहेको छ। यस्ता घटनाबाट बच्नका लागि स्थानीयले सावधानी अपनाउनु पर्ने र जंगली जनावरहरूको रोकथाम तथा व्यवस्थापनमा सरोकारवाला निकायको ध्यान जान जरुरी रहेको स्थानीयवासीले बताएका छन्।"
परपुरुषसँगको प्रेम सम्बन्धका कारण दुई छोरीको हत्या,"दाङ : सल्यानमा एक महिलाले प्रेम सम्बन्ध टिकाई राख्न आफ्नै दुई छोरीको हत्या गरेको खुलेको छ। वनगाड कुपिन्डे नगरपालिका११ की २६ वर्षीया पूर्णिमा राना मगरले पुस २४ गते आफ्ना दुई छोरीको हत्या गरेकी थिइन्। दुई छोरीको हत्या गर्नुको कारण प्रेमी सामु अविवाहित देखाउने रहेको प्रहरीलाई बयान दिएकी छन्। उनले घरभित्रै आफ्ना ३ वर्ष र ६ महिनाकी दुई छोरीको पुस २४ गते हत्या गरेकी हुन्। सल्यानका प्रहरी प्रमुख डिएसपी केशर न्यौपानेका अनुसार पूर्णिमा एक युवकसँग प्रेम सम्बन्धमा थिइन्। उनले प्रेमीलाई आफू अविवाहित रहेको बताएको र प्रेमीसँगै बिहे गर्ने योजना अनुसार छोरीको हत्या गरिएको पाइएको हो। प्रेमीले थाहा नपाऊन् भनेर पूर्णिमाले हत्या गरेको खुलेको हो। पूर्णिमा विगत ६ महिनादेखि एक युवकसँग प्रेम सम्बन्धमा रहेको खुलेको छ। उनीहरूको चिनजान सामाजिक सञ्जालमार्फत भएको थियो, डीएसपी न्यौपानेले भने पूर्णिमाका श्रीमान टेकबहादुर ज्यालामजदुरीका लागि बाहिर गइरहन्थे। घरमा पूर्णिमा र दुई छोरी मात्र हुन्थे। त्यहि बेला देखि पूर्णिमाको सल्यान शारदा नगरपालिकाकै एक युवकसँग प्रेम सम्बन्ध थियो। अविवाहित ती युवकलाई पूर्णिमाले आफ्नो बिहे भएकोबारे खुलाएकी थिइनन्। उनीहरू प्रत्यक्ष भेट पनि भएको थिएन। तर उनीहरूले बिहे गर्ने योजना बनाएका थिए। सामाजिक सञ्जालमा उनीहरूबीच दिनहुँ जसो भिडिओ कुरा हुन्थ्यो। पुस दोस्रो साता ती युवक बिहे गर्ने योजनाका साथ भारतबाट फर्किए। छिमेकी पालिकाका बासिन्दा भएकाले उनीहरूबीच छिट्टै भेट्ने कुरा भयो। भेट्ने समय नजिक आउन थालेपछि पूर्णिमाले दुई छोरीको पालैपालो घाँटी थिचेर हत्या गरेको साबिती बयानसहित स्वीकार गरेको डिएसपी न्यौपानेले बताए। परपुरूषसँग प्रेम सम्बन्धमा रहेको र आफू अविवाहित भएको देखाउन पूर्णिमाले छोरीहरूको हत्या गरेको पुष्टि हुन्छ डिएसपी न्यौपानेले भने। यसअघि पूर्णिमाले श्रीमानसँग फोनमा विवाद भएपछि आवेगमा आएर छोरीहरूको हत्या गरेको भनेर झुटो बयान दिएकी थिइन्। हत्या गर्नुअगाडि उनले प्रेमीसँग भने फोनमा कुरा गरेको पुष्टि भएको छ। प्रहरीका अनुसार पूर्णिमालाई श्रीमान टेकबहादुरले कुनै प्रकारको शारीरिक वा मानसिक यातना दिएको खुल्दैन। एकपटक प्रेमीसँग कुरा गरेको देखेपछि भने त्यसो नगर्न भनेर सम्झाएको प्रहरी अनुसन्धानबाट खुलेको छ। प्रहरीले पूर्णिमाका प्रेमी, उनीहरू दुवैका मोबाइल फोन पनि नियन्त्रणमा लिएर घटना अनुसन्धान गरेको थियो। अहिलेसम्म घटनामा ती युवकको कुनै खाले संलग्नता नखुलेको प्रहरीले बताएको छ। मोबाइलहरू भने फरेन्सिक जाँचका लागि काठमाडौंमा पठाइएको छ। पूर्णिमाविरूद्ध दुई छोरीको हत्याको कर्तव्य ज्यान सम्बन्धी किटानी जाहेरी परेको छ।"
विद्यार्थीलाई न्यानो कपडा वितरण,"मकवानपुर : मकवानपुरको बागमती गाउँपालिका३ स्थित तीन वटा सामुदायिक विद्यालयमा अध्ययनरत बालबालिकाहरूलाई न्यानो कपडा तथा शैक्षिक सामग्री वितरण गरिएको छ। आर्थिक अवस्था कमजोर भएका ६६ जना बालबालिकाहरूलाई मंगलबार डिभाइन युथ क्लब नेपाल हेटौंडा तथा जगत्गुरुत्तम मन्दिर अध्यात्म केन्द्रले संयुक्त रूपमा न्यानो कपडा तथा शैक्षिक सामग्री उपलब्ध गराएको हो। बागमती ३ गढनसिरस्थित श्री फुलमन्दिर आधारभूत विद्यालयका ११ जना, श्री जनश्रम आधारभूत विद्यालयका २३ जना र श्री जनप्रभात आधारभूत विद्यालयका ३२ जना बालबालिकालाई सहयोग गरिएको डिभाइन युथ क्लब हेटौंडाका संयोजक विवेक सुवेदीले जानकारी दिए। कार्यक्रममा बागमती गाँउपालिकाका प्रवक्ता तथा ३ नम्वर वडा अध्यक्ष कमान सिं पाख्रिनले मानव कल्याणको दृष्टिकोणबाट सो कार्यक्रम अत्यन्तै महत्वपूर्ण भएको बताए। सामाजिक सेवाको भावना बोकेर आउने विभिन्न संघ संस्थासँग सहयोग समन्वय गर्न बागमती गाउँपालिका तयार रहेको समेत उनले बताए।"
एमबीबीएस प्रकरण : अनिल पोखरेलविरुद्ध ठगी मुद्दा दर्ता,"विराटनगर : एमबीबीएसमा नाम निकालिदिने भन्दै ठगी गरेको आरोप लागेका मोरङको रंगेली नगरपालिका२ घर भइ काठमाडौंमा बस्ने ४३ वर्षीय अनिलकुमार पोखरेलविरुद्ध मुद्दा दर्ता भएको छ। अनिल संघीय संसदको सार्वजनिक लेखा समितिका सभापति ऋषिकेश पोखरेलका पूर्वस्वकीय सचिव हुन्। अनिलविरुद्ध जिल्ला अदालत मोरङमा बुधबार ठगी मुद्दा दर्ता भएको हो। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि त्यसका आधारमा सरकारी वकिलको कार्यालय मोरङले अभियोगपत्र तयार पार्दै उनलाई प्रतिवादी बनाएर मुद्दा दायर गरेको छ। ठगी भएको ३८ लाख ८० हजार रकम फिर्ता र सोही बराबरको बिगो मागदाबी गर्दै वकिल कार्यालयले अनिलविरुद्ध मुद्दा दर्ता गरेको जिल्ला अदालत मोरङका सूचना अधिकारी हेमबहादुर बुढाथोकीले जानकारी दिए। अनिल गत पुस २५ गते पक्राउ परेका हुन्। प्रहरीले १२ दिनमै अनुसन्धान सकेर मंगलबार वकिल कार्यालयमा मिसिल बुझाएको थियो। अदालतका सूचना अधिकारी बुढाथोकीका अनुसार इजलासमा बिहीबार अनिलको बयान हुनेछ। बयानपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस हुनेछ। बहस सकिएपछि अदालतले उनलाई पुर्पक्षका लागि थुनामा पठाउने अर्थात धरौटी लिएर वा साधारण तारेखमा छाड्नेमध्ये एउटा आदेश दिने बुढाथोकीको भनाइ छ। अनिलले एमबीबीएसमा छोरीको नाम निकालिदिने भन्दै सप्तरीको अग्नीसाईर कृष्णासवरन गाउँपालिका५ बकधुवाका बौआलाल चौधरीसँग विभिन्न मितिमा ३८ लाख ८० हजार रुपैयाँ लिएको आरोप छ। अनिल एमाले मोरङका जिल्ला सदस्यसमेत हुन्। पार्टीको कोटामा छोरीलाई एमबीबीएस भर्ना गरिदिने भन्दै आफूसँग २०७१ देखि २०७३ सालसम्म ३८ लाख ८० रुपैयाँ लिएको बौआलाल बताउँछन्। बौआलालले एमबीबीएसमा छोरीको नाम निकालिदिने आश्वासनमा पैसा दिएका थिए। तर, नाम ननिस्किएपछि उनले पैसा फिर्ता मागे। पैसा फिर्ता माग्दा उल्टै आफूसँग जबरजस्ती ५० लाख रुपैयाँ ऋण लिएको कागज अनिलले गराएको बौआलालले दिएको बयानमा उल्लेख छ। अनिलबाट ठगिएपछि बौआलाल २ वर्षअघि जाहेरी दिन प्रहरी कार्यालयमा पुगे। तर, प्रहरीले लिन मानेन। हुलाकमार्फत जाहेरी पठाएर उनले उच्च अदालत विराटनगरमा पनि रिट दायर गरेका थिए। उच्च अदालतले अनुसन्धान गर्न आदेश दिएपछि प्रहरीले अनिललाई पक्राउ गरेर अनुसन्धान सुरु गरेको हो। उनले ठगी गरेको विषय बाहिरिएपछि सभापति पोखरेलले स्वकीयको जिम्मेवारीबाट हटाएका थिए।"
चितवनमा गैंडाको आक्रमणबाट मृत्यु,चितवन : माडी नगरपालिका१ ध्रुवचोकमा गैंडाको आक्रमणबाट एक जनाको मृत्यु भएको छ। भरतपुर महानगरपालिका५ विकासचोकका ५५ वर्षीय शिवराज भण्डारीको मृत्यु भएको जिल्ला प्रहरी कार्यालयका प्रमुख प्रहरी उपरीक्षक गौतम मिश्रले जानकारी दिए । उनका अनुसार आक्रमणबाट घाइतेको उपचारका क्रममा आज बिहान मृत्यु भएको हो। भण्डारीलाई यही माघ ३ गते माडी नगरपालिका१ ध्रुवचोकमा गैँडाले आक्रमण गरेको हो।
सुजन र राजेन्द्र साइकलमै पुगे तिलिचो,"भक्तपुर : नेपालका विभिन्न ट्रेकिङ स्थलमध्यको एक तिलिचो ताल एडभेन्चर ट्रेकरहरूका लागि प्रख्यात गन्तव्य मानिन्छ। समुद्री सतहबाट ४ हजार ९ सय १९ मिटर उचाइमा अवस्थित यस हिमतालमा बर्सेनि ठूलो संख्यामा स्वदेशी तथा विदेशी आगन्तुकहरू ट्रेकिङका लागि जान्छन्। अझ एडभेन्चर ट्रेकरहरूका लागि त जीवनमा एकचोटी भए पनि जानैपर्ने सूचीको अग्रपंक्तिमा नै पर्छ। तर भौगोलिक अवस्थाका कारण तिलिचो ताल जान भने सजिलो छैन। अझ साइकल, मोटरसाइकलजस्ता साधन लिएर जान निकै चुनौतीपूर्ण मानिन्छ। तर दुई जना युवाले करिब ३ सय ५० किलोमिटर साइकल यात्रा गरी तिलिचो ताल पुगेका छन्। भक्तपुर जिल्लाको मध्यपुर थिमि निवासी सुजन भासिमा र राजेन्द्रकुमार भासिक साइकलयात्रा गरी तिलिचो ताल पुगेका हुन्। ३५ र ४३ वर्षीय सुजन र राजेन्द्र साइकलयात्रा गरी तिलिचो पुगे। उनीहरू गत मंसिर ३ गते तिलिचो ताल पुगेका थिए। यो जोडी खाङसारबाट दुई दिन साइकलयात्रा गरी तिलिचो पुगेका हुन्। मध्यपुर थिमिको पोबु टोल र बोडेको नछुटोल निवासी उनीहरू गत कात्तिक २६ गते घरबाट यात्रामा निस्किएका थिए। मध्यपुर थिमि६ स्थित भीमसेन चोकबाट साइकलमै कुरिनटार, बेंसीसहर, न्यादी, ढुकुरपोखरी, खाङसार र खाङसारदेखि ट्रेक सुरु गरी तिलिचो तालसम्म साइकलयात्रा गरेको सुजन भासिमाले जानकारी दिए। करिब ३ सय ५० किलोमिटर साइकलयात्रा गरी तिलिचो ताल पुगेपछि उनीहरूलाई स्वास्थ्य तथा जनसंख्या मन्त्रालय बागमती प्रदेशका मन्त्री किरण थापाले सम्मान गरेका थिए। सम्मानपत्रमा उनीहरूले भक्तपुरदेखि मनाङ तिलिचो तालसम्मको साहसिक यात्रा सफलतापूर्वक सम्पन्न गरेको उल्लेख छ। अनपेक्षित साइकलयात्रा तिलिचो यात्रा अनपेक्षित भएको यात्री सुजन भासिमाले बताए। साइकल राइडरहरूसँग सिन्धुपाल्चोकमा अवस्थित प्रसिद्ध पर्यटकीयस्थल आमायांग्री जाने योजना विफल भएपछि तिलिचो तालको यात्रा तय भएको उनले सुनाए। उनका अनुसार सुजन र राजेन्द्र कुनै न कुनै स्थानमा ट्रेक जाने योजनामा थिए। महिना अघिदेखि नै साथीहरूसँग जाने भनेर छलफल भएको र एक दिन अघिमात्रै साथीहरू नआउने खबर दिएपछि राति १ बजे सहयात्री राजेन्द्रलाई फोन सम्पर्क गरी ताल जाने योजना तय गरेको उनले जनाए। हामीले त्यहाँ जान्छौं भनेर सोचेका नै थिएनांै। अनप्लान्ड थियो। पहिले बाटो हेरेको भए जाने आँट नै आउँदैनथियो। मैले दाइलाई मोटिभेट गरेँ। दाइ पनि अनुभवी हुनुहुन्थ्यो। संघर्ष गरेर त्यहाँसम्म पुग्यौं। पुगेपछि सबै संघर्ष बिर्सियौं, उनले भने। पूरै यात्रा साइकलमा प्रायःजसो पर्यटकहरू साइकलमै आए पनि बेस क्याम्पसम्म अन्य सवारीसाधनमा राखेर आउने गर्छन्। सुजन र राजेन्द्रले भने सम्पूर्ण यात्रा साइकलमै गरेका थिए। उनीहरू दैनिकजसो विभिन्न डाँडामा साइकलमार्फत आवतजावत गरिरहेका हुन्छन्। भक्तपुरको घ्याम्पे डाँडा, रानीकोट, पाइलट बाबाको आश्रम आदि स्थानमा साइकलमै पुग्ने गर्छन्।"
सीप तथा भाषा नसिकी वैदेशिक रोजगारीमा जानेको संख्या बढ्दो,"झापा : सीप, भाषा नसिकी तथा कानुनी परामर्श नलिइकन वैदेशिक रोजगारीमा जानेको सङ्ख्या बढ्दै गइरहेको पाइएको छ । सुरक्षित आप्रवासन (सामी) कार्यक्रमले भद्रपुर नगरपालिकाका जनप्रतिनिधिहरूसँग गरेको सुरक्षित आप्रवासन सम्बन्धी अन्तरक्रिया कार्यक्रममा वैदेशिक रोजगारीमा जानेको तथ्याङ्क प्रस्तुत गरेसँगै यस्तो पाइएको हो । कोशी प्रदेशका १४ जिल्लामध्ये झापा जिल्लाबाट सबैभन्दा बढी वैदेशिक रोजगारीमा जाने गरेको तथ्याङ्कले देखाएको सुरक्षित आप्रवासन (सामी) कार्यक्रमका जिल्ला संयोजक शेखर बुढाथोकीले बताए । झापाबाट गत आर्थिक वर्षमा ६ हजार ५४६ महिलासहित ३४ हजार ३६२ जना वैदेशिक रोजगारीमा गएका छन् । रोजगारीमा जाने सबैभन्दा बढी मलेसिया लगायत खाडी मुलुकहरू कतार, साउदी अरब, दुबई गएको संयोजक बुढाथोकीले बताए । रोजगारीमा गएकामध्ये २० देखि २५ प्रतिशत मात्र नेपालीले सीप र भाषा सिकेर गएका हुन्छ । करिब १० प्रतिशतले मात्र कानुनी परामर्श लिएर र बुझेर गएको बताउँदै संयोजक बुढाथोकीले भने, त्यही कारणले वैदेशिक रोजगारीमा जानेहरूमा ठगिने र समस्यामा पर्ने क्रम बढ्दो छ । त्योसँगै अशिक्षा, गरिबी, स्वदेशमा रोजगारीको अभाव, देखासिकी गर्ने बानी, पारिवारिक मनमुटाब पनि वैदेशिक रोजगारीमा जानुको मुख्य कारण रहेको उनको भनाइ छ । आप्रवासी स्रोत केन्द्रका तथ्याङ्क अनुसार चालु आर्थिक वर्ष ०८१८२ को पुस मसान्तसम्म जिल्लामा ३८ जनाले उजुरी परेका छन् । जसमध्ये ६ उजुरीको समाधान भएकोमा ३२ वटा उजुरी अझै प्रक्रियामा रहेको छ । जसबाट ३ लाख ८६ हजार ५३१ रुपैयाँ असुलउपर गरी सम्बन्धित व्यक्तिलाई फिर्ता गराएको उनले बताए । वैदेशिक रोजगारीमा जानेको सङ्ख्या दिनप्रतिदिन बढिरहेकोले यसको न्यूनीकरण तथा रोकथामका लागि स्थानीय सरकार गम्भीर हुनुपर्ने सामीका कार्यक्रम अधिकृत रोहित विश्वकर्माले बताए । गत आर्थिक वर्ष कोशी प्रदेशबाट एक लाख ६० हजार ६७२ जना रोजगारीमा गएकामध्ये २८४ जनाको मृत्यु भएको उनले बताए । उनका अनुसार २०७५ भदौदेखि २०८०८१ सम्म कोशी प्रदेशका ३२ स्थानीय तहमा २ लाख ६५ हजार ५२९ जनाले सूचना तथा परामर्श लिएको थियो । न्यायमा सहजीकरण ४ हजार २५६, सीप तालिम एक हजार ५२९, मनोसामाजिक परामर्श सेवा २ हजार ५३२ र वित्तीय साक्षरता १२ हजार ९०९ जनाले लिएको उनले बताए । भद्रपुर नगरपालिका प्रमुख गणेश पोखरेलको अध्यक्षतामा भएको कार्यक्रममा उपप्रमुख राधा कार्की, प्रमुख प्रशासकीय अधिकृत सुनिल निरौला, वडाध्यक्षहरू तथा कार्यपालिका सदस्यहरूको उपस्थिति रहेको थियो ।"
कृषि फार्मभित्र राखिएको स्काईभेटरमा आगलागी,"विराटनगर : काम गर्ने क्रममा बिग्रिएपछि मोरङको रंगेली नगरपालिका२ जलिया टोलस्थित कृषि फार्मभित्र राखिएको स्काईभेटरमा बुधबार बिहान आगलागी भएको छ। इष्टर्न स्टार कृषि फार्मभित्रको खुला चउरमा राखिएको स्काईभेटर आगलागी भएको हो। मोरङ प्रहरीका प्रवक्ता डीएसपी वेदप्रकाश जोशीले कृषि फार्मभित्र खुला चउरमा राखिएको बा ३ क ३५९६ नम्बरको स्काईभेटरमा बुधबार बिहान ५:४० बजेतिर आगलागी भएको जानकारी दिए। उनका अनुसार स्काईभेटर धनी यशोदा राई आफैंले जिल्ला प्रहरी कार्यालय मोरङमा घटनाको जानकारी दिएकी थिइन्। स्थानीयको सहयोगमा प्रहरीले बिहान ७ बजेतिर आगो नियन्त्रणमा लिएको थियो। आगलागीबाट स्काईभेटरको टायर लगायतका भागहरु जलेर क्षति पुगेको छ। आगलागीको कारण खुल्न सकेको छैन। आगो अरुले नै लगाइदिएका हुन् कि आफैं लागेको हो भनेर खुल्न नसकेको प्रहरीले जनाएको छ। प्रहरीका अनुसार स्काईभेटर बिग्रिएर ४ दिनदेखि फार्मभित्र राखेको पाइएको छ। बिग्रिएर राखेको स्काईभेटरमा आफैं आगलागी नहुनुपर्ने हो। कसैले आगो लगाइदिएको हुनसक्छ। प्रकृति हेर्दा घटना शंकास्पद देखिन्छ, प्रहरी स्रोतले भन्यो। डीएसपी जोशीका अनुसार घटनाको वास्तविकता पत्ता लगाउन विभिन्न कोणबाट अनुसन्धान सुरु गरिएको छ। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले घटनाको थप अनुसन्धान गरिरहेको हो।"
