शीर्षक,विवरण
नेपाल र चीनबीच कृषि तथा पर्यटन क्षेत्रमा भएको सहमतिले मुलुकको समृद्धिमा महत्वपूर्ण योगदान पुग्छ,कृषि तथा पशुपक्षी विकासमन्त्री रामनाथ अधिकारीले नेपाल र चीनबीच कृषि तथा पर्यटन क्षेत्रमा भएको सहमतिले मुलुकको समृद्धिमा महत्वपूर्ण योगदान पुग्ने बताएका छन्। नेपालको कृषि तथा पर्यटन विकासमा चीनको बिआरआई फ्रेमवर्कले पुराउने सहयोगका विषयमा मंगलबार काठमाडौंमा आयोजित कार्यक्रममा मन्त्री अधिकारीले नेपाल र चीनबीच भएका सहमतिले मुलुकको समृद्धिमा महत्वपूर्ण योगदान पुग्ने भएकाले यसको कार्यान्वयनमा विशेष जोड दिने पनि बताउनुभयो। उनले प्रधानमन्त्रीको चीन भ्रमणको समयमा नेपाल र चीनबीच राँगाभैंसीको मासु निर्यात गर्ने विषयमा भएको सम्झौताले नेपालचीनबीच पशुजन्य उत्पादनको व्यापार सहजीकरणमा महत्वपूर्ण हुने धारणा राखे। पशुपक्षीमा देखिने खोरेत रोगमुक्त क्षेत्र घोषणाका लागि इलामबाट काम सुरु भइसकेको र अन्य जिल्लामा विस्तार गरिने उनले बताए। उनले वनस्पति निर्यातका लागि चीनको भन्सारसँग समन्वय गरिएको बताए। त्यस्तै नेपालका लागि चिनियाँ राजदूत छन सोङले नयाँ प्रविधिको प्रयोग गर्दै बिआरआइ फ्रेमवर्कका परियोजनाहरूलाई अघि बढाउने बताए। मुलुकको पर्यटन क्षेत्रका विकास पनि चीनले विभिन्न कार्यक्रमहरू अघि सारेको भन्दै उनले यसले दुईदेश बीचको पर्यटनसम्बन्ध समेत विस्तार हुने बताए। कार्यक्रममा नेपालचाइना फ्रेन्डसिप फोरमका अध्यक्ष डा कल्याणराज शर्मा लगायतले बिआरआईसँग सम्बन्धित लगानीले नेपाललाई पुराउने फाइदाका बारेमा चर्चा गरेका थिए।
भारत सरकारद्वारा निर्मित विद्यालय भवन हस्तान्तरण,"काठमाडौं : भारत सरकारद्वारा निर्मित बागलुङस्थित भीमगिठे माध्यमिक विद्यालयको भवन हस्तान्तरण गरिएको छ। नेपालभारत विकास सहकार्य अन्तर्गत भारत सरकारको आर्थिक सहयोगमा निर्माण गरिएको उक्त विद्यालयको भवन जिल्ला समन्वय समिति बागलुङका प्रमुख अमरबहादुर थापा, बडिगाड गाउँपालिकाका अध्यक्ष गण्डकी थापा अधिकारी र काठमाडौंस्थित भारतीय राजदूतावासका काउन्सलर अविनाश कुमार सिंहले संयुक्तरूपमा हस्तान्तरण गरे। कार्यक्रममा राजनीतिक प्रतिनिधि, सरकारी अधिकारी तथा समाजसेवीहरूको पनि उपस्थिति रहेको थियो। यस परियोजनालाई उच्च प्रभाव सामुदायिक विकास परियोजनाको रूपमा अघि बढाइएको र जिल्ला समन्वय समितिमार्फत कार्यान्वयन गरिएको भारतीय दूतावासले जनाएको छ। सहभागीहरूले नेपाली जनताको उत्थानका लागि भारत सरकारले पुर्याउँदै आएको निरन्तर विकास सहयोगको सराहना गरेका थिए। भीमगिठे माध्यमिक विद्यालय सन् १९५८ मा स्थापना भई सन् सन् १९८८ मा यो विद्यालय माध्यमिक तहमा स्तरोन्नति भएको थियो। विद्यालयले कक्षा १ देखि १२ सम्म अध्यापन गराउँदै आएको छ। विद्यालयमा करिब ७०० जना विद्यार्थीहरू अध्ययनरत छन्, जसमा ५४ प्रतिशत छात्राहरू रहेका छन्।"
सेतो मच्छिन्द्रनाथको वार्षिक पवित्र महास्नान (फोटो फिचर),"काठमाडौं : सेतो मच्छिन्द्रनाथको वार्षिक महास्नान आज काठमाडौं जनबहालमास्थित कनक चैत्य महाविहार परिसरमा सम्पन्न भएको छ। यो अनुष्ठान प्रत्येक वर्ष पौष शुक्ल अष्टमी (पुस शुक्ल अष्टमी)मा मनाइन्छ। यो पर्व पूर्णिमाको दिनसम्म मनाइन्छ। सेतो मच्छिन्द्रनाथलाई अवलोकितेश्वर पनि भनिन्छ। सप्ताहव्यापी चाडपर्वमा धेरै अन्य गतिविधिहरू पनि समावेश हुन्छन्। जुन जीवनमा पार गर्नुपर्ने प्राथमिक अनुष्ठानसँग मिल्दोजुल्दो छ। सेतो मच्छिन्द्रनाथको वार्षिक अनुष्ठान जीवित देवी कुमारीले अवलोकन गर्ने गर्छिन्। जीवित देवी मन्दिर परिसरमा पुगेपछि मात्र मन्दिरका मुख्य पुजारीले देवतालाई मन्दिरबाट बाहिर निकालेर अनुष्ठान सुरु गर्ने गर्छन्। अनुष्ठान हेर्न काठमाडौं जनबहालस्थित कनक चैत्य महाविहार परिसरमा सयौं सर्वसाधारणहरूको घुइँचो लाग्छ। यस अनुष्ठान अवधिभर हरियो तारा र सेतो तारा साना देवताहरू पनि निकालेर सेतो मच्छिन्द्रनाथ देवताको दुवै छेउमा राख्छन्। हरियो र सेतो तारालाई सेतो मच्छिन्द्रनाथको सन्तानका रूपमा मानिन्छ चैत्यमा पुगेपछि पञ्चबुद्धको लुगा लगाएका अन्य पुजारीहरूले प्रारम्भिक अनुष्ठान गर्छन्। त्यसपछि मुख्य पुजारीहरूले सेतो मच्छिन्द्रनाथ र दुई साना देवताहरूको लुगा खोलेर स्नान गर्न थाल्छन्। यस अवधिमा भक्तजनले कति लुगा फुकाल्छन् भनेर गन्ती गरेको देख्न सकिन्छ। मञ्चमा उपस्थित पुजारीहरूले अनुष्ठान गर्छन्। त्यसपछि दुई पुजारीहरूले दूध र घ्यू मिसाएर देवताहरूलाई पानी हाल्छन्। यस अवधिमा संगीतकारहरूको समूहले परम्परागत बाजा, न्या बाजा, धिमे बाजा आदि पनि बजाउँछन्। जीवनभर हुने परिवर्तनहरूको प्रतीक अन्सार देवतालाई हरेक वर्ष नुहाइन्छ र एक अनुष्ठानका रूपमा पुन: रंगाइन्छ। त्यसैगरी, नुहाउने विधि पूरा भएको तीन महिनापछि सेतो मच्छिन्द्रनाथको रथ तान्ने पर्व मनाइन्छ।"
ग्लोबल आइएमई बैंकको १८औँ वार्षिकोत्सवको अवसरमा १८ हजार वृक्षारोपण गर्ने घोषणा,"ग्लोबल आइएमई बैंक लिमिटेडले आफ्नो १८औँ वार्षिकोत्सवको अवसरमा बैंकको संस्थागत सामाजिक उत्तरदायित्व अन्तर्गत चालु आर्थिक वर्षमा १८ हजार वृक्षारोपण गर्ने घोषणा गरेको छ। ग्लोबल आइएमई बैंक पौष १८ गते बिहीबारदेखि आफ्नो स्थापनाको १८ वर्ष पुरा गरी १९औं वर्षमा प्रवेश गरेको छ। बैंकले चालु आर्थिक वर्षमा देशका विभिन्न स्थानमा स्थानीय संघसंस्थासँगको सहकार्यमा १८ हजार वृक्षारोपण गर्नेछ। बैंकका प्रमुख कार्यकारी अधिकृत सुरेन्द्रराज रेग्मीले बैंकको वार्षिकोत्सवको अवसरमा अनामनगरस्थित बैंकको कार्यालय परिसरमा विभिन्न बिरुवा रोपण गरी उक्त अभियानको शुभारम्भ गरेका हुन्। उक्त कार्यक्रममा बैंकका प्रमुख कार्यकारी अधिकृत रेग्मीले वृक्षारोपण कार्यक्रम चालु आर्थिक वर्षभर सञ्चालन गरिने र अनुकूल समयमा १८ हजार बिरुवाहरू रोपण गर्ने बताए। रुखविरुवा प्रकृति संरक्षणको महत्वपूर्ण पाटो हो। वृक्षारोपणले वातावरणीय सन्तुलन कायम गर्न, हरियाली जोगाई राख्न, पहिरो रोक्न, पानीको श्रोत जोगाउन सहयोग पुर्याउँछ, उनले भने। कार्यक्रममा बैंकका नायव प्रमुख कार्यकारी अधिकृत सुमन पोखरेल लगायत उच्च व्यवस्थापनका कर्मचारीहरुको उपस्थिति रहेको थियो। बैंकले संस्थागत सामाजिक उत्तरदायित्व अन्तर्गत विभिन्न सामाजिक कार्यक्रमहरूलाई निरन्तरता दिँदै आएको छ।"
भूकम्पबाट भएको क्षतिको विवरण संकलन गरिँदै,"काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणले आज बिहानको भूकम्पको धक्काबाट हालसम्म कुनै पनि मानवीय क्षति नभएको र क्षतिको प्रारम्भिक विवरण संकलन भइरहेको जनाएको छ। प्राधिकरणले आज प्रेस विज्ञप्ति जारी गर्दै हालसम्म भूकम्पका कारण ठूलो क्षति नभएको जानकारी आएको जनाएको हो। उक्त भूकम्पका परकम्प निरन्तर आइरहेको र थप परकम्प आउन सक्ने भएकाले सम्भाव्य जोखिमलाई मध्यनजर गरी तयारी अवस्थामा रहन स्थानीय प्रशासन, सुरक्षा निकाय लगायतलाई प्राधिकरणले आग्रह गरेको छ। प्राधिकरणका प्रवक्ता डा डिजन भट्टराईले भूकम्पको केन्द्र नजिकैका उत्तरपूर्वी जिल्लाका केही भवन संरचनामा सामान्य क्षति पुगेको खबर प्राप्त भएको र क्षतिको प्रारम्भिक विवरण संकलन भइरहेको बताए। प्राधिकरणले भूकम्पमा परी मृत्यु भएका चिनियाँ नागरिकप्रति श्रद्धाञ्जली अर्पण गर्दै घाइतेको शीघ्र स्वास्थ्य लाभको कामना गरेको छ।"
जय ट्रफीको पहिलो खेलमै चम्किएका खेलाडीहरू,"सिमरा : वीरगन्ज र जनकपुरमा जारी जय ट्रफी पुरुष एलिट कप क्रिकेट प्रतियोगिताको पहिलो खेल बराबरीमा सकिएको छ। दुई दिवसीय फरम्याटमा आइतबार र सोमबार भएको खेल नतिजाविहीन बन्न पुग्यो। प्रतियोगिताअन्तर्गत वीरगन्जको नारायणी रंगशालामा विभागीय टिम नेपाल पुलिस क्लब र नेपाल आर्मी क्लब भिडेका थिए भने जनकपुरको रामजानकी मल्टिपर्पोज रंगशालामा बागमती प्रदेश र मधेस प्रदेशबीच खेल भएको थियो। बराबरीमा सकिएको दुवै खेलको चारवटै टिमले अंक बाडेका छन्। बागमती, मधेस र पुलिसले १५ अंक पाउँदा आर्मीले १४ अंक बटुलेको छ। २०८० माघमा सम्पन्न प्रधानमन्त्री कप क्रिकेट प्रतियोगिताको शीर्ष चारमा रहेका चार टिमले जय ट्रफी पुरुष एलिट कप खेलिरहेका छन्। प्रधानमन्त्री कपमा समान ९ खेल खेलेर नेपाल पुलिस क्लबले १८, आर्मीले १४, बागमती र मधेसले १२१२ अंक प्राप्त गरेका थिए। पुलिसले आर्मीलाई ६ विकेटले पराजित गर्दै प्रधानमन्त्री कपको उपाधि जितेको थियो। नेपाल क्रिकेट संघ (क्यान)ले संघका संस्थापक जयकुमार नाथ शाहको स्मृतिमा जय ट्रफी प्रतियोगिताको सुरुवात गरेको हो। क्यानको साधारणसभाले नै शाहको सम्झनामा जय ट्रफी स्थापना गर्ने निर्णय गरेको हो। क्यानका सचिव पारस खड्काले जय ट्रफीले खेलाडीको क्षमतालाई विकास गर्ने हुँदा यसलाई निरन्तरता दिँदै अघि बढ्ने बताए। पहिलो खेलमा जो चम्किए मयन यादव (मधेस प्रदेश) जय ट्रफीमा पहिलो शतक प्रहार गर्ने खेलाडी बनेका छन् मधेस प्रदेशका मयन यादव। मयनले बागमती प्रदेशविरुद्धको दोस्रो इनिङमा उत्कृष्ट ब्याटिङ गर्दै शतक प्रहार गरे। उनले एक सय आठ बलमा १२ चौका र दुई छक्का प्रहार गर्दै एक सय ६ रन बनाए। मयनको यो खेल जीवनकै पहिलो शतक हो भने कुनै पनि प्रतियोगितामा प्रहार गरेको सर्वाधिक रन पनि हो। यु१९ राष्ट्रिय खेलाडी मयनले मंसिरमा दुबईको शारजाहमा सम्पन्न एसीसी यु१९ एसिया कप क्रिकेटमा श्रीलंकाविरुद्ध ६२ रन बनाउँदै अर्धशतक प्रहार गरेका थिए। उक्त अर्धशतक उनको दोस्रो उच्च स्कोर हो। सर्लाहीका मयन यादव जनकपुर बोल्ट्ससँग आबद्ध थिए। उनले जनकपुर बोल्ट्सबाट एनपीएलको क्वालिफायर र फाइनल खेलेका थिए। साहब आलम (नेपाल आर्मी क्लब) वीरगन्जमा भएको नेपाल पुलिस क्लब र नेपाल आर्मी क्लबबीचको खेलमा लेफ्ट आर्म स्पिनर साहब आलम एक्लैले १० विकेट लिए। आर्मीका आलमले पहिलो इनिङमा आठ र दोस्रो इनिङमा दुई विकेट लिए। पहिलो इनिङमा १५१ ओभर बलिङ गर्दै ५९ रन खर्चिएर आलमले आठ विकेट लिएका थिए भने दोस्रो इनिङमा १८ ओभर बलिङ गरेर दुई विकेट लिए। आलम उक्त खेलको प्लेयर अफ दी म्याचसमेत घोषित भए। आलम नेपाल आर्मी क्लबबाट घरेलु क्रिकेट खेल्दै आएका छन् भने हालै सम्पन्न नेपाल प्रिमियर लिगमा काठमाडौं गुर्खाजबाट खेलेका थिए। एनपीएलको सात खेलमा उनले ६ विकेट लिएका थिए। सन्दीप लामिछाने (बागमती प्रदेश) जनकपुरको रामजानकी मल्टीपर्पोज रंगशालामा राष्ट्रिय टिमका मुख्य बलर एवं बागमती प्रदेशका कप्तान सन्दीप लामिछानेले १० विकेट हात पारे। मधेस प्रदेशविरुद्ध पहिलो इनिङमा पाँच विकेट लिएका सन्दीपले दोस्रो इनिङमा पनि पाँच विकेट हात पारे। प्लेयर अफ दी म्याच घोषित सन्दीपले पहिलो इनिङमा आउट गरेका चार खेलाडीलाई दोस्रो इनिङमा पनि शिकार बनाएका थिए। मधेसका मयन यादव, साहिल पटेल, हिमांशु दत्त र अभिषेक तिवारी दुवै इनिङमा सन्दीपको बलमा आउट भएका थिए। त्यसबाहेक पहिलो इनिङमा निरज यादव र दोस्रो इनिङमा बिशाल पटेल सन्दीपको बलमा आउट हुँदै पेभेलियन फर्किए। ललित राजवंशी (नेपाल पुलिस क्लब) लेफ्ट आर्म स्पिनर ललित राजवंशीले आर्मीविरुद्ध ९ विकेट लिए। पहिलो खेलमा १४४ ओभर बलिङ गर्दै सात विकेट लिएका ललितले दोस्रो इनिङमा २० ओभर बलिङ गरेर दुई विकेट लिए। दोस्रो इनिङ महँगो सावित भए पनि समग्रमा ललितले आकर्षक प्रदर्शन गरे। पहिलो इनिङमा ललितले सात विकेट लिएका कारण आर्मी एक सय २१ रनमै रोकिन पुगेको थियो। ललित राष्ट्रिय टिमका स्पिनर हुन्। उनी एनपीएलमा जनकपुर बोल्ट्समा आबद्ध थिए। उनी पुलिस क्लबबाट घरेलु क्रिकेट खेल्दै आएका छन्। सोमपाल कामी (नेपाल आर्मी क्लब) नेपाली राष्ट्रिय टोलीका अलराउण्डर सोमपाल कामीले पुलिस क्लबविरुद्ध उत्कृष्ट ब्याटिङ गरे। नेपाल आर्मीबाट घरेलु क्रिकेट खेलिरहेका सोमपालले पुलिसविरुद्ध दोस्रो इनिङमा अविजित ८२ रन बनाए। सोमपालले एक सय २८ बलमा १० चौका र एक छक्का प्रहार गरेका थिए। पहिलो इनिङमा ओपनर भएर मैदान प्रवेश गरेका सोमपाल पाँच रन बनाएका थिए। तर, दोस्रो इनिङमा उनी चार विकेट गुमेपछि मात्रै मैदान प्रवेश गरे। स्पिनर हाबी भएको पिचमा बलिङतर्फ खासै जम्न नसकेका सोमपालले ब्याटिङमा भने सम्झनलायक प्रदर्शन गरे। दोस्रो खेल बुधबारदेखि प्रतियोगिताअन्तर्गत बुधबारदेखि दोस्रो खेल सुरु हुँदैछ। वीरगन्जमा हुने खेलमा मधेश प्रदेश र नेपाल पुलिस क्लब भिड्नेछन् भने जनकपुरमा हुने खेलमा नेपाल आर्मी क्लब र बागमती प्रदेशबीच खेल हुनेछ। प्रतियोगिताको शीर्ष दुई टोलीबीच फाइनल खेल हुनेछ। वीरगन्जमा हुने फाइनल खेल भने तीन दिवसीय हुनेछ।"
सशस्त्र प्रहरीका ४ डीआइजीहरूको म्याद थप्ने सरकारको निर्णय,"काठमाडौं : सरकारले सशस्त्र प्रहरीका ४ जना प्रहरी नायब महानिरीक्षक (डीआइजी)हरूको म्याद थप गरेको छ। मंगलबार बसेको मन्त्रिपरिषद् बैठकले डीआइजीहरू कमल गिरी, गणेश थाडामगर, कूलबहादुर नेम्वाङ र शम्भु सुवेदीको एक वर्षको म्याद थपेको हो। उनीहरूको चार वर्षे पदावधि आज सकिँदै थियो। सशस्त्र प्रहरी नियमावलीमा डीआइजीको पदावधि चार वर्षको हुन्छ। सरकारले चाहेमा थप एक वर्ष थप्न सकिने व्यवस्था छ। सशस्त्र नियमावली २०७२ को परिच्छेद १० को दफा ६५ मा एआईजी र डीआईजीको पदावधि आईजीपीको सिफारिसमा मन्त्रिपरिषद्ले एक वर्ष थप्न सकिने व्यवस्था गरेको छ। 'उपनियम (१) को खण्ड (ग) को उपखण्ड (२) मा जुनसुकै कुरा लेखिएको भएता पनि सशस्त्र प्रहरी महानिरीक्षकको सिफारिसमा नेपाल सरकारले सशस्त्र प्रहरी अतिरिक्त महानिरीक्षक र सशस्त्र प्रहरी नायब महानिरीक्षक पदमा बहाल रहेका सशस्त्र प्रहरी अधिकृतको पदावधि एक वर्ष थप गर्न सक्नेछ,' नियमावलीमा भनिएको छ।"
महोत्तरीका विद्यालयहरूमा जाडो बिदा,"महोत्तरी : अत्यधिक चिसोको कारण जनजीवन प्रभावित भएपछि महोत्तरीका सामुदायिक विद्यालयहरूमा जाडो बिदा दिइएको छ। पछिल्लो समयमा आएर शीतलहर अनि अत्यधिक चिसोपनको कारण प्रभावित भएपछि यहाँका सामुदायिक विद्यालयमा जाडो बिदाको बन्दोबस्त गरिएको हो। गौशाला नगरपालिकाभरिका विद्यालयहरू अब माघ २ गतेका दिन खुल्ने भएको छ। अत्यधिक चिसोका कारण जनजीवन अस्तव्यस्त भएको भन्दै माघे संक्रान्तिपछि अर्थात माघ २ गतेका दिन मात्र बिदा खुल्ने भएको गौशाला नगरपालिकाको कार्यालयका शिक्षा शाखाले जनाएको छ। सोनमा गाउँपालिका शिक्षा शाखा संयोजक कौशलकुमार यादवका अनुसार चिसोको कारण विद्यार्थीहरूलाई विद्यालयसम्म आउनका लागि समस्या भएपछि पुस २९ गतेसम्मका लागि जाडो बिदा मिलाइएको छ। पालिकाभरिमा रहेको सामुदायिक विद्यालयहरू अब माघ २ गते खुल्ने संयोजक यादवले जानकारी दिएका छन्। त्यस्तै भंगहा नगरपालिकाको कार्यालयले जारी गरिएको सार्वजनिक सूचना अनुसार पालिकाभरिका सामुदायिक विद्यालयमा पुस २९ गतेसम्म बिदा दिइएको जनाएको छ। वर्षे बिदाबाट कट्टा हुने गरी पिपरा गाउँपालिकाले पुस २९ गतेसम्म बिदा मिलाइएको गाउँपालिकाको कार्यालयले सूचना जारी गर्दै जानकारी दिइएको छ। यस प्रतिकूल मौसमका समयमा बालबालिकाहरूलाई विशेष रूपमा सतर्कता अपनाउनका लागि गौशाला नगरपालिका मेयर दिपेन्द्र महतोले आग्रह गरेका छन्। अत्यधिक चिसोपनको प्रत्यक्ष असर बालबालिका, वृद्धवृद्धा तथा रोगीहरूमा पर्न गएकाले यसतर्फ ध्यान दिनका लागि मेयर महतोले सबैमा आग्रह गरेका छन्।"
सागर उत्कृष्ट निर्णायक,"काठमाडौं : नेपालका सागर गुभाजु अमेरिकाको न्युजर्सीमा आयोजना भएको मेट्रो ओपन अन्तर्राष्ट्रिय तेक्वान्दो च्याम्पियनसिपमा वर्षका उत्कृष्ट निर्णायक घोषित भएका छन्। च्याम्पियनसिपमा सहभागी करिब चार दर्जन निर्णायकमध्ये सागर राष्ट्रिय निर्णायकतर्फ उत्कृष्ट ठहरिएका हुन्। यूएस तेक्वान्दोको वार्षिक कार्यक्रमअन्तर्गत जनवरी ४ देखि ६ तारिखसम्म सञ्चालन भएको च्याम्पियनसिपमा विभिन्न मुलुकका पाँच सयभन्दा बढी खेलाडीले प्रतिस्पर्धा गरेका थिए। सागरले केही समयअघि लस भेगास अन्तर्राष्ट्रिय तेक्वान्दो च्याम्पियनसिपमा प्रतिस्पर्धा गर्दै स्वर्ण पदक जितेका थिए। अमेरिकामा सागरले जितेको त्यो पाँचौं स्वर्ण हो। यसअघि उनले दोस्रो एभरेष्ट राष्ट्रिय खुला तेक्वान्दो प्रतियोगिता, डालास ओपन, नेसनल क्यापिटल ओपन र एसियन अमेरिकन सेलेब्रेसन ओपनमा स्वर्ण पदक जितेका थिए। नेपाली राष्ट्रिय टोलीका सदस्यसमेत रहेका सागरले तेक्वान्दोको वल्र्ड च्याम्पियनसिप र वल्र्ड मिलिट्री गेम्समा पनि सहभागिता जनाइसकेका छन्। सागरले सन् २०१८ मा इन्डोनेसियामा आयोजना भएको १८औं एसियाली खेलकुदमा पनि प्रतिस्पर्धा गरेका थिए। पछिल्लो समय अमेरिकामा रहेका उनले विभिन्न प्रतियोगितामा प्रतिस्पर्धा गर्नुका साथै अफिसियल रेफ्रीजर्जको भूमिका पनि निर्वाह गर्दै आएका छन्।"
तिब्बत भूकम्पमा परी मृत्यु हुनेको संख्या १२६ पुग्यो,"काठमाडौं : चीनको तिब्बतमा गएको भूकम्पमा परी मृत्यु हुनेको संख्या १२६ पुगेको छ। ग्लोबल टाइम्सका अनुसार हालसम्म भूकम्पमा परी १८८ जना घाइते भएका छन्। तिब्बतको क्षेत्रीय विपद् व्यवस्थापन मुख्यालयले मंगलबार बिहान सिगात्से सहरको डिङ्ग्री काउन्टी, शिजाङ स्वायत्त क्षेत्रमा ६८ म्याग्निच्युडको भूकम्प मापन गरेको थियो। मृत्यु र घाइतेहरूको संख्या बढ्नसक्ने उनीहरूले आकलन गरेका छन्। भूकम्प प्रभावित क्षेत्रमा उद्धार तथा राहतको काम जारी रहेकाले एकीन तथ्यांक आउन नसकेको अधिकारीहरूलाई उद्धृत गर्दै ग्लोबल टाइम्सले जनाएको छ। सिगात्सेबाट ३५ किलोमिटर टाढाको क्षेत्रमा केन्द्रबिन्दु बनाउँदा काठमाडौंलगायत नेपालका अधिकांश क्षेत्रमा भूकम्पको धक्का महसुस गरिएको थियो। नेपालसँगै बंगालादेश, भारत र भुटानमा पनि धक्का महसुस भएको अन्तर्राष्ट्रिय सञ्चारमाध्यमले जनाएका छन्।"
मुक्तिनाथ विकास बैंकद्वारा नगददेखि मोबाइल फोनसम्म हात पार्न सकिने योजना सार्वजनिक,"काठमाडौं : मुक्तिनाथ विकास बैंकले १९ औं वर्ष प्रवेश गरेको अवसरमा ग्राहकहरूलाई डिजिटल भुक्तानीमा प्रोत्साहन गर्न मुक्तिनाथ एनिभर्सरी बोनान्जा योजनाअन्तर्गत विभिन्न योजना सार्वजनिक गरेको छ। पहिलो योजना अनुसार बैंकको मोबाइल बैंकिङमा भएको कनेक्ट आईपीएसमार्फत रकम ट्रान्सफर गर्ने ग्राहकहरू मध्येबाट २ जना ग्राहकलाई लक्कीड्र मार्फत मोबाइल फोन प्रदान गरिने छ। यसैगरी रु १०० वा सो भन्दा बढीको टपअप तथा डेटा प्याक लिने दैनिक १९ जना ग्राहकले लक्कीड्र मार्फत रु १००को टपअप प्राप्त गर्नेछन्। यो योजना २०८१ पौष १९ गते देखि २०८१ माघ १९ गतेसम्मका लागि रहनेछ। दोस्रो योजना अनुसार बिजुलीको बिल भुक्तानी गर्ने ग्राहकलाई लक्षित रहेको छ। यस योजनामा बैंकको मोबाइल बैंकिङ मार्फत बिजुलीको बिल भुक्तानी गर्ने १ जना ग्राहकले लक्कीड्र मार्फत बिल भुक्तानी रकम वा अधिकतम रु १० हजार १२५ सम्म प्राप्त गर्न सक्नेछन्। यो योजना २०८१ पौष १९ गते देखि माघ १९ गते सम्मका लागि हुनेछ। तेस्रो योजना अनुसार बैंकको क्यूआर मर्चेन्ट भई कुनै पनि कारोवार क्यूआर मार्फत प्राप्त नगरेका मर्चेन्टहरुले यस अवधिमा कारोबार संख्या ३ र रकम रु २०० सम्मको कारोबार रकम क्यूआर मार्फत प्राप्त गरेमा त्यस मर्चेन्ट मध्ये ५ जना मर्चेन्टले लक्कीड्र मार्फत स्मार्ट वाच प्राप्त गर्नेछन् त्यसैगरी भारतीय पर्यटकबाट क्यूआर मर्चेन्टमा रु २०० सम्मको रकम क्यूआर मार्फत प्राप्त गरेमा त्यस प्रकारका मर्चेन्टहरु मध्ये ५ जना मर्चेन्टले लक्कीड्र मार्फत स्कार्ट वाच प्राप्त गर्नेछन्। यो योजना २०८१ पौष १९ गते देखि पौष २५ गतेसम्मका लागि हुनेछ। यसका साथै मोबाइल बैंकिङ मार्फत अन्य बैंकमा रकम ट्रान्सफर गर्ने दैनिक १ जनालाई लक्कीड्र मार्फत रु १००० क्यास व्याक प्रदान गरिने छ। साथै क्यूआर मार्फत बिल भुक्तानी गर्ने ग्राहकहरु मध्येबाट दैनिक २ जनालाई लक्कीड्र मार्फत रु ५०० का दरले क्यास व्याक प्रदान गरिने छ। यो योजना २०८१ पौष १९ गते देखि पौष २५ गतेसम्मका लागि हुनेछ। विकास बैंकले डिजिटल कारोबारलाई प्रोत्साहन गर्न भिजा नेटवर्क अन्तर्गतको जुन सुकै बैंकको एटिएमबाट रकम झिक्दा विशेष छुटको व्यवस्था गरिएको छ। बैंकले हालै मोबाइल एक फाइदा अनेक लिन सक्ने मुक्तिनाथ फाइदा एप सञ्चालनमा ल्याएको छ। त्यसै गरी मोबाइल बैंकिङ, क्यूआर कोड स्क्यान, अनलाइन कर्जा आवेदन, अनलाइन खाता खोल्ने, इन्टरनेट बैंकिङ, खातामै रेमिट्यान्स जम्मा आदि जस्ता कार्यहरू बैंकको शाखामा उपस्थित नभई घरबाट गर्न सकिने व्यवस्था गरिएको छ।"
"पार्टीभित्र पूर्वमाले, पूर्वमाओवादी वा १० बुँदेजस्ता समूहहरू छैनन्, सबै एमाले हुन् : ओली","काठमाडौं : प्रधानमन्त्री एवं नेकपा एमाले अध्यक्ष केपी शर्मा ओलीले पार्टीभित्र अब कुनै पनि पूर्व समूहहरू कायम नरहेको बताएका छन्। उनले सबै साथीहरू वर्तमान एमालेको भरभराउँदो पंक्ति भएको बताए। एमालेको केन्द्रीय कमिटीको आठौं बैठकमा राजनीतिक प्रतिवेदनमाथिको छलफलपछि समापन सम्बोधन गर्दै अध्यक्ष ओलीले पार्टीभित्र अब कोही पनि पूर्वमाले, पूर्व माओवादी वा १० बुँदेजस्ता समूहहरू कायम नरहेकाले त्यस्ता पूर्व समूहहरू खोज्नतिर नलाग्न आग्रह गरे। 'एमालेमा अब कुनै पनि पूर्व समूहरू छैन। हामीले पूर्व समूह खोज्नतिर होइन वर्तमानको एमाले खोजौं। भरभराउँदो आजको एमाले खोजौं,' उनले भने, 'हामी यथास्थितिवादी होइनौं। क्रान्तिकारी हौं। हाम्रो लक्ष्य समाजवाद हो, समृद्ध नेपाल, सुखी नेपाली हो। हामीमाथि भएका आन्तरिक र बाह्य घेराबन्दीविरुद्ध एक भएर लड्दै हामीले मुलुक र देशको हितमा प्रभावकारी काम गर्न सक्नुपर्छ।' अध्यक्ष ओलीले विगतमा एकीकृत पार्टीलाई विभाजित गर्न पुष्पकमल दाहाल प्रचण्ड र माधवकुमार नेपालहरू लागेको उल्लेख गर्दै आलोचनाका विषय पार्टीभित्र राख्न सकिने तर लोकतन्त्रका नाममा पार्टीलाई ध्वस्त बनाउने खालको गुटबन्दी र अराजकता अस्वीकार्य नहुने स्पष्ट गरे। उनले मुलुकलाई स्थायित्व र समृद्धिको लक्ष्यसहित एमाले र कांग्रेससहितको वर्तमान सरकारको तर्फबाट गर्नुपर्ने कामहरू सक्दो गर्दै जाने विश्वास दिलाउँदै आफूहरू चुनावदेखि चुनावसम्मको केवल सत्तायात्रामा नरहेकाले समाजवादको लक्ष्य र गन्तव्यलाई ध्यानमा राखेर काम गरिरहेको स्पष्ट गरे। अध्यक्ष ओलीले पार्टीका नेताकार्यकर्ताहरूलाई सामाजिक सञ्जालको उपयोग बढाउन र भएका राम्रा कामको व्यापक प्रचार गर्न पनि आह्वान गरे। प्रधानमन्त्री ओलीले असंलग्न परराष्ट्र नीति र सन्तुलित छिमेक सम्बन्धको नीतिमा सदैव स्पष्ट रहेको स्मरण गराउँदै छिमेकीका विकासबाट नेपालले लाभ लिने बताए। उनले नेपालको राजनीतिक नक्सामा सामेल भएको नेपाली भूमि फिर्ता गराएर छाडिने अठोट पनि व्यक्त गरे। पुस २१ गतेदेखि सुरु भएको एमालेको केन्द्रीय कमिटीको बैठक राजनीतिक प्रतिवेदन र सङ्गठन सुधारका योजना तथा समसामयिक प्रस्तावहरू पारित गर्दै आज सकिएको छ।"
राजनीतिक स्थायित्वका लागि संविधान संशोधन आवश्यक : प्रदीप ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले मुलुकमा देखिएका सबै समस्याको समाधान संविधान संशोधनमा खोज्न नहुने बताए। मंगलबार काठमाडौंमा आयोजित एक कार्यक्रममा ज्ञवालीले संविधान कार्यान्वयनमा पात्र, संस्था र प्रवृत्तिहरूका कारणले पनि समस्या आएको हुनसक्ने भन्दै सबै समस्याको समाधान संविधान संशोधनमा खोज्न नहुने बताएका छन्। उनले संविधान कार्यान्वयनमा देखिएका चुनौतीहरूको पहिचान गरेर मात्रै अघि बढ्न उचित हुने उल्लेख गरे। ज्ञवालीले संविधान संशोधनमार्फत सबै समस्याको हल गर्ने र हल हुन नसके संविधान नै बदल्ने सोचलाई त्याग्नुपर्ने बताए । उनले राजनीतिक स्थायित्वका लागि संविधान संशोधन गर्नुपर्ने स्पष्ट पारे। ज्ञवालीले मुलुक स्वभाविक लोकतान्त्रिक अभ्यासमा अघि बढेको उल्लेख गरे।"
एउटै गाउँबाट ३ करोडको दूध निर्यात,सिन्धुपाल्चोक : सिन्धुपाल्चोकको बलेफी गाउँपालिका४ बिन्जेलमा वार्षिक झण्डै ३ करोड मूल्यको दूध निर्यात भएको छ। बिन्जेल तल्लागाउँका डिल्लीराम नेपालले गत एक वर्षमा १२ हजार ५ सय सत्र लिटर दूध बेचेर ८ लाख १२ हजार ४ सय पचपन्न रुपैयाँ कमाए। सोही टोलका ताराप्रसाद नेपालले एक वर्षमा ९ हजार ८ सय ९६ लिटर दूध बिक्री गरेर ६ लाख १६ हजार तीन सय बीस रुपैयाँ कमाउन सफल भए। गत आर्थिक वर्ष बिन्जेलबाट ४ लाख ८७ हजार ७ सय ७९ लिटर दूध संकलन भएर निर्यात गरिएको बिन्जेल दूध उत्पादक सहकारी संस्थाका व्यवस्थापक द्वारिका नेपालले जानकारी दिए। उनका अनुसार जसको मूल्य दुई करोड ९१ लाख ९६ हजार ५ सय ९३ रुपैयाँ पर्न आउँछ। बिन्जेल ४ र ५ वडाले छोए पनि यो एउटै गाउँको दूध संकलन हो। गाउँमा पछिल्लो समयमा उन्नत जातका गाई तथा भैँसी पालन गर्न थालेपछि दूध उत्पादनमा वृद्धि भएको उनले बताए। पछिल्लो समयमा ग्रामीण भेगमा हुँदै आएको निर्वाहमुखी पशुपालन घटे पनि व्यावसायिक रूपमा दूध उत्पादन गर्ने किसानको भने वृद्धि भएको छ। स्थानीय र प्रदेश सरकारले किसानलाई खासै अनुदानका कार्यक्रम नदिए पनि किसानहरू आफैं अग्रसर भएर दूध उत्पादनमा लागेको संस्थाका सह व्यवस्थापन गीता सापकोटा बताउँछिन्। स्थानीय सरकारले किसानहरूलाई प्रोत्साहन गर्नुको साटो वेवास्ता गरेका कारण अझै सोचेको जस्तो दूध उत्पादन हुन नसकेको उक्त सहकारीका पूर्व अध्यक्ष कृष्ण सुवेदी बताउँछन्। वार्षिक झण्डै ५ लाख दूध बेच्ने बिन्जेलमा स्थानीय सरकारले पशुपालक कृषकलाई विजनको व्यवस्था समेत गर्न नसकेको बिन्जेल तल्लो गाउँका पशुपालक युवा व्यवसायी ईश्वर नेपालले दुखेसो पोखे। आफूले गाईलाई कृतिम गर्भधारणको लागि पाँचखालबाट ३ हजार तिरेर बिजन ल्याउन परेको स्मरण सुनाए। पालिकाकामा कृषि तथा पशु प्राविधिक रहे पनि किसानलाई आवश्यक परेको बेलामा सहयोग नपाएको उनको भनाई छ।
संघीयता कार्यान्वयनसम्बन्धी कानुन बनाउन ढिलाई गर्न हुँदैन : गगन थापा,काठमाडौं : नेपाली कांग्रेसका महामन्त्री गगन थापाले संघीयतालाई बलियो बनाउनका लागि प्रदेश र स्थानीय तहलाई अधिकार सम्पन्न बनाउने गरी कानुन बनाउनुपर्ने बताएका छन्। संघीयता सवलीकरणका सन्दर्भमा मंगलबार ललितपुरमा आयोजित कार्यक्रममा थापाले सबै तहलाई अधिकार सम्पन्न बनाएर संघीयता कार्यान्वयन गर्नुपर्ने र अधिकार सम्पन्न बनाउँदा पनि काम गर्न नसके समाधानको उपाय खोज्नुपर्ने बताए। अहिले ठूला दल मिलेर सरकार गठन भएकाले सदनबाट कानुन बनाउन सहज हुने भएकाले संघीयता कार्यान्वयनसम्बन्धी कानुन बनाउन ढिलाई गर्न नहुने उनको भनाइ छ। महामन्त्री थापाले पुराना र नयाँ भनिएका दलहरूसमेत संघीयताप्रति उद्धार भने हुन नसकेको जिकिर गरे। उनले संविधान संशोधनका लागि आवश्यक विषयमा खुलारूपमा बहस र छलफल हुने भएकाले यसप्रति कसैले शंका गर्न नपर्ने बताए। उनले सरकारमा गएकाहरूले पनि अधिकारलाई मुठ्ठीमा राख्ने गरेकाले संघीयता नै दुर्घटनामा पर्ने देखिएको बताए।
संसदीय समिति बनाएर वाइडबडी जहाज प्रकरणको छानबिन गर्न माग,"काठमाडौं : संसदीय समिति बनाएर वाइडबडी जहाज प्रकरणमा छानबिन गर्न सांसदहरूले माग गरेका छन्। सिंहदरबारमा मंगलबार बसेको प्रतिनिधिसभा अन्तर्गतको अन्तर्राष्ट्रिय सम्बन्ध र पर्यटन समितिको बैठकमा उनीहरूले समितिले विशेष पहल लिएर वाइडबडी जहाज प्रकरणमा छानबिन गर्न संसदीय समिति बनाउन गरे। बैठकमा रास्वपाका सांसद शिशिर खनालले वाइडबडी जहाज प्रकरणमा नेपालका अधिकारीलाई घुस दिएको सार्वजनिक भइसकेको अवस्थामा यसबारे संसदीय समितिबाट छानबिन गर्नुपर्ने बताए। विशेष अदालतले अख्तियारले गरेको छानबिनमा प्रश्नसमेत उठाएकाले समितिले नै संसदीय छानबिन समिति बनाउन पहल गर्नुपर्ने उनले बताए। उनले बायुसेवा निगमले व्यवसायिक हिसाबले काम गर्न नसकेको जिकिर गरे। त्यस्तै सांसद प्रेम सुवालले वायुसेवा निगमको जहाज खरिदका क्रममा उठेका विषयहरूमा छानबिन हुनुपर्ने बताए। त्यस्तै सांसद देवी प्रकाश भट्टचनले वायुसेवा निगमलाई जोगाउन समयमा नै आवश्यक कदम चाल्नुपर्ने बताए। नेपाल वायु सेवा निगमका कार्यकारी अध्यक्ष युवराज अधिकारीले जहाजका सामानहरू समयमा नै नपाउँदा मर्मत कार्यमा ढिलाई हुने गरेको भन्दै नियतबस हुने ढिलाईको निगमले सुक्ष्म ढंगले अनुसन्धान गर्ने गरेको बताए। साढे १० प्रतिशत व्याजमा जहाज किनेर नाफा कमाउने विषय उचित नभएको उनले बताए। अधिकारीले निगमको ऋण चुक्ता गर्नका लागि किस्ता बढाउन र उचित सहुलियत माग गरे पनि सम्बोधन हुन नसकेको उल्लेख गरे। बैठकमा संस्कृति, पर्यटन र नागरिक उड्डयन मन्त्री बद्री प्रसाद पाण्डेले हवाई जहाज खरिद प्रकरणदेखि सञ्चालन र टिकट वितरणमा सुधार गर्नुपर्ने देखिएको बताए। मन्त्री पाण्डेले वायुसेवा निगमका समस्या समाधानका लागि कार्यकारी अध्यक्षलाई सुधारको योजनाका साथ काम गर्न एक महिनाको अवधिसहित निर्देशन दिएको समेत जानकारी दिए। मन्त्री पाण्डेले आन्तरिक र अन्तर्राष्ट्रिय रूपमा हवाई टिकट मूल्यवृद्धि नियन्त्रण गर्नका लागि राष्ट्रिय ध्वजाबाहक बलियो हुनुपर्ने बताए। नेपालको आकाश सुरक्षित र भरपर्दो हुनुपर्ने तथा त्यसमा सबैको सहयोग आवश्यक पर्ने उनको भनाइ छ। 'हवाई जहाज खरिद प्रकरणदेखि सञ्चालन र टिकट वितरणमा सुधार गर्नु आवश्यक छ। त्यसका लागि हामी काम गरिरहेका छौं,' उनले भने।"
साढे तीन महिनापछि मधेश प्रदेशसभा बैठक,"जनकपुरधाम : मधेश प्रदेशसभा चौथो अधिवेशनअन्तर्गतको पहिलो बैठकमा मधेश प्रदेशसभाको सभामुख रामचन्द्र मण्डलले प्रदेश प्रमुखबाट प्राप्त मधेश प्रदेश सभाको चौथो अधिवेशन आव्हानसम्बन्धी पत्र पढेर सुनाएका छन् । लामो समयदेखि बन्द रहेको प्रदेशसभा बैठकमा प्रदेश प्रमुखको कार्यालयबाट प्राप्त विधेयक प्रमाणीकरणको पत्र पढेर सुनाएका थिए । सभामुख तथा उपसभामुखको अनुपस्थितिमा बैठकको अध्ययक्षता गर्ने सदस्यहरूको मनोनयन गरेको छ । सभामुख रामचन्द्र मण्डलले प्रदेश सभा कार्यसञ्चालन नियमावली, २०७५ को नियम ११ बमोजिम बैठकको अध्ययक्षता हरि नरायण महतो, चन्दन सिंह , जवाहर कुशवाहा, रमेश प्रसाद कुर्मिलाई मनोनयन गरेको छ। विगत साढे तीन महिनादेखि ठप्प रहेको मधेश प्रदेश सभाको तेस्रो अधिवेशन गत ४ असोजमा अन्त्य भएको थियो। प्रदेश सभाको दोस्रो कार्यकालको पहिलो अधिवेशनमा ३६, दोस्रो अधिवेशनमा १४ र तेस्रो अधिवेशनमा ३४ वटा बैठक बसेको सभामुख रामचन्द्र मण्डलले बताए । कृषिसम्बन्धी विधेयक, बिउबीजनसम्बन्धी विधेयक, पर्यटन विधेयक र बालबालिकासम्बन्धी व्यवस्था गर्न बनेको ऐनको संसोधनसहितका बिजनेस प्रदेश सभामा छन्। प्राकृतिक स्रोत तथा वातावरण समितिका सभापति शारदा दास पहाडीले मधेशमा पर्यटनको विकास र प्रवर्द्धन गर्ने सम्बन्धमा व्यवस्था गर्न विधेयक सम्बन्धी समितिको प्रतिवेदन सभामा पेश गर्ने कार्यसूची रहेको छ ।"
चिसो बढ्दै गएपछि वीरगन्ज महानगरपालिकाले विद्यालयहरुमा दियो जाडो बिदा,"वीरगन्ज : चिसो बढ्दै गएपछि वीरगन्ज महानगरपालिकाले विद्यालयहरूमा भोलिदेखि जाडो बिदा दिएको छ। शीतलहरसँगै बढ्दै गएको चिसो मौसमलाई मध्यनजर गर्दै महानगरपालिकाले विद्यालयहरूमा ३ दिनका लागि जाडो बिदा दिएको हो। मंगलबार महानगरपालिकाका शिक्षा अधिकृत हरि राउतले जारी गरेको सूचनामा वर्षे बिदामा कट्टा हुने गरी भोलि पुस २४ गते बुधबारदेखि पुस २६ गते शुक्रबारसम्म वीरगन्ज महानगरभित्रका सबै सामुदायिक तथा संस्थागत विद्यालयहरूमा जाडो बिदा दिइएको उल्लेख छ। तराईमधेसमा एक साता यता चिसो बढ्दै गएका कारण जनजीवन प्रभावित भएको छ। हुस्सु लाग्नुका साथै शीतलहर पनि चल्न थालेपछि खासगरी वृद्धवृद्धा, बालबालिका र दैनिक ज्याला मजदुरीमा काम गर्नेहरूलाई बढी सास्ती भएको छ। जसका कारण पर्सा जिल्लाका वीरगन्ज महानगरपालिकासहित १२ वटा पालिकाहरूले विद्यालयहरूमा जाडो बिदा दिएका छन्। जिराभवानी र ठोरी गाउँपालिकाले भने अहिलेसम्म जाडो बिदा दिएका छैनन्।"
"ढोरपाटनमा यसवर्ष दोस्रो पटक हिमपात, जनजीवन कष्टकर",बागलुङ : बागलुङको ढोरपाटनमा यस वर्ष दोस्रो पटक हिमपात भएको छ। मंगलबार बिहानदेखि मौसम परिवर्तन भएसँगै आज दिउँसोदेखि हिमपात सुरु भएको हो। हिमपातका कारण चिसो बढेको छ। हिमपातले ढोरपाटन उपत्यका सेताम्य भएको स्थानीय टार्जन थापाले जानकारी दिए। हिमपातले चिसो बढ्दा स्थानीयको जनजीवन कष्टकर भएको ढोरपाटन सिकार आरक्षका गेमस्काउट याम बहादुर थापाले बताए। हिमपातले गर्दा घोडा खच्चड तथा बस्तुभाउलाई घाँस दाना हाल्न समेत गाह्रो भएको स्थानीय थापाको भनाइ छ।
वीरगन्जमा आलु गोदामबाट भन्सार छलिका ७५ बोरा चामल बरामद,"वीरगन्ज : वीरगन्ज६ मीनाबजारस्थित आलुको गोदाममा अवैधरुपमा भण्डारण गरि राखिएको ७५ बोरा भारतीय चामल प्रहरीले बरामद गरेको छ । विशेष सूचनाको आधारमा मंगलबार बिहान वडा प्रहरी कार्यालय बिर्ताबाट प्रहरी निरीक्षक निरोज चौलागाईको नेतृत्वमा खटिएको टोलीले आलु गोदाममा छापा मारेर ७५ बोरा चामल बरामद गरेको हो । मिना बजारस्थित आलु गोदाममा अवैध रुपमा भण्डारण गरिएको अवस्थामा विभिन्न ब्राण्डका ७५ बोरा भारतीय चामल बरामद गरिएको प्रहरी निरीक्षक चौलागाईले जानकारी दिदए । बरामद चामलको बजार मूल्य २ लाख रुपैयाँ भन्दा बढी रहेको उनले बताए । बरामद चामल वीरगन्ज भन्सार कार्यालयमा बुझाइएको उनले जानकारी दिए । यसका साथै वीरगन्जका विभिन्न स्थानमा भारतबाट तस्करी गरि ल्याइएका कपडा,स्पेयर पाट्र्स, ड्राइफुड्स,जुत्ता गरी २५ लाख मूल्यको अरु सामान पनि बरामद गरी मंगलबार वीरगन्ज भन्सार कार्यालयमा बुझाइएको प्रहरी निरीक्षक चौलागाईले जानकारी दिए ।"
कांग्रेससँगको गठबन्धनले देशमा राजनीतिक स्थायित्वको आशा जागृत भयो : एमाले,"काठमाडौं : नेकपा (एमाले)ले ठूला दुई दल मिलेर सरकार गठन भएपछि देशमा राजनीतिक स्थायित्वको आशा जागृत भएको निष्कर्ष निकालेको छ। मंगलबार पार्टी कार्यालय च्यासलमा सम्पन्न एमालेको केन्द्रीय कमिटी बैठकले राष्ट्रिय हितको रक्षा, राजनीतिक स्थायित्व, अर्थतन्त्रमा गतिशीलता, सुशासन, विकास र समृद्धिको मुख्य उद्देश्य राखेर नेकपा (एमाले) र नेपाली कांग्रेस सम्मिलित संयुक्त सरकार गठन भएसँगै देशमा राजनीतिक स्थायित्वको आशा जागृत भएको निष्कर्ष निकालेको छ। विभिन्न १४ बुँदे समसामयिक प्रस्ताव पारित गर्दै बैठकले ऐतिहासिक अवसरलाई सदुपयोग गर्दै अर्थतन्त्रलाई गतिशील बनाउन, सुशासन, विकास र समृद्धिको अभिभारा र गर्न एवं राजनीतिक स्थायित्व सुनिश्चित गर्न सरकारलाई ध्यानाकर्षण गराउँदै सरकारको सफलताको लागि हरसम्भव योगदान गर्न प्रतिबद्ध रहने निर्णय गरेको प्रचार विभाग प्रमुख राजेन्द्र गौतमले जानकारी दिए। बैठकले प्राप्त उपलब्धिको संरक्षण र राजनीतिक स्थायित्वलाई सुनिश्चित गर्ने गरी बृहत् समझदारी र सहभागीतामा संविधानको समयानुकूल संशोधनको प्रक्रिया अघि बढाउन सरकारसँग आग्रह गरिएको गौतमले बताए। त्यस्तै एमालेको नेतृत्वमा निर्णायक राष्ट्रिय शक्ति निर्माणको अभियानलाई सफल बनाउन पार्टी विभाजनलगायतका कारणले पार्टी बाहिर रहेका सबै नेता र स्वतन्त्र ढङ्गले क्रियाशील रहेकाहरूलाई एमालेमा फर्कन आग्रह गरेको उनले बताए। त्यस्तै केन्द्रीय कमिटी बैठकले ८० को दशकलाई समृद्धि र रोजगारी सिर्जनाको दशकका रूपमा अघि बढाउन सरकारलाई सुझाव दिएको छ भने भ्रामक र झुट्टा सूचना प्रवाह गर्ने क्रमलाई रोक्न नियामक निकायहरूलाई प्रभावकारी बनाउन समेत सरकारसँग माग गरेका छ। बैठकले अध्यक्ष केपी ओलीको राजनीतिक तथा महासचिव शंकर पोखरेलको सांगठनिक प्रतिवेदन पारित गरेको प्रचार विभाग प्रमुख गौतमले जानकारी दिए।"
मोटरसाइकल दुर्घटनामा एक जनाको मृत्यु,बर्दिया : मोटरसाइकल दुर्घटनामा एक जनाको मृत्यु भएको छ। मोटरसाइकलमा सवार राजापुर नगरपालिका६ महादेउली बस्ने २४ वर्षीय टोपेन्द्र बुढा क्षेत्रीको मृत्यु भएको छ । मधुवन नगरपालिका४ गम्का चोकस्थित सडकमा गुलरियाबाट राजापुरतर्फ जाँदै गरेको से१३ प ४१०३ नम्बरको मोटरसाइकल अनियन्त्रित भई मंगलबार दिउँसो दुर्घटना भएको थियो। दुर्घटनामा गम्भीर घाइते भएका उनको बर्दिया अस्पताल गुलरियामा उपचारका क्रममा मृत्यु भएको हो। साथै दुर्घटनामा घाइते भएका मोटरसाइकल चालकलाई थप उपचारका लागि नेपालगन्ज रिफर गरिएको छ। दुर्घटनाका सम्बन्धमा प्रहरीले आवश्यक अनुसन्धान गरिरहेको छ।
"माओवादीको महाधिवेशन अर्को वर्ष, त्यसअघि ६ महिने अभियान सञ्चालन","काठमाडौं : नेकपा माओवादी केन्द्रको आठौं केन्द्रीय समितिको छैठौं पूर्ण बैठकले पहिलो ६ महिना अभियानमा जाने र त्यसपछि अर्को ६ महिनाको तयारी गरेर महाधिवेशन गर्ने निर्णय गरेको छ। ६ महिना अभियानमा गएर असारमा केन्द्रीय समिति बैठक आयोजना गरी अहिलेको केन्द्रीय समितिलाई महाधिवेशन आयोजक समितिमा बदलेर महाधिवेशनको तयारीमा जाने अध्यक्ष पुष्पकमल दाहाल प्रचण्डले घोषणा गरे। अभियानबाट व्यापक रुपमा जनताको सुझाव आउने भएकाले ६ महिने अभियान पनि अन्ततः: महाधिवेशनकै तयारी हुने उनले स्पष्ट गरे। माघ महिनाभरि अभियानको तयारी गरेर फागुन १ गते जनयुद्ध मनाएर हुलाकी र पूर्वपश्चिम राजमार्गमा जनतासँग माओवादी अभियान सञ्चालन गर्ने निर्णय बैठकले गरेको छ। त्यस्तै चैतमा तयारी गरेर वैशाख महिनाभरि हिमाली र मध्यपहाडी क्षेत्रलाई मध्यनजर गरी मध्य पहाडी लोकमार्गमा जनतासँग माओवादी अभियान सञ्चालन गर्ने निर्णय बैठकले गरेको छ। बैठकले सबै नेताहरूले जिम्मेवारी पाउने गरी कार्ययोजना प्रस्ताव पारित गरेको छ। सबै नेता पालिका र वडासम्म पुग्ने गरी केन्द्रीय कार्यालयले सबै नेताहरूको एक हप्ताभित्र कार्य विभाजनलाई अन्तिम रूप दिने र माघको पहिलो सातासम्म सर्कुलर गरिने अध्यक्ष प्रचण्डले जानकारी दिए। बैठकले विचार मिल्ने पार्टीसित एकताको तयारी गर्न उच्चस्तरीय पार्टी एकता संवाद समिति गठन गरेको छ। समितिले चाँडै एकता वार्ताको पहल गर्ने अध्यक्ष प्रचण्डले जानकारी दिए। बैठकले अध्यक्ष प्रचण्डले प्रस्तुत गरेको पार्टी रूपान्तरण र पुनर्गठनको संकल्प, आजको ऐतिहासिक आवश्यकता शीर्षकको राजनीतिक प्रस्ताव परिमार्जनसहित पारित गरेको छ। सो प्रस्तावमा पदाधिकारी र सदस्य गरी ११८ जनाले सुझाव दिएका थिए।"
तिब्बत भूकम्पमा परी मृत्यु हुनेको संख्या ९५ पुग्यो,"काठमाडौं : चीनको तिब्बतमा गएको भूकम्पमा परी मृत्यु हुनेको संख्या ९५ पुगेको छ। ग्लोबल टाइम्सका अनुसार स्थानीय समय ३ बजेसम्म भूकम्पमा परी १३० जना घाइते भएका छन्। तिब्बतको क्षेत्रीय विपद् व्यवस्थापन मुख्यालयले मंगलबार बिहान सिगात्से सहरको डिङ्ग्री काउन्टी, शिजाङ स्वायत्त क्षेत्रमा ६८ म्याग्निच्युडको भूकम्प मापन गरेको थियो। यसअघि ५३ जनाको मृत्यु र ३८ जना घाइते भएको त्यहाँका अधिकारीहरूले बताएका थिए। मृत्यु र घाइतेहरूको संख्या बढ्नसक्ने उनीहरूले आकलन गरेका छन्। भूकम्प प्रभावित क्षेत्रमा उद्धार तथा राहतको काम जारी रहेकाले एकीन तथ्यांक आउन नसकेको अधिकारीहरूलाई उद्धृत गर्दै ग्लोबल टाइम्सले जनाएको छ। सिगात्सेबाट ३५ किलोमिटर टाढाको क्षेत्रमा केन्द्रबिन्दु बनाउँदा काठमाडौंलगायत नेपालका अधिकांश क्षेत्रमा भूकम्पको धक्का महसुस गरिएको थियो। नेपालसँगै बंगालादेश, भारत र भुटानमा पनि धक्का महसुस भएको अन्तर्राष्ट्रिय सञ्चारमाध्यमले जनाएका छन्।"
"सेयर बजार सामान्य अंकले बढ्यो , कारोबार रकम घट्यो","काठमाडौं : नेप्से परिसूचक सामान्य अंकले बढेर बन्द भएको छ। साताको तेस्रो कारोबार दिन मंगलबार नेप्से परिसूचक ६१६ अंकले बढेर २६४६८४ विन्दुमा अडिएको छ। अघिल्लो दिन सोमबार नेप्से परिसूचक ४९१२ अंकले बढेर २६४०६८ विन्दुमा पुगेको थियो। सो दिन ६ अर्ब ३० करोड मूल्य बराबरको सेयर कारोबार भएको थियो। आज ३०५ स्क्रिप्सको १ करोड २० लाख ८१ हजार ६०६ कित्ता सेयर ५ अर्ब ३८ करोड ४६ लाख ७२ हजार २९५ रुपैयाँमा खरिदबिक्री भए। नेप्से सामान्य अंकले बढेपनि तीन कम्पनीको सेयर सकारात्मक सर्किट लेभलमा कारोबार भयो। सप्तकोशी डेभलपमेन्ट बैंक,नगदी हाइड्रोपावर र प्रभु महालक्ष्मी लाइफ इन्स्योरेन्सको सेयर १० प्रतिशतले बढेको हो। यसैगरी सिन्धु विकास बैंकको सेयर ९७७ प्रतिशत र समृद्धि फाइनान्सको ९०६ प्रतिशतले बढ्यो। आत्मनिर्भर लघुवित्त वित्तीय संस्था र दोल्ती पावरका लगानीकर्ताले सर्वाधिक गुमाए। ती कम्पनीको सेयर १० प्रतिशतले घट्यो। कारोबार रकमका आधारमा सिन्धु विकास बैंक अग्रस्थानमा रह्यो। सो कम्पनीको १६ करोड ९२ लाख ९६ हजार ७९८ रुपैयाँको सेयर कारोबार भयो। सप्तकोशी डेभलपमेन्ट बैंक रसाहास उर्जाले १४१४ करोड मूल्य बराबरको सेयर कारोबार गरे। यसैगरी एनआरएन इन्फ्रास्टक्चर एण्ड डेभलपमेन्ट र भूगोल इनर्जी डेभलपमेन्टको ९९ करोडको सेयर कारोबार भयो। आठवटा समूहको उपसूचक बढ्दा अन्यको घट्यो। आज फाइनान्स समूहको उपसूचक २६५ प्रतिशतले बढ्यो। कारोबारमा आएका स्टक्समध्ये १२५ वटाको मूल्य बढ्दा १०८ वटाको घट्यो। १० स्टक्सको मूल्य भने स्थिर रह्यो।"
"भीम रावल, विन्दा पाण्डे र उषाकिरणमाथिको कारबाही फिर्ता हुँदैन, बरू थप कारबाही हुनसक्छ : ओली","काठमाडौं : नेकपा एमालेले निर्णायक राष्ट्रिय शक्ति निर्माणको अभियानलाई सफल बनाउन पार्टी बाहिर रहेका सबै नेताकार्यकर्तालाई फर्कन आह्वान गरेको छ। तर, पार्टीको नीतिविपरीत जाने नेताकार्यकर्तालाई नछाड्ने चेतावनीसमेत दिइएको छ। पार्टी कार्यालय च्यासलमा बसेको तीन दिने केन्द्रीय कमिटी बैठकमा अध्यक्ष केपी शर्मा ओलीले पार्टीको हित विपरीत जाने जोकोहीलाई कारबाहीको कडा नीति अवलम्बन गर्ने चेतावनी दिए। अध्यक्ष ओलीले प्रस्तुत गरेको प्रतिवेदनमाथि धारणा राख्ने क्रममा धेरै नेताहरूले पूर्व उपाध्यक्ष भीम रावलसहित विन्दा पाण्डे र उषाकिरण तिमल्सेनाको कारबाहीको विषय उठान गरेका थिए। बैठकको अन्तिम दिन मंगलबार जवाफ दिने क्रममा अध्यक्ष ओलीले पार्टीको हित विपरीत लाग्ने जोकोहीविरुद्ध कडा नीति अवलम्बन गर्ने चेतावनी दिए। उनले केही नेताहरूविरुद्ध परेका कारबाही फिर्ता पनि नहुने अडान राखे। 'पार्टीको नीति विपरीत लाग्ने, पार्टीको बदनाम गर्दै हिंड्ने, पार्टीलाई तथानाम गाली गर्दै हिंड्नेहरूको कारबाही फिर्ता हुँदैन। पार्टीको हितविपरीत गतिविधि कायमै रहे थप कारबाही हुन्छ,' अध्यक्ष ओलीको भनाइ उद्धृत गर्दै एक केन्द्रीय सदस्यले भने। गत पुस १० गते बसेको एमाले सचिवालय बैठकले पूर्व उपाध्यक्ष रावललाई संगठित सदस्यसमेत नरहनेगरी निष्कासन गरेको थियो। सोही बैठकले स्थायी कमिटी सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि निलम्बन गरेको थियो। रावलले दसौं महाधिवेशन यता पार्टीको जिम्मेवारी ननिभएको र पार्टीविरुद्ध गतिविधि गर्दै आएको एमालेले बताएको थियो। विन्दा र उषाकिरणले भने कीर्तिपुरमा बन्ने भनिएको पार्टी कार्यालयका विषयमा सामाजिक सञ्जालमा पार्टीविपरीत अभिव्यक्ति दिएको एमालेले जनाएको थियो। एमालेको प्रचार विभाग प्रमुख राजेन्द्र गौमतले पनि कारबाही गरिएकाहरूको आगामी भूमिकाले कारबाही थपिने वा फुकुवा हुने निर्धारण गर्ने बताए। 'दसौं महाधिवेशन यता भीम रावलको भूमिका पार्टीप्रति राम्रो थिएन। आगामी दिनमा उहाँको भूमिका कस्ताो रहन्छ, त्यसलेमात्रै बाँकी विषय निर्धारण हुन्छ,' उनले भने। विन्दा र उषाकिरणको पनि आगामी भूमिकामा बाँकी विषय निर्भर रहने उनको भनाइ छ।"
"३४ बन्दीलाई रिहा गर्दै हमास, बिपीनको आशमा नेपाल सरकार","काठमाडौं : सन् २०२२ को अक्टोबर ७ मा हमास आतंककारी समूहले इजरायलको गाजा नजिकैको सहरबाट अपहरण गरी लगेका बन्दीहरूमध्ये ३४ जनालाई अपहरण मुक्त गर्न लागिएको सूचना सार्वजनिक भएको छ। प्यालेस्टिनी लडाकू समूह हमासले इजरायलसँग युद्धविराम भयो भने पहिलो चरणमा आफूले ती बन्दीहरु रिहा गरिने भनेर सो सूचना सार्वजनिक गरेको हो। सो समूहले दिएको ३४ बन्धकहरूको सूचीमा इजरायली नागरिकहरु मात्र रहेका बताइएको छ । तर, इजरायल सरकार भने यस विषयमा केही थाहा नभएको बताउँछ । यसअघि आफ्नो नियन्त्रणमा एक सयजना बन्दी रहेको सार्वजनिक जानकारी गराएको हमास समूहले पहिलो सूचीमा ती ३४ जना रिहा गरिने जनाएको हो १० महिलासहित ५० देखि ८५ वर्षसम्मका बन्धकलाई पहिलो चरणमा रिहा गर्न लागिएको तथा यसमा महिला, बालबालिका र वृद्धवृद्धाहरूलाई प्राथमिकता दिइएको हमासले सो सूचनामा जनाएका छन्। सन् २०२२ को अक्टोबरमा हमासले गरेको सो आक्रमणमा परी १० जना नेपालीसहित एकहजार भन्दा बढीको ज्यान गएको थियो। सोही हमलापछि हमासका लडाकुहरूले बिपीन जोशीलगायतलाई अपहरण गरेर प्यालेस्टिनी भूमितर्फ लगेका थिए। बिपीन रिहाइको पहल नेपाल सरकारले बिपीनको रिहाइका लागि आफ्नो कूटनीतिक प्रयासलाई जारी राखेको छ। केही समयअघिको एक भिडियो फुटेजमा बिपीन जिवितै रहेको सूचना नेपालले पनि प्राप्त गरेको थियो। परराष्ट्रमन्त्री आरजु राणा देउवाले आफू नियुक्त भएलगत्तै नेपालका लागि इजरायलीदेखि सबै देशका राजदूतहरूलाई बिपीनको रिहाइका लागि पहल गरिदिन आग्रह गरेकी थिइन्। त्यसैगरी ती बन्दीको रिहाइका लागि मध्यस्थता एवं सहजीकरणको काम गरिरहेको कतार र इजिप्टसँग पनि उनले बारम्बार आग्रह गरेकी थिइन्। मन्त्री राणाले संयुक्त राष्ट्रसंघीय ७९औं महासभाका क्रममा आयोजित विभिन्न कार्यक्रमहरूमा बिपीनको रिहाइका लागि पहल गरिदिन विश्व समुदायसँग पनि आग्रह गरेकी थिइन्। संयुक्त राष्ट्रसङ्घको महासभामा सहभागी हुन न्युयोर्कमा रहेका बेला उनले जोशीको सकुशल रिहाइका लागि सहगोग गरिदिन विश्वका नेता तथा प्रतिनिधिहरूसँग आग्रह गरेकी थिइन्। त्यहाँ आयोजित असंलग्न राष्ट्रहरूको सङ्गठन नाम, जी७७, जी२० लगायतका मन्त्रीस्तरीय बैठकलाई सम्बोधन गर्दै मन्त्री राणाले जोशीको रिहाइका लागि पहल गरिदिन विश्व समुदायको ध्यानाकर्षण गराएकी थिइन्। उनले नेपालस्थित इजरायल र कतारका राजदूतहरूलाई समय समयमा बोलाएर बिपीनको अवस्था, रिहाइका लागि भइरहेका पहल र अन्य आवश्यक जानाकरी लिने गरेकी छन्। त्यसैगरी परराष्ट्र मन्त्रालयले मध्यपूर्वी देशमा रहेका नेपाली राजदूतहरूलाई पनि कतार र इजिप्ट सरकारको सम्पर्क तथा समन्वयमा रहन र बिपीनको रिहाइका लागि विशेष चासो लिएर आवश्यक पहलकदमीका साथ लाग्न निर्देशन दिएको जनाएको छ।"
"फोनपे बिजनेस एपमा अनरिक्वेस्ट विदड्रअल सुविधा, अब निःशुल्क !","ललितपुर : फोनपे, नेपालको प्रमुख डिजिटल भुक्तानी प्लेटफर्मले, व्यावसायिक व्यक्तिहरूका लागि नगद व्यवस्थापनमा सहज पहुँच सुनिश्चित गर्न नयाँ अनरिक्वेस्ट विदड्रअल सुविधा सार्वजनिक गरेको छ। यस सुविधाले व्यापारीहरूलाई कुनै पनि समयमा आफ्नो आवश्यकता अनुसार नगद निकाल्ने अवसर दिन्छ। अब, व्यापारीहरूले आफ्नो बैंक खाता मा नगद तुरुन्तै निकासी गर्न सक्नेछन् र यसका लागि कुनै अतिरिक्त शुल्क वा विलम्बको सामना गर्नु पर्दैन। फोनपेले यो सुविधा ल्याउनको उद्देश्य व्यापारीहरूको नगद प्रवाहमा पूर्ण नियन्त्रण दिनु हो जसले गर्दा उनीहरूको वित्तीय व्यवस्थापन अझ प्रभावकारी र सुविधाजनक हुनेछ। व्यापारीहरूले आपूर्ति कर्ताहरूलाई भुक्तानी गर्न, कर्मचारीहरूको तलब व्यवस्थापन गर्न र आकस्मिक खर्चहरूको सामना गर्न यो सुविधा प्रयोग गर्न सक्नेछन्। र यो सुविधा फोनपे बिजनेस एपमा उपलब्ध छ।"
तिब्बत भूकम्प : राष्ट्रपति र प्रधानमन्त्रीद्वारा दुःख व्यक्त,"काठमाडौं : राष्ट्रपति रामचन्द्र पौडेलले चीनको स्वशासित क्षेत्र तिब्बतमा आज बिहान भएको भूकम्पबाट ज्यान गुमाएकाहरूप्रति दुःख व्यक्त गरेका छन्। राष्ट्रपतिले सामाजिक सञ्जाल एक्समार्फत भूकम्पमा ज्यान गुमाएकाहरूका परिवारजनमा हार्दिक समवेदना एवं सहानुभूति प्रकट गर्दै घाइते भएकाहरूको शीघ्र स्वास्थ्यलाभको कामना गरेका छन्। उनले गहिरो शोकको यो घडीमा नेपाल सरकार चीन सरकार र त्यहाँका जनताका साथमा रहेको उल्लेख गरेका छन्। त्यस्तै प्रधानमन्त्री केपी शर्मा ओलीले चीनमा गएको विनाशकारी भूकम्पले पुर्याएको क्षतिप्रति दुःख व्यक्त गरेका छन्। उनले राष्ट्रपति सी जिङपीङ, चिनियाँ जनता र शोकसन्तप्त परिवारजनप्रति हार्दिक समवेदना प्रकट गरेका छन्। 'यस दुःखद घडीमा नेपाल हाम्रा छिमेकीहरूसँग दृढताका साथ खडा छ,' उनले भनेका छन्। त्यस्तै परराष्ट्र मन्त्रालयले पनि भूकम्पबाट पर्न गएको क्षतिप्रति दुःख व्यक्त गरेको छ। भूकम्पका कारण भएको जनधनको क्षतिप्रति चीन सरकार र जनताप्रति मन्त्रालयले संवेदना अर्पण गरेको छ।"
भूकम्पमा परी नेपालमा १३ जना घाइते,"काठमाडौं : मंगलबार बिहान गएको भूकम्पमा परी नेपालमा १३ जना घाइते भएका छन्। नेपाल प्रहरीका अनुसार बारामा ११, काठमाडौंमा १ र काभ्रेमा १ जना घाइते भएका हुन्। भूकम्पले ओखलढुंगा, सोलुखुम्बु, संखुवासभा, ताप्लेजुङ, काभ्रे, बारा, काठमाडौं, सिन्धुपाल्चोक र रामेछापमा क्षति गरेको छ। भूकम्पले विभिन्न जिल्लामा ९ वटा भौतिक संरचनामा क्षति पुगेको छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे काउन्टी केन्द्रबिन्दु बनाएर ६८ म्याग्निच्युडको भूकम्प गएको थियो।"
"अवैध कल सेन्टरमा छापा, ३ भारतीयसहित ५३ जना पक्राउ",काठमाडौं : ललितपुरको सातदोबाटोस्थित एक अवैध कल सेन्टरबाट ५३ जना पक्राउ परेका छन्। केन्द्रीय अनुसन्धान ब्युरो (सीआईबी)का प्रवक्ता होविन्द्र बोगटीका अनुसार सिआइबीले सोमबार राति पक्राउ गरेकामध्ये ३ जना भारतीय रहेका छन्। जसमा २९ जना महिला रहेका छन्। नेपालीको नाममा कम्पनी भारतीयले झण्डै २ महिनादेखि कल सेन्टर चलाएको देखिएको प्रारम्भिक अनुसन्धानमा देखिएको छ। उनीहरुको साथबाट ८५ थान ल्यापटप र ८५ वटा मोबाइल बरामद भएको बोगटीले अन्नपूर्ण पोस्ट्लाई जानकारी दिए। उनीहरुले कल सेन्टर चलाएर अनलाइन जुवा लगायत अवैध गतिविधि गरिरहेको प्रारम्भिक अनुसन्धानबाट खुलेको उनको भनाई छ। पक्राउ परेका माथि थप अनुसन्धान भइरहेको छ।
१० हजार घरधुरीमा छैन शौचालय,"कर्णाली : कर्णालीमा अहिले पनि झन्डै १० हजार घरधुरीमा शौचालय निर्माण भएका छैनन्। प्रदेशको ऊर्जा तथा जलस्रोत मन्त्रालयका अनुसार कर्णालीमा ९ हजार ५ सय ९६ घरधुरी शौचालयविहीन छन्। कर्णालीमा कुल तीन लाख ६६ हजार ३७ घरधुरी छन्। जसमा सार्वजनिक ढल भएका शौचालय ८ हजार १ सय ४९ घरधुरीमा छ। सेफ्टीट्यांकी भएको शौचालय २ लाख २० हजार २ सय २६ घरधुरीमा छन्। खाडल भएका शौचालय १ लाख २६ हजार ७ सय ७९ घरधुरीमा छन्। १ हजार २ सय ८७ घरधुरीले सार्वजनिक शौचालयहरू प्रयोग गर्ने गरेका छन्। कर्णालीमा ३ लाख ५६ हजार ४ सय ४१ घरधुरीले शौचालयको निर्माण गरेका छन्। कर्णालीमा जिल्लागत संख्या हेर्दा सुर्खेतमै शौचालय नभएका घरको संख्या सबैभन्दा धेरै छ। सुर्खेतमा अझै पनि २ हजार १ सय ७३ घरधुरी शौचालयविहीन रहेका छन्। त्यसैगरी दैलेखमा १ हजार १ सय २०, सल्यानमा १ हजार ८३ र जाजरकोटमा १ हजार ६६ घरधुरी शौचालयविहीन छन्। यस्तै कालीकोटमा ९ सय २८, डोल्पामा ७ सय ५१, मुगुमा ६ सय ८५, जुम्लामा ६ सय ४९, हुम्लामा ६ सय १ र रुकुमपश्चिममा ५ सय ४० घरधुरी शौचालयविहीन छन्। कर्णालीमा १ हजार बढी घरधुरीले सार्वजनिक शौचालयको प्रयोग गर्छन्। यहाँका कुल १ हजार २ सय २७ घरधुरीले सार्वजनिक शौचालयको प्रयोग गर्ने गरेको अभिलेख छ। जसअन्तरगत सुर्खेतमा ३ सय ४६, दैलेखमा २ सय १, रुकुमपश्चिममा १ सय ४३ र जाजरकोटमा १ सय ४ घरधुरीले सार्वजनिक शौचालयको प्रयोग गर्ने तथ्यांक छ। जुम्लामा ९४, कालीकोट र मुगुमा ९२९२ घरधुरीले सार्वजनिक शौचालयको प्रयोग गर्छन्। त्यसैगरी सल्यानमा ८३, डोल्पामा ७८ र हुम्लामा ५४ धरधुरीले सार्वजनिक शौचालयको प्रयोग गर्ने गरेका छन्।"
त्रिभुवन विमानस्थलबाट भन्सार छली लैजान लागेको सुनसहित एक जना पक्राउ,काठमाडौं : त्रिभुवन अन्तर्राष्ट्रिय विमानस्थलबाट भन्सार छली लैजान लागेको सुनसहित एक जना पक्राउ परेका छन्। करिब ६१ ग्राम तौल बराबरको सुन जस्तो देखिने धातुको ढिक्का १ थान र औठी १ थानसहित चितवन भरतपुर महानगरपालिका१२ घर भएका २५ वर्षीय संजय तामाङलाई सोमबार बिहान प्रहरीले पक्राउ गरेको हो। एयर इन्डियाको उडानद्वारा दोहाबाट काठमाडौं आएका उनलाई विमानस्थलको अन्तर्राष्ट्रिय उडानतर्फको आगमन टनेल गेटबाट सुनसहित फेला पारी प्रहरीले पक्राउ गरेको हो। उनलाई आवश्यक अनुसन्धान तथा कारवाहीको लागि त्रिभुवन विमानस्थल भन्सार कार्यालय गौचरमा बुझाइएको छ।
स्ट्रेचर नहुँदा शिशुसँगै बाटोमै अस्ताइन् खिना,"बझाङ : जयपृथ्वी राजमार्गबाट आधा घन्टाको दूरीमा छ केदारस्युँ गाउँपालिका१ डुडिल गाउँ । डुडिलकी २१ वर्षीया खिना बोहरालाई आइतबार दिउँसोदेखि सुत्केरी ब्यथाले च्याप्न थाल्यो । घरमा सासु एउटा आँखाले देख्छिन् भने ससुरा दुवै आँखा गुमाएका दृष्टिविहीन छन् । नन्दहरू भए पनि सानै उमेरका छन् । खिनाले बिहे गरेको करिब एक वर्ष भयो । उनका श्रीमान् उमेश बोहराले बिहे गरेको चार महिनामै उनलाई छोडेर भारत गएका थिए । उमेश रोजगारीका लागि भारत गएको ८ महिना बित्यो फर्किएका छैनन् । आइतबार दिउँसोबाट सुत्केरी ब्यथाले च्यापेकी खिनाकी सासु महिनावारीका कारण घर बाहिर थिइन् । सासु पुनीदेवीले खिनालाई बेलाबेला अप्ठ्यारो छछैन सोधिरहन्थिन् तर खिनालाई राति झन्झन् प्रसव पीडा हुन थालेपछि सासुलाई खबर गरिन् । राति २ बजेको समय भएकाले सामान्य होला भन्दै खिनाका सासु र नन्दहरू बिहान उज्यालोका लागि पर्खी बसे । ब्यथाले थप च्यापेपछि बिहान ४ बजे उनलाई घरबाट केदारस्युँ एक देउरामा रहेको रायल प्राथमिक स्वास्थ्य केन्द्रका लागि घरबाट हिँडाइयो । गाउँमा स्ट्रेचर नभएपछि उनलाई हिँडाउनुपर्ने बाध्यता थियो । उनको घरबाट सामान्य मानिसले हिँड्दा करिब १५ मिनेट लाग्ने भट्टे भन्ने ठाउँमा उनले बिहान ४:३० बजे छोरालाई जन्म दिइन् । उनले जन्माएको शिशु रुने कराउने कुनै संकेत नभएको स्थिर जन्मियो । छोरा जन्मिएपछि खिनाका नन्द र फुपु वडा सदस्य पदमप्रसाद भट्टको घरमा हँसिया र पानी माग्न पुगिन् । त्यसैबेला वडा सदस्य भट्टले रायल प्राथमिक स्वास्थ्य केन्द्रका सिनियर अहेब कमलकुमार मल्ललाई खबर गरी एम्बुलेन्स बोलाए । वडासदस्य भट्ट त्यहाँ पुग्दासम्म खिना र शिशु दुबैको मृत्यु भइसकेको थियो । सुत्केरी भएको एक घण्टासम्म बच्चातिर हेरेकी खिनाको रक्तश्राव भएको र बच्चाको पनि स्वास्थ्य अवस्था ठिक नभएको हुँदा ज्यान गएको रायल प्राथमिक स्वास्थ्य केन्द्रका सिनियर अहेब कमलकुमार मल्लले बताए । छोरा जन्माएको खुसी साट्दै बुहारीले मेरो काखीमा अडेस लगाएकी हो । हामी पनि खुसी थियौं तर कुरा गर्दागर्दै रगत धेरै बग्यो । केहीबेरमै बुहारी बोल्न छाडिन्, खिनाकी सासु पुनीदेवीलाई उदृत गर्दै वडा सदस्य भट्टले भने । गाउँमा अटो पनि चल्छ, सडक पनि छ तर स्ट्रेचर नभएको साँचो हो । खिनाका परिवारले आफूलाई खबर नगर्दा यो अवस्था आएको हो ।, वडा सदस्य भट्टले थप्दै भने । सिनियर अहेब कमलकुमार मल्ल गाउँमा सामान्य हिसाबले सुत्केरी भइहाल्छन् भन्ने उद्देश्यले पनि स्वास्थ्य संस्थामा नलैजाने गरेको बताउँछन् । केदारस्युँ गाउँपालिका सडक सञ्जालले छोए पनि नागरिकमा अझै जनचेतना नभएको गाउँपालिका अध्यक्ष गणेशबहादुर बोहरा स्वीकार्छन् । समयमै उपचार नपाएर धेरैको ज्यान गएको र अब यी कुरामा संवेदनशील हुने केदारस्युँ गाउँपालिका उपाध्यक्ष मनिसा धामीको भनाइ छ ।"
सीआईबीको प्रहरी हुँ भन्दै सुन लुटपाट,"काठमाडौं : काभ्रेपलाञ्चोक घर भएकी सोनु लामा (नाम परिवर्तन) केही दिनअगाडि दुबईबाट नेपाल आइन्। दुबईमा नै काम गर्ने लामाले नेपाल फर्कंदा लिक्विड अवस्थामा रहेको सुन साथमै ल्याएकी थिइन्। यसका लागि उनले महिनावारी हुँदा लगाउने प्याडको प्रयोग गरेकी थिइन्। प्याड आकारको तरल अवस्थामा रहेको ४३६१० ग्राम सुन विमानस्थलमा सुरक्षा चेकजाँचमा पनि सजिलै पास भयो। सुरक्षाका लागि बसेका प्रहरीले उनले ल्याएको सुन थाहा पाएनन्। जब सुन लिएर उनी एक ट्याक्सी बुक गरी घर जाँदै थिइन्। उनलाई मोटरसाइकलमा आएका केही व्यक्तिले पछ्याए। उनी चढेको ट्याक्सीलाई रोकी आफूहरू सीआईबीको प्रहरी हौं भन्दै डर त्रासमा पारे। यसरी उनलाई प्रहरी भनेर तर्साउने तीन जनाको समूह थियो। नुवाकोट घर भएका २६ वर्षीय सुजन नेपाली, सिन्धुपाल्चोक घर भएकी अनिता भन्ने ३२ वर्षीया मिनसाङ लामा र काभ्रेको तेमाल घर भएका २२ वर्षीय लालबहादुर तामाङले उनलाई डर त्रासमा पारी उनीसँग भएको सुन लिएर फरार भए। उपत्यका अपराध अनुसन्धान कार्यालय काठमाडौंका प्रवक्ता काजीकुमार आचार्यका अनुसार अहिले त्यो सुन लुट्ने तीन जना पक्राउ परेका छन्। यीमध्ये नुवाकोटका सुजन नेपाली पूर्वप्रहरी हुन्। उनी केही समयअघि नेपाल प्रहरीबाट बर्खास्त भएका थिए। उनकै योजनामा सुन लुटिएको प्रहरीको अनुमान छ। ती महिलाबाट सुन हत्याउनका लागि उनीहरूले गरेको तिकडम भने अचम्मलाग्दो छ। सुजनले सुनसहित आएकी महिलालाई आफू सीआईबीको प्रहरी भएको बताएका थिए। यसका लागि उनले आफ्नो पुरानो आईडी कार्ड देखाएका थिए। महिलालाई विश्वास दिलाउन उनले नजिकैको प्रहरी कार्यालयमा जाने भन्दै प्रहरी वृत्त ठिमी पुर्याएका थिए। ठिमी वृत्तको गेटमा एकजना महिला प्रहरी ड्युटीमा थिइन्। रातिको समयमा पुगेका सुजनको समूहले त्यही पुरानो आईडी देखाएर ती महिला प्रहरीलाई समेत झुक्याएका थिए। सीआईबीको प्रहरी हौं भन्दै सुन ल्याउने महिलालाई चेकजाँच गर्न त्यहाँँ कार्यरत एकजना महिला प्रहरीलाई आदेश दिएका थिए। चेकजाँचको क्रममा सुन ल्याउने महिलाको साथबाट तरल अवस्थाको सुन नियन्त्रणमा लिइएको थियो। चेकजाँचपछि दुबईबाट आउने महिलालाई सीआईबीमा लैजान्छौं भनेर उनीहरूले ट्याक्सीमा लगेर बीचबाटोमा सुन लुटेर छाडेका थिए। प्रहरीले थाहा पाएर सुन बरामद गर्यो भनेर सुन ल्याउने महिला घटनाका विषयमा चुपचाप बसेकी थिइन्। ठिमी वृत्तको महिला प्रहरीले अर्को दिन घटनाका विषयमा जानकारी गराएपछि यो घटना बाहिरिएको थियो। उपत्यका अपराध अनुसन्धान कार्यालय काठमाडौंका प्रवक्ता काजीकुमार आचार्यले दुबईबाट अवैध सुन ल्याउने व्यक्तिको खोजी भइरहेको बताएका छन्।"
पानी नै पानी तर काकाकुल कर्णालीवासी,"वीरेन्द्रनगर : नेपालको संविधानको धारा ३५ को उपधारा ४ मा प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ। भनिएको छ नेपालको संविधानले खानेपानी तथा सरसफाइलाई मौलिक अधिकारका रूपमा परिभाषित गरेको छ। सरकारले सन् २०१९ मा सबै नागरिकको पहुँचमा आधारभूत खानेपानी सुविधा पुयाउने लक्ष्य लिइएको थियो तर अझै त्यो लक्ष्य पूरा भएको छैन्। हरेक हिसाबले पछाडि पारिएको कर्णाली प्रदेशमा बिजोग नै छ। हालसम्म कर्णालीमा १६ प्रतिशत जनसंख्या आधारभूत खानेपानीको पहुँचमा नै छैनन्। धेरै नागरिक खुला पोखरी, खोलाखोल्सा र नदीको दूषित पानी पिउन बाध्य छन्। कर्णालीका केही बस्तीहरू अझै पनि भेरी, कर्णाली नदी र विभिन्न खोला, कुवा तालतलैयाको पानी प्रयोग गर्छन्। गाउँमै खानेपानीको सुविधा नपुग्दा खोलाको पानी पिउनु उनीहरूको बाध्यता छ । कतिसम्म भने बर्खाको समयमा धमिलो पानी आउँछ। त्यही पानी पिउनुपर्ने विवशता कर्णालीवासीको छ। ९६ प्रतिशत नागरिक प्रदूषित पानी पिउन बाध्य कर्णालीमा हालसम्म जम्मा ८४ प्रतिशत घरधुरीहरूमा खानेपानीको सुविधा पुगेको छ। जसमा ९६ प्रतिशतभन्दा धेरै नागरिक प्रदूषित पानी पिउन बाध्य छन्। प्रदेशमा चार प्रतिशत नागरिकको मात्र शुद्ध खानेपानीमा पहुँच छ। कर्णाली प्रदेशको भौतिक पूर्वाधार, ऊर्जा तथा जलस्रोत मन्त्रालयका अनुसार यहाँका धेरै नागरिक खुला पोखरी, खोला, खोल्सा र नदीको दूषित पानीको प्रयोग गरिरहेका छन्। २०७८ कोे राष्ट्रिय जनगणनाको नतिजाअनुसार कर्णाली प्रदेशको जनसंख्या १६ लाख ९४ हजार ८ सय ८९ छ। जसमा ८४ प्रतिशत नागरिक आधारभूत खानेपानीको पहुँचमा छन्। १६ प्रतिशत जनसंख्या आधारभूत खानेपानीको पहुँचमा छैन। प्रदेशका ७९ वटै स्थानीय तह छन्। जसमा जम्मा ३ लाख ६६ हजार ३७ घरधुरी छन्। घरपरिसरमै खानेपानी सेवा पुगेका १ लाख ३० हजार ४ सय ६५ घरधुरी छन्। घरनजिकै खानेपानी धारा पुगेका १ लाख ६२ हजार ६ सय १९ घरधुरी छन्। रारा जाने बाटोमा आगन्तुकहरूलाई पिउने पानीको सहजताका लागि मुगुको छायाँनाथ रारा नगरपालिकाका प्रमुख विष्णुकुमार भामको अगुवाइमा शनिबारका दिन श्रमदानबाट निर्माण गरिएको खानेपानी धारा। हाते पम्पबाट खानेपानी सुविधा लिइरहेका १ हजार ६ सय ३२ घरधुरी छन्। ढाकिएको कुवाबाट खानेपानी सेवा लिइरहेका ७ हजार ५ सय ७३ घरधुरी छन्। सामान्य कुवाबाट खानेपानी सुविधा लिइरहेका ९ हजार २ सय १० घरधुरी छन्। थोपा पानीबाट खानेपानीको सुविधा लिइरहेका ४८ हजार ६ सय ९९ परिवार छन्। नदीबाट खानेपानीको सुविधा लिइरहेका ४ हजार ३ सय ७६ घरधुरीहरू रहेका छन्। जार र बोतलको खानेपानी प्रयोग गर्ने ४ सय ८० घरधुरी छन्। अन्य स्रोतबाट खानेपानीको सुविधा लिइरहेका १ हजार ८० घरधुरी छन्। जसमा अधिकांश घरधुरीले प्रदूषित पानीको प्रयोग गर्दै आएका छन्। कर्णालीको राजधानीमै पनि खानेपानी समस्या उस्तै कर्णाली प्रदेशको राजधानी सुर्खेतमै खानेपानीको अभाव छ। अभिलेखमा डेढ लाख जनसंख्या रहेको सुर्खेतको वीरेन्द्रनगरमा पाँच लाख बढी मानिसको बसोबास रहेको अनुमान छ। कर्णाली प्रदेशको राजधानी भएपछि बढ्दो सहरीकरण तथा जनसंख्याका कारण खानेपानीको समस्या चुलिँदो छ। राजधानी वीरेन्द्रनगरमा खानेपानी वितरण गर्दै आएको सुर्खेत उपत्यका खानेपानी संस्थाले पानी पुयाउन सकेको छैन। झन्डै पाँच वर्ष अगाडिदेखि खानेपानीको धारा वितरण गर्नै सकिरहेको छैन। २०५७ मा स्थापित सुर्खेत उपत्यका खानेपानी उपभोक्ता संस्था (झुप्रा बृहत् खानेपानी तथा सरसफाइ उपभोक्ता संस्था)ले वीरेन्द्रनगरमा खानेपानी आपूर्ति गर्दै आइरहेको छ। वीरेन्द्रनगरवासीले खानेपानीको अभाव हुँदा पुरानै मुहान बुलबुले र चिसापानीको ढुंगेधाराको पनि आश्रय लिइरहेका छन्। कति परिवारले त पानी ट्यांकीबाट पानी ढुवानी गरेर प्रयोग गरिरहेका छन्। झुप्राको मुहान सुक्दै गएपछि खरीखोला र बोरी खोलाको पानी जम्मा गरेर आलोपालो प्रणालीबाट उपत्यकामा पानी वितरण गरिएको छ। उपत्यकामा पानीको अभाव कम गर्न भेरीको पानीलाई लिफ्टिङ गरी ल्याउन आयोजनाले ठेक्का लगाइसकेको छ। तर, रूख कटानजस्ता अन्य प्राविधिक कारण काम अगाडि बढिरहेका छैन्। सुर्खेतको वीरेन्द्रनगर नगरपालिका प्रमुख मोहनमाया ढकालले प्रक्रियागत रूपमा समस्या झेलिरहेको भेरीको पानी सुर्खेत ल्याउने आयोजना अगाडि बढाउन पहल भइरहेको जानकारी दिएकी छन्। वीरेन्द्रनगरको खानेपानी समस्या समाधानका लागि भेरीको पानी सुर्खेतमा ल्याउनुको विकल्प नभएको उनको भनाइ छ। प्रदेशको राजधानी तोकिएर जनसंख्या वृद्धि तथा बसोबासमा वृद्धि हुँदासमेत पनि पुरानो जनसंख्याका लागि व्यवस्था गरिएको १ करोड १० लाख लिटर पानी उपलब्ध छ। यही अवस्थामा सुर्खेतमा अहिले दैनिक ४५ लाख लिटर पानी अपुग छ। जसको विकल्पमा मानिसले कुवा र बोरिङलाई लिइरहेका छन्। नयाँ बन्ने घरमा खानेपानीका लागि बोरिङ अनिवार्य जस्तै बन्दै गएको छ। पुराना अधिकांश घरमा कुवा छन्। झुप्राको खानेपानीको धारा जडान गरिएको घरमा पनि अनिवार्य रूपमा कुवा खनिएका छन्। तर पछिल्लो समय जनसंख्यामा भएको तीव्र वृद्धि र पानीका स्रोत घट्दै गएका कारण कुवामा पनि पर्याप्त पानी नआउने समस्या रहेको वीरेन्द्रनगर नगरपालिका वडा नं ३ का स्थानीय खगेन्द्र गौतम गुनासो गर्छन् । मुकाममै खानेपानीको समस्या कर्णालीका ग्रामीण बस्तीमा त खानेपानीको समस्या छ नै। यहाँका अधिकांश जिल्ला सदरमुकाममा पनि खानेपानीको सहज आपूर्ति छैन। हरेक मुकामले खानेपानीको समस्या झेलिरहेका छन्। कर्णालीमा १० जिल्ला छन्। प्रदेश राजधानी वीरेन्द्रनगरदेखि गमगढी, जुफाल, सिमीकोट, मान्मालगायतका सबै जिल्ला मुकाममा खानेपानीको समस्या छ। कालीकोट जिल्ला सदरमुकाम मान्म बजारमा विगत १५ वर्षदेखि होटल व्यवसाय गर्दै आएका मदन होटलका सञ्चालक धनबहादुर बटालाले भने, मुलुकमा संघीयता आयो। विगतका गाउँ विकास समितिहरू अहिले गाउँका सिंहदरबार भए। तर हाम्रो जिल्ला सदरमुकाम मान्म बजारमा खानेपानीको समस्या समाधान भने भएनन्। उनले दैनिक भान्सामा पानीकै समस्या भोगिरहेको गुनासो गरे। पञ्चायतकालमा ल्याइएको खानेपानी सदरमुकाममा एक घण्टाभन्दा बढी आउँदैन। त्यो पनि कहिले त हप्र्तौं अवरुद्ध हुन्छ। हामीलाई व्यवसायको त कुरा छोडौं। दैनिक भान्छामा प्रयोग हुने पानीकै समस्या भोगिरहेका छौं, उनले भने। मुगुको सदरमुकाम गमगढी बजारमा पनि खानेपानीको समस्या छ। छायाँनाथ रारा नगरपालिकाका स्थानीय समाजसेवी रमेशकुमार मल्लले गएको सातादेखि जिल्लामा विद्युत्, खानेपानी र इन्टरनेट अनियमित हुँदा सास्ती खेप्नु परेको बताए। उनले भने, सदरमुकाम गमगढी बजारमा न खानेपानी नियमित छ। न विद्युत् नियमित छ। न इन्टरनेट सेवा नै। हामी त असुविधाको मुकाममा बसिरहेका छौं। जिल्ला सदरमुकामको हालत त यस्तो छ। यहाँका ग्रामीण बस्तीहरूमा झन् कस्तो होला। बर्सेनि मुगुको सदरमुकाम गमगढी बजारवासीले खानेपानीको खेप्दै आएको उनले बताए। यस्तै हुम्ला, जुम्ला, डोल्पा, रुकुमपश्चिम, जाजरकोटलगायतका जिल्लामा पनि पर्याप्त खानेपानीको सुविधा छैन। यसले आम नागरिकले समस्या भोगिरहेका छन्। खानेपानीको दिगो व्यवस्थापनको प्रयास कर्णाली प्रदेश सरकारले कर्णालीमा खानेपानी सेवाको दिगो व्यवस्थापनका लागि ग्रामीण खानेपानी सेवा सहायता केन्द्र सञ्चालनमा ल्याइएको छ। प्रदेशको ऊर्जा तथा जलस्रोत मन्त्रालयका प्रवक्ता सिनियर डिभिजनल इन्जिनियर पदमराज देवकोटाका अनुसार कर्णाली प्रदेशमा खानेपानी, सरसफाइ तथा स्वच्छता क्षेत्रका जीर्ण र पुराना पूर्वाधारहरूको दिगो व्यवस्थापन एवं स्तरोन्नति गर्ने उद्देश्यले ग्रामीण खानेपानी सेवा सहायता केन्द्र सञ्चालनमा ल्याइएको हो। सबैका लागि दिगो खानेपानी सरसफाइ तथा स्वच्छता (सुस्वा) आयोजनाको आर्थिक तथा प्राविधिक सहयोगमा कर्णालीका २१ वटा स्थानीय तहमा ग्रामीण खानेपानी व्यवस्थाको तथ्यांक संकलन र विश्लेषणको काम गर्दै आएको छ। चालू वर्ष थप चार स्थानीय तह थपिएका छन्। मन्त्रालयका अनुसार कर्णालीमा नमुनाका रूपमा लागू भएको ग्रामीण खानेपानी सेवा सहायता केन्द्रले प्रदेशभित्र सञ्चालन भइरहेका खानेपानी आयोजनाहरूको दिगोपना र अलपत्र आयोजनाको मर्मत सम्भारको कार्य गर्न सहजता हुनेछ। खानेपानीका नयाँ योजना थप्दै जाँदा पुराना र थोरै खर्चमा मर्मत गर्न सकिने योजना अलपत्र पर्दै गएको अवस्था छ। ऊर्जा तथा जलस्रोत मन्त्रालयकी योजना महाशाखा प्रमुख कमला खानले पुराना र जीर्ण योजनाहरू मर्मत गरेर खानेपानीको समस्या झेलिरहेका बस्तीहरूलाई स्वच्छ खानेपानी उपलब्ध गराउन ग्रामीण खानेपानी सेवा सहायता केन्द्रले सहयोग गर्ने दाबी गरिन् । यस केन्द्रको उद्देश्य नै खानेपानी प्रणालीको प्रभावकारी सञ्चालन गर्न आवश्यक आर्थिक व्यवस्थापनको प्रभावकारिताका लागि सहजीकरण गर्नु हो। उनले भनिन्, स्थानीय तहको क्षमता अभिवृद्धि, खानेपानी प्रणालीका लागि मर्मतसम्भार कोष स्थापनाका साथै लेखापरीक्षण लगायतका आर्थिक पारदर्शिता तथा जवाफदेहिता सुनिश्चित गर्ने क्रियाकलाप पनि सञ्चालन गरिनेछ। मन्त्रालयका अनुसार कर्णालीका ७९ मध्ये ७४ वटा पालिकामा वास प्लान निर्माण भइसकेका छन्। जसमा करिब ५ हजार ५ सय १७ खानेपानी आयोजनामार्फत कर्णालीका १२ लाख ६७ हजार ७ सय २२ अर्थात् ७४ प्रतिशत जनसंख्यालाई पाइपबाट खानेपानीको सुविधा उपलब्ध गरिएको छ। जुन खानेपानी आयोजनाहरूबाट हाल सार्वजनिक र एक घर एक धारा गरी १ लाख १० हजार २ सय ८६ खानेपानी धाराबाट पानीको वितरण भइरहेको छ। खेर गइरहेको छ कर्णालीको पानी यता कर्णाली खानेपानी हाहाकार छ उता भएको पानी खेर गइरहेको अवस्था छ। कर्णालीमा झन्डै २६ प्रतिशत हिम क्षेत्र छ। जसमा १ हजार ४ सय ५९ हिमनदी (नदीनाला) ले १ हजार २३ वर्गकिलोमिटर क्षेत्रफल ओगटेका छन्। प्रदेश योजना आयोगका अनुसार नेपालको सबैभन्दा लामो नदी कर्णालीको पाँच सय किलोमिटर लम्बाइमध्ये झन्डै ६० प्रतिशत भाग कर्णालीमा प्रदेशमा पर्छ। कर्णाली प्रदेशमै २ सय ६४ किलोमिटर लामो भेरी, ६८ किलोमिटर लामो तिलाको पानी पनि खेर गइरहेको छ। प्रदेश सरकारले उपयुक्त जलनीति बनाएर कर्णालीको पानीको संरक्षण गर्न जरुरी रहेको अधिकारकर्मी दुर्गा सापकोटाले बताए। उनले भने, कर्णालीको जल उपयोग सही रूपमा हुने हो भने कर्णालीमा पर्याप्त खानेपानी सेवाका साथै ऊर्जा उत्पादन गरी आर्थिक समृद्धि हासिल गर्न सकिने प्रबल सम्भावना छ। तर सरकारले त्यसका लागि उपयुक्त लगानी बटुल्न नसकिरहेको उनको भनाइ छ। स्थानीयलाई सेयर दिएर लगानी गर्ने वातावरण पनि बनाउन सकिरहेको अवस्था छैन। यस विषयमा ठोस योजना निर्माण गरी कार्यान्वयन गर्न जरुरी छ। उनले भने। खाद्य परनिर्भरताको पीडा उस्तै कर्णालीको २ लाख ९९ हजार ३ सय ३९ हेक्टर खेतीयोग्य जमिनमध्ये ३८ हजार ३३ हेक्टर क्षेत्रफलमा मात्र सिँचाइ सुविधा छ। यसले गर्दा कर्णालीले बर्सेनि खाद्य परनिर्भरताको पीडा भोग्नु परेको छ। प्रदेश कृषि निर्देशनालयका अनुसार १६ लाख ८९ हजार ४ सय १२ जनसंख्या भएको कर्णालीमा वार्षिक २५ हजार मेट्रिकटन खाद्यान्न अपुग हुने गरेको छ। कर्णाली प्रदेशमा ३ लाख ५२ मेट्रिकटन खाद्यान्न आवश्यक पर्नेमा ३ लाख २६ हजार मेट्रिकटन उत्पादन हुने गरेको छ। खानेपानीका ठूला आयोजना अलपत्र कर्णालीमा पानी उपयोग गर्न ठूला योजना अघि सारिए पनि लामो समयदेखि अलपत्र छन्। प्रदेश राजधानी वीरेन्द्रनगरमा पर्याप्त खानेपानी सुविधा पुयाउन भेरी पम्पिङ आयोजनाका लागि विश्व बैंकले झन्डै ६ अर्ब रुपैयाँ सुनिश्चित गरेर ठेक्का खोली चिनियाँ कम्पनी जिज्याङ टिम्स इन्टरनेसनल इक्नोमिक एन्ड टेक्निकल कोअप्रेसन कम्पनी लिमिटेडले ३ अर्ब ५ करोड ८ लाखमा गत भदौमा ठेक्का सम्झौता गरिसकेको छ। तर रुख कटानदेखि अन्य प्राविधिक कारण उक्त आयोजनाको काम भने अहिले पनि अलपत्र छ। नेपालको सबैभन्दा ठूलो राराताल र सबैभन्दा गहिरो शेफोक्सुन्डो तालको पनि भरपूर उपयोगिता हुन सकेको छैन। फाटफुट रूपमा पुग्ने पर्यटककै भरमा बृहत् सम्भावना बोकेका यी ताल सीमित छन्। १० हजार घरधुरीमा छैन शौचालय कर्णालीमा अहिले पनि झन्डै १० हजार घरधुरीमा शौचालय निर्माण भएका छैनन्। प्रदेशको ऊर्जा तथा जलस्रोत मन्त्रालयका अनुसार कर्णालीमा ९ हजार ५ सय ९६ घरधुरी शौचालयविहीन छन्। कर्णालीमा कुल तीन लाख ६६ हजार ३७ घरधुरी छन्। जसमा सार्वजनिक ढल भएका शौचालय ८ हजार १ सय ४९ घरधुरीमा छ। सेफ्टीट्यांकी भएको शौचालय २ लाख २० हजार २ सय २६ घरधुरीमा छन्। खाडल भएका शौचालय १ लाख २६ हजार ७ सय ७९ घरधुरीमा छन्। १ हजार २ सय ८७ घरधुरीले सार्वजनिक शौचालयहरू प्रयोग गर्ने गरेका छन्। कर्णालीमा ३ लाख ५६ हजार ४ सय ४१ घरधुरीले शौचालयको निर्माण गरेका छन्। कर्णालीमा जिल्लागत संख्या हेर्दा सुर्खेतमै शौचालय नभएका घरको संख्या सबैभन्दा धेरै छ। सुर्खेतमा अझै पनि २ हजार १ सय ७३ घरधुरी शौचालयविहीन रहेका छन्। त्यसैगरी दैलेखमा १ हजार १ सय २०, सल्यानमा १ हजार ८३ र जाजरकोटमा १ हजार ६६ घरधुरी शौचालयविहीन छन्। यस्तै कालीकोटमा ९ सय २८, डोल्पामा ७ सय ५१, मुगुमा ६ सय ८५, जुम्लामा ६ सय ४९, हुम्लामा ६ सय १ र रुकुमपश्चिममा ५ सय ४० घरधुरी शौचालयविहीन छन्। कर्णालीमा १ हजार बढी घरधुरीले सार्वजनिक शौचालयको प्रयोग गर्छन्। यहाँका कुल १ हजार २ सय २७ घरधुरीले सार्वजनिक शौचालयको प्रयोग गर्ने गरेको अभिलेख छ। जसअन्तरगत सुर्खेतमा ३ सय ४६, दैलेखमा २ सय १, रुकुमपश्चिममा १ सय ४३ र जाजरकोटमा १ सय ४ घरधुरीले सार्वजनिक शौचालयको प्रयोग गर्ने तथ्यांक छ। जुम्लामा ९४, कालीकोट र मुगुमा ९२९२ घरधुरीले सार्वजनिक शौचालयको प्रयोग गर्छन्। त्यसैगरी सल्यानमा ८३, डोल्पामा ७८ र हुम्लामा ५४ धरधुरीले सार्वजनिक शौचालयको प्रयोग गर्ने गरेका छन्। प्रक्रियागत रूपमा समस्या झेलिरहेको भेरीको पानी सुर्खेत ल्याउने आयोजना अघि बढाउन पहल भइरहेको छ।वीरेन्द्रनगरको खानेपानी समस्या समाधानका लागि भेरीको पानी सुर्खेतमा ल्याउनुको विकल्प छैन।  मोहनमाया ढकाल,सुर्खेत वीरेन्द्रनगर नगरपालिका प्रमुख कर्णाली प्रदेशमा खानेपानी, सरसफाइ तथा स्वच्छता क्षेत्रका जीर्ण र पुराना पूर्वाधारहरूको दिगो व्यवस्थापन एवं स्तरोन्नति गर्ने उद्देश्यले ग्रामीण खानेपानी सेवा सहायता केन्द्र सञ्चालनमा ल्याइएको हो। पदमराज देवकोटा,प्रदेशको ऊर्जा तथा जलस्रोत मन्त्रालयका प्रवक्ता सिनियर डिभिजनल इन्जिनियर मुलुकमा संघीयता आयो। विगतका गाउँ विकास समितिहरू अहिले गाउँका सिंहदरबार भए। तर, हाम्रो जिल्ला सदरमुकाम मान्म बजारमा खानेपानीको समस्या समाधान भने भएनन्। दैनिक भान्सामा पानीकै समस्या भोगिरहेका छौं। धनबहादुर बटाला, होटल सञ्चालक"
कसरी फर्कन्छ न्यायालयमा लय ?,"प्रधानन्यायाधीश नियुक्त भएपछि प्रकाशमान सिंह राउतले हरेक सम्बोधनमा न्यायालयलाई लयमा फर्काएरै छोड्छु भनी पटकपटक कसम खाइरहेको सुनिन्छ। प्रधानन्यायाधीश आफैं उभिएर बारम्बार कसम खाँदा पनि होला र ? भने जस्तो त्यति गम्भीर रूपमा लिइएको छैन। यसो हुनुमा हिजो अर्थात् विगत जिम्मेवार छ। भाषणमात्र गर्ने काम नगर्ने, कुरा एकातिर गर्ने काम अर्कैतिर गर्ने, कुरा शुद्धताको गर्ने काममा भ्रष्टाचार गर्ने, गरिमामय पदमा बस्ने सत्तासँग न्याय साट्ने आदि काम भएका छन्। जसले उहाँका प्रतिबद्धताहरूलाई हो कि होइन जस्तो गराएको छ। उहाँको कार्यकाल सुरु भएको धेरै भएको छैन। लय गुमाएको न्यायालयलाई लयमा फर्काउन भित्र उहाँले के कस्ता योजना प्रस्तुत गर्नुभएको छ, विस्तृतमा ती विवरणहरू बाहिर आएका पनि छैनन्। पोखराको कानुन व्यवसायीको सम्मेलनमा हरिकृष्ण कार्की प्रतिवेदनको कार्यान्वयन सम्बन्धमा उठेको प्रश्नको जवाफ दिने क्रममा उहाँले त्यसको कार्यान्वयन पाँचौं पञ्चवर्षीय योजनाबाट सुरुवात भइसकेको संकेत गर्नुभयो। तर उक्त पञ्चवर्षीय योजनाको अध्ययन गर्दा त्यसमा अधिकांश त प्राविधिक र प्रशासकीय पक्षहरू मात्र उल्लेख छन्। त्यसको भरले मात्र गुमेको न्यायालयको लय सहज रूपमा फर्किने सम्भावना अत्यन्त कम छ। तसर्थ त्यो योजना सहायक मात्र हो। आवश्यकता आस्था, विश्वास र भरोसा जगाउने कुरामा छ। यो विशेषगरी प्रशासनिक र प्राविधिक पक्षसँग मात्र होइन, आत्मिक रूपमा न्यायपालिकाको सरोकारवालाहरूको निजी आचरण, कर्म र चिन्तनसँग सम्बन्धित छ। प्रधानन्यायाधीशले कुरामा प्रतिबद्धतामात्र होइन, केही प्रयास सुरु नै गरिसकिएको भनी जानकारी दिनुभएको छ। यदि त्यसो भएको हो भने उहाँप्रति गरिएको विश्वास र भरोसामाथि गहिरो न्यायको सुरुवात हुन थालेको मानिनेछ। राज्यले अपेक्षा गरेको न्यूनतम नैतिकताको मापदण्डमा जब राज्य सञ्चालकहरू रहँदैनन्, तब कुनै पनि निकाय लयमा हुँदैनन् र लिकमा रहँदैनन्। नयाँ पात्रले त्ससलाई लिकमा उभ्याउन ठूलो चुनौती मोल्नु पर्ने हुन सक्छ। हाम्रो देशमा कार्यपालिका र व्यवस्थापिका लयमा नभएकै कारण त्यसको छायाँ न्यायालयमा परेको हो। ती निकाय यदि ठीक थिए भने न्यायालय यति खरानी हुने नै थिएन र लिकमा ल्याउन त्यत्रो चुनौती पनि हुन्थेन। राजनीतिक अस्थिरताका कारण यसो भएको भन्ने कतिपय विश्लेषकको मत छ। केही सत्य भए पनि मूलतः यो बढी बहाना मात्र हो। प्रजातन्त्रको अभ्यास गर्ने विश्वका धेरै देशमा राजनीतिक अस्थिरताले त्यहाँको न्यायालयलाई खासै प्रभाव पार्दैन। अन्य क्षेत्रको अस्थिरतालाई त्यहाँ न्यायालयभित्र प्रवेश गर्न नै दिइन्न। किनकि विश्वमा प्रायः जहाँसुकै न्यायालयको नेतृत्व स्थिर र अविछिन्न जो बनाइएको हुन्छ। छिमेकी भारत, बंगलादेश, श्रीलंका, पाकिस्तान, युरोपियन देशहरू बेलायत, जर्मन, फ्रान्स, इटली, केही वर्षपहिले जापानसमेत अस्ट्रेलियालगायत धेरै देश राजनीतिक अस्थिरताको चरणबाट गुज्रिरहेका थिए। तर त्यहाँ अदालतले लय गुमाएको र लिग छोडेको सुनिएन। त ती देशसँग हाम्रो कहाँ तुलना हुन्छ भन्न सकिएला तर त्यहाँ राजनीतिक अस्थिरताको कसरी सामना गरियो र न्यायालयलाई जोगाइयो ? त्यो त हामी सिक्न र अनुकरण गर्न सक्छौं नि। कसैले न कसैले निरन्तरतामा क्रमभंगता नगर्ने हो भने समाजको सुधार असम्भव हुन्छ। यदि कतै संकट छ भने त्यससँगैै समाधानको उपाय पनि आएको हुन्छ, यो शाश्वत सत्य हो। संकटको नयाँ चरणमा नयाँ पात्रहरू देखा पर्छन्, जसले त्यसबाट पार पनि लगाउँछन्। नेपालमा अहिले त्यस्तै पात्रहरूको खोजी भइरहेको छ जुन पात्रले देशको विद्यमान संकटलाई पार लगाओस्, जनतामा आशा जगाओस्। भरोसा बटुलोस् अनि विश्वास आर्जन गरोस्। राजनीतिक क्षेत्रले त्यो पात्र कहिले जन्माउँछ ? भन्न सकिन्नँ। तर न्यायिक क्षेत्रमा प्रधानन्यायाधीश प्रकाशमान सिंह राउतले देखाएको सक्रियता र गरेका प्रतिबद्धताहरूबाट न्याय क्षेत्रको सुधार र स्वच्छतामा निर्णायक सुरुवात हुन सक्छ कि भन्ने आशा गर्न थालिएको छ। जताततै अँध्यारो देखिएको समयमा केही सामान्य सुधारका कदम मात्रले पनि जनतामा नयाँ आशा सञ्चार गर्न सक्छ भन्ने उहाँ उदाहरण हुनु भएको छ। कुनै पनि संस्था तन्दुरुस्तीको पहिलो सर्त त्यसमा सक्षम मानव संसाधनको मौजुदगी नै हो। धेरै काम प्रविधिले गर्ला तर विवेक प्रयोग चैं मानवबाट मात्र सम्भव छ। तसर्थ न्यायालयमा लय फर्काउने पहिलो सर्त पनि विवेकयुक्त मानव अर्थात् सक्षम न्यायाधीश र कर्मचारी नै हुन्। कानुन र प्रविधि त उसले उद्देश्यमा पुग्न प्रयोगमा ल्याउने साधनमात्र हुन्। न्यायालयलाई सुधार गर्न र लिकमा हिँडाउन सर्वोच्च बारबाट २०६४ र सर्वाेच्च अदालतद्वारा २०६६, २०७२ र २०७८ मा गठित अध्ययन कार्यदलहरूका सबै सुझावको पहिलो सामूहिक निष्कर्ष नै सक्षम न्यायाधीशहरूको नियुक्तिमा रहेको छ। देश मेरो हो, न्यायालय म हुँ। मैले न्याय मार्नु र बेच्नु हुन्न। म अहिलेमात्र होइन। भविष्यका लागि पनि हुँ, म कर्तव्यच्युत हुँदा सिंगो मानव सभ्यतामा बादल लाग्छ भन्ने भावनाको न्यायाधीश हुनुपर्छ। अन्यथा एउटा मानव पुस्ता नै लक्षविहीन भई देश अन्योलमा पर्दो रहेछ। तसर्थ लक्ष्यमा आदर्शशील र कर्तव्यमा परायण व्यक्तिमात्र न्यायाधीशका लागि आवश्यक देखियो। यदि न्यायालयलाई साँच्चिकै लयमा ल्याउने हो भने प्रधानन्यायाधीशले चाल्ने सबैभन्दा महŒवपूर्र्ण र निर्णायक कदम नै सक्षम न्यायाधीशहरूको नियुक्ति हो। नियुक्तिमा स्वच्छता र पारदर्शिता भयो भनेमात्र नियुक्तिमा सक्षमताको सम्भावना रहन्छ अन्यथा असम्भव हुन्छ। सक्षमता मापनको कसी के हुने ? तर्क, वितर्क गर्न सकिएला। तर नयाँ न्यायाधीश नियुक्तिका लागि सर्वोच्च अदालतमा वरिष्ठ तीनजना न्यायाधीशको अनौपचारिक कलेजियमको स्थापना जरुरी छ। त्यसमा विहंगम छलफल गरी नियुक्त हुने नयाँ न्यायाधीशको सूची बनाउने र न्याय परिषद्मा लैजानुपर्छ। तत्कालको सबैभन्दा व्यावहारिक र कम विवादित उपाय यो हुन सक्छ। तत्काललाई कानुन व्यवसायीबाट सीधै सर्वाेच्च अदालतमा न्यायाधीश नियुक्ति गर्ने काम पनि बन्द गर्नु उचित हुन्छ। किनकि उक्त कार्य बढी राजनीतिक र विवादग्रस्त हुन गयो। कानुनमा कलेजियमको प्रबन्धन अवश्य छैन तर सर्बोच्च अदालत स्वयंमा आफैं कानुन निर्माणको स्रोत पनि हो। आवश्यकताको सिद्धान्तले नयाँ नजिर बन्न सक्छ नि। यो सिद्धान्त यस्तै संकटमा आकृष्ट हुने हो। प्रधानन्यायाधीशले बारको समेत विश्वास लिई कलेजियममा न्यायालयलाई चाहिने सक्षम न्यायाधीशको सूची बनाई न्यायपरिषद्मा प्रस्ताव लैजाने हिम्मत गर्नुहुन्छ कि हुन्न ? गर्नुभयो भने सुधारको महŒवपूर्ण उडान यहीँबाट सुरु हुन्छ। प्रस्तावमा कुनै कमजोरी भए त्यहाँ सुधारको गुञ्जायस पनि रहन्छ। न्यायपरिषदको मात्र भरपर्दा त्यहाँ बढी राजनीति र चलखेल देखियो र उपचारको असफल औजार पनि। कानुन व्यवसायीबाट होस् वा भित्रबाट न्यायाधीश नियुक्ति बढी विवादित र मनोमानीपूर्ण देखिए। यसबाट न्यायाधीशमा नैराश्यता, गुटबन्दी, आदेश र फैसलामै अराजकता देखिएका छन्। यसो हुन नदिन कानुन व्यवसायीहरूको न्यायाधीशको प्रवेश बिन्दु उच्च अदालतलाई बनाइनु उपयुक्त हुन्छ। यसले उसलाई फैसलाको अनुभव, परिपक्वता अनि भित्र र बाहिरको मनोविज्ञान कम गर्ने उपयुक्त वातावरण प्रदान गर्दछ। साथै फैसलामा एकरूपता आई अनुमान योग्यसमेत बनाउँछ। भइरहेका न्यायाधीश र कर्मचारीहरूको क्षमतामा अभिवृद्धि, शुद्धता र प्रतिस्पर्धी भावनाको विकास न्यायालयलाई लयमा ल्याउन गर्नुपर्ने अर्को महŒवपूर्र्ण काम हो। सेवाग्राहीमा मात्र होइन, न्यायपालिकाभित्रको अव्यवस्थाले स्वयं भइरहेका न्यायाधीश र कर्मचारीको मनोविज्ञानसमेत हीन भावनाले ग्रस्त छ। कोही यही मौका हो भन्ने छन् र कमाउन लागेका छन्, कमाउनेको चमक धमक र नेतृत्वसँग रहेको पहुँचको दृश्य देखेर इमान्दार र सक्षम शक्ति पनि हतास भएका दृष्टान्त छन्। यसलाई मेटाउन राम्रो गर्नेलाई पुरस्कार र नराम्रो गर्नेलाई दण्ड विधि अपनाउन अपरिहार्य छ। अर्को, न्यायपरिषद्ले न्यायाधीशहरूको फैसलाको अभिलेख राख्ने, मूल्यांकन गर्ने र निजको कारोबारउपर निगरानी गर्नेबित्तिकै फैसलामा आधारभूत रूपमा नै सुधार आउने निश्चित छ। प्रधानन्यायाधीशले चाहँदा यो काम गर्न कुनै साइत निकाल्नु पर्दैन। लयमा फर्काउने अर्काे तेस्रो सर्त पेसी प्रणालीमा शुद्धता हो। अहिले अपनाइरहेको गोला प्रथाले पनि अनियमितताका धेरै मानक कमी गरेको छ। तर यो प्रणाली पनि अझै शंकारहित हुन सकेको छैन, गुनासा छन्। शंकारहित पेसी प्रणाली सक्षम न्यायालयको आधार स्तम्भ नै हो। माथि उल्लेखित विभिन्न अध्ययन प्रतिवेदनहरूको सामूहिक अर्को सुझाव पनि यही प्रणालीको शुद्धतामा छ। हरिकृष्ण कार्की प्रतिवेदनको दोस्रो सुधारको जोड नैै स्वचालित पेसी प्रणाली हो। तसर्थ अझै पर्याप्त अध्ययनका साथ पेसीको स्वचालित प्रणाली अपनाउनु न्यायालयको लयका लागि आवश्यक छ। बिचौलियाहरूको नियन्त्रण र कारबाही चौथो कदम हो, जसले गुम्दै गएको न्यायालयको शाखको गति रोकावट गर्नेछ र भरोसाको सुरुआत हुनेछ। न्यायाधीश बिचौलियाको प्रभावमा परेका टिप्पणीहरू अहिले अवश्य कम छन् तर मुद्दा जिताइदिन्छौं भनेर ठेक्का लिँदै हिँड्ने बिचौलियाको अझै कमी नभएको गुनासा प्रशस्त छन्। प्रधानन्यायाधीशले बिचौलिया उपर निगरानी सुरु भइसकेको भन्नु त भएको छ तर निजहरूलाई समाएको वा कारबाही गरेको कतै सुनिएको छैन। कर्मचारी र कानुन व्यवसायीको इमान्दार प्रयास भयो भने अधिकांश बिचौलिया समातिने पक्का छ। न्यायाधीशका नातेदार र नजिकका व्यक्तिबाट हुने बिचौलिया रोक्न भने स्वयं न्यायाधीशले ममः भन्ने र न्यायपरिषद् नै सक्रिय हुन बढी आवश्यक छ। अर्को निर्र्णयक कदम सेवाग्राहीबाट फाँटफाँटमा कर्मचारीले असुल्ने चिया खर्चको पूर्ण नियन्त्रण हो। अतिरिक्त खर्चको प्रस्ताव नगरेमा फाँटवालाले अहिले हुने काम भरे, आजै हुने काम भोलि र सजिलै हुने काम जटिलता ल्याइदिने गर्छन्। यसको अप्रत्यक्ष असर कानुन व्यवसायीमा समेत परेको छ। पक्षले फाँटमा जानेबित्तिकै काम गराउने नसक्ने वकिल क्षमतै नभएको वकिल जस्तो गर्छन्। आफ्नो क्षमता देखाउनकै निम्ति भने पनि वकिलले फाँटवालालाई चियाको प्रस्ताव राख्नुपर्ने बाध्यता छ। घूस नभई अदालतमा कामै हुँदैन भन्ने बिम्ब बनाउने यो गलत कार्य तत्काल रोकिन आवश्यक छ। कर्मचारी र कानुन व्यवसायीको नेतृत्वको संयुक्त पहल भए यो तत्काल रोकिन सक्छ। न्यायालयलाई लयमा ल्याउन यो झन् अपरिहार्य छ। यसमा प्रधानन्यायाधीशको विशेष पहल आवश्यक छ। देशभित्र मात्र होइन, हामी देशबाहिर पनि निस्कनु पर्छ। न्याय क्षेत्रका हाम्रा अन्तर्राष्ट्रिय वाचाहरूबाट हामी उम्कन सक्दैनौं। न्यायालय बदनामीका समाचारहरू पत्रपत्रिकाभरि बनाएर प्रधानन्यायधीश त्यस्ता मञ्चमा कसरी उभिनु ! उहाँलाई कति सकस पर्दो हो त्यहाँ। यसलाई समेत हृदयंगम गरी निर्णायक कदम चाल्न जरुरी छ। सामान्य प्रकृतिको सुधार र हस्तक्षेपले तात्विक परिवर्तन हँुदैन। आजको आवश्यकता निरन्तरतामा क्रमभंगता नै हो। होसमा र योजनाबद्ध उथलपुथल नै गर्नुपर्छ। अनिमात्र परिवर्तन सुरु भएको महसुस हुने, असरहरू देख्न थालिने र परिणाम आउन थाल्नेछ। प्रधानन्यायाधीशको अठोटपूर्ण अभियान र आत्मविश्वासले अब न्यायालय लयतर्फ फर्कन्छ कि भन्ने आशा पलाएको छ। सर्वोच्च अदालतका अन्य माननीय न्यायाधीशहरू पनि उपरोक्त आवश्यकतामा गम्भीर हुन अपरिहार्य छ। किनकि त्यो न्यायालयको मुहान हो जो पाउन थालिएको आभास पनि भएको छ। प्रधानन्यायाधीशले सुधारको कसम खाएपछि सुुशासनका निम्ति केही न्यायिक सक्रियता पनि सुरु भएका छन्। नेपाल बार चिन्तित भई अझै होस्टे गर्दा यो अभियान थप तीव्र गतिका साथ दौडने निश्चित छ। सबैको साथ लिएर अभियानमा सफल हुनुहोस् प्रधानन्यायाधीशलाई शुभकामना !"
युक्रेनी सहर कब्जा गरेको रुसको दाबी,"रुसले आफ्नो सेनाले पूर्वी युक्रेनको डोनेट्स्क क्षेत्रको कुराखोभ्ये सहर पुनः कब्जा गरेको दाबी गरेको छ । तर युक्रेनले भने रुसको यो दाबी स्वीकार गरेको छैन । कुराखोभ्यलाई रणनीतिक दृष्टिकोणले महत्वपूर्ण स्थान मानिन्छ। युक्रेनले आइतबार यस क्षेत्रमा जवाफी हमला गरेको थियो, त्यसयता रुस र युक्रेनका सेनाबीच भीषण युद्ध चलिरहेको छ । समाचार एजेन्सी रोयटर्सले उपलब्ध गराएको एउटा तस्वीर सामाजिक सञ्जालमा निकै चर्चामा छ । यो तस्विरमा कुराखोभोमा एक सैनिकले रुसी झण्डा बोकेको देखिन्छ । युक्रेनी संगठित सैन्य प्रवक्ता भिक्टर ट्रिलियुबोभले सोमबार बिहानसम्म युक्रेनी सेना कुर्खोभ्ये भित्र रुसी सेनासँग लडिरहेको बताएका थिए। बीबीसी"
आसामको कोइला खानीमा एक नेपालीसहित नौ कामदार फसे,नयाँ दिल्ली : आसामको दिमा हासाओ जिल्लाको उमराङ्शु क्षेत्रमा रहेको कोइला खानीमा एक नेपालीसहित नौ जना मजदुर फसेका छन्। आसामका मुख्यमन्त्री हिमन्त विश्व शर्माले नौसेनाका गोताखोरहरूलाई सहयोगका लागि बोलाइएको बताए। आसाम सरकारले खानीमा फसेका मजदुरहरूको सूची जारी गरेको छ। यी मजदुरमध्ये एक नेपाली रहेको जनाइएको छ। घटनास्थलमा खटिएको टोलीका अनुसार खानी भित्र करिब सय फिट पानीको रहेको छ। विशाखापट्टनमबाट गोताखोर बोलाइएको छ र उनीहरू छिट्टै यहाँ पुग्ने अपेक्षा गरिएको छ। कोइला खानीमा सोमबार बिहान ८ बजेतिर कोइला निकाल्न गएका मजदुर खानी भित्र फसेका हुन्। खानीमा बिहानैदेखि केही मजदुर फसेको घटनास्थल नजिकै रहेका एक घाइते मजदुरका आफन्तले बताए। खानीमा एक्कासी पानी भरिएर दुर्घटना भएको जनाइएको छ। उक्त कोइला खानी करिब ३ सय फिट गहिरो रहेको बताइएको छ। बीबीसी
"भूकम्पले सोलुखुम्बुमा दुई घर भत्किए, थप विवरण आउन बाँकी","सोलुखुम्बु : आज बिहान गएको भूकम्पका कारण सोलुखुम्बुको थुलुङ दुधकोशी गाउँपालिका र खुम्बु पासाङ ल्हामु गाउँपालिकामा दुईवटा घरमा क्षति पुगेको छ । बिहान ६:५० बजे गएको शक्तिशाली भूकम्पका कारण थुलुङ दुधकोशी ७ देउसा लुरुवा बस्ने ५० वर्षीय हर्कबहादुर खत्रीको दुई तले घरमा क्षति पुगेको प्रहरीले जनाएको छ । प्रहरी टोली प्रहरी चौकी मुक्लीबाट घटनास्थलमा खटिएको प्रहरी नायब उपरीक्षक द्वारिका प्रसाद घिमिरेले जानकारी दिए। । त्यस्तै खुम्बुपासाङ ल्हामु गाउँपालिका ५ हेलाजुङ बस्ने आङ ङिमा शेर्पाको ढुङ्गा, माटो र टिनको छानाको दुई तले घरमा पनि क्षति पुगेको जानकारी प्राप्त भएको प्रनाउ घिमिरेले बताए । उनका अनुसार इलाका प्रहरी कार्यालय थाम्बुचेबाट प्रमुख दीपक कट्वालको कमाण्डमा तीनजना प्रहरी टोली उद्दारमा खटिएको छ । भूकम्पका कारण जिल्लाका विभिन्न स्थानमा भएको क्षतिको थप विवरण भने आउन सकेको छैन । प्रहरी र स्थानीय प्रशासनले क्षतिको मूल्यांकन गरिरहेको छ । भूकम्पको केन्द्र विन्दु चीनको तिब्बत सोलुखुम्बु नजिक पर्ने भएकाले यहाँ भौतिक संरचनामा क्षति पुगेको हुनसक्ने आँकलन गरिएको छ । सोलुखुम्बुका बासिन्दाहरूलाई सुरक्षित रहन र आवश्यक भएमा प्रशासनसँग सम्पर्क गर्न आग्रह गरिएको छ । सम्भावित उद्धार तथा राहतका लागि प्रहरीसहित सबै संयन्त्र तयारी अवस्थामा राखिएको प्रमुख जिल्ला अधिकारी अनोजकुमार घिमिरेले बताए। बिहान नेपालचीन सिमानामा ७ म्याग्निच्युडको भूकम्प गएको थियो । राष्ट्रिय भूकम्प मापन केन्द्रका अनुसार भूकम्पको केन्द्रविन्दु चीनको दिङ्गे काउन्टीमा थियो ।"
"भूकम्पमा परी चीनमा मृत्यु हुनेको संख्या ५३ पुग्यो, नेपालमा पनि क्षति","काठमाडौं : बिहान गएको भूकम्पमा परी चीनमा मृत्यु हुनेको संख्या ५३ पुगेको छ। तिब्बतको क्षेत्रीय विपद् व्यवस्थापन मुख्यालयका अनुसार मंगलबार बिहान सिगात्से सहरको डिङ्ग्री काउन्टी,शिजाङ स्वायत्त क्षेत्रमा आएको भूकम्पका कारण ५३ जनाको मृत्यु भएको छ। उक्त भूकम्पमा परी हालसम्म ३८ जना घाइते भएका चीनियाँ समाचार एजेन्सी सिन्ह्वामा उल्लेख छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे कान्टी केन्द्रबिन्दु बनाएर ७ म्याग्निच्युडको भूकम्प गएको थियो। सिगात्सेबाट ३५ किलोमिटर टाढाको क्षेत्रमा केन्द्रबिन्दु बनाएर उक्त भूकम्प गएको हो । भूकप्पको धक्का चीन, नेपाल, बंगालादेश, भारत र भुटानमा पनि महसुस भएको अन्तर्राष्ट्रिय सञ्चारमाध्यमले जनाएका छन्। भूकम्पको प्रभाव नेपालमा पनि परेको छ। भूकम्पबाट मानवीय क्षति भएको एकिन नभए पनि भौतिक संरचनामा क्षति पुगेको विभिन्न जिल्लाबाट खबर प्राप्त भएको छ। भूकम्पका कारण सोलुखुम्बुमा दुईवटा घर भत्किएका छन् भने सिन्धुपाल्चोक भोटेकोसे गाउँपालिका ४ स्थित प्रहरी चौकी भवन चर्किएको छ। रामेछापमा एउटा गोठमा क्षति पुगेको छ। काठमाडौंको स्युचाटारस्थित घरको छतबाट हामफाल्दा एकजना घाइते भइ अस्पतालमा उपचारत रहेक प्रहरीले जनाएको छ। बाराको कलैया उपमहानगरपालिका वडा नम्बर १ देवकोटास्थित त्रिचन्द्र माविका कक्षा ७ र ८ मा पढ्ने ११ जना विद्यार्थी बेहोस भएको र उपचारपछि स्वास्थ्य अवस्था सामान्य भई उनीहरू डिस्चार्ज भइसकेको बारा प्रहरीले जनाएको छ।"
अन्तर्राष्ट्रिय पदक विजेता खेलाडीलाई प्रधानमन्त्री ओलीले दिए पुरस्कार,"काठमाडौं : प्रधानमन्त्री केपी शर्मा ओलीले अन्तर्राष्ट्रिय पदक विजेता खेलाडीलाई पुरस्कार प्रदान गरेका छन्। युवा तथा खेलकुद मन्त्रालयद्वारा आज प्रधानमन्त्री निवास, बालुवाटारमा आयोजित कार्यक्रममा ओलीले साफ महिला फुटबल, एसियाली कराँते र कावा बिच भलिबल खेलमा पदक विजेता खेलाडी, प्रशिक्षक र व्यवस्थापनकहरुलाई आज सम्मान र पुरस्कार प्रदान गरेका हुन्। नेपाल सरकार, मन्त्रिपरिषद्को गत मङ्सिर २८ गतेको निर्णयबमोजिम तोकिएको मापदण्डका आधारमा पुस्कार प्रदान गरिएको हो । प्रधानमन्त्री ओलीको निर्देशनपछि खेल क्षेत्रमा दिइने पुरस्कारमा कर छुट हुँदै आएको छ । गत कात्तिक १ गतेदेखि १४ गतेसम्म काठमाडौँमा भएको साफ वुमन च्याम्पियनसिप, फुटबलमा पदक विजेता अमृता जैसी, मुख्य प्रशिक्षक राजेन्द्र तामाङ र व्यवस्थापक वृन्दा देवानलगायत तथा चीनको हाइजाओमा गत असोज १ गतेदेखि ७ गतेसम्म भएको बीसौँ एसियाली कराँते च्याप्यियनसिफमा पदक विजेता एरिका गुरुङ, मुख्य प्रशिक्षक कुशल श्रेष्ठलगायतलाई पुरस्कार प्रदान गरिएको छ । यस्तै गत साउन १७ गतेदेखि २० गतेसम्म भूटानको थिम्पुमा भएको कावा बीच महिला तथा पुरुष भलिबल प्रतियोगितामा विजेता कमला पुन, मनिषकुमारी चौधरी, प्रशिक्षक रुपेशकुमार विष्टलाई पुरस्कार प्रदान गरियो । खेल क्षेबाट अन्तर्राष्ट्रिय जगतमा राष्ट्रको गौरव वृद्धिमा महत्वपूर्ण योगदान दिएकामा उहाँहरुलाई सम्मान र पुरस्कार प्रदान गरिएको हो । कार्यक्रममा प्रधानमन्त्री ओलीले विजेतालाई बधाई दिँदै हिम्मत लियो भने खेल जित्न सकिन्छ भन्ने उच्च मनोबल लिएर प्रतियोगितामा लाग्न आग्रह गर्दै खेलमा टिम स्पिरिट र कम्बिनेसन महत्वपूर्ण हुने बताए । उनले नेपाली खेलको सर्वत्र उन्नति र प्रगति होस् भन्ने आग्रह गर्दै त्यसका लागि लाग्न आग्रह गरे । युवा तथा खेलकुदमन्त्री तेजुलाल चौधरीले अन्तर्राष्ट्रिय प्रतियोगितामा विजेता भई पुरस्कार दिन बाँकी अन्य खेलाडीहरुको विवरण चाँडो पठाइदिन सम्बन्धित पक्षलाई आग्रह गर्दै आएको जानकारी दिए ।"
"शिक्षालय हुन्, ज्ञानालय होइनन्","धेरैको सामान्य बुझाइमा पर्यायवाचीजस्तै प्रतीत हुन्छन्, शिक्षा र ज्ञान। मभित्र विद्यालय तहको विद्यार्थी छँदादेखि नै यी दुई शब्दको साम्य र वैषम्यबारे जिज्ञासाको बीजारोपण भएको थियो। एकजना संस्कृतका प्रकाण्ड विद्वान् आचार्य गुरुसँग यसको खास उत्तरका लागि प्रश्न गरेको थिएँ, यी दुई शब्दका बीचमा तात्विक भिन्नता केही छ कि छैन भनेर। तर उहाँबाट चित्तबुझ्दो उत्तर पाउन सकेको थिइनँ त्यतिखेर। यसपछि पनि धेरै गुरुहरूसँग जिज्ञासा राखिरहें, उच्च शिक्षा ग्रहण गर्ने सिलसिलामा पनि। अभिधार्थमा उत्तर पाउँदैमा मेरो घैंटामा घाम लाग्ने कुरै थिएन। यो भोक वा तिर्खाबाट तृप्त हुन आफैंलाई गुरु मानेर धेरैपटक सोधें। वास्तवमा जिज्ञासाको चित्तबुझ्दो समाधान नपाउँदासम्म मनमा एक प्रकारको तनाव हुर्किरहँदो रहेछ। यही मभित्र मनमा हुर्किरहेको तनावको मुखरणका रूपमा यी शब्दहरू निबन्धन हुँदैछन् यहाँ केही अनुच्छेदहरूमा। शिक्षा र ज्ञान दुवै शब्दको मूलस्रोत हो भाषिक सम्प्रदायको भारोपेली परिवार। यो मैले भनेको होइनँ नि ! भाषाविज्ञानले यही तथ्यको उद्घाटन गर्दछ, यसलाई नै सत्य मान्दछ। भारोपेली परिवाररूपी वृक्षको मूल जराको शतम् शाखा हुँदै शब्दको व्युत्पत्तिगत दृष्टिले संस्कारबाट जन्मिएको भाषालाई संस्कृत भनिन्छ। भन्नेहरूले यसलाई देवभाषा पनि भनेका छन्। संसारकै सर्वप्राचीन भाषा पनि भनेका छन्। अझ तल झरेर भन्नेहरूले त बाहुन, क्षेत्रीहरूको भाषा पनि भन्ने गरेका छन्। यस्ता कतिपय भनाइमा सत्यताको आभास हुँदैन। तथ्यहीन कुतर्क पनि कतैकतै हो कि जस्ता लाग्छन्। जे होस्, संस्कृत प्राचीन भाषाहरूमा अति समृद्ध र वैज्ञानिक छ भन्ने कुरालाई नकार्न पटक्कै सकिँदैन। यो व्यवस्थित व्याकरण र समृद्ध साहित्य तथा वाङ्मयका विभिन्न शाखा प्रशाखामा विस्तारका दृष्टिले निकै सम्पन्न भाषा मानिन्छ। यहाँ यो प्रसंग किन उठाएको हुँ भने शिक्षा र ज्ञान यी दुवै यही समृद्ध भाषा संस्कृतको कोशीय गर्भबाट जन्मेका शब्द हुन्। देवनागरी लिपिको वर्णानुक्रममा ज्ञान ज अन्तर्गत र शिक्षा श अन्तर्गत लिपिबद्ध हुन्छन् शब्दकोशहरूमा। संस्कृतबाट अन्य अनेकौं आधुनिक आर्यभाषाहरूमा जस्तै नेपाली भाषामा पनि अविकृत रूपमा प्रचलनमा आएका हुनाले यी दुवै शब्दलाई हामीले तत्सम शब्दका वर्गमा राखेका हौं। सामान्यतः शिक्षाबाट सिक्नु र ज्ञानबाट जान्नु अर्थ द्योतन हुन्छ। अर्थात् शिक्षाले सिकाइ र ज्ञानले बोधलाई बुझाउँछ। नेपाली शब्द सागरमा शिक्षाको अर्थ कुनै विषयगत अर्ती, उपदेश वा तालिम भनेर दिइएको छ भने ज्ञानको अर्थ सामान्य वा विशेष भन्ने कुराको जानकारी भनिएको छ। यसरी हेर्दा यी दुवैमा समावेशात्मक अर्थ अन्तर्भूत छ भन्न सहजै सकिन्छ। तर पर्यायवाची हुन् कि होइनन् ? यहाँ यसै प्रश्नको उत्तर खोज्ने प्रयास हुँदै छ। खासमा शिक्षा बाह्य र ज्ञान आन्तरिक कुरा हो। शिक्षा सिकेर जान्ने कुरा हो भने ज्ञान जानेर व्यवहारमा उतार्ने कुरा हो। धूमपान स्वास्थ्यका लागि हानिकारक छ भनेर स्वास्थ्य शिक्षा शिक्षण गर्ने कुनै शिक्षकले कक्षामा पढाउनु शिक्षा दिनु हो। प्राप्त शिक्षा अनुसार ती शिक्षकले धूममान गर्न छाडेका छन् भने उनले ज्ञान पनि प्राप्त गरेका हुन्छन्। तर धूममान स्वास्थ्यका लागि हानिकारक छ भनेर पढाउने, तर स्वयंले भने धूमपान गर्छन् भने उनले शिक्षा त पाए तर ज्ञान पाएका छैनन्। शिक्षाले व्यक्तिलाई शिक्षित बनाउन सक्छ, तर ज्ञानी बन्न त ज्ञान चाहिन्छ। ससाना नानीबाबुलाई ज्ञानी बन्नू भन्छौं। यसबारे सुनेको रूपक छ, जुन मिथकीय रूपक महाभारतको कथासँग जोडिएको छ। जसमा छ : द्रोणाचार्यको गुरुकुलमा पाण्डव र कौरवहरू पढिरहेका हुन्छन्। द्रोणचार्यले उनीहरूलाई नैतिक शिक्षा पढाउने सिलसिलामा सत्यं वदः, धर्मं चरः, स्वाध्ययन मा प्रमदः, मातृ देवो भवः, पितृ देवो भवः, गुरुर्देवो भवः अतिथि देवो भवः यस्तै वाक्यहरू भएको पाठ पढाउँछन् र भोलिपल्ट कण्ठ गरेर सुनाउन भनेर मौखिक गृहकार्य दिन्छन्। यस्ता पाठ निकै सजिला भएकाले सबैजसोले सश्वर वाचन गरेर सुनाउँछन्। तर युधिष्ठिरले भने सुनाउन सक्तैनन्। अरूको पाठ निकै अगाडि पुगिसकेको हुन्छ। भाइहरू जान्नेभित्र पर्छन्। तर युधिष्ठिर नजान्ने, पाठ सुनाउन नसक्ने छात्रका रूपमा गनिन्छन्। एकदिन गुरु द्रोणाचार्यले उनलाई एकान्तमा लगेर सोध्छन्, युधिष्ठिर ! तिमी विवेकी छौ, भाइहरूको पाठ अगाडि बढिसक्यो, तिमी भने अझै पनि सुरुमै छौ, कारण के हो ? युधिष्ठिरले गम्भीर हुँदै उत्तर दिन्छन्, गुरुदेव ! भाइहरूले जस्तै आँखा चिम्लेर पाठ सुनाउन त म पनि सक्छु नि। सुन्नुहुन्छ ? तर, पाठबाट पाइने जुन ज्ञान हो त्यो प्राप्त गर्न नसक्तासम्म कण्ठस्थ सुनाउनुको कुनै औचित्य छैन। म तपाईंसँग शिक्षा पाउन मात्र होइन, ज्ञान प्राप्त गर्न चाहन्छु गुरुदेव ! तपाईंले जे जे पढाउनु भयो, ती ती कुरालाई व्यवहारमा जबसम्म उतार्न सक्तिनँ, तबसम्म मैले पाठ सुनाएर आफैंलाई धोका दिन चाहन्नँ। जबसम्म जीवनभर सधैं सत्य बोल्न सक्तिनँ, तबसम्म सत्यं वदः भनेर पाठ सुनाउनुको औचित्य पनि देख्तिनँ। युधिष्ठिरका कुरा सुनेर गुरु द्रोणाचार्य आश्चर्यचकित भए। उनले युधिष्ठिरको शिरमा हात राखेर भने युधिष्ठिर ! यद्यपि म तिम्रो गुरु हुँ, तर आज तिमीले मलाई ज्ञान दियौ। शिक्षा र ज्ञानको खास भिन्नताको बोध मलाई आज मात्रै भयो। गुरुका वचन सुनेर युधिष्ठिरले आफू धन्य भएको अनुबोध गरे। यही मिथकीय रूपक कतै पढे वा सुनेपछि मात्रै शिक्षा र ज्ञानको सही आर्थी भिन्नता बुझेको हुँ। अहिले पनि शब्दकोशीय अर्थले मलाई चित्त बुझाउँदैनन्। आज हाम्रा आधुनिक विश्वविद्यालय, विद्यालयहरूमा शिक्षा मात्र दिइन्छ, ज्ञान दिइन्न। यसर्थ यी शिक्षालय हुन्, ज्ञानालय होइनन्। प्राचीन कालका गुरुकुलहरू ज्ञानपीठका रूपमा प्रतिष्ठित थिए। त्यहाँबाट प्रज्ञाशील व्यक्तिहरू उत्पादित हुन्थे। यसर्थ प्राज्ञ कहलिन्थे। तर नेपालका सन्दर्भमा अहिले प्राज्ञ हुन ज्ञान चाहिँदैन, चाकरी गर्ने तरिका जाने हुन्छ। अल्पविद्या भए पनि नेताहरूलाई रिझाउन सके सजिलै प्राज्ञ बन्ने अवसर पाइन्छ। होइन त ? मलाई त हो जस्तो लाग्छ।"
सुनसहित विमानस्थलबाट एकजना पक्राउ,काठमाडौं :त्रिभुवन अन्तर्राष्ट्रिय विमानस्थलबाट भन्सार छली गरी लैजान लागेको करिब ६१ ग्राम तौल बराबरको सुनजस्तो देखिने धातुको ढिक्का १ थान र औंठी १ थानसहित एकजनालाई नियन्त्रणमा लिएको छ। चितवन भरतपुर महानगरपालिका१२ घर भएका २५ वर्षीय संजय तामाङलाई प्रहरीले पक्राउ गरेको हो। एयर इन्डियाको उडानद्वारा दोहाबाट काठमाडौं आएका उनलाई विमानस्थलको अन्तर्राष्ट्रिय उडानतर्फको आगमन टनेल गेटबाट उक्त धातुसहित फेला पारी प्रहरीले पक्राउ गरेको हो । उनलाई आवश्यक अनुसन्धान तथा कारवाहीका लागि त्रिभुवन विमानस्थल भन्सार कार्यालय गौचरमा बुझाइएको छ ।
"छैन कारागार, कैदीबन्दीलाई चितवन र परासी ओसारपसार","रमेश बस्ताकोटीनवलपुर : साविकको नवलपरासी जिल्लाबाट टुक्रिएको ९ वर्ष भइसक्दा पनि जिल्लामा कारागार कार्यालय स्थापना हुन नसक्दा यसले नवलपुरमा समस्या उत्पन्न भएको छ। जिल्लामा कारागार नहुँदा यहाँबाट कैदी बन्दीहरूलाई परासी या चितवन लैजान पर्ने बाध्यता छ। नेपालको संविधान, २०७२ जारी भएलगत्तै नयाँ जिल्लाका रूपमा स्थापना भएको ९ वर्ष बित्दासमेत जिल्लामा कारागार कार्यालय स्थापना हुन नसकेको हो। नवलपुरका प्रमुख जिल्ला अधिकारी अरुण पोखरेलले जिल्लामा कारागार नहुँदा ठूलो समस्या भएको बताए। उनले भने, कारागार कार्यालय नहुँदा कैदीबन्दीको ओसारपसारमा नै ठूलो समस्या छ, यसले राज्यको खर्चमा समेत वृद्धि भएको छ। पोखरेलले कैदी बन्दीलाई दिनहुँजसो परासी र चितवन लैजान र ल्याउन पर्ने बाध्यता रहेको बताए। सवारीसाधनको इन्धन खर्चलगायतका खर्चको समस्या छ, अर्को कुरा सुरक्षा चुनौती पनि उत्तिकै छ। यसले गर्दा त्यसको व्यवस्थापन सुरक्षा निकायको टाउको दुखाइको विषय बनेको छ, पोखरेलले भने। तीन महिनाअघि बसेको जिल्ला सुरक्षा समितिको बैठकले कारागार कार्यालय स्थापनाका लागि निर्णय गरेर केन्द्रीय कारागार व्यवस्थापन विभागमा पठाएको उनले बताए। हामीले सबै निर्णय गरेर लेखी पठाएका छौं, अहिलेसम्म कुनै खबर आएको छैन। उनले भने। पौडेलले कारागारको भवनलगायतका काम गर्नका लागि पनि कार्यालय आवश्यक भएको बताए। जिल्लामा जिल्ला प्रहरी, जिल्ला अदालत, सरकारी वकिलको कार्यालय, जिल्ला प्रशासनलगायतका कार्यालय स्थापना भए पनि अहिलेसम्म कारागार कार्यालय स्थापना हुन नसकेको हो। नवलपुरका प्रहरी प्रमुख प्रहरी उपरीक्षक यादव ढकालले जिल्लामा कारागार नहुँदा सबैभन्दा बढी समस्या प्रहरीलाई हुने गरेको बताए। कावासोतीबाट परासी या चितवन कैदीबन्दी लैजान र ल्याउन पर्ने बाध्यता छ, यसले गर्दा साधनस्रोत र जनशक्तिको अधिकतम प्रयोग हुँदा अन्य काममा पनि समस्या भएको छ, ढकालले भने। जिल्ला सदरमुकाममा नै कारागार हुने हो भने धेरै कुरा सहज हुने ढकालको भनाइ छ। कारागार यही हुँदा सेक्युरिटी थ्रेट कम हुन्छ, स्रोतसाधन र जनशक्तिको कम प्रयोग हुँदा त्यसलाई अन्यत्र काममा प्रयोग गर्न सकिन्छ। त्यसो हुँदा जिल्लाको सुरक्षा अवस्था मजबुद बनाउन सहयोग पुग्छ। ढकालको भनाइ छ। गृह मन्त्रालयअन्तर्गत केन्द्रीय कारागार व्यवस्थापन विभागका महानिर्देशक नारायण भट्टराईले नवलपुर जिल्लाबाट कारागार स्थापनाका लागि माग आए पनि त्यसबारेमा तत्काल नै केही निर्णय गर्न नसकिने बताए। उनले भने, जिल्लाबाट माग आएको छ, तर तत्काल केही गर्न सकिने अवस्था छैन, यसको लामो प्रक्रिया हुन्छ। समय लाग्छ। भट्टराईले जिल्लाबाट माग आए पनि संगठन तथा व्यवस्थापन सर्वेक्षण गरी त्यसको प्रतिवेदन स्वीकृत भएपछि मात्र काम अघि बढ्ने बताए। अर्थ, सामान्य प्रशाशन हुँदै मन्त्रिपरिषद्ले यसलाई स्वीकृत गर्नुपर्ने हुन्छ, त्यहाँँँ कारागार स्थापना गर्ने विषय प्रक्रियामा नै रहे पनि अहिलै नै देखिने गरी केही प्रगति भएको छैन, उनले भने। नेपाल बार एसोसिएसन नवलपुरका अध्यक्ष चेतप्रसाद डुम्रेले जिल्लामा कारागार नहुँदा न्यायको दृष्टिकोणले पनि कैदीबन्दीहरू समस्यामा परेको बताए। परासी र चितवनको कारागारमा गएर बस्नुपर्ने बाध्यता छ, जसले गर्दा उनीहरूले चाहेको बेलामा कानुनी परामर्श गर्न पाएका छैनन््। आफन्त भेट्न पाएका छैनन्। यो राम्रो पक्ष हैन , डुम्रेले भने। कारागार टाढा भएको र भनेको समयमा आउन नसक्दा इजलासमा बहस सुन्नसमेत कतिपय कैदीबन्दीले नपाएको उनले बताए। कारागार जिल्लामा अत्यन्तै आवश्यक छ, यसका लागि सम्बन्धित निकाय गम्भीर बन्नै पर्छ, अब ढिला भइसक्यो, उनले भने। नवलपुर जिल्लाको नमुना सदरमुकाम निर्माणस्थल भित्र नै कारागार निर्माण गर्ने तयारी भए पनि जिल्लामा अझैसम्म जिल्ला कारागार कार्यालय भने स्थापना नभएको हो। केन्द्रीय कारागार व्यवस्थापन विभागका प्रवक्ता अनोज भण्डारीका अनुसार नेपालमा हाल ७२ जिल्लामा ७५ वटा कारागार रहेका छन्। भक्तपुर, बारा, धनुषा, नवलपुर र पूर्वीरुकुममा भने हालसम्म कारागार छैनन्।"
भूकम्पमा परी तिब्बतमा कम्तिमा ३२ जनाको मृ्त्यु,"ल्हासा : आज बिहान गएको भूकम्पमा परेर चीनको तिब्बतमा कम्तिमा ३२ जनाको मृ्त्यु भएको छ। तिब्बतको क्षेत्रीय विपद् व्यवस्थापन मुख्यालयका अनुसार मंगलबार बिहान सिगात्से सहरको डिङ्ग्री काउन्टी, शिजाङ स्वायत्त क्षेत्रमा आएको भूकम्पका कारण ३२ जनाको मृत्यु भएको छ। उक्त भूकम्पमा परी हालसम्म ३८ जना घाइते भएका चीनिया समाचार एजेन्सी सिन्ह्वामा उल्लेख छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे कान्टी केन्द्रबिन्दु बनाएर ७ म्याग्निच्युडको भूकम्प गएको थियो। सिगात्सेबाट ३५ किलोमिटर टाढाको क्षेत्रमा केन्द्रबिन्दु बनाएर उक्त भूकम्प गएको हो । भूकप्पको धक्का चीन, नेपाल, बंगालादेश, भारत र भुटानमा पनि महसुस भएको अन्तर्राष्ट्रिय सञ्चारमाध्यमले जनाएका छन्। नेपालमा भने भूकम्पले के कति क्षति भयो भन्नेबारे विवरण हालसम्म प्राप्त भएको छैन।"
एमाले केन्द्रीय कमिटी बैठकको तेस्रो दिन : प्रतिवेदनमाथि केन्द्रीय सदस्यले सुझाव दिँदै,"काठमाडौं : नेपाल कम्युनिष्ट पार्टी (एमाले)को केन्द्रीय कमिटी बैठक तेस्रो दिन जारी रहेको छ। आइतबार प्रधानमन्त्री एवम् पार्टी अध्यक्ष केपी शर्मा ओली र महासचिव शंकर पोखरेलले पेश गरेको राजनीतिक र सांगठनिक प्रतिवेदनमाथि केन्द्रीय सदस्यले बोल्न बाँकी रहेपछि बैठक लम्बिएको हो। प्रतिवेदनमाथि छलफल गर्न केन्द्रीय सदस्यहरूलाई समूहगतरुपमा विभाजन नगरी बैठकमा पालैपालो बोल्न दिइएको छ। केन्द्रीय सदस्यले ३ मिनेटभित्र प्रतिवेदन र राजनीतिक विषयमा बुँदागत रुपमा सुझाव र धारणा राख्नेछन्। यसअघि प्रतिवेदनमाथि समूहगत छलफल हुने गरेको थियो। नेकपा एमाले संगठन विभाग सचिव माधव ढुंगेलले यस पटकको पार्टी केन्द्रीय कमिटी बैठकमा मैले बाल्न पाइनँ भन्ने भाष्यको अन्त्य भएको बताएका छन्। बैठकमा केन्द्रीय सदस्यहरूले खुलस्त रूपमा आफ्ना कुरा राख्न पाएको उनको भनाई छ। ढुङ्गेलले नेतृत्वको मौनता तोडी पार्टीमा बलियो आन्तरिक एकताको सन्देश प्रवाह गर्न बैठक सफल हुने विश्वास व्यक्त गरे । सरकारले गरेका महत्त्वपूर्ण कामको सूची तयार पारी पार्टीको सिङ्गो पङ्क्तिले बोक्ने प्रचार र प्रभावको अगुवाइ गर्ने संकल्प बैठकले गर्नुपर्ने उनले बताए। बैठकमा बोल्ने अधिकांश केन्द्रीय सदस्यले गुटबन्दी, अनुशासनहीनता र अवसरवादी चरित्र बढ्दै गएको गुनासो गरेका छन्। उनीहरूले माथिल्लो तहबाटै संरक्षण हुँदा पार्टीमा गुटबन्दी बढेको भन्दै गुटबन्दी अन्त्यका लागि नेतृत्वसँग आग्रह पनि गरेका छन्। माथिको गुटबन्दीले तलसम्म असर पारिरहेको उनीहरूको भनाइ छ। केन्द्रीय सदस्यहरूले धारणा राखेपछि महासचिव पोखरेल र प्रधानमन्त्री एवं अध्यक्ष ओलीले जवाफ दिने कार्यसूची छ। आजै बैठक समापन गर्ने एमालेको तयारी छ।"
सहकारीको रकम हिनामिना : रुकुमपश्चिममा सरकारको समेत करिब दुई करोड डुब्यो,"रुकुमपश्चिम : आठबिसकोट नगरपालिका ९ स्थित आठबिसकोट बचत तथा ऋण सहकारी संस्थाले बचतकर्ता र स्थानीय सरकारबाट लिएको कर्जा फिर्ता गर्न नसकेपछि सहकारीनै बन्द भएको छ । यो सहकारीले बचतकर्ताको करिब पाँच लाख र आठबिसकोट नगरपालिकालाई एक करोड ७२ लाख रुपैयाँ फिर्ता गर्न नसकेपछि बन्दको अवस्थामा पुगेको हो । सहकारीले बचत र कर्जा फिर्ता नगरेको भन्दै नगरपालिकाको न्यायिक समितिमा उजुरी परेपछि नगरपालिकाले छानबिन समिति गठन गरेको छ । वडा नम्बर १ का वडा अध्यक्ष देवबहादुर घर्तीको संयोजकत्वमा गठित छानबिन समितिले दैनिक तथा मासिक बचतकर्ता र नगरपालिकाबाट लिएको कर्जा फिर्ता गर्न नसकेको जनाएको छ । छानबिन समितिका संयोजक घर्तीका अनुसार सहकारीले नगरपालिकाबाट लिएको एक करोड ७२ लाख पाँच हजार रुपैयाँ फिर्ता गर्न नसकेको हो । शैक्षिक कर्जाका लागि लिएको एक करोड रुपैयाँ, घरेलु तथा साना उद्योगका लागि दिएको ३८ लाख ४० हजार र विपन्न नागरिकको शेयर लगानीको लागि लिएको ३३ लाख ६५ हजार रुपैयाँ फिर्ता गर्न नसकेको समितिको प्रतिवेदनमा उल्लेख छ । नगरपालिकाले सहकारीमा ६ सय ७३ जना विपन्न नागरिकको शेयर खरिदका लागि उक्त रकम दिएको थियो । सहकारीले एक व्यक्तिलाई पाँच हजारका दरले ५० कित्ता शेयर दिनेगरी उक्त कर्जा लिएको बुझिएको छ । बचत रकम पनि फिर्ता हुने संभावना न्यून सहकारीमा दैनिक र मासिक रुपमा बचत गरेका बचतकर्ताहरूको रकम समेत डुबेको छ । छानबिन समितिका अनुसार ६९ जना दैनिक बचतकर्ताको एक लाख ७५ हजार १ सय १५ रुपैयाँ र १ सय १० जना मासिक बचतकर्ताको ३ लाख ३ हजार ६१ रुपैयाँ फिर्ता गर्न सकेको छैन । आठबिसकोट नगरपालिकाको सहकारी ऐन, २०७४ बमोजिम दर्ता नम्बर ४३ मा २०७४ चैत्र १८ गते यो सहकारी दर्ता भएको थियो । सुरुमा १ सय १ जना मात्र शेयर सदस्य रहेको यस सहकारीमा हाल ९ सय ५६ जना शेयर सदस्य छन् । सहकारी सञ्चालक समितिका सचिव घनश्याम भण्डारीका अनुसार ऋण लिएकाहरूले साँवा तथा व्याज नदिँदा सहकारी बन्द हुने अवस्थामा पुगेको बताए । उनले ५० हजारदेखि माथि ऋण लिएका ३६ जना ऋणीले नियमानुसार रकम फिर्ता नगर्दा यो समस्या आएको बताए । उनका अनुसार ऋण असुलीका लागि पाँचपटक भन्दा बढी नै पत्राचार गरि सार्वजनिक सूचना समेत जारी गरिएको छ भने ऋण नतिर्नेहरूको विवरण जिल्ला प्रहरी कार्यालयमा पनि जानकारी गराइएको छ । अब धितो लिलाम गरेर भएपनि ऋण असुली गरिने उनको भनाइ छ । वडा नम्बर ५ का वडा अध्यक्ष समेत रहेका भण्डारीले १०२ औं नगर कार्यपालिका बैठकमा छानबिन समितिको प्रतिवेदन पेश भएको र असुल उपरका लागि न्यायिक समितिलाई जिम्मा दिइएको बताए । उनका अनुसार बचत र कर्जा रकम असुलीका लागि एक महिनााको भाका दिने र सो अवधिमा पनि ऋण तिर्न नसके कानुन बमोजिम कारवाहीसँगै असुलीउपरको प्रक्रिया सुरु गर्ने निर्णय गरिएको छ । देशभर सहकारी ठगी तथा बचत कर्ताको रकम अपचलन भइरहकेको अवस्थामा रुकुममा पनि यो समस्या देखिएको हो।"
माओवादी केन्द्रको केन्द्रीय समिति बैठक तेस्रो दिन जारी,"काठमाडौं : नेकपा (माओवादी केन्द्र)को केन्द्रीय समितिको बैठक तेस्रो दिन जारी रहेको छ। बैठकको सुरुमा अध्यक्ष प्रचण्डले संक्षिप्त धारणा राख्दै राजनीतिक प्रस्तावमा सबैको सर्वसम्मत धारणा आएकाले आज दिउँसो २ बजेसम्म प्रस्तावमाथि छलफल प्रक्रिया सकेर निर्णय प्रक्रियामा अघि बढ्ने जानकारी गराएका छन् । अध्यक्ष प्रचण्डले पेश गरेको सोही राजनीतिक प्रतिवेदनमाथि केन्द्रीय सदस्यहरूले आआफ्ना धारणा राख्ने क्रम जारी छ। माओवादी अध्यक्ष प्रचण्डले केन्द्रीय समिति बैठकमा काठमाडौं उपत्यका र मधेससहित देशैभरि पार्टीको जनाधार सुदृढीकरणका लागि जनताको सांस्कृतिक पहिचानदेखि जनजीवनका एजेन्डाका सवालहरू प्रस्तावका रूपमा पेस गरेको छ। उपाध्यक्ष तथा प्रवक्ता अग्निप्रसाद सापकोटाले अब पार्टी स्थास्थितिमा चल्न नसक्ने ठोकुवा गरे। उनले भने, पार्टी निर्माण, एकता र सुदृढीकरणसँगै पछाडि परेका समुदाय र वर्गको समानताका लागि काम गर्नुपर्छ। त्यसबारे बैठकमा जोडदार ढंगले कुरो उठिरहेको छ। सापकोटाले राजनीतिक दृष्टिकोणको स्पष्टतासहित माओवादी अघि बढ्नुको विकल्प नरहेको बताए। बैठक आजै सकिनेछ। बैठकमा ४ सय ९ पूर्ण केन्द्रीय सदस्य,२ सय ५ वैकल्पिक केन्द्रीय सदस्य, तीन आयोगबाट ७५ तथा सात भौगोलिक र तीन गैरभौगोलिक गरी १० प्रदेशका पदाधिकारी गरी १ सय २५ जना गरी ८ सय १४ जना सहभागी छन्।"
गेटामा आगामी असारदेखि एमबीबीएसको पढाइ सुरू हुनसक्छ : स्वास्थ्यमन्त्री पौडेल,"धनगढी : स्वास्थ्य तथा जनसंख्यामन्त्री प्रदिप पौडेलले कैलालीको गेटामा तीन सय शैयाको अस्पताल चलाएर आउँदो असारदेखि नै एमबीबीएसको पढाइ गर्न सकिने बताएका छन् । मन्त्रालयको कार्यक्रमका सिलसिलामा सोमबार धनगढी पुगेका मन्त्री पौडेलले मंगलबार बिहानै गेटा अस्पतालको निरीक्षणका क्रममा यस्तो बताएका हुन्। पछिल्लो समय सिंहदरबार पछि ठूलो लगानीमा गेटामा पूर्वाधार निर्माण भएका छन् । ७ अर्बका पूर्वाधार बनेपनि ती खाली छन् । त्यसैले चालु आर्थिक वर्षमा तीनसय शैयाको अस्पताल बनाएर आउँदो आर्थिक वर्षदेखि एमबीबीएसको पढाइ सुरू गर्न सकिन्छ,'उनले भने । चिकित्सा शिक्षाको अध्ययनका लागि तीन सय शैयाको अस्पताल कम्तीमा पनि तीन वर्ष चलेको हुनुपर्ने प्रावधान छ तर उनले मुलुकका ६ प्रदेशमा चिकित्सा शिक्षाको अध्ययन सुरू भइसकेको र सुदूरपश्चिममा अहिलेसम्म पनि चिकित्सा शिक्षाको पढाइ सुरू नभएकाले त्यसका लागि विशेष निर्णय गरेर भएपनि एमबीबीएसको पढाइ गर्न सकिने बताए । सुदूरपश्चिममा एमबीबीएसको पढाइ सुरु भएको छैन । ६ प्रदेशमा भइसक्यो, चिकित्सा शिक्षा आयोगले विशेष परिस्थिति भन्दै तीन सय शैयाको अस्पताल बन्ने वित्तिकै एमबीबीएसको पढाइ गर्न सकिने विशेष निर्णय गर्नसक्छ । मेरो प्रयास त्यसतर्फ रहेको छ,'उनले भने । उनले यस्तो निर्णयले सुदूरपश्चिमलाई पनि न्याय हुने र सरकारलाई पनि सबै प्रदेशमा एमबीबीएसको पढाइ भयो भनेर भन्न सकिने अवस्था आउने बताए । आफू मन्त्री हुनेवित्तिकै पार्टी सभापति शेरबहादुर देउवाले बोलाएर नै गेटामा अस्पताल र चिकित्सा शिक्षाको अध्यापनका लागि काम गर्नु भनेर निर्देशन दिएको पनि उनले स्मरण गराए । म मन्त्री हुने वित्तिकै मेरो पार्टी सभापतिले बोलाएर मेरो प्रदेशमा मात्र एमबीबीएसको पढाइ भएको छैन । गेटा र डडेल्धुरामा त्यो काम गर्नु भनेर निर्देशन गर्नु भएको थियो । म पार्टी सभापतिको निर्देशन अनुसार काममा खटिएको छु,'उनले भने । उनले मेडिकल विश्वविद्यालय बन्दैनन् भन्ने मानसिकता त्याग्न आग्रह समेत गरे । तीन सय शैयाको अस्पताल पनि चल्दै गर्छ । चिकित्सा शिक्षाको पढाइ पनि हुँदै गर्छ । मेडिकल विश्वविद्यालयको आफ्नो प्रक्रिया छ, त्यो पनि अघि बढ्दै गर्छ, 'उनले भने । उनले तीन सय ६ सय शैयाको अस्पताल चलेको ठाउँ, एमबीबीएस र एमडीको पढाइ भइरहेको ठाउँलाई विश्वविद्यालय बनाउन झन् सजिलो हुने भएकाले क्रमिक रुपमा हुने विकासमा शंका नगर्न आग्रह गरे । गेटामा बनेका पूर्वाधार संघीय शिक्षा तथा विज्ञान प्रविधि मन्त्रालयअन्तर्गत छन् । शिक्षाले अस्पतालका लागि मात्रै केही भवनहरूको भोगाधिकार संघीय स्वास्थ्य तथा जनसंख्या मन्त्रालयलाई दिएको छ । अहिले गेटामा सय शैया घोषणा भएपनि ५० शैयाको अस्पताल सञ्चालनमा छ । सेती प्रादेशीक अस्पतालमा दैनिक १४ सय बिरामीको घुइँचो भइरहेका बेला गेटामा जनशक्ति नभएका कारण दैनिक १५२० जना बिरामी मात्रै आउने गरेका छन् ।"
प्रचण्डको रणनीति : मधेस र काठमाडौंमा शक्ति आर्जन,"काठमाडौं : काठमाडौं र मधेस जोकोहीका लागि विशेष प्राथमिकतामा पर्छ। यहाँको शक्ति र सत्तामा राजनीतिक दल रहिरहन त मरिहत्ते नै गर्छन्। नगरून् पनि कसरी ? यी दुई ठाउँको उपस्थितले देश, विदेशसम्मै प्रभाव पर्छ। झन् राजनीतिक दल र नेताहरूका लागि मधेस र काठमाडौंं राजधानी सत्ता र शक्तिको अभ्यास गर्ने मुख्य थलो नै हो। तर, नेकपा माओवादी केन्द्र यी दुई भूगोलमा कमजोर मात्रै छैन, २०७९ को प्रतिनिधिसभाको चुनावमा शून्य भयो। यसले जनताले माओवादी कमजोर रहेको विश्लेषण गर्न थालेका छन्। माओवादीलाई जनस्तरमा विश्वास बटुल्नै कठिन परिरहेको छ। मधेस र राजधानीका जनतासँग माओवादी किन टाढा भयो ? अनेक कारण छन्। यसबारे प्रचण्डले सडकदेखि पार्टी बैठकसम्म स्वीकार गर्दै आएका छन्, हामी सत्तामा अलि बढी नै केन्द्रित हुँदा जनतासँगको सम्बन्ध टुट्यो। त्यसको प्रभाव काठमाडौंं र मधेसमा अलि बढी नै परेको भन्दै उनी स्पष्टीकरण दिँदै आएका छन्, अब जनताको दैलोमा गएर राम्रा कामको प्रचार गर्ने र कमजोरीलाई सुधार्नु पर्छ भन्ने हामीले निर्मम समीक्षा गरेका छौं। जारी बैठकमा प्रचण्डले यिनै वाक्यहरू फेरि दोहोयाएका छन्। तर, नेताहरूले प्रचण्डलाई कडा शब्दमा भन्दै आएका छन् र, फेरि बैठकमा भने, अब यसरी स्थास्थितिमा पार्टी चल्दैन। प्रचण्ड सचिन्नै पर्छ, नत्र पार्टी सकिन्छ। यसअघिका पार्टीको केन्द्रीय समितिका मौखिक प्रतिवेदन पेस गर्दै आएका प्रचण्डलाई यसपालिको बैठकमा भने करै लाग्यो राजनीतिक प्रतिवेदन पेस गर्न। त्यस प्रतिवेदनमा काठमाडौंं उपत्यका, तराईमधेससहित देशैभरिका एजेन्डालाई उनले उल्लेख गरेका छन्। प्रचण्डले पार्टी संगठन निर्माण र जनतासँगको सम्बन्ध बलियो बनाउनका लागि कार्यनीतिसहित बैठकमा पेस हुन बाध्य भए। सोमबार पत्रकारहरूसँग पार्टीका उपाध्यक्ष तथा प्रवक्ता अग्निप्रसाद सापकोटाले अब पार्टी स्थास्थितिमा चल्न नसक्ने ठोकुवा गरे। उनले भने, पार्टी निर्माण, एकता र सुदृढीकरणसँगै पछाडि परेका समुदाय र वर्गको समानताका लागि काम गर्नुपर्छ। त्यसबारे बैठकमा जोडदार ढंगले कुरो उठिरहेको छ। माओवादी अध्यक्ष प्रचण्डले केन्द्रीय समिति बैठकमा काठमाडौंं उपत्यका र मधेससहित देशैभरि पार्टीको जनाधार सुदृढीकरणका लागि जनताको सांस्कृतिक पहिचानदेखि जनजीवनका एजेन्डाका सवालहरू प्रस्तावका रूपमा पेस गरेको उपमहासचिव गिरिराजमणि पोखरेलले पार्टी निर्माण, देश विकास र जनपरिचालनका सवालमा नयाँ ढंगले जान खोजेको बताए। माओवादीले यसअघि नै हुलाकी राजमार्ग केन्द्रित तराईमधेस जनजागरण अभियान चलाउने निर्णय गरेका थिए। तर, प्रचण्डको व्यस्तता र तयारी नपुगेको भन्दै स्थगित गरिएको थियो। फागुन महिनाको सुरुवातबाट सञ्चालन हुने अभियानका लागि प्रचण्डले राजनीतिक प्रतिवेदनमा केही एजेन्डाहरू अघि राखेको केन्द्रीय सदस्य राजु खड्काले बताए। माओेवादी केन्द्रका उपमहासचिव गिरिराजमणि पोखरेलले संविधानसभा र संविधान निर्माणपछि माओवादी सक्यो भन्ने बनाएको भाष्यलाई जवाफ दिने गरी काम अघि बढाउने बताए। हामी अब केन्द्रीय समितिको बैठकबाट युटर्न हुन खोज्दै छौं। समाजवाद उन्मुख भएर माओवादीले कार्यनीति बनाउन लागेको उनले बताए। स्थानीय तहलाई नमुना बनाउने। भ्यालीको संरचना बदल्ने, जलवायु परिवर्तनका सवालदेखि महिला, मुस्लिम, उत्पीडित वर्ग, समुदायको सवाल, पहिचानका एजेन्डालाई नयाँ ढंगबाट लिएर जान्छौं, उनले भने, पार्टीमा पेस भएको प्रतिवेदन पास भएपछि त्यसलाई मुद्दाका रूपमा स्थापित गर्न लाग्छौं। यता पार्टीका उपाध्यक्ष अग्निप्रसाद सापकोटाले राजनीतिक दृष्टिकोणको स्पष्टतासहित माओवादी अघि बढ्नुको विकल्प नरहेको बताए। माओवादी नेता तथा कार्यकर्ताको जीवनशैली किताबको खुलापानाजस्तै पारदर्शी हुनुपर्छ। नैतिक चरित्र सबैको विश्वास जित्ने खालको हुनुपर्छ, बैठकमा कुरो उठेको छ, अध्यक्षसहित सबै नेता तथा कार्यकर्ता श्रम र उत्पादनमा जोडिनुपर्छ। कम्तीमा यो काममा अध्यक्ष महिनामा तीनपल्ट जोडिनु पर्छ। दण्डहिनताको अन्त्यसँगै पार्टीका विभागहरू प्रभावकारी बनाउनुपर्नेमा नेताहरू कुरा उठाएका छन्। उनले भने, पार्टी आन्दोलनलाई सडक र सदनसित जोड्नुपर्छ। सदनको हिउँदे अधिवेशन छिटो आह्वान गर्न दबाब दिने र अरू पार्टीसँग छलफल गर्नुपर्छ भन्ने मत बलियो छ। अभियानमा गएर मात्रै महाधिवेशन गर्ने अधिकांश नेताहरूको भनाइ रहेको उनले बताए। बैठकमा १८० जनाले बोल्नका लागि नाम टिपाएकोमा दोस्रो दिन ८० जनाले धारणा राखेका थिए। बैठक मंगलबार बिहान ११ बजेबाट फेरि सुरु हुनेछ। काठमाडौंं उपत्यकाका लागि एजेन्डा १ उपत्यकाको ऐतिहासिक पुरातात्विक संस्कृतिक महत्वको व्यक्तित्व, संस्था र सम्पदाहरूको सम्मान र जगेर्ना। २ व्यवस्थित सहरीकरण र बसोबास । ३ परम्परागत सम्पदा, संस्कृतिक धरोहर र संस्कृति रक्षासहितको विकास । ४ फोहोर व्यवस्थापन र पर्यावरणको रक्षा । ५ खानेपानी र ढल निकासको व्यवस्था । ६ बागमती सभ्यताको विकास । ७ उपत्यकाका मूलवासीमाथिको उत्पिडन । ८ सार्वजनिक यातायातको व्यवस्थापन । ९ नदी किनारका बस्तीहरूको व्यवस्थापन । १० सुकुम्बासी समस्या । ११ दैनिक सेवा प्रवाहको समस्या । १२ सुकुम्बासी एवं सामुदायिक गुठीहरूको समस्या । १३ हरियाली मनोरञ्जन पार्क तराईमधेसका लागि एजेन्डा १ चुरेको संरक्षण र सम्बर्द्धन। २ सिँचाइ व्यवस्थान। ३ खानेपानीको समस्या समाधान। ४ मधेसमा बसोबास गर्ने जातजातिको संस्कार, संस्कृति, भेषभूषा, परम्पराको संरक्षण र विकास। ६ मधेसी दलित, महिला, मुस्लिम, आदिवासी जनजाती, अल्पसंख्यकलाई पार्टीभित्र र बाहिर सर्वाधिक स्थान दिने। ५ सुकुम्बासी समस्याको समाधान। ६ मिटरब्याज पीडितलाई न्याय दिलाउने। ७ कृषि सहकारीमार्फत सामूहिक कृषि खेती। ८ किसानले उत्पादन गरेको कृषि उपजको सहज बजारीकरण। ९ असल किसान परिचयपत्र वितरण। १० नदी कटान, डुबानको समस्या समाधान।"
छिमेकबाट फैलिँदै ह्युमन मेटान्युमो भाइरस,"काठमाडौं : चीनबाट फैलिएको नयाँ भाइरस ह्युमन मेटान्युमोभाइरस (एचएमपीभी) को संक्रमण विस्तारले त्रास बढाएको छ। छिमेकी भारतमा तीन जना बालबालिकामा एचएमपीभी भाइरस संक्रमणको पुष्टि भएको छ। श्वासप्रश्वासबाट फैलने एचएमपीभी भाइरसको संक्रमणको तौरतरिका कोभिड१९सँग मिल्दोजुल्दो रहेको जनस्वास्थ्य विज्ञहरू बताउँछन्। संक्रमितले खोकी एवं हाँच्छ्यु गर्दा र संक्रमितसँग हात मिलाउने तथा लुगाफाटोको प्रयोगले एचएमपीभी भाइरस संक्रमण फैलिरहेको पाइएको छ। सरकारी तवरबाट पूर्वतयारीमा जुट्नका लागि पूर्वजनस्वास्थ्यविज्ञहरूले सुझाएका छन्। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीले विश्व स्वास्थ्य संगठन (डब्लूएचओ)ले सदस्य राष्ट्रहरूलाई भाइरस संक्रमणको जोखिमप्रति सचेत रहन आग्रह गरिसकेको छैन। यद्यपि, खुला सीमा र निर्वाध आवतजावतका कारण नेपाल पनि एचएमपीभी भाइरसको जोखिम रहेको स्वास्थ्य तथा जनसंख्या मन्त्रालयले जनाएको छ। छिमेकी मुलुकहरूका एचएमपीभी संक्रमण पुष्टि भइसकेको छ। हामी जोखिममा छौं, स्वास्थ्य मन्त्रालयका प्रवक्ता डाबुढाथोकी भन्छन्, ढिलोचाँडो नेपालभित्र पनि भाइरस देखिन सक्छ। भाइरसलाई फैलाउने कि नफैलाउने वा जटिल बन्न दिनेनदिने नेपाली जनतामै भर पर्छ। भारतमा कर्नाटक, गुजरात र बैंगलोरमा तीन जना बालबालिकामा संक्रमण पुष्टि भएको पाइएको छ। संक्रमितहरू विदेशमा यात्रा नगरेको पाइएको छ। यद्यपि, आन्द्र प्रदेश सरकार, कर्नाटक स्वास्थ्य विभागलगायतले प्रेस विज्ञप्ति जारी गर्दै कोभिड१९ जस्तै एक व्यक्तिबाट अर्कोमा सर्ने जोखिम रहे पनि आत्तिहाल्नु नपर्ने जनाएका छन्। चीनको विदेश मन्त्रालयका प्रवक्ता माओ निङले जाडो मौसममा श्वासप्रश्वासको संक्रमण उच्च भएको उल्लेख गर्दै चीनमा यात्रा कुनै जोखिम नरहेको जनाएका छन्। चीनमा पुस महिनाको पहिलो सातादेखि नै संक्रमण फैलन थालेको सञ्चारमाध्यमहरूले जनाएका छन्। बालबालिका, ज्येष्ठ नागरिक र कमजोर रोग प्रतिरोधात्मक क्षमता भएका व्यक्तिमा संक्रमण बढी पाइएको छ। कसरी फैलन्छ ? भाइरस सामान्यतया खोक्दा र हाछ्युँ गर्दा फैलिन्छ। यसबाहेक संक्रमित व्यक्तिलाई छोएपछि पनि यो भाइरस सर्ने गरेको पाइएको छ। भाइरस संक्रमण भएको ५ दिनभित्र लक्षण देखिने जनस्वास्थ्य विज्ञहरू बताउँछन्। एचएमपीभी भाइरस संक्रमितले हाँच्छ्यिुँ गर्दा होस् वा खोकी लाग्दा नजिकै रहेको व्यक्तिमा भाइरस संक्रमणको जोखिम हुने जनस्वास्थ्य विज्ञहरूको भनाइ छ। संक्रमितले छोएको कुनै वस्तुलाई छोएमा समेत अर्को व्यक्तिमा भाइरस संक्रमणको जोखिम हुन्छ। घरबाहिर निस्कँदा मास्क लगाउन जनस्वास्थ्य विज्ञहरूले आग्रह गरेका छन्। स्वास्थ्य मन्त्रालयका प्रवक्ता डा बुढाथोकी पनि सुरक्षात्मक उपाय अपनाउनुपर्ने सुझाव दिन्छन्। जनस्वास्थ्यको मापदण्ड पालना गरिरहनु पर्छ, डा बुढाथोकी भन्छन्, मास्क लगाएर हिँड्डुल गर्नुपयो। भीडभाडमा जानुभएन। डा बुढाथोकीका अनुसार, भाइरस संक्रमणको रोकथाम तथा नियन्त्रणको प्रभावकारी उपाय भनेको मास्कको उचित प्रयोग गर्ने, भौतिक दूरी कायम गर्ने र पटकपटक साबुन पानीले हातधुने नै हो। कस्तो हुन्छ लक्षण ? खोकी लागिरहेको वा ज्वरो आएका व्यक्तिमा एचएमपीभी भाइरसको संक्रमण भएको हुन सक्छ। डा बुढाथोकी भन्छन्, यो भाइरस आफैं आउँदैन। कतै न कतैबाट हाम्रै घरपरिवारका सदस्य, आफन्त वा साथीभाइले भाइरस लिएर आउने हो। संक्रमण फैलाउन सक्ने भएकाले पनि हामी सतर्क र सचेत हुन आवश्यक छ। यूएस सेन्टर फर डिजिज कन्ट्रोल एन्ड प्रिभेन्सन (सीडीसी) का अनुसार एचएमपीभीसँग सम्बन्धित सामान्य लक्षणहरूमा खोकी लाग्ने, ज्वरो, नाक बन्द हुने र सास फेर्न गाह्रो हुन्छ। यो भाइरसले बिरामीलाई निमोनिया र ब्रोन्कियोलाइटिस जस्ता गम्भीर रोगबाट पनि ग्रस्त पार्ने डा मरासिनी बताउँछन्। एचएमपीभी भाइरसविरुद्ध अहिलेसम्म कुनै खोप बनेको छैन। संक्रमितहरूले चिकित्सकको सल्लाहमा लक्षणका आधारमा औषधि उपचार गराइरहेका छन्। १० वर्षअघि नै थियो भाइरस स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, एक अनुसन्धानका क्रममा एचएमपीभी भाइरस यसअघि नै नेपालमा पाइएको पुष्टि भएको थियो। घाँटीबाट लिइएको स्वाब परीक्षणमा एचएमपीभी भाइरस पुष्टि भएको थियो। नेपालको सन्दर्भमा एचएमपीभी भाइरस नौलो होइन, डामरासिनी भन्छन्, अहिले फैलिरहेको एचएमपीभी भाइरसको प्रजाति के कस्तो हो ? त्यसमा अध्ययन अनुसन्धान जरुरी छ। सन् २०१४ मा एचएमपीभी भाइरसको एक प्रजाति नेपालमा रहेको पुष्टि भएको थियो। अहिले फैलिरहेको प्रजातिको विषयमा थप अनुसन्धान गर्नुपर्ने जनस्वास्थ्य विज्ञहरू बताउँछन्। बाहिर निस्कँदा मास्क लगाउनुपर्ने जीवनशैली बनाउनुपर्छ, जनस्वास्थ्य विज्ञ डा मरासिनी भन्छन्, सदाबहार रूपमा भौतिक दूरी कायम गर्नुपर्ने देखियो। साबुन पानीले मिचिमिची हात धुने बानी बसाल्नुपर्छ। सरकारले पनि सीमानाकाहरू र विमानस्थलहरूमा विशेष निगरानी गर्नुपर्ने जरुरी छ।"
गुटबन्दीविरुद्ध एमाले एकगठ,"काठमाडौं : एमालेको केन्द्रीय कमिटी बैठकमा पार्टीमा गुटबन्दी झाँगिदै गएकोमा चिन्ता व्यक्त गरिएको छ। दुई दिनदेखि जारी बैठकमा बोल्ने अधिकांश केन्द्रीय सदस्यले गुटबन्दी, अनुशासनहीनता र अवसरवादी चरित्र बढ्दै गएको गुनासो गरेका छन्। उनीहरूले माथिल्लो तहबाटै संरक्षण हुँदा पार्टीमा गुटबन्दी बढेको भन्दै गुटबन्दी अन्त्यका लागि नेतृत्वसँग आग्रह पनि गरेका छन्। माथिको गुटबन्दीले तलसम्म असर पारिरहेको उनीहरूको भनाइ छ। गुटबन्दी बढ्दै गएको छ,तर यसो हुनुमा माथिल्लो तह नै जिम्मेवार छ, माथिबाट संरक्षण नहुने हो भने गुटबन्दी आफैं नियन्त्रणमा आउँछ, तलकालाई गुटबन्दी गर्ने के आँट हुन्छ र, एक पोलिटब्युरो सदस्यले भने। उनीहरूले सरकारले जनतासम्म प्रभाव पार्ने गरी काम गर्नुपर्ने सुझाव पनि दिएका छन्। अहिले पनि केही राम्रा काम भएका छन्, तर यो पर्याप्त छैन, अझ जनप्रिय र लोकप्रिय काम सरकारले गर्नुपर्छ, तब मात्रै पार्टीलाई साख उठ्छ, अधिकांश केन्द्रीय सदस्यले बैठकमा भने। एमालेका पोलिटब्युरो सदस्य विशाल भट्टराईले गुटबन्दी, सरकारका काम कारबाही, भीम रावल लगायतलाई भएको कारबाहीको विषयमा अधिकांश केन्द्रीय सदस्यले धारणा राखेको जानकारी दिए। अधिकांशले पूर्वउपाध्यक्ष रावल माथिको कारबाहीलाई जायज भनेका छन्। केहीले भने अहिलेको अवस्थामा रावल माथि कारबाही नगरेको भए हुने धारणा पनि राखेका छन्। अधिकांशले पार्टीमा अराजकता सह्य नहुने भन्दै रावलमाथि कारबाहीको समर्थन गरेका छन्। उता स्थायी समिति सदस्य विन्दा पाण्डे र केन्द्रीय सदस्य उषाकिरण तिम्सिनाको कारबाही भने फिर्ता गर्न अधिकांशले माग गरेको छन्। रावललाई पार्टीबाटै निष्कासन गरिएको छ भने पाण्डे र तिम्सिनालाई ६ महिना लागि निलम्बन गरिएको छ। उनीहरूमाथिको कारबाहीले भने केन्द्रीय कमिटीले आइतबार नै अनुमोदन गरिसकेको छ। पार्टी अध्यक्ष एवं प्रधानमन्त्री केपी शर्मा ओलीद्वारा प्रस्तुत राजनीतिक प्रतिवेदनमा समग्र विषय समेटिएको छ। यो विषयलाई प्रशिक्षणको विषय बनाएर तलसम्म लानुपर्छ। यो बैठकमा उठेको साझा हो। केन्द्रीय सदस्य निरज आचार्यले बैठक बोल्नेले आफ्नो कार्यक्षेत्र, त्यहाँका समस्या राखेको जानकारी दिए। प्रायः सबैले कार्यक्षेत्र र त्यहाँ समस्याको विषय उठाउनुभयो, उनले भने। अहिलेका अधिकारलाई बलियो बनाउने गरी संविधान संशोधन गर्नसमेत उनीहरूले सुझाव दिएको दिएका छन्। केन्द्रीय कमिटीका सदस्यहरूले आफ्नो विचार राख्नेक्रममा सरकारलाई प्रभावकारी र परिणाममुखी बनाउन, सुशासन र सेवाप्रवाहमा जोड दिन सुझाव दिएका छन्। त्यसैगरी पार्टीलाई प्रभावकारी, जनआधारित बनाउन सबै नेताहरूलाई पार्टी काममा केन्द्रित गर्नुपर्ने, कार्यकर्ता र जनताका गुनासोहरूलाई सम्बन्धित ठाउँमै गएर सुन्न, समाधान गर्न विशेष जोड दिएका छन्। नेताहरूले स्थानीय तह उपनिर्वाचनको परिणामलाई ध्यानमा राखेर संगठन सुदृढीकरण गर्नुपर्ने बताएका हुन्। दोस्रो दिन ९८ केन्द्रीय सदस्य र पोलिटब्युरो सदस्यले आफ्नो विचार राखेको छ। प्रत्येक केन्द्रीय सदस्यलाई तीन मिनेट विचार राख्ने अवसर दिइएको छ। गण्डकीबाट कृष्णबहादुर केसी, डा सूर्य पाठक, मनोहर पौडेल, पदम गिरी, जमिन्द्रमान घले, नवराज शर्मा, नरदेवी पुन, राजीव पहारी, भगवती न्यौपाने, गोविन्दबहादुर नेपाली, मञ्जु चालिसे, सीमा क्षेत्री, कृष्ण पौडेल र कृष्ण थापा बोलेका छन्। यसैगरी बागमतीबाट निर्मल भट्टराई, कृष्णभक्त पोखरेल, धर्मदत्त देवकोटा, कपिलदेव पोखरेल, रुपनारायण श्रेष्ठ, जेएन थपलिया, बाबुराम थापा, नारायण सिलवाल, पेम्बा लामा, खेम लोहनी, गीता कार्की, सरिता न्यौपाने, सोम मि श्र, पार्वती रावल, नवीना लामा, रचना खड्का, कैलाश ढुंगेल, भारती पाठक, डा पे्रम दंगाल, माधव ढुंगेल, टंक कार्की, शर्मिला कार्की र गोविन्द दुलालले कुरा राखेका छन्। यसैगरी मधेस प्रदेशबाट दिवाकर देवकोटा, गंगा यादव, रामरति राम, रामऔतार यादव, प्रम हजारा, अरविन्द सिंह, कुन्दन कुसवाह, अजय गुप्ता, सरिता गिरी यादव, चन्द्रेश्वर मण्डल र सञ्जीवकुमार झाले बोलेका छन्। राय राख्नेमा कोशी प्रदेशबाट भगवती चौधरी, खगेन्द्र राई, युवराज बास्कोटा, रामलाल साह, टंक आब्बोहाङ, लक्ष्मी गौतम, किशोर अधिकारी, अइन्द्रसुन्दर नेम्वाब, राम राना, पर्शुराम अधिकारी, उषाकला राई, जगदीश कुशियत, घनश्याम खतिवडा, मञ्जु भण्डारी, श्रीप्रसाद जबेगू र अम्बिका थापा छन्। त्यसैगरी विभिन्न कार्यक्षेत्रबाट हरदेव जोशी, लालबहादुर थापा, आशा विक, रञ्जना सरकार, सीता गिरी ओली, ममता गिरी, रमेश पौडेल, बिना श्रेष्ठ, सीता लामा, पे्रमकुमार पराजुली, सरस्वती बस्नेत, कल्पना थापा, इन्द्र भण्डारी, श्यामकुमार बस्नेत, राजेन्द्रसिं रावल, निरुदेवी पाल, नारदमुनि राना, गणेश ठगुन्ना र भैरवसुन्दर श्रेष्ठ छन् । केन्द्रीय सदस्यहरूले बोल्ने क्रम जारी रहेको प्रचार विभाग प्रमुख राजेन्द्र गौतमले जानकारी दिए । पोलिट्ब्युरो र स्थायी कमिटीका सदस्यले आफ्नो राय राख्न बाँकी छ।"
"चीनको तिब्बत केन्द्रबिन्दु भएर ७ म्याग्निच्युडको भूकम्प, नेपालमा पनि धक्का","काठमाडौं : चीननेपाल सीमानालाई केन्द्रविन्दु बनाएर मंगलबार बिहान ठूलो भूकम्प गएको छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे कान्टीमा ७ म्याग्निच्युडको केन्द्रबिन्दु भएर भूकम्प गएको हो। सिगात्सेबाट ३५ किलोमिटर टाढाको क्षेत्रमा केन्द्रबिन्दु बनाएर उक्त भूकम्प गएको हो । भूकप्पको धक्का चीन,नेपाल, बंगालादेश, भारत र भुटानमा पनि महसुस भएको अन्तर्राष्टिय सञ्चारमाध्यमले जनाएका छन्। भूकम्पले काठमाडौं उपत्यका लगायतका जिल्लामा धक्का दिएको थियो। भूकम्पले ठूलो क्षति नभए पनि मानिसहरूमा त्रास उत्पन्न गराएको थियो। बिहानै शक्तिशाली भूकम्पको आएपछि मानिसहरु घर बाहिर निस्किएका थिए भने सडकमा सवारी रोकिएका थिए। भूकम्पले के कति क्षति भयो भन्नेबारे विवरण हालसम्म प्राप्त भएको छैन।"
"विद्यार्थीको प्रतिभा उजागर, एन हबको परिकल्पना","काठमाडौं : सन् २०१४ तिर काठमाडौंको त्रिचन्द्र क्याम्पसमा स्नातक तह पढ्दै गरेका दिलीप भट्टराईले त्यसै वर्ष सुर्खेतमा अन्तर्राष्ट्रिय सम्बन्ध (इन्टरनेसनल रिलेसन) बारे पढ्ने मौका पाएँ। त्यहाँ उनले २०१५ का सीएनएन हिरो म्यागी डोएनले सञ्चालन गरिरहेको स्कुल कोपिला भ्याली स्कुल र सीएनएन हिरो २०१५ को क्याम्पियनमा काम गर्ने मौका पाए। डोएनले त्यहाँ कर्णालीका निम्न आयस्तर भएका परिवारको बालबालिकालाई निःशुल्क शिक्षा दिने र नेपालको शिक्षा प्रणालीमा भएको कमजोरीबारे अध्यन गरिरहेकी थिइन्। त्यहाँ काम गर्दा दिलीपले डोएनका कामलाई सूक्ष्म तरिकाले नियालिरहेका थिए। नेपालमा शिक्षाको अवस्था, कमी, कमजोरी सुधार गर्नुपर्ने पक्ष, कसको तर्फबाट के गर्नुपर्ने र अन्य आदिबारे ज्ञान लिए। हुन त उनी सन् २०१४ देखि नै विभिन्न विश्वविद्यालयमार्फत शिक्षा क्षेत्रमा भएको कमजोरी र विद्यार्थीको प्रतिभालाई उजागर गर्न लागेका थिए। तर जब उनले म्यागी डोएनको क्याम्पियनमा काम गर्ने मौका पाए, उनले आफूमा शिक्षाप्रति भएको धारणालाई परिवर्तन गर्ने मात्रै होइन, नेपालको शिक्षा प्रणाली नै परिवर्तन गर्नुपर्छ भन्ने बुझे। त्यसयता उनी विभिन्न शैक्षिक संस्थाहरूसँग जोडिएर विद्यार्थीको प्रतिभालाई उजागर गर्न एन हबको परिकल्पनालाई लिएर स्थापना गर्न लागि परिरहेका छन्। के हो एन हब ? सामान्य भाषामा भन्ने हो भने एन हब विद्यार्थीको दिमागलाई वृद्धि र विकास गराउने ठाउँ हो। मतलब अनुभव (एक्सपिरियन्स) गर्ने ठाउँ। विद्यार्थीको दिमागमा भएका आइडियालाई विकास गर्ने ठाउँ। जहाँ विद्यार्थीका ब्लक भएका माइन्डसेटलार्ई प्रतिभा चिनाएर उजागर गर्ने मौका दिइन्छ। नेपालको सन्दर्भमा हेर्ने हो भने विश्वविद्यालयको नेतृत्व तहदेखि लिएर पोलिसी मेकिङसम्मै समस्याहरू छन्। विद्यार्थीहरू अभावै अभावमा माध्यमिक तहको अध्ययन सकेर बिदेसिरहेका छन्। यसले देशको अर्थतन्त्रमा मात्रै नभई देशको शिक्षा क्षेत्रमा समेत ठूलो प्रश्न चिह्न खडा गरेको छ। जहाँ विद्यार्थी पढाउने शिक्षक, संघसंस्था र शिक्षाप्रति भएको धारणा सबैलाई कमजोर साबित गरिदिएको छ। विद्यार्थीले के गर्न रुचाउँछन्, के गर्दा उनीहरूले लाइफ स्किलबारे सिक्छन्। उनीहरूको धारणा के छ, उनीहरूलाई समाजसँग कसरी कनेक्ट गर्न सकिन्छ र उद्यमी कसरी बनाउन सकिन्छ भन्ने नै एन हबको मुख्य उद्देश्य रहेको एन हबका संस्थापक दिलीप बताउँछन्। हाम्रो शिक्षामा भएको अभाव कमजोरीहरूका विद्यार्थीका माइन्डसेटहरू ब्लक भएको छ, उनीहरूको सोच्न सक्ने क्षमतालाई उजागर गर्ने ठाउँ नै पाएका छैन। धेरै कमी कमजोरीका कारण माइन्ड ब्लक छन्। पढ्न त सबैले पढछन् तर पढेर केही शिप गर्न सक्यो भन्यो पढेको जस्तो भइन्छ। त्यसैले उनीहरूको आइडियालाई देखाउने मौका दिएर विद्यार्थीलाई कसरी उद्यमी बनाउने भन्ने नै यसको मुख्य उद्देश्य हो। नेपालकोे शैक्षिक स्तर हेर्ने हो भने विद्यार्थीहरूलाई किताबका सौद्धान्तिक कुराहरू मात्रै पढाइन्छ, जसले विद्यार्थीमा एक खालको धारणा त बनाइदिन्छ, तर उनीहरूले त्यही धारणालाई व्यवहारमा उतार्न भने सकिरहेका हुँदैनन्। मतलब उनीहरूलाई यो भित्र समस्या छ भन्ने त थाहा छ तर, के कुराले समस्या बनाएको छ या भइरहेको छ भन्ने पहिचान गर्न सकिएको अवस्था भने छैन। यसले के देखाउँछ भने विद्यार्थीलाई सोच्न सक्ने वातावरण अथवा दिमागलाई चलायमान बनाउन नै सिकाएकै छैनौं। जहाँ नेपाली शिक्षा प्रणाली चुकेको प्रस्टै देखिन्छ। दिलीपले म्यागी डोएनको स्कुलमा देखेका कुरा नै उनको दिमागमा विद्यालय भनेको यस्तो हुनुपर्छ भनेर बसिदियो। जहाँ दिलीपले विद्यार्थीहरू एक्टिभ वातावरणमा रिसर्च गर्नेदेखि लिएर आफूले खाएका भाँडा आफैँ माझने, ठूलालाई कसरी सम्मान गर्ने र उनीहरूलाई दिने टेनिङहरू सम्म फरक अनुभूति पाएका थिए। जब उनले यो सब देखे सरकारी विद्यालय यसै गरी चल्नुपर्छ भन्ने मान्यता उनमा आयो। उनी विद्यार्थीहरूलाई किताबीको ज्ञानको कुरामात्रै नभई कुनै पनि समस्यालाई पहिचान गर्दै त्यो समस्याको समाधान गरेर त्यसबाट बिजनेस गर्नका लागि के प्रोसेस छ र आफूमा के समस्या छ, किन समस्या भएको छ भनेर पहिचान गराउन सक्नुपर्ने विषयमा लाग्नुपर्ने बताउँछन्। यसैक्रममा दिलीपले शिक्षा क्षेत्र सुधारका लागि मध्यपश्चिम विश्वविद्यालय, लुम्बिनी विश्वविद्यालय बीपी कोइराला स्वास्थ्य विज्ञान प्रतिष्ठान प्रदेश सरकार, नेपाल संस्कृत विश्वविद्यालयलगायत विश्वका विभिन्न देशमा गएर काम गर्नेसमेत गरे। भारतमा छँदा उनको मेन्टर थिए, थोमस जर्ज जसबाट उनले शिक्षाबारे धेरै सिक्ने र बुझ्न पाए। जहाँ उनले ग्राहकको चाहना, कस्टमरलाई के दिनुपर्ने रहेछ भन्ने बुझेँ। यसरी उनले भारतमा उद्यमी हुने माइन्डसेट सिके। र विदेशको विभिन्न कार्यक्रमहरूमा ट्रेनिङ वर्कसपहरूमा भाग लिने मौका पाए। जुन वर्कसपमा भारतभरिकै उद्यमीलाई राखेर आफू नेपालबाट आएको नेपालमा पनि केही गर्न सकिन्छ भनेर लागी परिरहन्थे। उनी भन्छन्, जब म भारतको विभिन्न सहरका वर्कसपमा हुन्थे ती भारतभरका उद्योगीको अघि आफूले पनि केही गर्न सकेमा नेपालले पनि गर्न सक्छ है भनेर चिनाउन लागि परिरहन्थे। यस्तै १२ वर्षदेखि शैक्षिक क्षेत्रमा काम गर्दै आएका प्रदीप पराजुली पम्परागत शैलीको पढाइले मात्रै नहुने सोचमा ढुक्क थिए। त्यसैले उनले स्नातक तहमा छँदा दुईवटा भेन्चर सुरु गरिसकेको थिए, तर त्यो समयमा गरेको काम ठीक छ कि छैन, पछि रिजल्ट राम्रो निकाल्छ या निकाल्दैन उनलाई केही थाहा थिएन, उनलाई खाली कर्पोरेट ओडका लागि मात्रै गरिन्छ भन्ने थाहा थियो। अन्टरप्रेनरसिपको कुनै अवधारणा नै थिएन। जब उनलाई पुराना परम्परागत शैलीको पढाइले मात्रै हुँदैन भन्ने भान भयो, उनले त्यही बीचमा कलेजहरूमा काम गर्न थाले। जुन कलेजमा काम गरे पनि त्यो अन्टरप्रेनरसिप इकोसस्टमलाई क्रिएट गर्ने प्रयास पनि गरे। जहाँ इनोभेसन सेन्टर बनाउने आइडिया पिचिङ गर्ने इन्टरनेसनल प्रोग्राम लिएर जाने आदि गरे। अहिलेको समयमा कुनै पनि काम गर्नलाई क्रियटिभ हुन जरुरी छ। सबै कुरा सिस्टममा रहेर हेर्न समेत जरुरी छ तर सबैजनामा क्रियटिभ बन्नेभन्दा कपीपेस्टतिर दौडिएकाले समस्या भएको उनी बताउँछन्। हामी जति क्रियटिभ हुन्छौँ, त्यति नै अघि बढ्दै जान्छौँ। तर २०२० पछि यति परिवर्तन भएको छ सिनारियो नै चेन्ज बनिसकेको छ। तर हामी अहिले पनि अरुले के गर्छ, त्यही कुरामा अल्झेर बसिरहेको छौँ, मतलब अरुले जे गर्छ त्यही कपी पेस्ट गरेर आफूले पनि त्यही गछौँ। त्यसैले हामी क्रियटिभ होइन झन् समस्या बनाइदिन्छ। उनले भने। यस्तै उनी इनोभेसन सेन्टरमा आफू फेल हुन्छु कि मेरो आइडियाले काम गर्दैन कि भनेर डराउनु नपर्ने र राज्यले समेत संरक्षण गर्नुपर्ने बताउँछन्। उनी भन्छन्, फेल हुन्छ कि अथवा के हुन्छ भनेर डराउनु पर्दैन आइडियाज हो। टेस्ट गर्ने हो बजारमा युज गर्ने हो चित्त बुझेन भने फेरि हुन्छ फेरि अर्को आइडियाज आउँछ काम गर्ने हो त्यो चिज कन्टिनस्ली भइराख्यो भने त्यो आइडियामा हुने कुरा पनि सुधार आउँछ त्यो प्रोडक्टमा निखार आउँदै जान्छ र अल्टिमेटली टेस्ट हुँदा र यसको सहजीकरण राष्ट्रले पनि गर्नुपर्छ एउटा एजुकेसन इन्स्टिच्युटले पनि गर्नुपर्छ टेलिभिजनले गर्नुपर्छ सबैले गर्नुपर्छ र नयाँ आइडियाजहरूलाई जोगाउनुपर्छ। यस्तै रौतहटका प्रिन्स कर्ण पनि नेपाली शिक्षामा भएको खाडललाई पूर्न चाहन्थे। रौतहट, पूर्वी तराई र काठमाडौंमा अध्ययन गरेका उनले तिनै ठाउँको शैक्षिक अवस्थालाई नियालेका थिए। उनले तराई र काठमाडौंको शैक्षिक अवस्थामा जमिन आसमानको फरक पाए। उनले आफैँले पढ्दा पनि त्यो कुराहरूको महसुुस त गरेका थिए तर, ठाउँ र सुविधाका हिसाबले उनले सहरका विद्याथीले जस्तो वातावरणमा अध्ययान गर्न पाएका थिएनन्। उनी भन्छन्, तराईमा त्यो बेलामा मात्रै होइन, अहिले पनि त्यस्तै छ। अध्ययनको लागि धेरै कुराको अभाव छ। त्यसैले होला एउटा विद्यार्थी विषय पढ्छ, टिचरको क्वालिफिकेसन त्यति नै हुन्छ तर सोच्न सक्ने क्षमता सहरका विद्यार्थीमा बढी हुन्छ किनभने, तराईमा त्यो विद्यार्थीले स्लेबस मात्रै पढ्न पाउँदा सरहको विद्यार्थीले धेरै जान्ने बनेको हुन्छ। नेपालको कन्टेक्स्टमा ठाउँले पनि म्याटर गर्दो रहेछ कुन स्कुलको कुन ठाउँको विद्यार्थीले के पाइरहेको छ सिलेबसको बाहेक अरुको कुरा के पाइरहेको छ बाहिरको विद्यार्थीले के पाइरहेको छ नेपालभित्र नै यसको एकदमै ठूलो समस्या रहेको छ। उनले भने। यस्तै उनी अन्टरप्रेनरसिपको अथवा इनोभेसनको र टेक्नोलोजीले उनीहरू दिमाग कतिको खुलेको छ कतिको लिट्रेसी छ र कतिको अवेरनेस छ भन्ने कुराहरू अन्टरप्रेनरले सानै लेभलबाट सिकाउने हुँदा नेपालमा विद्यालयस्तरबाटै यसबारे पढाइनुपर्ने बारे जोड दिन्छन्। नेपालमा किन आवश्यक इनोभेसन सेन्टर ? नेपाल एक भूपरिवेष्ठित राष्ट्र हो। जसकारण समयसमयमा समस्याहरू आई परिरहन्छन्। भोलि के हुन्छ के थाहा सबै कुराको आवश्यक पर्छ। भोलिको लागि चाहिने कुराको क्रिएटिभ तरिकाले आविष्कार गर्न सकियोस्। र विद्याथीहरूले आफूले पढेको कुरालाई इप्लिमेन्ट गर्नका साथै यो चिजले सफलता प्राप्त गर्न सक्छ सक्दैन त्यसका लागि आवश्यक छ। यस्तै विद्यार्थीमा ओभरलोड कम गर्न, बिजनेस गर्न नयाँ आइडिया ल्याउनको लागि इनोभेसन सेन्टर आवश्यक भएको प्रणय बताउँछन्। विभिन्न ठाउँमा इनोभेसन सेन्टरहरू हुँदा विद्यार्थीलाई ओभरलोड हुँदैन। चाहेँ त्यो स्कुल कलेजको फिमा गएर होस् या न्यु आइडियाको खोजीमा त्यही सेन्टरमा आएका आइडिआ माथि काम गर्न सकिन्छ। विभिन्न देशसँग मिलेर काम गर्दै एन हब एन हब एक इनोभेसन सेन्टर हो, जहाँ हरेक दिन नयाँ आइडियाले जन्म लिएर त्यसमाथि काम भइरहेको हुन्छ। देशमा एउटा स्टार्टअपको ल्याउनको विभिन्न वर्कसपहरू ट्रेनिङहरू दिने, देशमा अथवा विदेशमा आफ्नो बिजनेस आइडियाहरू पिच गर्ने इभेन्टहरूमा इभेन्ट प्रोभाइड गर्न बेल्जियमको एउटा कम्पनीसँग स्टार्टअप कम्पनीसँग होमवर्क गर्दैछ। जसले नेपालमा इन्टरनेसनलाइजेसन गर्नुको लागि वर्क गर्दैछ। अरुको देशमा अथवा होल युरोपभरि नै जति पनि स्टार्टअपहरू छन् फिनल्यान्ड यताउति अरू देशका स्टार्टअप इभेन्टहरू छन् त्यसमा नेपाली स्टार्टअपहरूलाई बिजनेस गरी प्राथमिकताका साथ एक्सेस दिन एन हबले काम गरिरहेको छ। के गरिरहेको छ एन हबले ? हाल एन हबले स्टार्टअप नेपाल अभियानसहित अघि बढेको छ। हरेक प्रदेशको आआफ्नो स्टार्टअपहरू बनाएर आफ्नो जागृति यात्रा भनेर अन्टरप्रेनरसिपको एउटा यात्रा गरिरहको छ। जहाँ उद्यमी र उद्यमीलाई मेन्टरसिप दिने व्यक्ति र सँगसँगै आआफ्नो डोमेन लिएर नेपालको विभिन्न देश १० वटा सहरहरूमा भिजिट गरिरहेको छ। जसको उद्देश्य भनेको नेपालको पूर्वदेखि पश्चिमसम्म हो काठमाडौंमात्रै होइन भन्ने रहेको छ। आफूसँग भएको बिजनेस आइडियाले कसरी ग्रास रुट लेभलको समस्याहरूलाई कसरी परिमार्जन गर्न सक्छ त एउटा उद्यमीले भनेर त्यो सल्लाह र मेन्टर अनि उद्यमीलाई जोड्ने यात्राको रूपमा यो काम गरिरहेको छ। एउटा कार्यक्रममा मार्फत १०० उद्यमीलाई देशको १० विभिन्न सहरहरूमा भिजिट गराएर त्यहाँको समस्या पहिल्याउँदै त्यहाँबाट आइडिया बैंक सिर्जना गर्न खोज्दैछ।"
काठमाडौंमा ठूलो भूकम्पको धक्का,काठमाडौं : काठमाडौंमा भूकम्पको धक्का महसुस गरिएको छ । मंगलबार बिहान ६:५० मिनेट जाँदा काठमाडौं उपत्यका आसपासमा भूकम्पको धक्का महसुस भएको हो। भूकम्प जाँदा मानिसहरु घर बाहिर निस्किएका थिए। सडकमा सवारी साधन केहि समय रोकिएका थिए। थप विवरण आउन बाँकी रहेछ।
कर्णालीले पर्खिरहेको खेलकुद उत्सव,"विकासका पूर्वाधारमा पछाडि पारिएको कर्णाली प्रदेशको राजधानी सुर्खेतमा १ अर्ब ५९ करोडको लागतमा अन्तर्राष्ट्रिय मापदण्डको रंगशाला निर्माण भएको छ । जसको क्षमता १० हजार दर्शक हो । प्याराफिट, फुटबल मैदान, एथ्लेटिक्स ट्र्याक र विभिन्न खेलका कभर्ड हल पनि छन् । यी सबै पूर्वाधारले यहाँको खेलकुद विकासमा ठूलो आशा जगाएको छ । यी पूर्वाधार तत्कालै उपयोगमा आउँदै पनि छन्, राष्ट्रिय खेलकुद प्रतियोगिताको अवसरमा । हो, मुलुकको ठूलो खेल महोत्सवको १०औं संस्करण आउँदो चैत २३ देखि ३० सम्म कर्णालीको सुर्खेतमा हुँदैछ । दसौं राष्ट्रिय खेलकुद प्रतियोगिता कसो होला, कहाँ होला भन्दाभन्दै कर्णालीमा तयार पूर्वाधारले यसको सुनिश्चिता पनि प्रदान गरेको छ । दसौं खेलकुदकै सन्दर्भमा धेरै खेल सुर्खेतमा भए पनि प्रतियोगिता प्रदेश राजधानीमा मात्रै सीमित हुँदै छैन । २४ खेलमध्ये ८ वटा बाँकी जिल्लामा हुँदै छ, त्यसका लागि पनि पूर्वाधार तयार भएको छ । कतिपयमा भने बजेट अभावले पूर्वाधार अधुरा पनि छन् । बरु समय छँदै सरकारले तिनलाई पूरा गर्नुपर्ने देखिन्छ । १०औं राष्ट्रिय खेलकुद प्रतियोगिताले कर्णालीको खेलकुद क्षेत्रमा सकारात्मक परिवर्तन पक्कै ल्याउने नै छ । त्यस कारण पनि यही मेसोमा यहाँ पूर्वाधार तयार गर्न सरकारले कन्जुस्याइँ गर्नु हुँदैन । प्रशिक्षक र खेलाडीको अभाव, छात्रावास तथा आवासगृहको अभावले यहाँका खेलाडीलाई निराश बनाएको छ । दैलेख, रुकुमपश्चिम, रास्कोटजस्ता स्थानमा अधुरो रंगशाला निर्माणको कथा अझै यथावत छ । दलगत विवाद र उपभोक्ता समितिहरूको राजनीति यस्ता आयोजनाहरूमा बाधक बनेका छन् । जुनचाहिँ पक्कै पनि बिडम्वनापूर्ण छ । शिक्षा, स्वास्थ्य र अरू विकासका आधारभूत आवश्यकताकै सन्दर्भमा कर्णाली राज्यबाट उपेक्षित भएको ठाउँ हो । होइन भने प्राकृतिक स्रोतले सौन्दर्यले यो ठाउँ धनी छ । त्यसको पहिचान र सदुपयोग पनि राज्यले गर्न नसकेकै हो । खेलकुद जस्ता गतिविधि हुँदा कर्णाली एकातर्फ राज्यको नजरमा परेको अनुभूति गर्न सकिन्छ भने सँगसँगै यहाँका पर्यटकीय पहिचान पनि यही बेला उजागर हुने छन् । खेलकुद भनेको आफैमा मनोरञ्जनमात्रै होइन, यो त राष्ट्रिय पहिचान र एकतासँग पनि सम्बन्धित छ । जसले सारा नेपालीलाई जोड्छ । त्यसको सेतु बन्ने अवसर कर्णालीलाई प्राप्त हुनु पनि उपलब्धि मान्नुपर्छ । बजेट अभाव, अपुरा केही पूर्वाधारको बहानामा राष्ट्रिय खेलकुद प्रतियोगिताको गरिमामा कुनै कमी आउन नदिने कर्तव्य सरकारको हो ।"
कर्णालीले पर्खिरहेको खेलकुद उत्सव,"विकासका पूर्वाधारमा पछाडि पारिएको कर्णाली प्रदेशको राजधानी सुर्खेतमा १ अर्ब ५९ करोडको लागतमा अन्तर्राष्ट्रिय मापदण्डको रंगशाला निर्माण भएको छ । जसको क्षमता १० हजार दर्शक हो । प्याराफिट, फुटबल मैदान, एथ्लेटिक्स ट्र्याक र विभिन्न खेलका कभर्ड हल पनि छन् । यी सबै पूर्वाधारले यहाँको खेलकुद विकासमा ठूलो आशा जगाएको छ । यी पूर्वाधार तत्कालै उपयोगमा आउँदै पनि छन्, राष्ट्रिय खेलकुद प्रतियोगिताको अवसरमा । हो, मुलुकको ठूलो खेल महोत्सवको १०औं संस्करण आउँदो चैत २३ देखि ३० सम्म कर्णालीको सुर्खेतमा हुँदैछ । दसौं राष्ट्रिय खेलकुद प्रतियोगिता कसो होला, कहाँ होला भन्दाभन्दै कर्णालीमा तयार पूर्वाधारले यसको सुनिश्चिता पनि प्रदान गरेको छ । दसौं खेलकुदकै सन्दर्भमा धेरै खेल सुर्खेतमा भए पनि प्रतियोगिता प्रदेश राजधानीमा मात्रै सीमित हुँदै छैन । २४ खेलमध्ये ८ वटा बाँकी जिल्लामा हुँदै छ, त्यसका लागि पनि पूर्वाधार तयार भएको छ । कतिपयमा भने बजेट अभावले पूर्वाधार अधुरा पनि छन् । बरु समय छँदै सरकारले तिनलाई पूरा गर्नुपर्ने देखिन्छ । १०औं राष्ट्रिय खेलकुद प्रतियोगिताले कर्णालीको खेलकुद क्षेत्रमा सकारात्मक परिवर्तन पक्कै ल्याउने नै छ । त्यस कारण पनि यही मेसोमा यहाँ पूर्वाधार तयार गर्न सरकारले कन्जुस्याइँ गर्नु हुँदैन । प्रशिक्षक र खेलाडीको अभाव, छात्रावास तथा आवासगृहको अभावले यहाँका खेलाडीलाई निराश बनाएको छ । दैलेख, रुकुमपश्चिम, रास्कोटजस्ता स्थानमा अधुरो रंगशाला निर्माणको कथा अझै यथावत छ । दलगत विवाद र उपभोक्ता समितिहरूको राजनीति यस्ता आयोजनाहरूमा बाधक बनेका छन् । जुनचाहिँ पक्कै पनि बिडम्वनापूर्ण छ । शिक्षा, स्वास्थ्य र अरू विकासका आधारभूत आवश्यकताकै सन्दर्भमा कर्णाली राज्यबाट उपेक्षित भएको ठाउँ हो । होइन भने प्राकृतिक स्रोतले सौन्दर्यले यो ठाउँ धनी छ । त्यसको पहिचान र सदुपयोग पनि राज्यले गर्न नसकेकै हो । खेलकुद जस्ता गतिविधि हुँदा कर्णाली एकातर्फ राज्यको नजरमा परेको अनुभूति गर्न सकिन्छ भने सँगसँगै यहाँका पर्यटकीय पहिचान पनि यही बेला उजागर हुने छन् । खेलकुद भनेको आफैमा मनोरञ्जनमात्रै होइन, यो त राष्ट्रिय पहिचान र एकतासँग पनि सम्बन्धित छ । जसले सारा नेपालीलाई जोड्छ । त्यसको सेतु बन्ने अवसर कर्णालीलाई प्राप्त हुनु पनि उपलब्धि मान्नुपर्छ । बजेट अभाव, अपुरा केही पूर्वाधारको बहानामा राष्ट्रिय खेलकुद प्रतियोगिताको गरिमामा कुनै कमी आउन नदिने कर्तव्य सरकारको हो ।"
छिमेकबाट फैलिँदै ह्युमन मेटान्युमो भाइरस,"काठमाडौं : चीनबाट फैलिएको नयाँ भाइरस ह्युमन मेटान्युमोभाइरस (एचएमपीभी) को संक्रमण विस्तारले त्रास बढाएको छ। छिमेकी भारतमा तीन जना बालबालिकामा एचएमपीभी भाइरस संक्रमणको पुष्टि भएको छ। श्वासप्रश्वासबाट फैलने एचएमपीभी भाइरसको संक्रमणको तौरतरिका कोभिड१९सँग मिल्दोजुल्दो रहेको जनस्वास्थ्य विज्ञहरू बताउँछन्। संक्रमितले खोकी एवं हाँच्छ्यु गर्दा र संक्रमितसँग हात मिलाउने तथा लुगाफाटोको प्रयोगले एचएमपीभी भाइरस संक्रमण फैलिरहेको पाइएको छ। सरकारी तवरबाट पूर्वतयारीमा जुट्नका लागि पूर्वजनस्वास्थ्यविज्ञहरूले सुझाएका छन्। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीले विश्व स्वास्थ्य संगठन (डब्लूएचओ)ले सदस्य राष्ट्रहरूलाई भाइरस संक्रमणको जोखिमप्रति सचेत रहन आग्रह गरिसकेको छैन। यद्यपि, खुला सीमा र निर्वाध आवतजावतका कारण नेपाल पनि एचएमपीभी भाइरसको जोखिम रहेको स्वास्थ्य तथा जनसंख्या मन्त्रालयले जनाएको छ। छिमेकी मुलुकहरूका एचएमपीभी संक्रमण पुष्टि भइसकेको छ। हामी जोखिममा छौं, स्वास्थ्य मन्त्रालयका प्रवक्ता डाबुढाथोकी भन्छन्, ढिलोचाँडो नेपालभित्र पनि भाइरस देखिन सक्छ। भाइरसलाई फैलाउने कि नफैलाउने वा जटिल बन्न दिनेनदिने नेपाली जनतामै भर पर्छ। भारतमा कर्नाटक, गुजरात र बैंगलोरमा तीन जना बालबालिकामा संक्रमण पुष्टि भएको पाइएको छ। संक्रमितहरू विदेशमा यात्रा नगरेको पाइएको छ। यद्यपि, आन्द्र प्रदेश सरकार, कर्नाटक स्वास्थ्य विभागलगायतले प्रेस विज्ञप्ति जारी गर्दै कोभिड१९ जस्तै एक व्यक्तिबाट अर्कोमा सर्ने जोखिम रहे पनि आत्तिहाल्नु नपर्ने जनाएका छन्। चीनको विदेश मन्त्रालयका प्रवक्ता माओ निङले जाडो मौसममा श्वासप्रश्वासको संक्रमण उच्च भएको उल्लेख गर्दै चीनमा यात्रा कुनै जोखिम नरहेको जनाएका छन्। चीनमा पुस महिनाको पहिलो सातादेखि नै संक्रमण फैलन थालेको सञ्चारमाध्यमहरूले जनाएका छन्। बालबालिका, ज्येष्ठ नागरिक र कमजोर रोग प्रतिरोधात्मक क्षमता भएका व्यक्तिमा संक्रमण बढी पाइएको छ। कसरी फैलन्छ ? भाइरस सामान्यतया खोक्दा र हाछ्युँ गर्दा फैलिन्छ। यसबाहेक संक्रमित व्यक्तिलाई छोएपछि पनि यो भाइरस सर्ने गरेको पाइएको छ। भाइरस संक्रमण भएको ५ दिनभित्र लक्षण देखिने जनस्वास्थ्य विज्ञहरू बताउँछन्। एचएमपीभी भाइरस संक्रमितले हाँच्छ्यिुँ गर्दा होस् वा खोकी लाग्दा नजिकै रहेको व्यक्तिमा भाइरस संक्रमणको जोखिम हुने जनस्वास्थ्य विज्ञहरूको भनाइ छ। संक्रमितले छोएको कुनै वस्तुलाई छोएमा समेत अर्को व्यक्तिमा भाइरस संक्रमणको जोखिम हुन्छ। घरबाहिर निस्कँदा मास्क लगाउन जनस्वास्थ्य विज्ञहरूले आग्रह गरेका छन्। स्वास्थ्य मन्त्रालयका प्रवक्ता डा बुढाथोकी पनि सुरक्षात्मक उपाय अपनाउनुपर्ने सुझाव दिन्छन्। जनस्वास्थ्यको मापदण्ड पालना गरिरहनु पर्छ, डा बुढाथोकी भन्छन्, मास्क लगाएर हिँड्डुल गर्नुपयो। भीडभाडमा जानुभएन। डा बुढाथोकीका अनुसार, भाइरस संक्रमणको रोकथाम तथा नियन्त्रणको प्रभावकारी उपाय भनेको मास्कको उचित प्रयोग गर्ने, भौतिक दूरी कायम गर्ने र पटकपटक साबुन पानीले हातधुने नै हो। कस्तो हुन्छ लक्षण ? खोकी लागिरहेको वा ज्वरो आएका व्यक्तिमा एचएमपीभी भाइरसको संक्रमण भएको हुन सक्छ। डा बुढाथोकी भन्छन्, यो भाइरस आफैं आउँदैन। कतै न कतैबाट हाम्रै घरपरिवारका सदस्य, आफन्त वा साथीभाइले भाइरस लिएर आउने हो। संक्रमण फैलाउन सक्ने भएकाले पनि हामी सतर्क र सचेत हुन आवश्यक छ। यूएस सेन्टर फर डिजिज कन्ट्रोल एन्ड प्रिभेन्सन (सीडीसी) का अनुसार एचएमपीभीसँग सम्बन्धित सामान्य लक्षणहरूमा खोकी लाग्ने, ज्वरो, नाक बन्द हुने र सास फेर्न गाह्रो हुन्छ। यो भाइरसले बिरामीलाई निमोनिया र ब्रोन्कियोलाइटिस जस्ता गम्भीर रोगबाट पनि ग्रस्त पार्ने डा मरासिनी बताउँछन्। एचएमपीभी भाइरसविरुद्ध अहिलेसम्म कुनै खोप बनेको छैन। संक्रमितहरूले चिकित्सकको सल्लाहमा लक्षणका आधारमा औषधि उपचार गराइरहेका छन्। १० वर्षअघि नै थियो भाइरस स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, एक अनुसन्धानका क्रममा एचएमपीभी भाइरस यसअघि नै नेपालमा पाइएको पुष्टि भएको थियो। घाँटीबाट लिइएको स्वाब परीक्षणमा एचएमपीभी भाइरस पुष्टि भएको थियो। नेपालको सन्दर्भमा एचएमपीभी भाइरस नौलो होइन, डामरासिनी भन्छन्, अहिले फैलिरहेको एचएमपीभी भाइरसको प्रजाति के कस्तो हो ? त्यसमा अध्ययन अनुसन्धान जरुरी छ। सन् २०१४ मा एचएमपीभी भाइरसको एक प्रजाति नेपालमा रहेको पुष्टि भएको थियो। अहिले फैलिरहेको प्रजातिको विषयमा थप अनुसन्धान गर्नुपर्ने जनस्वास्थ्य विज्ञहरू बताउँछन्। बाहिर निस्कँदा मास्क लगाउनुपर्ने जीवनशैली बनाउनुपर्छ, जनस्वास्थ्य विज्ञ डा मरासिनी भन्छन्, सदाबहार रूपमा भौतिक दूरी कायम गर्नुपर्ने देखियो। साबुन पानीले मिचिमिची हात धुने बानी बसाल्नुपर्छ। सरकारले पनि सीमानाकाहरू र विमानस्थलहरूमा विशेष निगरानी गर्नुपर्ने जरुरी छ।"
गुटबन्दीविरुद्ध एमाले एकगठ,"काठमाडौं : एमालेको केन्द्रीय कमिटी बैठकमा पार्टीमा गुटबन्दी झाँगिदै गएकोमा चिन्ता व्यक्त गरिएको छ। दुई दिनदेखि जारी बैठकमा बोल्ने अधिकांश केन्द्रीय सदस्यले गुटबन्दी, अनुशासनहीनता र अवसरवादी चरित्र बढ्दै गएको गुनासो गरेका छन्। उनीहरूले माथिल्लो तहबाटै संरक्षण हुँदा पार्टीमा गुटबन्दी बढेको भन्दै गुटबन्दी अन्त्यका लागि नेतृत्वसँग आग्रह पनि गरेका छन्। माथिको गुटबन्दीले तलसम्म असर पारिरहेको उनीहरूको भनाइ छ। गुटबन्दी बढ्दै गएको छ,तर यसो हुनुमा माथिल्लो तह नै जिम्मेवार छ, माथिबाट संरक्षण नहुने हो भने गुटबन्दी आफैं नियन्त्रणमा आउँछ, तलकालाई गुटबन्दी गर्ने के आँट हुन्छ र, एक पोलिटब्युरो सदस्यले भने। उनीहरूले सरकारले जनतासम्म प्रभाव पार्ने गरी काम गर्नुपर्ने सुझाव पनि दिएका छन्। अहिले पनि केही राम्रा काम भएका छन्, तर यो पर्याप्त छैन, अझ जनप्रिय र लोकप्रिय काम सरकारले गर्नुपर्छ, तब मात्रै पार्टीलाई साख उठ्छ, अधिकांश केन्द्रीय सदस्यले बैठकमा भने। एमालेका पोलिटब्युरो सदस्य विशाल भट्टराईले गुटबन्दी, सरकारका काम कारबाही, भीम रावल लगायतलाई भएको कारबाहीको विषयमा अधिकांश केन्द्रीय सदस्यले धारणा राखेको जानकारी दिए। अधिकांशले पूर्वउपाध्यक्ष रावल माथिको कारबाहीलाई जायज भनेका छन्। केहीले भने अहिलेको अवस्थामा रावल माथि कारबाही नगरेको भए हुने धारणा पनि राखेका छन्। अधिकांशले पार्टीमा अराजकता सह्य नहुने भन्दै रावलमाथि कारबाहीको समर्थन गरेका छन्। उता स्थायी समिति सदस्य विन्दा पाण्डे र केन्द्रीय सदस्य उषाकिरण तिम्सिनाको कारबाही भने फिर्ता गर्न अधिकांशले माग गरेको छन्। रावललाई पार्टीबाटै निष्कासन गरिएको छ भने पाण्डे र तिम्सिनालाई ६ महिना लागि निलम्बन गरिएको छ। उनीहरूमाथिको कारबाहीले भने केन्द्रीय कमिटीले आइतबार नै अनुमोदन गरिसकेको छ। पार्टी अध्यक्ष एवं प्रधानमन्त्री केपी शर्मा ओलीद्वारा प्रस्तुत राजनीतिक प्रतिवेदनमा समग्र विषय समेटिएको छ। यो विषयलाई प्रशिक्षणको विषय बनाएर तलसम्म लानुपर्छ। यो बैठकमा उठेको साझा हो। केन्द्रीय सदस्य निरज आचार्यले बैठक बोल्नेले आफ्नो कार्यक्षेत्र, त्यहाँका समस्या राखेको जानकारी दिए। प्रायः सबैले कार्यक्षेत्र र त्यहाँ समस्याको विषय उठाउनुभयो, उनले भने। अहिलेका अधिकारलाई बलियो बनाउने गरी संविधान संशोधन गर्नसमेत उनीहरूले सुझाव दिएको दिएका छन्। केन्द्रीय कमिटीका सदस्यहरूले आफ्नो विचार राख्नेक्रममा सरकारलाई प्रभावकारी र परिणाममुखी बनाउन, सुशासन र सेवाप्रवाहमा जोड दिन सुझाव दिएका छन्। त्यसैगरी पार्टीलाई प्रभावकारी, जनआधारित बनाउन सबै नेताहरूलाई पार्टी काममा केन्द्रित गर्नुपर्ने, कार्यकर्ता र जनताका गुनासोहरूलाई सम्बन्धित ठाउँमै गएर सुन्न, समाधान गर्न विशेष जोड दिएका छन्। नेताहरूले स्थानीय तह उपनिर्वाचनको परिणामलाई ध्यानमा राखेर संगठन सुदृढीकरण गर्नुपर्ने बताएका हुन्। दोस्रो दिन ९८ केन्द्रीय सदस्य र पोलिटब्युरो सदस्यले आफ्नो विचार राखेको छ। प्रत्येक केन्द्रीय सदस्यलाई तीन मिनेट विचार राख्ने अवसर दिइएको छ। गण्डकीबाट कृष्णबहादुर केसी, डा सूर्य पाठक, मनोहर पौडेल, पदम गिरी, जमिन्द्रमान घले, नवराज शर्मा, नरदेवी पुन, राजीव पहारी, भगवती न्यौपाने, गोविन्दबहादुर नेपाली, मञ्जु चालिसे, सीमा क्षेत्री, कृष्ण पौडेल र कृष्ण थापा बोलेका छन्। यसैगरी बागमतीबाट निर्मल भट्टराई, कृष्णभक्त पोखरेल, धर्मदत्त देवकोटा, कपिलदेव पोखरेल, रुपनारायण श्रेष्ठ, जेएन थपलिया, बाबुराम थापा, नारायण सिलवाल, पेम्बा लामा, खेम लोहनी, गीता कार्की, सरिता न्यौपाने, सोम मि श्र, पार्वती रावल, नवीना लामा, रचना खड्का, कैलाश ढुंगेल, भारती पाठक, डा पे्रम दंगाल, माधव ढुंगेल, टंक कार्की, शर्मिला कार्की र गोविन्द दुलालले कुरा राखेका छन्। यसैगरी मधेस प्रदेशबाट दिवाकर देवकोटा, गंगा यादव, रामरति राम, रामऔतार यादव, प्रम हजारा, अरविन्द सिंह, कुन्दन कुसवाह, अजय गुप्ता, सरिता गिरी यादव, चन्द्रेश्वर मण्डल र सञ्जीवकुमार झाले बोलेका छन्। राय राख्नेमा कोशी प्रदेशबाट भगवती चौधरी, खगेन्द्र राई, युवराज बास्कोटा, रामलाल साह, टंक आब्बोहाङ, लक्ष्मी गौतम, किशोर अधिकारी, अइन्द्रसुन्दर नेम्वाब, राम राना, पर्शुराम अधिकारी, उषाकला राई, जगदीश कुशियत, घनश्याम खतिवडा, मञ्जु भण्डारी, श्रीप्रसाद जबेगू र अम्बिका थापा छन्। त्यसैगरी विभिन्न कार्यक्षेत्रबाट हरदेव जोशी, लालबहादुर थापा, आशा विक, रञ्जना सरकार, सीता गिरी ओली, ममता गिरी, रमेश पौडेल, बिना श्रेष्ठ, सीता लामा, पे्रमकुमार पराजुली, सरस्वती बस्नेत, कल्पना थापा, इन्द्र भण्डारी, श्यामकुमार बस्नेत, राजेन्द्रसिं रावल, निरुदेवी पाल, नारदमुनि राना, गणेश ठगुन्ना र भैरवसुन्दर श्रेष्ठ छन् । केन्द्रीय सदस्यहरूले बोल्ने क्रम जारी रहेको प्रचार विभाग प्रमुख राजेन्द्र गौतमले जानकारी दिए । पोलिट्ब्युरो र स्थायी कमिटीका सदस्यले आफ्नो राय राख्न बाँकी छ।"
पानी नै पानी तर काकाकुल कर्णालीवासी,"वीरेन्द्रनगर : नेपालको संविधानको धारा ३५ को उपधारा ४ मा प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ। भनिएको छ नेपालको संविधानले खानेपानी तथा सरसफाइलाई मौलिक अधिकारका रूपमा परिभाषित गरेको छ। सरकारले सन् २०१९ मा सबै नागरिकको पहुँचमा आधारभूत खानेपानी सुविधा पुयाउने लक्ष्य लिइएको थियो तर अझै त्यो लक्ष्य पूरा भएको छैन्। हरेक हिसाबले पछाडि पारिएको कर्णाली प्रदेशमा बिजोग नै छ। हालसम्म कर्णालीमा १६ प्रतिशत जनसंख्या आधारभूत खानेपानीको पहुँचमा नै छैनन्। धेरै नागरिक खुला पोखरी, खोलाखोल्सा र नदीको दूषित पानी पिउन बाध्य छन्। कर्णालीका केही बस्तीहरू अझै पनि भेरी, कर्णाली नदी र विभिन्न खोला, कुवा तालतलैयाको पानी प्रयोग गर्छन्। गाउँमै खानेपानीको सुविधा नपुग्दा खोलाको पानी पिउनु उनीहरूको बाध्यता छ । कतिसम्म भने बर्खाको समयमा धमिलो पानी आउँछ। त्यही पानी पिउनुपर्ने विवशता कर्णालीवासीको छ। ९६ प्रतिशत नागरिक प्रदूषित पानी पिउन बाध्य कर्णालीमा हालसम्म जम्मा ८४ प्रतिशत घरधुरीहरूमा खानेपानीको सुविधा पुगेको छ। जसमा ९६ प्रतिशतभन्दा धेरै नागरिक प्रदूषित पानी पिउन बाध्य छन्। प्रदेशमा चार प्रतिशत नागरिकको मात्र शुद्ध खानेपानीमा पहुँच छ। कर्णाली प्रदेशको भौतिक पूर्वाधार, ऊर्जा तथा जलस्रोत मन्त्रालयका अनुसार यहाँका धेरै नागरिक खुला पोखरी, खोला, खोल्सा र नदीको दूषित पानीको प्रयोग गरिरहेका छन्। २०७८ कोे राष्ट्रिय जनगणनाको नतिजाअनुसार कर्णाली प्रदेशको जनसंख्या १६ लाख ९४ हजार ८ सय ८९ छ। जसमा ८४ प्रतिशत नागरिक आधारभूत खानेपानीको पहुँचमा छन्। १६ प्रतिशत जनसंख्या आधारभूत खानेपानीको पहुँचमा छैन। प्रदेशका ७९ वटै स्थानीय तह छन्। जसमा जम्मा ३ लाख ६६ हजार ३७ घरधुरी छन्। घरपरिसरमै खानेपानी सेवा पुगेका १ लाख ३० हजार ४ सय ६५ घरधुरी छन्। घरनजिकै खानेपानी धारा पुगेका १ लाख ६२ हजार ६ सय १९ घरधुरी छन्। रारा जाने बाटोमा आगन्तुकहरूलाई पिउने पानीको सहजताका लागि मुगुको छायाँनाथ रारा नगरपालिकाका प्रमुख विष्णुकुमार भामको अगुवाइमा शनिबारका दिन श्रमदानबाट निर्माण गरिएको खानेपानी धारा। हाते पम्पबाट खानेपानी सुविधा लिइरहेका १ हजार ६ सय ३२ घरधुरी छन्। ढाकिएको कुवाबाट खानेपानी सेवा लिइरहेका ७ हजार ५ सय ७३ घरधुरी छन्। सामान्य कुवाबाट खानेपानी सुविधा लिइरहेका ९ हजार २ सय १० घरधुरी छन्। थोपा पानीबाट खानेपानीको सुविधा लिइरहेका ४८ हजार ६ सय ९९ परिवार छन्। नदीबाट खानेपानीको सुविधा लिइरहेका ४ हजार ३ सय ७६ घरधुरीहरू रहेका छन्। जार र बोतलको खानेपानी प्रयोग गर्ने ४ सय ८० घरधुरी छन्। अन्य स्रोतबाट खानेपानीको सुविधा लिइरहेका १ हजार ८० घरधुरी छन्। जसमा अधिकांश घरधुरीले प्रदूषित पानीको प्रयोग गर्दै आएका छन्। कर्णालीको राजधानीमै पनि खानेपानी समस्या उस्तै कर्णाली प्रदेशको राजधानी सुर्खेतमै खानेपानीको अभाव छ। अभिलेखमा डेढ लाख जनसंख्या रहेको सुर्खेतको वीरेन्द्रनगरमा पाँच लाख बढी मानिसको बसोबास रहेको अनुमान छ। कर्णाली प्रदेशको राजधानी भएपछि बढ्दो सहरीकरण तथा जनसंख्याका कारण खानेपानीको समस्या चुलिँदो छ। राजधानी वीरेन्द्रनगरमा खानेपानी वितरण गर्दै आएको सुर्खेत उपत्यका खानेपानी संस्थाले पानी पुयाउन सकेको छैन। झन्डै पाँच वर्ष अगाडिदेखि खानेपानीको धारा वितरण गर्नै सकिरहेको छैन। २०५७ मा स्थापित सुर्खेत उपत्यका खानेपानी उपभोक्ता संस्था (झुप्रा बृहत् खानेपानी तथा सरसफाइ उपभोक्ता संस्था)ले वीरेन्द्रनगरमा खानेपानी आपूर्ति गर्दै आइरहेको छ। वीरेन्द्रनगरवासीले खानेपानीको अभाव हुँदा पुरानै मुहान बुलबुले र चिसापानीको ढुंगेधाराको पनि आश्रय लिइरहेका छन्। कति परिवारले त पानी ट्यांकीबाट पानी ढुवानी गरेर प्रयोग गरिरहेका छन्। झुप्राको मुहान सुक्दै गएपछि खरीखोला र बोरी खोलाको पानी जम्मा गरेर आलोपालो प्रणालीबाट उपत्यकामा पानी वितरण गरिएको छ। उपत्यकामा पानीको अभाव कम गर्न भेरीको पानीलाई लिफ्टिङ गरी ल्याउन आयोजनाले ठेक्का लगाइसकेको छ। तर, रूख कटानजस्ता अन्य प्राविधिक कारण काम अगाडि बढिरहेका छैन्। सुर्खेतको वीरेन्द्रनगर नगरपालिका प्रमुख मोहनमाया ढकालले प्रक्रियागत रूपमा समस्या झेलिरहेको भेरीको पानी सुर्खेत ल्याउने आयोजना अगाडि बढाउन पहल भइरहेको जानकारी दिएकी छन्। वीरेन्द्रनगरको खानेपानी समस्या समाधानका लागि भेरीको पानी सुर्खेतमा ल्याउनुको विकल्प नभएको उनको भनाइ छ। प्रदेशको राजधानी तोकिएर जनसंख्या वृद्धि तथा बसोबासमा वृद्धि हुँदासमेत पनि पुरानो जनसंख्याका लागि व्यवस्था गरिएको १ करोड १० लाख लिटर पानी उपलब्ध छ। यही अवस्थामा सुर्खेतमा अहिले दैनिक ४५ लाख लिटर पानी अपुग छ। जसको विकल्पमा मानिसले कुवा र बोरिङलाई लिइरहेका छन्। नयाँ बन्ने घरमा खानेपानीका लागि बोरिङ अनिवार्य जस्तै बन्दै गएको छ। पुराना अधिकांश घरमा कुवा छन्। झुप्राको खानेपानीको धारा जडान गरिएको घरमा पनि अनिवार्य रूपमा कुवा खनिएका छन्। तर पछिल्लो समय जनसंख्यामा भएको तीव्र वृद्धि र पानीका स्रोत घट्दै गएका कारण कुवामा पनि पर्याप्त पानी नआउने समस्या रहेको वीरेन्द्रनगर नगरपालिका वडा नं ३ का स्थानीय खगेन्द्र गौतम गुनासो गर्छन् । मुकाममै खानेपानीको समस्याकर्णालीका ग्रामीण बस्तीमा त खानेपानीको समस्या छ नै। यहाँका अधिकांश जिल्ला सदरमुकाममा पनि खानेपानीको सहज आपूर्ति छैन। हरेक मुकामले खानेपानीको समस्या झेलिरहेका छन्। कर्णालीमा १० जिल्ला छन्। प्रदेश राजधानी वीरेन्द्रनगरदेखि गमगढी, जुफाल, सिमीकोट, मान्मालगायतका सबै जिल्ला मुकाममा खानेपानीको समस्या छ। कालीकोट जिल्ला सदरमुकाम मान्म बजारमा विगत १५ वर्षदेखि होटल व्यवसाय गर्दै आएका मदन होटलका सञ्चालक धनबहादुर बटालाले भने, मुलुकमा संघीयता आयो। विगतका गाउँ विकास समितिहरू अहिले गाउँका सिंहदरबार भए। तर हाम्रो जिल्ला सदरमुकाम मान्म बजारमा खानेपानीको समस्या समाधान भने भएनन्। उनले दैनिक भान्सामा पानीकै समस्या भोगिरहेको गुनासो गरे। पञ्चायतकालमा ल्याइएको खानेपानी सदरमुकाममा एक घण्टाभन्दा बढी आउँदैन। त्यो पनि कहिले त हप्र्तौं अवरुद्ध हुन्छ। हामीलाई व्यवसायको त कुरा छोडौं। दैनिक भान्छामा प्रयोग हुने पानीकै समस्या भोगिरहेका छौं, उनले भने। मुगुको सदरमुकाम गमगढी बजारमा पनि खानेपानीको समस्या छ। छायाँनाथ रारा नगरपालिकाका स्थानीय समाजसेवी रमेशकुमार मल्लले गएको सातादेखि जिल्लामा विद्युत्, खानेपानी र इन्टरनेट अनियमित हुँदा सास्ती खेप्नु परेको बताए। उनले भने, सदरमुकाम गमगढी बजारमा न खानेपानी नियमित छ। न विद्युत् नियमित छ। न इन्टरनेट सेवा नै। हामी त असुविधाको मुकाममा बसिरहेका छौं। जिल्ला सदरमुकामको हालत त यस्तो छ। यहाँका ग्रामीण बस्तीहरूमा झन् कस्तो होला। बर्सेनि मुगुको सदरमुकाम गमगढी बजारवासीले खानेपानीको खेप्दै आएको उनले बताए। यस्तै हुम्ला, जुम्ला, डोल्पा, रुकुमपश्चिम, जाजरकोटलगायतका जिल्लामा पनि पर्याप्त खानेपानीको सुविधा छैन। यसले आम नागरिकले समस्या भोगिरहेका छन्। खानेपानीको दिगो व्यवस्थापनको प्रयासकर्णाली प्रदेश सरकारले कर्णालीमा खानेपानी सेवाको दिगो व्यवस्थापनका लागि ग्रामीण खानेपानी सेवा सहायता केन्द्र सञ्चालनमा ल्याइएको छ। प्रदेशको ऊर्जा तथा जलस्रोत मन्त्रालयका प्रवक्ता सिनियर डिभिजनल इन्जिनियर पदमराज देवकोटाका अनुसार कर्णाली प्रदेशमा खानेपानी, सरसफाइ तथा स्वच्छता क्षेत्रका जीर्ण र पुराना पूर्वाधारहरूको दिगो व्यवस्थापन एवं स्तरोन्नति गर्ने उद्देश्यले ग्रामीण खानेपानी सेवा सहायता केन्द्र सञ्चालनमा ल्याइएको हो। सबैका लागि दिगो खानेपानी सरसफाइ तथा स्वच्छता (सुस्वा) आयोजनाको आर्थिक तथा प्राविधिक सहयोगमा कर्णालीका २१ वटा स्थानीय तहमा ग्रामीण खानेपानी व्यवस्थाको तथ्यांक संकलन र विश्लेषणको काम गर्दै आएको छ। चालू वर्ष थप चार स्थानीय तह थपिएका छन्। मन्त्रालयका अनुसार कर्णालीमा नमुनाका रूपमा लागू भएको ग्रामीण खानेपानी सेवा सहायता केन्द्रले प्रदेशभित्र सञ्चालन भइरहेका खानेपानी आयोजनाहरूको दिगोपना र अलपत्र आयोजनाको मर्मत सम्भारको कार्य गर्न सहजता हुनेछ। खानेपानीका नयाँ योजना थप्दै जाँदा पुराना र थोरै खर्चमा मर्मत गर्न सकिने योजना अलपत्र पर्दै गएको अवस्था छ। ऊर्जा तथा जलस्रोत मन्त्रालयकी योजना महाशाखा प्रमुख कमला खानले पुराना र जीर्ण योजनाहरू मर्मत गरेर खानेपानीको समस्या झेलिरहेका बस्तीहरूलाई स्वच्छ खानेपानी उपलब्ध गराउन ग्रामीण खानेपानी सेवा सहायता केन्द्रले सहयोग गर्ने दाबी गरिन् । यस केन्द्रको उद्देश्य नै खानेपानी प्रणालीको प्रभावकारी सञ्चालन गर्न आवश्यक आर्थिक व्यवस्थापनको प्रभावकारिताका लागि सहजीकरण गर्नु हो। उनले भनिन्, स्थानीय तहको क्षमता अभिवृद्धि, खानेपानी प्रणालीका लागि मर्मतसम्भार कोष स्थापनाका साथै लेखापरीक्षण लगायतका आर्थिक पारदर्शिता तथा जवाफदेहिता सुनिश्चित गर्ने क्रियाकलाप पनि सञ्चालन गरिनेछ। मन्त्रालयका अनुसार कर्णालीका ७९ मध्ये ७४ वटा पालिकामा वास प्लान निर्माण भइसकेका छन्। जसमा करिब ५ हजार ५ सय १७ खानेपानी आयोजनामार्फत कर्णालीका १२ लाख ६७ हजार ७ सय २२ अर्थात् ७४ प्रतिशत जनसंख्यालाई पाइपबाट खानेपानीको सुविधा उपलब्ध गरिएको छ। जुन खानेपानी आयोजनाहरूबाट हाल सार्वजनिक र एक घर एक धारा गरी १ लाख १० हजार २ सय ८६ खानेपानी धाराबाट पानीको वितरण भइरहेको छ। खेर गइरहेको छ कर्णालीको पानी यता कर्णाली खानेपानी हाहाकार छ उता भएको पानी खेर गइरहेको अवस्था छ। कर्णालीमा झन्डै २६ प्रतिशत हिम क्षेत्र छ। जसमा १ हजार ४ सय ५९ हिमनदी (नदीनाला) ले १ हजार २३ वर्गकिलोमिटर क्षेत्रफल ओगटेका छन्। प्रदेश योजना आयोगका अनुसार नेपालको सबैभन्दा लामो नदी कर्णालीको पाँच सय किलोमिटर लम्बाइमध्ये झन्डै ६० प्रतिशत भाग कर्णालीमा प्रदेशमा पर्छ। कर्णाली प्रदेशमै २ सय ६४ किलोमिटर लामो भेरी, ६८ किलोमिटर लामो तिलाको पानी पनि खेर गइरहेको छ। प्रदेश सरकारले उपयुक्त जलनीति बनाएर कर्णालीको पानीको संरक्षण गर्न जरुरी रहेको अधिकारकर्मी दुर्गा सापकोटाले बताए। उनले भने, कर्णालीको जल उपयोग सही रूपमा हुने हो भने कर्णालीमा पर्याप्त खानेपानी सेवाका साथै ऊर्जा उत्पादन गरी आर्थिक समृद्धि हासिल गर्न सकिने प्रबल सम्भावना छ। तर सरकारले त्यसका लागि उपयुक्त लगानी बटुल्न नसकिरहेको उनको भनाइ छ। स्थानीयलाई सेयर दिएर लगानी गर्ने वातावरण पनि बनाउन सकिरहेको अवस्था छैन। यस विषयमा ठोस योजना निर्माण गरी कार्यान्वयन गर्न जरुरी छ। उनले भने। खाद्य परनिर्भरताको पीडा उस्तै कर्णालीको २ लाख ९९ हजार ३ सय ३९ हेक्टर खेतीयोग्य जमिनमध्ये ३८ हजार ३३ हेक्टर क्षेत्रफलमा मात्र सिँचाइ सुविधा छ। यसले गर्दा कर्णालीले बर्सेनि खाद्य परनिर्भरताको पीडा भोग्नु परेको छ। प्रदेश कृषि निर्देशनालयका अनुसार १६ लाख ८९ हजार ४ सय १२ जनसंख्या भएको कर्णालीमा वार्षिक २५ हजार मेट्रिकटन खाद्यान्न अपुग हुने गरेको छ। कर्णाली प्रदेशमा ३ लाख ५२ मेट्रिकटन खाद्यान्न आवश्यक पर्नेमा ३ लाख २६ हजार मेट्रिकटन उत्पादन हुने गरेको छ। खानेपानीका ठूला आयोजना अलपत्र कर्णालीमा पानी उपयोग गर्न ठूला योजना अघि सारिए पनि लामो समयदेखि अलपत्र छन्। प्रदेश राजधानी वीरेन्द्रनगरमा पर्याप्त खानेपानी सुविधा पुयाउन भेरी पम्पिङ आयोजनाका लागि विश्व बैंकले झन्डै ६ अर्ब रुपैयाँ सुनिश्चित गरेर ठेक्का खोली चिनियाँ कम्पनी जिज्याङ टिम्स इन्टरनेसनल इक्नोमिक एन्ड टेक्निकल कोअप्रेसन कम्पनी लिमिटेडले ३ अर्ब ५ करोड ८ लाखमा गत भदौमा ठेक्का सम्झौता गरिसकेको छ। तर रुख कटानदेखि अन्य प्राविधिक कारण उक्त आयोजनाको काम भने अहिले पनि अलपत्र छ। नेपालको सबैभन्दा ठूलो राराताल र सबैभन्दा गहिरो शेफोक्सुन्डो तालको पनि भरपूर उपयोगिता हुन सकेको छैन। फाटफुट रूपमा पुग्ने पर्यटककै भरमा बृहत् सम्भावना बोकेका यी ताल सीमित छन्। १० हजार घरधुरीमा छैन शौचालय कर्णालीमा अहिले पनि झन्डै १० हजार घरधुरीमा शौचालय निर्माण भएका छैनन्। प्रदेशको ऊर्जा तथा जलस्रोत मन्त्रालयका अनुसार कर्णालीमा ९ हजार ५ सय ९६ घरधुरी शौचालयविहीन छन्। कर्णालीमा कुल तीन लाख ६६ हजार ३७ घरधुरी छन्। जसमा सार्वजनिक ढल भएका शौचालय ८ हजार १ सय ४९ घरधुरीमा छ। सेफ्टीट्यांकी भएको शौचालय २ लाख २० हजार २ सय २६ घरधुरीमा छन्। खाडल भएका शौचालय १ लाख २६ हजार ७ सय ७९ घरधुरीमा छन्। १ हजार २ सय ८७ घरधुरीले सार्वजनिक शौचालयहरू प्रयोग गर्ने गरेका छन्। कर्णालीमा ३ लाख ५६ हजार ४ सय ४१ घरधुरीले शौचालयको निर्माण गरेका छन्। कर्णालीमा जिल्लागत संख्या हेर्दा सुर्खेतमै शौचालय नभएका घरको संख्या सबैभन्दा धेरै छ। सुर्खेतमा अझै पनि २ हजार १ सय ७३ घरधुरी शौचालयविहीन रहेका छन्। त्यसैगरी दैलेखमा १ हजार १ सय २०, सल्यानमा १ हजार ८३ र जाजरकोटमा १ हजार ६६ घरधुरी शौचालयविहीन छन्। यस्तै कालीकोटमा ९ सय २८, डोल्पामा ७ सय ५१, मुगुमा ६ सय ८५, जुम्लामा ६ सय ४९, हुम्लामा ६ सय १ र रुकुमपश्चिममा ५ सय ४० घरधुरी शौचालयविहीन छन्। कर्णालीमा १ हजार बढी घरधुरीले सार्वजनिक शौचालयको प्रयोग गर्छन्। यहाँका कुल १ हजार २ सय २७ घरधुरीले सार्वजनिक शौचालयको प्रयोग गर्ने गरेको अभिलेख छ। जसअन्तरगत सुर्खेतमा ३ सय ४६, दैलेखमा २ सय १, रुकुमपश्चिममा १ सय ४३ र जाजरकोटमा १ सय ४ घरधुरीले सार्वजनिक शौचालयको प्रयोग गर्ने तथ्यांक छ। जुम्लामा ९४, कालीकोट र मुगुमा ९२९२ घरधुरीले सार्वजनिक शौचालयको प्रयोग गर्छन्। त्यसैगरी सल्यानमा ८३, डोल्पामा ७८ र हुम्लामा ५४ धरधुरीले सार्वजनिक शौचालयको प्रयोग गर्ने गरेका छन्। प्रक्रियागत रूपमा समस्या झेलिरहेको भेरीको पानी सुर्खेत ल्याउने आयोजना अघि बढाउन पहल भइरहेको छ।वीरेन्द्रनगरको खानेपानी समस्या समाधानका लागि भेरीको पानी सुर्खेतमा ल्याउनुको विकल्प छैन।  मोहनमाया ढकाल,सुर्खेत वीरेन्द्रनगर नगरपालिका प्रमुख कर्णाली प्रदेशमा खानेपानी, सरसफाइ तथा स्वच्छता क्षेत्रका जीर्ण र पुराना पूर्वाधारहरूको दिगो व्यवस्थापन एवं स्तरोन्नति गर्ने उद्देश्यले ग्रामीण खानेपानी सेवा सहायता केन्द्र सञ्चालनमा ल्याइएको हो। पदमराज देवकोटा,प्रदेशको ऊर्जा तथा जलस्रोत मन्त्रालयका प्रवक्ता सिनियर डिभिजनल इन्जिनियर मुलुकमा संघीयता आयो। विगतका गाउँ विकास समितिहरू अहिले गाउँका सिंहदरबार भए। तर, हाम्रो जिल्ला सदरमुकाम मान्म बजारमा खानेपानीको समस्या समाधान भने भएनन्। दैनिक भान्सामा पानीकै समस्या भोगिरहेका छौं। धनबहादुर बटाला, होटल सञ्चालक"
तिब्बत भूकम्प : राष्ट्रपति र प्रधानमन्त्रीद्वारा दुःख व्यक्त,"काठमाडौं : राष्ट्रपति रामचन्द्र पौडेलले चीनको स्वशासित क्षेत्र तिब्बतमा आज बिहान भएको भूकम्पबाट ज्यान गुमाएकाहरूप्रति दुःख व्यक्त गरेका छन्। राष्ट्रपतिले सामाजिक सञ्जाल एक्समार्फत भूकम्पमा ज्यान गुमाएकाहरूका परिवारजनमा हार्दिक समवेदना एवं सहानुभूति प्रकट गर्दै घाइते भएकाहरूको शीघ्र स्वास्थ्यलाभको कामना गरेका छन्। उनले गहिरो शोकको यो घडीमा नेपाल सरकार चीन सरकार र त्यहाँका जनताका साथमा रहेको उल्लेख गरेका छन्। त्यस्तै प्रधानमन्त्री केपी शर्मा ओलीले चीनमा गएको विनाशकारी भूकम्पले पुर्याएको क्षतिप्रति दुःख व्यक्त गरेका छन्। उनले राष्ट्रपति सी जिङपीङ, चिनियाँ जनता र शोकसन्तप्त परिवारजनप्रति हार्दिक समवेदना प्रकट गरेका छन्। 'यस दुःखद घडीमा नेपाल हाम्रा छिमेकीहरूसँग दृढताका साथ खडा छ,' उनले भनेका छन्। त्यस्तै परराष्ट्र मन्त्रालयले पनि भूकम्पबाट पर्न गएको क्षतिप्रति दुःख व्यक्त गरेको छ। भूकम्पका कारण भएको जनधनको क्षतिप्रति चीन सरकार र जनताप्रति मन्त्रालयले संवेदना अर्पण गरेको छ।"
"३४ बन्दीलाई रिहा गर्दै हमास, बिपीनको आशमा नेपाल सरकार","काठमाडौं : सन् २०२२ को अक्टोबर ७ मा हमास आतंककारी समूहले इजरायलको गाजा नजिकैको सहरबाट अपहरण गरी लगेका बन्दीहरूमध्ये ३४ जनालाई अपहरण मुक्त गर्न लागिएको सूचना सार्वजनिक भएको छ। प्यालेस्टिनी लडाकू समूह हमासले इजरायलसँग युद्धविराम भयो भने पहिलो चरणमा आफूले ती बन्दीहरु रिहा गरिने भनेर सो सूचना सार्वजनिक गरेको हो। सो समूहले दिएको ३४ बन्धकहरूको सूचीमा इजरायली नागरिकहरु मात्र रहेका बताइएको छ । तर, इजरायल सरकार भने यस विषयमा केही थाहा नभएको बताउँछ । यसअघि आफ्नो नियन्त्रणमा एक सयजना बन्दी रहेको सार्वजनिक जानकारी गराएको हमास समूहले पहिलो सूचीमा ती ३४ जना रिहा गरिने जनाएको हो १० महिलासहित ५० देखि ८५ वर्षसम्मका बन्धकलाई पहिलो चरणमा रिहा गर्न लागिएको तथा यसमा महिला, बालबालिका र वृद्धवृद्धाहरूलाई प्राथमिकता दिइएको हमासले सो सूचनामा जनाएका छन्। सन् २०२२ को अक्टोबरमा हमासले गरेको सो आक्रमणमा परी १० जना नेपालीसहित एकहजार भन्दा बढीको ज्यान गएको थियो। सोही हमलापछि हमासका लडाकुहरूले बिपीन जोशीलगायतलाई अपहरण गरेर प्यालेस्टिनी भूमितर्फ लगेका थिए। बिपीन रिहाइको पहल नेपाल सरकारले बिपीनको रिहाइका लागि आफ्नो कूटनीतिक प्रयासलाई जारी राखेको छ। केही समयअघिको एक भिडियो फुटेजमा बिपीन जिवितै रहेको सूचना नेपालले पनि प्राप्त गरेको थियो। परराष्ट्रमन्त्री आरजु राणा देउवाले आफू नियुक्त भएलगत्तै नेपालका लागि इजरायलीदेखि सबै देशका राजदूतहरूलाई बिपीनको रिहाइका लागि पहल गरिदिन आग्रह गरेकी थिइन्। त्यसैगरी ती बन्दीको रिहाइका लागि मध्यस्थता एवं सहजीकरणको काम गरिरहेको कतार र इजिप्टसँग पनि उनले बारम्बार आग्रह गरेकी थिइन्। मन्त्री राणाले संयुक्त राष्ट्रसंघीय ७९औं महासभाका क्रममा आयोजित विभिन्न कार्यक्रमहरूमा बिपीनको रिहाइका लागि पहल गरिदिन विश्व समुदायसँग पनि आग्रह गरेकी थिइन्। संयुक्त राष्ट्रसङ्घको महासभामा सहभागी हुन न्युयोर्कमा रहेका बेला उनले जोशीको सकुशल रिहाइका लागि सहगोग गरिदिन विश्वका नेता तथा प्रतिनिधिहरूसँग आग्रह गरेकी थिइन्। त्यहाँ आयोजित असंलग्न राष्ट्रहरूको सङ्गठन नाम, जी७७, जी२० लगायतका मन्त्रीस्तरीय बैठकलाई सम्बोधन गर्दै मन्त्री राणाले जोशीको रिहाइका लागि पहल गरिदिन विश्व समुदायको ध्यानाकर्षण गराएकी थिइन्। उनले नेपालस्थित इजरायल र कतारका राजदूतहरूलाई समय समयमा बोलाएर बिपीनको अवस्था, रिहाइका लागि भइरहेका पहल र अन्य आवश्यक जानाकरी लिने गरेकी छन्। त्यसैगरी परराष्ट्र मन्त्रालयले मध्यपूर्वी देशमा रहेका नेपाली राजदूतहरूलाई पनि कतार र इजिप्ट सरकारको सम्पर्क तथा समन्वयमा रहन र बिपीनको रिहाइका लागि विशेष चासो लिएर आवश्यक पहलकदमीका साथ लाग्न निर्देशन दिएको जनाएको छ।"
साढे तीन महिनापछि मधेश प्रदेशसभा बैठक,"जनकपुरधाम : मधेश प्रदेशसभा चौथो अधिवेशनअन्तर्गतको पहिलो बैठकमा मधेश प्रदेशसभाको सभामुख रामचन्द्र मण्डलले प्रदेश प्रमुखबाट प्राप्त मधेश प्रदेश सभाको चौथो अधिवेशन आव्हानसम्बन्धी पत्र पढेर सुनाएका छन् । लामो समयदेखि बन्द रहेको प्रदेशसभा बैठकमा प्रदेश प्रमुखको कार्यालयबाट प्राप्त विधेयक प्रमाणीकरणको पत्र पढेर सुनाएका थिए । सभामुख तथा उपसभामुखको अनुपस्थितिमा बैठकको अध्ययक्षता गर्ने सदस्यहरूको मनोनयन गरेको छ । सभामुख रामचन्द्र मण्डलले प्रदेश सभा कार्यसञ्चालन नियमावली, २०७५ को नियम ११ बमोजिम बैठकको अध्ययक्षता हरि नरायण महतो, चन्दन सिंह , जवाहर कुशवाहा, रमेश प्रसाद कुर्मिलाई मनोनयन गरेको छ। विगत साढे तीन महिनादेखि ठप्प रहेको मधेश प्रदेश सभाको तेस्रो अधिवेशन गत ४ असोजमा अन्त्य भएको थियो। प्रदेश सभाको दोस्रो कार्यकालको पहिलो अधिवेशनमा ३६, दोस्रो अधिवेशनमा १४ र तेस्रो अधिवेशनमा ३४ वटा बैठक बसेको सभामुख रामचन्द्र मण्डलले बताए । कृषिसम्बन्धी विधेयक, बिउबीजनसम्बन्धी विधेयक, पर्यटन विधेयक र बालबालिकासम्बन्धी व्यवस्था गर्न बनेको ऐनको संसोधनसहितका बिजनेस प्रदेश सभामा छन्। प्राकृतिक स्रोत तथा वातावरण समितिका सभापति शारदा दास पहाडीले मधेशमा पर्यटनको विकास र प्रवर्द्धन गर्ने सम्बन्धमा व्यवस्था गर्न विधेयक सम्बन्धी समितिको प्रतिवेदन सभामा पेश गर्ने कार्यसूची रहेको छ ।"
सशस्त्र प्रहरीका ४ डीआइजीहरूको म्याद थप्ने सरकारको निर्णय,"काठमाडौं : सरकारले सशस्त्र प्रहरीका ४ जना प्रहरी नायब महानिरीक्षक (डीआइजी)हरूको म्याद थप गरेको छ। मंगलबार बसेको मन्त्रिपरिषद् बैठकले डीआइजीहरू कमल गिरी, गणेश थाडामगर, कूलबहादुर नेम्वाङ र शम्भु सुवेदीको एक वर्षको म्याद थपेको हो। उनीहरूको चार वर्षे पदावधि आज सकिँदै थियो। सशस्त्र प्रहरी नियमावलीमा डीआइजीको पदावधि चार वर्षको हुन्छ। सरकारले चाहेमा थप एक वर्ष थप्न सकिने व्यवस्था छ। सशस्त्र नियमावली २०७२ को परिच्छेद १० को दफा ६५ मा एआईजी र डीआईजीको पदावधि आईजीपीको सिफारिसमा मन्त्रिपरिषद्ले एक वर्ष थप्न सकिने व्यवस्था गरेको छ। 'उपनियम (१) को खण्ड (ग) को उपखण्ड (२) मा जुनसुकै कुरा लेखिएको भएता पनि सशस्त्र प्रहरी महानिरीक्षकको सिफारिसमा नेपाल सरकारले सशस्त्र प्रहरी अतिरिक्त महानिरीक्षक र सशस्त्र प्रहरी नायब महानिरीक्षक पदमा बहाल रहेका सशस्त्र प्रहरी अधिकृतको पदावधि एक वर्ष थप गर्न सक्नेछ,' नियमावलीमा भनिएको छ।"
संसदीय समिति बनाएर वाइडबडी जहाज प्रकरणको छानबिन गर्न माग,"काठमाडौं : संसदीय समिति बनाएर वाइडबडी जहाज प्रकरणमा छानबिन गर्न सांसदहरूले माग गरेका छन्। सिंहदरबारमा मंगलबार बसेको प्रतिनिधिसभा अन्तर्गतको अन्तर्राष्ट्रिय सम्बन्ध र पर्यटन समितिको बैठकमा उनीहरूले समितिले विशेष पहल लिएर वाइडबडी जहाज प्रकरणमा छानबिन गर्न संसदीय समिति बनाउन गरे। बैठकमा रास्वपाका सांसद शिशिर खनालले वाइडबडी जहाज प्रकरणमा नेपालका अधिकारीलाई घुस दिएको सार्वजनिक भइसकेको अवस्थामा यसबारे संसदीय समितिबाट छानबिन गर्नुपर्ने बताए। विशेष अदालतले अख्तियारले गरेको छानबिनमा प्रश्नसमेत उठाएकाले समितिले नै संसदीय छानबिन समिति बनाउन पहल गर्नुपर्ने उनले बताए। उनले बायुसेवा निगमले व्यवसायिक हिसाबले काम गर्न नसकेको जिकिर गरे। त्यस्तै सांसद प्रेम सुवालले वायुसेवा निगमको जहाज खरिदका क्रममा उठेका विषयहरूमा छानबिन हुनुपर्ने बताए। त्यस्तै सांसद देवी प्रकाश भट्टचनले वायुसेवा निगमलाई जोगाउन समयमा नै आवश्यक कदम चाल्नुपर्ने बताए। नेपाल वायु सेवा निगमका कार्यकारी अध्यक्ष युवराज अधिकारीले जहाजका सामानहरू समयमा नै नपाउँदा मर्मत कार्यमा ढिलाई हुने गरेको भन्दै नियतबस हुने ढिलाईको निगमले सुक्ष्म ढंगले अनुसन्धान गर्ने गरेको बताए। साढे १० प्रतिशत व्याजमा जहाज किनेर नाफा कमाउने विषय उचित नभएको उनले बताए। अधिकारीले निगमको ऋण चुक्ता गर्नका लागि किस्ता बढाउन र उचित सहुलियत माग गरे पनि सम्बोधन हुन नसकेको उल्लेख गरे। बैठकमा संस्कृति, पर्यटन र नागरिक उड्डयन मन्त्री बद्री प्रसाद पाण्डेले हवाई जहाज खरिद प्रकरणदेखि सञ्चालन र टिकट वितरणमा सुधार गर्नुपर्ने देखिएको बताए। मन्त्री पाण्डेले वायुसेवा निगमका समस्या समाधानका लागि कार्यकारी अध्यक्षलाई सुधारको योजनाका साथ काम गर्न एक महिनाको अवधिसहित निर्देशन दिएको समेत जानकारी दिए। मन्त्री पाण्डेले आन्तरिक र अन्तर्राष्ट्रिय रूपमा हवाई टिकट मूल्यवृद्धि नियन्त्रण गर्नका लागि राष्ट्रिय ध्वजाबाहक बलियो हुनुपर्ने बताए। नेपालको आकाश सुरक्षित र भरपर्दो हुनुपर्ने तथा त्यसमा सबैको सहयोग आवश्यक पर्ने उनको भनाइ छ। 'हवाई जहाज खरिद प्रकरणदेखि सञ्चालन र टिकट वितरणमा सुधार गर्नु आवश्यक छ। त्यसका लागि हामी काम गरिरहेका छौं,' उनले भने।"
"माओवादीको महाधिवेशन अर्को वर्ष, त्यसअघि ६ महिने अभियान सञ्चालन","काठमाडौं : नेकपा माओवादी केन्द्रको आठौं केन्द्रीय समितिको छैठौं पूर्ण बैठकले पहिलो ६ महिना अभियानमा जाने र त्यसपछि अर्को ६ महिनाको तयारी गरेर महाधिवेशन गर्ने निर्णय गरेको छ। ६ महिना अभियानमा गएर असारमा केन्द्रीय समिति बैठक आयोजना गरी अहिलेको केन्द्रीय समितिलाई महाधिवेशन आयोजक समितिमा बदलेर महाधिवेशनको तयारीमा जाने अध्यक्ष पुष्पकमल दाहाल प्रचण्डले घोषणा गरे। अभियानबाट व्यापक रुपमा जनताको सुझाव आउने भएकाले ६ महिने अभियान पनि अन्ततः: महाधिवेशनकै तयारी हुने उनले स्पष्ट गरे। माघ महिनाभरि अभियानको तयारी गरेर फागुन १ गते जनयुद्ध मनाएर हुलाकी र पूर्वपश्चिम राजमार्गमा जनतासँग माओवादी अभियान सञ्चालन गर्ने निर्णय बैठकले गरेको छ। त्यस्तै चैतमा तयारी गरेर वैशाख महिनाभरि हिमाली र मध्यपहाडी क्षेत्रलाई मध्यनजर गरी मध्य पहाडी लोकमार्गमा जनतासँग माओवादी अभियान सञ्चालन गर्ने निर्णय बैठकले गरेको छ। बैठकले सबै नेताहरूले जिम्मेवारी पाउने गरी कार्ययोजना प्रस्ताव पारित गरेको छ। सबै नेता पालिका र वडासम्म पुग्ने गरी केन्द्रीय कार्यालयले सबै नेताहरूको एक हप्ताभित्र कार्य विभाजनलाई अन्तिम रूप दिने र माघको पहिलो सातासम्म सर्कुलर गरिने अध्यक्ष प्रचण्डले जानकारी दिए। बैठकले विचार मिल्ने पार्टीसित एकताको तयारी गर्न उच्चस्तरीय पार्टी एकता संवाद समिति गठन गरेको छ। समितिले चाँडै एकता वार्ताको पहल गर्ने अध्यक्ष प्रचण्डले जानकारी दिए। बैठकले अध्यक्ष प्रचण्डले प्रस्तुत गरेको पार्टी रूपान्तरण र पुनर्गठनको संकल्प, आजको ऐतिहासिक आवश्यकता शीर्षकको राजनीतिक प्रस्ताव परिमार्जनसहित पारित गरेको छ। सो प्रस्तावमा पदाधिकारी र सदस्य गरी ११८ जनाले सुझाव दिएका थिए।"
कांग्रेससँगको गठबन्धनले देशमा राजनीतिक स्थायित्वको आशा जागृत भयो : एमाले,"काठमाडौं : नेकपा (एमाले)ले ठूला दुई दल मिलेर सरकार गठन भएपछि देशमा राजनीतिक स्थायित्वको आशा जागृत भएको निष्कर्ष निकालेको छ। मंगलबार पार्टी कार्यालय च्यासलमा सम्पन्न एमालेको केन्द्रीय कमिटी बैठकले राष्ट्रिय हितको रक्षा, राजनीतिक स्थायित्व, अर्थतन्त्रमा गतिशीलता, सुशासन, विकास र समृद्धिको मुख्य उद्देश्य राखेर नेकपा (एमाले) र नेपाली कांग्रेस सम्मिलित संयुक्त सरकार गठन भएसँगै देशमा राजनीतिक स्थायित्वको आशा जागृत भएको निष्कर्ष निकालेको छ। विभिन्न १४ बुँदे समसामयिक प्रस्ताव पारित गर्दै बैठकले ऐतिहासिक अवसरलाई सदुपयोग गर्दै अर्थतन्त्रलाई गतिशील बनाउन, सुशासन, विकास र समृद्धिको अभिभारा र गर्न एवं राजनीतिक स्थायित्व सुनिश्चित गर्न सरकारलाई ध्यानाकर्षण गराउँदै सरकारको सफलताको लागि हरसम्भव योगदान गर्न प्रतिबद्ध रहने निर्णय गरेको प्रचार विभाग प्रमुख राजेन्द्र गौतमले जानकारी दिए। बैठकले प्राप्त उपलब्धिको संरक्षण र राजनीतिक स्थायित्वलाई सुनिश्चित गर्ने गरी बृहत् समझदारी र सहभागीतामा संविधानको समयानुकूल संशोधनको प्रक्रिया अघि बढाउन सरकारसँग आग्रह गरिएको गौतमले बताए। त्यस्तै एमालेको नेतृत्वमा निर्णायक राष्ट्रिय शक्ति निर्माणको अभियानलाई सफल बनाउन पार्टी विभाजनलगायतका कारणले पार्टी बाहिर रहेका सबै नेता र स्वतन्त्र ढङ्गले क्रियाशील रहेकाहरूलाई एमालेमा फर्कन आग्रह गरेको उनले बताए। त्यस्तै केन्द्रीय कमिटी बैठकले ८० को दशकलाई समृद्धि र रोजगारी सिर्जनाको दशकका रूपमा अघि बढाउन सरकारलाई सुझाव दिएको छ भने भ्रामक र झुट्टा सूचना प्रवाह गर्ने क्रमलाई रोक्न नियामक निकायहरूलाई प्रभावकारी बनाउन समेत सरकारसँग माग गरेका छ। बैठकले अध्यक्ष केपी ओलीको राजनीतिक तथा महासचिव शंकर पोखरेलको सांगठनिक प्रतिवेदन पारित गरेको प्रचार विभाग प्रमुख गौतमले जानकारी दिए।"
"पार्टीभित्र पूर्वमाले, पूर्वमाओवादी वा १० बुँदेजस्ता समूहहरू छैनन्, सबै एमाले हुन् : ओली","काठमाडौं : प्रधानमन्त्री एवं नेकपा एमाले अध्यक्ष केपी शर्मा ओलीले पार्टीभित्र अब कुनै पनि पूर्व समूहहरू कायम नरहेको बताएका छन्। उनले सबै साथीहरू वर्तमान एमालेको भरभराउँदो पंक्ति भएको बताए। एमालेको केन्द्रीय कमिटीको आठौं बैठकमा राजनीतिक प्रतिवेदनमाथिको छलफलपछि समापन सम्बोधन गर्दै अध्यक्ष ओलीले पार्टीभित्र अब कोही पनि पूर्वमाले, पूर्व माओवादी वा १० बुँदेजस्ता समूहहरू कायम नरहेकाले त्यस्ता पूर्व समूहहरू खोज्नतिर नलाग्न आग्रह गरे। 'एमालेमा अब कुनै पनि पूर्व समूहरू छैन। हामीले पूर्व समूह खोज्नतिर होइन वर्तमानको एमाले खोजौं। भरभराउँदो आजको एमाले खोजौं,' उनले भने, 'हामी यथास्थितिवादी होइनौं। क्रान्तिकारी हौं। हाम्रो लक्ष्य समाजवाद हो, समृद्ध नेपाल, सुखी नेपाली हो। हामीमाथि भएका आन्तरिक र बाह्य घेराबन्दीविरुद्ध एक भएर लड्दै हामीले मुलुक र देशको हितमा प्रभावकारी काम गर्न सक्नुपर्छ।' अध्यक्ष ओलीले विगतमा एकीकृत पार्टीलाई विभाजित गर्न पुष्पकमल दाहाल प्रचण्ड र माधवकुमार नेपालहरू लागेको उल्लेख गर्दै आलोचनाका विषय पार्टीभित्र राख्न सकिने तर लोकतन्त्रका नाममा पार्टीलाई ध्वस्त बनाउने खालको गुटबन्दी र अराजकता अस्वीकार्य नहुने स्पष्ट गरे। उनले मुलुकलाई स्थायित्व र समृद्धिको लक्ष्यसहित एमाले र कांग्रेससहितको वर्तमान सरकारको तर्फबाट गर्नुपर्ने कामहरू सक्दो गर्दै जाने विश्वास दिलाउँदै आफूहरू चुनावदेखि चुनावसम्मको केवल सत्तायात्रामा नरहेकाले समाजवादको लक्ष्य र गन्तव्यलाई ध्यानमा राखेर काम गरिरहेको स्पष्ट गरे। अध्यक्ष ओलीले पार्टीका नेताकार्यकर्ताहरूलाई सामाजिक सञ्जालको उपयोग बढाउन र भएका राम्रा कामको व्यापक प्रचार गर्न पनि आह्वान गरे। प्रधानमन्त्री ओलीले असंलग्न परराष्ट्र नीति र सन्तुलित छिमेक सम्बन्धको नीतिमा सदैव स्पष्ट रहेको स्मरण गराउँदै छिमेकीका विकासबाट नेपालले लाभ लिने बताए। उनले नेपालको राजनीतिक नक्सामा सामेल भएको नेपाली भूमि फिर्ता गराएर छाडिने अठोट पनि व्यक्त गरे। पुस २१ गतेदेखि सुरु भएको एमालेको केन्द्रीय कमिटीको बैठक राजनीतिक प्रतिवेदन र सङ्गठन सुधारका योजना तथा समसामयिक प्रस्तावहरू पारित गर्दै आज सकिएको छ।"
"भीम रावल, विन्दा पाण्डे र उषाकिरणमाथिको कारबाही फिर्ता हुँदैन, बरू थप कारबाही हुनसक्छ : ओली","काठमाडौं : नेकपा एमालेले निर्णायक राष्ट्रिय शक्ति निर्माणको अभियानलाई सफल बनाउन पार्टी बाहिर रहेका सबै नेताकार्यकर्तालाई फर्कन आह्वान गरेको छ। तर, पार्टीको नीतिविपरीत जाने नेताकार्यकर्तालाई नछाड्ने चेतावनीसमेत दिइएको छ। पार्टी कार्यालय च्यासलमा बसेको तीन दिने केन्द्रीय कमिटी बैठकमा अध्यक्ष केपी शर्मा ओलीले पार्टीको हित विपरीत जाने जोकोहीलाई कारबाहीको कडा नीति अवलम्बन गर्ने चेतावनी दिए। अध्यक्ष ओलीले प्रस्तुत गरेको प्रतिवेदनमाथि धारणा राख्ने क्रममा धेरै नेताहरूले पूर्व उपाध्यक्ष भीम रावलसहित विन्दा पाण्डे र उषाकिरण तिमल्सेनाको कारबाहीको विषय उठान गरेका थिए। बैठकको अन्तिम दिन मंगलबार जवाफ दिने क्रममा अध्यक्ष ओलीले पार्टीको हित विपरीत लाग्ने जोकोहीविरुद्ध कडा नीति अवलम्बन गर्ने चेतावनी दिए। उनले केही नेताहरूविरुद्ध परेका कारबाही फिर्ता पनि नहुने अडान राखे। 'पार्टीको नीति विपरीत लाग्ने, पार्टीको बदनाम गर्दै हिंड्ने, पार्टीलाई तथानाम गाली गर्दै हिंड्नेहरूको कारबाही फिर्ता हुँदैन। पार्टीको हितविपरीत गतिविधि कायमै रहे थप कारबाही हुन्छ,' अध्यक्ष ओलीको भनाइ उद्धृत गर्दै एक केन्द्रीय सदस्यले भने। गत पुस १० गते बसेको एमाले सचिवालय बैठकले पूर्व उपाध्यक्ष रावललाई संगठित सदस्यसमेत नरहनेगरी निष्कासन गरेको थियो। सोही बैठकले स्थायी कमिटी सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि निलम्बन गरेको थियो। रावलले दसौं महाधिवेशन यता पार्टीको जिम्मेवारी ननिभएको र पार्टीविरुद्ध गतिविधि गर्दै आएको एमालेले बताएको थियो। विन्दा र उषाकिरणले भने कीर्तिपुरमा बन्ने भनिएको पार्टी कार्यालयका विषयमा सामाजिक सञ्जालमा पार्टीविपरीत अभिव्यक्ति दिएको एमालेले जनाएको थियो। एमालेको प्रचार विभाग प्रमुख राजेन्द्र गौमतले पनि कारबाही गरिएकाहरूको आगामी भूमिकाले कारबाही थपिने वा फुकुवा हुने निर्धारण गर्ने बताए। 'दसौं महाधिवेशन यता भीम रावलको भूमिका पार्टीप्रति राम्रो थिएन। आगामी दिनमा उहाँको भूमिका कस्ताो रहन्छ, त्यसलेमात्रै बाँकी विषय निर्धारण हुन्छ,' उनले भने। विन्दा र उषाकिरणको पनि आगामी भूमिकामा बाँकी विषय निर्भर रहने उनको भनाइ छ।"
एमाले केन्द्रीय कमिटी बैठकको तेस्रो दिन : प्रतिवेदनमाथि केन्द्रीय सदस्यले सुझाव दिँदै,"काठमाडौं : नेपाल कम्युनिष्ट पार्टी (एमाले)को केन्द्रीय कमिटी बैठक तेस्रो दिन जारी रहेको छ। आइतबार प्रधानमन्त्री एवम् पार्टी अध्यक्ष केपी शर्मा ओली र महासचिव शंकर पोखरेलले पेश गरेको राजनीतिक र सांगठनिक प्रतिवेदनमाथि केन्द्रीय सदस्यले बोल्न बाँकी रहेपछि बैठक लम्बिएको हो। प्रतिवेदनमाथि छलफल गर्न केन्द्रीय सदस्यहरूलाई समूहगतरुपमा विभाजन नगरी बैठकमा पालैपालो बोल्न दिइएको छ। केन्द्रीय सदस्यले ३ मिनेटभित्र प्रतिवेदन र राजनीतिक विषयमा बुँदागत रुपमा सुझाव र धारणा राख्नेछन्। यसअघि प्रतिवेदनमाथि समूहगत छलफल हुने गरेको थियो। नेकपा एमाले संगठन विभाग सचिव माधव ढुंगेलले यस पटकको पार्टी केन्द्रीय कमिटी बैठकमा मैले बाल्न पाइनँ भन्ने भाष्यको अन्त्य भएको बताएका छन्। बैठकमा केन्द्रीय सदस्यहरूले खुलस्त रूपमा आफ्ना कुरा राख्न पाएको उनको भनाई छ। ढुङ्गेलले नेतृत्वको मौनता तोडी पार्टीमा बलियो आन्तरिक एकताको सन्देश प्रवाह गर्न बैठक सफल हुने विश्वास व्यक्त गरे । सरकारले गरेका महत्त्वपूर्ण कामको सूची तयार पारी पार्टीको सिङ्गो पङ्क्तिले बोक्ने प्रचार र प्रभावको अगुवाइ गर्ने संकल्प बैठकले गर्नुपर्ने उनले बताए। बैठकमा बोल्ने अधिकांश केन्द्रीय सदस्यले गुटबन्दी, अनुशासनहीनता र अवसरवादी चरित्र बढ्दै गएको गुनासो गरेका छन्। उनीहरूले माथिल्लो तहबाटै संरक्षण हुँदा पार्टीमा गुटबन्दी बढेको भन्दै गुटबन्दी अन्त्यका लागि नेतृत्वसँग आग्रह पनि गरेका छन्। माथिको गुटबन्दीले तलसम्म असर पारिरहेको उनीहरूको भनाइ छ। केन्द्रीय सदस्यहरूले धारणा राखेपछि महासचिव पोखरेल र प्रधानमन्त्री एवं अध्यक्ष ओलीले जवाफ दिने कार्यसूची छ। आजै बैठक समापन गर्ने एमालेको तयारी छ।"
त्रिभुवन विमानस्थलबाट भन्सार छली लैजान लागेको सुनसहित एक जना पक्राउ,काठमाडौं : त्रिभुवन अन्तर्राष्ट्रिय विमानस्थलबाट भन्सार छली लैजान लागेको सुनसहित एक जना पक्राउ परेका छन्। करिब ६१ ग्राम तौल बराबरको सुन जस्तो देखिने धातुको ढिक्का १ थान र औठी १ थानसहित चितवन भरतपुर महानगरपालिका१२ घर भएका २५ वर्षीय संजय तामाङलाई सोमबार बिहान प्रहरीले पक्राउ गरेको हो। एयर इन्डियाको उडानद्वारा दोहाबाट काठमाडौं आएका उनलाई विमानस्थलको अन्तर्राष्ट्रिय उडानतर्फको आगमन टनेल गेटबाट सुनसहित फेला पारी प्रहरीले पक्राउ गरेको हो। उनलाई आवश्यक अनुसन्धान तथा कारवाहीको लागि त्रिभुवन विमानस्थल भन्सार कार्यालय गौचरमा बुझाइएको छ।
"सेयर बजार सामान्य अंकले बढ्यो , कारोबार रकम घट्यो","काठमाडौं : नेप्से परिसूचक सामान्य अंकले बढेर बन्द भएको छ। साताको तेस्रो कारोबार दिन मंगलबार नेप्से परिसूचक ६१६ अंकले बढेर २६४६८४ विन्दुमा अडिएको छ। अघिल्लो दिन सोमबार नेप्से परिसूचक ४९१२ अंकले बढेर २६४०६८ विन्दुमा पुगेको थियो। सो दिन ६ अर्ब ३० करोड मूल्य बराबरको सेयर कारोबार भएको थियो। आज ३०५ स्क्रिप्सको १ करोड २० लाख ८१ हजार ६०६ कित्ता सेयर ५ अर्ब ३८ करोड ४६ लाख ७२ हजार २९५ रुपैयाँमा खरिदबिक्री भए। नेप्से सामान्य अंकले बढेपनि तीन कम्पनीको सेयर सकारात्मक सर्किट लेभलमा कारोबार भयो। सप्तकोशी डेभलपमेन्ट बैंक,नगदी हाइड्रोपावर र प्रभु महालक्ष्मी लाइफ इन्स्योरेन्सको सेयर १० प्रतिशतले बढेको हो। यसैगरी सिन्धु विकास बैंकको सेयर ९७७ प्रतिशत र समृद्धि फाइनान्सको ९०६ प्रतिशतले बढ्यो। आत्मनिर्भर लघुवित्त वित्तीय संस्था र दोल्ती पावरका लगानीकर्ताले सर्वाधिक गुमाए। ती कम्पनीको सेयर १० प्रतिशतले घट्यो। कारोबार रकमका आधारमा सिन्धु विकास बैंक अग्रस्थानमा रह्यो। सो कम्पनीको १६ करोड ९२ लाख ९६ हजार ७९८ रुपैयाँको सेयर कारोबार भयो। सप्तकोशी डेभलपमेन्ट बैंक रसाहास उर्जाले १४१४ करोड मूल्य बराबरको सेयर कारोबार गरे। यसैगरी एनआरएन इन्फ्रास्टक्चर एण्ड डेभलपमेन्ट र भूगोल इनर्जी डेभलपमेन्टको ९९ करोडको सेयर कारोबार भयो। आठवटा समूहको उपसूचक बढ्दा अन्यको घट्यो। आज फाइनान्स समूहको उपसूचक २६५ प्रतिशतले बढ्यो। कारोबारमा आएका स्टक्समध्ये १२५ वटाको मूल्य बढ्दा १०८ वटाको घट्यो। १० स्टक्सको मूल्य भने स्थिर रह्यो।"
"चीनको तिब्बत केन्द्रबिन्दु भएर ७ म्याग्निच्युडको भूकम्प, नेपालमा पनि धक्का",काठमाडौं : चीननेपाल सीमानालाई केन्द्रविन्दु बनाएर मंगलबार बिहान ठूलो भूकम्प गएको छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे कान्टीमा ७ म्याग्निच्युडको केन्द्रबिन्दु भएर भूकम्प गएको हो। भूकम्पले काठमाडौं उपत्यका लगायतका जिल्लामा धक्का दिएको थियो। भूकम्पले ठूलो क्षति नभए पनि मानिसहरूमा त्रास उत्पन्न गराएको थियो। बिहानै शक्तिशाली भूकम्पको आएपछि मानिसहरु घर बाहिर निस्किएका थिए भने सडकमा सवारी रोकिएका थिए। भूकम्पले के कति क्षति भयो भन्नेबारे विवरण हालसम्म प्राप्त भएको छैन।
प्रचण्डको रणनीति : मधेस र काठमाडौंमा शक्ति आर्जन,"काठमाडौं : काठमाडौं र मधेस जोकोहीका लागि विशेष प्राथमिकतामा पर्छ। यहाँको शक्ति र सत्तामा राजनीतिक दल रहिरहन त मरिहत्ते नै गर्छन्। नगरून् पनि कसरी ? यी दुई ठाउँको उपस्थितले देश, विदेशसम्मै प्रभाव पर्छ। झन् राजनीतिक दल र नेताहरूका लागि मधेस र काठमाडौंं राजधानी सत्ता र शक्तिको अभ्यास गर्ने मुख्य थलो नै हो। तर, नेकपा माओवादी केन्द्र यी दुई भूगोलमा कमजोर मात्रै छैन, २०७९ को प्रतिनिधिसभाको चुनावमा शून्य भयो। यसले जनताले माओवादी कमजोर रहेको विश्लेषण गर्न थालेका छन्। माओवादीलाई जनस्तरमा विश्वास बटुल्नै कठिन परिरहेको छ। मधेस र राजधानीका जनतासँग माओवादी किन टाढा भयो ? अनेक कारण छन्। यसबारे प्रचण्डले सडकदेखि पार्टी बैठकसम्म स्वीकार गर्दै आएका छन्, हामी सत्तामा अलि बढी नै केन्द्रित हुँदा जनतासँगको सम्बन्ध टुट्यो। त्यसको प्रभाव काठमाडौंं र मधेसमा अलि बढी नै परेको भन्दै उनी स्पष्टीकरण दिँदै आएका छन्, अब जनताको दैलोमा गएर राम्रा कामको प्रचार गर्ने र कमजोरीलाई सुधार्नु पर्छ भन्ने हामीले निर्मम समीक्षा गरेका छौं। जारी बैठकमा प्रचण्डले यिनै वाक्यहरू फेरि दोहोयाएका छन्। तर, नेताहरूले प्रचण्डलाई कडा शब्दमा भन्दै आएका छन् र, फेरि बैठकमा भने, अब यसरी स्थास्थितिमा पार्टी चल्दैन। प्रचण्ड सचिन्नै पर्छ, नत्र पार्टी सकिन्छ। यसअघिका पार्टीको केन्द्रीय समितिका मौखिक प्रतिवेदन पेस गर्दै आएका प्रचण्डलाई यसपालिको बैठकमा भने करै लाग्यो राजनीतिक प्रतिवेदन पेस गर्न। त्यस प्रतिवेदनमा काठमाडौंं उपत्यका, तराईमधेससहित देशैभरिका एजेन्डालाई उनले उल्लेख गरेका छन्। प्रचण्डले पार्टी संगठन निर्माण र जनतासँगको सम्बन्ध बलियो बनाउनका लागि कार्यनीतिसहित बैठकमा पेस हुन बाध्य भए। सोमबार पत्रकारहरूसँग पार्टीका उपाध्यक्ष तथा प्रवक्ता अग्निप्रसाद सापकोटाले अब पार्टी स्थास्थितिमा चल्न नसक्ने ठोकुवा गरे। उनले भने, पार्टी निर्माण, एकता र सुदृढीकरणसँगै पछाडि परेका समुदाय र वर्गको समानताका लागि काम गर्नुपर्छ। त्यसबारे बैठकमा जोडदार ढंगले कुरो उठिरहेको छ। माओवादी अध्यक्ष प्रचण्डले केन्द्रीय समिति बैठकमा काठमाडौंं उपत्यका र मधेससहित देशैभरि पार्टीको जनाधार सुदृढीकरणका लागि जनताको सांस्कृतिक पहिचानदेखि जनजीवनका एजेन्डाका सवालहरू प्रस्तावका रूपमा पेस गरेको उपमहासचिव गिरिराजमणि पोखरेलले पार्टी निर्माण, देश विकास र जनपरिचालनका सवालमा नयाँ ढंगले जान खोजेको बताए। माओवादीले यसअघि नै हुलाकी राजमार्ग केन्द्रित तराईमधेस जनजागरण अभियान चलाउने निर्णय गरेका थिए। तर, प्रचण्डको व्यस्तता र तयारी नपुगेको भन्दै स्थगित गरिएको थियो। फागुन महिनाको सुरुवातबाट सञ्चालन हुने अभियानका लागि प्रचण्डले राजनीतिक प्रतिवेदनमा केही एजेन्डाहरू अघि राखेको केन्द्रीय सदस्य राजु खड्काले बताए। माओेवादी केन्द्रका उपमहासचिव गिरिराजमणि पोखरेलले संविधानसभा र संविधान निर्माणपछि माओवादी सक्यो भन्ने बनाएको भाष्यलाई जवाफ दिने गरी काम अघि बढाउने बताए। हामी अब केन्द्रीय समितिको बैठकबाट युटर्न हुन खोज्दै छौं। समाजवाद उन्मुख भएर माओवादीले कार्यनीति बनाउन लागेको उनले बताए। स्थानीय तहलाई नमुना बनाउने। भ्यालीको संरचना बदल्ने, जलवायु परिवर्तनका सवालदेखि महिला, मुस्लिम, उत्पीडित वर्ग, समुदायको सवाल, पहिचानका एजेन्डालाई नयाँ ढंगबाट लिएर जान्छौं, उनले भने, पार्टीमा पेस भएको प्रतिवेदन पास भएपछि त्यसलाई मुद्दाका रूपमा स्थापित गर्न लाग्छौं। यता पार्टीका उपाध्यक्ष अग्निप्रसाद सापकोटाले राजनीतिक दृष्टिकोणको स्पष्टतासहित माओवादी अघि बढ्नुको विकल्प नरहेको बताए। माओवादी नेता तथा कार्यकर्ताको जीवनशैली किताबको खुलापानाजस्तै पारदर्शी हुनुपर्छ। नैतिक चरित्र सबैको विश्वास जित्ने खालको हुनुपर्छ, बैठकमा कुरो उठेको छ, अध्यक्षसहित सबै नेता तथा कार्यकर्ता श्रम र उत्पादनमा जोडिनुपर्छ। कम्तीमा यो काममा अध्यक्ष महिनामा तीनपल्ट जोडिनु पर्छ। दण्डहिनताको अन्त्यसँगै पार्टीका विभागहरू प्रभावकारी बनाउनुपर्नेमा नेताहरू कुरा उठाएका छन्।उनले भने, पार्टी आन्दोलनलाई सडक र सदनसित जोड्नुपर्छ। सदनको हिउँदे अधिवेशन छिटो आह्वान गर्न दबाब दिने र अरू पार्टीसँग छलफल गर्नुपर्छ भन्ने मत बलियो छ। अभियानमा गएर मात्रै महाधिवेशन गर्ने अधिकांश नेताहरूको भनाइ रहेको उनले बताए। बैठकमा १८० जनाले बोल्नका लागि नाम टिपाएकोमा दोस्रो दिन ८० जनाले धारणा राखेका थिए। बैठक मंगलबार बिहान ११ बजेबाट फेरि सुरु हुनेछ। काठमाडौंं उपत्यकाका लागि एजेन्डा१ उपत्यकाको ऐतिहासिक पुरातात्विक संस्कृतिक महत्वको व्यक्तित्व, संस्था र सम्पदाहरूको सम्मान र जगेर्ना।२ व्यवस्थित सहरीकरण र बसोबास ।३ परम्परागत सम्पदा, संस्कृतिक धरोहर र संस्कृति रक्षासहितको विकास ।४ फोहोर व्यवस्थापन र पर्यावरणको रक्षा ।५ खानेपानी र ढल निकासको व्यवस्था ।६ बागमती सभ्यताको विकास ।७ उपत्यकाका मूलवासीमाथिको उत्पिडन ।८ सार्वजनिक यातायातको व्यवस्थापन ।९ नदी किनारका बस्तीहरूको व्यवस्थापन ।१० सुकुम्बासी समस्या ।११ दैनिक सेवा प्रवाहको समस्या ।१२ सुकुम्बासी एवं सामुदायिक गुठीहरूको समस्या ।१३ हरियाली मनोरञ्जन पार्क तराईमधेसका लागि एजेन्डा१ चुरेको संरक्षण र सम्बर्द्धन।२ सिँचाइ व्यवस्थान।३ खानेपानीको समस्या समाधान।४ मधेसमा बसोबास गर्ने जातजातिको संस्कार, संस्कृति, भेषभूषा, परम्पराको संरक्षण र विकास।६ मधेसी दलित, महिला, मुस्लिम, आदिवासी जनजाती, अल्पसंख्यकलाई पार्टीभित्र र बाहिर सर्वाधिक स्थान दिने।५ सुकुम्बासी समस्याको समाधान।६ मिटरब्याज पीडितलाई न्याय दिलाउने।७ कृषि सहकारीमार्फत सामूहिक कृषि खेती।८ किसानले उत्पादन गरेको कृषि उपजको सहज बजारीकरण।९ असल किसान परिचयपत्र वितरण।१० नदी कटान, डुबानको समस्या समाधान।"
गुटबन्दीविरुद्ध एमाले एकगठ,"काठमाडौं : एमालेको केन्द्रीय कमिटी बैठकमा पार्टीमा गुटबन्दी झाँगिदै गएकोमा चिन्ता व्यक्त गरिएको छ। दुई दिनदेखि जारी बैठकमा बोल्ने अधिकांश केन्द्रीय सदस्यले गुटबन्दी, अनुशासनहीनता र अवसरवादी चरित्र बढ्दै गएको गुनासो गरेका छन्। उनीहरूले माथिल्लो तहबाटै संरक्षण हुँदा पार्टीमा गुटबन्दी बढेको भन्दै गुटबन्दी अन्त्यका लागि नेतृत्वसँग आग्रह पनि गरेका छन्। माथिको गुटबन्दीले तलसम्म असर पारिरहेको उनीहरूको भनाइ छ। गुटबन्दी बढ्दै गएको छ,तर यसो हुनुमा माथिल्लो तह नै जिम्मेवार छ, माथिबाट संरक्षण नहुने हो भने गुटबन्दी आफैं नियन्त्रणमा आउँछ, तलकालाई गुटबन्दी गर्ने के आँट हुन्छ र, एक पोलिटब्युरो सदस्यले भने। उनीहरूले सरकारले जनतासम्म प्रभाव पार्ने गरी काम गर्नुपर्ने सुझाव पनि दिएका छन्। अहिले पनि केही राम्रा काम भएका छन्, तर यो पर्याप्त छैन, अझ जनप्रिय र लोकप्रिय काम सरकारले गर्नुपर्छ, तब मात्रै पार्टीलाई साख उठ्छ, अधिकांश केन्द्रीय सदस्यले बैठकमा भने। एमालेका पोलिटब्युरो सदस्य विशाल भट्टराईले गुटबन्दी, सरकारका काम कारबाही, भीम रावल लगायतलाई भएको कारबाहीको विषयमा अधिकांश केन्द्रीय सदस्यले धारणा राखेको जानकारी दिए। अधिकांशले पूर्वउपाध्यक्ष रावल माथिको कारबाहीलाई जायज भनेका छन्। केहीले भने अहिलेको अवस्थामा रावल माथि कारबाही नगरेको भए हुने धारणा पनि राखेका छन्। अधिकांशले पार्टीमा अराजकता सह्य नहुने भन्दै रावलमाथि कारबाहीको समर्थन गरेका छन्। उता स्थायी समिति सदस्य विन्दा पाण्डे र केन्द्रीय सदस्य उषाकिरण तिम्सिनाको कारबाही भने फिर्ता गर्न अधिकांशले माग गरेको छन्। रावललाई पार्टीबाटै निष्कासन गरिएको छ भने पाण्डे र तिम्सिनालाई ६ महिना लागि निलम्बन गरिएको छ। उनीहरूमाथिको कारबाहीले भने केन्द्रीय कमिटीले आइतबार नै अनुमोदन गरिसकेको छ। पार्टी अध्यक्ष एवं प्रधानमन्त्री केपी शर्मा ओलीद्वारा प्रस्तुत राजनीतिक प्रतिवेदनमा समग्र विषय समेटिएको छ। यो विषयलाई प्रशिक्षणको विषय बनाएर तलसम्म लानुपर्छ। यो बैठकमा उठेको साझा हो। केन्द्रीय सदस्य निरज आचार्यले बैठक बोल्नेले आफ्नो कार्यक्षेत्र, त्यहाँका समस्या राखेको जानकारी दिए। प्रायः सबैले कार्यक्षेत्र र त्यहाँ समस्याको विषय उठाउनुभयो, उनले भने। अहिलेका अधिकारलाई बलियो बनाउने गरी संविधान संशोधन गर्नसमेत उनीहरूले सुझाव दिएको दिएका छन्। केन्द्रीय कमिटीका सदस्यहरूले आफ्नो विचार राख्नेक्रममा सरकारलाई प्रभावकारी र परिणाममुखी बनाउन, सुशासन र सेवाप्रवाहमा जोड दिन सुझाव दिएका छन्। त्यसैगरी पार्टीलाई प्रभावकारी, जनआधारित बनाउन सबै नेताहरूलाई पार्टी काममा केन्द्रित गर्नुपर्ने, कार्यकर्ता र जनताका गुनासोहरूलाई सम्बन्धित ठाउँमै गएर सुन्न, समाधान गर्न विशेष जोड दिएका छन्। नेताहरूले स्थानीय तह उपनिर्वाचनको परिणामलाई ध्यानमा राखेर संगठन सुदृढीकरण गर्नुपर्ने बताएका हुन्। दोस्रो दिन ९८ केन्द्रीय सदस्य र पोलिटब्युरो सदस्यले आफ्नो विचार राखेको छ। प्रत्येक केन्द्रीय सदस्यलाई तीन मिनेट विचार राख्ने अवसर दिइएको छ। गण्डकीबाट कृष्णबहादुर केसी, डा सूर्य पाठक, मनोहर पौडेल, पदम गिरी, जमिन्द्रमान घले, नवराज शर्मा, नरदेवी पुन, राजीव पहारी, भगवती न्यौपाने, गोविन्दबहादुर नेपाली, मञ्जु चालिसे, सीमा क्षेत्री, कृष्ण पौडेल र कृष्ण थापा बोलेका छन्। यसैगरी बागमतीबाट निर्मल भट्टराई, कृष्णभक्त पोखरेल, धर्मदत्त देवकोटा, कपिलदेव पोखरेल, रुपनारायण श्रेष्ठ, जेएन थपलिया, बाबुराम थापा, नारायण सिलवाल, पेम्बा लामा, खेम लोहनी, गीता कार्की, सरिता न्यौपाने, सोम मि श्र, पार्वती रावल, नवीना लामा, रचना खड्का, कैलाश ढुंगेल, भारती पाठक, डा पे्रम दंगाल, माधव ढुंगेल, टंक कार्की, शर्मिला कार्की र गोविन्द दुलालले कुरा राखेका छन्। यसैगरी मधेस प्रदेशबाट दिवाकर देवकोटा, गंगा यादव, रामरति राम, रामऔतार यादव, प्रम हजारा, अरविन्द सिंह, कुन्दन कुसवाह, अजय गुप्ता, सरिता गिरी यादव, चन्द्रेश्वर मण्डल र सञ्जीवकुमार झाले बोलेका छन्। राय राख्नेमा कोशी प्रदेशबाट भगवती चौधरी, खगेन्द्र राई, युवराज बास्कोटा, रामलाल साह, टंक आब्बोहाङ, लक्ष्मी गौतम, किशोर अधिकारी, अइन्द्रसुन्दर नेम्वाब, राम राना, पर्शुराम अधिकारी, उषाकला राई, जगदीश कुशियत, घनश्याम खतिवडा, मञ्जु भण्डारी, श्रीप्रसाद जबेगू र अम्बिका थापा छन्। त्यसैगरी विभिन्न कार्यक्षेत्रबाट हरदेव जोशी, लालबहादुर थापा, आशा विक, रञ्जना सरकार, सीता गिरी ओली, ममता गिरी, रमेश पौडेल, बिना श्रेष्ठ, सीता लामा, पे्रमकुमार पराजुली, सरस्वती बस्नेत, कल्पना थापा, इन्द्र भण्डारी, श्यामकुमार बस्नेत, राजेन्द्रसिं रावल, निरुदेवी पाल, नारदमुनि राना, गणेश ठगुन्ना र भैरवसुन्दर श्रेष्ठ छन् । केन्द्रीय सदस्यहरूले बोल्ने क्रम जारी रहेको प्रचार विभाग प्रमुख राजेन्द्र गौतमले जानकारी दिए । पोलिट्ब्युरो र स्थायी कमिटीका सदस्यले आफ्नो राय राख्न बाँकी छ।"
संघीयता कार्यान्वयनसम्बन्धी कानुन बनाउन ढिलाई गर्न हुँदैन : गगन थापा,काठमाडौं : नेपाली कांग्रेसका महामन्त्री गगन थापाले संघीयतालाई बलियो बनाउनका लागि प्रदेश र स्थानीय तहलाई अधिकार सम्पन्न बनाउने गरी कानुन बनाउनुपर्ने बताएका छन्। संघीयता सवलीकरणका सन्दर्भमा मंगलबार ललितपुरमा आयोजित कार्यक्रममा थापाले सबै तहलाई अधिकार सम्पन्न बनाएर संघीयता कार्यान्वयन गर्नुपर्ने र अधिकार सम्पन्न बनाउँदा पनि काम गर्न नसके समाधानको उपाय खोज्नुपर्ने बताए। अहिले ठूला दल मिलेर सरकार गठन भएकाले सदनबाट कानुन बनाउन सहज हुने भएकाले संघीयता कार्यान्वयनसम्बन्धी कानुन बनाउन ढिलाई गर्न नहुने उनको भनाइ छ। महामन्त्री थापाले पुराना र नयाँ भनिएका दलहरूसमेत संघीयताप्रति उद्धार भने हुन नसकेको जिकिर गरे। उनले संविधान संशोधनका लागि आवश्यक विषयमा खुलारूपमा बहस र छलफल हुने भएकाले यसप्रति कसैले शंका गर्न नपर्ने बताए। उनले सरकारमा गएकाहरूले पनि अधिकारलाई मुठ्ठीमा राख्ने गरेकाले संघीयता नै दुर्घटनामा पर्ने देखिएको बताए।
राजनीतिक स्थायित्वका लागि संविधान संशोधन आवश्यक : प्रदीप ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले मुलुकमा देखिएका सबै समस्याको समाधान संविधान संशोधनमा खोज्न नहुने बताए। मंगलबार काठमाडौंमा आयोजित एक कार्यक्रममा ज्ञवालीले संविधान कार्यान्वयनमा पात्र, संस्था र प्रवृत्तिहरूका कारणले पनि समस्या आएको हुनसक्ने भन्दै सबै समस्याको समाधान संविधान संशोधनमा खोज्न नहुने बताएका छन्। उनले संविधान कार्यान्वयनमा देखिएका चुनौतीहरूको पहिचान गरेर मात्रै अघि बढ्न उचित हुने उल्लेख गरे। ज्ञवालीले संविधान संशोधनमार्फत सबै समस्याको हल गर्ने र हल हुन नसके संविधान नै बदल्ने सोचलाई त्याग्नुपर्ने बताए । उनले राजनीतिक स्थायित्वका लागि संविधान संशोधन गर्नुपर्ने स्पष्ट पारे। ज्ञवालीले मुलुक स्वभाविक लोकतान्त्रिक अभ्यासमा अघि बढेको उल्लेख गरे।"
"छैन कारागार, कैदीबन्दीलाई चितवन र परासी ओसारपसार","रमेश बस्ताकोटीनवलपुर : साविकको नवलपरासी जिल्लाबाट टुक्रिएको ९ वर्ष भइसक्दा पनि जिल्लामा कारागार कार्यालय स्थापना हुन नसक्दा यसले नवलपुरमा समस्या उत्पन्न भएको छ। जिल्लामा कारागार नहुँदा यहाँबाट कैदी बन्दीहरूलाई परासी या चितवन लैजान पर्ने बाध्यता छ। नेपालको संविधान, २०७२ जारी भएलगत्तै नयाँ जिल्लाका रूपमा स्थापना भएको ९ वर्ष बित्दासमेत जिल्लामा कारागार कार्यालय स्थापना हुन नसकेको हो। नवलपुरका प्रमुख जिल्ला अधिकारी अरुण पोखरेलले जिल्लामा कारागार नहुँदा ठूलो समस्या भएको बताए। उनले भने, कारागार कार्यालय नहुँदा कैदीबन्दीको ओसारपसारमा नै ठूलो समस्या छ, यसले राज्यको खर्चमा समेत वृद्धि भएको छ। पोखरेलले कैदी बन्दीलाई दिनहुँजसो परासी र चितवन लैजान र ल्याउन पर्ने बाध्यता रहेको बताए। सवारीसाधनको इन्धन खर्चलगायतका खर्चको समस्या छ, अर्को कुरा सुरक्षा चुनौती पनि उत्तिकै छ। यसले गर्दा त्यसको व्यवस्थापन सुरक्षा निकायको टाउको दुखाइको विषय बनेको छ, पोखरेलले भने। तीन महिनाअघि बसेको जिल्ला सुरक्षा समितिको बैठकले कारागार कार्यालय स्थापनाका लागि निर्णय गरेर केन्द्रीय कारागार व्यवस्थापन विभागमा पठाएको उनले बताए। हामीले सबै निर्णय गरेर लेखी पठाएका छौं, अहिलेसम्म कुनै खबर आएको छैन। उनले भने। पौडेलले कारागारको भवनलगायतका काम गर्नका लागि पनि कार्यालय आवश्यक भएको बताए। जिल्लामा जिल्ला प्रहरी, जिल्ला अदालत, सरकारी वकिलको कार्यालय, जिल्ला प्रशासनलगायतका कार्यालय स्थापना भए पनि अहिलेसम्म कारागार कार्यालय स्थापना हुन नसकेको हो। नवलपुरका प्रहरी प्रमुख प्रहरी उपरीक्षक यादव ढकालले जिल्लामा कारागार नहुँदा सबैभन्दा बढी समस्या प्रहरीलाई हुने गरेको बताए। कावासोतीबाट परासी या चितवन कैदीबन्दी लैजान र ल्याउन पर्ने बाध्यता छ, यसले गर्दा साधनस्रोत र जनशक्तिको अधिकतम प्रयोग हुँदा अन्य काममा पनि समस्या भएको छ, ढकालले भने। जिल्ला सदरमुकाममा नै कारागार हुने हो भने धेरै कुरा सहज हुने ढकालको भनाइ छ। कारागार यही हुँदा सेक्युरिटी थ्रेट कम हुन्छ, स्रोतसाधन र जनशक्तिको कम प्रयोग हुँदा त्यसलाई अन्यत्र काममा प्रयोग गर्न सकिन्छ। त्यसो हुँदा जिल्लाको सुरक्षा अवस्था मजबुद बनाउन सहयोग पुग्छ। ढकालको भनाइ छ। गृह मन्त्रालयअन्तर्गत केन्द्रीय कारागार व्यवस्थापन विभागका महानिर्देशक नारायण भट्टराईले नवलपुर जिल्लाबाट कारागार स्थापनाका लागि माग आए पनि त्यसबारेमा तत्काल नै केही निर्णय गर्न नसकिने बताए। उनले भने, जिल्लाबाट माग आएको छ, तर तत्काल केही गर्न सकिने अवस्था छैन, यसको लामो प्रक्रिया हुन्छ। समय लाग्छ। भट्टराईले जिल्लाबाट माग आए पनि संगठन तथा व्यवस्थापन सर्वेक्षण गरी त्यसको प्रतिवेदन स्वीकृत भएपछि मात्र काम अघि बढ्ने बताए। अर्थ, सामान्य प्रशाशन हुँदै मन्त्रिपरिषद्ले यसलाई स्वीकृत गर्नुपर्ने हुन्छ, त्यहाँँँ कारागार स्थापना गर्ने विषय प्रक्रियामा नै रहे पनि अहिलै नै देखिने गरी केही प्रगति भएको छैन, उनले भने। नेपाल बार एसोसिएसन नवलपुरका अध्यक्ष चेतप्रसाद डुम्रेले जिल्लामा कारागार नहुँदा न्यायको दृष्टिकोणले पनि कैदीबन्दीहरू समस्यामा परेको बताए। परासी र चितवनको कारागारमा गएर बस्नुपर्ने बाध्यता छ, जसले गर्दा उनीहरूले चाहेको बेलामा कानुनी परामर्श गर्न पाएका छैनन््। आफन्त भेट्न पाएका छैनन्। यो राम्रो पक्ष हैन , डुम्रेले भने। कारागार टाढा भएको र भनेको समयमा आउन नसक्दा इजलासमा बहस सुन्नसमेत कतिपय कैदीबन्दीले नपाएको उनले बताए। कारागार जिल्लामा अत्यन्तै आवश्यक छ, यसका लागि सम्बन्धित निकाय गम्भीर बन्नै पर्छ, अब ढिला भइसक्यो, उनले भने। नवलपुर जिल्लाको नमुना सदरमुकाम निर्माणस्थल भित्र नै कारागार निर्माण गर्ने तयारी भए पनि जिल्लामा अझैसम्म जिल्ला कारागार कार्यालय भने स्थापना नभएको हो। केन्द्रीय कारागार व्यवस्थापन विभागका प्रवक्ता अनोज भण्डारीका अनुसार नेपालमा हाल ७२ जिल्लामा ७५ वटा कारागार रहेका छन्। भक्तपुर, बारा, धनुषा, नवलपुर र पूर्वीरुकुममा भने हालसम्म कारागार छैनन्।"
माओवादी केन्द्रको केन्द्रीय समिति बैठक तेस्रो दिन जारी,"काठमाडौं : नेकपा (माओवादी केन्द्र)को केन्द्रीय समितिको बैठक तेस्रो दिन जारी रहेको छ। बैठकको सुरुमा अध्यक्ष प्रचण्डले संक्षिप्त धारणा राख्दै राजनीतिक प्रस्तावमा सबैको सर्वसम्मत धारणा आएकाले आज दिउँसो २ बजेसम्म प्रस्तावमाथि छलफल प्रक्रिया सकेर निर्णय प्रक्रियामा अघि बढ्ने जानकारी गराएका छन् । अध्यक्ष प्रचण्डले पेश गरेको सोही राजनीतिक प्रतिवेदनमाथि केन्द्रीय सदस्यहरूले आआफ्ना धारणा राख्ने क्रम जारी छ। माओवादी अध्यक्ष प्रचण्डले केन्द्रीय समिति बैठकमा काठमाडौं उपत्यका र मधेससहित देशैभरि पार्टीको जनाधार सुदृढीकरणका लागि जनताको सांस्कृतिक पहिचानदेखि जनजीवनका एजेन्डाका सवालहरू प्रस्तावका रूपमा पेस गरेको छ। उपाध्यक्ष तथा प्रवक्ता अग्निप्रसाद सापकोटाले अब पार्टी स्थास्थितिमा चल्न नसक्ने ठोकुवा गरे। उनले भने, पार्टी निर्माण, एकता र सुदृढीकरणसँगै पछाडि परेका समुदाय र वर्गको समानताका लागि काम गर्नुपर्छ। त्यसबारे बैठकमा जोडदार ढंगले कुरो उठिरहेको छ। सापकोटाले राजनीतिक दृष्टिकोणको स्पष्टतासहित माओवादी अघि बढ्नुको विकल्प नरहेको बताए। बैठक आजै सकिनेछ। बैठकमा ४ सय ९ पूर्ण केन्द्रीय सदस्य,२ सय ५ वैकल्पिक केन्द्रीय सदस्य, तीन आयोगबाट ७५ तथा सात भौगोलिक र तीन गैरभौगोलिक गरी १० प्रदेशका पदाधिकारी गरी १ सय २५ जना गरी ८ सय १४ जना सहभागी छन्।"
स्ट्रेचर नहुँदा शिशुसँगै बाटोमै अस्ताइन् खिना,"बझाङ : जयपृथ्वी राजमार्गबाट आधा घन्टाको दूरीमा छ केदारस्युँ गाउँपालिका१ डुडिल गाउँ । डुडिलकी २१ वर्षीया खिना बोहरालाई आइतबार दिउँसोदेखि सुत्केरी ब्यथाले च्याप्न थाल्यो । घरमा सासु एउटा आँखाले देख्छिन् भने ससुरा दुवै आँखा गुमाएका दृष्टिविहीन छन् । नन्दहरू भए पनि सानै उमेरका छन् । खिनाले बिहे गरेको करिब एक वर्ष भयो । उनका श्रीमान् उमेश बोहराले बिहे गरेको चार महिनामै उनलाई छोडेर भारत गएका थिए । उमेश रोजगारीका लागि भारत गएको ८ महिना बित्यो फर्किएका छैनन् । आइतबार दिउँसोबाट सुत्केरी ब्यथाले च्यापेकी खिनाकी सासु महिनावारीका कारण घर बाहिर थिइन् । सासु पुनीदेवीले खिनालाई बेलाबेला अप्ठ्यारो छछैन सोधिरहन्थिन् तर खिनालाई राति झन्झन् प्रसव पीडा हुन थालेपछि सासुलाई खबर गरिन् । राति २ बजेको समय भएकाले सामान्य होला भन्दै खिनाका सासु र नन्दहरू बिहान उज्यालोका लागि पर्खी बसे । ब्यथाले थप च्यापेपछि बिहान ४ बजे उनलाई घरबाट केदारस्युँ एक देउरामा रहेको रायल प्राथमिक स्वास्थ्य केन्द्रका लागि घरबाट हिँडाइयो । गाउँमा स्ट्रेचर नभएपछि उनलाई हिँडाउनुपर्ने बाध्यता थियो । उनको घरबाट सामान्य मानिसले हिँड्दा करिब १५ मिनेट लाग्ने भट्टे भन्ने ठाउँमा उनले बिहान ४:३० बजे छोरालाई जन्म दिइन् । उनले जन्माएको शिशु रुने कराउने कुनै संकेत नभएको स्थिर जन्मियो । छोरा जन्मिएपछि खिनाका नन्द र फुपु वडा सदस्य पदमप्रसाद भट्टको घरमा हँसिया र पानी माग्न पुगिन् । त्यसैबेला वडा सदस्य भट्टले रायल प्राथमिक स्वास्थ्य केन्द्रका सिनियर अहेब कमलकुमार मल्ललाई खबर गरी एम्बुलेन्स बोलाए । वडासदस्य भट्ट त्यहाँ पुग्दासम्म खिना र शिशु दुबैको मृत्यु भइसकेको थियो । सुत्केरी भएको एक घण्टासम्म बच्चातिर हेरेकी खिनाको रक्तश्राव भएको र बच्चाको पनि स्वास्थ्य अवस्था ठिक नभएको हुँदा ज्यान गएको रायल प्राथमिक स्वास्थ्य केन्द्रका सिनियर अहेब कमलकुमार मल्लले बताए । छोरा जन्माएको खुसी साट्दै बुहारीले मेरो काखीमा अडेस लगाएकी हो । हामी पनि खुसी थियौं तर कुरा गर्दागर्दै रगत धेरै बग्यो । केहीबेरमै बुहारी बोल्न छाडिन्, खिनाकी सासु पुनीदेवीलाई उदृत गर्दै वडा सदस्य भट्टले भने । गाउँमा अटो पनि चल्छ, सडक पनि छ तर स्ट्रेचर नभएको साँचो हो । खिनाका परिवारले आफूलाई खबर नगर्दा यो अवस्था आएको हो ।, वडा सदस्य भट्टले थप्दै भने । सिनियर अहेब कमलकुमार मल्ल गाउँमा सामान्य हिसाबले सुत्केरी भइहाल्छन् भन्ने उद्देश्यले पनि स्वास्थ्य संस्थामा नलैजाने गरेको बताउँछन् । केदारस्युँ गाउँपालिका सडक सञ्जालले छोए पनि नागरिकमा अझै जनचेतना नभएको गाउँपालिका अध्यक्ष गणेशबहादुर बोहरा स्वीकार्छन् । समयमै उपचार नपाएर धेरैको ज्यान गएको र अब यी कुरामा संवेदनशील हुने केदारस्युँ गाउँपालिका उपाध्यक्ष मनिसा धामीको भनाइ छ ।"
"अवैध कल सेन्टरमा छापा, ३ भारतीयसहित ५३ जना पक्राउ",काठमाडौं : ललितपुरको सातदोबाटोस्थित एक अवैध कल सेन्टरबाट ५३ जना पक्राउ परेका छन्। केन्द्रीय अनुसन्धान ब्युरो (सीआईबी)का प्रवक्ता होविन्द्र बोगटीका अनुसार सिआइबीले सोमबार राति पक्राउ गरेकामध्ये ३ जना भारतीय रहेका छन्। जसमा २९ जना महिला रहेका छन्। नेपालीको नाममा कम्पनी भारतीयले झण्डै २ महिनादेखि कल सेन्टर चलाएको देखिएको प्रारम्भिक अनुसन्धानमा देखिएको छ। उनीहरुको साथबाट ८५ थान ल्यापटप र ८५ वटा मोबाइल बरामद भएको बोगटीले अन्नपूर्ण पोस्ट्लाई जानकारी दिए। उनीहरुले कल सेन्टर चलाएर अनलाइन जुवा लगायत अवैध गतिविधि गरिरहेको प्रारम्भिक अनुसन्धानबाट खुलेको उनको भनाई छ। पक्राउ परेका माथि थप अनुसन्धान भइरहेको छ।
महोत्तरीका विद्यालयहरूमा जाडो बिदा,"महोत्तरी : अत्यधिक चिसोको कारण जनजीवन प्रभावित भएपछि महोत्तरीका सामुदायिक विद्यालयहरूमा जाडो बिदा दिइएको छ। पछिल्लो समयमा आएर शीतलहर अनि अत्यधिक चिसोपनको कारण प्रभावित भएपछि यहाँका सामुदायिक विद्यालयमा जाडो बिदाको बन्दोबस्त गरिएको हो। गौशाला नगरपालिकाभरिका विद्यालयहरू अब माघ २ गतेका दिन खुल्ने भएको छ। अत्यधिक चिसोका कारण जनजीवन अस्तव्यस्त भएको भन्दै माघे संक्रान्तिपछि अर्थात माघ २ गतेका दिन मात्र बिदा खुल्ने भएको गौशाला नगरपालिकाको कार्यालयका शिक्षा शाखाले जनाएको छ। सोनमा गाउँपालिका शिक्षा शाखा संयोजक कौशलकुमार यादवका अनुसार चिसोको कारण विद्यार्थीहरूलाई विद्यालयसम्म आउनका लागि समस्या भएपछि पुस २९ गतेसम्मका लागि जाडो बिदा मिलाइएको छ। पालिकाभरिमा रहेको सामुदायिक विद्यालयहरू अब माघ २ गते खुल्ने संयोजक यादवले जानकारी दिएका छन्। त्यस्तै भंगहा नगरपालिकाको कार्यालयले जारी गरिएको सार्वजनिक सूचना अनुसार पालिकाभरिका सामुदायिक विद्यालयमा पुस २९ गतेसम्म बिदा दिइएको जनाएको छ। वर्षे बिदाबाट कट्टा हुने गरी पिपरा गाउँपालिकाले पुस २९ गतेसम्म बिदा मिलाइएको गाउँपालिकाको कार्यालयले सूचना जारी गर्दै जानकारी दिइएको छ। यस प्रतिकूल मौसमका समयमा बालबालिकाहरूलाई विशेष रूपमा सतर्कता अपनाउनका लागि गौशाला नगरपालिका मेयर दिपेन्द्र महतोले आग्रह गरेका छन्। अत्यधिक चिसोपनको प्रत्यक्ष असर बालबालिका, वृद्धवृद्धा तथा रोगीहरूमा पर्न गएकाले यसतर्फ ध्यान दिनका लागि मेयर महतोले सबैमा आग्रह गरेका छन्।"
नेपाल र चीनबीच कृषि तथा पर्यटन क्षेत्रमा भएको सहमतिले मुलुकको समृद्धिमा महत्वपूर्ण योगदान पुग्छ,कृषि तथा पशुपक्षी विकासमन्त्री रामनाथ अधिकारीले नेपाल र चीनबीच कृषि तथा पर्यटन क्षेत्रमा भएको सहमतिले मुलुकको समृद्धिमा महत्वपूर्ण योगदान पुग्ने बताएका छन्। नेपालको कृषि तथा पर्यटन विकासमा चीनको बिआरआई फ्रेमवर्कले पुराउने सहयोगका विषयमा मंगलबार काठमाडौंमा आयोजित कार्यक्रममा मन्त्री अधिकारीले नेपाल र चीनबीच भएका सहमतिले मुलुकको समृद्धिमा महत्वपूर्ण योगदान पुग्ने भएकाले यसको कार्यान्वयनमा विशेष जोड दिने पनि बताउनुभयो। उनले प्रधानमन्त्रीको चीन भ्रमणको समयमा नेपाल र चीनबीच राँगाभैंसीको मासु निर्यात गर्ने विषयमा भएको सम्झौताले नेपालचीनबीच पशुजन्य उत्पादनको व्यापार सहजीकरणमा महत्वपूर्ण हुने धारणा राखे। पशुपक्षीमा देखिने खोरेत रोगमुक्त क्षेत्र घोषणाका लागि इलामबाट काम सुरु भइसकेको र अन्य जिल्लामा विस्तार गरिने उनले बताए। उनले वनस्पति निर्यातका लागि चीनको भन्सारसँग समन्वय गरिएको बताए। त्यस्तै नेपालका लागि चिनियाँ राजदूत छन सोङले नयाँ प्रविधिको प्रयोग गर्दै बिआरआइ फ्रेमवर्कका परियोजनाहरूलाई अघि बढाउने बताए। मुलुकको पर्यटन क्षेत्रका विकास पनि चीनले विभिन्न कार्यक्रमहरू अघि सारेको भन्दै उनले यसले दुईदेश बीचको पर्यटनसम्बन्ध समेत विस्तार हुने बताए। कार्यक्रममा नेपालचाइना फ्रेन्डसिप फोरमका अध्यक्ष डा कल्याणराज शर्मा लगायतले बिआरआईसँग सम्बन्धित लगानीले नेपाललाई पुराउने फाइदाका बारेमा चर्चा गरेका थिए।
एउटै गाउँबाट ३ करोडको दूध निर्यात,सिन्धुपाल्चोक : सिन्धुपाल्चोकको बलेफी गाउँपालिका४ बिन्जेलमा वार्षिक झण्डै ३ करोड मूल्यको दूध निर्यात भएको छ। बिन्जेल तल्लागाउँका डिल्लीराम नेपालले गत एक वर्षमा १२ हजार ५ सय सत्र लिटर दूध बेचेर ८ लाख १२ हजार ४ सय पचपन्न रुपैयाँ कमाए। सोही टोलका ताराप्रसाद नेपालले एक वर्षमा ९ हजार ८ सय ९६ लिटर दूध बिक्री गरेर ६ लाख १६ हजार तीन सय बीस रुपैयाँ कमाउन सफल भए। गत आर्थिक वर्ष बिन्जेलबाट ४ लाख ८७ हजार ७ सय ७९ लिटर दूध संकलन भएर निर्यात गरिएको बिन्जेल दूध उत्पादक सहकारी संस्थाका व्यवस्थापक द्वारिका नेपालले जानकारी दिए। उनका अनुसार जसको मूल्य दुई करोड ९१ लाख ९६ हजार ५ सय ९३ रुपैयाँ पर्न आउँछ। बिन्जेल ४ र ५ वडाले छोए पनि यो एउटै गाउँको दूध संकलन हो। गाउँमा पछिल्लो समयमा उन्नत जातका गाई तथा भैँसी पालन गर्न थालेपछि दूध उत्पादनमा वृद्धि भएको उनले बताए। पछिल्लो समयमा ग्रामीण भेगमा हुँदै आएको निर्वाहमुखी पशुपालन घटे पनि व्यावसायिक रूपमा दूध उत्पादन गर्ने किसानको भने वृद्धि भएको छ। स्थानीय र प्रदेश सरकारले किसानलाई खासै अनुदानका कार्यक्रम नदिए पनि किसानहरू आफैं अग्रसर भएर दूध उत्पादनमा लागेको संस्थाका सह व्यवस्थापन गीता सापकोटा बताउँछिन्। स्थानीय सरकारले किसानहरूलाई प्रोत्साहन गर्नुको साटो वेवास्ता गरेका कारण अझै सोचेको जस्तो दूध उत्पादन हुन नसकेको उक्त सहकारीका पूर्व अध्यक्ष कृष्ण सुवेदी बताउँछन्। वार्षिक झण्डै ५ लाख दूध बेच्ने बिन्जेलमा स्थानीय सरकारले पशुपालक कृषकलाई विजनको व्यवस्था समेत गर्न नसकेको बिन्जेल तल्लो गाउँका पशुपालक युवा व्यवसायी ईश्वर नेपालले दुखेसो पोखे। आफूले गाईलाई कृतिम गर्भधारणको लागि पाँचखालबाट ३ हजार तिरेर बिजन ल्याउन परेको स्मरण सुनाए। पालिकाकामा कृषि तथा पशु प्राविधिक रहे पनि किसानलाई आवश्यक परेको बेलामा सहयोग नपाएको उनको भनाई छ।
भारत सरकारद्वारा निर्मित विद्यालय भवन हस्तान्तरण,"काठमाडौं : भारत सरकारद्वारा निर्मित बागलुङस्थित भीमगिठे माध्यमिक विद्यालयको भवन हस्तान्तरण गरिएको छ। नेपालभारत विकास सहकार्य अन्तर्गत भारत सरकारको आर्थिक सहयोगमा निर्माण गरिएको उक्त विद्यालयको भवन जिल्ला समन्वय समिति बागलुङका प्रमुख अमरबहादुर थापा, बडिगाड गाउँपालिकाका अध्यक्ष गण्डकी थापा अधिकारी र काठमाडौंस्थित भारतीय राजदूतावासका काउन्सलर अविनाश कुमार सिंहले संयुक्तरूपमा हस्तान्तरण गरे। कार्यक्रममा राजनीतिक प्रतिनिधि, सरकारी अधिकारी तथा समाजसेवीहरूको पनि उपस्थिति रहेको थियो। यस परियोजनालाई उच्च प्रभाव सामुदायिक विकास परियोजनाको रूपमा अघि बढाइएको र जिल्ला समन्वय समितिमार्फत कार्यान्वयन गरिएको भारतीय दूतावासले जनाएको छ। सहभागीहरूले नेपाली जनताको उत्थानका लागि भारत सरकारले पुर्याउँदै आएको निरन्तर विकास सहयोगको सराहना गरेका थिए। भीमगिठे माध्यमिक विद्यालय सन् १९५८ मा स्थापना भई सन् सन् १९८८ मा यो विद्यालय माध्यमिक तहमा स्तरोन्नति भएको थियो। विद्यालयले कक्षा १ देखि १२ सम्म अध्यापन गराउँदै आएको छ। विद्यालयमा करिब ७०० जना विद्यार्थीहरू अध्ययनरत छन्, जसमा ५४ प्रतिशत छात्राहरू रहेका छन्।"
भूकम्पमा परी नेपालमा १३ जना घाइते,"काठमाडौं : मंगलबार बिहान गएको भूकम्पमा परी नेपालमा १३ जना घाइते भएका छन्। नेपाल प्रहरीका अनुसार बारामा ११, काठमाडौंमा १ र काभ्रेमा १ जना घाइते भएका हुन्। भूकम्पले ओखलढुंगा, सोलुखुम्बु, संखुवासभा, ताप्लेजुङ, काभ्रे, बारा, काठमाडौं, सिन्धुपाल्चोक र रामेछापमा क्षति गरेको छ। भूकम्पले विभिन्न जिल्लामा ९ वटा भौतिक संरचनामा क्षति पुगेको छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे काउन्टी केन्द्रबिन्दु बनाएर ६८ म्याग्निच्युडको भूकम्प गएको थियो।"
सुनसहित विमानस्थलबाट एकजना पक्राउ,काठमाडौं :त्रिभुवन अन्तर्राष्ट्रिय विमानस्थलबाट भन्सार छली गरी लैजान लागेको करिब ६१ ग्राम तौल बराबरको सुनजस्तो देखिने धातुको ढिक्का १ थान र औंठी १ थानसहित एकजनालाई नियन्त्रणमा लिएको छ। चितवन भरतपुर महानगरपालिका१२ घर भएका २५ वर्षीय संजय तामाङलाई प्रहरीले पक्राउ गरेको हो। एयर इन्डियाको उडानद्वारा दोहाबाट काठमाडौं आएका उनलाई विमानस्थलको अन्तर्राष्ट्रिय उडानतर्फको आगमन टनेल गेटबाट उक्त धातुसहित फेला पारी प्रहरीले पक्राउ गरेको हो । उनलाई आवश्यक अनुसन्धान तथा कारवाहीका लागि त्रिभुवन विमानस्थल भन्सार कार्यालय गौचरमा बुझाइएको छ ।
भूकम्पबाट भएको क्षतिको विवरण संकलन गरिँदै,"काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणले आज बिहानको भूकम्पको धक्काबाट हालसम्म कुनै पनि मानवीय क्षति नभएको र क्षतिको प्रारम्भिक विवरण संकलन भइरहेको जनाएको छ। प्राधिकरणले आज प्रेस विज्ञप्ति जारी गर्दै हालसम्म भूकम्पका कारण ठूलो क्षति नभएको जानकारी आएको जनाएको हो। उक्त भूकम्पका परकम्प निरन्तर आइरहेको र थप परकम्प आउन सक्ने भएकाले सम्भाव्य जोखिमलाई मध्यनजर गरी तयारी अवस्थामा रहन स्थानीय प्रशासन, सुरक्षा निकाय लगायतलाई प्राधिकरणले आग्रह गरेको छ। प्राधिकरणका प्रवक्ता डा डिजन भट्टराईले भूकम्पको केन्द्र नजिकैका उत्तरपूर्वी जिल्लाका केही भवन संरचनामा सामान्य क्षति पुगेको खबर प्राप्त भएको र क्षतिको प्रारम्भिक विवरण संकलन भइरहेको बताए। प्राधिकरणले भूकम्पमा परी मृत्यु भएका चिनियाँ नागरिकप्रति श्रद्धाञ्जली अर्पण गर्दै घाइतेको शीघ्र स्वास्थ्य लाभको कामना गरेको छ।"
सेतो मच्छिन्द्रनाथको वार्षिक पवित्र महास्नान (फोटो फिचर),"काठमाडौं : सेतो मच्छिन्द्रनाथको वार्षिक महास्नान आज काठमाडौं जनबहालमास्थित कनक चैत्य महाविहार परिसरमा सम्पन्न भएको छ। यो अनुष्ठान प्रत्येक वर्ष पौष शुक्ल अष्टमी (पुस शुक्ल अष्टमी)मा मनाइन्छ। यो पर्व पूर्णिमाको दिनसम्म मनाइन्छ। सेतो मच्छिन्द्रनाथलाई अवलोकितेश्वर पनि भनिन्छ। सप्ताहव्यापी चाडपर्वमा धेरै अन्य गतिविधिहरू पनि समावेश हुन्छन्। जुन जीवनमा पार गर्नुपर्ने प्राथमिक अनुष्ठानसँग मिल्दोजुल्दो छ। सेतो मच्छिन्द्रनाथको वार्षिक अनुष्ठान जीवित देवी कुमारीले अवलोकन गर्ने गर्छिन्। जीवित देवी मन्दिर परिसरमा पुगेपछि मात्र मन्दिरका मुख्य पुजारीले देवतालाई मन्दिरबाट बाहिर निकालेर अनुष्ठान सुरु गर्ने गर्छन्। अनुष्ठान हेर्न काठमाडौं जनबहालस्थित कनक चैत्य महाविहार परिसरमा सयौं सर्वसाधारणहरूको घुइँचो लाग्छ। यस अनुष्ठान अवधिभर हरियो तारा र सेतो तारा साना देवताहरू पनि निकालेर सेतो मच्छिन्द्रनाथ देवताको दुवै छेउमा राख्छन्। हरियो र सेतो तारालाई सेतो मच्छिन्द्रनाथको सन्तानका रूपमा मानिन्छ चैत्यमा पुगेपछि पञ्चबुद्धको लुगा लगाएका अन्य पुजारीहरूले प्रारम्भिक अनुष्ठान गर्छन्। त्यसपछि मुख्य पुजारीहरूले सेतो मच्छिन्द्रनाथ र दुई साना देवताहरूको लुगा खोलेर स्नान गर्न थाल्छन्। यस अवधिमा भक्तजनले कति लुगा फुकाल्छन् भनेर गन्ती गरेको देख्न सकिन्छ। मञ्चमा उपस्थित पुजारीहरूले अनुष्ठान गर्छन्। त्यसपछि दुई पुजारीहरूले दूध र घ्यू मिसाएर देवताहरूलाई पानी हाल्छन्। यस अवधिमा संगीतकारहरूको समूहले परम्परागत बाजा, न्या बाजा, धिमे बाजा आदि पनि बजाउँछन्। जीवनभर हुने परिवर्तनहरूको प्रतीक अन्सार देवतालाई हरेक वर्ष नुहाइन्छ र एक अनुष्ठानका रूपमा पुन: रंगाइन्छ। त्यसैगरी, नुहाउने विधि पूरा भएको तीन महिनापछि सेतो मच्छिन्द्रनाथको रथ तान्ने पर्व मनाइन्छ।"
पानी नै पानी तर काकाकुल कर्णालीवासी,"वीरेन्द्रनगर : नेपालको संविधानको धारा ३५ को उपधारा ४ मा प्रत्येक नागरिकलाई स्वच्छ खानेपानी तथा सरसफाइमा पहुँचको हक हुनेछ। भनिएको छ नेपालको संविधानले खानेपानी तथा सरसफाइलाई मौलिक अधिकारका रूपमा परिभाषित गरेको छ। सरकारले सन् २०१९ मा सबै नागरिकको पहुँचमा आधारभूत खानेपानी सुविधा पुयाउने लक्ष्य लिइएको थियो तर अझै त्यो लक्ष्य पूरा भएको छैन्। हरेक हिसाबले पछाडि पारिएको कर्णाली प्रदेशमा बिजोग नै छ। हालसम्म कर्णालीमा १६ प्रतिशत जनसंख्या आधारभूत खानेपानीको पहुँचमा नै छैनन्। धेरै नागरिक खुला पोखरी, खोलाखोल्सा र नदीको दूषित पानी पिउन बाध्य छन्। कर्णालीका केही बस्तीहरू अझै पनि भेरी, कर्णाली नदी र विभिन्न खोला, कुवा तालतलैयाको पानी प्रयोग गर्छन्। गाउँमै खानेपानीको सुविधा नपुग्दा खोलाको पानी पिउनु उनीहरूको बाध्यता छ । कतिसम्म भने बर्खाको समयमा धमिलो पानी आउँछ। त्यही पानी पिउनुपर्ने विवशता कर्णालीवासीको छ। ९६ प्रतिशत नागरिक प्रदूषित पानी पिउन बाध्य कर्णालीमा हालसम्म जम्मा ८४ प्रतिशत घरधुरीहरूमा खानेपानीको सुविधा पुगेको छ। जसमा ९६ प्रतिशतभन्दा धेरै नागरिक प्रदूषित पानी पिउन बाध्य छन्। प्रदेशमा चार प्रतिशत नागरिकको मात्र शुद्ध खानेपानीमा पहुँच छ। कर्णाली प्रदेशको भौतिक पूर्वाधार, ऊर्जा तथा जलस्रोत मन्त्रालयका अनुसार यहाँका धेरै नागरिक खुला पोखरी, खोला, खोल्सा र नदीको दूषित पानीको प्रयोग गरिरहेका छन्। २०७८ कोे राष्ट्रिय जनगणनाको नतिजाअनुसार कर्णाली प्रदेशको जनसंख्या १६ लाख ९४ हजार ८ सय ८९ छ। जसमा ८४ प्रतिशत नागरिक आधारभूत खानेपानीको पहुँचमा छन्। १६ प्रतिशत जनसंख्या आधारभूत खानेपानीको पहुँचमा छैन। प्रदेशका ७९ वटै स्थानीय तह छन्। जसमा जम्मा ३ लाख ६६ हजार ३७ घरधुरी छन्। घरपरिसरमै खानेपानी सेवा पुगेका १ लाख ३० हजार ४ सय ६५ घरधुरी छन्। घरनजिकै खानेपानी धारा पुगेका १ लाख ६२ हजार ६ सय १९ घरधुरी छन्। रारा जाने बाटोमा आगन्तुकहरूलाई पिउने पानीको सहजताका लागि मुगुको छायाँनाथ रारा नगरपालिकाका प्रमुख विष्णुकुमार भामको अगुवाइमा शनिबारका दिन श्रमदानबाट निर्माण गरिएको खानेपानी धारा। हाते पम्पबाट खानेपानी सुविधा लिइरहेका १ हजार ६ सय ३२ घरधुरी छन्। ढाकिएको कुवाबाट खानेपानी सेवा लिइरहेका ७ हजार ५ सय ७३ घरधुरी छन्। सामान्य कुवाबाट खानेपानी सुविधा लिइरहेका ९ हजार २ सय १० घरधुरी छन्। थोपा पानीबाट खानेपानीको सुविधा लिइरहेका ४८ हजार ६ सय ९९ परिवार छन्। नदीबाट खानेपानीको सुविधा लिइरहेका ४ हजार ३ सय ७६ घरधुरीहरू रहेका छन्। जार र बोतलको खानेपानी प्रयोग गर्ने ४ सय ८० घरधुरी छन्। अन्य स्रोतबाट खानेपानीको सुविधा लिइरहेका १ हजार ८० घरधुरी छन्। जसमा अधिकांश घरधुरीले प्रदूषित पानीको प्रयोग गर्दै आएका छन्। कर्णालीको राजधानीमै पनि खानेपानी समस्या उस्तै कर्णाली प्रदेशको राजधानी सुर्खेतमै खानेपानीको अभाव छ। अभिलेखमा डेढ लाख जनसंख्या रहेको सुर्खेतको वीरेन्द्रनगरमा पाँच लाख बढी मानिसको बसोबास रहेको अनुमान छ। कर्णाली प्रदेशको राजधानी भएपछि बढ्दो सहरीकरण तथा जनसंख्याका कारण खानेपानीको समस्या चुलिँदो छ। राजधानी वीरेन्द्रनगरमा खानेपानी वितरण गर्दै आएको सुर्खेत उपत्यका खानेपानी संस्थाले पानी पुयाउन सकेको छैन। झन्डै पाँच वर्ष अगाडिदेखि खानेपानीको धारा वितरण गर्नै सकिरहेको छैन। २०५७ मा स्थापित सुर्खेत उपत्यका खानेपानी उपभोक्ता संस्था (झुप्रा बृहत् खानेपानी तथा सरसफाइ उपभोक्ता संस्था)ले वीरेन्द्रनगरमा खानेपानी आपूर्ति गर्दै आइरहेको छ। वीरेन्द्रनगरवासीले खानेपानीको अभाव हुँदा पुरानै मुहान बुलबुले र चिसापानीको ढुंगेधाराको पनि आश्रय लिइरहेका छन्। कति परिवारले त पानी ट्यांकीबाट पानी ढुवानी गरेर प्रयोग गरिरहेका छन्। झुप्राको मुहान सुक्दै गएपछि खरीखोला र बोरी खोलाको पानी जम्मा गरेर आलोपालो प्रणालीबाट उपत्यकामा पानी वितरण गरिएको छ। उपत्यकामा पानीको अभाव कम गर्न भेरीको पानीलाई लिफ्टिङ गरी ल्याउन आयोजनाले ठेक्का लगाइसकेको छ। तर, रूख कटानजस्ता अन्य प्राविधिक कारण काम अगाडि बढिरहेका छैन्। सुर्खेतको वीरेन्द्रनगर नगरपालिका प्रमुख मोहनमाया ढकालले प्रक्रियागत रूपमा समस्या झेलिरहेको भेरीको पानी सुर्खेत ल्याउने आयोजना अगाडि बढाउन पहल भइरहेको जानकारी दिएकी छन्। वीरेन्द्रनगरको खानेपानी समस्या समाधानका लागि भेरीको पानी सुर्खेतमा ल्याउनुको विकल्प नभएको उनको भनाइ छ। प्रदेशको राजधानी तोकिएर जनसंख्या वृद्धि तथा बसोबासमा वृद्धि हुँदासमेत पनि पुरानो जनसंख्याका लागि व्यवस्था गरिएको १ करोड १० लाख लिटर पानी उपलब्ध छ। यही अवस्थामा सुर्खेतमा अहिले दैनिक ४५ लाख लिटर पानी अपुग छ। जसको विकल्पमा मानिसले कुवा र बोरिङलाई लिइरहेका छन्। नयाँ बन्ने घरमा खानेपानीका लागि बोरिङ अनिवार्य जस्तै बन्दै गएको छ। पुराना अधिकांश घरमा कुवा छन्। झुप्राको खानेपानीको धारा जडान गरिएको घरमा पनि अनिवार्य रूपमा कुवा खनिएका छन्। तर पछिल्लो समय जनसंख्यामा भएको तीव्र वृद्धि र पानीका स्रोत घट्दै गएका कारण कुवामा पनि पर्याप्त पानी नआउने समस्या रहेको वीरेन्द्रनगर नगरपालिका वडा नं ३ का स्थानीय खगेन्द्र गौतम गुनासो गर्छन् । मुकाममै खानेपानीको समस्या कर्णालीका ग्रामीण बस्तीमा त खानेपानीको समस्या छ नै। यहाँका अधिकांश जिल्ला सदरमुकाममा पनि खानेपानीको सहज आपूर्ति छैन। हरेक मुकामले खानेपानीको समस्या झेलिरहेका छन्। कर्णालीमा १० जिल्ला छन्। प्रदेश राजधानी वीरेन्द्रनगरदेखि गमगढी, जुफाल, सिमीकोट, मान्मालगायतका सबै जिल्ला मुकाममा खानेपानीको समस्या छ। कालीकोट जिल्ला सदरमुकाम मान्म बजारमा विगत १५ वर्षदेखि होटल व्यवसाय गर्दै आएका मदन होटलका सञ्चालक धनबहादुर बटालाले भने, मुलुकमा संघीयता आयो। विगतका गाउँ विकास समितिहरू अहिले गाउँका सिंहदरबार भए। तर हाम्रो जिल्ला सदरमुकाम मान्म बजारमा खानेपानीको समस्या समाधान भने भएनन्। उनले दैनिक भान्सामा पानीकै समस्या भोगिरहेको गुनासो गरे। पञ्चायतकालमा ल्याइएको खानेपानी सदरमुकाममा एक घण्टाभन्दा बढी आउँदैन। त्यो पनि कहिले त हप्र्तौं अवरुद्ध हुन्छ। हामीलाई व्यवसायको त कुरा छोडौं। दैनिक भान्छामा प्रयोग हुने पानीकै समस्या भोगिरहेका छौं, उनले भने। मुगुको सदरमुकाम गमगढी बजारमा पनि खानेपानीको समस्या छ। छायाँनाथ रारा नगरपालिकाका स्थानीय समाजसेवी रमेशकुमार मल्लले गएको सातादेखि जिल्लामा विद्युत्, खानेपानी र इन्टरनेट अनियमित हुँदा सास्ती खेप्नु परेको बताए। उनले भने, सदरमुकाम गमगढी बजारमा न खानेपानी नियमित छ। न विद्युत् नियमित छ। न इन्टरनेट सेवा नै। हामी त असुविधाको मुकाममा बसिरहेका छौं। जिल्ला सदरमुकामको हालत त यस्तो छ। यहाँका ग्रामीण बस्तीहरूमा झन् कस्तो होला। बर्सेनि मुगुको सदरमुकाम गमगढी बजारवासीले खानेपानीको खेप्दै आएको उनले बताए। यस्तै हुम्ला, जुम्ला, डोल्पा, रुकुमपश्चिम, जाजरकोटलगायतका जिल्लामा पनि पर्याप्त खानेपानीको सुविधा छैन। यसले आम नागरिकले समस्या भोगिरहेका छन्। खानेपानीको दिगो व्यवस्थापनको प्रयास कर्णाली प्रदेश सरकारले कर्णालीमा खानेपानी सेवाको दिगो व्यवस्थापनका लागि ग्रामीण खानेपानी सेवा सहायता केन्द्र सञ्चालनमा ल्याइएको छ। प्रदेशको ऊर्जा तथा जलस्रोत मन्त्रालयका प्रवक्ता सिनियर डिभिजनल इन्जिनियर पदमराज देवकोटाका अनुसार कर्णाली प्रदेशमा खानेपानी, सरसफाइ तथा स्वच्छता क्षेत्रका जीर्ण र पुराना पूर्वाधारहरूको दिगो व्यवस्थापन एवं स्तरोन्नति गर्ने उद्देश्यले ग्रामीण खानेपानी सेवा सहायता केन्द्र सञ्चालनमा ल्याइएको हो। सबैका लागि दिगो खानेपानी सरसफाइ तथा स्वच्छता (सुस्वा) आयोजनाको आर्थिक तथा प्राविधिक सहयोगमा कर्णालीका २१ वटा स्थानीय तहमा ग्रामीण खानेपानी व्यवस्थाको तथ्यांक संकलन र विश्लेषणको काम गर्दै आएको छ। चालू वर्ष थप चार स्थानीय तह थपिएका छन्। मन्त्रालयका अनुसार कर्णालीमा नमुनाका रूपमा लागू भएको ग्रामीण खानेपानी सेवा सहायता केन्द्रले प्रदेशभित्र सञ्चालन भइरहेका खानेपानी आयोजनाहरूको दिगोपना र अलपत्र आयोजनाको मर्मत सम्भारको कार्य गर्न सहजता हुनेछ। खानेपानीका नयाँ योजना थप्दै जाँदा पुराना र थोरै खर्चमा मर्मत गर्न सकिने योजना अलपत्र पर्दै गएको अवस्था छ। ऊर्जा तथा जलस्रोत मन्त्रालयकी योजना महाशाखा प्रमुख कमला खानले पुराना र जीर्ण योजनाहरू मर्मत गरेर खानेपानीको समस्या झेलिरहेका बस्तीहरूलाई स्वच्छ खानेपानी उपलब्ध गराउन ग्रामीण खानेपानी सेवा सहायता केन्द्रले सहयोग गर्ने दाबी गरिन् । यस केन्द्रको उद्देश्य नै खानेपानी प्रणालीको प्रभावकारी सञ्चालन गर्न आवश्यक आर्थिक व्यवस्थापनको प्रभावकारिताका लागि सहजीकरण गर्नु हो। उनले भनिन्, स्थानीय तहको क्षमता अभिवृद्धि, खानेपानी प्रणालीका लागि मर्मतसम्भार कोष स्थापनाका साथै लेखापरीक्षण लगायतका आर्थिक पारदर्शिता तथा जवाफदेहिता सुनिश्चित गर्ने क्रियाकलाप पनि सञ्चालन गरिनेछ। मन्त्रालयका अनुसार कर्णालीका ७९ मध्ये ७४ वटा पालिकामा वास प्लान निर्माण भइसकेका छन्। जसमा करिब ५ हजार ५ सय १७ खानेपानी आयोजनामार्फत कर्णालीका १२ लाख ६७ हजार ७ सय २२ अर्थात् ७४ प्रतिशत जनसंख्यालाई पाइपबाट खानेपानीको सुविधा उपलब्ध गरिएको छ। जुन खानेपानी आयोजनाहरूबाट हाल सार्वजनिक र एक घर एक धारा गरी १ लाख १० हजार २ सय ८६ खानेपानी धाराबाट पानीको वितरण भइरहेको छ। खेर गइरहेको छ कर्णालीको पानी यता कर्णाली खानेपानी हाहाकार छ उता भएको पानी खेर गइरहेको अवस्था छ। कर्णालीमा झन्डै २६ प्रतिशत हिम क्षेत्र छ। जसमा १ हजार ४ सय ५९ हिमनदी (नदीनाला) ले १ हजार २३ वर्गकिलोमिटर क्षेत्रफल ओगटेका छन्। प्रदेश योजना आयोगका अनुसार नेपालको सबैभन्दा लामो नदी कर्णालीको पाँच सय किलोमिटर लम्बाइमध्ये झन्डै ६० प्रतिशत भाग कर्णालीमा प्रदेशमा पर्छ। कर्णाली प्रदेशमै २ सय ६४ किलोमिटर लामो भेरी, ६८ किलोमिटर लामो तिलाको पानी पनि खेर गइरहेको छ। प्रदेश सरकारले उपयुक्त जलनीति बनाएर कर्णालीको पानीको संरक्षण गर्न जरुरी रहेको अधिकारकर्मी दुर्गा सापकोटाले बताए। उनले भने, कर्णालीको जल उपयोग सही रूपमा हुने हो भने कर्णालीमा पर्याप्त खानेपानी सेवाका साथै ऊर्जा उत्पादन गरी आर्थिक समृद्धि हासिल गर्न सकिने प्रबल सम्भावना छ। तर सरकारले त्यसका लागि उपयुक्त लगानी बटुल्न नसकिरहेको उनको भनाइ छ। स्थानीयलाई सेयर दिएर लगानी गर्ने वातावरण पनि बनाउन सकिरहेको अवस्था छैन। यस विषयमा ठोस योजना निर्माण गरी कार्यान्वयन गर्न जरुरी छ। उनले भने। खाद्य परनिर्भरताको पीडा उस्तै कर्णालीको २ लाख ९९ हजार ३ सय ३९ हेक्टर खेतीयोग्य जमिनमध्ये ३८ हजार ३३ हेक्टर क्षेत्रफलमा मात्र सिँचाइ सुविधा छ। यसले गर्दा कर्णालीले बर्सेनि खाद्य परनिर्भरताको पीडा भोग्नु परेको छ। प्रदेश कृषि निर्देशनालयका अनुसार १६ लाख ८९ हजार ४ सय १२ जनसंख्या भएको कर्णालीमा वार्षिक २५ हजार मेट्रिकटन खाद्यान्न अपुग हुने गरेको छ। कर्णाली प्रदेशमा ३ लाख ५२ मेट्रिकटन खाद्यान्न आवश्यक पर्नेमा ३ लाख २६ हजार मेट्रिकटन उत्पादन हुने गरेको छ। खानेपानीका ठूला आयोजना अलपत्र कर्णालीमा पानी उपयोग गर्न ठूला योजना अघि सारिए पनि लामो समयदेखि अलपत्र छन्। प्रदेश राजधानी वीरेन्द्रनगरमा पर्याप्त खानेपानी सुविधा पुयाउन भेरी पम्पिङ आयोजनाका लागि विश्व बैंकले झन्डै ६ अर्ब रुपैयाँ सुनिश्चित गरेर ठेक्का खोली चिनियाँ कम्पनी जिज्याङ टिम्स इन्टरनेसनल इक्नोमिक एन्ड टेक्निकल कोअप्रेसन कम्पनी लिमिटेडले ३ अर्ब ५ करोड ८ लाखमा गत भदौमा ठेक्का सम्झौता गरिसकेको छ। तर रुख कटानदेखि अन्य प्राविधिक कारण उक्त आयोजनाको काम भने अहिले पनि अलपत्र छ। नेपालको सबैभन्दा ठूलो राराताल र सबैभन्दा गहिरो शेफोक्सुन्डो तालको पनि भरपूर उपयोगिता हुन सकेको छैन। फाटफुट रूपमा पुग्ने पर्यटककै भरमा बृहत् सम्भावना बोकेका यी ताल सीमित छन्। १० हजार घरधुरीमा छैन शौचालय कर्णालीमा अहिले पनि झन्डै १० हजार घरधुरीमा शौचालय निर्माण भएका छैनन्। प्रदेशको ऊर्जा तथा जलस्रोत मन्त्रालयका अनुसार कर्णालीमा ९ हजार ५ सय ९६ घरधुरी शौचालयविहीन छन्। कर्णालीमा कुल तीन लाख ६६ हजार ३७ घरधुरी छन्। जसमा सार्वजनिक ढल भएका शौचालय ८ हजार १ सय ४९ घरधुरीमा छ। सेफ्टीट्यांकी भएको शौचालय २ लाख २० हजार २ सय २६ घरधुरीमा छन्। खाडल भएका शौचालय १ लाख २६ हजार ७ सय ७९ घरधुरीमा छन्। १ हजार २ सय ८७ घरधुरीले सार्वजनिक शौचालयहरू प्रयोग गर्ने गरेका छन्। कर्णालीमा ३ लाख ५६ हजार ४ सय ४१ घरधुरीले शौचालयको निर्माण गरेका छन्। कर्णालीमा जिल्लागत संख्या हेर्दा सुर्खेतमै शौचालय नभएका घरको संख्या सबैभन्दा धेरै छ। सुर्खेतमा अझै पनि २ हजार १ सय ७३ घरधुरी शौचालयविहीन रहेका छन्। त्यसैगरी दैलेखमा १ हजार १ सय २०, सल्यानमा १ हजार ८३ र जाजरकोटमा १ हजार ६६ घरधुरी शौचालयविहीन छन्। यस्तै कालीकोटमा ९ सय २८, डोल्पामा ७ सय ५१, मुगुमा ६ सय ८५, जुम्लामा ६ सय ४९, हुम्लामा ६ सय १ र रुकुमपश्चिममा ५ सय ४० घरधुरी शौचालयविहीन छन्। कर्णालीमा १ हजार बढी घरधुरीले सार्वजनिक शौचालयको प्रयोग गर्छन्। यहाँका कुल १ हजार २ सय २७ घरधुरीले सार्वजनिक शौचालयको प्रयोग गर्ने गरेको अभिलेख छ। जसअन्तरगत सुर्खेतमा ३ सय ४६, दैलेखमा २ सय १, रुकुमपश्चिममा १ सय ४३ र जाजरकोटमा १ सय ४ घरधुरीले सार्वजनिक शौचालयको प्रयोग गर्ने तथ्यांक छ। जुम्लामा ९४, कालीकोट र मुगुमा ९२९२ घरधुरीले सार्वजनिक शौचालयको प्रयोग गर्छन्। त्यसैगरी सल्यानमा ८३, डोल्पामा ७८ र हुम्लामा ५४ धरधुरीले सार्वजनिक शौचालयको प्रयोग गर्ने गरेका छन्। प्रक्रियागत रूपमा समस्या झेलिरहेको भेरीको पानी सुर्खेत ल्याउने आयोजना अघि बढाउन पहल भइरहेको छ।वीरेन्द्रनगरको खानेपानी समस्या समाधानका लागि भेरीको पानी सुर्खेतमा ल्याउनुको विकल्प छैन।  मोहनमाया ढकाल,सुर्खेत वीरेन्द्रनगर नगरपालिका प्रमुख कर्णाली प्रदेशमा खानेपानी, सरसफाइ तथा स्वच्छता क्षेत्रका जीर्ण र पुराना पूर्वाधारहरूको दिगो व्यवस्थापन एवं स्तरोन्नति गर्ने उद्देश्यले ग्रामीण खानेपानी सेवा सहायता केन्द्र सञ्चालनमा ल्याइएको हो। पदमराज देवकोटा,प्रदेशको ऊर्जा तथा जलस्रोत मन्त्रालयका प्रवक्ता सिनियर डिभिजनल इन्जिनियर मुलुकमा संघीयता आयो। विगतका गाउँ विकास समितिहरू अहिले गाउँका सिंहदरबार भए। तर, हाम्रो जिल्ला सदरमुकाम मान्म बजारमा खानेपानीको समस्या समाधान भने भएनन्। दैनिक भान्सामा पानीकै समस्या भोगिरहेका छौं। धनबहादुर बटाला, होटल सञ्चालक"
"ढोरपाटनमा यसवर्ष दोस्रो पटक हिमपात, जनजीवन कष्टकर",बागलुङ : बागलुङको ढोरपाटनमा यस वर्ष दोस्रो पटक हिमपात भएको छ। मंगलबार बिहानदेखि मौसम परिवर्तन भएसँगै आज दिउँसोदेखि हिमपात सुरु भएको हो। हिमपातका कारण चिसो बढेको छ। हिमपातले ढोरपाटन उपत्यका सेताम्य भएको स्थानीय टार्जन थापाले जानकारी दिए। हिमपातले चिसो बढ्दा स्थानीयको जनजीवन कष्टकर भएको ढोरपाटन सिकार आरक्षका गेमस्काउट याम बहादुर थापाले बताए। हिमपातले गर्दा घोडा खच्चड तथा बस्तुभाउलाई घाँस दाना हाल्न समेत गाह्रो भएको स्थानीय थापाको भनाइ छ।
मोटरसाइकल दुर्घटनामा एक जनाको मृत्यु,बर्दिया : मोटरसाइकल दुर्घटनामा एक जनाको मृत्यु भएको छ। मोटरसाइकलमा सवार राजापुर नगरपालिका६ महादेउली बस्ने २४ वर्षीय टोपेन्द्र बुढा क्षेत्रीको मृत्यु भएको छ । मधुवन नगरपालिका४ गम्का चोकस्थित सडकमा गुलरियाबाट राजापुरतर्फ जाँदै गरेको से१३ प ४१०३ नम्बरको मोटरसाइकल अनियन्त्रित भई मंगलबार दिउँसो दुर्घटना भएको थियो। दुर्घटनामा गम्भीर घाइते भएका उनको बर्दिया अस्पताल गुलरियामा उपचारका क्रममा मृत्यु भएको हो। साथै दुर्घटनामा घाइते भएका मोटरसाइकल चालकलाई थप उपचारका लागि नेपालगन्ज रिफर गरिएको छ। दुर्घटनाका सम्बन्धमा प्रहरीले आवश्यक अनुसन्धान गरिरहेको छ।
सहकारीको रकम हिनामिना : रुकुमपश्चिममा सरकारको समेत करिब दुई करोड डुब्यो,"रुकुमपश्चिम : आठबिसकोट नगरपालिका ९ स्थित आठबिसकोट बचत तथा ऋण सहकारी संस्थाले बचतकर्ता र स्थानीय सरकारबाट लिएको कर्जा फिर्ता गर्न नसकेपछि सहकारीनै बन्द भएको छ । यो सहकारीले बचतकर्ताको करिब पाँच लाख र आठबिसकोट नगरपालिकालाई एक करोड ७२ लाख रुपैयाँ फिर्ता गर्न नसकेपछि बन्दको अवस्थामा पुगेको हो । सहकारीले बचत र कर्जा फिर्ता नगरेको भन्दै नगरपालिकाको न्यायिक समितिमा उजुरी परेपछि नगरपालिकाले छानबिन समिति गठन गरेको छ । वडा नम्बर १ का वडा अध्यक्ष देवबहादुर घर्तीको संयोजकत्वमा गठित छानबिन समितिले दैनिक तथा मासिक बचतकर्ता र नगरपालिकाबाट लिएको कर्जा फिर्ता गर्न नसकेको जनाएको छ । छानबिन समितिका संयोजक घर्तीका अनुसार सहकारीले नगरपालिकाबाट लिएको एक करोड ७२ लाख पाँच हजार रुपैयाँ फिर्ता गर्न नसकेको हो । शैक्षिक कर्जाका लागि लिएको एक करोड रुपैयाँ, घरेलु तथा साना उद्योगका लागि दिएको ३८ लाख ४० हजार र विपन्न नागरिकको शेयर लगानीको लागि लिएको ३३ लाख ६५ हजार रुपैयाँ फिर्ता गर्न नसकेको समितिको प्रतिवेदनमा उल्लेख छ । नगरपालिकाले सहकारीमा ६ सय ७३ जना विपन्न नागरिकको शेयर खरिदका लागि उक्त रकम दिएको थियो । सहकारीले एक व्यक्तिलाई पाँच हजारका दरले ५० कित्ता शेयर दिनेगरी उक्त कर्जा लिएको बुझिएको छ । बचत रकम पनि फिर्ता हुने संभावना न्यून सहकारीमा दैनिक र मासिक रुपमा बचत गरेका बचतकर्ताहरूको रकम समेत डुबेको छ । छानबिन समितिका अनुसार ६९ जना दैनिक बचतकर्ताको एक लाख ७५ हजार १ सय १५ रुपैयाँ र १ सय १० जना मासिक बचतकर्ताको ३ लाख ३ हजार ६१ रुपैयाँ फिर्ता गर्न सकेको छैन । आठबिसकोट नगरपालिकाको सहकारी ऐन, २०७४ बमोजिम दर्ता नम्बर ४३ मा २०७४ चैत्र १८ गते यो सहकारी दर्ता भएको थियो । सुरुमा १ सय १ जना मात्र शेयर सदस्य रहेको यस सहकारीमा हाल ९ सय ५६ जना शेयर सदस्य छन् । सहकारी सञ्चालक समितिका सचिव घनश्याम भण्डारीका अनुसार ऋण लिएकाहरूले साँवा तथा व्याज नदिँदा सहकारी बन्द हुने अवस्थामा पुगेको बताए । उनले ५० हजारदेखि माथि ऋण लिएका ३६ जना ऋणीले नियमानुसार रकम फिर्ता नगर्दा यो समस्या आएको बताए । उनका अनुसार ऋण असुलीका लागि पाँचपटक भन्दा बढी नै पत्राचार गरि सार्वजनिक सूचना समेत जारी गरिएको छ भने ऋण नतिर्नेहरूको विवरण जिल्ला प्रहरी कार्यालयमा पनि जानकारी गराइएको छ । अब धितो लिलाम गरेर भएपनि ऋण असुली गरिने उनको भनाइ छ । वडा नम्बर ५ का वडा अध्यक्ष समेत रहेका भण्डारीले १०२ औं नगर कार्यपालिका बैठकमा छानबिन समितिको प्रतिवेदन पेश भएको र असुल उपरका लागि न्यायिक समितिलाई जिम्मा दिइएको बताए । उनका अनुसार बचत र कर्जा रकम असुलीका लागि एक महिनााको भाका दिने र सो अवधिमा पनि ऋण तिर्न नसके कानुन बमोजिम कारवाहीसँगै असुलीउपरको प्रक्रिया सुरु गर्ने निर्णय गरिएको छ । देशभर सहकारी ठगी तथा बचत कर्ताको रकम अपचलन भइरहकेको अवस्थामा रुकुममा पनि यो समस्या देखिएको हो।"
१० हजार घरधुरीमा छैन शौचालय,"कर्णाली : कर्णालीमा अहिले पनि झन्डै १० हजार घरधुरीमा शौचालय निर्माण भएका छैनन्। प्रदेशको ऊर्जा तथा जलस्रोत मन्त्रालयका अनुसार कर्णालीमा ९ हजार ५ सय ९६ घरधुरी शौचालयविहीन छन्। कर्णालीमा कुल तीन लाख ६६ हजार ३७ घरधुरी छन्। जसमा सार्वजनिक ढल भएका शौचालय ८ हजार १ सय ४९ घरधुरीमा छ। सेफ्टीट्यांकी भएको शौचालय २ लाख २० हजार २ सय २६ घरधुरीमा छन्। खाडल भएका शौचालय १ लाख २६ हजार ७ सय ७९ घरधुरीमा छन्। १ हजार २ सय ८७ घरधुरीले सार्वजनिक शौचालयहरू प्रयोग गर्ने गरेका छन्। कर्णालीमा ३ लाख ५६ हजार ४ सय ४१ घरधुरीले शौचालयको निर्माण गरेका छन्। कर्णालीमा जिल्लागत संख्या हेर्दा सुर्खेतमै शौचालय नभएका घरको संख्या सबैभन्दा धेरै छ। सुर्खेतमा अझै पनि २ हजार १ सय ७३ घरधुरी शौचालयविहीन रहेका छन्। त्यसैगरी दैलेखमा १ हजार १ सय २०, सल्यानमा १ हजार ८३ र जाजरकोटमा १ हजार ६६ घरधुरी शौचालयविहीन छन्। यस्तै कालीकोटमा ९ सय २८, डोल्पामा ७ सय ५१, मुगुमा ६ सय ८५, जुम्लामा ६ सय ४९, हुम्लामा ६ सय १ र रुकुमपश्चिममा ५ सय ४० घरधुरी शौचालयविहीन छन्। कर्णालीमा १ हजार बढी घरधुरीले सार्वजनिक शौचालयको प्रयोग गर्छन्। यहाँका कुल १ हजार २ सय २७ घरधुरीले सार्वजनिक शौचालयको प्रयोग गर्ने गरेको अभिलेख छ। जसअन्तरगत सुर्खेतमा ३ सय ४६, दैलेखमा २ सय १, रुकुमपश्चिममा १ सय ४३ र जाजरकोटमा १ सय ४ घरधुरीले सार्वजनिक शौचालयको प्रयोग गर्ने तथ्यांक छ। जुम्लामा ९४, कालीकोट र मुगुमा ९२९२ घरधुरीले सार्वजनिक शौचालयको प्रयोग गर्छन्। त्यसैगरी सल्यानमा ८३, डोल्पामा ७८ र हुम्लामा ५४ धरधुरीले सार्वजनिक शौचालयको प्रयोग गर्ने गरेका छन्।"
"भूकम्पमा परी चीनमा मृत्यु हुनेको संख्या ५३ पुग्यो, नेपालमा पनि क्षति","काठमाडौं : बिहान गएको भूकम्पमा परी चीनमा मृत्यु हुनेको संख्या ५३ पुगेको छ। तिब्बतको क्षेत्रीय विपद् व्यवस्थापन मुख्यालयका अनुसार मंगलबार बिहान सिगात्से सहरको डिङ्ग्री काउन्टी,शिजाङ स्वायत्त क्षेत्रमा आएको भूकम्पका कारण ५३ जनाको मृत्यु भएको छ। उक्त भूकम्पमा परी हालसम्म ३८ जना घाइते भएका चीनियाँ समाचार एजेन्सी सिन्ह्वामा उल्लेख छ। राष्ट्रिय भूकम्प मापन केन्द्रका अनुसार आज बिहान ६:५० बजे चीनको तिब्बतको दिंगे कान्टी केन्द्रबिन्दु बनाएर ७ म्याग्निच्युडको भूकम्प गएको थियो। सिगात्सेबाट ३५ किलोमिटर टाढाको क्षेत्रमा केन्द्रबिन्दु बनाएर उक्त भूकम्प गएको हो । भूकप्पको धक्का चीन, नेपाल, बंगालादेश, भारत र भुटानमा पनि महसुस भएको अन्तर्राष्ट्रिय सञ्चारमाध्यमले जनाएका छन्। भूकम्पको प्रभाव नेपालमा पनि परेको छ। भूकम्पबाट मानवीय क्षति भएको एकिन नभए पनि भौतिक संरचनामा क्षति पुगेको विभिन्न जिल्लाबाट खबर प्राप्त भएको छ। भूकम्पका कारण सोलुखुम्बुमा दुईवटा घर भत्किएका छन् भने सिन्धुपाल्चोक भोटेकोसे गाउँपालिका ४ स्थित प्रहरी चौकी भवन चर्किएको छ। रामेछापमा एउटा गोठमा क्षति पुगेको छ। काठमाडौंको स्युचाटारस्थित घरको छतबाट हामफाल्दा एकजना घाइते भइ अस्पतालमा उपचारत रहेक प्रहरीले जनाएको छ। बाराको कलैया उपमहानगरपालिका वडा नम्बर १ देवकोटास्थित त्रिचन्द्र माविका कक्षा ७ र ८ मा पढ्ने ११ जना विद्यार्थी बेहोस भएको र उपचारपछि स्वास्थ्य अवस्था सामान्य भई उनीहरू डिस्चार्ज भइसकेको बारा प्रहरीले जनाएको छ।"
आसामको कोइला खानीमा एक नेपालीसहित नौ कामदार फसे,नयाँ दिल्ली : आसामको दिमा हासाओ जिल्लाको उमराङ्शु क्षेत्रमा रहेको कोइला खानीमा एक नेपालीसहित नौ जना मजदुर फसेका छन्। आसामका मुख्यमन्त्री हिमन्त विश्व शर्माले नौसेनाका गोताखोरहरूलाई सहयोगका लागि बोलाइएको बताए। आसाम सरकारले खानीमा फसेका मजदुरहरूको सूची जारी गरेको छ। यी मजदुरमध्ये एक नेपाली रहेको जनाइएको छ। घटनास्थलमा खटिएको टोलीका अनुसार खानी भित्र करिब सय फिट पानीको रहेको छ। विशाखापट्टनमबाट गोताखोर बोलाइएको छ र उनीहरू छिट्टै यहाँ पुग्ने अपेक्षा गरिएको छ। कोइला खानीमा सोमबार बिहान ८ बजेतिर कोइला निकाल्न गएका मजदुर खानी भित्र फसेका हुन्। खानीमा बिहानैदेखि केही मजदुर फसेको घटनास्थल नजिकै रहेका एक घाइते मजदुरका आफन्तले बताए। खानीमा एक्कासी पानी भरिएर दुर्घटना भएको जनाइएको छ। उक्त कोइला खानी करिब ३ सय फिट गहिरो रहेको बताइएको छ। बीबीसी
वीरगन्जमा आलु गोदामबाट भन्सार छलिका ७५ बोरा चामल बरामद,"वीरगन्ज : वीरगन्ज६ मीनाबजारस्थित आलुको गोदाममा अवैधरुपमा भण्डारण गरि राखिएको ७५ बोरा भारतीय चामल प्रहरीले बरामद गरेको छ । विशेष सूचनाको आधारमा मंगलबार बिहान वडा प्रहरी कार्यालय बिर्ताबाट प्रहरी निरीक्षक निरोज चौलागाईको नेतृत्वमा खटिएको टोलीले आलु गोदाममा छापा मारेर ७५ बोरा चामल बरामद गरेको हो । मिना बजारस्थित आलु गोदाममा अवैध रुपमा भण्डारण गरिएको अवस्थामा विभिन्न ब्राण्डका ७५ बोरा भारतीय चामल बरामद गरिएको प्रहरी निरीक्षक चौलागाईले जानकारी दिदए । बरामद चामलको बजार मूल्य २ लाख रुपैयाँ भन्दा बढी रहेको उनले बताए । बरामद चामल वीरगन्ज भन्सार कार्यालयमा बुझाइएको उनले जानकारी दिए । यसका साथै वीरगन्जका विभिन्न स्थानमा भारतबाट तस्करी गरि ल्याइएका कपडा,स्पेयर पाट्र्स, ड्राइफुड्स,जुत्ता गरी २५ लाख मूल्यको अरु सामान पनि बरामद गरी मंगलबार वीरगन्ज भन्सार कार्यालयमा बुझाइएको प्रहरी निरीक्षक चौलागाईले जानकारी दिए ।"
"भूकम्पले सोलुखुम्बुमा दुई घर भत्किए, थप विवरण आउन बाँकी","सोलुखुम्बु : आज बिहान गएको भूकम्पका कारण सोलुखुम्बुको थुलुङ दुधकोशी गाउँपालिका र खुम्बु पासाङ ल्हामु गाउँपालिकामा दुईवटा घरमा क्षति पुगेको छ । बिहान ६:५० बजे गएको शक्तिशाली भूकम्पका कारण थुलुङ दुधकोशी ७ देउसा लुरुवा बस्ने ५० वर्षीय हर्कबहादुर खत्रीको दुई तले घरमा क्षति पुगेको प्रहरीले जनाएको छ । प्रहरी टोली प्रहरी चौकी मुक्लीबाट घटनास्थलमा खटिएको प्रहरी नायब उपरीक्षक द्वारिका प्रसाद घिमिरेले जानकारी दिए। । त्यस्तै खुम्बुपासाङ ल्हामु गाउँपालिका ५ हेलाजुङ बस्ने आङ ङिमा शेर्पाको ढुङ्गा, माटो र टिनको छानाको दुई तले घरमा पनि क्षति पुगेको जानकारी प्राप्त भएको प्रनाउ घिमिरेले बताए । उनका अनुसार इलाका प्रहरी कार्यालय थाम्बुचेबाट प्रमुख दीपक कट्वालको कमाण्डमा तीनजना प्रहरी टोली उद्दारमा खटिएको छ । भूकम्पका कारण जिल्लाका विभिन्न स्थानमा भएको क्षतिको थप विवरण भने आउन सकेको छैन । प्रहरी र स्थानीय प्रशासनले क्षतिको मूल्यांकन गरिरहेको छ । भूकम्पको केन्द्र विन्दु चीनको तिब्बत सोलुखुम्बु नजिक पर्ने भएकाले यहाँ भौतिक संरचनामा क्षति पुगेको हुनसक्ने आँकलन गरिएको छ । सोलुखुम्बुका बासिन्दाहरूलाई सुरक्षित रहन र आवश्यक भएमा प्रशासनसँग सम्पर्क गर्न आग्रह गरिएको छ । सम्भावित उद्धार तथा राहतका लागि प्रहरीसहित सबै संयन्त्र तयारी अवस्थामा राखिएको प्रमुख जिल्ला अधिकारी अनोजकुमार घिमिरेले बताए। बिहान नेपालचीन सिमानामा ७ म्याग्निच्युडको भूकम्प गएको थियो । राष्ट्रिय भूकम्प मापन केन्द्रका अनुसार भूकम्पको केन्द्रविन्दु चीनको दिङ्गे काउन्टीमा थियो ।"
चिसो बढ्दै गएपछि वीरगन्ज महानगरपालिकाले विद्यालयहरुमा दियो जाडो बिदा,"वीरगन्ज : चिसो बढ्दै गएपछि वीरगन्ज महानगरपालिकाले विद्यालयहरूमा भोलिदेखि जाडो बिदा दिएको छ। शीतलहरसँगै बढ्दै गएको चिसो मौसमलाई मध्यनजर गर्दै महानगरपालिकाले विद्यालयहरूमा ३ दिनका लागि जाडो बिदा दिएको हो। मंगलबार महानगरपालिकाका शिक्षा अधिकृत हरि राउतले जारी गरेको सूचनामा वर्षे बिदामा कट्टा हुने गरी भोलि पुस २४ गते बुधबारदेखि पुस २६ गते शुक्रबारसम्म वीरगन्ज महानगरभित्रका सबै सामुदायिक तथा संस्थागत विद्यालयहरूमा जाडो बिदा दिइएको उल्लेख छ। तराईमधेसमा एक साता यता चिसो बढ्दै गएका कारण जनजीवन प्रभावित भएको छ। हुस्सु लाग्नुका साथै शीतलहर पनि चल्न थालेपछि खासगरी वृद्धवृद्धा, बालबालिका र दैनिक ज्याला मजदुरीमा काम गर्नेहरूलाई बढी सास्ती भएको छ। जसका कारण पर्सा जिल्लाका वीरगन्ज महानगरपालिकासहित १२ वटा पालिकाहरूले विद्यालयहरूमा जाडो बिदा दिएका छन्। जिराभवानी र ठोरी गाउँपालिकाले भने अहिलेसम्म जाडो बिदा दिएका छैनन्।"
काठमाडौंमा ठूलो भूकम्पको धक्का,काठमाडौं : काठमाडौंमा भूकम्पको धक्का महसुस गरिएको छ । मंगलबार बिहान ६:५० मिनेट जाँदा काठमाडौं उपत्यका आसपासमा भूकम्पको धक्का महसुस भएको हो। भूकम्प जाँदा मानिसहरु घर बाहिर निस्किएका थिए। सडकमा सवारी साधन केहि समय रोकिएका थिए। थप विवरण आउन बाँकी रहेछ।
सीआईबीको प्रहरी हुँ भन्दै सुन लुटपाट,"काठमाडौं : काभ्रेपलाञ्चोक घर भएकी सोनु लामा (नाम परिवर्तन) केही दिनअगाडि दुबईबाट नेपाल आइन्। दुबईमा नै काम गर्ने लामाले नेपाल फर्कंदा लिक्विड अवस्थामा रहेको सुन साथमै ल्याएकी थिइन्। यसका लागि उनले महिनावारी हुँदा लगाउने प्याडको प्रयोग गरेकी थिइन्। प्याड आकारको तरल अवस्थामा रहेको ४३६१० ग्राम सुन विमानस्थलमा सुरक्षा चेकजाँचमा पनि सजिलै पास भयो। सुरक्षाका लागि बसेका प्रहरीले उनले ल्याएको सुन थाहा पाएनन्। जब सुन लिएर उनी एक ट्याक्सी बुक गरी घर जाँदै थिइन्। उनलाई मोटरसाइकलमा आएका केही व्यक्तिले पछ्याए। उनी चढेको ट्याक्सीलाई रोकी आफूहरू सीआईबीको प्रहरी हौं भन्दै डर त्रासमा पारे। यसरी उनलाई प्रहरी भनेर तर्साउने तीन जनाको समूह थियो। नुवाकोट घर भएका २६ वर्षीय सुजन नेपाली, सिन्धुपाल्चोक घर भएकी अनिता भन्ने ३२ वर्षीया मिनसाङ लामा र काभ्रेको तेमाल घर भएका २२ वर्षीय लालबहादुर तामाङले उनलाई डर त्रासमा पारी उनीसँग भएको सुन लिएर फरार भए। उपत्यका अपराध अनुसन्धान कार्यालय काठमाडौंका प्रवक्ता काजीकुमार आचार्यका अनुसार अहिले त्यो सुन लुट्ने तीन जना पक्राउ परेका छन्। यीमध्ये नुवाकोटका सुजन नेपाली पूर्वप्रहरी हुन्। उनी केही समयअघि नेपाल प्रहरीबाट बर्खास्त भएका थिए। उनकै योजनामा सुन लुटिएको प्रहरीको अनुमान छ। ती महिलाबाट सुन हत्याउनका लागि उनीहरूले गरेको तिकडम भने अचम्मलाग्दो छ। सुजनले सुनसहित आएकी महिलालाई आफू सीआईबीको प्रहरी भएको बताएका थिए। यसका लागि उनले आफ्नो पुरानो आईडी कार्ड देखाएका थिए। महिलालाई विश्वास दिलाउन उनले नजिकैको प्रहरी कार्यालयमा जाने भन्दै प्रहरी वृत्त ठिमी पुर्याएका थिए। ठिमी वृत्तको गेटमा एकजना महिला प्रहरी ड्युटीमा थिइन्। रातिको समयमा पुगेका सुजनको समूहले त्यही पुरानो आईडी देखाएर ती महिला प्रहरीलाई समेत झुक्याएका थिए। सीआईबीको प्रहरी हौं भन्दै सुन ल्याउने महिलालाई चेकजाँच गर्न त्यहाँँ कार्यरत एकजना महिला प्रहरीलाई आदेश दिएका थिए। चेकजाँचको क्रममा सुन ल्याउने महिलाको साथबाट तरल अवस्थाको सुन नियन्त्रणमा लिइएको थियो। चेकजाँचपछि दुबईबाट आउने महिलालाई सीआईबीमा लैजान्छौं भनेर उनीहरूले ट्याक्सीमा लगेर बीचबाटोमा सुन लुटेर छाडेका थिए। प्रहरीले थाहा पाएर सुन बरामद गर्यो भनेर सुन ल्याउने महिला घटनाका विषयमा चुपचाप बसेकी थिइन्। ठिमी वृत्तको महिला प्रहरीले अर्को दिन घटनाका विषयमा जानकारी गराएपछि यो घटना बाहिरिएको थियो। उपत्यका अपराध अनुसन्धान कार्यालय काठमाडौंका प्रवक्ता काजीकुमार आचार्यले दुबईबाट अवैध सुन ल्याउने व्यक्तिको खोजी भइरहेको बताएका छन्।"
