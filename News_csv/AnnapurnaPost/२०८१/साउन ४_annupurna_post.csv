शीर्षक,विवरण
गाउँगाउँमा पुगेको भ्रष्टाचार,"अधिकारसम्पन्न स्थानीय तह बनाएपछि दलहरूले भनेका थिए गाउँगाउँमा सिंहदरबार। अर्थात् प्रशासनिक र राजनीतिक तथा विकास निर्माणको अधिकारसम्पन्न स्थानीय तह निर्माण भए। सानातिना विकास निर्माणको कामका लागि पनि सिंहदरबार धाउनुपर्ने अवस्थाको अन्त्य सबल स्थानीय तहको निर्माणपछि भएको मानिएको पनि हो। तर, जसै अधिकार गाउँगाउँ पुग्यो, भ्रष्टाचार पनि गाउँतिरै पुगेको छ। त्यो किनभने अख्तियार दुरुपयोग अनुसन्धान आयोगले दर्ता गरेका मुद्दाहरूको तथ्यांकले गाउँमा अधिकारमात्रै होइन, भ्रष्टाचार पनि पुगेको पुष्टि गर्छ। अख्तियारले भ्रष्टाचारसम्बन्धी मुद्दा दायर गर्ने अदालत विशेष हो। २०८०८१ मा २ सय १ वटा भ्रष्टाचारसम्बन्धी मुद्दा दायर गर्दा स्थानीय तहसँग सम्बन्धितमात्रै आधा छन्। मुलुकभरिका सरकारी र सार्वजनिक निकायमा हुने बेथिति र भ्रष्टाचारमा अनुसन्धान गर्ने दायित्व अख्तियारको हो। ती सबै निकायमध्ये स्थानीय तहकै मुद्दा धेरै हुनु भनेको स्थानीय सरकार भ्रष्टाचारमा चुर्लम्म डुबेको देखिनु हो। स्थानीय सरकारको अभ्यास भएको १० वर्ष पनि भएको छैन। बल्ल दोस्रो कार्यकालको दोस्रो वर्ष पूरा हुँदैछ। अधिकार धेरै हुनु भनेकै दुरुपयोगको सम्भवना पनि धेरै हुनु नै हो। सोहीअनुसार पनि स्थानीय तहमा भ्रष्टाचार बढेको हुनुपर्छ। त्यसमाथि जनप्रतिनिधि कानुनको जानकार छैनन्। विधि प्रक्रियालाई पछ्याउनेभन्दा पनि आफूले भनेको हुनुपर्छ भन्ने शैलीमा काम गर्छन्। पदमा भएपछि शक्ति सम्पन्न भएको ठान्ने मनोवृत्ति पनि छ। सोही मनोवृत्तिसँगै विधि र प्रक्रियाविपरीत काम गर्दा भ्रष्टाचारको फन्दामा उनीहरू परेका छन्। कतिपयले बदनियत राखेरै कमजोरी गरेका छन् भने कतिले अञ्जानमा पनि। शक्तिको दुरुपयोग, बजेटको हिनामिनासँगै स्वार्थ राखेर काम गर्ने जनप्रतिनिधिहरू अख्तियारको निशानामा पर्नु स्वाभाविक हो। धन्न मुलुकमा अधिकार सम्पन्न अख्तियार दुरुपयोग अनुसन्धान आयोग छ र भ्रष्टाचार नियन्त्रणमा त्यतिका कदम चालेको छ। लोकतन्त्रमा जनप्रतिनिधि होस् या सार्वजनिक पदधारण गरेको जो कोही व्यक्ति उत्तरदायी हुनुपर्छ। लोकतन्त्र व्यक्तिको होइन विधिको शासन हो। जनप्रतिनिधि होउन् वा कर्मचारी उनीहरू निमित्त हुन्, मूल कुरा विधि र पद्धति नै हो। हो, लोकतन्त्रको त्यही मर्म आत्मसात् नभइसकेको हुँदा पनि धेरै बेथिति र भ्रष्टाचार गाउँगाउँमा देखिएको हो। लोकतन्त्र भनेको संस्कार पनि हो। सदाचारयुक्त संस्कार बसाउन समर्थ नहुँदासम्म बेथिति र विकृति अनि भ्रष्टाचार फैलिरहन्छ।"
राष्ट्रिय सुरक्षा सल्लाहकारको आश्चर्यजनक निरन्तरता,"काठमाडौं : निवर्तमान पुष्पकमल दाहाल सरकारद्वारा सिर्जित एउटा पद न संविधानले चिन्छ, न त्यसको औचित्य छ, न त त्यो विवादरहित रह्यो। तर, त्यही राष्ट्रिय सुरक्षा सल्लाहकार पदमा आसिन शंकरदास वैरागी सरकार बदलिएको केही दिनसम्म पनि आश्चर्यजनक ढंगले अडिइरहेका छन्। दाहाल गत असार २८ गते विश्वासको मत लिन नसकेपछि पदमुक्त भए। असार ३० मा एमाले अध्यक्ष केपी शर्मा ओली प्रधानमन्त्री नियुक्त भए। दाहाल पदमुक्त भएसँगै उनले नियुक्त गरेका अधिकांश बाहिरिए। महान्यायाधिवक्ता दीनमणि पोखरेलले राजीनामा दिएर त्यस ठाउँमा रमेश बडालले शपथ लिइसके। राष्ट्रिय सुरक्षा सल्लाहकार वैरागी भने राष्ट्रले थाहै नपाए जसरी पदमा आसिन छन्। त्यसो त उनको नियुक्ति नै सट्टाभर्नाका लागि भएको थियो। तत्कालीन प्रधानमन्त्री दाहालले २०८० जेठ ३२ गते उनलाई राष्ट्रिय सुरक्षा परिषद्को राष्ट्रिय सुरक्षा सल्लाहकार नियुक्त गरेका थिए। त्यो उनकैका लागि बनाइएको पद थियो। उनलाई मन्त्री सरहको सुविधा दिइएको छ। नेपालको संविधानअनुसार राष्ट्रिय सुरक्षा परिषद्को अध्यक्ष प्रधानमन्त्री हुन्छन्। परिषद्मा रक्षामन्त्री, गृहमन्त्री, परराष्ट्रमन्त्री, अर्थमन्त्री, मुख्य सचिव र प्रधानसेनापति सदस्य रहन्छन्। रक्षा सचिव सदस्य सचिव हुन्छन्। तर, त्यही संविधानमा कतै राष्ट्रिय सुरक्षा सल्लाहकारको व्यवस्था छैन। कहीँ कतै नभएको पद सिर्जना गरेर व्यवस्थापन गर्न राष्ट्रिय सुरक्षा सल्लाहकार बनाइएका वैरागीको भूमिका यो एक वर्षमा फिटिक्कै देखिएन र सुनिएन। कतिपय देशमा यो पद भए पनि प्रधानमन्त्री पदमुक्त हुँदा सँगसँगै खाली हुन्छ। भारतमा अजित डोभाल तेस्रोपटक राष्ट्रिय सुरक्षा सल्लाहकारमा नियुक्त भएका छन्। नरेन्द्र मोदी तेस्रोपटक प्रधानमन्त्री भएसँगै उनको पनि नयाँ नियुक्ति भएको हो। उनको नियुक्ति प्रधानमन्त्रीको कार्यकाल सकिँदा वा अर्को आदेश नआएसम्म कायम रहनेछ। तर, दाहालले नियुक्त गरेका वैरागीले न राजीनामा दिए, न प्रधानमन्त्रीसँगै स्वतः बहिर्गमन भए। न नयाँ सरकारले हटाएको छ। वैकुण्ठ अर्याललाई मुख्यसचिव बनाउन उनलाई कार्यकाल सकिन साढे तीन महिनाअघि मुख्यसचिवबाट राजीनामा गर्न लगाएर राष्ट्रिय सुरक्षा सल्लाहकार बनाइएको थियो। २०८० असोज १४ गते वैरागीको कार्यकाल सकिँदै थियो। तर, जेठ ३२ मै राजीनामा गर्न लगाएर, त्यही दिन राष्ट्रिय सुरक्षा सल्लाहकार बनाइएको थियो। उता वैरागीपछि मुख्य सचिव बनेका अर्यालको सचिवको कार्यकाल सकिन तीन दिन मात्रै थियो। पाँच वर्षे सचिवको कार्यकालबाट असार २ गते बिदा हुन लागेका अर्याललाई जेठ ३२ मै मुख्य सचिव बनाइएको थियो। हाल मुख्यसचिव अर्याल निलम्बनमा छन्। अख्तियार दुरुपयोग अनुसन्धान आयोगले अन्तःशुल्क स्टिकर छपाइमा भएको भ्रष्टाचारमा अर्याललाई मुद्दा चलाएको छ। वैरागीलाई केपी शर्मा ओलीले नै मुख्यसचिव बनाएका थिए। २०७७ असोज १५ तत्कालीन मुख्यसचिव लोकदर्शन रेग्मीलाई बेलायतको राजदूत बनाउने सहमति गरेर ओली सरकारले उनलाई मुख्यसचिव बनाएको थियो। कात्तिक ३ गते अवकाश पाउने रेग्मीलाई दुई साताअघि नै राजीना दिन लगाएर वैरागी मुख्यसचिव बनाइएका थिए। उनले परराष्ट्र सचिवबाट मुख्यसचिव बन्ने दुर्लभ अवसरसमेत प्राप्त गरेका थिए।"
किन घट्दै छ सरकारको विकास खर्च गर्ने सामर्थ्य ?,"काठमाडौ : जति बढी विकास खर्च, त्यति नै मुलुकको अर्थतन्त्र चलायमान र सुदृढ हुन्छ। अर्थात् पुँजीगत खर्चले मुलुकको विकास, समृद्धि र आर्थिक गतिविधिमा प्रत्यक्ष असर गर्छ। तर, केही वर्षयता मुलुकको विकास खर्च घट्दै गएको छ। त्यसैकारण पनि मुलुकको अर्थतन्त्र चलायमान हुन नसकेको विज्ञहरू बताउँछन्। सरकारले बजेटमा जेजति विकास खर्चको घोषणा गर्छ, व्यवहारमा त्यस्तो हुँदैन। आर्थिक वर्षको अन्तिमतिर विकास खर्चमा जोड गर्ने प्रचलन त हुन्छ, तर हतारहतार गरिने खर्चले प्रतिफल भने दिँदैन। उल्टै जेठअसारमा गरिने अन्धाधुन्ध खर्चलाई बर्खाको भेलले नै बगाईदिने गरेको विज्ञहरू बताउँछन्। बजेट निर्माण गर्दा नै त्रुटि हुने गरेकाले पनि विकास खर्च अपेक्षाकृत हुन नसकेको उनीहरूको तर्क छ। आर्थिक वर्ष ०८०८१ मा पनि पुँजीगत खर्च लक्ष्यभन्दा निकै कम भयो। उक्त आवमा सरकारले ३ खर्ब २ अर्ब ७ करोड ४४ लाख रुपैयाँ बजेट विकास निर्माणमा खर्च गर्ने लक्ष्य राखेको थियो। तर, महालेखा नियन्त्रक कार्यालयका अनुसार १ खर्ब ९१ अर्ब ७३ करोड १६ लाख रुपैयाँ मात्रै खर्च भयो। जुन, ६३४७ प्रतिशतमात्रै हो। यसअनुसार सरकारले बाँकी ३६५३ प्रतिशत पुँजीगत खर्च नगर्दा १ खर्ब १० अर्ब ३४ करोड २८ लाख रुपैयाँ फ्रिज भयो। फ्रिज रकम राष्ट्रिय ढुकुटीमा जम्मा हुन्छ। राष्ट्रिय योजना आयोगका पूर्व सदस्य एवं अर्थविद् डारमेश पौडेल पुँजीगत खर्च बढी फ्रिज हुँदा असर पर्नु स्वाभाविक भएको बताउँछन्। उनी भन्छन्, विकास खर्चमा पैसा खर्च नगर्दा बजारमा पैसा फ्लो भएन। बरु चालु खर्च कम हुँदा पैसा जोगिएको अर्थ लाग्न सक्छ। एक हिसावले चालुमा खर्च कम हुनु राम्रै हो। वित्तीय व्यवस्थापनमा छुट्ट्याएको पैसा फ्रिज हुनु भनेको ऋण नतिरेर पोस्टपोन्ड मात्रै भएको हो। आर्थिक वर्ष २०८०८१ मा पुँजीगत, चालु खर्च र वित्तीय व्यवस्थापन सबै गरेर बजेटको ८०४४ प्रतिशत खर्च भएको छ। सरकारले विनियोजित कुल बजेट १७ खर्ब ५१ अर्ब ३१ करोड २१ लाखबराबर खर्च गर्ने लक्ष्य राखेको थियो। १४ खर्ब ८ अर्ब ७६ करोड ४५ लाख रुपैयाँ बराबर खर्च भयो। यसअनुसार यसपटक सरकारले खर्च गर्न नभ्याएको कुल बजेट १९५६ प्रतिशत हो। गत आवमा ३ खर्ब ४२ अर्ब ५४ करोड ७५ लाख रुपैयाँ बराबरको बजेट फ्रिज भएको छ। गत आर्थिक वर्षमा पुँजीगत खर्च अघिल्लो आर्थिक वर्षभन्दा कम थियो। लक्ष्यअनुसारको खर्च हेर्ने हो भने अघिल्लो वर्षभन्दा आव ०८०८१ मा २३ प्रतिशत बढी पुँजीगत खर्च गर्न सफल भएको छ। राजस्वको सवालमा पनि संशोधित अनुमानभन्दा कम अर्थात् १० खर्ब ३० अर्ब रुपैयाँ हाराहारी राजस्व उठ्यो। यसलाई उपलब्धिपूर्ण ठान्नुपर्छ। मधुकुमार मरासिनी, अर्थसचिव आर्थिक वर्ष ०७९८० मा पनि लक्ष्यभन्दा निकै कम मात्रै विकास खर्च भयो। अर्थात् त्यस वर्ष ६११७ प्रतिशत मात्रै बजेट खर्च भयो। ०८००८१ मा भने केही बढी विकास खर्च भयो। त्यस वर्ष पुँजीगतको आकार पनि करीब ७८ अर्ब रुपैयाँले बढी थियो। आर्थिक वर्ष ०७९८० मा पुँजीगत खर्चमा ३ खर्ब ८० अर्ब थियो। सरकारले आव ०७९०८० मा कुल १७ खर्ब ९३ अर्ब ८३ करोडको बजेट ल्याएको थियो। पुँजीगत, चालु र वित्तीय व्यवस्थापन गरेर १४ खर्ब २८ अर्ब मात्रै खर्च भयो। यो कुल लक्ष्यको ७९६६ प्रतिशत मात्रै हो। यद्यपि सरकारले समयमा बजेट विनियोजन नगर्ने, बिना योजनामा बजेट छुट्ट्याउने, टुक्रे परियोजनामा केन्द्रित गर्दा बर्सेनि विकास खर्च चुनौतीपूर्ण बन्दै गएको छ। यो अवस्थाले हरेक वर्ष लक्ष्यभन्दा कम पुँजीगत खर्च हुँदै आएको छ। बर्सेनि सरकारले विनियोजन गरेको बजेट शतप्रतिशत खर्च नहुँदा फ्रिज हुने अवस्था दोहोरिरहन्छ। यद्यपि प्रवृत्ति हेर्दा कुल विनियोजित बजेटको सामान्यतया औसत ८०८५ प्रतिशत खर्च हुँदै आएको छ। बाँकी समयसिमामा खर्च नगर्दा फिर्ता हुने गरेको छ। आर्थिक वर्ष ०८०८१ मा पनि पुँजीगत खर्ब, चालु खर्च र वित्तीय व्यवस्थापनको सबै गरेर सरकारको कुल खर्च भने ८०४४ प्रतिशत बराबर भएको छ। सरकारले विनियोजित कुल बजेट १७ खर्ब ५१ अर्ब ३१ करोड २१ लाखबराबर खर्च गर्ने लक्ष्य राखेको थियो। जसमा १४ खर्ब ८ अर्ब ७६ करोड ४५ लाख रुपैयाँ बराबर खर्च भयो। यसअनुसार यसपटक सरकारले खर्च गर्न नभ्याएको कुल बजेट १९५६ प्रतिशत हो। अर्थात खर्च नभएको ३ खर्ब ४२ अर्ब ५४ करोड ७५ लाख रुपैयाँ फ्रिज भयो। ५ वर्षमा औसत ५६ प्रतिशत खर्च सार्वजनिक खर्च र वित्तीय उत्तरदायित्व मूल्यांकन (पेफा) अनुसार ५ आर्थिक वर्षको पुँजीगत खर्च औसत ५६ प्रतिशत मात्रै छ। करिब डेढ महिनाअघि प्रकाशित पेफा प्रतिवेदनले विकास खर्च घट्दै गएको देखाएको छ। सरकारले सार्वजनिक गर्ने बजेट र वास्तविकता बीचको भिन्नताका कारण वर्षौंदेखि बजेटको विश्वसनीयता घट्दै गएको प्रतिवेदनको निचोड छ। खर्च र राजस्व समग्र स्तर र संरचना दुवैमा बढेको छ। तर बजेट र वास्तविकता बीचको भिन्नताका कारण वर्षौंदेखि बजेटको विश्वसनीयता घट्दै गएको छ, प्रतिवेदनमा भनिएको छ अध्ययन गरेका तीन सूचकहरूको स्कोरमा कमी आएको छ।, सो प्रतिवेदनले पुँजीगत खर्च कम हुनुको कारण पनि देखाएको छ। उक्त प्रतिवेदनको ड्राफ्ट बनाउन सह्योग गरेका पूर्वअर्थसचिव रामेश्वर खनाल सरकारले बजेटमा जति प्रस्ताव गरेको छ सोहीअनुसार खर्च गर्ने सामर्थ्य नहुनुलाई विश्वसनिय बजेट नमानिने बताउँछन्। नवनियुक्त अर्थमन्त्री विष्णु पौडेलले पनि पदवहाली गर्नेक्रममा बजेट विश्वसनिय नभएको स्विकारे गरेका छन्। विगत तीन आर्थिक वर्षको बजेट नै त्रुटिपूर्ण बन्यो। जहाँ खर्च हुनुपर्ने हो, त्यहाँ बजेट राखिएन। सरकारले बजेटमा जति प्रस्ताव गरेको छ, सोहीअनुसार खर्च गर्ने सामर्थ्य नहुनुलाई विश्वसनीय बजेट मानिँदैन। रामेश्वर खनाल, पूर्वअर्थसचिव तीन आर्थिक वर्ष (आव ०७८७९, ०७९८० र ०८०८१) को बजेट नै त्रुटिपूर्ण बनेको टिप्पणी गर्छन्, पूर्व अर्थसचिव खनाल। तीनवटा आवको बजेट नै त्रुटिपूर्ण बन्यो। जहाँ खर्च हुनुपर्ने त्यहाँ बजेट राखिएन। यसकारण जति बजेट प्रस्ताव गरिएको छ त्यति खर्च गर्ने सामर्थ्य भएन, खनालले अन्नपूर्णसँग भने। अर्थ मन्त्रालय स्रोत भने विगत २३ आर्थिक वर्षको पुँजीगत खर्च तोकेअनुसार कम हुनुमा वित्त र मौद्रिक नीति कडा भएको, कतिपय चुहावट भएको र चुनावको वर्ष भएको कारण देखाउँछन। अस्थिर राजनितीले पनि पुँजीगत खर्चमा कमी आएको जानकारहरू औंल्याउँछन्। त्यसैकारण स्थिर सरकार बनेमात्रै अर्थतन्त्र सुध्रिने जानकारहरू बताउँछन। पूर्वअर्थसचिव खनाल मन्त्री मात्र नभई सचिव नै पटकपटक परिवर्तन हुनु पनि राम्रो नभएको बताउँछन्। निवर्तमान प्रधानमन्त्री पुष्पकमल दाहालकै पालामा ४ पटक अर्थ सचिव फेरिए। खनाल भन्छन्, सचिव, विभागीय प्रमुख, आयोजना प्रमुख ३४ पटक परिवर्तन भए। कामहरू थुप्रिएका हुन्छन्। कतिपय निर्णय तिनीहरूले गर्नुपर्ने हुन्छ। तर, यो अस्थिरताले समयमा निर्णय हुन पाउँदैन। कतिपय परियोजना सम्पन्न हुने बेला राजनीति हावी भएर विभिन्न विरोधहरू सिर्जना भएकाले पनि समस्या थपिएको खनालको भनाइ छ। अर्कोतिर, सरकार र स्थानीय तहबीचको अन्तरसम्बन्ध नहुँदा विकास खर्चमा व्यवधान आएको खनालको बुझाइ छ। वर्षान्तमै अधिक खर्च संविधानको व्यवस्थाअनुसार हरेक वर्ष जेठ १५ मा बजेट सार्वजनिक हुन्छ। साउनदेखी लागू हुन्छ। तर, कार्यान्वयनको लामो प्रक्रिया अपनाउँदा बजेट भुक्तानी प्रायः वर्षको अन्तिममै अधिक हुने गरेको छ। त्यसैकारण असारमा बढी खर्च देखिएको अर्थ मन्त्रालयको भनाइ छ। अर्कोतिर, विकास खर्च आवको अन्त्य अर्थात् असारमै अधिक खर्च गर्ने परम्परा नै छ। सरकारले पुँजीगत खर्च संरचनात्मक सुधार नगरेसम्म यस्तै स्थिति दोहोरिरहने अर्थविद्हरू औंल्याउँछन्। पहिलेपहिले असारमै सडक निर्माण बढी हुन्थे। अहिले भने केही नियन्त्रित भएको मन्त्रालयको बुझाई छ। महालेखा नियन्त्रक कार्यालयको तथ्यांकअनुसार असार महिनामा मात्र सवा २ खर्ब रुपैयाँ हाराहारीमा पुँजीगत खर्च देखिएको छ। यसो हुनुको कारण यस वर्ष मन्त्रिपरिषद्ले ३० अर्ब रुपैयाँ थप रकमान्तर गर्न अनुमति दियो। यसले पनि खर्च बढ्नु स्वाभाविक भएको अर्थ मन्त्रालयको तर्क छ। सामान्यतया विनियोजन ऐनले कुल बजेटको १० प्रतिशतसम्म मात्रै रकमान्तर गर्ने अधिकार दिएको छ। सिद्धान्ततः सो सीमा नाघ्न पाइँदैन। सरकारले असार मध्यमा ३० खर्बको रकमान्तरको निर्णय गरे पनि अर्थ मन्त्रालयले भने २८ अर्ब मात्रै रकमान्तर गर्न सक्यो। अर्थ मन्त्रालयले असार २५ गतेपछि रकमान्तर गर्न पाउँदैन। यसपछि प्रणालीले स्विकार्दैन। अर्थ मन्त्रालय स्रोतका अनुसार असार २५ गते राति १२ बजेसम्म रकमान्तर गर्दा गर्दै २८ अर्ब मात्रै गर्न सकियो। मध्यरात कटिसकेकाले प्रणालीले बाँकी २ अर्ब नलिने हुँदा अफ्ठेरो स्थिति सिर्जना भयो। यद्यपि अन्तिम घडीमा भए पनि रकमान्तरबाट भए पनि बजारमा थप पैसा आएको छ। आम उपभोक्ताको क्रयशक्ति कमजोर भइरहेको बेला यसले सर्वसाधारणको खल्तीसम्म पैसा पुयाउन मद्दत पुयाएको छ। चालु खर्च मात्रै लक्ष्यको ८३४३ प्रतिशत सरकारको सबैभन्दा बढी चालु खर्च भएको छ। गत आवमा ११ खर्ब ४१ अर्ब ७८ करोड ४१ लाख बराबरको चालु खर्च गर्ने लक्ष्य थियो। सरकारले ९ खर्ब ५२ अर्ब ४१ करोड ५१ लाख रुपैयाँ खर्च गयो। जुन, लक्ष्यको ८३४१ प्रतिशत हो। सरकारले वर्षेनी आन्तरिक र बाह्य ऋणको सावाँब्याज भुक्तानीको भार बढ्दै गएकाले वित्तीय व्यवस्थाको खर्चको आकार पनि फराकिलो भएको छ। जसले गर्दा गत आवमा तिर्ने वित्तीय दायित्व बजेटले विनियोजन गरेको लक्ष्यअनुसार धेरै अर्थात् ८६०७ प्रतिशत रकम भुक्तानी गरेर वित्तीय व्यवस्थापन कायम गरेको छ। सरकारले गत वर्ष वित्त व्यवस्थापन शीर्षकमा ३ खर्ब ७ अर्ब ४५ करोड ३६ लाख रुपैयाँ बजेट विनियोजन गरेर सार्वजनिक ऋणको सावाँ तथा ब्याज बापतको रकम तिर्ने लक्ष्य लिएको थियो। तर, लक्ष्यभन्दा करिब १४ प्रतिशत कम अर्थात २ खर्ब ६४ अर्ब ६३ करोड १६ लाख रुपैयाँ खर्च गयो। जबकी अघिल्लो आर्थिक वर्षको तुलनामा बढी हो। किनभने आर्थिक वर्ष २०७९८० मा वित्त व्यवस्थापनअन्तर्गत १ खर्ब ९० अर्ब रुपैयाँ खर्च गयो। यो खर्च सो आवको लक्ष्यको ८२५० प्रतिशत हो। साढे १० खर्ब बढी राजस्व मुलुकको बाह्य क्षेत्रमा सुधार देखिए पनि आन्तरिक अर्थतन्त्र अझै माथि उठ्न सकेको छैन। त्यसैकारण सरकारको आम्दानी घटेको छ। तुलनात्मक रूपमा पुँजीगत खर्चमा मात्रै हैन, सरकारी आम्दानीमा पनि समस्या देखिन्छ। गत आर्थिक वर्षमा १४ खर्ब २२ अर्ब रुपैयाँ प्राप्त गर्ने लक्ष्य थियो। तर, सरकारले १० खर्ब ५८ अर्ब ८९ करोड रुपैयाँ मात्रै राजस्व संकलन गर्न सक्यो। जुन लक्ष्यको ७४४४ प्रतिशत मात्रै हो। सरकारले कर राजस्वबाट १३ खर्ब ५ अर्ब उठाउने लक्ष्य राखे पनि ९ खर्ब २७ अर्ब हाराहारीमा उठायो। यस्तै, गैरकर राजस्वबाट १ खर्ब १७ अर्ब उठाउने बताएको थियो। तर, १ खर्ब ३ अर्ब हाराहारीमा उठायो। आम्दानीको स्रोतमा रहेको वैदेशिक सहायता र अनुदानबाट भने अपेक्षा गरेभन्दा धेरै न्यून मात्र स्रोतको जोहो भयो। गत आर्थिक वर्षमा उक्त शीर्षकमा ४९ अर्ब ९४ करोड ३० लाख रुपैयाँ अनुदान प्राप्त गर्ने लक्ष्य थियो। तर, २ अर्ब ७५ करोड ८० लाख रुपैयाँ हारहारीमा मात्रै हासिल भएको सरकारी तथ्यांकमा उल्लेख छ। जबकी अघिल्लो आर्थिक वर्षमा ५५ अर्ब ४५ करोड अनुदान प्राप्त गर्ने लक्ष्य लिएकोमा २१ अर्ब २९ करोड रुपैयाँ वैदेशिक अनुदान प्राप्त भएको थियो। त्यतिबेला सरकारले लक्ष्यको ३८ प्रतिशत प्राप्त गरेको थियो। राजस्वको मुख्य आम्दानीका रूपमा रहेको भन्सार कर पनि गत आर्थिक वर्ष घट्यो। आयात घटेकाले भन्सार कर घटेको सरकारको भनाइ छ। आन्तरिक कर पनि घट्यो। व्यवसायीहरूको मनोवल घटेको र अधिकांश उद्योगको आय नै आधाले घटेकाले पनि सरकारले लक्ष्य पूरा नभएको जानकारहरू बताउँछन्। यद्यपि यस्तो अवस्थामा पनि संशोधित अनुमानभन्दा कम अर्थात् १० खर्ब ३० अर्ब हाराहारी राजस्व उठाउन सक्नुलाई उपलब्धिपूर्ण ठान्नुपर्ने बताउँछन्, अर्थ मन्त्रालयका अर्थ सचिव मधुकुमार मरासिनी। उनी भन्छन्, आन्तरिक अर्थतन्त्रको चुनौतीपूर्ण अवस्थामा पनि यत्तिको राजस्व संकलनलाई राम्रो मान्नुपर्छ।"
जसले होटललाई सांस्कृतिक सम्पदा बनाइन्,"काठमाडौं : पर्यटन व्यवसायी एवं महिला उद्यमी अम्बिका श्रेष्ठको निधन भएको छ। बत्तीसपुतलीस्थित द्वारिकाज होटलकी अध्यक्ष श्रेष्ठको बिहीबार बिहान ललितपुरस्थित मेडिसिटी अस्पतालमा ९२ वर्षको उमेरमा निधन भएको परिवारले जनाएको छ। श्रेष्ठ लामो समयदेखि निमोनिया र बाथरोगबाट ग्रसित थिइन्। उनको शनिबार अन्तिम दाहसंस्कार गरिने होटलद्वारा जारी विज्ञप्तिमा उल्लेख छ। सन् १९३३ फेबु्रअरीमा भारतको सिक्किममा जन्मिएकी अम्बिका नेपालका व्यापारी घरानाका द्वारिकादास श्रेष्ठसँग विवाह गरेपछि काठमाडौं छिरेकी थिइन्। श्रेष्ठ दम्पती मिलेर बत्तीसपुतलीमा गोठबाट व्यवसाय सुरु गरे। उनीहरूले नेपाली कला र संस्कृतिलाई होटल व्यवसायको माध्यमबाट विश्वभर चिनाउने भूमिका निर्वाह गरे। द्वारिकाज होटल सम्पदा होटलका रूपमा नेपालमा मात्र नभई विश्वमा प्रसिद्ध छ। श्रीमान्को मृत्युपछि अम्बिकाले हरेस खाइनन्। बरु द्वारिकाजलाई नयाँ उचाइमा लैजान सफल भइन्। उनले नेपालको समृद्ध सांस्कृतिक सम्पदा र प्राकृतिक सुन्दरताको प्रवर्द्धनमा आफ्नो जीवन समर्पित गरिन्। फरकपनकै कारण द्वारिकाज होटलमा बस्न मात्रै पनि विदेशीहरू नेपाल आउने गरेको अन्य पर्यटन व्यवसायी बताउँछन्। पुराना वस्तुहरूको जगेर्ना गर्दै नेपाली संस्कृतिलाई द्वारिकामा आकर्षक ढंगले सजाइएको छ। नेपालको पहिलो बुटिक होटलका रूपमा पनि द्वारिकाज मानिन्छ। नेपाली कला र संस्कृतिको संरक्षणमा परम्परागत नेपाली वास्तुकला र समर्पणका लागि प्रख्यात काठमाडौंको हेरिटेज होटल द्वारिकाजको अध्यक्षको भूमिकाका लागि उनी चर्चित छिन्। परम्परागत नेवारी वास्तुकला र आधुनिक विलासिताको अनुपम मिश्रणका लागि प्रसिद्ध द्वारिकाज होटल परिसरमा धेरै सम्पदा भवनहरू समावेश छन्। ती भवनहरू उत्कृष्ट काष्ठकला, टेराकोटा, र इँटा शिल्प कौशलद्वारा सज्जित छन्। होटलमा प्रयोग गरिएका काठको कामको प्रत्येक टुक्रा सावधानीपूर्वक पुनस्र्थापना गरिएको छ । द्वारिकाजसँगै होटलका रिसोर्ट तथा रेष्टुँराहरू पनि सञ्चालनमा छन्। स्वास्थ्यमा समस्या आउन थालेपछि उनकी ठूली छोरी संगिता श्रेष्ठ र नाति विजयले अहिले होटलको व्यवस्थापन हेर्दै आएका छन्। कान्छी छोरी विनिता श्रेष्ठ भने अमेरिकामा छिन्। श्रेष्ठको निधनप्रति होटल संघ नेपालले गहिरो दुःख प्रकट गरेको छ। श्रेष्ठको निधनबाट देशले पर्यटन विकासको सच्चा अभियन्ता गुमाएको होटल संघ नेपालका अध्यक्ष विनायक शाह बताउँछन्। श्रेष्ठको निधनप्रति दुःख व्यक्त गर्दै शाह अम्बिका श्रेष्ठले यस क्षेत्रमा पुयाएको योगदान अतुलनीय रहेको बताउँछन्। होटल व्यवसाय धेरैले चलाएका छन्। तर, उहाँले कला, संस्कृतिलाई जोडेर नयाँ प्रयोग गर्दै द्वारिकाज होटललाई अघि बढाउनुभयो, शाह सम्झिन्छन्। श्रेष्ठले नेपाललाई सस्तो गन्तव्यको रूपमा नभई संसारका आकर्षक र महँगा गन्तव्यमा बजारीकरण गर्न आवश्यक भएको बताउने गरेको शाह सुनाउँछन्। होटल व्यवसायमा मात्र नभई ट्राभल एन्ड टुरलगायतका दर्जनभन्दा बढी संघसंस्थालाई हाक्न पनि सफल भइन्। सफल महिला उद्यमीको रुपमा उनले विभिन्न राष्ट्रिय तथा अन्तर्राष्ट्रिय सम्मान प्राप्त गरेकी छन्। अम्बिका श्रेष्ठको कृतिले नेपालको सांस्कृतिक परिदृश्यमा अमिट छाप छोडेको छ। द्वारिकाज होटलमा उनको नेतृत्व र विभिन्न सामाजिक पहलहरूमार्फत उनले नेपालको समृद्ध सांस्कृतिक सम्पदाको संरक्षण र संवद्र्धनमा महत्वपूर्ण भूमिका खेलेकी छिन्। उनको विरासतले उद्यमशीलता, आतिथ्य र सांस्कृतिक संरक्षणको क्षेत्रमा धेरैलाई प्रेरणा दिइरहेको छ र दिइरहने छ।"
किन भएन अर्थतन्त्र चलायमान ? के भन्छन् सरोकारवाला ?,"विकासका लागि वन मुख्य चुनौती : मोहनकुमार डाँगी वरिष्ठ उपाध्यक्ष, स्वतन्त्र ऊर्जा उत्पादकहरूको संस्था नेपालइप्पान गत आर्थिक वर्ष निजी क्षेत्रका आयोजनाबाट करिब साढे ४ सय मेगावाट बिजुली राष्ट्रिय ग्रिडमा जोडियो। तर, समीक्षा वर्षमा वित्तीय व्यवस्थापन भएका आयोजनाहरूमा पनि लगानीको कठिनाइ भयो। आर्थिक वर्षको सुरुमा लगानीका लागि धेरै समस्या भए पनि आर्थिक वर्षको अन्तिमसम्म आइपुग्दा केही सहज बन्न पुग्यो। वनको समस्याका चाङ समीक्षा वर्षमा पनि सम्बोधन हुन सकेनन्। मुलुकका कुनै पनि पूर्वाधार विकासमा वनका मुद्दाहरू नै मुख्य बाधक बन्दै आइरहेका छन्। वनका निर्देशिका, नियमावली, ऐनहरू नै बाधक भइरहेका छन्। यस्तै एकातिर विशेषगरी वर्षायाममा कतिपय आयोजनाहरूको पूर्ण क्षमतामा सञ्चालन नगराएर कन्टिजेन्सीमा चलिरहेका छन्। अर्कोतिर आयोजना व्यावसायिक सञ्चालनमा आएन भनेर पनि जरिवाना तिराउने काम भइरहेको छ। आयोजनाको आन्तरिक कारणलेभन्दा पनि कोभिड, अर्थतन्त्र संकुचन लगायतका कारणले तोकिएको समयमा आयोजनाहरू व्यावसायिक उत्पादनमा जान नसकेको सर्वविदित नै छ। तर, यसमा नेपाल विद्युत् प्राधिकरणले जरिवाना लिनु उपयुक्त देखिँदैन। अहिले पनि करिब ४ सय मेगावाट कन्टिजेन्सीमा चलाउन बाध्य बनाइएको छ। लक्षित राजस्व अति नै कम उठ्यो : डा डिल्लीराज खनाल, अर्थविद् समग्रमा आर्थिक वृद्धि नै बढ्न सकेको छैन। धेरैपछि लक्षित राजस्व अति नै कम उठेको छ। पुँजीगत खर्च पनि अहिले पछिल्लो महिना आएर बढाइएको छ। त्यो खर्च पनि कसरी भयो भन्ने खुलाइएको छैन। अहिलेको नियम कानुनलाई पनि नाघेर रकमान्तर गरिएको छ। जसरी हुन्छ पुँजीगत खर्च बढी देखाउने ध्याउन्नमा सरकार लागेको देखियो। हिजोको सरकारले समृद्धि र सुशासनको कुरा गरे पनि व्यवहारमा त्यस्तो भएन। सुशासन भनेको बजेटलाई समयमा ठीक ढंगले कुशल तरिकाले लगानी गरी बढी प्रतिफल दिने वातावरण तयार गर्नुपर्ने हो। तर, त्यसो हुन सकेन। बजेटको फाँटमा अघिल्लो आर्थिक वर्ष निराशाजनक रह्यो। यता फेरि तरलता बढ्ने, सोअनुसार निजी क्षेत्र लगानी गर्न नसकेर विश्वासको खाडल देखियो। बाह्य क्षेत्रमा भने सुधार देखिएको छ। तर, त्यो सरकारको कारणले नभई रोजगारीका लागि विदेश गएका नेपालीको विप्रेषणले गर्दा हो। रेमिट्यान्स बढ्दा त्यसको सकारात्मक असर विदेशी मुद्रा संचितिमा परेको हो र त्यसले नै बैंकिङ क्षेत्रमा तरलता बढायो। यसले पोलिसि स्पेस बढाउने काम हो। तरलता बढ्ने गरी नीतिगत ठाउँ सिर्जना भए पनि सरकारले त्यसलाई उपयोग गरेर ठोस कदम चाल्न सकेन। बजेट र मौद्रिक नीतिमा समन्वय हुन सकेन : राजेश अग्रवाल, अध्यक्ष नेपाल उद्योग परिसंघ अघिल्लो आर्थिक वर्ष औद्योगिक क्षेत्रका लागि उत्साहजनक देखिएन। विदेशी मुद्रा संचिति बढ्नुबाहेक अन्य आर्थिक परिसूचकहरू सकारात्मक भएनन्। राजस्व बढ्न सकेको छैन, आयातको आकार बढेको छ भने निर्यात बढ्न सकेको छैन। बैंकमा पुँजी थुप्रिएको छ तर लगानी हुन सकेको छैन। खराब कर्जा अनुपात बढेको छ। यी परिदृश्यले अर्थतन्त्रमा उत्साह थप्न सकेन। मागमा आएको गिरावटका कारण औद्योगिक क्षेत्र क्षमताको ३० देखि ४० प्रतिशतमा झरेका छन्। जनताले खर्च गरिरहेका छैनन्। सरकारसँग खर्च गर्ने पैसा छैन। बजेट र मौद्रिक नीतिमा समन्वय हुन नसकेको यी कारणहरूले पनि देखाउँछ। बजेटले आर्थिक वृद्धिको बढी लक्ष्य लिने, तर मौद्रिक नीति भने संकुचनकारी आयो। अर्थमन्त्रालय र राष्ट्र बैंकको तालमेल नमिल्दा यसको असर अर्थतन्त्रमा परेको छ। बजेटलाई सघाउने गरी मौद्रिक नीति आउनुपर्यो। अब १० लाख पर्यटक भिœयाएर मात्र पुग्दैन : विनायक शाह, अध्यक्ष होटल संघ नेपाल (हान) सरकारको लक्ष्यअनुसार गत वर्ष पर्यटक आए। तर, हाम्रोमा जे जति होटल पूर्वाधार छन्, त्यसको तुलनामा कम आए। अर्थात् १० लाख पर्यटक आएर सञ्चालन खर्च उठाउन सकिँदैन। हाम्रो क्षमता बढेर गएको छ। कोभिडपछि नयाँ तारेहोटल खुल्ने क्रम बढेको छ। सरदरमा ३५ लाख ग्राहकलाई सेवा दिने क्षमतामा हामी पुगिसकेका छौं। क्षमता अनुरूप ग्राहक छैनन्। आन्तरिक पर्यटक पनि सुस्ताएको अवस्था छ। करिबकरिब १८ खर्बको लगानी होटल क्षेत्रको छ, तर त्यो अनुरूपको व्यापार हुन सकेको छैन। अर्को भनेको कनेक्टिभिटि ठूलो चुनौतीको रूपमा रह्यो। सरकारले त्रिभुवन अन्तर्राष्ट्रिय विमानस्थलपछिका पोखरा र भैरहवा विमानस्थल बनायो। तर, यी विमानस्थल सञ्चालनको नीति लिन नसक्दा त्यसको असर पर्यटन आगमनमा देखिएको छ। विमानस्थल बनेपछि खुलेका होटलहरू अहिले मारमा परेका छन्। पोखराभन्दा पनि भैरहवाका धेरै होटलहरू बैंकको कालोसूचीमा पर्दैछन्। यस्तै बाटो पूर्वाधार पनि पर्यटनमैत्री छैनन्। निर्माण क्षेत्रका समस्या सरकारले सुनेन : रवि सिंह, अध्यक्ष नेपाल निर्माण व्यवसायी महासंघ निजी क्षेत्र र निर्माण व्यवसायीका लागि अघिल्लो आर्थिक वर्ष सुखद रहन सकेन। सरकारले निर्माण क्षेत्रमा भुक्तानी निकासा नगर्दा अर्थतन्त्र नै संकटमा परेको छ। हामीले निर्माण क्षेत्र सकसपूर्ण अवस्थामा छ भन्ने विषय तत्कालीन प्रधानमन्त्री, अर्थमन्त्री, भौतिकमन्त्री, गभर्नर सबैलाई भन्यौं। तर, उहाँहरूले यसलाई हल्का रूपमा लिनुभयो। यसको गम्भीरतालाई बुझ्नु भएन। अर्थ मन्त्रालयले निर्माण व्यवसायीलाई रकम भुक्तानीका लागि स्रोत सुनिश्चिता नभएर नगरेको भन्ने भाष्य निर्माण गयो। तर, सरकार परिवर्तन भइरहने र सरकारपिच्छेका स्वार्थमा आयोजना अघि बढाउने अर्को सरकारले त्यसलाई निरन्तरता नदिने जस्ता कारणले यो अन्योलता बढेको हो। यसले प्रत्यक्ष असर निर्माण कम्पनीहरूलाई परेको छ। निजी क्षेत्रको आत्मविश्वास घट्यो : चन्द्र ढकाल, अध्यक्ष नेपाल उद्योग वाणिज्य महासंघ अर्थतन्त्रको बाह्य बजार सन्तुलनका लागि सरकारले लिएका नीतिको प्रभाव अघिल्लो आर्थिक वर्ष पनि आन्तरिक बजारमा देखियो। यसले आर्थिक गतिविधि खुम्च्यो। आर्थिक वर्षको अन्त्यतिर आएर तरलता अधिक नै भएकाले बैंकले ब्याज एकल अंकमा नै झायो। तथापी, आर्थिक गतिविधि पहिलाको तुलनामा बढ्न सकेन। सरकारको राजस्व संकलन पनि घटेको छ। निजी क्षेत्रको आत्मविश्वास घटेको देखियो। व्यवसाय क्षेत्रमा पनि उत्साह देखिएन। चलेका व्यवसाय पनि साँवाब्याज भुक्तानी गर्न सक्ने अवस्थामा देखिएनन्। यसले बैंकको खराबकर्जा अनुपात बढाएको छ। निराशाकाबीचमा आशाका किरणका रूपमा पर्यटन क्षेत्र बढेको छ, लगानीयोग्य पुँजी (तरलता) छ। अबको सरकारले अर्थतन्त्रलाई चलायमान बनाउन विश्वासको वातावरण बनाउनुपर्छ। मन्त्रीले भाषण गर्दैमा मात्रै लगानीको वातावरण बन्दैन : डा गोविन्दराज पोखरेल, पूर्वउपाध्यक्ष, राष्ट्रिय योजना आयोग हाम्रा चुनौती धेरै रहे। लक्ष्यबमोजिम राजस्व उठाउन सकेनौं। बजेट बनाउँदा लिएको लक्ष्यको धेरै कम मात्रै राजस्व संकलन भयो। राजस्व लक्ष्य र संकलनको खाडल सरकारलाई चुनौती बन्दै गइरहेको छ। देशको अर्थतन्त्र हाँक्नेहरूलाई यो ठूलो चुनौती हो। स्रोत नै नभएपछि जतिसुकै विकास र समृद्धि हासिल गर्छु भनेर मात्रै पुग्दैन। लगानी नै नभएपछि कसरी विकास हुन्छ ? के कारणले राजस्व संकलन भएन भनेर सरकारले यसको अध्ययन गर्न जरुरी छ। पुँजीगत खर्च नहुने रोग नै लागेको छ। दशकौंदेखि नै पुँजीगत खर्च हुन सकिरहेको छैन। जेठ १५ मा बजेट ल्याउँदा पनि लक्ष्यअनुसार पुँजीगत खर्च भइरहेको छैन। पुँजीगत खर्चमा सुधार हुने छाँट देखिएको छैन, यो पनि ठूलै चुनौती हो। साथै अघिल्लो आर्थिक वर्षमा लगानी हुन सकेन। एकातिर बैंकमा पैसा थुप्रिएको छ तर निजी क्षेत्रको मनोबल खस्किँदा लगानी हुन सकेन। अहिलेको नीतिगत, राजनीतिक सुशासन सबै माहोलप्रति निजी क्षेत्र विश्वस्त हुन सकेको छैन। विश्वासको वातावरण मन्त्रीले भाषण गरेर मात्र हुँदैन। ऋण लिएर जोखिम मोलेर लगानी गरेर प्रतिफल आउँछ भन्ने विश्वास नै भएन। अर्को भनेको आयात बढ्दै जानु तर निर्यात प्रवर्द्धनका गतिविधि घट्दै जानुले अर्थतन्त्रलाई चलायमान बनाउन सकेन।"
बागलुङ बजारको खानेपानीमा लापरबाही,"बागलुङ नगर खानेपानी तथा सरसरफाइ उपभोक्ता संस्थाले खानेपानीमा गम्भीर लापरबाही गरेको छ। बागलुङ नगरपालिकाको वडा नम्बर १, २, ३ र ४ (बजारक्षेत्र समेत)मा खानेपानी वितरण गर्दै आएको संस्थाले मानव स्वास्थ्यमा गम्भीर खेलवाड गर्दै किटाणु मार्ने औषधि (क्लोरिन पाउडर) नै प्रयोग नगरी पानी वितरण गरेको पाइएको हो। नगर खानेपानी संस्थाले रिजर्भवायर ट्यांकीमा बुधबार साँझदेखि किटाणु मार्ने औषधि क्लोरिन पाउडर प्रयोग नगरेको पाइएको हो। संस्थामा भएको पाउडर सकिएको र खरिद नगरेको कारण बुधबार बेलुका ६ बजेदेखि पाउडर नहालिएको संस्थाका कर्मचारीले बताए। नगर खानेपानी संस्थामा क्लोरिन पाउडर प्रयोग गर्ने जिम्मा पाएका कर्मचारी किरणबहादुर कुमालले बुधबार बेलुकादेखि खानेपानीमा पाउडर प्रयोग नगरी वितरण गरिएको बताए। कुमालले संस्थामा भएको पाउडर सकिएको संस्थामा जानकारी गराए पनि उपलब्ध नगराएको बताए। बुधबार बेलुका ६ बजेदेखि क्लोरिन पाउडर सकिएको हो, कर्मचारी कुमालले भने, पाउडर सकिन लागेको बेला र सकिएपछि पनि सुपरभाइजर, कार्यालय प्रमुख र कोषाध्यक्षलाई खबर गरेको थिएँ। कोषाध्यक्षले भए प्रयोग गर्न र नभए नगर्न भन्नुभयो। पानीलाई शुद्ध बनाउन नगर खानेपानी संस्थाले दैनिक तीनपटक क्लोरिन पाउडर प्रयोग गर्दै आएको थियो। क्लोरिन पाउडर सकिएपछि नगर खानेपानीको अटोमेटिक डोजिङ पम्प बन्द गरिएको छ। बागलुङ नगर खानेपानीले रेशको मुहान र कालीगण्डकीबाट बागलुङ नगरपालिका३ रात्माटास्थित रिजर्भवायर ट्यांकीमा ल्याएको पानीलाई शुद्ध गराउन क्लोरिङ गर्दै आएको छ। पानी फिल्टर भए पनि किटाणु मारेर शुद्ध बनाउन क्लोरिन प्रयोग गरिँदै आएको कर्मचारीहरू बताउँछन्। कुमालले संस्थाले क्लोरिन पाउडर ल्याइदिएमा आफूले प्रयोग गर्ने बताउँछन्। कार्यालय र समितिले पाउडर ल्याइदिए मैले २४ सै घण्टा प्रयोग गर्छु, उनले भने, उहाँहरूले ल्याउन सक्नु हुँदैन मैले के गर्ने ? पानीमा क्लोरिन पाउडर प्रयोग नगरिए पनि वितरण नरोकिएको बताए। खानेपानीको नयाँ समितिले रिजर्भवायर ट्यांकीको अवस्था र वितरण कसरी भइरहेको छ भनेर वास्तै नगरेको कर्मचारीको भनाइ छ। समितिका नयाँ पदाधिकारी र सदस्यहरू रिजर्भवायर ट्यांकीको अवस्था के छ, कस्तो छ भनेर हेर्न नै आउनु हुँदैन उनले भने, कहिले काही आए पनि पहिलेको समिति जस्तो खानेपानीको अवस्था के कस्तो छ भनेर बुझन अहिलेको समिति आउनु हुँदैन। रिजर्भवायर ट्यांकीको पश्चिमको भागमा गत वर्ष र पूर्वतिरको भागमा यस वर्ष पहिरो गएको छ। हरेक वर्ष पहिरो जाँदा रिजर्भवायर ट्यांकी जोखिममा परेको कुमालले बताए। उनले ट्यांकी वरिपरि घेरावाल तारबार नगरिएको र पहिरोको जोखिममा हुँदा राति पानी पर्दा जागराम बस्नुपर्ने अवस्था रहेको बताए। संस्थाका सचिव जीवन आचार्यले क्लोरिन पाउन्डर आउन दुई, तीन दिन लाग्ने बताए। उनले पाउडर सकिनु एक, दुई दिन अगाडि मात्र थाहा भएकाले काठमाडौंबाट मगाइएको बताए। हामीलाई एक, दुई दिन अगाडि मात्र क्लोरिन पाउडर सकिन लागेको थाहा भएको हो, सचिव आचार्यले भने, पहिले नै थाहा भएको भए समयमै खरिद गर्न सकिन्थ्यो। अब दुई, तीन दिनमा मात्र आउने र त्यसपछि पाउडर राख्छौं। उनले उक्त पाउडर पोखरामा नपाइने र काठमाडौंमा मात्र पाइने हुँदा आउन समय लाग्ने बताए। पाउडर नआउँदासम्म बजारवासीले पानी उमालेर प्रयोग गर्नुपर्ने सचिव आचार्यको भनाइ छ। अध्यक्ष, सचिव, कोषाध्यक्ष र प्रबन्धकको कार्यकक्षमा तालाबन्दी राष्ट्रिय युवा संघ नेपाल जिल्ला कमिटी बागलुङले बागलुङ नगर खानेपानी तथा सरसफाइ उपभोक्ता संस्थामा तालाबन्दी गरेको छ। संस्थालाई व्यक्तिगत स्वार्थको क्रिडास्थल बनाएको, आर्थिक मन्दिर र चरम महँगीले जनताको दिनचर्या जटिल भएको अवस्थामा खानेपानीको न्यूनतम महसुल बढाएको भन्दै संघका अध्यक्ष बुद्ध बोहोराको टोलीले बिहीबार संस्थाका अध्यक्ष, सचिव र प्रबन्धकको कार्यकक्षामा तालाबन्दी गरेको हो। युवा संघ बागलुङले संस्थाका समितिले महँगीको मारमा रहेका उपभोक्तालाई थप मार पर्ने गरी न्युनतम महसुल वृद्धि गरेको, पानीको बक्यौता महसुल असुल गर्नुपर्नेमा थप गरेको, फोहोर पानी धारामा पठाएको, अघिल्लो आर्थिक वर्षको व्ययभार चालु आर्थिक वर्षमा ल्याएको र जिम्मेवार व्यक्तिहरूबाट नै मिटर बिना पानीको प्रयोग गर्ने गरेको लगायतका आरोप लगाउँदै तालाबन्दी गरेको हो। संघका अध्यक्ष बोहोराले हस्ताक्षर गरेको ज्ञापनपत्रमा संस्थाका जिम्मेबार पदाधिकारी आफैंले आफ्नो घरको मिटर वर्षौंदेखि झिकेर बिना मिटर पानीको दुरुपयोग गरेको, विभिन्न शीर्षकमा पेस्की लिएर त्यसको गत आर्थिक वर्षभित्र फछ्र्योट नगरी झनै थप्ने काम गरेको जस्ता कामका विरुद्धमा सचेत गराउन तालाबन्दी गर्न बाध्य भएको उल्लेख छ।"
सीमा नखुल्दा मुगुमवासीलाई सास्ती,"मुगु : चीनको तिब्बतसँग जोडिएको जिल्लाको पूर्वी क्षेत्रमा पर्ने मुगुम कार्मारोङ गाउँपालिकामा पर्ने नाक्चेलाग्ना नाका खुलाउन सरकारी पहल नहँुदा स्थानीयले सास्ती खेप्नु परेको छ। कोभिड१९ ले गर्दा चीनसँग जोडिएका १५ जिल्लाका नाकाहरू चीन सरकारले बन्द गराएको थियो। ती नाकाहरूमध्ये परराष्ट्र मन्त्रालयको पहलमा केही समय अगाडि केही जिल्लाका नाकाहरू खुलाइए पनि मुगु जिल्लाको नाक्चेलाग्ना नाकाका बारेमा सरकारी निकायबाट कुनै पहल नहुँदा स्थानीयले सास्ती खेप्नु परेको हो। मुगुम कार्मारोङ गाउँपालिकामा ९ वडा छन्। यी वडामा १ हजार ४ सयभन्दा बढी घरधुरी छन्। यहाँका स्थानीय नाका बन्द हुनुभन्दा पहिले आफूलाई वर्षभरि पुग्ने दैनिक उपभोग्य सामग्रीसहित लत्ता कपडाहरू किनमेल गर्न साउनको दोस्रोदेखि अन्तिम सातासम्म तिब्बतको ह्याजिमारा पुग्थे। त्यहाँ लागेको हाटबजारबाट सामान किनेर ल्याउँथे। तर कोभिड सुरु भएपछि यो नाका बन्द भएर सबैभन्दा बढी मुगुम कार्मारोङका स्थानीयवासीले सास्ती खेप्नु परेको मुगुम कार्मारोङ गाउँपालिका अध्यक्ष छिरिङ क्याप्ने लामाले बताए। स्थानीयले ह्याजिमाराको हाटबजारबाट चाँदी र काठबाट बनेका भाँडाकुडा, मसला, गरगहना, यार्सालगायतका जडीबुटी लिएर चिनियाँ व्यापारीहरूलाई बेचबिखन गरी आम्दानी भएको रकमले घरपरिवारलाई वर्षभरि पुग्ने दैनिक उपभोग्य सामग्री ल्याउँथे। ह्याजिमारामा सबै सामान सस्तो मूल्यमा पाइन्थ्यो। गमगढी बजारमा सामानहरू महँगो छ। हामी लामा समुदायलाई नुनचिया नभई हुँदैन। यो चिया बनाउँदा चाहिने चियापत्ती, घिउ, छुर्पी, ढिकेनुन, दूध वर्षभरिका लागि ह्याजिमाराबाटै ल्याउने गरेका थियौं। अहिले नाका बन्द भएकाले घिउ, दूध र छुर्पी भारतबाट ल्याउने गरेका छौं भने चियापत्ती काठमाडौंबाट मगाउने गरेका छौं, मुगुम कार्मारोङ गाउँपालिका १ का उर्गिन तामाङले बताए। नाका खुलाउन कसैले गरेन पहल नाका खुलाउन स्थानीय प्रशासनदेखि संघीय सांसद सबैलाई अनुरोध गर्दै आए पनि यो विषयमा कसैले सुनुवाइ नगरिदिएको स्थानीयको गुनासो छ। अघिल्लो वर्ष नाका खुल्छ भने पनि खुलेन। यो वर्ष पनि खुल्छ भन्नेमा स्थानीय अझै ढुक्क छैनन्। यो वर्ष साउनको १७ गतेबाट नाका खुल्ने जानकारी आए पनि अझै निश्चित भइनसकेको स्थानीय बताउँछन्। यो विषयमा गाउँपालिका अध्यक्ष, उपाध्यक्षदेखि मुगुबाट विजयी भएर गएका प्रदेश र संघीय सांसदलाई आफूहरूले फोन गरेर पहल गरिदिन आग्रह गरे पनि कसैले चासो नदेखाएको मुगुम कार्मारोङ३ का उर्गिन टुण्डुल तामाङले बताए। नाका खुले स्थानीयले संकलन गरेको यार्सालगायत अन्य जडीबुटी बेचेर भएको आम्दानीले वर्षभरि पुग्ने दैनिक उपभोग्य सामग्री किनमेल गर्न पाउने उनको भनाइ छ। नाका खुलाउन सरकारले पहल गरिदिए स्थानीयलाई ठूलो राहत हुने मुगुम कार्मारोङ२ का कार्मा तामाङले बताए। नाका खुलिहाले पनि सास्ती चीन सरकारसँग सीमा जोडिएका जिल्लाका नागरिकका हकमा सीमा प्रवेशका लागि जिल्ला प्रशासन कार्यालयबाट अस्थायी प्रवेश पास उपलब्ध गराइँदै आए पनि कोभिडपछि यो प्रक्रिया रोकिएको छ। गृह मन्त्रालयले चीनसँग सीमा जोडिएका जिल्लाका नागरिकका लागि चीन आवागमनमा उपलब्ध गराउनेसम्बन्धी कार्यविधि २०८१ तयार पारिएको अनलाइन पास व्यवस्थापन लागू गरिने जानकारी पाएपछि अनलाइन पासका लागि स्थानीयले झनै हैरानी खेप्नुपर्ने देखिएको छ। गृह मन्त्रालयले तयार गरेको यो कार्यविधि अनुसार यो प्रक्रियाबाट अनलाइन पासको व्यवस्था गर्ने हो भने समय छोटो छ। यो समयमा सबैजना जिल्ला प्रशासन कार्यालयमा आइपुग्न सक्दैनन्। प्राविधिकसहित प्रशासनको टोली अनलाइन पास व्यवस्थापनका लागि गाउँपालिकामै पुग्ने हो भने पनि गाउँपालिकामा इन्टरनेट त्यति राम्रो छैन। अरू गाउँमा इन्टरनेटको पहुँचै छैन। यदि यही प्रक्रियामा पास वितरण गरिने हो भने धेरै स्थानीयले नाका प्रवेश गर्न नपाउने अवस्था रहेको मुगुम कार्मारोङ गाउँपालिकाका निमित्त प्रमुख प्रशासकीय अधिकृत सुवासकुमार रावलले बताए। जिल्ला प्रशासन कार्यालयका प्रमुख जिल्ला अधिकारी टोपेन्द्रबहादुर केसीले दिएका जानकारीअनुसार यो प्रक्रियामा लैजान गृह मन्त्रालयले सम्बन्धित प्रशासन कार्यालयका कर्मचारीलाई अभिमुखीकरण गराइसकेकाले नाका ढिलो खुले अनलाइन प्रवेश पास नै लागू हुने र नाका छिटो खुले पुरानै पास लागू हुने बताए।"
बंगलादेशमा अध्ययनरत नेपाली विद्यार्थीहरू सुरक्षित छन् : परराष्ट्र मन्त्रालय,"काठमाडौं : परराष्ट्र मन्त्रालयले बंगलादेशमा अध्ययनरत नेपाली विद्यार्थीहरू सुरक्षित भएको जानकारी दिएको छ। आरक्षण विवादले बंगलादेशमा हिंसा चर्किएपछि शुक्रबारसम्म कम्तीमा ३९ जनाको मृत्यु भएको छ। राजधानी ढाकासहित आसपासका क्षेत्रमा विरोध प्रदर्शन चर्किएको त्यहाँका एजेन्सीहरूले उल्लेख गरेका छन्। परराष्ट्र मन्त्रालयले बंगलादेशमा अध्ययनरत विद्यार्थीहरू नेपाली दूतवासको सम्पर्कमा रहेको र सबै सुरक्षित रहेको जानकारी दिएको हो। 'बंगलादेशमा विकसित पछिल्लो घटनाक्रममा सन्दर्भमा त्यहाँ अध्ययनरत सम्पूर्ण नेपाली विद्यार्थीहरूको सुरक्षा तथा हित सुनिश्चित गर्नेतर्फ नेपाल सरकार पूर्णरूपमा सचेत छ। हालसम्म सम्बन्धित विश्वविद्यालय, कलेज तथा ढाकास्थित नेपाली राजदूतावास समेतको सहयोग र समन्वयमा नेपाली विद्यार्थीहरू सुरक्षित रहेको तथा उहाँहरूको थप सहजताका लागि निरन्तर प्रयत्न भइरहेको छ,' विज्ञप्ति जारी गर्दै मन्त्रालयले भनेको छ। बंगलादेशमा नेपालीहरूलाई कुनै सहयोगको आवश्यकता परे सरकारले सम्पर्क नम्बर पनि सार्वजनिक गरेको छ। सरकारले ढाकास्थित नेपाली राजदूतावासका द्वितीय सचिव योजना बम्जनलाई ८८०१८८०६९१०१३ र रिया क्षेत्रीलाई ८८०१७४५४०७९५८ नम्बरमा सम्पर्क गर्न भनेको छ।"
प्रदेश प्रमुखद्वारा सुदूरपश्चिममा संसदको विशेष अधिवेशन आह्वान,"धनगढी : सुदूरपश्चिममा बजेट सुन्यताको अवस्था आएपछि प्रदेश प्रमुख नजीर मियाले साउन ८ गते संसदको विशेष अधिवेशन आह्वान गरेका छन्। बिहीबार राति १२ बजेटबाट लागू हुनेगरी प्रदेश प्रमुख मियाले संसदको बजेट अधिवेशन अन्त्य गरेका थिए। संसद अधिवेशन अन्त्य भएकै भोलिपल्ट शुक्रबार संसदको एक चौथाई प्रदेश सभा सदस्यहरूले हस्ताक्षरसहित विशेष अधिवेशनको माग गरेपछि प्रदेश प्रमुख मियाले साउन ८ गतेका लागि विषेश अधिवेशन आह्वान गरेका हुन्। मसख्यमन्त्री दीर्घबहादुर सोडारी अल्पमतमा परेपछि उनले अध्यादेशबाट बजेट ल्याउनका लागि असारको ३० गते चालु रहेको संसदको बजेट अधिवेशन अन्त्यका लागि प्रदेश प्रमुखलाई पत्र पठाएका थिए। त्यतिबेला प्रदेश प्रमुख बाहिर भएकाले बिहीबार रातिबाट उनले संसदको चालु बजेट अधिवेशन अन्त्य गरेका थिए। अहिलेको नयाँ सत्ता गठबन्धनमा रहेका नेपाली कांग्रेस, नेकपा एमाले र नागरिक उन्मुक्ति पार्टीका एक चौथाई बढी सदस्यहरूले संसदको विषेश अधिवेशन माग गरेपछि प्रदेश प्रमुख मियाले साउन ८ गतेका लागि विषेश अधिवेशन आह्वान गर्न सभामुख भीमबहादुर भण्डारीलाई पत्र पठाएका छन्। संविधानमा भएको प्रावधानअनुसार एक चौथाई प्रदेश सभा सदस्य पुग्नेगरी विशेष अधिवेशनको माग भई आयो। प्रदेश प्रमुखज्युले पनि संविधान अनुसार साउन ८ गतेका लागि विशेष अधिवेशन आह्वान गर्नुभएको छ, प्रदेश प्रमुखको कार्यालयका निमित्त सचिव शैलेन्द्र प्रसाद ढुंगानाले भने। संविधानमा संसदको अधिवेशन अन्त्य भएको अवस्थामा कम्तीमा पनि एक चौथाई सांसदहरूले हस्ताक्षर गरी विषेश अधिवेशन माग गर्नसक्ने प्रावधान छ। मुख्यमन्त्री सोडारीले असारको ३० गते संसदको बजेट अधिवेशन अन्त्य गर्न भन्दै प्रदेश प्रमुख मियालाई पत्र पठाएका थिए। तर, मिया बाहिर भएकाले बिहीबारमात्रै उक्त पत्रमाथि कारबाही भएको हो। अहिले सरकारमा रहेका दलहरु र नयाँ बनेको गठबन्धनबीच जुँगाको लडाईँजस्तै भएको छ। अल्पमतमा परेका मुख्यमन्त्री दीर्घ बहादुर सोडारी ३० दिन अगावै सरकार छोडने मुडमा देखिँदैनन् भने उनले अध्यादेशमार्फत बजेट ल्याउने प्रयास निस्तेज पार्ने प्रयासमा नयाँ सत्ता गठबन्धनका दलहरु लागि परेका छन्। एमालेले सोडारीलाई दिएको समर्थन असारको २० गते फिर्ता लिएपछि उनी अल्पमतमा परेका थिए। उनको विश्वासको मत लिने अन्तिम समय साउनको १९ गते हो। सोडारीलाई पटक पटक राजीनामा दिएर नयाँ सरकारको बाटो सहज पार्न र बजेट शून्यताको अवस्थाबाट प्रदेशलाई जोगाउन नयाँ गठबन्धनका दलहरू आग्रह गरिरहेका छन्। तर, सोडारी पनि अल्पमतको परेको ३० दिनसम्मको समयसीमाभीत्र सहजै सत्ता नछोडने दाउँमा देखिएका छन्। प्रदेश प्रमुखले विषेश अधिवेशन बोलाई सकेपछि सोडारी नेतृत्वको सरकारलाई अध्यादेश मार्फत बजेट ल्याउने नैतिक संकट पर्ने देखिन्छ। संसद सार्वभौम हो, ४ दिनपछि विशेष अधिवेशन बोलाइएको छ। अध्यादेश ल्याउने कारण पनि सोही अधिवेशनमा भन्दा भइहाल्छ। अब भने सोडारीलाई नैतिक संकट देखिन्छ एकजना कानुनविद भन्छन्। विषेश अधिवेशन बोलाई सकेपछि देखिएका संकटको पनि संसदबाटै समाधान खोज्नुपर्छ। सोडारी नेतृत्वको सरकारले असार १ गते ल्याएको बजेट असारमा पास हुन नसकेपछि अहिले प्रदेशभरी कर संकलनको कार्य बन्द भएको छ। यातायात, मालपोत र नापी, स्थानीय तहका लागि तोकिएका अधिकांस करहरु बन्द भएका छन्। अहिले प्रदेशमा बजेट शून्यताको अवस्था रहेको छ।"
सरकारको कार्यसम्पादन अघि बढाउन सुझाव दिन प्रधानमन्त्री ओलीको आग्रह,"काठमाडौं : प्रधानमन्त्री केपी शर्मा ओलीले सरकारको कार्यसम्पादन अघि बढाउनका सुझाव दिन राजनीतिक दलहरूलाई आग्रह गरेका छन्। शुक्रबार सिंहदरबारमा एमालेको सुझावपत्र ग्रहण गर्दै प्रधानमन्त्री ओलीले राजनीतिक दलहरुले विरोधमात्रै नभई सरकारको कार्यसम्पादन अघि बढाउनका लागि समाधानका उपायसहितको सुझाव दिन आग्रह गरेका हुन्। उनले सरकारलाई अघि बढाउने विषयमा दलहरूका सुझाव मूल्यवान हुने धारणा राखे । ओलीले सरकारको ध्यान समृद्ध नेपाल सुखी नेपालीको लक्ष्यमा केन्द्रीत रहेको बताए। आगामी विक्रम सम्वत २१०० अर्थात् १९ वर्षमा समृद्ध नेपाल सुखी नेपालीको आकांक्षालाई पूरा गर्ने लक्ष्यका अघि बढ्ने उनले बताए। सो क्रममा एमालेका महासचिव शंकर पोखरेलले एमालेका २८ वटा विभागबाट प्राप्त सुझावहरु प्रधानमन्त्री केपी ओलीलाई हस्तान्तरण गरेका थिए। एमालेका उपमहासचिव प्रदीप ज्ञवालीले सुशासन, आर्थिक क्षेत्रको सुधार, मौलिक अधिकार स्थापीतलगायतका विषयमा ध्यान केन्द्रीत गर्न सुझाव दिएका थिए। एमालेले पार्टीले दिएका सुझावहरूको अध्ययन र कार्यान्वयनले जनतामा आशा र भरोसा जगाउन महत्वपूर्ण योगदान हुने विश्वास लिएको जनाएको छ ।"
मन्त्रिपरिषद् समितिमा तोकिए पाँच सदस्य,"काठमाडौं : सरकारले मन्त्रिपरिषद्का पाँच समिति गठन गरेको छ। बिहीबार सिंहदरबारमा भएको मन्त्रिपरिषद्को बैठकले राजनीतिक, प्रशासन, आर्थिक पूर्वाधार, विधेयक र सामाजिक समिति गठन गरी तिनका संयोजक समेत तोकेको हो। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङका अनुसार बैठकले राजनीतिक समितिको संयोजकमा उपप्रधानमन्त्री एवं सहरी विकासमन्त्री प्रकाशमान सिंह र आर्थिक पूर्वाधार समितिको संयोजकमा उपप्रधानमन्त्री एवं अर्थमन्त्री विष्णुप्रसाद पौडेललाई तोकेको हो । प्रशासन समितिको संयोजकमा सञ्चार तथा सूचना प्रविधिमन्त्री गुरुङ, सामाजिक समितिको संयोजकमा श्रम, रोजगार तथा सामाजिक सुरक्षामन्त्री शरत्सिंह भण्डारी र विधेयक समितिको संयोजकको जिम्मेवारी गृहमन्त्री रमेश लेखकलाई दिइएको छ । बैठकले प्रधानमन्त्रीका प्रमुख राजनीतिक सल्लाहकारमा नेपाल कम्युनिष्ट पार्टी (एमाले)का उपमहासचिव विष्णु रिमाल र आर्थिक सल्लाहकारमा पूर्वअर्थमन्त्री डा युवराज खतिवडालाई नियुक्त गर्ने निर्णय गरेको छ । नयाँदिल्लीमा आयोजना हुने युनेस्को विश्व सम्पदा समितिको ४६औँ बैठकमा संस्कृति,पर्यटन तथा नागरिक उड्डयन मन्त्रालयका सचिव डा गणेशप्रसाद पाण्डेयलाई यही साउन ६ देखि ११ सम्म सहभागी हुन बैठकले अनुमति दिएको छ ।"
निर्माण व्यवसायीको भुक्तानी रोकिँदैन : अर्थमन्त्री पौडेल,"काठमाडौं : उपप्रधानमन्त्री तथा अर्थमन्त्री विष्णुप्रसाद पौडेलले विभिन्न सरकारी निकायबाट निर्माण व्यवसायीलाई भुक्तानी हुनुपर्ने रकम यकिन भइरहेको र चाँडै भुक्तानी प्रक्रिया अघि बढ्ने जानकारी दिएका छन्। नेपाल निर्माण व्यवसायी महासंघका पदाधिकारीसँग आज अर्थमन्त्रालयमा भएको भेटघाटमा उनले दायित्व सिर्जना भइसकेको रकम भुक्तानी नरोकिने स्पष्ट पारेका हुन्। महासंघका पदाधिकारीसँगको छलफलअघि अर्थमन्त्री पौडेलले विभिन्न विषयगत मन्त्रालयका सचिवसँग छलफल गरेका थिए। 'काम सम्पन्न भइसकेका आयोजनाको भुक्तानी नरोक्न विभिन्न मन्त्रालयलाई भनिसकेको छ,'अर्थमन्त्री पौडेलले भने,'समस्या आइसकेपछि यत्तिकै राख्ने होइन,समाधान गर्दै जाने हो । दुवै पक्ष छलफल गरेर निकास खोज्नतर्फ लागौँ ।' तपाईंहरूका जायज समस्या सुन्न र समाधान गर्न सरकार तयार छ । तपाईंहरू पनि तोकिएको समय र लागतभित्र काम सक्नोस् । कामको गुणस्तर कायम गर्ने विषयलाई पहिलो प्राथमिकतामा राख्नुहोला,'अर्थमन्त्री पौडेलले भने। निर्माण व्यवसायीले प्रदेश र स्थानीय तहसमेतबाट गरेर करिब रु ६० अर्ब बराबर भुक्तानी पाउन बाँकी रहेको दावी गर्दै आएका छन् । रासस"
संसद भवन निर्माणमा कुनै सम्झौता नगर्न सभामुखको निर्देशन,"राष्ट्रियसभा अध्यक्षसहित उपप्रधान तथा शहरी विकास मन्त्री प्रकाशमान सिंह, भवन निर्माण आयोजनालगायत सरोकारवाला निकायसँग छलफल गर्दै सभामुख घिमिरेले संसद भवन निर्माणमा भइरहेको ढिलाइबारे चासो व्यक्त गरेका हुन्। काठमाडौं : प्रतिनिधिसभाका सभामुख देवराज घिमिरेले नयाँ संसद भवन निर्माणमा भइरहेको ढिलाइबारे चासो व्यक्त गरेका छन्। शुक्रबार सिंहदरबारमा राष्ट्रियसभा अध्यक्षसहित उपप्रधान तथा शहरी विकास मन्त्री प्रकाशमान सिंह, भवन निर्माण आयोजनालगायत सरोकारवाला निकायसँग छलफल गर्दै सभामुख घिमिरेले संसद भवन निर्माणमा भइरहेको ढिलाइबारे चासो व्यक्त गरेका हुन्। उनले नयाँ संसद भवनलाई उच्च प्रविधिमैत्री बनाएर समयमा नै निर्माण सम्पन्न गर्न ध्यानाकर्षण गराए । उनले भवन निर्माण गर्दा प्रविधिका क्षेत्रमा सम्झौता नगर्न निर्देशन दिए। सभामुख घिमिरेले नयाँ संसद भवन निर्माणको वर्तमान अवस्थाका बारेमा जानकारी लिँदै गुणस्तरीय काममा जोड दिए । अहिले भइरहेको प्रगतिका आधारमा आगामी एक महिनामा हुने प्रगतिको जानकारी लिइने उनले बताए। त्यस्तै राष्ट्रियसभा अध्यक्ष नारायणप्रसाद दाहालले नयाँ संसद भवन निर्माण सम्पन्न गर्ने क्रममा कुनै कमीकमजोरी गर्न नहुने बताए । आधुनिक प्रविधिको प्रयोगका साथै विश्वलाई नमूनाका रुपमा देखाउन सक्ने गरि संसद भवनको निर्माण सम्पन्न गर्नुपर्ने उनको भनाइ छ। त्यस्तै उपप्रधान एवं शहरी विकास मन्त्री प्रकाशमान सिंहले ७६ सालदेखि निर्माण भएको भवन निर्माण ढिलाइ हुनुको कारण पहिचान गरेर समस्या समाधान गर्नुपर्ने बताए। उनले अब समयमा नै सम्पन्न गर्नका लागि सबैसँग जानकारी लिएर समस्या पहिचान गर्ने उल्लेख गरे। त्यस्तै शहरी विकास तथा भवन निर्माण विभाग अन्तरगतको विशेष भवन निर्माण आयोजनाका निर्देशक मचाकाजी महर्जनले निर्धारित समयमा नै सम्पन्न गर्न प्रयास गरिरहेको भन्दै निर्माण व्यवसायीहरूको समस्या समाधान गर्न नसकेको गुनासो गरे। संघीय संसद भवनको ८१ प्रतिशत भौतिक प्रगति भएको र आगामी चैत्र १८ गतेको समयसिमाभित्रै सम्पन्न गर्ने गरि काम भइरहेको उनले बताए। तत्कालीन प्रधानमन्त्री केपी शर्मा ओलीले २०७६ असोज १ गते सिंहदरबारस्थित पुतली बगैँचामा नयाँ संसद् भवन निर्माणको शिलान्यास गरेका थिए। तीन वर्षमा निर्माण सक्ने लक्ष्य अनुसार काम सुरु गरेपनि समयमा नै सम्पन्न नभएका कारण पटक पटक म्याद थप गरिदै आएको छ । १५१ रोपनी जग्गामा संघीय संसद्का १२ वटा भवन निर्माण गरिएको छ ।"
अर्थतन्त्रलाई चलायमान बनाउन मौद्रिक नीति खुकुलो हुनुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले मुलुकमा देखिएका समस्या समाधान र केही परिवर्तन गर्नकै लागि नयाँ सरकार गठन भएको बताएका छन्। नेपाल उद्योग परिसंघसँगका पदाधिकारीसँगको छलफलमा प्रधानमन्त्री ओलीले आफू यसअघि नै प्रधानमन्त्री बनिसकेकाले पदका लागि मात्रै पुन: जिम्मेवारीमा नआएको स्पष्ट पारे । उनले भने,'विद्यमान समस्या समाधान तथा अर्थतन्त्रलाई सुदृढ बनाउनु नै वर्तमान सरकारको प्रमुख ध्येय हो । म प्रधानमन्त्री बन्नका लागि मात्र आएको होइन, देशमा रहेका समस्याको समाधान गर्न र परिवर्तनका लागि काम गर्नैपर्छ भन्ने दृढतासहित आएको हुँ । त्यसैले निजी क्षेत्रले यो सरकारप्रति आशा, भरोसा राखेर सँगससँगै मिलेर काम गर्नुपर्छ ।' करका दर अनुहार हेरेर परिवर्तन गर्न नहुने र गलत नीति लिएका बेला निजी क्षेत्रले विरोध गर्न सक्नुपर्ने धारणा राख्दै प्रधानमन्त्री ओलीले अर्थतन्त्रलाई चलायमान बनाउन मौद्रिक नीति कठोर हुन नहुनेमा जोड दिए। त्यस अवसरमा अध्यक्ष राजेशकुमार अग्रवालले विगत तीन वर्षदेखि शिथिल अर्थतन्त्रलाई उकास्न सरकारले उच्च प्राथमिकताका साथ काम गर्न आग्रह गरे । उत्पादनशील र निर्माण क्षेत्र बढी प्रभावित हुँदा बाह्य क्षेत्र उत्साहजनक भए पनि आन्तरिक अर्थतन्त्र अझै समस्यामा रहेको बताउँदै उनले निजी क्षेत्रको मनोबल बढाउनुपर्नेमा जोड दिए । मौद्रिक नीतिमार्फत शिथिल रहेको अर्थतन्त्रलाई चलायमान बनाउनसक्नुपर्ने अध्यक्ष अग्रवालको भनाइ थियो । परिसंघका निवर्तमान अध्यक्ष विष्णुकुमार अग्रवाल, पूर्वध्यक्षद्वय सतिशकुमार मोर, हरिभक्त शर्मा, उपाध्यक्षहरू निर्वाण चौधरी, वीरेन्द्रराज पाण्डे, राजबहादुर शाह, अमित मोर, भीम घिमिरे, गभर्निङ काउन्सिल सदस्य शिवरतन शारडा, योगेश्वरलाल श्रेष्ठ, बालकृष्ण श्रेष्ठलगायतले अर्थतन्त्रको विद्यमान अवस्था र सुधारका विषयमा प्रधानमन्त्रीलाई सुझाव दिएका थिए।रासस"
पर्यटन व्यवसायी श्रेष्ठको निधनप्रति सभापति देउवाले गरे दुःख व्यक्त,काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले वरिष्ठ पर्यटन व्यवसायी तथा द्वारिकाज होटल एवं रिसोर्टका सञ्चालक अम्बिका श्रेष्ठको निधनप्रति दुःख व्यक्त गरेका छन् । उनको ९२ वर्षको उमेरमा उपचारका क्रममा बिहीबार निधन भएको हो। सभापति देउवाले शोक विज्ञप्तिमार्फत उनको निधनप्रति दुःख व्यक्त गर्दै दिवङ्गत आत्माको चीर शान्तिको कामना र शोक सन्तप्त परिवारजनमा समवेदना प्रकट गरेका छन्। सभापति देउवाले स्व श्रेष्ठले नेपालको पर्यटन तथा होटल व्यवसायको क्षेत्रमा पुर्याएको योगदानको स्मरण गर्दै उनको निधनबाट सामाजिक क्षेत्रमा अपूरणीय क्षति पुगेको उल्लेख गरेका छन्। सन् १९३३ फेबु्रअरीमा भारतको सिक्किममा जन्मिएकी अम्बिका नेपालका व्यापारी घरानाका द्वारिकादास श्रेष्ठसँग विवाह गरेपछि काठमाडौं छिरेकी थिइन्। श्रेष्ठ दम्पती मिलेर बत्तीसपुतलीमा गोठबाट व्यवसाय सुरु गरे। उनीहरूले नेपाली कला र संस्कृतिलाई होटल व्यवसायको माध्यमबाट विश्वभर चिनाउने भूमिका निर्वाह गरे। द्वारिकाज होटल सम्पदा होटलका रूपमा नेपालमा मात्र नभई विश्वमा प्रसिद्ध छ। श्रीमान्को मृत्युपछि अम्बिकाले हरेस खाइनन्। बरु द्वारिकाजलाई नयाँ उचाइमा लैजान सफल भइन्। उनले नेपालको समृद्ध सांस्कृतिक सम्पदा र प्राकृतिक सुन्दरताको प्रवर्द्धनमा आफ्नो जीवन समर्पित गरिन्। फरकपनकै कारण द्वारिकाज होटलमा बस्न मात्रै पनि विदेशीहरू नेपाल आउने गरेको अन्य पर्यटन व्यवसायी बताउँछन्। पुराना वस्तुहरूको जगेर्ना गर्दै नेपाली संस्कृतिलाई द्वारिकामा आकर्षक ढंगले सजाइएको छ। नेपालको पहिलो बुटिक होटलका रूपमा पनि द्वारिकाज मानिन्छ।
"माओवादी, एकीकृत समाजवादी र रास्वपाले प्रधानमन्त्रीलाई विश्वासको मत नदिने, सत्तापक्ष निरंकुश बन्नसक्ने तीन दलको निष्कर्ष","काठमाडौं : नेकपा माओवादी केन्द्रसहित प्रतिपक्षी तीन दलले वर्तमान सरकार संविधानको कमजोर जगमा टेकेर बनेको निष्कर्ष निकालेको छ। तीन दलले अहिलेको अवस्थामा कुनै पनि हालतमा प्रधानमन्त्रीलाई विश्वासको मत दिन नसक्ने निष्कर्ष पनि निकालेको छ। सिंहदरबारमा शुक्रबार बसेको माओवादीसहित रास्वपा र नेकपा एकीकृत समाजवादीका नेताहरूको बैठकले ठूला दुई दल कांग्रेस र एमालेको सरकार संविधान जगमा टेकेर बनेको निष्कर्ष निकालेको माओवादी केन्द्रका उपमहासचिव वर्षमान पुनले जानकारी दिए। प्रधानमन्त्रीले विश्वासको मत नपाएपछि सरकार संविधानको ७६(३) अनुसार नयाँ सरकार गठन हुनुपर्नेमा संविधानको ७६(२) अनुसार गठन भएकाले यो विषयलाई सदनमा सशक्तरूपमा उठाउने सहमति भएको उनले बताए। सत्तापक्ष निरङ्कुश बन्नसक्ने खतरा, सुशासनलगायतको सुधारको कामबाट पछि हट्ने गठबन्धन बनेको भन्दै उनले जनतामा देखिएको आशंकालाई प्रतिपक्षबाट सशक्त खबरदारी गर्ने बताए। त्यस्तै नेकपा एकीकृत समाजवादीका नेता राजेन्द्र पाण्डेले प्रधानमन्त्रीले विश्वासको मतका विषयमा प्रतिपक्षी दल साझा धारणा बनाएर अघि बढने बताए। उनले भइरहेको सरकारलाई ढालेर नयाँ सरकार बनाउने प्रधानमन्त्रीलाई सदनमा विश्वासको मत माग्ने आधार नभएको जिकिर गरे। बैठकमा नेकपा माओवादी केन्द्रका अध्यक्ष पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल र राष्ट्रिय स्वतन्त्र पार्टीका सभापति रवि लामिछाने सहभागी थिए।"
राष्ट्रिय सुरक्षा सल्लाहकारको आश्चर्यजनक निरन्तरता,"काठमाडौं : निवर्तमान पुष्पकमल दाहाल सरकारद्वारा सिर्जित एउटा पद न संविधानले चिन्छ, न त्यसको औचित्य छ, न त त्यो विवादरहित रह्यो। तर, त्यही राष्ट्रिय सुरक्षा सल्लाहकार पदमा आसिन शंकरदास वैरागी सरकार बदलिएको केही दिनसम्म पनि आश्चर्यजनक ढंगले अडिइरहेका छन्। दाहाल गत असार २८ गते विश्वासको मत लिन नसकेपछि पदमुक्त भए। असार ३० मा एमाले अध्यक्ष केपी शर्मा ओली प्रधानमन्त्री नियुक्त भए। दाहाल पदमुक्त भएसँगै उनले नियुक्त गरेका अधिकांश बाहिरिए। महान्यायाधिवक्ता दीनमणि पोखरेलले राजीनामा दिएर त्यस ठाउँमा रमेश बडालले शपथ लिइसके। राष्ट्रिय सुरक्षा सल्लाहकार वैरागी भने राष्ट्रले थाहै नपाए जसरी पदमा आसिन छन्। त्यसो त उनको नियुक्ति नै सट्टाभर्नाका लागि भएको थियो। तत्कालीन प्रधानमन्त्री दाहालले २०८० जेठ ३२ गते उनलाई राष्ट्रिय सुरक्षा परिषद्को राष्ट्रिय सुरक्षा सल्लाहकार नियुक्त गरेका थिए। त्यो उनकैका लागि बनाइएको पद थियो। उनलाई मन्त्री सरहको सुविधा दिइएको छ। नेपालको संविधानअनुसार राष्ट्रिय सुरक्षा परिषद्को अध्यक्ष प्रधानमन्त्री हुन्छन्। परिषद्मा रक्षामन्त्री, गृहमन्त्री, परराष्ट्रमन्त्री, अर्थमन्त्री, मुख्य सचिव र प्रधानसेनापति सदस्य रहन्छन्। रक्षा सचिव सदस्य सचिव हुन्छन्। तर, त्यही संविधानमा कतै राष्ट्रिय सुरक्षा सल्लाहकारको व्यवस्था छैन। कहीँ कतै नभएको पद सिर्जना गरेर व्यवस्थापन गर्न राष्ट्रिय सुरक्षा सल्लाहकार बनाइएका वैरागीको भूमिका यो एक वर्षमा फिटिक्कै देखिएन र सुनिएन। कतिपय देशमा यो पद भए पनि प्रधानमन्त्री पदमुक्त हुँदा सँगसँगै खाली हुन्छ। भारतमा अजित डोभाल तेस्रोपटक राष्ट्रिय सुरक्षा सल्लाहकारमा नियुक्त भएका छन्। नरेन्द्र मोदी तेस्रोपटक प्रधानमन्त्री भएसँगै उनको पनि नयाँ नियुक्ति भएको हो। उनको नियुक्ति प्रधानमन्त्रीको कार्यकाल सकिँदा वा अर्को आदेश नआएसम्म कायम रहनेछ। तर, दाहालले नियुक्त गरेका वैरागीले न राजीनामा दिए, न प्रधानमन्त्रीसँगै स्वतः बहिर्गमन भए। न नयाँ सरकारले हटाएको छ। वैकुण्ठ अर्याललाई मुख्यसचिव बनाउन उनलाई कार्यकाल सकिन साढे तीन महिनाअघि मुख्यसचिवबाट राजीनामा गर्न लगाएर राष्ट्रिय सुरक्षा सल्लाहकार बनाइएको थियो। २०८० असोज १४ गते वैरागीको कार्यकाल सकिँदै थियो। तर, जेठ ३२ मै राजीनामा गर्न लगाएर, त्यही दिन राष्ट्रिय सुरक्षा सल्लाहकार बनाइएको थियो। उता वैरागीपछि मुख्य सचिव बनेका अर्यालको सचिवको कार्यकाल सकिन तीन दिन मात्रै थियो। पाँच वर्षे सचिवको कार्यकालबाट असार २ गते बिदा हुन लागेका अर्याललाई जेठ ३२ मै मुख्य सचिव बनाइएको थियो। हाल मुख्यसचिव अर्याल निलम्बनमा छन्। अख्तियार दुरुपयोग अनुसन्धान आयोगले अन्तःशुल्क स्टिकर छपाइमा भएको भ्रष्टाचारमा अर्याललाई मुद्दा चलाएको छ। वैरागीलाई केपी शर्मा ओलीले नै मुख्यसचिव बनाएका थिए। २०७७ असोज १५ तत्कालीन मुख्यसचिव लोकदर्शन रेग्मीलाई बेलायतको राजदूत बनाउने सहमति गरेर ओली सरकारले उनलाई मुख्यसचिव बनाएको थियो। कात्तिक ३ गते अवकाश पाउने रेग्मीलाई दुई साताअघि नै राजीना दिन लगाएर वैरागी मुख्यसचिव बनाइएका थिए। उनले परराष्ट्र सचिवबाट मुख्यसचिव बन्ने दुर्लभ अवसरसमेत प्राप्त गरेका थिए।"
गृहमन्त्री लेखक र अमेरिकी राजदूत थम्पसनबीच भेटवार्ता,"काठमाडौं : गृहमन्त्री रमेश लेखक र अमेरिकी राजदूत डिन आर थम्पसनबीच शिष्टाचार भेटवार्ता भएको छ। शुक्रबार बिहान गृह मन्त्रालयमा भएको भेटवार्ताको क्रममा राजदूत थम्पसनले गृहमन्त्री लेखकलाई बधाइ तथा शुभकामना दिँदै सफल कार्यकालको शुभकामना दिएका थिए। उनीहरूबीच नेपालअमेरिका सम्बन्धका विविध आयाम तथा द्विपक्षीय हितका बारेमा छलफल भएको मन्त्री लेखकको सचिवालयले जनाएको छ। भेटमा राजदूत थम्पसनले नेपालको सामाजिक र आर्थिक विकासका क्षेत्रमा सहयोग गर्न आफू सधैं इच्छुक रहेको बताएका थिए। उनले एमसीसी परियोजनाले नेपालको समृद्धिमा उल्लेखनीय योगदान पुग्ने विश्वास गर्दै परियोजना कार्यान्वयनमा नेपाल सरकारको तर्फबाट सधैं सहयोग हुने अपेक्षा व्यक्त गरेका थिए। यसैगरी गृहमन्त्री लेखकले नेपाल र अमेरिकाका बीच ७० वर्ष पुरानो द्विपक्षीय सम्बन्ध कायम भएको,लोकतन्त्र,मानव अधिकार,कानुनी शासनलगायतका विषयमा दुबै देशको साझा धारणा रहेको बताएका थिए। मन्त्री लेखकले नेपालको सामाजिक आर्थिक विकासमा अमेरिकाको सहयोग रहँदै आएको बताउँदै जलवायु परिवर्तनको असरलाई न्यूनीकरण गर्न नेपालको चासो र चिन्ताको विषयलाई अमेरिकाले समर्थन गर्ने अपेक्षा व्यक्त गरेका थिए। नयाँ सरकार गठन भएसँगै विभिन्न देशका राजदूतहरूले प्रधानमन्त्रीसहित मन्त्रीहरूलाई भेटेर बधाइ तथा शुभकामना दिइरहेका छन्।"
"संसद भवनको निर्माण ढिलाइमा सभामुख असन्तुष्ट, बोलाए सहरी विकास मन्त्री सिंहलाई","काठमाडौं : निर्माणाधिन संसद भवनको ढिलाइबारे सभामुख देवराज घिमिरेले चासो राखेका छन्। यस विषयमा बुझ्न सभामुख घिमिरेले आज बिहान ११ बजे सिंहदरबारमा उपप्रधान एवं सहरी विकास मन्त्री प्रकाशमान सिंह,सचिव,भवनका महानिर्देशक र संसद भवन निर्माण आयोजना प्रमखसहित उच्च अधिकारीहरूलाई बोलाएका छन्। बुधबार पूर्वजानकारीबिना सभामुख घिमिरेले निर्माणाधिन संसद भवन पुगेका थिए। संसद भवन पुग्दा त्यहाँ कामदारको संख्या न्यून थियो। तीन सिफ्टमा काम गर्ने भनिए पनि डेढ वर्ष पुग्दा पनि एक सिफ्टमै काम भइरहेको थियो। ८२ प्रतिशत निर्माण प्रगति भनिए पनि संरचनाले त्यस्तो पुष्टि गर्न सकेनन् । पाँचौ पटक संसद भवनको निरीक्षण गर्न पुगेका सभामुखले निर्माण प्रगतिबारे सन्तुष्ट हुन नसकिएको प्रतिक्रिया दिएका थिए।"
सूर्यदर्शनबाट ४ करोड ८८ लाख गोरखा मिडियामा प्रवाह भएको देखियो : संयोजक थापा,"काठमाडौं : सहकारी संस्था बचत रकम दुरुपयोग संसदीय छानबिन विशेष समितिले सहकारी क्षेत्रका सम्बन्धमा प्रदेश र स्थानीय तहका नियामक निकायसँग छलफल गरेको छ। सिंहदरबारमा शुक्रबार बसेको समिति बैठकले सहकारी सञ्चालनको अवस्थाका बारेमा सम्बन्धमा प्रदेश र स्थानीय तहका नियामक निकायका पदाधिकारीहरूसँग छलफल गरेको हो। समितिको कार्यादेशको अनुसूची २ मा रहेका सूर्यदर्शन, सानोपाइलालगायतका सहकारीका सम्बन्धमा छलफल भएको समिति संयोजक सूर्य थापाले जानकारी दिए। उनले स्थानीय तहमा रहेका २४ हजार सहकारीमध्ये १ हजार ९ सय २३ वटा सहकारी काठमाडौंमा रहेको पाइएको बताए। त्यस्तै गोर्खा मिडियामा सूर्यदर्शन सहकारीबाट ४ करोड ८८ लाख र २० लाख र ५० लाखमध्ये गोरखा मिडियामा सीधै २० लाख र जीबी ग्रुप अफ कम्पनीमा ५० लाख गएको थापाले बताए। त्यस्तै उनले सुप्रिम सहकारीमा समस्या आएपछि, प्रदेशको नियामक निकायले पनि अध्ययन गरेको देखिएको बताए। देशभरमध्ये बागमती प्रदेशमा २ सय ८४ भन्दा बढी सहकारीविरुद्ध उजुरी परेको जानकारी प्राप्त भएको संयोजक थापाले जानकारी दिए।"
जसपा नेपालले प्रधानमन्त्री ओलीलाई विश्वासको मत दिने,"काठमाडौं : जनता समाजवादी पार्टी (जसपा) नेपालले प्रधानमन्त्री केपी शर्मा ओलीले विश्वासको मत दिने भएको छ। जसपा नेपालका नेता राजकिशोर यादवले प्रधानमन्त्री ओलीलाई विश्वासको मत दिने पुष्टि गरे। 'प्रधानमन्त्री केपी शर्मा ओलीलाई विश्वासको मत दिन्छौं,' अन्नपूर्णसँग उनले भने। प्रधानमन्त्री ओलीले आइतबार विश्वासको मत लिँदैछन्। त्यसका लागि प्रधानमन्त्री ओलीले संसद सचिवालयलाई पत्र पठाएर जानकारीसमेत गराएका छन्। नेपाली कांग्रेसको समर्थनमा एमाले अध्यक्ष ओली असार ३० गते प्रधानमन्त्रीमा नियुक्त भएका थिए। प्रधानमन्त्री ओलीले कांग्रेससहित अशोक राई नेतृत्वको जनता समाजवादी पार्टी र लोकतान्त्रिक समाजवादी पार्टीलाई सरकारमा सहभागी गराएका छन्। प्रधानमन्त्री ओलीले प्रतिपक्षमा रहेका दलहरूसँग पनि विश्वासको मत माग्ने तयारी गरेको एमालेका प्रमुख सचेतक महेश बर्तौलाले बताएका थिए।"
बेनीदरबाङ सडक आठ दिनदेखि अवरुद्ध,"गलेश्वर (म्याग्दी) : गत असार २७ गते रातिदेखि खस्न थालेको पहिरोका कारण बेनीदरबाङ सडक आठ दिनदेखि अवरुद्ध बनेको छ। उक्त खण्डको तातोपानीमा गएको पहिरोका कारण यातायात सञ्चालन नहुँदा पश्चिम म्याग्दीका सयौँ नागरिकले दैनिक यात्रामा सास्ती भोग्दै आएका छन्। पिठ्युमा भारी र काँधमा छोरीलाई बोकेर तातोपानी परको घुमाउने भिरपारी पैदल हिँडेर यात्रा गरेकी धवलागिरि गाउँपालिका७ धारापानीकी जमुना थापाले लामो सुस्केरा हाल्दै बेनीदरबाङ खण्डको पहिरोलाई नियाले। सदरमुकाम बेनीबाट खाद्यपदार्थका साथै दैनिक उपभोग्य सामग्री गाउँतर्फ लैजान नसक्दा खाद्यान्नलगायत विकास निर्माणमा आवश्यक पर्ने सामग्रीको अभाव भएको छ। गाउँमा उत्पादित तरकारी, फलफूल तथा अन्य कृषिजन्य वस्तु बिक्रीका लागि बजारसम्म ल्याउन नसक्दा खेतबारीमा खेर गएका कृषकले बताएका छन्। वर्षासँगै म्याग्दीको बेनी नगरपालिका४ र मंगला गाउँपालिका२ को सीमानामा पर्ने फापरखेतमा गत असार २७ गते राति खसेको पहिरोले सडक अवरुद्ध भएको थियो। सडक डिभिजन कार्यालय, यातायात व्यवसायीले मेसिन र जनशक्ति परिचालन गरेर पटकपटक पहिरो पन्छाउने प्रयास गरे पनि पहिरो खस्ने क्रम नरोकिएको तातोपानीका व्यवसायी कुमार केसीले बताए। यसले पश्चिम म्याग्दीका नागरिकलाई आवागमनमा सास्ती हुँदै आएको उनले बताए। यातायात सञ्चालन हुन नसकेपछि पश्चिम म्याग्दी जाने सयौँ यात्रु बेनीबाट तातोपानीसम्म गाडीमा र त्यहाँबाट पैदल हिँडेर म्याग्दी नदीको झोलुङ्गे पुल हुँदै सिमलचौर निस्केपछि अर्को गाडीमार्फत गन्तव्यमा जाने गरेका छन्। पश्चिम म्याग्दीको लाइफ लाइनका रूपमा लिने गरिएको बेनीदरबाङ सडकको फापरखेतमा सामान्य वर्षा हुँदा पनि आवागमन अवरुद्ध हुने समस्याले स्थानीयले सास्ती खेप्दै आएका यातायात व्यवसायी टेकबहादुर राम्जालीले जानकारी दिए। उन्नाइस वर्षअघि सडकको मार्ग खोल्नुपूर्व यहाँ पहिराको जोखिम थियो। पहिरो रोकथाम गर्न दीर्घकालीन योजना नहुँदा यस खण्डमा बर्खायाममा सिधा यातायात सेवा प्रभावित हुने गरेको स्थानीय बताउँछन्। धवलागिरि, मालिका र मंगला गाउँपालिकालाई जिल्ला सदरमुकाम बेनी बजार जोड्ने उक्त सडक बर्खायाममा झनै जोखिमपूर्ण बन्दै गएको मालिका गाउँपालिका६ का वडाध्यक्ष पथबहादुर रोकाले बताए। बेनीदरबाङ खण्ड पाखो र भिरको बीचमा खनिएको छ। सडकमुनि म्याग्दी नदी छ। सडकमाथिको भिरमा ढुङ्गा र ग्रेगर छ। खोल्सामा पर्ने सडकमाथितर्फ पर्खाल बनाएर पहिरो रोक्ने प्रयास सफल भएको छैन, अध्यक्ष रोकाले भने म्याग्दी नदीको किनारमा बनाइएका पक्की पर्खालले कटान रोकिएको छ। उनका अनुसार सडकदेखि करिब दुई सयमाथि र एक सय ५० मिटर फराकिलो क्षेत्रमा पहिरो फैलिएको छ। पहिरो प्रभावित क्षेत्रमा स्तरोन्नतिको काम रोकिएको र यातायात अवरुद्ध हुन नदिन डोजर तैनाथ राखेर पहिरो खस्दाबित्तिकै पन्छाउने गरिएको पूर्वाधार विकास कार्यालयका प्रमुख विष्णु पौडेलले बताए। फापरखेत, लाम्पाटा र बाङ्गेको पहिरो नियन्त्रणका लागि बायोइन्जिनियरिङ सहितको छुट्टै काम गर्नुपर्छ, ठूलो पहिरो भएकाले लगानी पनि बढी लाग्छ। बेनी नगरपालिका र मंगला गाउँपालिकाको सिमानामा रहेको फापरखेतअन्तर्गत बेनीदरबांग खण्डको वैकल्पिक माग खोजिने म्याग्दीका प्रतिनिधिसभा सदस्य खमबहादुर गर्बुजाले बताए। पहिरोको दीर्घकालीन समाधान गर्न वैकल्पिक मार्ग र बेलिब्रिज निर्माण गर्नुपर्ने भएकाले तीनै तहका सरकारले यसतर्फ ध्यान दिनुपर्नेमा उनले जोड दिए। वर्खायाममा झनै जोखिमपूर्ण बन्दै गएको भन्दै वैकल्पिक मार्ग निर्माणमा ध्यान दिन सरोकार भएका निकायलाई अनुरोध गरिएको मंगला गाउँपालिकाका अध्यक्ष सतप्रसाद रोकाले बताए। वर्खाको समयमा वैकल्किप मार्ग आवश्यक छ, पालिकाले धेरै पहल गरेको छ, उनले भने, अहिले मोटरसाइकललाई सहज हुने गरी वैकल्पिक बाटो मर्मतमा जुटेका छौँ।"
बाढीका कारण तनहुँ जलविद्युत् आयोजनामा क्षति,"तनहुँ : तनहुँको ऋषिङ गाउँपालिका१ झापुटारमा निर्माणाधीन एक सय ४० मेगाावाट क्षमताको निर्माणाधीन तनहुँ जलविद्युत् आयोजनामा बाढीले क्षति बनाएको छ। असारको अन्तिम साता परेको अविरल वर्षापछि सेतीनदीमा आएको बाढीले कुलिङ प्लान्टमा क्षति पुर्याएको हो। बाढीका कारण प्याकेज१ अन्तर्गत ड्याम साइटमा क्षति पुगेको सो आयोजनाले जनाएको छ। क्षतिको सर्भे टोली आएर मूल्याङकन गरेपछि मात्रै यकिन विवरण आउने आयोजना प्रबन्ध निर्देशक किरण श्रेष्ठले जानकारी दिए। उनका अनुसार (क्रसिङ प्लान्ट) गिट्टी र बालुवा उत्पादन गर्ने र (कुलिङ प्लान्ट) गिट्टी र बालुवालाई चिसो बनाउने सामानको रातको समयमा ससाना बक्समा रहेका सातवटा बक्सा बगाएको हो। दुवै प्लान्टका इक्युप्मेन्ट बाढीले बगाउने खतरा बढेपछि सुरक्षित स्थानमा सारिएको छ, उनले भने, नदी किनारमा बसेर काम गर्नुपर्ने भएकाले पानी परेको समयमा माथिबाट ससाना ढुङ्गा खसिरहने हुँदा काम गर्न पनि कठिनाइ भएको छ। प्याकेज१ अन्तर्गत एक सय ४० मिटर अग्लो बाँध निर्माणका लागि सोङ्ददा कर्पोरेसन, भियतनामकालिका कन्स्ट्रक्सन (प्रा) लि नेपाल जेभीसँगको ठेक्का सम्झौता २०७८ भदौ १४ गतेदेखि कार्यान्वयनमा आएको थियो। आयोजनाको सुरुङ, विद्युत्गृह निर्माण र हाइड्रोमेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायत प्याकेज२ को निर्माणका लागि सिनो हाइड्रो कर्पोरेसन, चीनसँग २०७५ असोज १५ गतेखरिद सम्झौता भएको थियो। त्यसैगरी, प्याकेज३ अन्तर्गत दमौलीदेखि चितवनको भरतपुरसम्म दुई सय २० केभीको डबल सर्किट प्रसारण लाइन निर्माणका केइसी इन्टरनेसनल लिमिटेड, भारतसँग २०७५ पुस १० गते भएको खरिद सम्झौता २०७५ फागुन १० मा कार्यान्वयनमा आएको थियो। उनका अनुसार प्याकेज१ मा ३५, प्याकेज२ मा ७३ र प्याकेज३ मा ७३ प्रतिशतका साथै आयोजनाको समग्रमा ५९ प्रतिशत प्रगति भएको छ। कम्पनीको पुँजी संरचना तथा वित्तीय व्यवस्थापन आयोजनाको कूल लागत ५० करोड ५० लाख अमेरिकी डलरका लागि एडिबीले १५ करोड, जापान अन्तर्राष्ट्रिय सहयोग नियोग (जाइका)ले १८ करोड ४० लाख, युरोपियन लगानी बैंकले आठ करोड ५० लाख र नेपाल सरकारनेपाल विद्युत् प्राधिकरणले आठ करोड ६० लाख डलर बेहोर्ने गरी वित्तीय व्यवस्थापन गरिएको छ।"
शनिबार देशका यी स्थानमा हुने छ वर्षा,"काठमाडौं : शनिबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा तथा मधेश प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। लुम्बिनी प्रदेशका एकदुई स्थानमा भारी वर्षाको सम्भावना रहेको छ। शनिबार राति देशभर आंशिकदेखि साधारणतया बदली रहने छ। बागमती, गण्डकी, लुम्बिनी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। सुदूरपश्चिम प्रदेशका थोरै स्थानहरूमा तथा कोशी, बागमती, गण्डकी र लुम्बिनी प्रदेशका एकदुई स्थानमा भारी वर्षाको सम्भावना रहेको छ।"
डुबेर तीनजनाको मृत्यु,कास्की : पोखरामा आज भएका दुई छुट्टाछुट्टै घटनामा खोला र तालमा डुबेर तीन जनाको मृत्यु भएको छ। पोखरा महानगरपालिका२३ घाँटीछिनास्थित हर्पन खोलामा पौडी खेल्ने क्रममा डुबेर दुई युवकको मृत्यु भएको जिल्ला प्रहरी कार्यालय कास्कीका प्रवक्ता एवं प्रहरी नायब उपरीक्षक वसन्तकुमार शर्माले जानकारी दिए। मृत्यु हुनेमा पोखरा१ मोहरियाटोलका १८ वर्षीय प्रकृत बुद्धचार्य र पोखरा२ बाग्लुङ बसपार्कका १८ वर्षीय स्वयम ताम्राकार रहेका छन्। उनीहरू साथीहरूका साथ पौडी खेल्न गएका थिए। यसैगरी पोखरा महानगरपालिका२६ गुदेतालमा आज डुबेर ६ वर्षीय सचिन परियारको मृत्यु भएको छ। बुबा विकास परियारसँग गएका उनी अचानक तालमा डुबेका थिए।
"नेपालमा चट्याङको जोखिम, मनसुन सुरु भएयता २२ को निधन","काठमाडौं : असार २५ गते बाँकेमा चट्याङ लागेर दुई जना महिलाको ज्यान गयो। राप्तिसोनारी२ कचनापुर हरिहरपुरकी ३२ वर्षीया सम्झना विक र ३२ वर्षकै बसन्ती उपाध्यायको चट्याङबाट मृत्यु भयो। खेतमा धान रोप्दै गरेको अवस्थामा उनीहरूलाई चट्याङ लागेको थियो। सोही ठाँउकी ३० वर्षीया सलिना विक चट्याङ लागेर गम्भीर घाइते भइन्। उनको कोहलपुरस्थित शिक्षण अस्पतालमा उपचार भइरहेको छ। असार १४ गते दाङमा चट्याङ लागेर खेतमा काम गर्दै गरेकी ४० वर्षीय भुमिसरा बुढा मगरको मृत्यु भयो। राजपुर२ मटेरियाकी मगरलाई खेतमा काम गरिरहेको अवस्थामा साँझ साढे ७ बजे चट्याङ लागेको थियो। असार १४ गते नै चट्याङ लागेर सर्लाहीमा एक जना महिलाको मृत्यु भयो। बागमती नगरपालिका१ सर्लाहीकी ६४ वर्षीया गोमा आलेमगरलाई खेतमा काम गरिरहेको अवस्थामा चट्याङ लागेको थियो। सर्लाही लालबन्दीकी मंगल कामीको घरमा चट्याङ पर्दा पूर्णरूपमा घर नष्ट भयो। सर्लाहीकै ईश्वरपुर नगरपालिकामा चट्याङ पर्दा ६ वटा घरमा क्षति पुगेको थियो। यी त केही उदाहरण हुन्। काम गर्दा गर्दै होस् या आँगन पिँढीमा बसिरहेकै बेलामा किन नहोस्, एक्कासि आकाशबाट आएको चट्याङमा परेर सर्वसाधारणले ज्यान गुमाइरहेका छन्। प्रहरी प्रधान कार्यालय नक्सालका अनुसार मनसुन सुरु भएयता (जेठ २८ गतेदेखि यता) २२ जनाको चट्याङबाट ज्यान गएको छ। ३५ जना चट्याङकै कारण घाइते भएका छन्। नेपाल प्रहरीका प्रवक्ता दानबहादुर कार्कीका अनुसार मनसुन सुरु भएयता चट्याङको विपद् पनि बढिरहेको छ। प्रायः पानी पर्ने, गड्याङगुडुङ गर्ने र इन्द्रेणी लागेको समयमा चट्याङ बढी पर्ने गरेको छ। विगत एक वर्षमा चट्याङ लागेर ५१ जनाले ज्यान गुमाए। २२५ जना चट्याङको कारण घाइते भएका छन्। गृह मन्त्रालयअन्तर्गत राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता डिजन भट्टराईका अनुसार चट्याङबाट हुने मानवीय क्षति बढिरहेको छ। उनी भन्छन्, 'चट्याङ रोकथाम गर्न नसकिए पनि यसबाट हुने क्षति कम गर्न प्राधिकरणले काम गरिरहेको छ। यो विषयमा डिटेल अध्ययन अनुसन्धान गर्न आवश्यक भएकाले प्राधिकरणले छिट्टै नै अध्ययन सुरु गर्ने बताए। उनका अनुसार चट्याङबाट मृत्यु भएकालाई निश्चित क्षतिपूर्ति र घाइतेले उपचार खर्च स्वरूप केही राहत दिने व्यवस्था रहेको छ। किन पर्छ चट्याङ? चट्याङ विज्ञ श्रीराम शर्माका अनुसार सामान्यतया चट्याङ चैत महिना सुरु भएपछि बढी पर्ने गर्छ। प्रायः मनसुन सुरु हुनु अघिको समयमा चट्याङ बढी पर्ने गरेको पाइए पनि योपटक मनसुन सँगसंगै यस्ता घटना बढी भए। मनसुन सुरु हुनुअघि प्रायः दिउँसो २ बजेपछि चट्याङ बढी पर्ने गरेको पाइन्छ भने मनसुन सुरु भइसकेपछि पानी पर्नुअघि र परिसकेपछि पनि चट्याङ परेको देखिएको छ। मनसुनमा बादल सधैंभरि नै भइरहने हुँदा कतिबेला पर्न सक्छ पूर्वअनुमान गर्न नसकिने उनको तर्क छ। शर्मा अगाडि भन्छन्, 'चट्याङकै कारण ०६८ सालयता कुनै वर्ष १३२ जना त कुनै वर्ष ११२ जनाको मृत्यु भएको देखिन्छ। जेहोस सयौं जनाले चट्याङकै कारण वार्षिक ज्यान गुमाउँछन्। पछिल्लो २३ वर्षमा मृत्यु हुनेको संख्या कम र घाइते बढी भएका छन्। मनसुन पूर्व, मनसुनपश्चात् भदौमा र असार साउनमा पनि तुलनात्मक रुपमा चट्याङ बढी पर्छ। चट्याङ के कारणले पर्छ ठोकुवा गर्न नसकिए पनि कालो जलवाष्फयुक्त बादलको कारण चट्याङ पर्ने शर्मा बताउछन्। उनी भन्छन्, सेतो बादल छ भने चट्याङ पर्दैन। बादलभित्र उथलपुथल हुँदा तापक्रम घटिबढी हुन्छ, बढी जोखिम हुन्छ। नेपालमा दक्षिण पूर्वी भूभाग झापा, मोरङमा बढी चट्याङ पर्छ। चुरेवेल्ट पनि जोखिमपूर्ण छ। नारायणीको किनार र तनहुँ एरियामा तुलनात्मकरूपमा चट्याङ बढी पर्ने गरेको छ। तराईका भूभाग पनि जोखिमपूर्ण छन्। तराई र बीचको जोड्ने भूभागहरू खतराको जोनमा छन्। पहाडी भूभागमा दिउँसोको समय र तराई भूभागमा साझ बिहानको समयमा बढी चट्टान पर्ने शर्माको तर्क छ। वायुमण्डलमा भएको नाइट्रोजनलाई विभिन्न अक्साइडहरूमा परिवर्तन गर्न र नाइट्रोजन साइकल बन्ने प्रक्रियाका लागि चट्याङ लाभकारी भएको बताउँदै शर्माले यसलाई पूर्ण न्यूनीकरण गर्न नहुने र क्षति कम गर्ने विषयमा तयारी गर्नुपर्ने जानकारी दिए।"
वर्षाले सडक बन्द भएपछि सुनसान बने घरबास,"ढोरपाटन (बागलुङ) : वर्षाले बाटो बन्द हुँदा बागलुङमा सञ्चालित घरबास (होमस्टे) सुनसान बनेका छन्। असार दोस्रो सातापछिको निरन्तर वर्षाका कारण ग्रामीण सडक अवरुद्ध भएसँगै घरबासमा पाहुनको आगमन नहुँदा सुनसान बनेका हुन्। हिउँदको समयमा बढी चहलपहल हुने घरबासमा यति बेला पाहुनाको संख्या शून्य छ। जिल्लाका ग्रामीण क्षेत्रमा घरबास बढी सञ्चालनमा छन्। अधिकांश घरबासमा पुग्ने सडक बाढी र पहिरोले ठप्प भएका छन्। वर्षाका कारण अवरुद्ध भएका ग्रामीण सडक असोज पछाडि मात्रै खुल्छन्। अधिकांश सडक कच्ची भएको हुँदा यात्रा गर्नसमेत असहज हुने हुँदा पाहुन घरबासमा पुग्न चाहँदैनन्। वर्षाले सडक तथा पदमार्ग हिलाम्मे बन्दा घरबाससँगै पर्यटकीयस्थल सुनसान भएका बागलुङ नगरपालिका१० भकुण्डेका अतिथि सत्कार होमस्टे सञ्चालक यामबहादुर थापा मगरले बताए। जिल्ला सदरमुकाम बागलुङ बजार नजिकै रहेको भकुण्डेमा पनि पर्यटक पुग्न सकेका छैनन्। घरबासमा पाहुन आउनछोडेपछि सञ्चालक खेतबारीको काममा व्यस्त छन्। सडक नियमित सञ्चालन नहुँदासम्म गाउँमा पाहुन आउने अवस्था रहँदैन, उनले भने। जेठ अन्तिम सातासम्म फाट्टफुट्ट पर्यटक पुगे पनि अहिले शून्य भएको मगरले बताए। आन्तरिकसँगै विदेशी पर्यटकसम्म यहाँ आउने गरेका सुजनउन्दै वर्षाले सडक बिगारेपछि अहिले कोही पनि नआएका उनको भनाइ छ। हिउँदमा मासिक करिब दुई हजारदेखि तीन हजारसम्मको संख्यामा पाहुन भकुण्डे पुग्ने गरेका थापाले जानकारी दिए। वर्खामा गाउँसम्म पुग्ने बाटो ठाउँठाउँमा अवरुद्ध हुने गरेको छ। करिब दुईतीन महिना यहाँका घरबास र पर्यटकीय क्षेत्र खाली हुन्छन्। पदमार्ग र पूर्वाधारको अवस्थाका कारण असार लागेपछि पाहुनको संख्या शून्य भएको हो, उनले भने। काठेखोला गाउँपालिका३ धम्जास्थित बेलढुङ्गा सामुदायिक घरबासमा पनि असार लागेपछि पाहुना पुग्न छोडेका छन्। बागलुङ बजारबाट पश्चिममा पर्ने यो घरबासमा हिउँदका बेला मासिक दुई हजारदेखि तीन हजारसम्म पाहुन आउने गरेकामा अहिले सुनसान रहेको बेलढुङ्गा सामुदायिक घरबासकी सचिव माया घर्ती पुनले बताए। असोज लागेपछि मात्रै पर्यटकको आगमन बढ्ने उनले उल्लेख गरे। वर्षाका कारण बेलढुङ्गासम्म पुग्ने सडकको विभिन्न स्थानमा पहिरो जाँदा गाडी सञ्चालन हुन नसकेको घर्तीले बताए। पर्यटक आउन छोडेपछि अधिकांश अहिले आलु खन्ने, कोदो रोप्ने र पशुपालनमा व्यस्त रहेका छन्। यो अफसिजन भयो, सडकको अवस्था गतिलो छैन, बजारबाट आउँदा पनि धेरै ठाउँमा गाडी अड्किने, ठाउँठाउँमा फस्ने हुँदा यहाँ आउन चाहने पनि बीच बाटोबाटै फर्किनु हुन्छ, राज्यले कम्तिमा गाउँमा आउने सडकस्तरीय बनाइदिए बाह्रै महिना पाहुन भित्र्याउन सक्थ्यौँ, उनले भने, अब आउन दसैँतिहारको बेला पहुना आउनुहुन्छ।"
खोटाङको एउटै पालिकामा ७४ मेट्रिक टन लिची उत्पादन,"खोटाङ : यस वर्ष खोटाङमा एक सय ६८ मेट्रिक टन लिची उत्पादन भएको छ। गत वर्ष एक सय ५३ मेट्रिक टन लिची उत्पादन भएको थियो। दश स्थानीय तह रहेको जिल्लामा ३१ हेक्टर क्षेत्रफलमा लिचीको व्यावसायिक खेती गर्ने गरिएको छ। यस वर्ष सबैभन्दा बढी रावाबेँसी गाउँपालिकामा ७४ मेट्रिक टन लिची उत्पादन भएको जिल्ला कृषि ज्ञान केन्द्रका कृषि प्रसार अधिकृत सञ्जयकुमार पण्डितले बताए। दिक्तेल रूपाकोट मझुवागढी नगरपालिकामा दुई मेट्रिक टन तथा हलेसी तुवाचुङमा २० दशमलव ५० मेट्रिक टन लिची उत्पादन भएको छ। जन्तेढुङ्गा गाउँपालिकामा नौ मेट्रिक टन, बाराहापोखरीमा शून्य दशमलव ५०, खोटेहाङमा ३६, दिप्रुङ चुइचुम्मामा १८ दशमलव ५०, साकेलामा छ मेट्रिक टन, केपिलासगढीमा शून्य दशमलव ५० मेट्रिक टन र ऐसेलुखर्क गाउँपालिकामा एक मेट्रिक टन लिची उत्पादन भएको कृषि ज्ञान केन्द्रले जनाएको छ। जिल्लामा उत्पादित लिचीलाई प्रशोधन गरेर बिक्री गर्ने वातावरण सरकारले मिलाउनुपर्ने रावाबेँसी गाउँपालिका१ कुभिण्डेका स्थानीय बासिन्दा एवं उद्यमी रामबहादुर राईले बताउनुभएको छ। जिल्लामा उत्पादित लिची दाना नै बिक्री गर्ने चलन छ। यसलाई प्रशोधन गरेर जुसलगायत पेय पदार्थ बनाउन सकिन्छ, उनले भने, यसप्रति तीनवटै तहका सरकारले योजना बनाउनुपर्छ। जबसम्म कृषि उपज उत्पादनलाई सरकारले प्राथमिकता दिँदैन तबसम्म देश विकास सम्भव छैन। जिल्लामा उत्पादित लिची स्थानीय हाटबजार तथा राजधानी काठमाडौंलगायत सहरमा बिक्री हुने गरेको छ। जिल्लामा उत्पादिन लिची बिक्रीबाट किसानले वार्षिक करोडौँ आम्दानी गर्ने गरेको कृषि ज्ञान केन्द्रले जनाएको छ। लिचीबाट राम्रो आम्दानी गर्न सकिने सम्भावना भए पनि स्थानीय, प्रदेश र सङ्घीय सरकार यसप्रति उदासिन देखिएको किसानको गुनासो छ। आफूहरूले उत्पादन गरेको लिचीलाई स्थानीय सरकारले बजार व्यवस्थापन तथा उद्योग स्थापना गरेर प्रशोधन गर्ने वातावरण मिलाइ दिनुपर्ने किसानको माग छ। लिची उत्पादनबाट राम्रो आम्दानी हुने भएपछि स्थानीय सरकारले लिचीका बिरुवा भने निःशुल्क उपलब्ध गराउँदै आएको छ। एकपटक रोपिएका बिरुवाले १० देखि १५ वर्षसम्म फल दिने भएकाले जिल्लाका अन्य किसान पनि लिचीको व्यावसायिक खेतीमा आकर्षित हुन थालेका छन्। रासस"
काठेपुल नबन्दा स्थानीयलाई सास्ती,हुम्ला : गत असार २० गते दिउँसो बगाएको काठेपुल निर्माण हुन नसक्दा स्थानीयलाई सास्ती भएको छ। सरोकारवाला निकायले काठेपुल निर्माणमा चासो चिन्ता नदिँदा दुई पालिकामा आवतजावत गर्न समस्या भएको हो। सिमकोट गाउँपालिका७ र नाम्खा गाउँपालिका१ को सीमामा पर्ने हेप्काखोला काठेपुल बगेपछि हिल्सा नाकासम्म चल्ने सवारी ठप्प भएको छ। कर्णाली करिडोर अन्तर्गत पर्न हेप्काखोला पक्की पुल सात वर्षदेखि निर्माण कार्य ढिलाई हुँदा सवारी वारपार गर्न काठेपुल निर्माण गरिएको थियो। पुल नबन्दा सवारी साधन सञ्चालन ठप्प भएको सिमकोट गाउँपालिका७ का जैधन शाहीले बताए। काठेपुल बगाएको दुई हप्ता बितिसक्दा समेत सरोकारवाला निकायाले ध्यान नदिँदा स्थानीयबासीले सास्ती खेप्न बाध्य भएको शाहीले बताए। काठेपुल निर्माणका लागि हालसम्म ६० लाख खर्च भएको छ। हिल्सा सिमकोट सडक योजनाले सात वर्षदेखि निर्माणमा ताकेता नदिँदा पक्की पुल निर्माण अलपत्र परेको छ।
"माइक्रोसफ्टको सर्भरमा समस्या : विश्वका धेरै बैंक, मिडिया, एयरलाइन्स लगायतका कम्पनी प्रभावित","काठमाडौं : शुक्रबार विश्वभरका धेरै बैंक, एयरलाइन्स र दूरसञ्चार सेवाको काम अचानक ठप्प भएको छ । धेरै टेलिभिजन तथा ब्रोडकास्ट कम्पनीहरूको प्रसारण पनि रोकिएको छ। माइक्रोसफ्टको सर्भर डाउन हुनाले यो समस्या देखिएको हो । माइक्रोसफ्टले यसलाई ठीक गर्न प्रयास गरिरहेको बताएको छ। सूचना प्रविधि प्रणालीमा खराबीका कारण सिड्नी विमानस्थल र युनाइटेड एयरलाइन्सका विमानको उडान बन्द भएको छ । बेलायतमा रेल कम्पनीहरूको सञ्चालन रोकिने सम्भावना रहेको जनाइएको छ। एउटा ठूलो ट्रेन कम्पनीले धेरै मात्रामा आईटी समस्या आएकोले ट्रेन सञ्चालनमा असर गर्न सक्ने बताएको बीबीसी समाचारमा उल्लेख छ। आइटी प्रणाली बन्द भएकाले बर्लिन एयरपोर्टमा चेकइनमा समस्या आएको छ। आईटी समस्याहरू स्पेनका सबै एयरपोर्टहरूमा सुरु भएको रिपोर्ट गरिएको छ। बेलायतमा स्काई न्यूज च्यानल बन्द भएको छ। अष्ट्रेलियामा दूरसञ्चार समूह टेलस्ट्राको सेवामा बाधा उत्पन्न भएको जनाइएको छ । अस्ट्रेलियाको सिड्नीमा विमान उडान प्रभावित भएको छ । युनाइटेड एयरलाइन्सले आफ्नो हवाई सेवा बन्द गरेको छ । लन्डन स्टक एक्सचेन्जमा पनि प्राविधिक समस्या देखिएको छ । नेपालमा पनि एयरलाइन्सहरूकोमा टिकट बुकिङ्ग लगायतमा समस्या आइरहेको बताइएको छ। भारतका एयरलाइन्समा पनि यसको असर देखिएको भारतीय सञ्चारमाध्यममा उल्लेख छ। चार एयरलाइन्स  इन्डिगो, स्पाइसजेट, अकासा एयर र एयर इन्डिया एक्सप्रेसले प्राविधिक समस्याका कारण बुकिंग, चेकइन र उडान अपडेट सेवाहरू प्रभावित भएको जनाएको छ।"
"जुसको बोतलमा कोकिन मिसाएर तस्करी,नाइजेरियन नागरिकसहित दुईजना पक्राउ","काठमाडौं : जुसको बोतलमा कोकिन मिसाएर तस्करी गर्ने दुईजना विदेशी नागरिक पक्राउ परेका छन् । पक्राउ पर्नेमा २३ वर्षीय भारतीय नागरिक फहिमुद्दिन नसिमुद्दिन अन्सारी र ४४ वर्षीय नाइजेरियन नागरिक इकेचुक्वा सिरिल ओबडोफुला रहेका छन् । उनीहरूको साथबाट एक किलो एक सय ग्राम कोकिन बरामद भएको छ। नेपाल प्रहरीको लागुऔषध नियन्त्रण व्युरोले उनीहरूलाई काठमाडौं ९ पिंगलास्थानको एक होटलबाट पक्राउ गरेको हो । लागुऔषध व्यूरोका सूचना अधिकारी प्रेमबहादुर शाहीका अनुसार नाइजेरियन नागरिक यहि साउन १ गते कतार एयरलाइन्सबाट नेपाल आएका थिए । उनले कतारको दोहाबाट ज्याकेटभित्र लुकाएर कोकिनको क्याप्सुल लिएर आएका थिए । भिजिट भिसामा नेपाल आएका नाइजेरियन नागरिकले शरीरमा लुकाएर पिंगलास्थानको होटलसम्म पुर्याएका थिए । प्रहरीका अनुसार ३ करोड ८५ लाख बराबरको कोकिन भारतसम्म पुर्याउने उद्देश्यले नेपाल ल्याइएको हो । विशेष सूचनाको आधारमा प्रहरीले नाइजेरीयन पुरुषलाई पछ्याउँदै पिंगलास्थानको होटलसम्म पुगेको थियो । प्रहरी पुग्दा उनीसँग भएको कोकिन भारतीय नागरिक अन्सारीले लिएर त्यहाँबाट गइसकेको थिए । पक्राउ परेका नाइजेरिएन नागरिकले दिएको सूचनाको आधारमा प्रहरीले ठमेलस्थित एक होटलबाट भारतीय नागरिकलाई पक्राउ गर्यो । उनले नाइजेरियन युवकबाट लिएको कोकिनलाई जुसको बोतलमा हालेर लुकाएका थिए । नसिममुद्दिन साउन १ गते इन्डियो एयरलाइन्सको विमानबाट मुम्बई हुँदै नेपाल आएका थिए । उनलाई काठमाडौं २६, ठमेलस्थित एक होटलबाट जुसका २ वटा बट्टाभित्र लागुऔषध कोकिनका ६२ वटा क्याप्सुल लुकाएर बसिरहेको अवस्थामा प्रहरीले पक्राउ गरेको हो। प्रहरीका अनुसार भारतीय नागरिक अन्सारी यसअघि पनि नेपाल आएका थिए भने नाइजेरियन नागरिक पहिलो पटक नेपाल आएका हुन् । कोकिनको मु्ख्य आयातकर्ता भने भारतमा लुकेर बसेको प्रहरीले जानकारी दिएको छ। व्यूरोका सहप्रपक्ता शाही भन्छन्,'कोकिन तस्करीको अन्तर्राष्ट्रिय गिरोह पक्राउ गर्ने कोशीस गरिरहेका छौं । लागुऔषध बोकेर नेपाल आएका व्यक्तिहरूले विभिन्न शंकास्पद गतिविधि गर्ने गर्छन । उनीहरूको गतिविधि र यात्रा विवरण अध्ययन गरेर प्रहरीले तस्कर समूहको खोजी गर्ने गर्छ । ' कोकिनसहित पक्राउ परेका दुवैजनामाथि लागुऔषध (नियन्त्रण) ऐन, २०३३ बमोजिम काठमाडौं जिल्ला अदालतबाट लागुऔषध मुद्दामा म्याद थप भइअनुसन्धान भइरहेको छ।"
म्याग्दीको गलेश्वरमा बहुउद्देश्यीय सभाहल,"बेनी : म्याग्दीको बेनी नगरपालिका ९ मा रहेको प्रसिद्ध धार्मिक स्थल गलेश्वरमा बहुउद्देश्यीय सभाहल निर्माण भएको छ। सभाहल निर्माणमा गलेश्वर मन्दिरमा भक्तजनले चढाएको भेटि पनि परिचालन भएको छ। गलेश्वर जेष्ठ नागरिक आश्रममा बसोबास गर्ने जेष्ठ नागरिकहरूको सुविधाका लागि निर्माण गरिएको सभाहलको बेनी नगरपालिका ९ का वडा अध्यक्ष चक्र केसी र गलेश्वर शिवालय क्षेत्र विकास कोषका अध्यक्ष माधवप्रसाद रेग्मीले शुक्रबार उद्घाटन गरे। १८ लाख ४९ हजार ६५० को लागतमा निर्माण भएको प्रिफेब प्रविधिको सभाहलको क्षमता १३० जना रहेको छ। भवन निर्माण समितिका कोषाध्यक्ष लक्ष्मण चालिसेले १९ लाख ७४ हजार २७६ रुपैयाँ लागत अनुमान गरिएको सभाहल अनुमान भन्दा कम खर्चमा सम्पन्न गरेको बताए। सामुदायिक स्वास्थ्य इकाईको भवनमा तला थप गरेर सभाहल बनाइएको हो। सभाहल निर्माणका लागि गलेश्वर शिवालय क्षेत्र विकास कोषले १५ लाख रुपैयाँ सहयोग गरेको अध्यक्ष रेग्मीले बताए। गलेश्वर मन्दिरमा भक्तजनले चढाएको भेटीको रकम मध्येबाट सभाहल बनाउन सहयोग गरिएको हो, उनले भने। यसैगरी गलेश्वरधाम जेष्ठ नागरिक आश्रमको ३ लाख ४९ हजार ६५० रुपैयाँ लगानी भएको छ। भवनमा म्याग्दी प्रवासी नेपाली संघ (मोना) कतारले ५० हजार रुपैयाँ मूल्य बराबरको सोफासेट र पोडिएम उपलब्ध गराएको प्रतिनिधि बालकृष्ण खत्रीले बताए। सभाहल निर्माण भएपछि जेष्ठ नागरिकहरूलाई भजनकिर्तन गर्न, कार्यक्रम सञ्चालन गर्न र आश्रय लिनका लागि सहज भएको गलेश्वरधाम जेष्ठ नागरिक आश्रमका अध्यक्ष बमबहादुर पुनले बताए। यसअघि जेष्ठ नागरिक भजन कीर्तनका लागि गलेश्वर मन्दिरमा जाने गरेका थिए। खुल्ला ठाउँमा कार्यक्रम आयोजना गर्नुपर्ने समस्या थियो। आश्रममा हाल ५० जना जेष्ठ नागरिक रहेका छन्।"
ढिस्कोमा पुरिएर दुई मजदुरको मृत्यु,जोमसोम : मुस्ताङको घरपझोङ५ ढुम्बामा ढिस्कोमा पुरिएर दुई जना मजदुरको मृत्यु भएको छ। शुक्रबार दिउँसो करिब १ बजे ढुम्बा स्थित कुछप तेरङगा गुम्बाको नाली खन्ने क्रममा अचानक माटोको ढिस्को खसेर पुरिएपछि दुई मजदुरको मृत्यु भएको जिल्ला प्रहरी कार्यालय मुस्ताङले जनाएको छ। सर्लाही लालबन्दी नगरपालिका१५ का २३ वर्षीय होमबहादुर बुढाथोकी र दाङ गढवा गाउँपालिका१ का २३ वर्षीय रवि दर्लामी मगरको घटनास्थलमै मृत्यु भएको जिल्ला प्रहरी कार्यालय मुस्ताङका प्रहरी नायब उपरीक्षक भोजराज पाण्डेयले जानकारी दिए। पुरिएको शव बाहिर निकालिएको जिल्ला प्रहरी कार्यालय मुस्ताङले जनाएको छ। घटना सम्बन्धमा थप अनुसन्धान भइरहेको प्रहरीले जनाएको छ।
सिमलताल दुर्घटनाः दुईजनाको शव भारतको चम्पारणमा भेटियो,"काठमाडौं : सिमलतालमा भए बस दुर्घटनामा परी बेपत्ता भएकामध्ये दुई यात्रीको शव भारतको चम्पारणमा भेटिएको छ। उनीहरुको शव चम्पारणको नागाहास्थित नारायणी नदीमा फेला परेको हो। भारतीय सीमा सुरक्षा बल (एसएसबी)को टोलीले बिहीबार फेला पारेका दुई शव सीमा सुरक्षार्थ खटिइएको सशस्त्र प्रहरी बलको बोर्डर आउट पोष्ट (बिओपी) त्रिवेणीको टोली, नेपाल प्रहरी र स्थानीय जनप्रतिनिधिको रोहबरमा नेपाल ल्याइएको सशस्त्र प्रहरीका सहप्रवक्ता प्रहरी नायब उपरीक्षक शैलेन्द्र थापाले जानकारी दिए। चितवनको भरतपुर महानगरपालिका२९ अन्तर्गत नारायणगढमुग्लिन खण्डको सिमलतालमा लेदोसहितको पहिरोले बगाई त्रिशूली नदीमा बेपत्ता भएका दुईवटा बसमा रहेका ६५ यात्रुमध्ये २३ जनाको शव फेला परेको समाचार राससमा रहेको छ। सशस्त्र प्रहरी बलले उपलब्ध गराएको तथ्याङ्कअनुसार आज बिहान १०:५० बजेसम्म मृतकमध्ये १५ जनाको सनाखत भएको छ। आठ पुरुष र एक महिला गरी नौ शवको सनाखत हुन सकेको छैन। भारतको बिहार सीतामणिका २८ वर्षीय ऋषिपल साह र २७ वर्षीय विवेक कुमार, पश्चिम चम्पारण बेतिया थानाका ३० वर्षीय जयप्रकाश ठाकुर र बेतिया मझेलिया थानाका ३० वर्षीय सजाद अन्सारीको शव सनाखत भई आफन्तले बुझेका छन्। चितवनको माडी नगरपालिका१ का २२ वर्षीय विकास परियार, सर्लाहीको वरथहवा नगरपालिका३ का १९ वर्षीय रमितकुशर माझी, भरतपुर महानगरपालिका२२ पटहानीका २३ वर्षीय सुदीप विक, बाराको विश्रामपुर गाउँपालिका६ का ४३ वर्षीय परमानन्द पण्डित र रौतहटको चन्द्रपुर नगरपालिका१० का बस चालक ४३ वर्षीय किशोरकुमार चौधरीको शव सनाखत भएको छ। रौटहटको गरुडा नरपालिका९ का नौ वर्षीय अशोककुमार यादव, रौतहटको परोहा नगरपालिका६ का ४० वर्षीय ऋषिकुमार सिंह, सर्लाहीको रामनगर गाउँपालिका३ का जितेन्द्रराम महरा, पर्साको सखुवा प्रसौनी गाउँपालिका२ का २८ वर्षीया चन्द्रप्रभा कुमारी र रौतहटको बौधिमाई नगरपालिका७ का २९ वर्षीया अमृता कुमारीको शव सनाखत भई आफन्तले बुझी लगेका सशस्त्र प्रहरी बलका सहप्रवक्ता थापाले जानकारी दिए। थापाका अनुसार शव चितवनको गोलाघाट, सालबास र सिसवार, नवलपुरको गैँडाकोट, भुताहा, त्रिवेणी व्यारेज क्षेत्रलगायत घटनास्थलबाट तटीय क्षेत्रमा फेला परेका हुन्। गत असार २८ गते बिहान ३ बजे सिमलताल भन्ने स्थानमा वीरगञ्जबाट काठमाडौँ आउँदै गरेको बागमति प्रदेश ०३००६ ख १५१६ नम्बर र काठमाडौँबाट गौरतर्फ जाँदै गरेको बागमति प्रदेश ०३००१ ख २४५९ नम्बरको बस लेदोसहितको पहिरोले बगाई त्रिशूली नदीमा बेपत्ता भएको थियो। पछिल्लो तथ्याङ्कअनुसार वीरगञ्जबाट काठमाडौं आउँदै गरेको बसमा टिकट काटेका २७ र अन्य ११ गरी ३८ तथा काठमाडौंबाट गौरतर्फ जाँदै गरेको बसमा टिकट काटेका २३ र अन्य चार गरी जम्मा २७ जना यात्रु सवार रहेका प्रहरीले जनाएको छ। टिकट नकाटी बसमा यात्रा गरेका यात्रीका आफन्तजनले दुर्घटनापछि प्रहरीमा आफन्तको विवरण उपलब्ध गराएका थिए। दुई बसमा ६५ यात्रु सवार रहेका खुलेको छ। काठमाडौंबाट गौरतर्फ जाँदै गरेको बसबाट हाम्फालेर बाँच्न तीनमध्ये रौतहटको गरुडा नगरपालिका९ का जुगेश्वरराय यादव र सरोजकुमार गुप्ता उपचारपश्चात् घर फर्केका छन् भने रौतहटका देवाही बनाही नगरपालिका१० का नन्दन दासको उपचार भइरहेको छ।"
त्रिशुलीमा बस दुर्घटना : फेला नपरेपछि कुशको शव बनाएर सृष्टि यादवको गरियो दाहसंस्कार,"सिमरा : त्रिशूली नदीमा बेपत्ता भएको एन्जल बसकी यात्रु सृष्टि यादवको शव नभेटिएपछि परिवारले कुशको शव बनाएर दाहसंस्कार गरेका छन् । घटनाको छैठौं दिनसम्म स्थिति अज्ञात बनेपछि कलैया उपमहानगरपालिका १४ की सृष्टिका अभिभावकले कुशको शव बनाएर दाहसंस्कार गरेका हुन् । शव फेला नपरेपछि धार्मिक विधिअनुसार अन्तिम संस्कार गरेको परिवारले जनाएका छन् । सृष्टि पर्साको सखुवा प्रसौनी गाउँपालिकामा रेडियोग्राफरको रुपमा कार्यरत रहेकी थिइन् । उनी परीक्षा दिनका लागि काठमाडौंतर्फ जाँदै थिइन् । उनी चढेको बागमती प्रदेश ०३००६ख १५१६ नम्बरको एन्जल र काठमाडौंबाट गौरतर्फ जाँदै गरेको बागमती प्रदेश ०३००१ख २४९५ नम्बरको गणपती डिलक्स बस असार २८ गते सिमतालको पहिरोमा परी त्रिशूली नदीमा खसेको थियो । उक्त घटनामा ६५ यात्रुमध्ये ६२ जना बेपत्ता भएका थिए । बेपत्तामध्ये हालसम्म २० जनाको शव फेला परेको छ भने ४२ जनाको अवस्था अज्ञात छ । उक्त घटनामा बाराका चार यात्रु परेका थिए । सृष्टिसँगै प्रसौनी गाउँपालिकाका २ का ताराचन्द कुर्मी, उनकी पत्नी कुसुवदेवी र बारा बिश्रामपुर ३ का प्रमानन्द पण्डित पनि बसमा सवार थिए। शव फेला पर्ने स्थिति नदेखेपछि कुर्मीको परिवारले यसअघि नै कुशको शव बनाएर अन्तिम संस्कार गरिसकेका छन् ।"
नवलपरासीमा जग्गाको नयाँ मूल्य कायम,"परासी : नवलपरासीमा जग्गाको नयाँ मूल्य कायम गरिएको छ। जिल्लाको न्यूनतम मूल्य निर्धारण समितिले आर्थिक वर्ष २०८१०८२ का लागि नयाँ मूल्य कायम गरेको हो। प्रमुख जिल्ला अधिकारीको अध्यक्षतामा रहेको समितिले साउन १ देखि लागू हुने गरी जग्गाको मूल्य कायम गरेको हो। जग्गाको मूल्य गतवर्षभन्दा ५ प्रतिशतले वृद्धि गरिएको छ। प्रति कठ्ठाका आधारमा जग्गाको मूल्य कायम गरिएको हो। जिल्लाका साता पालिकाको तुलनामा सबैभन्दा बढी जग्गाको मूल्य सुनवल नगरपालिकामा रहेको छ। सुनवलको चौराहाको जग्गा प्रतिकठ्ठा ८१ लाख ८५ हजार रहेको मालपोत कार्यालय परासीका नायब सुब्बा बेलप्रसाद भण्डारीले जानकारी दिए। त्यस्तै राजमार्ग छेउ छाउका जग्गाको मूल्य ३२ लाख २८ हजार रहेको छ। भने भित्री सडक, कालोपत्रे सडकलगायत अन्य जग्गाको मूल्य ३ लाखदेखि १७ लाखसम्म कायम गरिएको छ। खेती योग्य जग्गाको मूल्य २ लाखभन्दा बढीकायम गरिएको छ। सरकारीस्तरबाट कायम गरिएको जग्गाको मूल्यभन्दा चलनचल्तीमा दोब्बरदेखि तेम्बर बढीमा खरिद बिक्री हुँदै आएको छ। त्यसैगरी सबैभन्दा बढी जग्गाको मूल्य हुनेमा बर्दघाट नगरपालिकामा रहेको छ। बर्दघाटको राजमार्ग क्षेत्रको जग्गा ७९ लाख ८९ हजारदेखि ५१ लाखसम्म रहेको मालपोत कार्यालयले जनाएको छ। त्यस्तै कच्ची, पक्की र अन्य बाटो छेउछाउका जग्गाहरूको मूल्य ५ लाखदेखि १० लाखसम्म रहेको छ। बर्दघाट क्षेत्रका खेतीयोग्य जग्गाको मूल्य १ लाख ५५ हजारदेखि २ लाख बढी कायम गरिएको छ। रामग्राम नगरपालिकाको परासीभैरहवा सडकखण्ड, सुनवलपरासी सडक खण्ड र महेशपुर परासी सडकखण्डको जग्गाको मूल्य २८ देखि ३७ लाखसम्म कायम गरिएको छ। बजार क्षेत्रको २८ देखि ३६ लाखसम्म कायम गरिएको छ। त्यस्तै हुलाकी सडक खण्डको १४ लाख, बैकुण्ठापुरहरकट्टाको १८ लाख कायम गरिएको छ। नगर क्षेत्रका अन्य भित्री सडक, पक्की, शाखा बाटो लगायतका क्षेत्रको जग्गाको मूल्य २ देखि १७ लाख कायम गरिएको छ। खेती योग्य जग्गाको मूल्य ठाउँ हेरेर १ लाख २७ हजारदेखि १ लाख ८३ हजारसम्म कायम गरिएको मालपोत कार्यालयले जनाएको छ। सुस्ता गाउँपालिकाको घडेरी जग्गाको मूल्य ७ लाख २१ हजारसम्म छ। त्यस्तै पक्की बाटोको दायाँ बायाँ ५ लाख २६ हजार र भित्री कच्ची बाटोको २ लाख १० हजारसम्म छ। खेतीयोग्य जग्गाको मूल्य १ लाख ७ हजार देखि १ लाख २७ हजारसम्म छ। सरावल गाउँपालिकाको जग्गाको मूल्य ३ लाखदेखि ४० लाख बढीसम्म छ। राजमार्ग क्षेत्रको बासाबसहीदेखि ७ सय मिटर पश्चिमतर्फ ४० लाख ८३ हजार रहेको छ। अन्य राजमार्ग छेउ छाउको जग्गा ३१ लाख रहेको छ। शाखा र भित्री सडकका जग्गा ३ लाख १२ हजारसम्म छ। खेतीयोग्य जग्गा १ लाख १० हजारदेखि २ लाख ३२ हजारसम्म छ। त्यस्तै पाल्हीनन्दन गाउँपालिकाको जग्गाको मूल्य १७ लाखसम्म कायम गरिएको छ। परासी महेशपुर सडकमा ११ लाख बढी र महेशपुर बजार क्षेत्रको जग्गा १७ लाख २६ हजार कायम गरिएको छ। अन्य कच्ची तथा शाखा बाटोतर्फका जग्गाको मूल्य ३ लाख देखि ६ लाख ७५ हजार कायम गरिएको छ। पञ्चनगर महेशपुर सडकको १० लाख ६७ हजार कायम गरिएको छ। खेतीयोग्य जग्गाको मूल्य १ लाख २७ हजारदेखि १ लाख ५५ हजारसम्म कायम गरिएको छ। प्रतापपुर गाउँपालिकाको जग्गाको मूल्य ६ लाख देखि १२ लाख बढीसम्म कायम गरिएको छ। अन्य भित्री सडक र शाखा बाटोतर्फका जग्गाको १ लाख ६८ हजारदेखि २ लाख बढी मूल्य कायम गरिएको छ। खेतीयोग्य जग्गाको मूल्य १ लाख ११ हजारदेखि १ लाख ६७ हजारसम्म कायम गरिएको छ। फेनरा बेलाटारीको जग्गाको मूल्य १२ लाख ४४ हजार कायम गरिएको छ।"
वीरगन्जका भन्सारले यसपटक पनि राजश्व संकलनको लक्ष्य पूरा गर्न सकेनन्,"वीरगन्ज : नेपालमा हुने कूल आयातनिर्यातको झण्डै ७० प्रतिशत अन्तर्राष्ट्रिय कारोबार हुने वीरगन्ज नाकामा रहेका दुवै भन्सार कार्यालय गत आर्थिक वर्षमा पनि राजश्व संकलनको लक्ष्य पूरा गर्न फेरि असफल भएका छन्। गत आर्थिक वर्ष २०८०८१ मा वीरगन्ज नाकामा रहेको वीरगन्ज भन्सार कार्यालयले लक्ष्यको ६४०१ प्रतिशत मात्रै र सिर्सिया सुक्खा बन्दरगाह भन्सार कार्यालयले पनि लक्ष्यको ७१७५ प्रतिशतमात्र राजश्व संकलन गर्न सकेको हो। गत आर्थिक वर्षमा वीरगन्ज भन्सार कार्यालयले लक्ष्य भन्दा ८८ अर्ब ४८ करोड १९ लाख ५४ हजार रुपैयाँ कम राजश्व संकलन गरेको कार्यालयका प्रमुख भन्सार प्रशासक डिलाराम पन्थीले जानकारी दिए। उनका अनुसार, गत आर्थिक वर्षमा भन्सार विभागले २ खर्ब ४५ अर्ब ८८ करोड ५० लाख ८२ हजार रुपैयाँ राजश्व संकलनको लक्ष्य दिएको थियो। तर वीरगन्ज भन्सार कार्यालयले लक्ष्य भन्दा करिब ३६ प्रतिशत कम अर्थात १ खर्ब ५७ अर्ब ४० करोड ३१ लाख २८ हजार रुपैयाँमात्र राजश्व संकलन गर्न सकेको पन्थीले जानकारी दिए। गत आर्थिक वर्षमा साउनदेखि असारसम्मको १२ महिनामध्ये कुनै पनि महिनामा राजश्व संकलनको लक्ष्य पूरा गर्न नसकिएको उनले बताए। वीरगन्ज भन्सार कार्यालयले अघिल्लो आर्थिक वर्ष २०७९८०मा पनि राजश्व संकलनको लक्ष्य पूरा गर्न असफल भएको थियो। अघिल्लो गत आर्थिक वर्षम २०७९८० मा भन्सार विभागले वीरगन्ज भन्सारलाई २ खर्ब ६० अर्ब ९७ करोड २ लाख ८ हजार रुपैयाँ राजश्व संकलनको लक्ष्य दिएको थियो। तर वीरगन्ज भन्सारले लक्ष्यको ६०२० प्रतिशत मात्र अर्थात १ खर्ब ५७ अर्ब ८ करोड रुपैयाँ मात्र राजश्व संकलन गरेको थियो। तर त्यसअघिको आर्थिक वर्ष २०७८७९ मा भने वीरगन्ज भन्सारले लक्ष्य भन्दा बढी नै राजस्व संकलन गरेको थियो। आर्थिक वर्ष २०७८७९ मा वीरगन्ज भन्सारले लक्ष्य भन्दा शून्य दशमलव ५४ प्रतिशतले बढि नै अर्थात भन्सार विभागले दिएको लक्ष्य भन्दा १ अर्ब ९ करोड ५३ लाख २२ हजार रुपैयाँ बढि नै राजश्व संकलन गरेको थियो। तर त्यसअघिका लगातार पाँच वर्ष (आर्थिक वर्ष २०७२०७३ देखि २०७७७८ सम्म) मा भने वीरगन्ज भन्सार राजश्व असुलीको लक्ष्य पुरा गर्न असफल नै भएको थियो। यता, वीरगन्ज नाकामै रहेको सिर्सिया सुक्खा बन्दरगाह भन्सार कार्यालयपनि गत आर्थिक वर्ष २०८०८१ मा राजश्व संकलनको लक्ष्य पुरा गर्न असफल भएको छ। गत आर्थिक वर्षका लागि भन्सार विभागले ६५ अर्ब ९४ करोड रुपैयाँ राजश्व संकलनको लक्ष्य दिएको थियो। तर सुक्खा बन्दरगाह भन्सारले लक्ष्यको ७१७५ प्रतिशतमात्र अर्थात ४७ अर्ब ३१ करोड रुपैयाँमात्र राजश्व संकलन गर्न सकेको सुक्खा बन्दरगाह भन्सार कार्यालयका प्रमुख धनबहादुर बडुवालले जानकारी दिए। सिर्सिया सुक्खा बन्दरगाह भन्सारले अघिल्लो आर्थिक वर्ष २०७९८० मा पनि लक्ष्यको ६२८८ प्रतिशत मात्रै राजश्व संकलन गर्न सकेको थियो। उक्त आर्थिक वर्षमा सिर्सिया सुक्खा बन्दरगाह भन्सारले ६७ अर्ब ४३ करोड रुपैयाँ राजश्व संकलनको लक्ष्य पाएकोमा लक्ष्यको ६२८८ प्रतिशत मात्रै अर्थात ४२ अर्ब ४० करोड २२ लाख ९२ हजार रुपैयाँ मात्र राजश्व संकलन गरेको थियो। त्यसअघिको आर्थिक वर्ष २०७८७९ मा पनि सुक्खा बन्दरगाह भन्सारले लक्ष्यको ९४९८ प्रतिशतमात्रै राजश्व संकलन गरेको थियो। वीरगन्ज भन्सार कार्यालयका प्रमुख भन्सार प्रशासक डिलाराम पन्थीले भने अघिल्लो आर्थिक वर्षको भन्दा गत आर्थिक वर्षमा राजश्व संकलनमा सुधार देखिएको बताए। गत आर्थिक वर्ष २०८०८१ मा अघिल्लो आर्थिक वर्ष २०७९८० को भन्दा ४ प्रतिशत बढी नै राजश्व संकलन भएको उनले बताए। गत आर्थिक वर्षमा अघिल्लो आर्थिक वर्षको भन्दा १४ प्रतिशत व्यापार घटेको भएपनि राजश्व संकलन भने ४ प्रतिशतले बढेको उनले बताए। उनले भने, यो नाकाबाट हुने अन्तर्राष्ट्रिय कारोबार अघिल्लो आर्थिक वर्षको भन्दा १४ प्रतिशतले घटेको छ। तर रेभिन्यू (राजश्व) भने बढेको छ। पन्थीले गत आर्थिक वर्षमा भारत तथा तेस्रो मुलुकबाट मालवस्तुको आयात नै कम भएका कारण राजश्व संकलनको लक्ष्य पुरा गर्न नसकिएको बताए। बढी राजश्व दिने नयाँ सवारीसाधन, कोइला, खानेतेलको कच्चा पदार्थ, फलामजन्य वस्तु आदिको आयात कम भएकाले त्यसको प्रत्यक्ष असर राजश्व संकलनमा परेको उनले बताए। पन्थीले भने,आर्थिक मन्दी नै त नभनौं तर नेपाली बजार अझै पनि पूर्ण रुपमा लयमा फर्किसकेको छैन। जसका कारण बजार सुस्त छ। बजार सुस्त हुँदा विदेशबाट मालवस्तुको आयात कम भइरहेको छ। मालवस्तुको आयात कम हुँदा त्यसको सिधै असर भन्सार राजश्वमा परेको हो। यता सिर्सिया सुक्खा बन्दरगाह भन्सार कार्यालयका प्रमुख बडुवालले पनि बढी राजश्व दिने नयाँ सवारीसाधन, फलामजन्य उद्योगका कच्चा पदार्थ, विवलाशीताका सामानहरूको आयात नै कम भएका कारण राजश्व संकलनको लक्ष्यको पूरा गर्न नसकिएको बताए। उनले भने, जुन जुन मालवस्तुबाट बढी भन्सार राजश्व उठ्छ ती मालवस्तुकै आयात घटेको छ। त्यही कारण राजश्व संकलन पूरा हुन सकेन।"
न्युरोडमा फुटपाथ विस्तार हुन थालेपछि व्यापारी आन्दोलित,"काठमाडौं : काठमाडौंको न्युरोडमा फुटपाथ विस्तार हुन थालेपछि त्यहाँका व्यापारी र स्थानीयहरूले विरोध जनाएका छन्। न्युरोडमा फुटपाथ बढाउन नहुने भन्दै उनीहरू विरोध प्रदर्शनमा उत्रिएका हुन्। उच्च अदालत पाटनले न्युरोडमा फुटपाथ विस्तार गर्न आदेश दिएपछि काठमाडौं महानगरपालिकाले न्युरोडको फुटपाथ विस्तारको काम अघि बढाएको थियो। महानगरले फुटपाथ विस्तारका लागि न्युरोडको कालोपत्र काटेपछि सडक डिभिजन काठमाडौंले आफ्नो क्षेत्राधिकार भन्दै अवरोध जनाएको थियो। महानगरले न्युरोडको सडक पैदलयात्रीमैत्री बनाउन ठेक्कामार्फत् जेठ ११ गतेदेखि काम थालेको थियो। जेठ १२ गते सडक डिभिजन काठमाडौंले खनिएको सडकमाथि कालोपत्र गरेको थियो। त्यसपछि महानगरले उच्च अदालत पाटनमा फुटपात विस्तार गर्न पाउँ भन्दै रिट दायर गरेको थियो। आफ्नो पक्षमा फैसला आएपछि महानगरले फुटपाथको कामलाई अघि बढाएको हो। तर,व्यापारी र स्थानीयहरू पनि न्युरोडमा फुटपाथ बढाउन नहुने भन्दै महानगरविरुद्ध प्रदर्शनमा उत्रिएका छन्। अहिले त्यहाँ ठूलो संख्यामा प्रहरी र नगरप्रहरी परिचालन गरिएको छ।"
स्याङ्जामा ८५ प्रतिशत रोपाइँ,"स्याङ्जा : स्याङ्जामा यसवर्ष रोपेको धानबाट १ अर्ब ७० करोड मूल्य बराबरको धान उत्पादन गर्ने लक्ष्य लिइएको छ। कृषि ज्ञान केन्द्र स्याङ्जाले १४ हजार हेक्टर क्षेत्रफलमा धान रोपी ५६ हजार मेट्रिक टन उत्पादनको लक्ष्य लिएको कार्यालय प्रमुख बिनोद हमालले जानकारी दिए। उनले भने, प्रतिकिलो न्यूनतम् मूल्य ३० रुपैयाँ सरकारी मूल्य तोकिएको र प्रतिहेक्टर ४ मेट्रिक टन धान फलाउने कार्यालयको अनुमान छ। गतवर्ष ५४ हजार मेट्रिक टन धान उत्पादन भएको थियो। गतवर्ष भन्दा यसवर्ष २ हजार मेट्रिक टन उत्पादन बढ्न सक्ने कार्यालयले जनाएको छ। स्याङ्जामा सबैभन्दा धेरै रामधान, साबित्री, सुनौलो सुगन्धा, सावा मन्सुली र स्थानीय जातका धान रोप्ने गरिन्छ। साउनको पहिलो साता सकिन लाग्दा धान रोपाइँ गरिने जग्गा मध्ये स्याङ्जामा ८५ प्रतिशत रोपाइँ सकिएको छ। अघिल्लो वर्ष ९२ प्रतिशत रोपाइँ सकिएको थियो। १४ हजार हेक्टर क्षेत्रफल मध्ये शुक्रबारसम्म १२ हजार ६ सय हेक्टरमा धान रोपाइँ सकिएको हो। प्रमुख हमालका अनुसार यहाँका ११ पालिकामा भएका रोपाइँका आधारमा औसतमा ८५ प्रतिशत रोपाइँ सकिएको हो। सबैभन्दा धेरै हरिनास, फेदिखोला र आँधीखोला गाउँपालिकामा भएका छन्। यी तीनवटै पालिकामा ९५ प्रतिशत रोपाइँ सकिएका हुन्। सबैभन्दा कम चापाकोट नगरपालिकामा ७० प्रतिशत भएको छ। पुतलीबजार, भीरकोट र वालिङ नगरपालिकासहित बिरुवा गाउँपालिकामा ९० प्रतिशत रोपाइँ सकिएका छन्। गल्याङ नगरपालिका र कालीगण्डकी गाउँपालिकामा भने ८० प्रतिशत रोपाइँ सकिएको पालिकामा कार्यरत कृषि प्राविधिकहरू जनाएका छन्। बाढी पहिराका कारण स्याङ्जामा सयौं हेक्टर जमिन प्रभावित बनेको छ। धेरै खेत बगरमा परिणत भएका छन् भने कयौं खेतमाथि पहिरोले पुरिएका छन्। नहरकुलोमा पानी चल्न नपाउँदा चापाकोट र गल्याङ नगरपालिकामा रोपाइँका लागि कठिनाइ भएको छ। भारी वर्षाले मुहान भत्काएकाले गतवर्ष भन्दा १० प्रतिशत कम रोपाइँ भएको प्रमुख हमालले जानकारी दिए। जिल्लाका सबै पालिकामा धान खेती हुने गरेको छ।"
बागलुङ बजारको खानेपानीमा लापरबाही,"बागलुङ नगर खानेपानी तथा सरसरफाइ उपभोक्ता संस्थाले खानेपानीमा गम्भीर लापरबाही गरेको छ। बागलुङ नगरपालिकाको वडा नम्बर १, २, ३ र ४ (बजारक्षेत्र समेत)मा खानेपानी वितरण गर्दै आएको संस्थाले मानव स्वास्थ्यमा गम्भीर खेलवाड गर्दै किटाणु मार्ने औषधि (क्लोरिन पाउडर) नै प्रयोग नगरी पानी वितरण गरेको पाइएको हो। नगर खानेपानी संस्थाले रिजर्भवायर ट्यांकीमा बुधबार साँझदेखि किटाणु मार्ने औषधि क्लोरिन पाउडर प्रयोग नगरेको पाइएको हो। संस्थामा भएको पाउडर सकिएको र खरिद नगरेको कारण बुधबार बेलुका ६ बजेदेखि पाउडर नहालिएको संस्थाका कर्मचारीले बताए। नगर खानेपानी संस्थामा क्लोरिन पाउडर प्रयोग गर्ने जिम्मा पाएका कर्मचारी किरणबहादुर कुमालले बुधबार बेलुकादेखि खानेपानीमा पाउडर प्रयोग नगरी वितरण गरिएको बताए। कुमालले संस्थामा भएको पाउडर सकिएको संस्थामा जानकारी गराए पनि उपलब्ध नगराएको बताए। बुधबार बेलुका ६ बजेदेखि क्लोरिन पाउडर सकिएको हो, कर्मचारी कुमालले भने, पाउडर सकिन लागेको बेला र सकिएपछि पनि सुपरभाइजर, कार्यालय प्रमुख र कोषाध्यक्षलाई खबर गरेको थिएँ। कोषाध्यक्षले भए प्रयोग गर्न र नभए नगर्न भन्नुभयो। पानीलाई शुद्ध बनाउन नगर खानेपानी संस्थाले दैनिक तीनपटक क्लोरिन पाउडर प्रयोग गर्दै आएको थियो। क्लोरिन पाउडर सकिएपछि नगर खानेपानीको अटोमेटिक डोजिङ पम्प बन्द गरिएको छ। बागलुङ नगर खानेपानीले रेशको मुहान र कालीगण्डकीबाट बागलुङ नगरपालिका३ रात्माटास्थित रिजर्भवायर ट्यांकीमा ल्याएको पानीलाई शुद्ध गराउन क्लोरिङ गर्दै आएको छ। पानी फिल्टर भए पनि किटाणु मारेर शुद्ध बनाउन क्लोरिन प्रयोग गरिँदै आएको कर्मचारीहरू बताउँछन्। कुमालले संस्थाले क्लोरिन पाउडर ल्याइदिएमा आफूले प्रयोग गर्ने बताउँछन्। कार्यालय र समितिले पाउडर ल्याइदिए मैले २४ सै घण्टा प्रयोग गर्छु, उनले भने, उहाँहरूले ल्याउन सक्नु हुँदैन मैले के गर्ने ? पानीमा क्लोरिन पाउडर प्रयोग नगरिए पनि वितरण नरोकिएको बताए। खानेपानीको नयाँ समितिले रिजर्भवायर ट्यांकीको अवस्था र वितरण कसरी भइरहेको छ भनेर वास्तै नगरेको कर्मचारीको भनाइ छ। समितिका नयाँ पदाधिकारी र सदस्यहरू रिजर्भवायर ट्यांकीको अवस्था के छ, कस्तो छ भनेर हेर्न नै आउनु हुँदैन उनले भने, कहिले काही आए पनि पहिलेको समिति जस्तो खानेपानीको अवस्था के कस्तो छ भनेर बुझन अहिलेको समिति आउनु हुँदैन। रिजर्भवायर ट्यांकीको पश्चिमको भागमा गत वर्ष र पूर्वतिरको भागमा यस वर्ष पहिरो गएको छ। हरेक वर्ष पहिरो जाँदा रिजर्भवायर ट्यांकी जोखिममा परेको कुमालले बताए। उनले ट्यांकी वरिपरि घेरावाल तारबार नगरिएको र पहिरोको जोखिममा हुँदा राति पानी पर्दा जागराम बस्नुपर्ने अवस्था रहेको बताए। संस्थाका सचिव जीवन आचार्यले क्लोरिन पाउन्डर आउन दुई, तीन दिन लाग्ने बताए। उनले पाउडर सकिनु एक, दुई दिन अगाडि मात्र थाहा भएकाले काठमाडौंबाट मगाइएको बताए। हामीलाई एक, दुई दिन अगाडि मात्र क्लोरिन पाउडर सकिन लागेको थाहा भएको हो, सचिव आचार्यले भने, पहिले नै थाहा भएको भए समयमै खरिद गर्न सकिन्थ्यो। अब दुई, तीन दिनमा मात्र आउने र त्यसपछि पाउडर राख्छौं। उनले उक्त पाउडर पोखरामा नपाइने र काठमाडौंमा मात्र पाइने हुँदा आउन समय लाग्ने बताए। पाउडर नआउँदासम्म बजारवासीले पानी उमालेर प्रयोग गर्नुपर्ने सचिव आचार्यको भनाइ छ। अध्यक्ष, सचिव, कोषाध्यक्ष र प्रबन्धकको कार्यकक्षमा तालाबन्दी राष्ट्रिय युवा संघ नेपाल जिल्ला कमिटी बागलुङले बागलुङ नगर खानेपानी तथा सरसफाइ उपभोक्ता संस्थामा तालाबन्दी गरेको छ। संस्थालाई व्यक्तिगत स्वार्थको क्रिडास्थल बनाएको, आर्थिक मन्दिर र चरम महँगीले जनताको दिनचर्या जटिल भएको अवस्थामा खानेपानीको न्यूनतम महसुल बढाएको भन्दै संघका अध्यक्ष बुद्ध बोहोराको टोलीले बिहीबार संस्थाका अध्यक्ष, सचिव र प्रबन्धकको कार्यकक्षामा तालाबन्दी गरेको हो। युवा संघ बागलुङले संस्थाका समितिले महँगीको मारमा रहेका उपभोक्तालाई थप मार पर्ने गरी न्युनतम महसुल वृद्धि गरेको, पानीको बक्यौता महसुल असुल गर्नुपर्नेमा थप गरेको, फोहोर पानी धारामा पठाएको, अघिल्लो आर्थिक वर्षको व्ययभार चालु आर्थिक वर्षमा ल्याएको र जिम्मेवार व्यक्तिहरूबाट नै मिटर बिना पानीको प्रयोग गर्ने गरेको लगायतका आरोप लगाउँदै तालाबन्दी गरेको हो। संघका अध्यक्ष बोहोराले हस्ताक्षर गरेको ज्ञापनपत्रमा संस्थाका जिम्मेबार पदाधिकारी आफैंले आफ्नो घरको मिटर वर्षौंदेखि झिकेर बिना मिटर पानीको दुरुपयोग गरेको, विभिन्न शीर्षकमा पेस्की लिएर त्यसको गत आर्थिक वर्षभित्र फछ्र्योट नगरी झनै थप्ने काम गरेको जस्ता कामका विरुद्धमा सचेत गराउन तालाबन्दी गर्न बाध्य भएको उल्लेख छ।"
"गत आर्थिक वर्षमा हात्तीको आक्रमणबाट कोशीमा १० जनाको मृत्यु, २५ घाइते","झापा : गत आर्थिक वर्षमा कोशी प्रदेशमा हात्तीको आक्रमणबाट १० जनाको ज्यान गएको छ भने २५ जना घाइते भएका छन् । सोही अवधिमा पाँच वटा हात्ती मरेका प्रदेश प्रहरी कार्यालय विराटनगरले जनाएको छ । प्रहरीका अनुसार गत आवमा हात्तीको आक्रमणबाट झापा, मोरङ र सुनसरीका १० जनाको मृत्यु भएको हो । प्रदेश प्रहरी कार्यालयका प्रवक्ता भीमबहादुर दाहालले हात्तीको आक्रमणबाट ज्यान गुमाउनेमा सबैभन्दा बढी झापा जिल्ला रहेको जानकारी दिए। उनले झापामा एक वर्षको अवधिमा छ, सुनसरीमा तीन र मोरङमा एक जनाको ज्यान गएको बताए। 'झापाको मेचीनगर नगरपालिका४ स्थित प्रसाद गौडाबाट गत वर्षको कात्तिकमा पसेका रैथाने हात्ती ३५ भन्दाबढी हात्तीको समूहले ठूलो धनजनको क्षति गरेको थियो । सोही अवधिमा झापामा चार वटा र मोरङमा एउटा हात्ती मरेका थिए', प्रवक्ता दाहालले भने। उनले एक वर्षको अवधिमा हात्तीको आक्रमणबाट झापामा १४, इलाममा एक, मोरङमा तीन, सुनसरीमा पाँच र उदयपुरमा दुई गरी २५ जना घाइते भएको जानकारी दिए। हात्तीको आक्रमणबाट ज्यान गुमाउनेलाई सरकारले १० लाख क्षतिपूर्तिस्वरुप प्रदान गर्दै आएको छ। घाइतेको उपचारका लागि २५ हजारदेखि एक लाखसम्म उपलब्ध गराउँदै आइएको डिभिजन वन कार्यालय झापाले जनाएको छ । रासस"
नमोबुद्धबाट फर्किंदा खोल्सामा खसेकी विदेशी नागरिकको उद्धार,काभ्रे : नमोबुद्धबाट फर्किंदा खोल्सामा खसेकी विदेशी नागरिकको उद्धार गरिएको छ। काभ्रेको नमोबुद्धमा रहेको गुम्ब घुमेर फर्किएकी फ्रान्सेली नगारिक क्यन्थिय पेटरिगको प्रहरीले खोल्साबाट उद्धार गरेको हो। शुक्रबार बिहान फ्रान्सकी ५५ वर्षीया सिन्थिया पेट्रिघ नमोबुद्ध गुम्बा भ्रमण गरी फर्किने क्रममा धुलिखेल १२ ताइचे खोला स्थित गोरेटो बाटोबाट चिप्लिँदा अन्दाजी ५ फिट तल (जंगलको) खोल्सामा खसेकी थिइन्। उठ्न नसक्ने अवस्थामा रहेकी उनले आफैं नै जिल्ला प्रहरी कार्यालय काभ्रेपलाञ्चोकको कन्ट्रोल रुममा १०० मा खबर गरेपश्चात तत्काल प्रहरी चौकी श्यामपाटीबाट प्रहरी टोली पुगेर उद्धार गरिएको डिएसपि राजकुमार श्रेष्ठले जानकारी दिए । उनी खोल्सामा उठ्न नसक्ने अवस्थामा रहेकी उनलाई उद्धार गरेपछि स्थानीय स्वास्थय चौकीमा लगिएको प्रहरीले जनाएको छ ।
एकैदिन तोलामा दुई हजार रुपैयाँले घट्यो सुनको मूल्य,काठमाडौं : नेपाली बजारमा सुनको मूल्य तोलामा दुई हजार रुपैयाँले घटेको छ । नेपाल सुनचाँदी व्यवसायी महासंघका अनुसार बिहीबार प्रतितोला १ लाख ४९ हजार ५ सयमा कारोबार भएको छापावाला सुनको मूल्य आज १ लाख ४७ हजार ५ सय कायम गरिएको छ। यसैगरी तेजाबी सुनको मूल्य १ लाख ४६ हजार ८ सय रुपैयाँ पुगेको छ। महासंघका अनुसार चाँदीको मूल्य तोलामा ३० रुपैयाँले घटेको छ । बिहीबार प्रतितोला १ हजार आठ सय ६० मा कारोबार भएको चाँदीको मूल्य आज १ हजार ८ सय ३० रुपैयाँमा कारोबार भइरहेको छ।
परराष्ट्रमन्त्री राणा र अमेरिकी राजदूतबीच भेटवार्ता,"काठमाडौं : परराष्ट्रमन्त्री डाआरजु राणा देउवा र अमेरिकी राजदूत डिन आर थम्पसनबीच भेटवार्ता भएको छ। शुक्रबार सिंहदरबारस्थित परराष्ट्र मन्त्रालयमा भएको भेटवार्तामा राजदूत थम्पसनले मन्त्री राणालाई बधाइ तथा शुभकामना दिँदै सफल कार्यकालको शुभकामना दिएका थिए। मन्त्री राणा र राजदूत थम्पसनबीच दुई देशको सम्बन्ध र विकास साझेदारीलगायत विविध पक्षमा छलफल भएको थियो। भेटमा पारस्परिक लाभका विविध पक्ष, विकास तथा साझेदारीका विषयमासमेत छलफल भएको परराष्ट्र मन्त्रालयले जनाएको छ । नयाँ सरकार गठन भएसँगै विभिन्न देशका राजदूतहरूले प्रधानमन्त्रीसहित मन्त्रीहरूलाई भेटेर बधाइ तथा शुभकामना दिइरहेका छन्। आजै राजदूत थम्पसनले गृहमन्त्री रमेश लेखकलाई भेटेर बधाइ तथा शुभकामना दिएका थिए।"
"बाजुरामा जता सडक, उतै पहिरो","बाजुरा : लगातारको अविरल वर्षासँग आएको पहिरोका कारण सदरमुकाम जोड्ने साफे,मार्तडी सडकलगायत जिल्लाका अन्य शाखा सडकहरू अवरुद्ध भएका छन्। बुधबार रातिदेखि आएको वर्षाका कारण साफे मार्तडी सडक अन्तर्गत बुढीगंगा नगरपालिका ३ ताँप्रीसेर बडिमालिका नगरपालिका ४ रिला र वडा नम्बर ९ कारागार नजिकै पहिरो आएपछि सडक अवरुद्ध भएको जिल्ला प्रहरी कार्यालय बाजुराले जानकारी दिएको छ । ठाउँठाउँमा पहिरो गएपछि सडक अवरुद्ध भएसँगै स्थानीयलाई आवतजावतमा समस्या भएको छ। सडक अवरुद्ध भएपछि लामो तथा छोटो दुरीका यातायात बाटोमै रोकिएका छन् भने यात्रुहरू अलपत्र परेका छन् । अवरुद्ध सडक खुलाउन सडक डिभिजन कार्यालय साँफेमा समन्वय भइरहेको प्रमुख जिल्ला अधिकारी भिमकान्त पौडेलले बताए । पानी परिरहेकाले सडक तत्काल खुलाउन समस्य देखिएको पोडेलले जानकारी दिए । तगातार पानी परिरहे अन्य ठाउँमा समेत पहिरो जाने सम्भावना रहेकाले स्थानीयहरूलाई सचेत रहन प्रमुख जिल्ला अधिकारी पौडेलले अनुरोध गरेका छन् । ग्रामीण सडक सब बन्द जिल्लाको पूर्वी उत्तरी क्षेत्र जोड्ने मार्तडी,कोल्टी सडक विगत एक महिनादेखि अवरुद्ध भएको छ । सडक अवरुद्ध हुँदा जिल्लाका उत्तर पूर्व क्षेत्रका नागरिकहरूलाई पैदल यात्रा गरेर सदरमुकाम मार्तडी र अन्य ठाउँमा जानुपर्ने वाध्यता छ। मार्तडी कोल्टी सडक खण्ड ठाउँठाउँमा पहिरोका कारण अबरुद्ध भएको छ भने बाहुली, अनाई, नाउलेगाड, दानसाँघुलगायतका पुल सञ्चालनमा थप समस्य भएको मार्तडी जीप काउण्टरका मनोज बोहोराले बताए । उनले भने,' खोलाहरू सबैमा पुल छैन। बाँकी ठाउँमा पहिरोले सडक बन्द छन्। यातायात सबै ठाउँठाउँमा अलपत्र छन् ।' लगातारको वर्षाका कारण मार्तडी, घटमुना बल्दे आटिचौर हुँदै बझाङ जोड्ने सडक,डाब बजार खप्तड पर्यटन सडक,बाम्का त्रिबेणी सडक समेत अवरुद्ध बनेका छन् । मार्तडी, कोल्टी सडक अवरुद्ध हुँदा उत्तरी भेगका स्थानीयले सास्ती भोग्दै आएका छन् । बाटो अप्ठ्यारो भएकाले आवतजावात गर्न निकै कठिन हुने गरेको यात्रुहरूले बताए। सडक समयमै निर्माण नहुँदा यहाँका स्थानीयहरूले हरेक वर्षा याममा पैदल यात्रा गर्न बाध्य हुनु परेको हो। । जथाभावी रुपमा खनिएका सडकहरूले जिल्ला नै पहिरोको उच्च जोखिममा रहेको जिल्ला दैवी प्रकोप उद्धार समिति बाजुराको तथ्यांकमा रहेको छ । प्राविधिक रुपमा चेकजाँच नै नगरी काटिएका सडकहरूले पहिरो निम्त्याउने भएपछि जिल्लाबासी त्रसित बन्दै गएका छन् । सडकहरू भएपछि लामो तथा छोटो दुरीका सवारी साधन बन्द भएका छन् । अछामको साँफेदेखि मार्तडीसम्म ५७ किलोमिटर रहेको सो सडकखण्ड धेरै भाग नदी कटानका कारण जोखिममा छ। सडकको १९ किलोमिटर अछाममा पर्छ भने बाँकी क्षेत्र बाजुरामा पर्छ।"
न्युरोड फुटपाथ विस्तारविरुद्ध दिनभरि विरोध प्रदर्शन (फोटो फिचर),"काठमाडौं : काठमाडौंको न्युरोडमा फुटपाथ विस्तारका कारण दिनभरि विरोध प्रदर्शन भएको छ। काठमाडौं महानगरपालिकाले न्युरोडमा फुटपाथ विस्तार गर्न थालेपछि व्यापारी र स्थानीहरूले विरोध गरेका हुन्। उच्च अदालत पाटनले न्युरोडमा फुटपाथ विस्तार गर्न आदेश दिएपछि काठमाडौं महानगरपालिकाले न्युरोडको फुटपाथ विस्तारको काम अघि बढाएको थियो। महानगरले फुटपाथ विस्तारका लागि न्युरोडको कालोपत्र काटेपछि सडक डिभिजन काठमाडौंले आफ्नो क्षेत्राधिकार भन्दै अवरोध जनाएको थियो। महानगरले उच्च अदालत पाटनमा फुटपाथ विस्तार गर्न पाउँ भन्दै रिट दायर गरेको थियो। आफ्नो पक्षमा फैसला आएपछि महानगरले फुटपाथको कामलाई अघि बढाएको हो। तर, व्यापारी र स्थानीयहरू पनि न्युरोडमा फुटपाथ बढाउन नहुने भन्दै महानगरविरुद्ध प्रदर्शनमा उत्रिएका छन्। अहिले त्यहाँ ठूलो संख्यामा प्रहरी र नगरप्रहरी परिचालन गरिएको छ।"
बैंकिङ कसुरमा संलग्न व्यक्ति पक्राउ,काठमाडौं : अन्य व्यक्तिको नागरिकता दुरुपयोग गरी बैंकमा खाता खोलेर बैंकिङ कसुर गर्ने व्यक्ति पक्राउ परेका छन्। पक्राउ पर्नेमा पक्राउ पर्नेमा दोलखाको बैतेश्वर गाउँपालिका६ का ३४ वर्षीय ध्रुव कृष्ण शर्मा रहेका छन्। काठमाडौं उपत्यका अपराध अनुसन्धान कार्यालयको टोलीले काठमाडौंको चावहिलबाट पक्राउ गरेको हो। धनुषाको शान्तिपुर गाविस६ घर भएका नाप्रनं २८८८१८१८ जारी मिति २०६३०७१६ र (दोस्रो प्रतिलिपि मिति २०८००२०७) धारक बलदेव दनुवारको नाती जिवछ सिंह सुनुवारको छोरा सन्तोष सिंह दनुवारको नागरिकता दुरुपयोग गरी मुक्तिनाथ विकास बैंक लिमिटेडको शाखा कार्यालय ठिमीमा आफ्नो फोटो र मोबाइल नम्बर समेत राखी खाता खोलेका सूचना अधिकारी काजी कुमार आचार्यले बताए। उक्त खाताबाट चेकबुक समेत निकाली र सो चेक बुकको दुरुपयोग समेत गरेको भनी मुक्तिनाथ विकास बैंकले उजुरी दिएपछि टोलीले पक्राउ गरेको हो। थप अनुसन्धान एवं कारबाहीका लागि प्रहरी वृत्त ठिमी भक्तपुर पठाएको कार्यालयले जनाएको छ।
बर्दिया राष्ट्रिय निकुञ्जमा पर्यटक बढे,"गुलरिया (बर्दिया) : पश्चिम तराईको पर्यटकीय गन्तव्य बर्दिया राष्ट्रिय निकुञ्जमा आउने पर्यटकको संख्या बढेको छ। निकुञ्जमा बाघ, घडियाल, विभिन्न प्रजातिका चराचुरुङ्गीलगायत जैविकविविधता हेर्न आउने पर्यटकको चहलपहल बढेको हो। कोभिडपछि थलिएको यहाँको पर्यटन व्यावसाय पछिल्ला वर्षयतादेखि केही आशा पलाएको निकुञ्जका संरक्षण अधिकृत पुरुषोत्तम वाग्लेले बताए। निकुञ्जमा पर्यटक बढेपछि पर्यापर्यटनको राजस्वमा उल्लेख्य वृद्धि भएको उनले जानकारी दिए। आर्थिक वर्ष २०७९८० मा आन्तरिक, सार्क र विदेशी पर्यटक गरी २४ हजार तीन सय २४ जना पर्यटकले निकुञ्ज अवलोकन गरेका छन्। सोबापत निकुञ्जलाई दुई करोड २२ लाख रुपैयाँ आम्दानी भएको वाग्लेले जानकारी दिए। उनका अनुसार आर्थिक वर्ष २०८०८१ मा स्वदेशी, सार्क र विदेशी गरी २६ हजार एक सय ३१ जना पर्यटक निकुञ्ज भित्रिएका छन्। गत आवमा निकुञ्जले दुई करोड ८४ लाख रुपैयाँ पर्यापर्यटनमार्फत आम्दानी गरेको छ। पर्यटकको संख्या वृद्धि भएसँगै निकुञ्जले प्रवाह गर्ने सेवा, पर्यटकीय पूर्वाधार निर्माणलगायत पक्षलाई जोड दिइएको अधिकृत वाग्लेले बताए। जंगल वाक र ड्राइभका लागि वनपथ निर्माण, मचान निर्माण, कोर एरिया व्यवस्थापन गरिएको उनले जानकारी दिए। निकुञ्जभित्रको पूर्वाधारसँगसँगै पर्यटकको बासका लागि होटल, होमस्टेलगायत आवास व्यवस्थापनमा पहल थालिएको वाग्लेले बताए। जिल्लाका पर्यटकीय क्षेत्रमा आन्तरिक तथा बाह्य पर्यटकको चहलपहल बढेसँगै यहाँका पर्यटन व्यवसायी र स्थानीय खुशी भएका छन्। पर्यटक बढेसँगै पर्यटकीय क्षेत्रमा सञ्चालित होटलमा स्थानीय उत्पादन खपत हुँदा स्थानीयको आयआर्जनमा टेवा पुगेको पर्यटन व्यवसायी रामजी थापाले बताए। यहाँ आउने पर्यटकले स्थानीय थारु संस्कृतिसँगै विभिन्न स्थानीय परिकार खान रुचाउने गरेका उनको भनाइ छ। यहाँको अनुपम जैविकविविधता देखेपछि विदेशी पर्यटक आश्चर्य मान्छन्। निकुञ्जभित्र पर्यटकलाई कुनै समस्या छैन। सफारीमा जंगलभित्र गाडी बिग्रिएपछि निकुञ्जले उद्धार गर्ने गरेको छ, थापाले भने। निकुञ्ज क्षेत्रमा ३० भन्दा बढी पर्यटकीय होटल तथा होमस्टे भएकाले पर्यटकलाई आवासको समस्या नभएको निकुञ्जका पथ प्रर्दशक अनुराम चौधरीले बताए। अधिकांश विदेशी पर्यटक जंगलमा हिँडेर अवलोकन गर्न रुचाउँछन्। अन्य देशका पर्यटक सफारी रोज्छन्। जंगलमा डढेलो लागेको अवस्था बाहेक अन्य समयमा पर्यटक जंगलभित्र रमाइलो मान्छन्, उनले भने। निकुञ्जमा बाघ, विभिन्न प्रजातिका वनस्पतीसँगै लोपोन्मुख तथा दुर्लभ जनावर, हात्ती, बाघ, गैँडा, विभिन्न किसिमका पक्षी, जलचर, थलचर, उभयचरलगायत वन्यजन्तु अवलोकन गर्न पाइन्छ। विशेष गरी गर्मी महिनामा पर्यटकले अत्याधिक मात्रामा बाघ देख्ने गरेका छन्। अहिले निकुञ्जमा हात्तीको झुण्ड देख्न सकिन्छ। रासस"
कोटेश्वरको गेष्टहाउसबाट छजना बालिकाको उद्धार,काठमाडौं : कोटेश्वरस्थित एक गेष्टहाउसबाट छजना बालिकाको उद्धार गरिएको छ । बालिकालाई असामाजिक काममा लगाउने गरेको भन्ने सूचनाका आधारमा नेपाल प्रहरीको मानव बेचबिखन अनुसन्धान ब्यूरोका कर्मचारीले गेष्टहाउसबाट उनीहरूलाई गए राति उद्धार गरेका हुन् । रामेछापका नवीन थापाले सञ्चालन गरेको रामेछाप खाजाघर एण्ड गेष्टहाउसमा बालिकालाई आर्थिक प्रलोभनमा पारी ललाइफकाई असामाजिक काममा लगाएको जानकारी प्राप्त भएपछि उनीहरूको उद्धार गरिएको ब्यूरोका सूचना अधिकारी गौतम मिश्रले जानकारी दिए। गैरकानुनी गतिविधिमा संलग्न भएको अभियोगमा थापा र काठमाडौंको कागेश्वरी मनोहराका उज्ज्वल खड्कालाई नियन्त्रणमा लिइएको उनले बताए। रासस
ताप्लेजुङको फक्ताङलुङमा पहिरो : गाउँपालिका केन्द्रमा क्षति,"ताप्लेजुङ : जिल्लाको फक्ताङलुङ गाउँपालिकाको आवासीय क्षेत्रमा पहिराले क्षति भएको छ । गए राति वर्षासँगै खसेको पहिराले गाउँपालिकाको सभाकक्षसहित आवासीय क्षेत्रमा क्षति भएको हो । अविरल वर्षासँगै राति २ बजे गएको पहिराले फक्ताङलुङ गाउँपालिका भवनसँगै रहेका घरमा क्षति भएको फक्ताङलुङका अध्यक्ष राजन लिम्बूले जानकारी दिए। गाउँपालिका कार्यालयसँगैको सुवास लिम्बूको घर तथा होटल पूर्ण रूपमा क्षति भएको छ । पार्किङ गरिएका गाउँपालिकाका गाडी र मोटरसाइकल पुरिएका गाउँपालिका अध्यक्ष लिम्बूले बताए। अध्यक्ष लिम्बूले भने, 'सामान्य पहिरो राति १२ बजेदेखि सुरु भए पनि ठूलो पहिरो राति २ बजे गएको थियो । पालिका केन्द्र आवासीय क्षेत्रका बासिन्दा समयमै सुरक्षित क्षेत्रमा जान सफल भएकाले मानवीय क्षतिबाट बच्न सकियो ।' बाढीले बिजुलीको पोल बगाएको, पशुचौपाया पहिरामा परेका तथा क्षतिको विवरण सङ्कलन हुन बाँकी रहेको तापेथोक प्रहरी चौकी प्रमुख सुरेश सिंजालीले बताए। उनले भने, 'हाम्रो चौकी उच्च जोखिममा छ । पहिरो खस्न थाल्यो, नजिकबाट बग्ने तमोरमा पानीको तह बढ्दै गएकाले बाढी र पहिराको जोखिम तापेथोक छ ।'रासस"
मापसे चेकिङ छलेको मोटरसाइकल नियन्त्रणमा लिँदा गाँजा बरामद,"विराटनगर : विराटनगरमा मापसे (मादक पदार्थ सेवन) चेकिङ छलेर भागेको मोटरसाइकल नियन्त्रणमा लिँदा लागुऔषध गाँजा बरामद भएको छ । विराटनगर महानगरपालिका९ शनिमन्दिरमा असइ श्यामदेव यादवको नेतृत्वमा रहेको ट्राफिक प्रहरीले बिहीबार राति ८:२० बजेतिर सवारीसाधन चेकजाँच गरिरहेको थियो । सवारीसाधनका चालकको मापसे चेकजाँच गरिरहेको ट्राफिक टोलीले प्रदेश १०२०४७ प ४४६५ नम्बरको मोटरसाइकललाई रोक्न खोज्यो । तर, नरोकिकन मोटरसाइकल लिएर चालक भागेका थिए । भाग्ने क्रममा उक्त मोटरसाइकलले पार्किङ गरेर राखिएको अर्को को २० प ८६६८ नम्बरको मोटरसाइकललाई ठक्करसमेत दिएको मोरङ प्रहरीका निमित्त प्रवक्ता, इन्सपेक्टर हेमराज ओलीले बताए । उनका अनुसार ठक्करबाट को २० प ८६६८ नम्बरको मोटरसाइकलको अगाडिको भागमा क्षति पुगेको छ । त्यसलगत्तै प्रदेश १०२०४७ प ४४६५ नम्बरको मोटरसाइकल छाडेर चालक फरार बने । लखेट्दै गएको ट्राफिक प्रहरीले केही पर पुगेपछि उक्त मोटरसाइकलका चालक धनकुटाको सहिदभूमि गाउँपालिका७ का अन्दाजी ३८ वर्षीय जीवन राईलाई नियन्त्रणमा लिएको इन्सपेक्टर ओलीले बताए । उनका अनुसार राईले बोकेको झोला खानतलासी गर्दा १९ किलोग्राम गाँजा फेला परेको छ । पक्राउ परेका चालकसहित नियन्त्रणमा लिइएको मोटरसाइकल र गाँजालाई जिल्ला प्रहरी कार्यालयमा राखिएको छ । मोटरसाइकलको प्रयोग गरेर गाँजा भारत कटाउन खोजिएको हुनसक्ने प्रहरीको अनुमान छ । पक्राउ परेका राईविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ ।"
आज यी स्थानमा भारी वर्षा हुने,"काठमाडौं : हाल देशभर मनसुनी वायुको प्रभाव रहेको तथा मनसुनको न्यून चापीय रेखा भने सरदर स्थानको दक्षिणतर्फ रहेको जल तथा मौसम विज्ञान विभागले जनाएको छ। देशभर साधारणतया बदली रही गण्डकी, कोशी, बागमती, गण्डकी, लुम्बिनी र कर्णाली प्रदेशका एकदुई स्थानहरुमा हल्कादेखि मध्यम वर्षा भइरहेको छ । बागमती तथा लुम्बिनी प्रदेशका केही भेगमा भारी वर्षा भइरहेको छ। विभागले आज दिउँसो बागमती, गण्डकी, लुम्बिनी र सुदूरपश्चिम प्रदेशका केही स्थानमा भारी वर्षा हुने सम्भावना रहेको जनाउँदै ती स्थानका सर्वसाधारणलाई सतर्क रहन अनुरोध गरेको छ। साथै कर्णाली र सुदूरपश्चिम प्रदेशका केही भागमा आज राति भारी वर्षा हुने विभागको पूर्वानुमान छ। आज दिउँसो र राति देशभर आंशिकदेखि साधारणतया बदली हुने छ।"
