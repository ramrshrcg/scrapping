शीर्षक,विवरण
क्रसर उद्योगमा टिपरको ठक्करबाट मजदुरको मृत्यु,झापा : झापाको अर्जुनधारास्थित मधुगिता क्रसर उद्योगमा टिपरको ठक्करबाट एक मजदुरको मृत्यु भएको छ। मृत्यु हुनेमा हल्दिबारी गाउँपालिका२ का अन्दाजी २५ वर्षीय मोहन किस्कु रहेको जिल्ला प्रहरी कार्यालय झापाले जनाएको छ। आइतबार साँझ पौने ६ बजेको समयमा क्रसर उद्योगमा को १ ख ७०१४ नम्बरको टिपरले मिक्सगिटी अनलोड गरी अगाडी बढ्ने क्रममा किस्कुलाई ठक्कर दिँदा उनको घटनास्थलमै मृत्यु भएको थियो। घटना बारे जानकारी प्राप्त हुन साथ प्रहरी चौकी शनिश्चरेबाट खटिएको टोलीले शवको कानुनी प्रक्रिया पूरा गरी पोस्टमार्टमको लागि प्रादेशिक अस्पताल भद्रपुर पठाएको छ। प्रहरीले टिपर चालक मोरङ उर्लाबारी नगरपालिका २ का ४१ वर्षीय गुमानध्वज खड्कालाई नियन्त्रणमा लिएर अनुसन्धान गरिरहेको छ।
अनामनगरको धोबीखोलामा कार दुर्घटना,काठमाडौं : काठमाडौंको धोबीखोलामा कार दुर्घटना भएको छ। आइतबार साँझ धोबिखोलामा बा २१ च ६६१४ नम्बरको कार खसेको जिल्ला प्रहरी परिसर काठमाडौंले जानकारी दिएको छ। प्रहरी परिसरका अनुसार रुद्रमति पुलबाट खसेर कार दुर्घटना हुँदा मानवीय क्षति भने भएको छैन। कार अनियन्त्रित भएर खोलामा खसेको प्रत्यक्षदर्शीले बताएका छन्। कार खोलामा खसेपछि चालक पदम कार्कीलाई प्रहरीले उद्धार गरेको छ।
उदयपुरमा उच्च प्रभाव सामुदायिक विकास परियोजनाको उद्घाटन,"काठमाडौं : उदयपुरमा आज उच्च प्रभाव सामुदायिक विकास परियोजनाको उद्घाटन गरिएको छ। नेपालभारत विकास सहयोग अन्तर्गत भारत सरकारको आर्थिक सहयोगमा ३७९९ करोड रुपैयाँको लागतमा निर्मित जनता बेलका माध्यमिक विद्यालयको विद्यालय भवनको उद्घाटन गरिएको हो। प्रतिनिधि सभा सदस्य डा नारायण खड्का, काठमाडौं स्थित भारतीय राजदूतावासका नियोग उपप्रमुख प्रसन्न श्रीवास्तव र उदयपुरस्थित बेलका नगरपालिकाका मेयर अशोक कार्कीले संयुक्त रूपमा उद्घाटन गरे। कार्यक्रममा राजनीतिक प्रतिनिधि, सरकारी अधिकारी र सामाजिक कार्यकर्ताहरूको पनि उपस्थिति थियो। नेपालभारत विकास सहयोग अन्तर्गतको भारत सरकारको अनुदान विद्यालय भवन र अन्य सम्बद्ध सुविधाहरूको निर्माणमा प्रयोग गरिएको थियो। यो परियोजनालाई उच्च प्रभाव सामुदायिक विकास परियोजना (एचआइसीडीपी) को रूपमा लिइएको थियो र उदयपुरको बेलका नगरपालिका मार्फत कार्यान्वयन गरिएको थियो। जनता बेलका माध्यमिक विद्यालय बेलका नगरपालिकाको पुरन्दहमा रहेको एक मात्र माध्यमिक विद्यालय हो। यो सन् १९६२ मा प्राथमिक विद्यालयका रूपमा स्थापित भएको थियो र पछि सन् १९७६ मा निम्न माध्यमिक विद्यालयको रूपमा स्तरोन्नति गरिएको थियो। सन् २००८ मा यसलाई उच्च माध्यमिक विद्यालयमा थप स्तरोन्नति गरिएको थियो। यस विद्यालयमा लगभग ५०० विद्यार्थीहरू रहेका छन्। जसमध्ये ५५ छात्राहरू छन्। काठमाडौंस्थित भारतीय दूतावासका नियोग उपप्रमुख प्रसन्न श्रीवास्तवले भारत सरकारको उच्च प्रभाव सामुदायिक विकास परियोजना कार्यक्रम अन्तर्गतको जनता बेलका माध्यमिक विद्यालयको विद्यालय भवन निर्माण कसरी भारत र नेपाल बीचको बलियो र जीवन्त विकास साझेदारीको उत्कृष्ट उदाहरण हो भन्ने कुरामा प्रकाश पारे। उनले वर्षौंदेखि रहिआएको यस साझेदारीको वृद्धि, विस्तार र विविधीकरणमा खुशी व्यक्त गरे। उनले नेपाल सरकारको प्राथमिकतामा आधारित यो साझेदारीलाई थप सुदृढ पार्न भारत सरकारको प्रतिबद्धता पनि व्यक्त गरे। प्रतिनिधि सभाका संसद सदस्य, उदयपुरस्थित बेलका नगरपालिकाका मेयर, विद्यालय व्यवस्थापनका अध्यक्ष र अन्य सरोकारवालाहरूले नेपालका जनताको लागि भारत सरकारले गरेको विकास सहयोगको प्रशंसा गरे। उनीहरूले निर्माण गरिएको पूर्वाधारले विद्यार्थीहरूलाई राम्रो शिक्षा प्रदान गर्न उपयोगी हुने विश्वास व्यक्त गरे। यसले सिकाइको लागि उपयुक्त वातावरण सिर्जना गर्नुका साथै नेपालको पूर्वी क्षेत्रमा शिक्षा क्षेत्रको समग्र विकासमा योगदान पुर्याउन पनि मद्दत गर्नेछ। नजिकको छिमेकी भएको नाताले भारत र नेपालबीच व्यापक र बहुक्षेत्रीय सहकार्य रहेको छ। उच्च प्रभाव सामुदायिक विकास परियोजनाको कार्यान्वयनले नेपाली जनताको उत्थानका लागि र प्राथमिकताका क्षेत्रमा पूर्वाधारको विस्तारका लागि नेपाल सरकारले चालेका प्रयासमा भारत सरकार सदैव हातेमालो गर्न तयार रहेको कुरालाई प्रतिबिम्बित गरेको छ।"
कोशीका पूर्वमुख्यमन्त्रीहरुले फिर्ता गरे सरकारी गाडी,"विराटनगर : लामो समयदेखि प्रयोग गरिरहेको सरकारी गाडी कोशी प्रदेशका पूर्वमुख्यमन्त्रीहरुले फिर्ता गरेका छन्। पूर्वमुख्यमन्त्री राजेन्द्रकुमार राई र उद्धव थापाले गाडी फिर्ता दिएका हुन्। नेकपा (एकीकृत समाजवादी) प्रदेश संसदीय दलका नेतासमेत रहेका राईले गैरकानुनी हिसाबले सरकारी गाडी प्रयोग गरिरहेका थिए। सत्तारुढ नेपाली कांग्रेस प्रदेश संसदीय दलका नेता थापालाई कोशी प्रदेश सरकारले नै निर्णय गरेर गाडी उपलब्ध गराएको थियो। यद्यपि, सरकारको निर्णयमा अदालतले रोक लगायो। राईले मुख्यमन्त्री तथा मन्त्रिपरिषद् कार्यालयको प्रदेश १०४००१ झ ००५३ नम्बरको स्कोरपिओ गाडी कानुनविपरीत प्रयोग गरिरहेका थिए। कोशी प्रदेशमा पूर्वमुख्यमन्त्रीलाई गाडी सुविधा दिने कानुन छैन। यद्यपि, तत्कालीन मुख्यमन्त्री केदार कार्कीले पूर्वमुख्यमन्त्रीहरुलाई राज्यकोषबाट सुविधा दिने गरी २०८० माघ ६ गते अध्यादेश जारी गरेर प्रदेशसभाका पदाधिकारीको संख्या थप गरेका थिए। अध्यादेशमार्फत प्रदेशसभा सदस्य रहेका पूर्वमुख्यमन्त्री र सरकारमा सहभागी दलका संसदीय दलका नेता र प्रतिपक्षी दलका संसदीय दलका नेतालाई पनि पदाधिकारीको सूचीमा थपियो। त्यसअघि ऐनमा सभामुख, उपसभामुख, प्रमुख प्रतिपक्षी दलको नेता, सत्ता पक्षको प्रमुख सचेतक, सचेतक, प्रमुख प्रतिपक्षी दलको नेता, प्रमुख सचेतक र प्रदेशसभा समितिका सभापतिलाई मात्र पदाधिकारीमा राखिएको थियो। राज्यकोषलाई ठूलो भार पर्ने गरी पदाधिकारीको संख्या थपेर सुविधा दिन अध्यादेश ल्याइएको थियो। नेकपा (एमाले) प्रदेश संसदीय दलका नेता हिक्मतकुमार कार्की मुख्यमन्त्री भएपछि अध्यादेश खारेज भयो। गत असार २० गते बसेको मन्त्रिपरिषद् बैठकले अध्यादेश खारेज गर्नका लागि प्रदेश प्रमुख पर्शुराम खापुङलाई सिफारिस गर्ने निर्णय लियो। सरकारको सिफारिसमा खापुङले गत असार २६ गते केही प्रदेश ऐनलाई संशोधन गर्न बनेको अध्यादेश, २०८० खारेज गरिदिए। अध्यादेश जारी भएपछि सरकारी गाडीको सुविधा लिएका राईले खारेज भएको लामो समयसम्म फिर्ता गरेका थिएनन्। सरकारी गाडी व्यक्तिगत र पार्टीको काममा दुरुपयोग गरिरहेको भनेर उनको चौतर्फी आलोचना भइरहेको थियो। पूर्वमुख्यमन्त्री केदार कार्कीले भने अध्यादेश खारेज हुनसाथ सरकारी गाडी फिर्ता गरेका थिए। चौतर्फी आलोचना भएपछि राईले गत शुक्रबार गाडी फिर्ता गरेको मुख्यमन्त्री कार्यालयले जनाएको छ। राईले पनि आफूले गाडी फिर्ता गरेको बताए। गाडी प्रयोग गर्दा महिनाको मेरो ५० हजार रुपैयाँ खर्च हुन्थ्यो। त्यो रकम खर्च गर्ने मेरो हैसियत छैन। सुरुमै मैले फिर्ता गर्न खोजेको थिएँ। तर, पूर्वमुख्यमन्त्रीहरुलाई गाडी सुविधा दिनेगरी कानुन बनाउँछौं भनेर मलाई सरकारले रोक्यो। गाडी फिर्ता गर्न दिएन। अहिले आएर सरकारले फसायो, उनले भने। बेलैमा गाडी फिर्ता गर्छु भन्दा नदिएर सरकारले आफूलाई फसाएको गुनासो राईको छ। राईले यसअघि प्रदेशसभा बैठकमा पूर्वमुख्यमन्त्री उद्धव थापालाई प्रदेश सरकारले सवारी सुविधा दिएकोप्रति संसदबाटै खुलेर विरोध गरेका थिए। सत्तापक्षको प्रमुख घटक दल कांग्रेसका नेता थापालाई गत असोज १३ गते प्रदेशको मन्त्रिपरिषद् बैठकबाटै निर्णय गरेर एउटा हलुका सवारीसाधन, १ जना सवारी चालक र मासिक १ सय २५ लिटर इन्धन उपलब्ध गराइएको थियो। उक्त निर्णय राजपत्रमा प्रकाशित भएपछि थापाले प्रदेशसभा सचिवालयको को १ झ ६५३ नम्बरको गाडी प्रयोग गर्दै आएका थिए। तर, कानुनसंवत नदेखिएको भन्दै उच्च अदालत विराटनगरले थापालाई सवारी सुविधा दिने प्रदेश सरकारको निर्णयमाथि अंकुश लगायो। सरकारको निर्णय तत्काललाई कार्यान्वयन नगर्न अदालतले अन्तरिम आदेश जारी गरेको थियो। प्रदेशसभा सचिवालयका कार्यवाहक सचिव गौतमराज अमात्यका अनुसार थापाले उक्त गाडी माघ १८ गते फिर्ता गरेका हुन्।"
उपचाररत उपप्रधानमन्त्री र मेयर भेट्न प्रधानमन्त्री पुगे कीर्तिपुर अस्पतालमा,प्रधानमन्त्री ओलीले केही दिनअघि कमलपोखरीस्थित शानदार मःमः सेन्टरमा ग्यास सिलिण्डर विस्फोटमा घाइते भई उपचाररतको स्वास्थ्य अवस्थाबारे पनि जानकारी लिएको सचिवालयले जनाएको छ। काठमाडौं : पोखरा भ्रमण वर्षको उद्घाटनका क्रममा घाइते भएका उपप्रधान तथा अर्थमन्त्री विष्णुप्रसाद पौडेल र पोखरा महानगरका मेयर धनराज आचार्यको स्वास्थ्य अवस्था बुझ्न प्रधानमन्त्री केपी शर्मा ओली कीर्तिपुरस्थित बर्न अस्पताल पुगेका छन्। ओलीको सचिवालयका अनुसार प्रतिनिधि सभाको बैठकमा प्रश्नोत्तर कार्यक्रम सकेर प्रधानमन्त्री कीर्तिपुर अस्पताल पुगेका हुन्। रिमोर्टबाट दीप प्रज्वलनपछि बेलुन उडाउने क्रममा आगोको ज्वालाले बेलुनमा टिपेपछि बेलुन पड्किएको थियो। बेलुनको आगोका कारण अर्थमन्त्री पौडेल र पोखरा महानगरप्रमुख धनराज आचार्य घाइते भएका छन्। अस्पतालले विज्ञप्ति जारी गर्दै संक्रमण बढ्ने जोखिम भएकाले अहिलेलाई भेटघाटका कार्यक्रम बन्द गरिएको जनाएको छ। हिजोको तुलनामा उनीहरूको स्वास्थ्य सुधार भएको अस्पतालका निदेशक डा किशोर नकर्मी र मेडिकल डाइरेक्टर डा निजीता ताम्राकारले जारी गरेको विज्ञप्तिमा उल्लेख छ। घटना हुनेबितिकै मन्त्री पौडेललाई गण्डकी मेडिकल कलेज शिक्षण अस्पताल र महानगर प्रमुख आचार्यको फिस्टेल अस्पताल पोखरामा प्रारम्भिक उपचार गरिएको थियो। त्यसपछि दुवै जनालाई थप उपचारका लागि कीर्तिपुरस्थित बर्न अस्पतालमा भर्ना गरिएको हो। प्रधानमन्त्री ओलीले केही दिनअघि कमलपोखरीस्थित शानदार मःमः सेन्टरमा ग्यास सिलिण्डर विस्फोटमा घाइते भई उपचाररतको स्वास्थ्य अवस्थाबारे पनि जानकारी लिएको सचिवालयले जनाएको छ।
हलेसी बजारमा लागेको आगो नियन्त्रणका लागि प्रचण्डले गराए सरकारको ध्यानाकर्षण,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले खोटाङको हलेसी बजारमा भएको आगलागी नियन्त्रणका लागि गम्भीर बन्न सरकारको ध्यानाकर्षण गराएका छन्। आज साँझ हलेसी बजारमा रहेको स्थानीय पदम राईको हार्डवेयर पसलबाट सुरु भएको आगलागी फैलदै जाँदा क्षति बढ्ने खतरा देखिएको उल्लेख गर्दै उनले यसलाई गम्भीरतापूर्वक लिएर थप क्षति हुन नदिन सरकारी निकायहरूको ध्यानाकर्षण गराएका हुन्। हार्डवेयर पसलमा रहेको ग्यास स्टोरबाट फैलिएको आगो निभाउन स्थानीयले प्रयास गरिरहेको भए पनि थप दुई घरमा फैलिएको स्थानीयले बताएका छन्।
नसर्ने रोगको स्थलगत पहिचान सुरु,"नुवाकोट : नुवाकोटमा नसर्ने रोगहरूको पहिचानका लागि एक महिने अभियान सुरु गरिएको छ। जसअन्तर्गत पहिलो चरणमा वृद्धवृद्धाहरूको स्वास्थ्य परीक्षण गरिएको छ। त्रिशूली अस्पताल र जनस्वास्थ्य कार्यालय नुवाकोटको संयुक्त आयोजनामा देवीघाटमा रहेको ज्येष्ठ नागरिक अध्ययन प्रतिष्ठानमा रहेका ज्येष्ठ नागरिकहरूको स्वास्थ्य परीक्षण गरी अभियानको सुरुवात गरिएको हो। प्रतिष्ठानमा रहेका ३४ जना ज्येष्ठ नागरिकको रगतको चिनीको मात्रा, ब्लड प्रेसर, पिसाबको जाँच र निःशुल्क आवश्यक औषधि वितरण गरी कार्यक्रम कार्यक्रमको शुभारम्भ गरिएको जनस्वास्थ्य कार्यालय नुवाकोटका प्रमुख महेन्द्रध्वज अधिकारीले जानकारी दिए। जिल्ला समन्वय समितिका प्रमुख रजिन्द्रविक्रम ठकुरीले अभियानको सुरुवात गरेका हुन्।"
शिक्षा विधेयकमा प्रारम्भिक बाल शिक्षाका मुद्दा समेट्ने प्रतिबद्धता,"काठमाडौं : सांसदहरूले संसदीय शिक्षा,स्वास्थ्य तथा सूचना प्रविधि समितिमा छलफल गरिरहेको विद्यालय शिक्षा विधेयकमा प्रारम्भिक बाल शिक्षा (ईसिडी)का मुद्दाहरू समेट्ने प्रतिबद्धता जनाएका छन्। शिक्षा पत्रकार समूहले शनिबार आयोजना गरेको शिक्षा विधेयक र प्रारम्भिक बाल शिक्षा विषयक अन्तरक्रियामा बोल्दै सांसदहरूले यस्तो प्रतिबद्धता जनाएका हुन्। संसदीय शिक्षा समितिका सभापति अम्मर बहादुर थापाले प्रारम्भिक बाल शिक्षा र ईसीडी शिक्षकका मुद्दा समेटेर मात्रै शिक्षा विधेयक संसदमा पठाइने बताए। सबै पक्षको कुरा सुन्न र माग सम्बोधन गर्न खोज्दा नै शिक्षा विधेयक माथिको छलफल लम्बिएको उनको भनाइ थियो। सम्पूर्ण शिक्षाको जग नै प्रारम्भिक बाल शिक्षा भएकाले यस विषयमा धेरै संशोधन परेको र धेरै छलफल पनि भइरहेको भन्दै उनले विधेयकको दफावार छलफल गर्नुअघि नै यसबारे निचोडमा पुगिने बताए। सरकारले जस्तो ल्यायो त्यस्तै पास गर्ने भए शिक्षा विधेयक समितिबाट उहिल्यै पठाइसकिन्थ्यो, सबै पक्षको सुझाव लिएर अघि बढ्दा समय लागिरहेको छ। सभापति थापाले भने, संशोधन पनि धेरै परेको छ, सुझाव पनि धेरै आएको छ, सबैलाई समेटेर मात्रै अघि बढ्छौँ। संसदीय शिक्षा समितिका सदस्यसमेत रहेकी सांसद ईश्वरी घर्तीले विद्यालय शिक्षा विधेयकमा प्रारम्भिक बाल शिक्षाबारे उठेका मुद्दाहरू समेट्ने प्रतिबद्धता जनाइन्। यस्तै शिक्षा समितिकी सदस्य एवं सांसद ज्ञानु बस्नेत सुवेदीले पनि शिक्षा विधेयक बारेको छलफलमा प्रारम्भिक बाल शिक्षाका विषय जोडदारले उठाउने प्रतिबद्धता जनाइन्। जग बलियो नभई घर बलियो नहुने भन्दै सुवेदीले शिक्षाको सुदृढीकरणका लागि प्रारम्भिक बाल शिक्षा पनि बलियो बनाउनुपर्ने बताइन्। संसदीय शिक्षा समितिकी सदस्य एवं सांसद दीपा शर्मा प्रारम्भिक बाल शिक्षाले समाज र देश विकासको आधार तयार गर्ने भन्दै शिक्षा विधेयकमा यसबारे व्यापक छलफल चलिरहेको बताइन्। विधेयकमा यसबारे उठेका विषय समेट्न आफ्नोतर्फबाट पहल गर्ने उनको प्रतिबद्धता थियो। यस्तै, संसदीय शिक्षा समितिका सदस्य एवं सांसद रामप्रकाश चौधरीले पनि विद्यालय शिक्षा विधेयकमा ईसीडीका विषयमा उठेका कुराहरूलाई सम्बोधन गर्ने प्रतिबद्धता जनाए। समितिमा भएका विधेयकमध्ये सबैभन्दा धेरै छलफल शिक्षा विधेयकमा नै भइरहेको र यसबारे विद्यार्थी तहमै पुगेर सुझाव लिइएको उनले जानकारी दिए। शिक्षाविद् प्राडा विद्यानाथ कोइरालाले शिक्षा विधेयकमा ईसीडी भित्रको लगानी अभिभावक तिर्ने या राज्यले तिर्ने त्यसमा प्रस्ट हुनुपर्ने बताए। शिक्षाविद् डा विष्णु कार्कीले डे केयर सेन्टरहरूलाई विद्यालय संरचनाभित्र राख्न नहुने बताए। बाल विकास शिक्षाबारे अध्ययनसमेत गर्दै आएकी शिक्षाविद् डा मिनाक्षी दाहालले कार्यक्रममा प्रस्तुति प्रस्तुत गर्दै मानिसको ८५ प्रतिशत दिमागको विकास पहिलो तीन वर्षमा नै पूरा हुने भएकाले बाल विकास शिक्षा जीवनको आधार भएको बताइन्। यसलाई बलियो नबनाउँदा सक्षम नागरिकको कल्पना गर्न नसकिने उनको भनाइ थियो। हालको विद्यालय शिक्षा विधेयकमा कक्षा १ देखि ८ सम्मलाई मात्रै आधारभूत शिक्षा मानिएको प्रति संकेत गर्दै डा दाहालले अब ० देखि ८ कक्षासम्मलाई नै आधारभूत शिक्षाभित्र समेटिनुपर्ने बताइन। ईसीडीलाई कक्षा १ को तयारीका रूपमा मात्रै बुझ्न नहुने भन्दै उनले यो जीवनको सिकाइ भएको बताइन। नेपाल शिक्षक महासंघका अध्यक्ष लक्ष्मीकिशोर सुवेदीले ईसीडीका शिक्षकहरूको पारिश्रमिक श्रम ऐनअनुसार मात्रै हुने भनिएको आपत्ति जनाए। उनले ईसीडी शिक्षकहरूलाई प्राथमिक तह तृतीय श्रेणीको शिक्षक सरह सेवा सुविधा हुनुपर्ने बताए। कार्यक्रममा शिक्षा नीति तथा अभ्यास केन्द्रका कार्यकारी निर्देशक टीका भट्टराईले ईसीडिका विषयमा धेरै विवाद नभएपनि निकै महत्वपूर्ण विषय रहेकाले पर्याप्त छलफल हुन आवश्यक रहेको बताए।"
खोटाङको हलेसी बजारमा आगलागी,काठमाडौं : खोटाङको हलेसी बजारमा आगलागी भएको छ। स्थानीय पदम राईको ग्याँस पसलबाट सुरु भएको आगो नियन्त्रण बाहिर गएको छ। हार्डवेयर पसलमा रहेको ग्यास स्टोरबाट फैलिएको आगो निभाउन स्थानीयले प्रयास गरिरहेको भए पनि थप दुई घरमा फैलिएको स्थानीयले बताएका छन्। खाना पकाउने क्रममा ग्यास सिलिण्डरबाट सुरु भएको आगो नियन्त्रण बाहिर गएको स्थानीय सयन्द्र राईले बताए। पानी अभावले आगो निभाउन समस्या भएको आगलागी नियन्त्रणमा खटिएकाहरुले बताएका छन्। आगलागी भएको घरमा हार्डवयर पसलसमेत भएकाले ठूलो क्षति हुने भएको देखिएको प्रहरीले जनाएको छ।
समितिमा विचाराधिन विधेयक फिर्ता नलिइ अध्यादेश आयो : नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले वर्तमान सरकारले कानुनको उल्लंघन गरेर अगाडि बढेको बताएका छन्। आइतबार काठमाडौंमा समाजवादी प्रेस संगठनको राष्ट्रिय भेलालाई सम्बोधन गर्दै अध्यक्ष नेपालले कानुनको रक्षक हुनुपर्ने सरकार भक्षक हुँदै गएको र सरकारले नै खुलेआम कानुनको उलंघन गरेको बताएका हुन्। वर्तमान सरकारमा दुई तिहाईको दम्भ सवार भएको भन्दै उनले समितिमा विचाराधिन भएका विधेयक फिर्ता नलिइ सोहि विषयमा अध्यादेश ल्याएको धारणा राखे। उनले अध्यादेशमार्फत ३० वटा कानुनमा संशोधन गर्न खोज्नु सहि नियत नरहेको बताए। उनले सरकारको गलत कुरामा साथ दिन नसक्ने स्पष्ट पारे।
सातौं बागमती गोल्डकप: हानामीलाई हराउँदै एपीएफको विजयी सुरुवात,"हेटौंडा : सातौं संस्करणको बागमती गोल्डकप राष्ट्रिय फुटबल प्रतियोगिता अन्तर्गत एपीएफले विजय सुरुवात गरेको छ। आइतबार बागमती४ स्थित सहिद स्मृति रंगशालामा भएको खेलमा चितवनको हानामी बिएफसीलाई टाइब्रेकरमा ३१ गोलले हराउँदै बीच एपीएफले विजय सुरुवात गरेको हो। निर्धारित खेल समय अवधि गोलरहित बराबरीपछि खेल टाइब्रेकरमा धकेलिएको थियो। टाइब्रेकरमा एपीएफका सुमन श्रेष्ठ, दिपेश धिमाल र मनि कुमार लामाले गोल गरे। बिएफसीका अमन लामाको प्रहार मात्रै गोल भए। बिएफसीका रोशन क्षेत्री र सुरेश कुमालको प्रहार एपीएफका गोलरक्षक एन्जल श्रेष्ठले रोके भने विदेश खेलाडी बफरको प्रहार बाहिरियो। एपीएफका गोलरक्षक श्रेष्ठ म्यान अफ द म्याच घोषित भए। खेलको ६४ औं मिनेटमा एपीएफका प्रदीप लामाले रातो कार्ड पाएर बाहिरिए पनि एपीएफले निर्धारित खेल समय अवधिभरी आफ्नो दबदबा कायमै राखेको थियो। एपीएफ गत संस्करणको उपविजेता समेत हो। आगामी फागुन १२ गतेसम्म सञ्चालन हुने प्रतियोगिताको उपाधि विजेताले १० लाख र उपविजेताले ५ लाख प्राप्त गर्नेछन्। यस्तै प्रतियोगिताको सर्वोत्कृष्ट खेलाडीलाई १ लाख १ हजार तथा विधागत उत्कृष्ट खेलाडीलाई जनही २५ हजार, प्रत्येक खेलका म्यान अफ दी म्याचलाई १० हजार रुपैयाँसहित शिल्ड प्रदान गरिने आयोजकले जनाएको छ।"
ग्लोबल साउथमा कनेक्टिभिटी र सामूहिक सहकार्य आवश्यक छ : परराष्ट्रमन्त्री,"ओमन : परराष्ट्रमन्त्री डा आरजु राणा देउवाले ग्लोबलसाउथले बहुसङ्ख्यक मानवताको प्रतिनिधित्व गर्ने भएकाले कनेक्टिभिटीसहितको सामूहिक सहकार्य आवश्यक रहेको बताएकी छन् । आठौँ हिन्द महासागरीय सम्मेलनलाई आइतबार ओमनको राजधानी मस्कटमा सम्बोधन गर्दै मन्त्री डा देउवाले सामुद्रिक साझेदारीले कनेक्टिभिटी बढाउने बताएकी हुन्। उक्त सम्मेलनको मुख्य विषयवस्तु समुद्री साझेदारीको नयाँ क्षितिजको यात्रा खासगरी नेपालजस्ता भूपरिवेष्ठित देशका लागि विशेष महत्वको रहेको उल्लेख गर्दै यसबाट हुने सामुद्रिक साझेदारीले कनेक्टिभिटी बढाउने र यसका माध्यमबाट मानवताको समावेशी र दिगो विकासका लागि माध्यम बन्ने उनको भनाई छ। सम्मेलनको विश्वव्यापी दक्षिणको आवाजलाई बुलन्द गर्ने विषयक आजको सत्रमा मन्त्री डा देउवाले भनिन्, विशेषगरी हिन्द महासागरीय क्षेत्रले बहुसङ्ख्यक मानवताको प्रतिनिधित्व गर्दछ र यसको उन्नति बिना विकसित विश्वले प्राप्त गरेको उपलब्धि पनि खतरामा पर्न सक्दछ । उनले एजेन्डा र साझा लक्ष्य पूरा गर्न सामूहिक सहकार्य र प्रतिबद्धता आवश्यक भएको बताइन्। उनले भनिन्, 'मलाई लाग्छ भविष्यको लागि रोडम्याप स्पष्ट छ । मानवताको भविष्यको लागि अगाडि बढ्ने बाटोमा विश्व सहमत छ । यसका लागि आवश्यक रणनीति पनि पहिचान भएको छ । म दोहोर्याउन चाहन्छु कि ग्लोबलसाउथले बहुसङ्ख्यक मानवताको प्रतिनिधित्व गर्दछ । हामी कसैलाई पनि पछाडि छोड्ने छैनौँ र पछाडि छोडिन पनि चाहँदैनौँ । हाम्रा एजेन्डा र साझा लक्ष्य पूरा गर्न सामूहिक सहकार्य र प्रतिबद्धताका साथ अघि बढ्नुपर्छ । उनले ग्लोबल साउथको पूर्ण सम्भावनालाई उजागर गर्न यस क्षेत्रले दक्षिणदक्षिण सहयोग सुधारका लागि आवश्यक नीतिहरूको समीक्षा गर्दै क्षेत्रीय एकीकरणलाई सुदृढ पार्ने र पारस्परिक सहयोगलाई बढावा दिने कामलाई प्राथमिकतामा राख्नुपर्ने धारणा राखिन्। उनले भनिन्, 'वित्तीय स्रोतहरूमा समतामूलक पहुँच सुनिश्चित गर्ने र ग्लोबल साउथको प्रतिनिधित्व सुनिश्चित गर्न विश्वव्यापी रुपमा प्रशासन तथा वित्तीय संस्थाहरूमा सुधार गर्नु आवश्यक छ । साथै विकसित देशहरूका प्रतिबद्धताहरूको पूर्तिका लागि पनि हामीले सामूहिक वकालत गर्नुपर्ने अवस्था छ ।' त्यसैगरी सडक, हवाई तथा समुद्र मार्फत क्षेत्रीय कनेक्टिभिटी बढाउने र आपसी ज्ञान, सीप र प्रविधिको हस्तान्तरण मार्फत क्षमता विकासको कामलाई समूहिक रुपमा अघि बढाउने काम गर्नुपर्नेमा पनि उनको जोड थियो । नेपालले सगरमाथा संवादको आयोजना गर्न लागेको जानकारी गत सेप्टेम्बरमा संयुक्त राष्ट्रसंघको ७९ औँ महासभामा आयोजित समिट अफ द फ्युचरमा परिकल्पना गरिएको दिगो विकास लक्ष्य पूरा गर्न दक्षिणदक्षिण र त्रिकोणीय सहयोगलाई प्रभावकारी रणनीतिका रूपमा मान्यता दिइएको प्रसङ्ग उल्लेख गर्दै मन्त्री डा देउवाले यस क्षेत्रका देशहरुका अन्तर्राष्ट्रिय प्रतिबद्धता एवं लक्ष्यहरु पूरा गर्न पनि यो सहकार्य आवश्यक रहेकामा जोड दिइन् । उनले नेपालले क्षेत्रीय र विश्वव्यापी महत्वका गम्भीर मुद्दाहरूमा छलफल गर्न एक विश्वव्यापी संवाद मञ्चका रुपमा सगरमाथा संवादको आयोजना गरेको जानकारी गराइन् । आगामी मे महिनामा काठमाडौँमा आयोजना गरिएको यस संवादको पहिलो संस्करणमा जलवायु परिवर्तन, पर्वत र मानवताको भविष्य मुख्य विषयवस्तुमा केन्द्रित रहेर छलफल हुने जानकारी उनले दिइन् । यस संवादमार्फत् जलवायु परिवर्तनबाट प्रभावित समुदाय, वैज्ञानिक, नीति निर्माता, पर्वतारोही एवं विश्वका नेताहरूलाई छलफल र प्रतिबद्धताका लागि एकसाथ ल्याउने प्रयास नेपालले गरेको बताउँदै सो संवादमा सहभागिताका लागि आमन्त्रण पनि गरिन्।"
लुम्बिनी प्रदेशसभाको बैठकलाई प्रधानमन्त्री ओलीले विशेष सम्बोधन गर्ने,"लुम्बिनी : प्रधानमन्त्री केपी शर्मा ओलीले लुम्बिनी प्रदेशसभाको बैठकलाई विशेष सम्बोधन गर्ने भएका छन् । लुम्बिनी प्रदेशका मुख्यमन्त्री चेतनारायण आचार्यका अनुसार सोमबार बस्ने बैठकलाई प्रधानमन्त्री ओलीले विशेष सम्बोधन गर्नेछन्। लुम्बिनी प्रदेशका सभामुख तुलाराम घर्तीमगरले मुख्यमन्त्री चेतनारायण आचार्यमार्फत प्रधानमन्त्री ओलीलाई विशेष सम्बोधनका लागि निमन्त्रणा गरेका थिए। प्रदेशसभा सचिव दुर्लभकुमार पुनमगरले सोमबार बिहान ११ : ३० बजे बस्ने बैठकलाई सम्बोधन गर्ने जानकारी दिए। उनले भने,सोमबार प्रदेशसभाको बैठकलाई प्रधानमन्त्री ओलीले विशेष सम्बोधन गर्ने गरी बैठक बस्ने कार्यसूची तयार भएको छ।"
परराष्ट्रमन्त्री डा देउवा र भारतीय विदेशमन्त्री डा एस जयशंकरबीच भेटवार्ता,"काठमाडौं : परराष्ट्रमन्त्री डा आरजु राणा देउवा र भारतीय विदेशमन्त्री डा एस जयशंकरबीच आइतबार ओमनको राजधानी मस्कटमा द्विपक्षीय भेटवार्ता भएको छ। आठौँ हिन्द महासागरीय सम्मेलनमा सहभागिताका लागि ओमनको मस्कटमा रहेका उनीहरूबीच आज साँझ भेट भएको हो। सो भेटका क्रममा उनीहरूबीच नेपाल भारत द्विपक्षीय सम्बन्ध, आपसी हित, साझा चासो र पारस्परिक लाभका विविध विषयमा कुराकानी भएको थियो। भेटका क्रममा पछिल्लो समय दुई देश बीचका द्विपक्षीय भेटवार्ता, भ्रमण आदानप्रदान तथा आपसी सहकार्यका विषयमा कुराकानी भएको थियो। हालै काठमाडौँमा सम्पन्न वाणिज्य सचिवस्तरीय तथा भारतको नयाँ दिल्लीमा भएको ऊर्जासम्बन्धी बैठक र तिनको प्रगतिका विषयमा पनि उनीहरूबीच कुराकानी भएको थियो। भेटमा मन्त्री डा देउवाले भारतसँग भएको ऊर्जा व्यापारसम्बन्धी सम्झौताले नेपालबाट भारत तथा भारत भएर बंगलादेश विद्युत निर्यात प्रवर्द्धनमा सहयोग पुर्याएको भन्दै भारत सरकारलाई धन्यवाद ज्ञापन गरेकी थिइन्। साथै पछिल्लो समयमा दुई देशका बीचको ट्रेड ट्रान्जिट तथा जलस्रोत विकासका क्षेत्रमा भएको प्रगतिका बारेमा उनीहरूबीच कुराकानी भएको थियो। नेपाल भारत बंगलादेशबीचको त्रिपक्षीय विद्युत व्यापार सम्झौता नेपालको उर्जा क्षेत्रका लागि एउटा ठूलो उपलब्धि रहेको भन्दै त्यसका लागि भारतले प्रदान गरेको सहजीकरण उल्लेखनीय रहेको मन्त्री डा देउवाको भनाइ थियो। भेटमा क्रस बोर्डर विद्युत व्यापार निर्माणको मोडालिटीका विषयमा भएको प्रगतिका बारेमा पनि कुराकानी भएको थियो। साथै नेपाल भारत बीचको व्यापारसन्धीको पुनरावलोकन, यही जनवरीमा काठमडौँमा भएको नेपाल भारत इन्टर गभर्मेन्टल कमिटी बैठकमा धेरै क्षेत्रमा भएका उत्पादनमूलक छलफल र निर्णयका साथै धम्रा र मुन्द्रा थप बन्दरगाहको सञ्चालनका विषयमा पनि कुराकानी भएको थियो। साथै सो भेटका क्रममा भारतीय तर्फबाट अतिरिक्त बन्दरगाहहरू सञ्चालनका लागि भएको प्रगति र यसले सीमा पूर्वाधारको विकास र व्यापार प्रवर्द्धन तथा दुई देशबीचको कनेक्टिभिटीमा सुधार ल्याउने भन्दै मन्त्री डा देउवाले प्रशंसा गरेका थिए। पञ्चेश्वर बहुउद्देश्यीय परियोजनासँग सम्बन्धित प्रमुख प्राविधिक समस्याहरू समाधान भइसकेको तथा हालै भएको दुवै देशको मन्त्रीस्तरीय बैठकबाट यसलाई सकारात्मक रूपमा अघि बढाउने समझदारी भएको विषयमा उनीहरूबीच छलफल भएको थियो। सो भेटका क्रममा माथिल्लो अरुण परियोजना अघि बढेकोमा भारतीय विदेशमन्त्रीले धन्यवाद व्यक्त गरेका थिए। साथै विदेशमन्त्री जयशंकरले बिमस्टेक संगठनलाई सबै मिलेर अगाडि बढाउनुपर्ने धारणा पनि सो कुराकानीका क्रममा राखेका थिए। मन्त्री डा देउवाले नेपालले भारतसँगको सम्बन्धलाई उच्च महत्व दिँदै आएको र आगामी दिनमा पनि दुवै देशको साझा हितका लागि भारतसँग सहकार्य गर्न नेपाल सदैव इच्छुक रहेको भारतीय विदेशमन्त्री समक्ष बताएकी थिइन्"
राष्ट्रिय यु२० महिला रग्बी सेभेन्स च्याम्पियनसिप फागुन ६ बाट,"काठमाडौं : राष्ट्रिय यु२० महिला रग्बी सेभेन्स च्याम्पियनसिप फागुन ६ र ७ गते काठमाडौंमा आयोजना हुने भएको छ। नेपाल महिला रग्बी क्लबले आइतबार काठमाडौंमा पत्रकार सम्मेलन गर्दै भक्तपुरस्थित मध्यपुर युथको मैदानमा हुने च्याम्पियनसिप ६ प्रदेश र दुई क्लब गरी ८ टिम सहभागी हुने जानकारी दिएको हो। सुदूरपश्चिम, कर्णाली, गण्डकी, मधेश, कोशी र बागमती प्रदेश तथा आयोजक नेपाल महिला रग्बी क्लब र हिमालयन टाइगर रग्बी क्लबले प्रतियोगितामा सहभागी जनाउने नेपाल महिला रग्बी क्लबकी अध्यक्ष एलिसा थापाले बताइन्। सहभागी टिमलाई दुई समूहमा विभाजन गरेर लिग कम नकआउटका आधारमा प्रतियोगिता सञ्चालन गरिनेछ। समूहका शीर्ष दुई टिमले नकआउट चरणमा स्थान बनाउने उनले बताइन्। प्रतियोगिताको विजेता टिमलाई ट्रफी, मेडल सहित ५० हजार रुपैयाँ नगद र उपविजेता टिमलाई ट्रफी, मेडल सहित ३० हजार रुपैयाँ पुरस्कार राशी राखिएको अध्यक्ष थापाले जानकारी दिइन्। उमेर समूहको खेलाडीलाई एक्सपोजर प्रदान गर्न र दशौं राष्ट्रिय खेलकुदको तयारीलाई सघाउ पुर्याउने उद्देश्यले प्रतियोगिताको आयोजना गरेको क्लबले जनाएको छ।"
विधेयकले नागरिकताको विषयमा देखिएको समस्या समाधान हुन्छ : गृहमन्त्री,"काठमाडौं : गृहमन्त्री रमेश लेखकले नेपाल नागरिकता (दोस्रो संशोधन) विधेयकले नागरिकताको विषयमा देखिएको समस्या समाधान हुने बताएका छन्। प्रतिनिधिसभाको आजको बैठकमा नेपाल नागरिकता (दोस्रो संशोधन) विधेयकमाथिको सामान्य छलफलमा उठेका प्रश्नको जवाफ दिँदै उनले नागरिकता प्राप्तिमा कसैलाई पनि विभेद नहोस् भनेर विधेयक ल्याइएको बताएका हुन्। विधेयक पारित भएपछि तत्काल आवश्यक नियमावली, मापदण्ड र कार्यविधि बनाइने उनको भनाई छ। बुबा नागरिकता लिन जाँदा आमाको खोजी नहुने, आमा नागरिकता लिन जाँदा बुबाको खोजी हुने अवस्थालाई समानता भन्न सकिँदैन। महिलालाई समान अधिकार दिन जरुरी छ। नागरिकता वितरण प्रक्रियामा सहजीकरण होस् भनेर विधेयक ल्याइएको हो उनले भने।"
प्रभु साहले प्रधानमन्त्रीको मानमर्दन हुने गरि प्रश्न गरेकाले जवाफ नदिइएको हो : बर्तौला,"काठमाडौं : नेकपा एमालेका प्रमुख सचेतक महेश बर्तौलाले सांसद प्रभु साहले प्रधानमन्त्रीको मानमर्दन हुने गरि प्रश्न गरेकाले जवाफ नदिइएको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै प्रमुख सचेतक बर्तौलाले राजनीतिक स्टन्ड र पपुलिष्ट हुनका लागि सांसद साहले प्रधानमन्त्रीको मानमर्दन हुने गरि प्रश्न गरेकाले जवाफ नदिइएको बताएका हुन्। बर्तौलाले प्रश्न सोध्दा सांसद साहले शोभनीय ढंगले प्रस्तुत नभएको र संसदको नियमावलीको विपरीत प्रश्न सोधको दाबी गरे। यस विषयमा संसदको आगामी कार्यव्यवस्था परामर्श समिति बैठकमा गम्भीरतापूर्वक छलफल गर्ने उनको भनाई छ। उनले प्रधानमन्त्रीसँग सांसदको प्रश्नोत्तरलाई थप प्रभावकारी बनाइने जिकिर गरे। के भएको थियो ? अन्तिम प्रश्नकर्ता रहेका सांसद् प्रभु साहले संसद्मा प्रश्न राखेपछि जवाफ दिन सभामुखले प्रधानमन्त्रीलाई भनेका थिए। जवाफमा प्रधानमन्त्री ओलीले शाहका मनमा रहेका विरोध, घृणा, आक्रोश आदिले अपमानजनक रहेको र संसद्जस्तो गरिमामय ठाउँमा प्रयोग गर्न नमिल्ने भाषा रहेकाले उत्तर दिइरहनु आवश्यक नभएको बताएका थिए। उनले प्रश्नप्रति आक्रोश व्यक्त गर्दै के म मेनपावरको मान्छे हुँ ? मेरो कारणले युवाहरु विदेश गएका होइनन् ? अहिले म सरकारमा आएपछि यो ८ महिनाबाट सुरु भएको हो। तपाईंले भनेका ७० लाख ८ महिनामा गएका हुन् ? भन्दै प्रतिप्रश्न गरेका थिए।"
शंखरापुर बस दुर्घटनामा परेका थप एक जनाको मृत्यु,"काठमाडौं : शंखरापुर नगरपालिका५ मा बुधबार भएको बस दुर्घटनामा मृत्यु हुनेको संख्या चार पुगेको छ। उक्त दुर्घटनामा गम्भीर घाइते भई नेपाल मेडिसिटी अस्पतालमा उपचार गराइरहेका १० वर्षीय बालक सनसाइन तामाङको मृत्यु भएको हो। जिल्ला प्रहरी परिसर काठमाडौंका एसपी तथा प्रवक्ता अपिलराज बोहोराका अनुसार दुर्घटनामा अहिलेसम्म चार जनाको मृत्यु भएको छ। ३ जनाको अवस्था गम्भीर रहेको छ। १० जना विभिन्न अस्पतालमा उपचाररत छन्। ३२ जना उपचारपछि डिस्चार्ज भएर घर फर्किएका छन्। दुर्घटनाकै दिन ११ वर्षीय विद्यार्थी क्रिष्टलल पुरी, २३ वर्षीय सुरेश तामाङ र १४ वर्षीय सुशांक डोटेलको मृत्यु भएको थियो। यही माघ ३० गते चाबहिलको एसएस एकेडमीका विद्यार्थी नगरकोट पिकनिक गएका थिए। पिकनिक गएर फर्कने क्रममा उनीहरू सवार बा २ ख ७९५८ नम्बरको बस दुर्घटनामा परेको थियो। बसमा सवार ४६ जना घाइते भएका थिए। प्रहरीका अनुसार उक्त दुर्घटनामा घाइते भएकी ३७ वर्षीया गोमा थापा र १३ वर्षीय शक्सेस खड्काको अवस्था गम्भीर रहेको छ। नगरकोटबाट साँखु आउँदै गरेको उक्त बसको बेक्र फेल भई अनियन्त्रित हुँदा दुर्घटना भएको प्रहरीले जनाएको छ। एसएस एकेडेमीले ८० जना विद्यार्थी र १२ जना शिक्षक गरी ९२ जनालाई पिकनिकका लागि नगरकोट लगेको थियो। गाडी चालक चौतारा सागाचोकगढीका मनिष माझी प्रहरीको नियन्त्रणमा छन्। चालकले प्रहरीलाई दिएको बयानअनुसार गाडीको एक्कासि ब्रेक फेल भएको र नियन्त्रणमा लिने क्रममा सडकबाट ५० फिट तल खसेको हो।"
अध्यादेशबारे प्रधानमन्त्रीले भने : अध्यादेश ल्याउने अधिकार माओवादी संलग्न सरकारलाई मात्रै हो ?,"काठमाडौं : प्रधानमन्त्री केपी शर्मा ओलीले सरकारले संविधान अनुसार नै अध्यादेश जारी गरेको जानकारी गराएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद वर्षमान पुनले सोधेको प्रश्नको जवाफ दिँदै ओलीले आवश्यक पर्दा सरकारले अध्यादेश ल्याउन सक्ने व्यवस्था संविधानले नै गरेको बताएका हुन्। उनले नागरिकलाई सेवा प्रवाहमा छरितोपन ल्याउन, लगानीको वातावरण बनाउन र अर्थतन्त्रका समस्या हटाएर सुधारतर्फ लैजान अध्यादेश ल्याएको जानकारी गराए।अध्यादेश ल्याएर संसद्लाई किन होच्याएको भन्ने माननीयज्यूको प्रश्नको मैले जवाफ दिइरहनु पर्दैन, किनभने म सम्माननीय सभामुखमार्फत २०८० वैशाख २० गतेको दिन सम्झन उहाँलाई आग्रह गर्न चाहन्छु। उनले माओवादीका उपमहासचिव पुनलाई जवाफ दिँदै भने, त्यसदिन उहाँ आफैं सम्मिलित सरकारले संसद् सुरु हुनु भन्दा चार दिन अघि अध्यादेश ल्याएको थियो। अध्यादेश ल्याउने अधिकार उहाँ सम्मिलित सरकारलाई मात्रै थियो भन्ने हो भने बेग्लै कुरा। तर आवश्यक पर्दा सरकारले अध्यादेश ल्याउन सक्ने व्यवस्था संविधानले नै गरेको छ। उनले अध्यादेश संसद्मा दर्ता भएकाले प्रक्रियाबाट पारित हुने दाबी गरे। उनले भने,हामीले नागरिकलाई सेवा प्रवाहमा छरितोपन ल्याउन, लगानीको वातावरण बनाउन र अर्थतन्त्रका समस्या हटाएर सुधार तर्फ लैजान अध्यादेश ल्याउनु परेको थियो, जुन संसद्मा दर्ता भइसकेका छन्। प्रक्रियाबाट नै यी पारित पनि हुन्छन्। एमाले अध्यक्षसमेत रहेका ओलीले कानुनमा रिक्तता भएकाले केन्द्रीय सदस्यमा ४० वा संसदीय दलमा ४० भनेर अध्यादेश जारी गर्दा विरोध गर्नेले नै पछि २० वा २० राखेर अध्यादेश जारी गरेर पार्टी फुटाइदिएको बताए। उनले भने,संविधान विरोधि प्रधानमन्त्री भनेर विरोध गरियो। विरोध जोड जुलुम भयो। मलाई मात्र संविधान कार्यान्वय गर्नु थिएन र अध्यादेश फिर्ता लिए। ओलीले भने पछि त मेरै पार्टी फुटाउनलाई २० वा २० भनेर अध्यादेश जारी गरेको होइन र ? ओलीले कुनै पार्टी फुटाउने वा जोडिदिने आफ्नो काम नभएकाले खुद्रा विषयमा नलागेको जानकारी दिए। उनले २० वा २० भनेर प्रावधान राखेर आफूले अध्यादेश नल्याउने बताए। अहिले आफूले पार्टी फुटाउने अध्यादेश नभई देशलाई चलायमान बनाउन अध्यादेश ल्याएको बताउँदै प्रधानमन्त्री ओलीले युवा, उद्योगी व्यवसायी, आइटी सबै क्षेत्रले स्वागत गरेको बताए। यो पनि पढ्नुहोस सहकारीको समस्या समाधानका लागि नीतिगत सुधारका भइरहेको छ : प्रधानमन्त्री ओली राष्ट्रिय परियोजनाको लागि बजेट अभाव हुन नदिने प्रधानमन्त्री ओलीको प्रतिबद्धता पूर्वअर्थमन्त्री पुनलाई प्रधानमन्त्री ओलीको जवाफ : असारमा धान रोपे मात्र मंसिरमा फल्छ"
राष्ट्रिय परियोजनाको लागि बजेट अभाव हुन नदिने प्रधानमन्त्री ओलीको प्रतिबद्धता,"ओलीले प्रधानमन्त्री तथा मन्त्रिपरिषद्को कार्यालयमा रहेको एक्सन रुमबाट समयसमयमा आयोजनाहरूको अनुगमन गरी समयमै सम्पन्न गर्न सहजीकरण र निर्देश गरेको जानकारी गराए। काठमाडौं : प्रधानमन्त्री केपी शर्मा ओलीले ठूला राष्ट्रिय परियोजनाको लागि बजेट अभाव हुन नदिने प्रतिबद्धता जनाएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद प्रतिमा गौतमले सोधेको प्रश्नको जवाफ दिँदै सिक्टा सिंचाइ र बबई सिंचाइ आयोजना लगायतका राष्ट्रिय गौरव र राष्ट्रिय प्राथमिकताका ठूला आयोजनाहरू समयमा सम्पन्न गर्ने विषयमा गम्भीर र संवेदनशील रहेको जानकारी दिए। सिक्टा सिंचाइ र बबई सिंचाइ आयोजना लगायतका राष्ट्रिय गौरव र राष्ट्रिय प्राथमिकताका ठूला आयोजनाहरू समयमा सम्पन्न गर्ने विषयमा म पनि गम्भिर र संवेदनशील छु। मेरो सरकार गठन भएपछि यी आयोजनाहरू समयमै सम्पन्न गर्न तथा निर्माण व्यवसायीको भुक्तानीको समस्या समाधान गर्न मैले सुरु देखि नै पहल गरिरहेको छु। आर्थिक वर्ष २०८०८१ को अन्त्यमा भुक्तानी गर्न बाँकी रहेको दायित्वमध्ये हालसम्म रु २२ अर्ब ४३ करोड ३६ लाख भुक्तानी भईसकेको छ। उनले भने, यसै सन्दर्भमा ठूला राष्ट्रिय परियोजनाको लागि स्रोतको समस्या आउन नदिन सम्बन्धित मन्त्रालयलाई बजेट तर्जुमाको लागि प्रदान गरिएको बजेट सिलिङबाट त्यस्ता आयोजनाका लागि सो आर्थिक वर्षमा आवश्यक पर्ने रकम विनियोजन गरी इयरमार्क गरेपछि मात्र अन्य आयोजना तथा कार्यक्रममा बजेट छुट्ट्याउने गरी नीतिगत प्रबन्ध गरिएको छ। नयाँ बहुवर्षीय आयोजनाका लागि कार्यान्वयन आवश्यक र औचित्यपूर्ण देखिएमा स्रोतको उपलब्धताको आधारमा मात्र स्रोत सहमति दिने कानूनी व्यवस्था गरिएको उनको भनाई छ। राष्ट्रिय गौरवका आयोजना तथा अन्य ठूला राष्ट्रिय परियोजनाका लागि स्रोतको अभाव हुन नदिन सम्बन्धित मन्त्रालयको लागि विनियोजित बजेटमध्ये कुनै कार्यक्रम सञ्चालन हुन नसक्ने वा कुनै शीर्षकमा विनियोजित बजेटमध्ये केही वा पुरै बचत हुने भएमा रकमान्तरमार्फत् त्यस्ता महत्वपूर्ण आयोजनाका लागि बजेट व्यवस्थापन गर्न अर्थ मन्त्रालयले नीतिगत तथा प्रक्रियागत सहजीकरण गर्ने गरिएको छ। उनले भने,बहुवर्षीय आयोजनाका लागि स्रोत सहमति प्रदान गर्दा आयोजना सम्पन्न हुने अवधि किटान गर्ने गरिएको छ। ठूला राष्ट्रिय परियोजनाको नियमित अनुगमन गरी भौतिक तथा वित्तीय प्रगतिको आधारमा आवश्यक बजेट व्यवस्थापन गर्ने गरिएको व्यहोरा समेत जानकारी गराउन चाहन्छु। प्रधानमन्त्री ओलीले विकासको ढाँचा, गति र संस्कृतिमा सुधार गर्न राष्ट्रिय योजना आयोग एवम् अन्य सरोकारवाला मन्त्रालयसँग परामर्श गरी आयोजना तर्जुमाको खाका स्वीकृत गरी कार्यान्वयनमा ल्याइएको जानकारी गराए। उनले यसबाट सीमित स्रोत साधनको कुशल प्रयोग गरी परियोजनाहरू समयमै प्रभावकारी रुपमा सम्पन्न हुने विश्वास व्यक्त गरे। उनले प्रधानमन्त्री तथा मन्त्रिपरिषद्को कार्यालयमा रहेको एक्सन रुमबाट समयसमयमा आयोजनाहरूको अनुगमन गरी समयमै सम्पन्न गर्न सहजीकरण र निर्देश गरेको जानकारी गराए।"
प्रधानमन्त्री ओलीसँग प्रश्नोत्तर : कुन सांसदले के सोधे ? (पूर्णपाठ),"काठमाडौं : प्रतिनिधिसभा बैठकमा प्रधानमन्त्री केपी शर्मा ओली र १० जना सांसदबीच प्रश्नोत्तर भएको छ। प्रतिनिधिसभाको नियमावलीमा प्रत्येक महिना प्रधानमन्त्रीसँग प्रश्नोत्तर गर्नुपर्ने प्रावधानबमोजिम आज प्रधानमन्त्री ओली र सांसदबीच सवालजवाफ भएको हो। काठमाडौं उपत्यकामा दैनिक ३४ करोड लिटर पानी ल्याउने कार्य अघि बढाइएको छ : प्रधानमन्त्री अध्यादेशबारे प्रधानमन्त्रीले भने : अध्यादेश ल्याउने अधिकार माओवादी संलग्न सरकारलाई मात्रै हो ? पूर्वअर्थमन्त्री पुनलाई प्रधानमन्त्री ओलीको जवाफ : असारमा धान रोपे मात्र मंसिरमा फल्छ सहकारीको समस्या समाधानका लागि नीतिगत सुधारका भइरहेको छ : प्रधानमन्त्री ओली सरकारले पूर्वाधार निर्माण र स्वास्थ्य क्षेत्रलाई उच्च प्राथमिकता दिएको छ : प्रधानमन्त्री ओली राष्ट्रिय परियोजनाको लागि बजेट अभाव हुन नदिने प्रधानमन्त्री ओलीको प्रतिबद्धता ओलीले देशभित्र गुणस्तरीय शिक्षा, रोजगारी र अन्य अवसरहरू सिर्जना गरी युवा पलायन रोक्न सरकारले प्राथमिकताका साथ काम गरिरहेको जानकारी गराए। देशमा लगानीको वातावरण निर्माण गरि रोजगारी सिर्जना गर्न कानुनी तथा संस्थागत सुधारको लागि सरकारले निरन्तर काम गरिरहेको उनले बताए। ओलीले सरकारले संविधान अनुसार नै अध्यादेश जारी गरेको जानकारी गराए यस्तो छ समसामयिक र राजनीतिक विषयमा भएका प्रश्नोत्तर"
काठमाडौं उपत्यकामा दैनिक ३४ करोड लिटर पानी ल्याउने कार्य अघि बढाइएको छ : प्रधानमन्त्री,"काठमाडौं : प्रधानमन्त्री केपी शर्मा ओलीले काठमाडौं उपत्यकामा थप खानेपानीको माग भइरहेको बताएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसदले सोधेको प्रश्नको जवाफ दिँदै ओलीले उपत्यकामा दैनिक ३४ करोड लिटर पानी ल्याउन कार्य अघि बढाइएको जानकारी गराएका हुन्। ओलीले काठमाडौं उपत्यकामा थप दैनिक १३ करोड लिटर खानेपानी उपलब्ध गराउन सिस्नेरी खानेपानी आयोजनाको विस्तृत अध्ययन कार्य अगाडि बढाइएको जानकारी गराए। काठमाडौं उपत्यकामा मेलम्ची खानेपानी आयोजनाबाट दैनिक १७ करोड लिटर खानेपानी वितरण भइरहेको छ। हाल चक्रपथभित्र मेलम्चीको खानेपानी वितरण भइरहेको छ भने चक्रपथ बाहिर उपत्यकाभित्रका अन्य स्रोतहरूबाट खानेपानी वितरण भइरहेको छ। ओलीले भने, बढ्दो शहरीकरणसँगै काठमाडौं उपत्यकामा थप खानेपानीको माग भैरहेको अवस्थामा थप पानी आपूर्तिको लागि याङ्ग्रीलार्के खोलाबाट दैनिक ३४ करोड लिटर पानी ल्याउने विषयमा कार्य अघि बढाइएको छ। उनले काठमाडौं उपत्यकामा थप दैनिक १३ करोड लिटर खानेपानी उपलब्ध गराउन सिस्नेरी खानेपानी आयोजनाको विस्तृत अध्ययन कार्य अगाडि बढाइएको पनि जानकारी दिए। खानेपानीको थप स्रोतको वृद्धि गर्न याङ्ग्री र लार्के नदीबाट समेत प्राप्त हुने थप खानेपानीलाई सुन्दरीजलमा दैनिक २५ करोड ५० लाख लिटर क्षमताको पानी प्रशोधन केन्द्र र उपत्यकामा थप खानेपानी वितरण सञ्जालको निर्माण गरिने उनको भनाई छ। ओलीले भने, चक्रपथ बाहिरका क्षेत्रहरूमा पनि खानेपानी वितरण लाइन सुधारका कार्य अगाडि बढाइएको छ। ललितपुर महानगरपालिका वडा न ७, ८, ९, १४, १५ र १७ नखिपोट, खुमलटार तथा ग्वार्को क्षेत्र र महालक्ष्मी नगरपालिका वडा न १, २, ३, ४ र ५ इमाडोलमा खानेपानी वितरण संजाल निर्माण कार्यको विस्तृत अध्ययन कार्य भइरहेको छ।"
हेमोफिलियाका बिरामीलाई औषधी निःशुल्क उपलब्ध गराउन स्वास्थ्य मन्त्रालयमा सम्झौता,"काठमाडौं : रगत नजम्ने वंशाणुगत समस्या हेमोफिलिया रोगका बिरामीलाई निःशुल्क औषधी उपलब्ध गराउन स्वास्थ्य तथा जनसंख्या मन्त्रालय र विश्व हेमोफिलिया महासंघबीच सम्झौता भएको छ। गत माघ १० गते सरकारी अस्पतालमार्फत यस्तो सुविधा उपलब्ध गराउने स्वास्थ्य तथा जनसंख्या मन्त्री प्रदीप पौडेलले निर्णय गरेका थिए। निकै महँगो औषधी आवश्यक पर्ने रोगको उपचारका लागि धेरै बिरामी तथा सरोकारवालामार्फत सरकारले आफैं व्यवस्था गर्न सरकारलाई आग्रह गर्दै आएका थिए। औषधी व्यवस्था विभागमा महासंघ र मन्त्रालयबीच यससम्बन्धी सम्झौता शुक्रबार भएको हो। अब महासंघबाट प्राप्त जटिल किसिमको वंशाणुगत तथा पछिसमेत देखिने यस रोगको उपचारका लागि आवश्यक औषधी अब स्वास्थ्य तथा जनसंख्या मन्त्रालयले मातहतका संघीय अस्पताल तथा प्रादेशिक अस्पतालका अलावा अन्य सरकारी अस्पतालबाट समेत उपलब्ध गराउनेछ। मन्त्री पौडेलले राज्य कोषमा भार नपर्ने गरी विश्व हिमोफिलिया महासंघबाट अनुदान प्राप्त गरी सरकारी अस्पतालबाट बिरामीलाई उपलब्ध गराउने निर्णय गरेको उल्लेख गरेका थिए। नेपालमा हाल करिब नौ सय जना यो रोगका बिरामीका रूपमा पहिचान भएका छन्। तर विश्व स्वास्थ्य संगठनले नेपालमा पहिचान हुन नसकेका यस्ता करिब ५ हजार बिरामी रहेको अनुमान गरेको छ। २०७८ को जनगणनामा २२ प्रतिशतमा अपांगता देखिएका मध्ये ०८ मा हेमोफिलिया भएको हुनसक्ने ठानिएको छ। संघीय अस्पतालहरू सिभिल, वीर तथा कान्तिसँगै देशैभरका प्रादेशिक गरी १२ अस्पतालमार्फत औषधी उपलब्ध गराइने मन्त्रालयका प्रवक्ता डा प्रकाश बुढाथोकीले बताए। यसका लागि ती अस्पतालका स्वास्थ्यकर्मीलाई प्रशिक्षण दिने मन्त्रालयको तयारी छ।"
पोखरामा बेलुन विष्फोट घटना : विज्ञसहितको छानबिन समिति गठन,"काठमाडौं : पोखरामा आयोजित पोखरा भ्रमण वर्ष २०२५ उद्घाटन समारोहमा भएको बेलुन विस्फोटको विषयको अनुसन्धान गर्न आठ सदस्यीय छानविन समिति गठन भएको छ। गृहमन्त्री रमेश लेखकले आइतबार बिहान मन्त्रीस्तरको निर्णयबाट कास्कीका प्रमुख जिल्ला अधिकारी भरतमणि पाण्डेको संयोजकत्वमा आठ सदस्यीय छानविन समिति गठन गरेका हुन्। समितिमा पोखरा महानगरपालिकाका प्रमुख प्रशासकीय अधिकृत शिवराज चौलागाई, कास्कीका प्रहरी प्रमुख प्रहरी उपरीक्षक श्यामबाबु ओलिया, सशस्त्र प्रहरीका २४ नम्बर गण हेटक्वाटरका प्रमुख सशस्त्र प्रहरी उपरीक्षक सुर्यप्रसाद तिमिल्सिना, राष्ट्रिय अनुसन्धा जिल्ला काार्यालयका उप अनुसन्धान निर्देशक सुरेश कुमार तिवारी सदस्य र कास्कीका सहायक प्रमुख जिल्ला अधिकारी गंगाबहादुर क्षेत्री सदस्य सचिव रहेका छन्। साथै समितिमा एकजना विष्पोटक पदार्थ विज्ञ समेत हुनेछन् । समितिले आइतबारदेखि नै बेलुन विस्फोट घटनाको के कसरी भयो? त्यसको विस्तृत छानविन र आगामी दिनमा यसप्रकारका कार्यक्रम गर्दा पूर्वसर्तकता र अवलम्वन गर्नुपर्ने उपायसहितको प्रतिवेदन पेश गर्न १५ दिनको समय दिइएको गृह मन्त्रालयले जनाएको छ । शनिबार भएको सो घटनामा उपप्रधान एवं अर्थमन्त्री विष्णु पौडेल र पोखरा महानगरपालिकाका मेयर धनराज आचार्यको घाइते भएका छन्। उनीहरूको कीर्तिपुरको बर्न अस्पतालको सघन उपचार कक्ष (आईसीयू)मा उपचार भइरहेको छ। शनिबार बेलुकी नै गृहमन्त्री लेखक कीर्तिपुर अस्पताल पुगेर उपचाररत अर्थमन्त्री पौडेल र पोखरा महानगरपालिकाका मेयर आचार्यको अवस्थाबारे जानकारी लिएका थिए।"
पोखरादुबई उडानका लागि परराष्ट्रमन्त्रीले गरिन् युएइका मन्त्रीसँग आग्रह,"काठमाडौं : परराष्ट्रमन्त्री डा आरजु राणा देउवासँग संयुक्त अरब इमिरेट्स् (युएई) का विदेश,अर्थ तथा व्यापार मामिलासम्बन्धी राज्यमन्त्री अहमद अली अल सायेघले ओमनको राजधानी मस्कटमा शिष्टाचार भेटवार्ता गरेका छन्। आठौँ हिन्द महासागरीय सम्मेलनमा सहभागिताका लागि ओमनको मस्कटमा रहेका उनीहरूबीच आज साइडलाइन भेट भएको हो । भेटका क्रममा उनीहरू बीचमा नेपाल र संयुक्त अरब इमिरेट्सबीचको द्विपक्षीय सम्बन्धका साथै श्रम,पर्यटन तथा आर्थिक विकासका विविध विषय र जलवायु परिवर्तनका कारण परेको प्रभावलाई न्युनिकरण गर्नका लागि आवश्यक सहकार्यका विषयमा कुराकानी भएको थियो । मन्त्री राणाले सो अवसरमा नेपाली जनशक्तिलाई रोजगारी प्रदान गर्दै आएकामा मन्त्री सायेघमार्फत् संयुक्त अरब इमिरेट्स सरकारलाई विशेष धन्यवाद ज्ञापन गरेका थिए। त्यस अवसरमा मन्त्री सायेघले युएइको आर्थिक सामाजिक विकासमा नेपाली जनशक्तिको ठूलो योगदान रहेको भन्दै प्रशंसा गरेका थिए। उनीहरूका बीचमा दुई देशबीच पर्यटन,आर्थिक विकास,व्यापार साझेदारका क्षेत्रमा आगामी दिनमा गर्न सकिने सहकार्य एवं लगानीका बारेमा पनि छलफल भएको थियो । मन्त्री राणाले नेपालको पोखरा अन्तर्राष्ट्रिय विमानस्थलमा युएइको दुबईबाट प्रत्यक्ष उडान सुरु गर्न मन्त्री सायेघसँग आग्रह गरेको थियो। मन्त्री सायेघले यस विषयमा तत्कालै प्राविधिक अध्ययन थाल्ने र उडान सुरु गर्ने योजनाका साथ अघि बढ्ने प्रतिबद्धता व्यक्त गरेका थिए। साथै सो भेटका क्रममा मन्त्री देउवाले नेपालले क्षेत्रीय र विश्वव्यापी महत्वका गम्भीर मुद्दाहरूमा छलफल गर्न एक विश्वव्यापी संवाद मञ्चका रुपमा आगामी मेमा काठमाडौंमा सगरमाथा संवादको आयोजना गरेको जानकारी गराउँदै जलवायु परिवर्तनको अवस्थामा केन्द्रित हुने सो संवादमा भाग लिन युएइलाई पनि आमन्त्रण गरेकी थिइन्।"
भोलिदेखि अन्तर्राष्ट्रिय महिला फुटबल प्रतियोगिता,"काठमाडौं : अखिल नेपाल फुटबल संघ (एन्फा)को आयोजनामा भोलिदेखि अन्तर्राष्ट्रिय महिला फुटबल प्रतियोगिता आयोजना हुँदैछ। काठमाडौंको दशरथ रंगशालामा हुने प्रतियोगितामा नेपालका साथै किर्गिस्तान, म्यानमार र लेबननको सहभागिता रहेको छ। प्रतियोगिता खेल्नका लागि सहभागी देशका टोलीहरू नेपाल आइसकेका छन् भने उनीहरू आन्तरिक प्रशिक्षणमा व्यस्त रहेका छन्। प्रतियोगिताको उद्घाटन खेलमा सोमबार घरेलु टोली नेपालले किर्गिस्तानको सामना गर्नेछ। प्रतियोगिताका लागि तयारी राम्रो रहेको सबै टोलीका प्रशिक्षक र कप्तानहरूले जनाएका छन्। प्रतियोगिता अघि आइतबार दशरथ रंगशालामा आयोजित प्रिम्याच कन्फ्रेन्समा नेपाली महिला टोलीका मुख्य प्रशिक्षक राजेन्द्र तामाङले खेल खेल्न सबै खेलाडी स्वदेश फर्किसकेको जानकारी दिए। नेपाली टोलीको प्रशिक्षण राम्रो रहेको र नजिता आफ्नो पक्षमा पार्ने विश्वास व्यक्त गरे। यस्ता खेलहरू हरेक वर्ष हुन सके महिला फुटबल राम्रो हुने उनको भनाइ छ। त्यस्तै नेपाली महिला टोलीका कप्तान एन्जिला तुम्बापो सुब्बाले प्रतियोगिता नेपालका लागि ठूलो अवसर भएको बताइन्। खेलका लागि तयारी राम्रो रहेको र मनोबल उच्च रहेको भन्दै उनले राम्रो खेल देखाउने बताइन्। नेपालमा पहिलो पटक चार राष्ट्र सम्मिलित अन्तर्राष्ट्रिय महिला फुटबल प्रतियोगिता आयोजना हुन लागेको एन्फाले जनाएको छ। प्रतियोगिताका खेलहरू राउन्ड रोबिन आधारमा खेलि शीर्ष दुई टोलीबीच फाइनल खेल हुने बताइएको छ। प्रतियोगिताको टिकट दर साधारणतर्फ ५ सय र भीआइपीतर्फ एक हजार रुपैयाँ तोकिएको छ।"
सहकारीको समस्या समाधानका लागि नीतिगत सुधारका भइरहेको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सहकारी क्षेत्रमा देखिएका समस्या समाधानका लागि नीतिगत, र व्यवस्थापकीय सुधारका कार्य गरिरहेको जनाएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद प्रकाश ज्वालाले सोधेको प्रश्नको जवाफ दिँदै सहकारी क्षेत्रमा पहिले देखिएका समस्याहरू विस्तारै समाधान उन्मुख रहेको जानकारी दिए। उनले नेपाल प्रहरीबाट ५ अर्ब ११ करोड रुपैयाँ ठगी गरेको आरोपमा ४८ वटा मुद्दा दर्ता भइसकेको जानकारी गराए। ओलीले भने,सरकारले सहकारी क्षेत्रमा देखिएका समस्या समाधानका लागि नीतिगत, संस्थागत र व्यवस्थापकीय सुधारका कार्य गरिरहेको छ र पहिले देखिएका समस्याहरू विस्तारै समाधान उन्मुख रहेका छन्। सहकारी ठगीमा चालु आर्थिक वर्षमा मात्र नेपाल प्रहरीबाट ५ अर्ब ११ करोड रुपैयाँ ठगी गरेको आरोपमा ४८ वटा मुद्धा दर्ता भैसकेका छन्। ओलीले सरकारले सहकारी सम्बन्धी अध्यादेशले यस क्षेत्रमा देखिएका समस्या समाधानका लागि कोशेढुङ्गा सावित हुने विश्वास व्यक्त गरे। उनले भने,बचत तथा ऋणको मुख्य कारोवार गर्ने सहकारीहरूको नियमनका लागि राष्ट्रिय सहकारी नियमन प्राधिकरणको गठन गरी कार्यसम्पादन भइरहेको छ। ओलीले अनुचित लेनदेन मिटर ब्याज पीडितलाई न्याय र राहत दिने सम्बन्धमा यस समस्याको अन्त्य गरी दीर्घकालीन समाधान गर्नका लागि जाँचबुझ गरी राय र सुझाव सहितको प्रतिवेदन पेश गर्न गठन भएको आयोगमा दर्ता भएकामध्ये ५ हजार २ सय उजुरी फर्छयौट भइसकेको जानकारी गराए छन्। प्रधानमन्त्री ओलीले नेपाल प्रहरीका जिल्लास्थित कार्यालयमा प्राप्त उजुरीहरू छानबिन गरी टुंग्याउने कार्य भइरहेको बताए। उखु किसान र दुग्ध किसानको बाँकी रकम भूक्तानीमा सरकारको ध्यानाकर्षण ओलीले उखु किसानले आफ्नो उत्पादनको उचित मूल्य नपाएको र दुग्ध किसानको बाँकी रकम भूक्तानी हुन नसकेको विषयमा सरकारको ध्यानाकर्षण भएको उल्लेख गरे। उनले भने, उखु किसानले आफ्नो उत्पादनको उचित मूल्य पाउन् भन्ने उद्देश्यले उखु क्रसिङ्ग हुनुपूर्व नै नेपाल सरकारले उखुको खरिद मूल्य तोक्ने गरेको छ। सरकारले निर्धारण गरेको खरिद मूल्यमा कृषकहरूबाट उखु खरिद गरी तुरुन्तै भुक्तानी दिन उखु मिलहरूलाई निर्देशन दिइएको छ। चालु आर्थिक वर्षका लागि मंसिर महिनामै उखुको खरिद मूल्य ५ सय ८५ रुपैयाँ प्रति क्विन्टल तोकिएको छ। गत वर्ष आफूले उत्पादन गरेको उखुलाई मिलमा क्रसिङ्ग गराएका ८ जिल्लाका करिब ६५ हजार कृषकहरूलाई सम्बन्धित उखु मिलले दिने खरिद मूल्यका साथै नेपाल सरकारले ७० प्रति क्विन्टलका दरले १ अर्ब ४४ करोड ९२ लाख रकम अनुदान प्रवाह गरेको छ। दुग्ध किसानको भुक्तानी सम्बन्धमा दुग्ध विकास संस्थानले हालसम्म २ अर्ब ४ करोड रकम भुक्तानी दिइसकेको उनको भनाई छ। दुग्ध विकास संस्थानलाई दूध विक्री गर्ने सबै कृषकहरूको भाद्र मसान्तसम्मको बाँकी रकम भुक्तानी भइसकेको छ भने बाँकी रकम पनि क्रमशस् भुक्तानीको प्रक्रियाका लागि अघि बढाइएको छ। केही निजी डेरीहरूले कृषकहरूलाई भुक्तानी गर्न बाँकी रहेको दूध विक्री रकम यथाशिघ्र भुक्तानी गर्न निर्देशन दिइएको छ उनले भने। यो पनि पढ्नुहोस सरकारले पूर्वाधार निर्माण र स्वास्थ्य क्षेत्रलाई उच्च प्राथमिकता दिएको छ : प्रधानमन्त्री ओली"
"सांसद ज्ञानेन्द्र शाहीले राष्ट्रिय सभालाई गरेको टिप्पणीप्रति आपत्ति, खेद प्रस्ताव पारित","काठमाडौं : राष्ट्रिय सभाले प्रतिनिधिसभा सदस्य ज्ञानेन्द्र शाहीले राष्ट्रिय सभाप्रति गरेको टिप्पणीप्रति आपत्ति जनाउँदै खेद प्रस्ताव पारित गरेको छ। आइतबार बसेको राष्ट्रिय सभा बैठकमा सदस्यहरूले सांसद शाहीले सामाजिक सञ्जालमा राष्ट्रिय सभा वृद्धाश्रम हो भनी दिएको अभिव्यक्तिप्रति आपत्ति जनाएपछि शाहीको अभिव्यक्तिप्रति राष्ट्रिय सभाले खेद प्रस्ताव पारित गरेको हो। शाहीले मिडिया काउन्सिल विधेयक पढ्दै नपढी हुबहु पारित गरेको भन्दै राष्ट्रिय सभा नै वृद्धाश्रम भएको टिप्पणी गरेका थिए।। राष्ट्रियसभा अध्यक्ष नारायणप्रसाद दाहालले पारित भएको विधेयकको सम्बन्धमा यथार्थ अवस्था अध्ययन नै नगरी कपोकल्पित, झुठ र यथार्थ भन्दा बाहिर गई एक सभाको सदस्यले अर्को सभाको काम कारबाहीप्रति अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको बताए। सभाका सदस्यहरुको योग्यता, क्षमता र उमेरको सम्बन्धमा समेत अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको देखिएको भन्दै अध्यक्ष दाहालले उक्त अभिव्यक्तिप्रति खेद प्रकट गरे। उनले आगामी दिनमा आफ्ना विचार सम्प्रेषण गर्दा सुझबुझपूर्ण, वस्तुनिष्ठ र तथ्यपरक हुन निर्देशन समेत दिए।"
रेटिङमा विद्युत प्राधिकरणलाई लगातार तेस्रोपटक डबल ए प्लस,"काठमाडौं : नेपाल विद्युत प्राधिकरणले यस वर्ष पनि डबल ए प्लस रेटिङ पाएको छ। इक्रा नेपाल लिले प्राधिकरणको रेटिङ गरी इक्रा एनपी डबल ए प्लस स्तरको रेटिङ प्रदान गरेको छ। योसँगै प्राधिकरणले लगातार तेस्रोपटक डबल ए प्लस रेटिङ पाएको छ। प्राधिकरणको वित्तीय अवस्था, सम्पत्ति, व्यवसायिक तथा वित्तीय जोखिमहरूको विश्लेषण, व्यवस्थापकीय क्षमता, सञ्चालन प्रभावकारितामा प्रभाव पार्ने आन्तरिक तथा बाह्य वातावरणीय तत्वहरू लगायतको विश्लेषण गरी रेटिङ गरिएको हो। डबल ए प्लस रेटिङ प्राप्त गर्ने संस्थाको आफ्नो वित्तीय तथा आर्थिक दायित्व समयमै वहन गर्न सक्ने उच्च क्षमता सुरक्षित रहन्छ। डबल ए प्लस रेटिङ पाउने संस्थासँगको वित्तीय कारोबारमा ज्यादै न्यून ऋण भुक्तानी जोखिम हुन्छ। क्रेडिट रेटिङमार्फत कुनै व्यक्ति वा संगठित संस्थाको साखको गुणस्तर सम्बन्धमा मूल्याङ्कन गर्ने तथा राय प्रकट गर्ने काम गरिन्छ। यसमा संस्थाको ऋण दायित्व भुक्तान गर्ने क्षमता सम्बन्धमा निहित जोखिमबारे सरल र बुझ्न सकिने साङ्केतिक सूचकका रूपमा राय दिइन्छ। प्राधिकरणका कार्यकारी निर्देशक कुलमान घिसिङले रेटिङमा विगत तीन वर्षदेखि निरन्तर डबल ए प्लस रेटिङ प्राप्त गर्न सफल भएको र यसबाट संस्थाको वित्तीय स्वास्थ्य राम्रो एवम् ऋण तिर्न सक्ने क्षमतामा सक्षमता देखिएको बताए। साथै, प्राधिकरण आफ्नो वित्तीय तथा आर्थिक दायित्व ढुक्कसँग बहन गर्न सक्ने क्षमतामा देखिएको घिसिङले उल्लेख गरे। घिसिङले भने सर्वसाधारणलाई सेयर निस्कासनका लागि महत्वपूर्ण मापदण्डको रूपमा रहेको संस्थाको रेटिङ सम्पन्न भइसकेको छ, संस्थाको वास्तविक सम्पत्ति मूल्याङ्कन गरिसकेका छौं, सरकारबाट स्वीकृति पाउनसाथ सेयर निस्कासनको प्रक्रिया अगाडि बढाउन सकिनेछ, सेयर निस्कासनबाट सङ्कलन गरिएको रकमलाई ठूला विद्युत् जलविद्युत आयोजनाको निर्माणमा लगानी गर्ने योजना बनाएका छौं। उनले विद्युत् उत्पादनतर्फका आयोजनाहरू निर्माण र विद्युत् आपूर्तिलाई थप भरपर्दो, गुणस्तरीय तथा सुरक्षित बनाउन प्रणाली सुधार तथा विस्तारका लागि आवश्यक ठूलो पूँजी संस्थाले कमाएको नाफा र सेयर निस्कासनबाट प्राप्त हुने रकमबाट पूरा गर्ने योजना रहेको उल्लेख गरे। प्राधिकरणको चुक्ता पूँजी करिब ३ खर्ब रुपैयाँ कायम गरी त्यसको बढीमा २० प्रतिशतले हुन आउने रकममा प्रिमियम थप गरी प्राथमिक सेयर सर्वसाधारणलाई निस्कासन प्रस्ताव गरिएको छ। प्रिमियमसहित प्रतिकित्ता मूल्य करिब ३ सय रुपैयाँ कायम गरी सेयर निस्कासनको प्रस्ताव गरिएको हो। प्राधिकरणको वार्षिक आम्दानी १ खर्ब १६ अर्ब र सम्पत्ति ७ खर्ब रुपैयाँभन्दा बढीको छ। विद्युत् उत्पादन, प्रसारण र वितरणलाई सक्षम, भरपदो र सर्वसुलभ गरी विद्युत् आपूर्तिको समुचित व्यवस्था गर्न सरकारको पूर्ण स्वामित्वमा प्राधिकरण स्थापना गरिएको हो। प्राधिकरणले देशभित्र विद्युत् उत्पादन, प्रसारण र वितरणका अतिरिक्त आन्तरिक तथा सीमापार विद्युत् व्यापार पनि गरिरहेको छ। सरकारले विद्युत् विकासका आफ्ना कार्यक्रमहरू कार्यान्वयन गर्न वार्षिक रूपमा बजेट विनियोजन, सेयरमा लगानी (नगद वा ब्याजसाँवा पूँजीकरण) र अन्य आवश्यक रकमसञ्चालनमार्फत प्राधिकरणमा लगानी गर्दै आएको छ। प्राधिकरण सरकारको पूर्ण स्वामित्वमा रहेको, विद्युत प्रसारण, वितरण र मुलुकभित्र तथा बाहिरी मुलुकसँग विद्युत खरिद बिक्रीको एकाधिकार प्राप्त तथा सरकारको रणनीतिक संस्था हो। प्राधिकरणले स्वदेशी तथा विदेशी लगानीकर्ताले निर्माण गर्ने जलविद्युत आयोजनाहरूसँग झण्डै ११ हजार मेगावाटको दीर्घकालीन विद्युत खरिद सम्झौता (पीपीए) गरेको छ। रेटिङको नतिजाले त्यस्ता आयोजनाको रकम भुक्तानी गर्न प्राधिकरणसँग उच्चस्तरको वित्तीय क्षमता रहेकाले लगानी जोखिम नरहेको देखाएको छ। प्राविधिक र गैरप्राविधिक विद्युत चुहावट घटाउन, अधिकतम ग्राहकसम्म पहुँच बढाउन, वित्तीय खर्च घटाउन, राजस्व बढाउन, प्रसारण तथा वितरण लाइन र सबस्टेसन विस्तार गर्न संस्थागत सुशासनमा सुधार गर्दै नाफा कमाउनमा प्राधिकरणलाई ठूलो सफलता हात परेको छ। आर्थिक वर्ष २०७२७३ मा ८ अर्ब ८९ करोड रुपैयाँ खुद नोक्सानीमा रहेकोमा ०७३७४ मा १ अर्ब ५० करोड रुपैयाँ खुद नाफा कमाउँदै प्राधिरणले नाफाको इतिहास सुरु गरेको थियो। प्राधिकरणले गत आव २०८०८१मा १४ अर्ब ४६ करोड रुपैयाँ नाफा कमाएको थियो। आव २०७२७३मा ३४ अर्ब ६१ करोड रुपैयाँ सञ्चित घाटामा रहेको प्राधिकरण अहिले ४७ अर्ब ४१ करोड रुपैयाँ सञ्चित नाफामा पुगेको छ। प्राधिकरणले गत आवमा प्रणालीको विद्युत् चुहावट करिब १२ दशमलव ७३ प्रतिशतमा झारेको थियो। आव २०७२७३ मा प्रणालीबाट २५ दशमलव ७८ प्रतिशत विद्युत चुहावट भइरहेको थियो।"
सरकारले पूर्वाधार निर्माण र स्वास्थ्य क्षेत्रलाई उच्च प्राथमिकता दिएको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारले स्वास्थ्य क्षेत्रलाई उच्च प्राथमिकता दिएको बताएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद प्रकाश ज्वालाले सोधेको प्रश्नको जवाफ दिँदै उनले स्थानीय तहमा ५,१०र१५ बेडका अस्पतालहरू निर्माणाधीन भएको जानकारी राए। उनले भने, अस्पतालको पूर्वाधार निर्माण र जनशक्ति व्यवस्थापनका लागि उपलब्ध स्रोत र साधनको प्राथमिकताकासाथ विनियोजन गरिरहेको र आगामी बर्ष पनि प्राथमिकतापूर्वक विनियोजन गरिने छ।उनले भने, सबै सडक र अस्पतालहरूको निर्माण सम्पन्न गर्न ठूलो बजेटको आवश्यकता पर्छ। ती अस्पतालहरू केही संख्यामा निर्माण सम्पन्न भएका छन्। उपलब्ध स्रोत र साधनलाई ध्यान दिई बाँकी सडक र अस्पतालहरू प्राथमिकता पूर्वक निर्माण भइरहेका छन्। हामी फेरि सरकारमा आएको ६ महिना पुग्यो। उनले आफ्नो अघिल्लो कार्यकालमा निर्वाचन क्षेत्र रणनीतिक सडक र हरेक पालिकामा आधारभूत अस्पतालहरूको आवश्यकता महसुस गरी निर्माणको सुरुवात गरेको स्मरण गराए। उनले भने, तर त्यसको केही समयपछि नै सरकार परिवर्तन भयो र म बाहिरिएँ। त्यसपछि आउने सरकारहरूले ती कार्यक्रमहरू रद्द गरे। निर्माण रोकियो। प्रश्नकर्ता माननीय पनि त्यसपछिका सरकारमा भौतिक पूर्वाधार मन्त्री हुनुहुन्थ्यो कि जस्तो लाग्छ। कार्यक्रमहरू रद्द गर्नेले नै फेरि त्यसको प्रगति खोज्ने हामीमा अनौठो संस्कार छ। उनले सरकारले खासगरी सडक पूर्वाधार विकासलाई महत्व दिई सोही अनुरूप बजेट विनियोजन गर्ने गरेको जानकारी गराए। माननीयज्यूले उठान गर्नुभएको सिद्धबाबा सुरुङमार्गको ब्रेक थ्रु हुनु खुशीको कुरा हो। उक्त सुरुङमार्ग २०८३ चैत्रमा सक्ने लक्ष्य रहेतापनि हालसम्म कुल ४३ प्रतिशत सहित १ हजार १ सय २६ मिटर मुख्य सुरुङ खन्ने कार्य सम्पन्न भएको छ भने यसको सञ्चालन तथा व्यवस्थापन समेत निर्माण व्यवसायीबाट हुनेगरी व्यवस्था मिलाइएको छ।' उनले भने, नागढुङ्गा सुरुङ मार्गका सम्बन्धमा कुरा गर्दा उक्त सुरुङमार्ग २०८२ कार्तिकमा सक्ने लक्ष्य रहेकोमा हालसम्म ८५ प्रतिशत प्रगतिसहित अत्यावश्यक पर्ने लाइटिङ र भेन्टिलेसनहरूको कार्य भैरहेकोले निर्माण कार्य सम्पन्न हुने चरणमा रहेको छ। यसैगरी राप्ती लोकमार्गमा ६० करोड बराबरको स्रोत सुनिश्चित गरी निर्माण कार्य अगाडी बढाइदै छ। कर्णाली राजमार्गको जीर्णखण्डहरूमा मर्मत कार्यहरू भैरहेको अवस्था छ। उनले जाजरकोट भूकम्पबाट प्रभावित जिल्लाहरूमा हालसम्म ३ अर्ब ९५ करोड ६५ लाख रकम निकासा भैसकेको बताए। उनले भने, रुकुम र जाजरकोट जिल्लामा जिल्ला विपद् व्यवस्थापन समितिबाट सिफारिस भै रितपूर्वक आएका सबै भूकम्प प्रभावितका लागि प्रथम र दोस्रो किस्ताको रकम पठाइसकिएको छ। २०८१ माघ महिनामा मात्रै भूकम्प प्रभावितहरूका लागि थप रु।८० करोड निकासा भएको छ। जाजरकोट भूकम्पको विस्तृत क्षति आँकलनका लागि इन्जिनियरहरूको पहिलो टोली यसै हप्ता देखि फिल्डमा खटिने छ।"
पूर्वअर्थमन्त्री पुनलाई प्रधानमन्त्री ओलीको जवाफ : असारमा धान रोपे मात्र मंसिरमा फल्छ,"काठमाडौं : प्रधानमन्त्री केपी शर्मा ओलीले बजेटलाई प्राथमिकतामा आधारित र परिणाममुखी बनाउन सरकार प्रतिबद्ध रहेको बताएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद वर्षमान पुनले सोधेको प्रश्नको जवाफ दिँदै अब आँकडामा प्रश्नोत्तर गर्ने, त्यसको तुलना गर्ने बानी बसाल्न आग्रह गरेका हुन्। पूर्व अर्थमन्त्रीसमेत रहेका पुनलाई असारमा धान नरोपेपछि नै हो मंसिरमा धान नफल्ने भन्दै ओलीले व्यङ्ग्य गरे। देशको अर्थतन्त्रबारे चिन्ता गर्नु भएकोमा यसअघिका अर्थमन्त्री समेत रहनु भएका प्रश्नकर्ता माननीयलाई धन्यवाद। ७ महिना अगाडि तपाईं आफैं अर्थमन्त्री हुनुहुन्थ्यो। त्यस समयभन्दा अगाडि र त्यसयताको मूल्य वृद्धिको अनुपात हेर्न म उहाँलाई अनुरोध गर्दछु। हामीले अब आँकडामा प्रश्नोत्तर गर्ने, त्यसको तुलना गर्ने बानी बसाल्नु पर्छ। उनले भने,असारमा धान नरोपेपछि नै हो मंसिरमा धान नफल्ने। अघिल्लो सरकारका नीति, खर्चका प्राथमिकतालाई अलग्गै राखेर अहिले अर्थतन्त्र सुध्रेन भन्नु राम्रो हुँदैन। तर, अहिले हामी कानूनमा भएका अप्ठ्याराहरूलाई पनि हटाएर अर्थतन्त्रलाई सुधार्ने, लगानीको वातावरण बनाउने, उत्पादन बढाउने काम गरिरहेका छौं। पूँजीगत खर्च भइरहेको छैन भन्ने प्रश्नमा उनले पुनलाई भने,हाम्रो पूँजीगत खर्च कम छ। तर माननीयज्यू अर्थमन्त्री भएको अवधिको तुलनामा भने बढी छ। यसै अवधिको तुलनामा चालु आर्थिक वर्षको ६ महिनाको पूँजीगत खर्च १५ प्रतिशतले बृद्धि भएको छ। प्रधानमन्त्री ओलीले अर्थतन्त्रमा सुस्तता एकै दिनमा नआएकाले सुस्तता एकै दिनमा नहट्ने जानकारी गराए। उनले भने,हामी सरकारमा आएपछि अर्थतन्त्र सुधारका लागि गम्भीर रुपमा काम गरिरहेका छौं र सुधारका केही नतिजाहरू पनि देखिएका छन्। उनले नेपालको सार्वभौम साख मूल्याङ्कन  माइनस आएको जानकारी दिए। प्रधानमन्त्री ओलीले भने,यसको अर्थ के हो ? अन्तर्राष्ट्रिय जगतले नेपाललाई लगानीयोग्य, सुरक्षित देशको रूपमा हेर्न थालेको छ। कर तथा भन्सार प्रणालीलाई डिजिटल बनाउँदै, महसुल भुक्तानी सहज पारिएको छ। नेपाल राष्ट्र बैंकले ब्याजदरलाई घटाउने नीति ल्याएपछि बैंकहरूको ब्याजदर एकल अंकमा झरिसकेको छ। अब उद्योग, व्यापार, र स्टार्टअपहरूका लागि राम्रो अवसर छ।"
"परराष्ट्रमन्त्री र कतारका मन्त्रीबीच भेटवार्ता,विपिन जोशीको रिहाइका लागि सहयोग गरिदिन आग्रह","काठमाडौं : परराष्ट्रमन्त्री डा आरजु राणा देउवासँग कतारका विदेशराज्यमन्त्री सुल्तान बिन साद बिन सुल्तान अल मुराइखीले आइतबार ओमनको राजधानी मस्कटमा शिष्टाचार भेटवार्ता गरेका छन्। आठौँ हिन्द महासागरीय सम्मेलनमा सहभागिताका लागि ओमनको मस्कटमा रहेका उनीहरूबीच आज साइडलाइन भेट भएको हो । सो भेटका क्रममा उनीहरूबीच नेपाल कतारबीचको सम्बन्ध,द्विपक्षीय हित र पारस्पारिक लाभका विविध विषयका साथै कतारमा नेपाली विद्यार्थीलाई छात्रवृत्ति तथा दक्ष प्राविधिक जनशक्ति लगायतका विषयमा कुराकानी भएको थियो । त्यस अवसरमा मन्त्री राणाले हमास समूहको नियन्त्रणमा रहेका नेपाली युवा जोशीको रिहाइका लागि सहयोग गरिदिन मन्त्री मुराइखीसँग आग्रह गरेकी थिइन्। मन्त्री राणाले इजरायल सरकार र हमासका बीचमा मध्यस्थता गरी युद्धविराम र शान्ति वार्ताका लागि कतार सरकारले निर्वाह गरेको भूमिकाको प्रशंसा गर्दै हमासको नियन्त्रणमा रहेका विपिनको रिहाइका लागि विशेष पहल गरिदिन आग्रह गरेकी थिइन्। केही समयअघि पनि मन्त्री राणाले कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग फोनवार्ता गरी सोही आग्रह गरेकी थिइन्। खुलाइफी इजरायल सरकार र हमासबीचको शान्तिवार्ताका प्रमुख वार्ताकार एवं मध्यस्थकर्ता हुन्। विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राखेको छ । मन्त्री राणाले संयुक्त राष्ट्रसंघ,अन्तर्राष्ट्रिय एवं क्षेत्रीय मञ्चहरु र बैठकहरुमार्फत विपिनको रिहाइका लागि आग्रह गर्दै आएकी छन्। सन् २०२३ को अक्टोबरमा इजरायली भूमिमा आक्रमण गरी हमास समूहले विपिनलाई अपहरण गरी लगेका थिए ।"
"'जलनका बिरामीलाई स्वास्थ्य लाभको कामना होइन, सुविधा सम्पन्न अस्पताल बनाऔं'","काठमाडौं : सांसदहरुले पछिल्ला समय जलनका घटना वृद्धि भइरहेकाले सुविधासम्पन्न जलन अस्पताल बनाउन सरकारको ध्यानाकर्षण गराएका छन् । प्रतिनिधिसभाको आजको बैठकको शून्य समयमा सांसद चन्द्रकान्त भण्डारीले जलनको उपचारमा विशेष प्रबन्ध गर्न सरकारसँग आग्रह गरे। सांसद भण्डारीले आफू दुई वर्षअघि फागुन ३ गते नै जलनमा परेको र त्यसको भोलिपल्ट सरकारले नेपालमा जलन अस्पताल बनाउने भनी गरेको निर्णय तत्काल कार्यान्वयन गर्न आग्रह गरे। 'जलन हुने, शीर्घस्वास्थ्य लाभको कामना गर्ने, श्रद्धाञ्जली व्यक्त गर्ने यो हाम्रो निरन्तरता भयो। जुन म जलनमा परेको थिएँ। आजकै दिन सरकारले नेपालमा जलन अस्पताल बनाउने निर्णय गरेको थियो। म ३ महिना अस्पताल बसेर नेपाल आएपछि यसबारे सबै सांसद तथा मन्त्रीहरूसँग कुरा राखेको थिएँ,'तर,यसमा सरकारको ध्यान जान सकेको छैन।' उनले शनिबार पोखरामा आयोजित एक कार्यक्रममा उपप्रधानमन्त्री तथा अर्थमन्त्री विष्णुप्रसाद पौडेल र पोखरा महानगरपालिकाका प्रमुख धनराज आचार्य जलनमा परेकोमा दुःख व्यक्त गर्दै उस्वास्थ्यलाभको कामना गरे। यसैगरी सांसद विन्दाबासिनी कंसाकारले तत्काल जलन विधेयक पारित गरेर जलन उपचार केन्द्र स्थापना गर्न माग गरिन् 'नेपालमा व्यवसायजन्य सुरक्षालाई ध्यान दिइँदैन,जसका कारण उच्चपदस्थ व्यक्तिसमेत दुर्घटनाको सिकार भइरहेका छन्। सुरक्षा नारामै मात्र सीमित हुनु भएन,'उनले भनिन,'जलन जसलाई जहाँ पनि हुनसक्छ। सदनमा मैले दर्ता गराएको जलनसम्बन्धी गैरसकारी विधेयक पारित गरौं।उपचार केन्द्र स्थापना गरौँ ।'"
बयालपाटा अस्पतालमा पहिलो पटक हिप जोर्नीको सफल प्रत्यारोपण,"अछामः अछामको बयालपाटा अस्पतालमा पहिलो पटक हिप जोर्नीको सफल प्रत्यारोपण गरिएको छ। हाडजोर्नी विशेषज्ञ डा मन्दीप पाठकको टिमले हिप जोर्नीको सफल प्रत्यारोपण गरेको हो। साँफेबगर नगरपालिका८ चण्डिकाका ३० वर्षीय युवक निरोज भुलको पूर्ण हिप जोर्नी र चौरपाटी गाउँपालिका ५ गयलकी ७२ वर्षिया चन्द्रकला खड्काको शल्यक्रिया मार्फत अर्ध हिप जोर्नीको प्रत्यारोपण गरिएको हो। भुल ३ वर्षदेखि बायाँ खुट्टाको दुखाईले थलिएका थिए। भुलले धनगढीका विभिन्न अस्पतालमा उपचार गराउनुका साथै घरमै झारफुक समेत गर्दै आएका थिए। उपचार गर्दा पनि खुट्टाको दुखाई कम हुनुको साटो समस्या झन् झन् बल्झिँदै गयो। एक्सरे, भिडियो एक्सरे गर्दा खुट्टामा खासै समस्या नदेखाउने तर निरोजलाई भने खुट्टा दुखिरहने, उकालो ओरालो गर्न गाह्रो हुने, शरीरको तल्लो भागमा ज्वरो आउने र ढाड दुख्ने समस्याले उनलाई ३ वर्षदेखि पिरोलिरहेको थियो। आर्थिक अवस्था कमजोर भएका कारण धनगढीमा उपचार सम्भव नभएपछि निरोजका दाइ विक्रमले घर ल्याए। सकेजति उपचारका पैसा खर्च भएपछि निराश हुँदै भाइलाई घर ल्याएको विक्रमले बताए। उनले भने,आफूसँग पैसा थिएन धनगढीका नवजीवन अस्पतालका डाक्टरको सल्लाह अनुसार ८ देखि ९ लाख पैसा लाग्छ भने पछि म भाइलाई लिएर घर फर्के। घरखर्च चलाउन धौधौ थियो यति ठूलो पैसा जम्मा गर्न सक्ने अवस्था नै भएन। भाइको उपचारका लागि विक्रम बयालपाटा अस्पताल पुगे। विक्रमले भाइको उपचारका लागि बयालपाटा अस्पतालका डा मन्दीप पाठकसँग सल्लाह लिए। डा मन्दिपको सल्लाह अनुसार विक्रमले भाइ निरोजलाई नेपालगन्ज लिएर एमआरआई गराएर अछाम फर्के। एमआरआई हेर्दा निरोजको बाँया खुट्टाको गेठी (हिप) पूर्ण रूपमा मरेको थियो डाक्टर मन्दिपले भने, उनको पुरै हिप रिप्लेशमेन्ट (खुट्टाको कम्मरमा रहेको गेठी)को प्रत्यारोपण गर्नुपर्ने थियो। हामीले निरोजको हिप रिप्लेशमेन्ट गर्ने गरी शल्यक्रियाको तयारी गर्यौं, डा मन्दिपले भने, उनको बायाँ खुट्टाको हिप रिप्लेशमेन्ट गर्न सफल भयौँ। ४ घण्टा लगाएर भएको खुट्टाको शल्यक्रियापश्चात निरोजको मुहारमा खुशी छाएको छ। आफूले दोस्रो जीवन पाएजत्तिकै खुशी मिलेको निरोजले बताए। चौरपाटीकी खड्का ४ दिन पहिले घरबाट लडेर घाइते भएकी थिइन्। ७२ वर्षीया खड्काको हिपको जोर्नी भाँचिएको थियो। उनको शुक्रबार सफल शल्यक्रिया भएको हो। डाक्टर मन्दीप पाठकको नेतृत्वको टोलीले खड्काको अर्ध हिप जोर्नीको सफल प्रत्यारोपण गरेको हो। आफ्नै ठाउँमा निःशुल्क उपचार हुँदा निकै खुशी लागेको खड्काका ७३ वर्षीया श्रीमान् बज्जिरे खड्काले खुशी व्यक्त गरे। उमेरले पनि वृद्ध अवस्थाका मान्छे, त्यसमा पनि विभिन्न समस्याका कारणले झन् बढी जोखिम हुने भएपनि डा मन्दिपको टिमले उनको शल्यक्रिया गरेको हो। यस्तो अवस्थामा शल्यक्रिया गर्दा रगत धेरै बग्ने भएका कारण अरू जोखिमसमेत हुन्छ, उनले भने, तर, हामीले सफलतापूर्वक उनको शल्यक्रिया गर्न सफल भयौँ। डा मन्दिपको नेतृत्वमा भएको यस शल्यक्रिया वरिष्ठ अर्थोपेडिक सर्जन डाक्टर भास्कर राज पन्त, अर्थोपेडिक सर्जन डाक्टर सन्दीप भण्डारी समेत संलग्न थिए। सुदूर पहाडमै पहिलो पटक बयालपाटा अस्पतालमा भएको यस शल्यक्रियामा साथ दिन डा पन्त र डा भण्डारी बिहीबार मात्रै काठमाडौंबाट अछाम आइपुगेका थिए। दुर्गम ठाउँमा पहिलो पटक भएको यो शल्यक्रियामा जोखिम हुन सक्ने र स्रोत साधनले समेत अप्ठ्यारो हुन सक्ने सम्भावनाका बीच डा मन्दिप नेतृत्वको टिमले सफल शल्यक्रिया गरेका छन्। निरोजको पूर्ण हिप जोर्नी प्रत्यारोपणका लागि बयालपाटा अस्पताल पुगेका अर्थोपेडिक सर्जन डाक्टर भास्करराज पन्तका अनुसार सुदूर पहाडमै पहिलो पटक यस्तो खालको अप्रेसन बयालपाटा अस्पतालमा भएको बताए। नेपालका ठूलठूला सेन्टरमा मात्र हुने यो एक प्रकारको ठुलै प्रविधि भएको र यसका लागि आवश्यक पर्ने सबै उपकरण काठमाडौंबाट ल्याइएको उनले बताए। अमेरिकामा बनेको नयाँ कम्पनी जिम्मरको उपकरण यस अप्रेसनमा प्रयोग गरिएको छ। त्यसका लागि प्राविधिक सहयोगी समेत बयालपाटा अस्पताल आएका थिए। बिरामीलाई अर्धबहोस गराइ भित्र बिग्रेको, खिइएको, हिँड्दा अप्ठेरो भएको, छोटो भएको खुट्टाको हिप जोर्नीको हड्डी (गेठी) काटेर त्यसलाई झिकेर त्यसको ठाउँमा कृत्रिम गेठी राखिएको र त्यसमा गोलीगाँठो चल्ने घर (ठाउँ) समेत कृत्रिम बनाइने अप्रेशन भएको डा पन्तले बताए। बिरामी एक दिनपछि नै त्यो खुट्टाले टेकेर हिँड्न मिल्ने र युवा अवस्थामा यो प्रविधिको प्रयोग गर्दा आगामी दिनमा काम गर्न सहज हुनुका साथै लामो समयसम्म टिक्ने बनाइएको शल्यक्रियामा संलग्न अर्का अर्थोपेडिक सर्जन डाक्टर भण्डारीले बताए। डा मन्दिप पाठकका अनुसार यस्तो प्रकारको शल्यक्रिया दुर्गममा गर्न कठिन भएपनि सम्भव छ। श्रोत साधन हुने हो र सरकारले समेत यसमा साथ दिने हो भने हड्डीको क्यान्सरको उपचार, जोर्नीहरू खिइएको, घुँडाको हड्डी खिइएको, कम्मरको हड्डी खिइएका र खेलाडीहरूलाई हुन सक्ने चोटपटकका बिरामीको समेत बयालपाटा अस्पतालमै अप्रेसन गर्न सकिन्छ। बयालपाटामा दैनिक उपचार गराउन आउने बिरामी मध्ये दिनकै ८ देखि १० जना बिरामी यस्तो प्रकारका हड्डी खिइएको बिरामी आउने गरेका उनको भनाइ छ। अर्थोपेडिक मात्र नभएर डाइलाइसिस सेवा, हाइड्रोसिल, हर्निया, ऐपेण्डिक्स, स्टोन, गलब्लाडर, दूरबिनबाट दिइने सेवा समेत बयालपाटा अस्पतालमा दिन सकिने डा मन्दिपले बताए। पाका उमेरका नागरिकमा हड्डी खिइने समस्या दुर्गम अझ धेरै छ, अर्थोपेडिक सर्जन डाक्टर भास्करराज पन्तले भने शल्यक्रिया गरि उनीहरूलाई हिँड्न बनाउने जोर्नी प्रत्यारोपण भनेको जिन्दगी बचाउने शल्यक्रियाका रूपमा लिने गरिन्छ। बयालपाटा अस्पतालमा यस्ता प्रकारका थुप्रै शल्यक्रिया गर्न सकिने पूर्वाधार भएपनि दीर्घकालीन रूपमा अस्पताल सञ्चालनको सुनिश्चिता हुनु अपरिहार्य छ। दुर्गमका जनतालाई शुल्क तिरेर शल्यक्रिया गर्न अप्ठेरो हुने अवस्थामा बयालपाटा अस्पतालमा निःशुल्क शल्यक्रिया हुँदा यहाँका नागरिकले दोस्रो जीवन पाएको अनुभूति गर्छन्। न्याय हेल्थ नेपालको व्यवस्थापन र सञ्चालनमा रहेको बयालपाटा अस्पताल अहिलेकै मोडेलमा सञ्चालनमा हुनुपर्ने पूर्व जिविस सभापति भरत कुमार स्वाँरको भनाइ छ।"
"१९५६ अंकले बढ्यो नेप्से, ९ अर्ब माथिको सेयर कारोबार","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले बढेर बन्द भएको छ। नेप्से परिसूचक १९५६ अंकले बढेर २६९८०३ विन्दुमा अडिएको छ। सेन्सेटिभ इण्डेक्स ३५४ अंकले बढेर ४५३४२ विन्दुमा पुगेको छ। यसदिन ३०९ स्क्रिप्सको २ करोड ९ लाख ८४ हजार ४४० कित्ता सेयर ९ अर्ब ४७ करोड ३ लाख ८ हजार २६६ रुपैयाँमा खरिदबिक्री भए। नेप्से परिसूचक दोहोरो अंकले बढ्दा आज ५ कम्पनीको सेयर सकारात्मक सर्किट लेभलमा कारोबार भयो। विन नेपाल लघुवित्त वित्तीय संस्था,गुराँस लघुवित्त वित्तीय संस्था,नेपाल फाइनान्स,जानकी फाइनान्स र गार्डियन माइक्रो लाइफ इन्स्योरेन्सको सेयर १० प्रतिशतले वृद्धि भएको हो। यसदिन न्यादी हाइड्रोपावरका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले ओरालो लाग्यो। कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्ष स्थानमा रह्यो। सो कम्पनीको ३३ करोड मूल्य बराबरको सेयर कारोबार भयो। यसैगरी सीईडीबी होल्डिङ्सको ३१ करोडको सेयर कारोबार हुँदा हिमालयन पावरको ३० करोड,न्यादी हाइड्रोपावरको २२ करोड र सप्तकोशी डेभलपमेन्ट बैंकको १८ करोड मूल्य बराबरको सेयर कारोबार भयो। दुई समूहको उपसूचकबाहेक अन्यको उपसूचक सकारात्मक देखिएका छन्। यसदिन फाइनान्स समूहको उपसूचक सर्वाधिक ४९४ प्रतिशतले बढ्यो। कारोबारमा आएकामध्ये १७६ स्टक्सको मूल्य बढ्दा ६३ वटाको घट्यो। बाँकी ४ समूहको उपसूचक भने स्थिर रह्यो।"
कृषि वैज्ञानिकको विदेश पलायन रोक्नुपर्छ : कृषिमन्त्री अधिकारी,"काठमाडौं : कृषि तथा पशुपक्षी विकासमन्त्री रामनाथ अधिकारीले कृषि वैज्ञानिकको विदेश पलायन रोक्नुपर्ने बताएका छन्। ललितपुरमा आज आयोजित राष्ट्रिय कृषि प्राविधिक कार्य समूहे बैठकलाई सम्बोधन गर्दै मन्त्री अधिकारीले कृषि अनुसन्धानमा काम गर्ने वैज्ञानिकहरू विदेश पलायन भइरहेकाले यसलाई रोक्नुपर्ने बताएका हुन्। नेपालमै काम लाग्ने वैज्ञानिकहरूलाई स्वदेशमै रहन सक्ने वातावरण बनाउन जरुरी छ, मन्त्री अधिकारीले भने। वैज्ञानिक तथा कर्मचारीमा देखिएको विदेश पलायन रोक्न आफूले प्रयास गरिरहेको उल्लेख गर्दै मन्त्री अधिकारीले लामो समयदेखि रहेका जटिलताहरू सुल्झिदै गएको बताए। मन्त्री अधिकारीले वैज्ञानिक एस १, एस २ को समस्या समाधान भएको र समकक्षताको समस्या समाधान गर्न पनि समिति गठन भइसकेको पनि उल्लेख गरे। कृषि अनुसन्धान प्रणालीलाई व्यवहारिक बनाउन आवश्यक रहेको भन्दै मन्त्री अधिकारीले कतिपय अनुसन्धान द्रुत गतिमा गरेर नतिजा निकाल्नुपर्ने भएकाले नार्कको अनुसन्धानलाई प्रभावकारी बनाउनुपर्नेमा जोड दिए। कृषि उपज आयातको ठूलो आकारले चुनौती थपेको उल्लेख गर्दै मन्त्री अधिकारीले यो चुनौतीको सामना गर्न नार्कले अन्वेषण गर्ने बालीका जातहरू पनि सोही अनुकूलको हुनुपर्नेमा जोड दिए।"
केबलकारको पक्षमा बोलेको भन्दै कालोमोसो दलेर कुटपिट,धरान : ताप्लेजुङको पाथीभरामा निर्माण गर्न लागिएको केबलकारको पक्षमा लागेका पदम चेन्जि माबोलाई धरानमा कालो मोसो दली कुटपिट गरिएको छ। ताप्लेजुङ घर भएका उनलाई आइतबार मुकुम्लुङ संरक्षण संयुक्त संघर्ष समिति सुनसरीका कार्यकर्ताहरूले माबोलाई धरान९ स्थित पुतली लाइनमा कुटपिट गरी कालोमोसो दलेका हुन्। माबोले केबुलकारको पक्षमा सार्वजनिक रूपमा समर्थन गरेको र केबुलकारको बिरो गर्नेहरूलाई गाली गलौज गरेको भन्दै कालोमोसो दलेर सचेत गराइएको जनमुक्ति पार्टीका केन्द्रीय उपमहासचिव विष्णु थाम्देनले बताए। माबोलाई कालो मोसो दल्नेमा थाम्देनसहित नागरिक उन्मुक्ति पार्टीका केन्द्रीय नेता अमर इजम र समितिका नेता जेन्टल लावति लगायतको उपस्थिति रहेको थियो। पाथीभरा मन्दिर क्षेत्रमा उद्योग वाणिज्य महासंघका अध्यक्ष चन्द्र ढकालले केबलकार निर्माणको काम थालेपछि संघर्ष समितिले आन्दोलन सुरु गरेको छ। कालोमोसो दलेर कुटपिट गरिएका माबोले आफूलाई दुर्व्यवहार गर्नेलाई कडा कारबाही गर्न माग गरेका छन्। कालोमोसो दलेपछि माबोलाई सुरक्षाका लागि इलाका प्रहरी कार्यालय धरानमा राखिएको सुनसरीका प्रहरी प्रमुख एसपी सुमनकुमार तिम्सिनाले बताए। उनले घटनाको अनुसन्धान समेत थालिएको बताए। माबोलाई दुई दर्जन जनाको समूहमा आएका केबुलकार निर्माण विरोधीहरूले कुटपिट गरी कालो मोसो दलेका थिए। आफूलाई कालो मोसो दल्ने विरुद्ध मामोले कारबाहीका लागि प्रहरीमा किटानी जाहेरी दिने बताए।
'निष्काशित भएका नेपालीहरूलाई अमेरिकाले हत्कडी नलगाओस्',"काठमाडौं : संसदमा अमेरिकामा गैरकानुनी रुपमा बसेका नेपालीहरूलाई फिर्ताका लागि विशेष व्यवस्था गर्न सरकारसँग सांसदले माग गरेका छन्। अमेरिकाको राष्ट्रपतिमा डोनाल्ड ट्रम्पले पदभार ग्रहण गरेसँगै आप्रवासीहरूमाथि धरपकड गर्ने क्रममा नेपाली पनि डिपोट हुन थालेपछि सांसदहरूले सरकारको ध्यानाकर्षण गराएका हुन्। आइतबार प्रतिनिधिसभा बैठकमा बोल्दै राष्ट्रिय जनमोर्चाका सांसद चित्रबहादुर केसीले अमेरिकाले गैरकानुनीरुपमा बसेका विभिन्न देशका नागरिकहरूलाई फिर्ता पठाउन थालेपछि नेपाली पनि नेल,हत्कडी र जन्जीर लगाएर डिपोर्ट हुनसक्ने भन्दै यस विषयमा सरकारले समयमै ध्यान दिनुपर्ने बताए। 'नेपालका पनि कयौं नागरिकहरू गैरकानुनीरुपमा अमेरिका बसेका सामाचार आइरहेका छन्। नेपाली नागरिकहरूलाई पनि मानव अधिकार हनन् हुनेगरी अमेरिकाद्वारा हत्कडी, नेल लगाएर अमानवीय तरिकाबाट फिर्ता पठाउने कार्य नहोस् भनेर सचेत हुन आवश्यक छ। यदि सो विषयमा ध्यान दिएन भने विश्व समुदायका बीच नेपालको प्रतिष्ठामा समेत आँच पुग्छ, 'उनले भने, 'यदि गैरकानुनीरुपमा बसेका छन् भने नेपाल फिर्ताका लागि आवश्यक व्यवस्था मिलाउन सभामुखमार्फत् सरकारको ध्यानाकर्षण गराउन चाहन्छु।' अमेरिकाले भारतीय नागरिकहरूलाई हत्कडीसहित फिर्ता पठाउने कार्यले मानव अधिकारको विश्वव्यापीरुपमा धज्जी उडाएको भन्दै आपत्ती जनाए। उनले भने, 'भारतीय नागरिकहरूलाई हातखुट्टामा नेल लगाएर उनीहरूको मर्यादाको ठाडो उल्लंघन गरेर स्वदेश फिर्ता कार्यले मानव अधिकारको विश्वव्यापीरुपमा धज्जी उडाएको छ। भारतीयलाई जस्तै नेपालीलाई पनि मानव अधिकार हनन् हुनेगरी अमेरिकाले हत्कडी र नेल लगाएर अमानवीय तरिकाबाट फिर्ता पठाउन सक्छ।' केही समयअघि अमेरिकाले गैरकानुनी रुपमा बसेका भारतीय नागरिकहरूलाई हत्कडीसहित फिर्ता पठाएको थियो। त्यहाँ गैरकानुनी रुपमा बसेका नेपाली पनि ठूलो संख्यामा धरपकड भएर फिर्ता हुने संभावना छ। उनले विश्वको जुनसुकै कुनामा बसेको भएपनि बिना भेदभाव, समानता ,स्वतन्त्रता र मानवीय मर्यादा सबै मानवजातीले पाउनुपर्ने बताए।"
प्रतिनिधिसभा बैठकमा आज प्रधानमन्त्रीले सांसदले सोधेका प्रश्नको जवाफ दिने,"काठमाडौं : संघीय संसदअन्तरगतका दुवै सदनका बैठक बस्दैछन्। प्रतिनिधिसभाको दिउँसो १ बजे र राष्ट्रिय सभाको १ बजेर १५ मिनेटमा बस्नेगरी बैठक बोलाइएको संघीय संसद सचिवालयले जनाएको छ। आजको प्रतिनिधिसभा बैठकमा प्रधानमन्त्री केपी शर्मा ओलीले सांसदहरूले सोधेका प्रश्नको जवाफ दिने संभावति कार्यसूची छ। यसैगरी बैठकमा सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट कार्यभार थपसम्बन्धी पत्रको व्यहोरा पढेर सुनाउने कार्यसूची छ। गृहमन्त्री रमेश लेखकले 'नेपाल नागरिकता (दोस्रो संशोधन) विधेयक, २०८१ माथि सामान्य छलफल गरियोस्' भन्ने प्रस्ताव प्रस्तुत गर्नेछन्। वन तथा वातावरण मन्त्री ऐन बहादुर शाही ठकुरीले 'मोन्ट्रियल प्रोटोकल किगाली संशोधनमाथि सामान्य छलफल गरियोस्' भन्ने प्रस्ताव प्रस्तुत गर्ने कार्यसूचीमा उल्लेख छ।"
"हे पशुपतिनाथ, हामीलाई मान्छे बनाउनुस् !","मर्निङ वाक गर्दाका केही अनुभवबाट यो लेख सुरु गर्दै छु। बिहानै उठेर फटाफट हिँड्न खुब रमाइलो लाग्छ। तर, मर्निङ वाकमा निस्कनुअघि प्रार्थना गर्न मन लाग्छ भगवान्, बाटोमा मेरो अगाडि कसैले नथुकोस्। मेरो अगाडि मुखैनजिक कसैले नखोकोस्। म हिँडको बाटोमा कसैले छतबाट पानी नफालोस्। हिँड्दाहिँड्दै कुचो लगाएर धुलोले नपुरोस्। काठमाडौं बस्न लागेको तीन दशक नाघ्यो। यसबीचमा थुप्रै राजनीतिक, सामाजिक, आर्थिक उथलपुथल भए। प्रविधि र सञ्चारको क्षेत्रमा कल्पनै नगरेको उपलब्धि नेपालले हासिल गरिसक्यो। मोबाइल र इन्टरनेटको विकासले गाउँसहर सबैतिर ठूलो परिवर्तन ल्याएको छ। आज हामी विश्वको जुनसुकै कुनाको राजनीतिक, आर्थिक र व्यावसायिक पाटोलाई नजिकैबाट नियाल्न सक्ने भएका छौं। संसारका प्रभावशाली व्यक्तित्वसँग सोझै सम्पर्क स्थापित गर्न, उनीहरूको अभिव्यक्तिमा आफ्नो दृष्टिकोण, धारणासमेत दिन सक्ने भएका छौं। घरमा बसीबसी प्राप्त गरेको यो उच्चतम प्राप्ति हो। प्रविधिका नयाँनयाँ तरक्कीका कारण संसारले उपयोग गरेका, बुझेका राम्रा कुराहरू मनन गर्न पाएका छौं। अझै कति परिवर्तन हुने हो ? कति नयाँ प्रविधिहरू भित्रिएलान् ? कति नयाँ अवधारणाहरू बन्नेछन्् ? त्यसको हामी निरन्तर साक्षी बन्न सक्नेछौं। यो चानचुने कुरा होइन। फेसन, फिल्म, गीतसंगीतको प्रभाव त यति चाँडो फैलिएको छ कि नेपाल भित्रिन अलिकति पनि समय लाग्दैन। सूचना र प्रविधिमा संसारसँग जोडिएको नेपालले हाम्रो हिमाल, संस्कृति, इतिहास, रीतिरिवाज, पर्यावरण र खानपानलाई संसारभर फैलाउन सकेको छैन। जसका कारण नेपालको आर्थिक रूपान्तरणमा खास योगदान पुग्न सम्भव छ। अझै संसारभरबाट धेरै कुरा सिकिरहेका नेपालीले आफ्नै आचरण र बानी बेहोरालाई परिवर्तन गर्न नसक्दा विदेशीका सामु लज्जित हुनुपर्ने अवस्था छ। त्यसैले हामी धेरै कुरामा आफैं परिवर्तन हुन जरुरी छ। मेरो विचारमा यस कारण हामी मान्छे हुन सकेका छैनौं। १ जथाभावी थुक्नु : सबैभन्दा पहिला हामी जथाभावी थुक्न छाडौं। साना नानीहरूलाई स्कुल लिएर जाने अभिभावकलाई देख्छु। बच्चाको सिँगान हातले पुछ्ने सडकमै फाल्ने, भित्तातिर दल्ने, आफैं सडकमा थुक्दै हिँडेपछि अब त्यो बच्चाले के जान्दछ ? हामीले बुझ्नुपर्छ हाम्रो शरीरबाट बाहिर निस्कने सबै फोहोर जथाभावी गर्न मिल्दैन। यही कुरा तपाई हामीले आफ्ना सन्तानलाई सिकाउन ढिला भैसक्यो। २ पालो कुर्ने : बस स्टपमा हामी कतै क्युमा बस्दैनौं। रत्नपार्कको प्रहरी प्रभागको छेउमा लाम लाग्नुपर्ने अरू ठाउँमा जसरी चढे पनि हुने हो ? कि हामीलाई पालो कुर्न पनि सधैं प्रहरी नै चाहिने हो ? किन हामी आफू पालो कुर्न सक्दैनौं ? अरूलाई प्राथमिकता दिन सक्दैनौं। हामी नै यस्तो भएपछि हाम्रो सन्तानले बाइकमा पेट्रोल भर्ने बेला उ किन क्युमा बसोस् ? सोझै लाइन मिचेर पुग्छ। सडकमा ठेलमठेल गरेर सवारी साधन चलाउनुभन्दा धैर्य गरेर चलाउनुस्। तपाईंंसँगै यात्रा गरेको तपाईंंको सन्तानले पनि त्यस्तै धैर्य गर्न सिक्छ। आफूले पनि पालो कुर्नुहोस् र आफ्ना सन्तानलाई पनि पालो कुर्न सिकाउनुहोस्। ३ फोहोर फाल्ने : गुड्का खायो खोल सडकमा फाल्यो। चुइगम, चकलेटको खोल सडकमा। सडक छेउका घरघरमा आफूलाई मनलाग्दो गरी विज्ञापन टाँस्यो। बिजुली र टेलिकमका पोलहरूमा जथाभावी पोस्टर टाँस्यो, फोहोर गरिदियो। यतिमात्र होइन, घरबाट बेलुका हतार हतार सडकमा लगेर फोहोर फाल्यो, लुसुक्क घर आयो। तपाईंंलाई लाग्छ, तपाईंको घर सफा भए पुग्छ। तपाईंलाई टोल समाज वा सडक सफा हुनु पटक्कै पदैन। चुरोट खायो जथाभावी फाल्यो। खैनी खायो खोल सडकमै मिल्कायो। अनि हामीलाई नै यो देश बिग्रिएकोमा चिन्ता छ। हैन ? ३ बाइकको अगाडि साना बालबालिका : बाइकमा बच्चालाई बोक्नु अगाडि सोच्नु भएको छ कदाचित दुर्घटना भएमा के होला ? अवोध नानीहरूलाई बाइकमा यात्रा गर्न चुपचाप समर्थन गर्ने हाम्रो ट्राफिक नियम पनि तत्काल परिमार्जन गर्न जरुरी छ। अझ रोचक कुरा त बाइकमा ३ जना चढ्न मिल्दैन तर बच्चा जति जना बोके पनि ट्राफिक प्रहरी नदेखेजस्तो गरिदिन्छन््। यो कस्तो नियम हो ? ट्राफिक महाशाखा र नेपाल प्रहरीलाई मेरो प्रश्न के साना नानीहरू मान्छे होइनन् ? के कारण दुईजनाभन्दा बढी चढ्न नमिल्ने वाइकमा साना नानीहरू बोक्दा तपाईंहरू चुपचाप ? अनि, जतिसुकै चिसो होस्, वाइकमा हामी साना नानीलाई राख्छौं। अझै सबैभन्दा अगाडि। यो झनै ठूलो अपराध हो। हामीले जानीजानी उसलाई बिरामी बनाइरहेका छौं। एकातिर चिसोको डर त्योभन्दा ठूलो दुर्घटनाको डर। ६ धकेल्दै हिँड्ने : बाटो हिँड्ने ठाउँमा पछाडिबाट धकेल्दै हिँड्ने, भीडमा महिला, युवतीहरूलाई छोएर हिँड्ने आचरण छ भने हाम्रो यो जुनी खेर गैसकेको सम्झनुस्। अझ बस, ट्याम्पुमा युवतीलाई छुने, धक्का दिने गरेका थाहा पाउँदा साँच्चिकै दु:खले हृदय भरिन्छ। हामी कस्तो समाजमा छौं ? ७ बाटोमै पार्किड : हामीलाई यति हतार हुन्छ कि जता मन लाग्यो, त्यतै पार्किङ गरेर हिँड्ने। हामीले ध्यान दिनुपर्ने कुरा हाम्रो कारण अरूलाई हुने कष्ट र समस्याको ध्यान दिन हामी किन सक्दैनौं ? ८ जहाँ पनि बस स्टप : सार्वजनिक यातायात चलाउने चालक र त्यसका सहचालकहरू संयमित र विनम्र हुन जरुरी छ। उनीहरूलाई कसरी बोल्ने यात्रुहरूसँग कस्तो व्यवहार गर्ने विषयमा कुनै पनि सार्वजनिक सवारी संस्थाले तालिम दिएको मलाई याद छैन। तर, दिनदिनै लाखौं नागरिकले यात्रा गर्ने सार्वजनिक यातायातको क्षेत्रलाई मर्यादित बनाउन पनि यस्ता तालिमको आवश्यकता भैसकेको छ। तालिमसँगै उनीहरूलाई बस स्टप बाहेक अरू ठाउँमा बस रोक्न नमिल्ने ज्ञान पनि दिनु जरुरी छ। जता मन लाग्यो त्यतै रोकेर यात्रु चढाउने र यात्रु ओराल्ने मात्र होइन, जहाँबाट पनि चढ्न र ओर्लिन खोज्ने यात्रुले पनि बुझ्नुपयो। बस स्टपभन्दा अन्यत्रबाट चढ्न र ओर्लिनु हुँदैन। ९ फुटपाथमै पसल: हिँड्नका लागि सहज बनाइएका फुटपाथमा हामी आफ्नो व्यवसाय चलाउँछौं। निर्माण सामग्री राखेर यात्रुलाई हैरान बनाउँछौं। तपाईंलाई लाग्छ होला, त्यसो भए थोरै पुँजीबाट स्वरोजगार हुन खोज्नेलाई फुटपाथको विकल्प के हुन्छ त ? विकल्प चाहियो भन्नुहोला। त्यसका लागि सम्बन्धित महानगरपालिका, नगरपालिका, वडा कार्यालयमा सम्पर्क राख्ने। र, उनीहरूले निर्धारण गरेको निश्चित समय र निश्चित ठाउँमा मात्र व्यवसाय गर्ने। सार्वजनिक रूपमा सडकपेटी कब्जा आफ्नो हितमा प्रयोग गर्नु किमार्थ स्वीकार्य हुँदैन। १० छिमेकीको दैलोमा कुकुरलाई शौच : हामी आफ्नो घरमा कुकुर पाल्छौं। कुकुरलाई शौच गराउन भने बाटो, पार्क वा छिमेकीको दैलोमा लैजाने गर्छौं। अब हामी नै आफूलाई महान् ठान्छौं। हामीले आफूलाई सम्भ्रान्त ठान्छौं। ११ बाइक, स्कुटरबाटै किनमेल : सहरका भित्री सडक छेउका पसलमा सामान किन्नु परे हामी बाइक, स्कुटरलाई पसलकै अगाडि लैजान्छौं। पसलेलाई त्यहींबाट सामान माग्छौं। हामीलाई अलिकति पनि हेक्का हुन्न हामीले बाटो छेक्नु हुन्न भनेर। अनि हामीलाई नै चाहिएको छ फराकिलो बाटो र अनुशासित चालक। यसरी हेर्दा, हामीले पहिला आफ्नो आचरण परिवर्तन नगरी हाम्रो सुन्दर घर, सुन्दर समाजको सपना पूर्ण हुँदैन। हाम्रो टोल नगर सभ्य नभए पूरै देश कसरी सभ्य र सुसंस्कृत होला ? त्यसैले मेरो प्रार्थना पशुपतिनाथले सुनुन् हे पशुपतिनाथ हामीलाई मान्छे बनाउनुस्।"
एलन मस्क बच्चा लिएरै किन पुग्छन् ठूला बैठकहरूमा?,"वासिङटन डिसी : एलन मस्कका छोराछोरीहरू त्यस्ता ठाउँहरूमा गएका छन् जहाँ धेरै मानिसहरू कहिल्यै पुग्न सक्दैनन्। विदेशी नेताहरूसँगको भेटघाटदेखि स्पेसएक्स प्रक्षेपणको नियन्त्रण कक्षसम्म नै मस्कका छोराछोरीहरू प्रविधि, व्यवसाय र अहिले राजनीतिक क्षेत्रमा आफ्ना बुबासँगै बारम्बार देखिने गरेका छन्। अमेरिकी राष्ट्रपति डोनाल्ड ट्रम्पले प्राविधिक अर्बपति तथा टेस्लाका सहसंस्थापकलाई नयाँ सरकारी विभाग,  (सरकारी दक्षता विभाग) को नेतृत्वमा नियुक्त गरेदेखि नै मस्कका छोराछोरीहरू वासिङटनका विभिन्न मिटिङहरुमा बारम्बार देखिन थालेका छन्। बुधबार ओभल अफिसको रिजोल्युट डेस्कको कुनामा मस्कको ४ वर्षीय छोरा 'लिटिल एक्स' कलर भएको शर्ट र कोट लगाएर उभिएका देखिएका थिए। बिहीबार मस्कले प्रधानमन्त्री नरेन्द्र मोदीसँग प्रविधि र नवप्रवर्तनसँग सम्बन्धित मुद्दाहरूमा छलफल गरिरहेको समयमा 'लिटिल एक्स' र उनका अन्य दुई भाइबहिनीले भारतीय प्रधानमन्त्रीसँग उपहार साटासाट गरेका थिए। अमेरिकामा ट्रम्प प्रशासनको हिस्सा बन्नु अघि पनि मस्क प्राय: आफ्ना बच्चाहरूसँगै विभिन्न कार्यक्रममा देखिन्थे। पहिला पनि उनका बच्चा टर्कीका राष्ट्रपतिसँगको भेटघाटमा, अस्विट्ज यातना शिविरमा आयोजित स्मृति सभामा र टाइम पत्रिकाले २०२१ मा मस्कलाई वर्षको व्यक्तित्वको रूपमा नामकरण गरेको समारोहमा सहभागी भएका देखिन्थे। तर मस्क किन आफ्ना बच्चाहरूलाई यति महत्त्वपूर्ण ठाउँहरूमा पनि सँगै लिएर जान्छन् भन्ने प्रश्न धेरैको मनमा उब्जिएको छ। धेरै सार्वजनिक कार्यक्रमहरूमा बालबालिकालाई आफूसँगै समावेश गर्नुको कारण राजनीतिज्ञले आफूहरूलाई अलि बढी मिलनसार देखाउन र जनताको नजरमा बढी मानवीय देखिन गरेको चाल भएको अमेरिकी विश्वविद्यालयका सार्वजनिक सञ्चारका प्राध्यापक कर्ट ब्राडक बताउँछन्। ब्राडक मस्कले आफ्नो कान्छो छोरालाई ओभल अफिसमा लैजाने निर्णय असामान्य रहेको जनाएका छन्। तीस मिनेट लामो प्रेस ब्रिफिङमा 'लिटिल एक्स'ले झिंझो मानिरहेको देखिन्थे। उनी कहिले आफ्नो बुबाको नक्कल गर्थे त कहिले उनी भुइँमा बस्थे। त्यस्तै कार्यक्रमको बीचबीचमा उनी अमेरिकी राष्ट्रपतिलाई हेर्दै मुस्कुराइरहेका देखिन्थे। ब्राडकले मस्कले सार्वजनिक कार्यक्रमहरूमा बालबालिकालाई जानाजानी समावेश गर्ने गरेको बताए। उनले भने, 'मलाई लाग्छ यसको पछाडि कुनै रणनीति छ। यस मार्फत केही कुरामा ध्यान खिच्ने र अन्य कुराबाट ध्यान हटाउने प्रयास भइरहेको छ।' हार्वर्डमा अध्यापन गर्ने रणनीतिक सञ्चार सल्लाहकार जोन हेबरले मस्कका बच्चाहरूको बारम्बार उपस्थिति र यसलाई भाइरल क्षण बनाउनु ट्रम्पको लागि पनि फाइदा भएको बताए। 'यसले ट्रम्पलाई सकेसम्म धेरै अराजकता वा हंगामा सिर्जना गर्न मद्दत गर्छ,' हेबरले भने, 'यसले वास्तवमा उनीप्रति कम ध्यान आकर्षित गर्छ।' मस्ककी पूर्व प्रेमिका र 'लिटिल एक्स' की आमा ग्रिम्सले भने ओभल अफिसमा आफ्नो छोराको उपस्थितिको आलोचना गरेकी छन्। उनले यसरी सार्वजनिक रूपमा बच्चा लग्न नहुने बताइन्। सन् २०२२ मा ग्रिम्सले भ्यानिटी फेयरको लागि लेखेको एक लेखमा आफ्नो छोरालाई चर्चामा देख्न मन नपराउने जनाएकी थिइन्। राजनीतिमा आउनुभन्दा धेरै अघिदेखि नै मस्कले आफ्ना छोराछोरीलाई सँगै लैजान थालेका थिए। २०१५ मा मानिसहरुले सिलिकन भ्यालीमा टेस्लाको भव्य उद्घाटनको लागि पर्खिरहँ मस्कका पाँच बच्चाहरूलाई कम्पनीको क्याम्प वरिपरि एकअर्कालाई हाँस्दै, चिच्याउँदै र बोलाउँदै दौडिरहेको देख्न सकिन्थ्यो। मस्कका तीन श्रीमतीबाट १२ सन्तान सार्वजनिक रूपमा धेरै देखिने उनका छोराछोरीहरू , ,  र 'लिटिल ' हुन्। मस्क आफैंले आफ्नो चार वर्षीय छोरालाई 'भावनात्मक सहयोग' प्रदान गर्ने व्यक्तिको रूपमा बताएका थिए। मस्कका जीवनीकार वाल्टर आइज्याकसनले 'द डायरी अफ अ सीईओ' पोडकास्टमा मस्क आफ्ना बच्चाहरूसँग निकै नजिक रहेको र भावनात्मक रुपमा गहिरो सम्बन्ध भएको बताएका छन्। 'उनी आफ्ना बच्चा, आफ्ना प्रेमिका श्रीमतीको खातिर आफूले सक्ने सबै गर्छन्। आफ्ना बच्चाहरूलाई सधैं आफ्नो वरिपरि राख्न मस्क मन पराउँछन्।,' आइज्याकसनले भने।"
विचाराधीन विधेयकलाई दुवै सदनबाट अगाडि बढाउने निर्णय,"काठमाडौं : सत्तारुढ दलका प्रमुख सचेतकहरूको बैठकले दुवै सदनमा विचाराधीन अवस्थामा रहेका विधेयकहरूलाई अगाडि बढाउने निर्णय गरेको छ। आइतबार बिहान सिंहदरबारमा बसेको प्रतिनिधिसभा र राष्ट्रियसभाका सत्ता पक्षीय प्रमुख सचेतकको बैठकले उक्त विधेयकहरूलाई चाँडै निष्कर्शमा पुर्याउने निर्णय गरेको हो। बैठकपछि नेकपा एमालेका प्रमुख सचेतक महेश बर्तौलाले दुवै सदनमा विचाराधीन विधेयकहरूलाई अघि बढाउने,शिक्षा र संघीय निजामति कर्मचारी विधेयक यही अधिवशेनबाट पारित गर्नपर्ने निर्णय भएको जानकारी दिए। उनले भने,'दुवै सदनले विचाराधीन विधेकहरूलाई विधिवतरुपमा आआफ्नो ठाउँबाट राफसाफ गरेर अर्को हाउसमा पठाउने। यो अधिवेशनमा शिक्षा र संघीय निजामति कर्मचारी विधेयकलाई प्राथमिकतामा राखेका छौं।'"
पोखरा भ्रमण वर्ष २०२५ सुरु : २० लाख पर्यटक भित्र्याउने लक्ष्य,"पोखरा : पोखरा भ्रमण वर्ष २०२५ शनिबारदेखि सुरु भएको छ। समुन्नत पर्यटकीय पोखरा निर्माणको दीर्घकालीन सोच र लक्ष्यका साथ पोखरा महानगरपालिकाले शनिबार एक कार्यक्रम गरेर पोखरा भ्रमण वर्ष २०२५ घोषणा गरेको हो। अन्नपूर्ण, धौलागिरि, माछापुच्छ्रेको काखमा रहेको र ९ तालको सहर पोखरामा २० लाख पर्यटक भित्र्याउने लक्ष्यका साथ पोखरा भ्रमण वर्ष घोषणा गरिएको छ। पोखराको नयाँबजारस्थित प्रदर्शनी केन्द्रमा भएको ओैपचारिक कार्यक्रममा गण्डकी प्रदेशका मुख्यमन्त्री सुरेन्द्रराजा पाण्डेले पोखरा भ्रमण वर्ष सफल बनाउन र पर्यटन प्रबद्र्धन गर्न महानगरपालिकासँग सहकार्य गरेर अघि बढ्ने बताए। संस्कृति पर्यटन तथा नागरिक उड्डयनमन्त्री बद्रीप्रसाद पाण्डे र गण्डकी प्रदेशका मुख्यमन्त्री सुरेन्द्रराज पाण्डेले पोखरा भ्रमण वर्षको लोगो अनावरण गरेका थिए। पोखरा महानगरपालिकाका उपमेयर मञ्जुदेवी गुरुङले वर्षभरि पर्यटन प्रवर्द्धनात्मक गतिविधि गरी पर्यटकीय राजधानी पोखरालाई राष्ट्रिय तथा अन्तर्राष्ट्रिय रूपमा ब्रान्डिङ गर्ने बताइन्। पोखरामा २० लाख पर्यटक भित्र्याउने गरी प्रबद्र्धनात्मक कार्यक्रम गरिने पनि उनले बताइन्। पर्यटन वर्ष घोषणा कार्यक्रममा पोखराका ३३ वटै वडाबाट विभिन्न सांस्कृतिक झाँकी प्रस्तुत गरिएको थियो।"
जेसिबीले पल्टाएको ढुंगाले लाग्दा गुल्मीमा आठ वर्षीय बालिकाको मृत्यु,"गुल्मी : गुल्मीमा जेसीबीले पल्टाएको ढुंगाले लागेर आठ वर्षीय बालिकाको मृत्यु भएको छ। इस्मा गाउँपालिका२ छल्दीटार निवासी बिष्णु कुमालको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) चिरञ्जीवी दाहालले जानकारी दिए। आइतबार बिहान विद्यालय हिँडेकी कुमाललाई श्रेष्ठ कन्ट्रक्सन प्रालिको लु १ क ४३८६ नम्बर जेसिबीले पल्टाएको ढुंगाले लागेको थियो। छल्दीबाट हस्तीचौर जाने भित्री कच्ची सडक खन्ने क्रममा ढुंगाले लागेर बालिका गम्भीर घाइते भएकी थिइन्। उनको समयमै उद्धार समेत हुन नसकेको स्थानीयले बताए। गम्भीर घाइते भएकी बालिकाको गुल्मी अस्पतालमा उपचार गर्न ल्याइएको थियो। तर,डाक्टरले बालिकालाई मृत घोषणा गरेका हुन्। निर्माण व्यवसायीको चरम लापरबाहीका कारणले बालिकाको मृत्यु भएको स्थानीयले आरोप लगाएका छन्। त्यस सडकमा विगत ३ वर्षदेखि सडक निर्माण तथा स्तरउन्नतिको काम हुँदै आएको छ। सडकमा निर्माणको काम पनि अत्यन्तै सुस्त गतिमा भएको पाइएको छ। श्रेष्ठ कन्ट्रक्सनले सडक विस्तार गर्दा तल कुनै जानकारी नदिई मनलाग्दी समयमा ढुंगा फाल्ने गरेकाले पनि बालिकाको ज्यान गएको स्थानीयले बताएका छन्। जेसिबी चालक मकवानपुर इन्द्रचौर गाउँपालिका ४ सिस्नेरीका ३६ वर्षीय राजेश रेग्मीलाई प्रहरीले नियन्त्रणमा लिएको छ। बालिकाले घर नजिकैको पालुखा माध्यमिक विद्यालयमा अध्ययन गर्दै आएकी छन्। अहिले बालिकाको शव गुल्मी अस्पतालमा राखिएको छ। घटनाबारे थप अनुसन्धान भइरहेको प्रहरीले जनाएको छ।"
अर्थमन्त्री पौडेललाई भेट्न कीर्तिपुर जाँदै राष्ट्रपति,काठमाडौं : राष्ट्रपति रामचन्द्र पौडेल कीर्तिपुरस्थित बर्न अस्पताल जाने भएका छन्। राष्ट्रपति पौडेल उपचाररत उपप्रधानमन्त्री एवं अर्थमन्त्री विष्णु पौडेललाई भेट्न त्यहाँ जान लागेका हुन्। राष्ट्रपतिको कार्यालयले कीर्तिपुर बर्न अस्पतालमा उपचाररत अर्थमन्त्री पौडेललाई भेट्न राष्ट्रपति कीर्तिपुर जाने तयारी भएको जानकारी दिएको छ। शनिबार पोखरा भ्रमण वर्ष २०२५ को उद्घाटनका क्रममा बेलुन पड्किँदा अर्थमन्त्री पौडेल र पोखरा महानगरपालिकाका मेयर धनराज आचार्य घाइते भएका थिए। रिमोटबाट दीप प्रज्वलनपछि बेलुन उडाउने क्रममा निस्किएको आगोको भिल्काले टिपेपछि बेलुन पड्किएको थियो। अर्थमन्त्री पौडेलको अनुहारको भागमा ५६ प्रतिशत जलन भएको उपचाररत चिकित्सकले जनाएका छन्। मेयर आचार्यको गालाको बायाँ पट्टीको कान नजिकैको भाग र हातमा जलन भएको छ। उनीहरू दुवैको कीर्तिपुरस्थित बर्न अस्पतालको सघन उपचार कक्ष (आइसीयू) मा उपचार भइरहेको छ।
भूमिसम्बन्धी अध्यादेशमा प्रश्न,"भूमिसम्बन्धी ऐनको दफा ५२ क (सातौं संशोधन, २०७५) मा नेपाल सरकारले भूमिहीन दलितलाई एक पटकका लागि तोकिएबमोजिम तीन वर्षभित्र जमिन उपलव्ध गराउने व्यवस्था छ। त्यस्तै, आठौं संशोधनको दफा ५२ ख मा भूमिहीन सुकुम्बासीलाई एकपटकका लागि नेपाल सरकारले उपदफा ४ को अधिनमा रही निजहरूले आवाद कमोत (खेतीपाती) गर्दै आएको स्थानमा वा अन्य कुनै सरकारी जग्गामा तोकिएको क्षेत्रफलको हदमा नबढ्ने गरी जग्गा उपलब्ध गराउने उल्लेख छ। ५२ ग मा अव्यवस्थित बसोबासीलाई व्यवस्थापन गर्ने विषय समावेश छ। जसमा ऐलानी वा अन्य सरकारी जग्गा वा अभिलेखमा वन क्षेत्र जनिएको भए तापनि आवादीमा परिणत भएको जग्गामा ऐन लागू भएको थियो, २०७६ माघमा। कम्तीमा १० वर्ष अघिदेखि आवाद कमोत गरिआएका अव्यवस्थित बसोबासीलाई एकपटकका लागि नेपाल सरकारले निजहरूले आवाद कमोत गर्दै आएको स्थानमा तोकिएको क्षेत्रफलको हदमा नबढ्ने गरी जग्गा उपलव्ध गराउने व्यवस्था छ। अव्यवस्थित बसोबासी व्यवस्थापन गर्दा पनि दफा ५२ को ख को उपदफा ४ मा उल्लेखित जग्गामा बसोबास गरेकालाई जग्गा उपलव्ध गराइने छैन। उपदफा ४ मा के छ ? : उपदफा ४ मा कस्तो जग्गाको भूस्वामित्व दिन मिल्दैन भन्ने व्यवस्था छ। जसमा अन्यत्र जुनसुकै कुरा लेखिए तापनि (क) धार्मिक, सांस्कृतिक तथा सामरिक महत्वका क्षेत्रभित्रका जग्गा (ख) प्राकृतिक प्रकोप, विपद् व्यवस्थापन र वातावरणीय संरक्षणको दृष्टिबाट सुरक्षित गर्न आवश्यक देखिएको जग्गा (ग) सार्वजनिक जग्गा, नदी, खोला वा नहर किनाराको जग्गा, जोखिमयुक्त स्थानमा बसोबास गरिएको जग्गा, राष्ट्रिय निकुञ्ज वा संरक्षित क्षेत्रको जग्गा, हाल रूख बिरुवाले ढाकिएको वनको जग्गा र सडक सीमाभित्रका जग्गा (घ) नेपाल सरकार, प्रदेश सरकार वा स्थानीय तहको प्रयोगका लागि आवश्यक रहेको जग्गा र (ङ) अन्य तोकिए बमोजिमका स्थानका जग्गा भूमिहीन र अव्यवस्थित बसोबासीलाई उपलब्ध नगराइने भनिएको छ। अहिले फेरबदल गरिएको के हो ? : ऐनको दफा ५२ ख को उपदफा (४) मा संरक्षित क्षेत्रको जग्गाको साटोमा थप प्रस्ट गर्न आरक्षको जग्गा भनिएको छ। यो भनेको दिन नमिल्ने जग्गाको सूचीमा थपिएको हो। यसमा थप गरिएको विषय भनेको सुरु नापी हुँदाका बखत क्षेत्रीय नापी किताब वा लगतमा गौचर, हाट, हाटघाट वा बजार उल्लेख भएको जग्गामा दफा ५२ ग मा तोकेको समयावधिभन्दा अगावैदेखि घर टहरा बनाइ आवाद कमोत गर्दै आएका रहेछन् भने त्यस्तो जग्गा सुरु नापी हुँदाका बखत क्षेत्रीय नापी किताबको विरह महलमा वा लगतमा उल्लेख भएबमोजिम हाल उपयोगमा छैन। स्थानीय तहको कार्यपालिकाको किटानी निर्णयसहित लेखी आएमा त्यस्तो जग्गा भूमिहीन दलित, भूमिहीन सुकुम्बासी वा अव्यवस्थित बसोबासीलाई उपलब्ध गराउन बाधा पर्ने छैन भन्ने व्यवस्था हो। यो व्यवस्था सबै गौचर, हाट, हाटघाट वा बजारका लागि होइन। दफा ५२ ख को (४) पछि देहायको उपदफा (४ क) थप गरी दिन नमिल्ने जग्गामा वा नदी किनार, तालतलैयाको किनार, राष्ट्रिय निकुञ्ज, आरक्ष, वन क्षेत्र, सडकको मापदण्डभित्र वा अन्य जोखिमयुक्त स्थानमा बसोबास गरिरहेका भूमिहीन दलित वा भूमिहीन सुकुम्बासीलाई अन्यत्रै बसोबासको व्यवस्था मिलाउनु पर्ने छ भनिएको छ। यो पहिले स्पष्ट नभएकाले स्पष्ट गरिएको मात्र हो। दफा ५२ ग (१) मा ऐलानी वा अन्य सरकारी जग्गा वा अभिलेखमा वनक्षेत्रपछि मध्यवर्ती क्षेत्र भन्ने शब्द थप गरिएको छ। मध्यवर्ती क्षेत्रमा बसोबास गर्ने भूमिहीन र अव्यवस्थित बसोबासीलाई जग्गा व्यवस्थापन गर्ने विषय बिगतमा स्पष्ट नभएको भन्ने विषय सम्बोधन गर्नका लागि यो व्यवस्था गरिएको हुनुपर्छ। दफा ५२ ग (३) उपदफा (१) बमोजिम अव्यवस्थित बसोबासीलाई जग्गा तोकिएको आठवटा वर्गीकरणको आधार व्यावहारिक नदेखिएको भनी विगत आयोगबाट अनुरोध भै आएको हुँदा अव्यवस्थित बसोबासीलाई जग्गा उपलव्ध गराउँदा जग्गाको प्रकृति, क्षेत्रफल र मूल्याकंनलाई समेत हेरी तोकिए बमोजिमको दस्तुर लिई जग्गाको स्वामित्व उपलब्ध गराउन व्यवस्था पहिलेको भन्दा कार्यान्वयन योग्य छ। भूमि ऐनमा भएको व्यवस्था अन्य ऐनसँग बाझिएको वा अस्पस्ट भएको समन्धमा स्पस्ट गर्न राष्ट्रिय निकुञ्ज ऐन, २०२९ को दफा ३ ख मा मध्यवर्ती क्षेत्रका व्यवस्थापन तथा संरक्षणसम्बन्धी कार्य सम्बन्धित उपभोक्ता समितिको परामर्शमा संरक्षकले राष्ट्रिय निकुञ्ज तथा वन्यजन्तु संरक्षण विभागले स्वीकृत गरेको व्यवस्थापन योजनाअनुसार गर्नुपर्नेछ। तर, यसरी व्यवस्थापन तथा संरक्षण गर्दा उक्त क्षेत्रमा रहेको स्थानीय जनताको भूस्वामित्वलाई कुनै असर पारिने छैन भन्ने साविकको व्यवस्थामा संशोधन गरी तर यसरी व्यवस्थापन वा संरक्षण गर्दा उक्त क्षेत्रमा रहेको स्थानीय जनताको भूवामित्वलाई कुनै असर नपर्ने गरी अभिलेखमा वन, वन क्षेत्र वा बुट्यान क्षेत्र जनिएको जग्गालाई पुन: नक्सांकन गरी वन क्षेत्रबाट छुट्ट्याइ नेपाल सरकारको नाममा कायम गरी अद्यावधिक गर्न बाधा पर्ने छैन भन्ने प्रतिबन्धात्मक वाक्यांश राखिएको छ। वन ऐन, २०७६ को दफा ३ को उपदफा (२) मा जे छ, त्यसमा तर अभिलेखमा वन, वन क्षेत्र वा बुट्यान क्षेत्र जनिएको जग्गालाई पुन: नक्सांकन गरी वन क्षेत्रबाट छुट्ट्याइ नेपाल सरकारको नाममा कायम गरी अद्यावधिक गर्न बाधा पर्ने छैन भनी थपिएको छ। भूमिसम्बन्धी ऐन, २०७६ संघीय संसद्बाट बनेको ऐन हो। त्यो ऐनमा जुन व्यवस्था छ। त्यसको मर्मभित्र रहेको त्यसमा भएका केही अस्पष्टता र कार्यान्वयन क्रममा आइपरेका अप्ठेरा फुकाउन मात्र यो अध्यादेश ल्याएको पाइन्छ। कुनै भिन्न र नयाँ विषय यसमा समावेश छैन। रूख बिरुवाले ढाकिएको क्षेत्र वितरण गर्न नमिल्ने सूचीमा स्पष्ट छ। यो व्यवस्था अनुरूप रूख बिरुवाले ढाकेको बन क्षेत्रको एक इन्चको पनि स्वामित्व कसैलाई दिन मिल्दैन। भूमिसम्बन्धी ऐन २०२१ को आठौं संशोधन भएको मिति २०७६ माघ २८ गतेसम्म बसोबास एवं आवादी भएको, हाल रूख बिरुवा नभएको, अभिलेखमा बन बुट्टेन, जंगल आदि लेखिएको जग्गा एक पटकका लागि सो क्षेत्रबाट पहिले सरकारीमा परिणत गरी भूमिहीन दलित, भूमिहीन सुकुम्बासी र अव्यवस्थित बसोबासीलाई एक पटकका लागि व्यवस्थापन गर्न सकिने प्रबन्ध गरेको हो बरु यसले वन क्षेत्रको स्पष्ट सिमांकन भई थप उपयोग हुनबाट रोक्छ। र, यसले बन संरक्षणमा मद्दत गर्दछ। यस अध्यादेशबाट नयाँ क्षेत्रमा मानिसहरू बसोबास गराउन खोजिएको होइन। बसिसकेकाहरूका लागि व्यवस्थित गर्न खोजेको हो। चुरे क्षेत्रमा थप मान्छे लान खोजेको होइन। चुरे क्षेत्र नेपालको १२७८ प्रतिशत भूभाग छ। ३३ जिल्लाका ५० लाखभन्दा बढी मानिसहरू चुरे क्षेत्रमा बसोबास गर्छन्। यहाँको ६० प्रतिशतभन्दा बढीको जग्गा रैकर छ। बाँकी ४० प्रतिशतको ऐलानी छ। यसरी ऐलानीमा बस्नेहरू जोखिम क्षेत्रमा छन् भने स्थान्तरण गर्ने हो। दिन मिल्ने सुरक्षित स्थानमा जग्गा दर्ता गर्ने हो। भूस्वामित्व दिएर चुरेबासीहरूलाई थप जिम्मेवार बनाउन सकिन्छ। अहिले बसेको भन्दा एक परिवार पनि बाहिरबाट लगेर थप्ने होइन भन्ने स्पष्ट नै छ। चुरे संवेदनशील क्षेत्र हो। यो तराई मधेसको पानी चार्जर हो। यसको संरक्षण हुनुपर्छ। यसका लागि चुरेको भूउपयोग वर्गीकरण गरेर संवेदनशील क्षेत्र पहिचान गरेर खास खास क्षेत्र जोगाउनुपर्दछ। र, अब मानिसहरूको बसोबास नियन्त्रण गर्नुपर्दछ। अहिलेको प्रक्रियाले वास्तवमा यही नै गर्न खोजेको हो। केही पनि नगरी मान्छेलाई आउन दिइरहन दिने, ऐन ल्याएर व्यवस्थापन गर्छुभन्दा चाहिँ बरवाद हुने तर्कले चुरे विनाशलाई निरन्तर गराउँछ। संरक्षण गर्दैैन। अध्यादेशले सार्वजनिक स्थानहरू पार्क, टुँडिखेल, खोला किनारा, धार्मिक, सांस्कृतिक स्थलहरू खतम हुने भए भन्ने आरोप सत्य होइन। पहिलो, जग्गा वितरण हुने होइन। उपयोग गरिरहेको जग्गालाई सरकारी अभिलेखमा ल्याउने, प्रणालीमा आबद्ध गर्ने हो। दोस्रो, भूमिहीन दलित, भूमिहीन सुकुम्बासी र अव्यवस्थित बसोबासीको लगत संकलन, सत्यापन र प्रमाणीकरणको कार्य स्थानीय तहले गर्ने हो। यसका लागि जनप्रतिनिधि, राजनीतिक दलका प्रतिनिधि, भूमि र आवासको क्षेत्रमा काम गर्र्नेको प्रतिनिधिको वडा र स्थानीय तहमा गठन हुने सहजीकरण समितिले सिफारिस गरी कार्यपालिकाको बैठकबाट अनुमोदन हुनुपर्छ। यसरी अनुमोदन भएका बाहेकले जग्गाको स्वामित्व प्राप्त गर्ने होइन। भूमिहीन दलित, भूमिहीन सुकुम्बासीको अन्यत्र जग्गा भए नभएको अहिले मालपोतमा भएको प्रणालीबाट सजिलै थाहा पाउन सकिन्छ। र, यसरी जाँजबुझ गरेर मात्र जग्गाको स्वामित्व उपलब्ध गराइने हो। भूमिहीनलाई मात्र नि:शुल्क हो। अव्यवस्थित बसोबासीलाई शुल्क लिएर व्यवस्थापन गर्ने हो। घरजग्गा व्यवसाय गर्ने कम्पनीको हकमा खरिद गरेको जग्गा भूउपयोग वर्गीकरण गर्दा आवास र व्यावसायिक क्षेत्रमा परेमा जग्गाविकास एवं घर निर्माण गरी मात्र बिक्री गर्न पाइने र अन्य वर्गमा परेका सरकारको अनुमति लिई बेच्न पाइने हो। यो अन्य उद्योग वा व्यवसायको लागि होइन। तसर्थ अहिलेको बहसले भूमिहीन दलित र भूमिहीन सुकुम्बासीले जग्गा पाउने प्रक्रियमा नै अवरोध पुग्नु हुँदैन। यहाँनेरी सबैले हेक्का राख्नुपर्ने विषय भनेको संविधानको धारा ३७ आसको हक, धारा ४० दलितको हक र राज्यको निर्देशक सिद्धान्त र सामाजिक न्यायअन्तर्गत अव्यवस्थित बसोबासलाई व्यवस्थापन गर्ने तथा योजनाबद्ध र व्यवस्थित बस्ती विकास गर्ने व्यवस्था र मुक्त कमैया, कम्हलरी, हरवा, चरवा, हलिया, भूमिहीन, सुकुम्बासीहरूको पहिचान गरी बसोबासका लागि घर घडेरी तथा जीविकोपार्जनका लागि कृषियोग्य जमिन वा रोजगारीको व्यवस्था गर्दै पुन:स्थापना गर्ने विषय कार्यान्वयनसँग सम्बन्धित विषय हो। यसको कार्यान्वयनमा सघाउनुपर्छ। ऐतिहासिक रूपमा अन्यायमा परेका वर्गलाई फेरि अर्को अन्याय गर्न मिल्दैन।"
अनुदान कटौती : संघीयताको मर्मविपरीत,"संघीयता भनेको अधिकार र राज्यका स्रोतहरूको समुचित बाँडफाँट गर्ने व्यवस्था हो। तर, हालै संघ सरकारले स्थानीय तहको समानीकरण अनुदान कटौती गरेर फेरि केन्द्रीकृत व्यवहार देखाएको छ। संघीय सरकारले चालु आर्थिक वर्षको स्वीकृत बजेटमा स्थानीय तहलाई ८८ अर्ब र प्रदेश तहलाई ६० अर्बको वित्तीय समानीकरण अनुदान विनियोजित गरेको थियो। तर, विद्यमान आर्थिक चुनौतीहरू र राजस्व उठाउने क्षमताको कमीका कारण, सरकारले तेस्रो किस्तामा १३२४ प्रतिशत मात्रै निकासा गर्ने निर्णय लिएको छ। यस कटौतीले स्थानीय तहका बजेटमा गम्भीर प्रभाव पारेको छ, जसले गर्दा योजनाहरूमा अड्चन आउने पक्का छ। वित्तीय समानीकरण अनुदान कटौतीले स्थानीय तहका विकास कार्य र जनसेवामा गम्भीर प्रभाव पार्ने देखिएको छ। यसले संघीयताको प्रभावकारी कार्यान्वयनमा पनि छिद्र पर्ने देखिएको छ। यो निर्णयले आर्थिक गतिशीलता मात्र होइन, नागरिक सेवा प्रवाहमा समेत गम्भीर असर पार्ने छ। स्थानीय तहका प्रतिनिधिहरूले संघ सरकारको कदमलाई मुटुमा किला रोपेजस्तै भनेका छन्। हो पनि। स्थानीय तहमा बजेट आउँदै छ भनेर विभिन्न योजना बनाइएका छन्, काम भइरहेका छन्। तर, बजेट कटौती भएपछि काम गरे बापतको भुक्तानी ती पालिकाले अब कहाँबाट दिने ? अनुदान कटौतीले संघीयताको मूल उद्देश्यलाई चुनौती दिएको छ। संघीयताको सफलता त्यही हो जब स्थानीय तहले आफ्नो जनताका लागि आफैंले योजना बनाउने, कार्यान्वयन गर्ने र सफलतापूर्वक परिणाम दिन सक्ने। तर, वित्तीय संशाधनको कमीले यस क्षमतालाई पनि निस्सार बनाउँदै छ। संघ सरकारले राजस्व उठाउने क्षमता बढाउनुपर्छ। आर्थिक गतिविधिलाई फराकिलो बनाउनुपर्छ। समानीकरण अनुदान कटौती संघीयताको मर्मविपरीत छ। समानीकरण अनुदान कटौती हुनु भनेको कमजोर आन्तरिक आम्दानी भएका पालिकाहरू झन् मर्कामा पर्नु हो। आफ्नै आन्तरिक स्रोत कमजोर भएका पालिकाहरूले संघबाट प्राप्त अनुदानबाट नै विकास निर्माणलाई अगाडि बढाएका हुन्छन्। जहाँ विकास नै कमजोर छ, त्यहाँ नै आन्तरिक आम्दानी पनि कमजोर छ। तसर्थ समानीकरण अनुदान कटौतीले समग्र विकास र समृद्धिमै नकारात्मक धक्का दिन्छ। स्थानीय तहलाई बजेट कटौती गर्नु भनेको संघीयताको मूल मर्मलाई नै कमजोर बनाउनु हो। स्थानीय तहहरू सेवा प्रवाहका महत्वपूर्ण तह हुन्, जसले शिक्षादेखि पूर्वाधार निर्माणसम्मका कार्यहरू गर्छन्।"
हाइड्रोजन भरिएका बेलुन जोखिमपूर्ण,"मेला, महोत्सव र विभिन्न समारोहमा प्रयोग गरिने हाइड्रोजन भरिएका बेलुन जोखिमपूर्ण हुने विज्ञले बताएका छन् । हाइड्रोजन हल्का हुने भएकाले बेलुनमाथि उड्छ । यसैले धेरैजसो बेलुन भर्दा हाइड्रोजन प्रयोग हुने गरेको छ । यही हाइड्रोजन ग्यास भरिएका बेलुन पड्कँदा पोखरा भ्रमण वर्ष २०२५ घोषणा कार्यक्रमको उद्घाटन कार्यक्रममा उपप्रधान तथा अर्थमन्त्री विष्णु पौडेल र पोखरा महानगरपालिकाका मेयर धनराज आचार्य घाइते भएका हुन् । हाइड्रोजनको सबैभन्दा नराम्रो पक्ष प्रज्वलनशील हुनु हो । वायुमण्डलमा भएका अक्सिवजनसँग रासायनिक प्रतिक्रिया दिने र पड्किने भएकाले यसको उपयोग गर्दा निकै नै सचेत रहनुपर्ने डिजास्टर विज्ञ सुमेरु त्रिपाठीले बताए ।"
कुरूप बन्दै कमलदह,"रुकुमपूर्व : रुकुमपूर्वको रुकुमकोटिस्थत कमलदह परिसरमा पर्यटकहरूको लापरबाहीका कारण दहको सुन्दरता र वातावरणमा प्रदूषण बढ्दै गएको छ। पर्यटकहरूले प्लास्टिकका बोतल, प्लास्टिकका प्लेटहरू, चाउचाउ बिस्कुटका खोलजस्ता फोहोर दहको वरिपरि फाल्ने गरेका छन्, जसले गर्दा दहको प्राकृतिक सौन्दर्यमा नकारात्मक प्रभाव परेको छ। स्थानीय र सरोकारवालाहरूले पर्यटकलाई फोहोर नगर्नका लागि कारबाहीसँगै केही नियमहरू बनाउन आवश्यक देखिन्छ। साथै, दहको सरसफाइ र संरक्षणका लागि स्थानीय समुदायले विभिन्न सचेतनामूलक कार्यक्रमहरू सञ्चालन गर्नुपर्ने आवश्यकता छ। विभिन्न समयमा कमलदह सरसफाइ तथा संरक्षणका प्रयासहरू भए पनि पर्यटकहरूको चरम लापरबाहीका कारण यी प्रयासहरू पर्याप्त सावित हुन नसकेको स्थानीयको गुनासो छ। पछिल्लो समय दह हेर्नका लागि आन्तरिक पर्यटकसँगै बाह्य पर्यटकहरूको भीड लाग्ने गरेको छ। यस कमलदहमा कमल पाइन्छ। यहाँको कमलको जरा विभिन्न देशमासमेत पुग्ने गरेको छ। कमलको जरा जन्डिस रोगको उपचारका लागि उत्तम मानिन्छ। यसको जराबाट अचार बनाएर समेत खाने गरिन्छ। अहिले कमलदह वरिपरिको वातावरण धेरै प्रदूषण भएको छ। एकातिर फोहोरले वातावरणमा असर गरिरहेको छ। भने अर्कोतिर कमलदह संरक्षण तथा आकर्षणका लागि गरिएको घेरबार, विभिन्न ठाउँमा राखिएका डस्बिनहरू, सजावटका रूपमा रहेका विभिन्न बिरुवाहरूलाई पर्यटकहरूले तोडफोड तथा लथालिंग अवस्थामा पार्ने गरेको देखिन्छ। यस्ता अनैतिक गतिविधिलाई रोक्न सम्बन्धित निकायले बेलैमा ध्यान पुयाउन आवश्यक छ। कमलदह रुकुमपूर्वको प्रमुख पर्यटकीय स्थलहरूमध्ये एक हो, यहाँ हरेक वर्ष ठूलो संख्यामा आन्तरिक र बाह्य पर्यटकहरू भ्रमण गर्न आउँछन्। दहको संरक्षण र सरसफाइमा सबैको सहयोग आवश्यक छ। किनकि यसको प्राकृतिक सुन्दरता र पर्यावरणीय सन्तुलनलाई कायम राखे प्रकृतिले दिएको उपहारले जिल्लाको सौन्दर्यतासँगै आयस्रोतका हिसाबले पनि जिल्लावासीका लागि फाइदा हुने देखिन्छ।"
प्रतिनिधिसभा बैठक सुरू,काठमाडौं : प्रतिनिधिसभा बैठक सुरू भएको छ। बैठकमा प्रधानमन्त्री केपी शर्मा ओलीले सांसदहरूले उठाएका प्रश्नको जवाफ दिने कार्यसूची रहेको छ। यसैगरी बैठकमा गृहमन्त्री रमेश लेखकले नेपाल नागरिकता (दोस्रो संशोधन विधेयक) २०८१ माथि सामान्य छलफल गरियोस् ' भन्ने प्रस्ताव प्रस्तुत गर्ने कार्यसूची छ।
कार्यालयभित्रै मृत भेटिए नेपाल प्रहरीका सइ,झापा : भद्रपुरस्थित जिल्ला प्रहरी कार्यालय झापाभित्रै प्रहरी नायव निरीक्षक (सइ)धनराज खतिवडा मृत अवस्थामा भेटिएका छन्। जिल्ला भोजपुर टेम्केमैयुङ गाउँपालिका ४ घर भई हाल मोरङ कानेपोखरी गाउँपालिका ७ बस्ने ४९ वर्षीय खतिवडाले प्रहरी कार्यालयको तीन तल्ले प्रहरी ब्यारेकको माथिल्लो तल्लामा रहेको पानीटंकीमा जाने फलामको भर्याङमा झुन्डिएको अवस्थामा फेला परेका हुन्। खतिवडा आज बिहान झुन्डिएको अवस्थामा मृत भेटिएको प्रहरी कार्यालयका निमित्त सूचना अधिकारी तथा प्रहरी निरीक्षक विजय चौहानले जानकारी दिए । उनको मृत्युको कारण भने खुलेको छैन। शवको कानुनी प्रक्रिया पूरा गरि पोष्टमार्टमका लागि प्रादेशिक अस्पताल भद्रपुर पठाइएको छ।
"बढ्दै मधुमेहका बिरामी, कसरी हुन्छ रोकथाम ?","कक्षा आठमा अध्ययनरत सुरेश (नाम परिवर्तन) पढाइका साथै खेलकुद लगायतका अतिरिक्त क्रियाकलापमा पनि अब्बल थिए। तर, आश्चर्य लाग्ने गरी अचानक उनको दिनचर्या नै बदलिन थाल्यो। शिक्षकले पढाइरहेका बेला पिसाब फेर्न भन्दै कक्षा कोठा बाहिर निस्कन थाले। त्यस सँगसँगै छिनछिनमै पानी पिउनेक्रम पनि बढ्यो। पछिपछि त घरबाट लगेको पानीको बोतल स्कुल नपुग्दै बाटैमा रित्तिन थाल्यो। दिनभरिमा ५६ चोटी स्कुलकै धाराबाट बोतल भरेर पानी पिउँथे, उनी। फेरिएको दिनचर्याले वजन पनि क्रमशः घट्दै गयो। बढी नै थकान महसुस हुन थाल्यो। एकदिन स्कुलबाट घर आइपुग्दा उनी चाँडोचाँडो सास लिन थाले। अभिभावकले नजिकैको अस्पतालमा जँचाउन लैजाँदै गर्दा बाटैमा सुरेश बेहोस भए। अस्पतालको इमर्जेन्सीमा पुग्दा पत्ता लाग्यो, सुगर निकै बढेर शरीरमा एसिड उत्पन्न भएको रहेछ। डाक्टरले उनलाई प्रकार १ मधुमेह भएको जानकारी दिन्छन् र तुरुन्तै सघन उपचार कक्ष (आईसीयू) मा भर्ना गरी इन्सुलिन र अन्य उपचार सुरु गर्छन्। उनको बिस्तारै होस आयो। राम्रोसँग सास पनि फेर्न थाले। सुरेशको अवस्था हेर्दा उनलाई अबदेखि जीवनभर इन्सुलिन लिनुपर्ने हुन्छ। अस्पतालका मधुमेह रोग विशेषज्ञले अभिभावकलाई इन्सुलिन लगाउने विधि र खानपानमा गर्नुपर्ने हेरविचारका बारेमा जानकारी दिएर घर पठाएका छन्। सुरेश भन्छन्, अलि ठूलो भएपछि बालबालिकालाई हुने मधुमेहका बारेमा सामाजिक सञ्जालबाट जनचेतना फैलाउँछु। ४१ वर्षीय मुकेश (नाम परिवर्तन) बैंकर हुन्। बिहान उठ्नेबित्तिकै पूजाआजा गर्छन्। त्यसपछि चियासँगै हल्का नास्ता गर्छन् र केहीबेर मोबाइलमा भुलिन्छन्। त्यसको लगत्तै खाना खाएर मोटरसाइकलमा अफिसतर्फ लाग्छन्। अफिसमा आएका सेवाग्राही सँगसँगै दिनभरमा उनी ५६ कपसम्म चिया खान्छन्। कामको चाप हेरेर कहिले दिउँसो एक बजे त कहिले ४ बजेट होटलबाट चाउमिन, मम मगाउँछन्। घर पुग्दा ५ बजिसकेको हुन्छ। त्यसपछि केहीबेर उनी मोबाइल हेर्दै सोफामा आराम गर्छन्। शारीरिक परि श्रमको काम खासै नगर्ने हुँदा वजन बढेर ९० किलो पुगेको छ। श्रीमतीले जिम र मर्निङ वाक गर्न सुझाव दिए पनि जाँगर चल्दैन। अचानक मुकेशको वजन आफैं घट्न थाल्छ। पहिले फिटिङ हुने प्यान्ट अब उनलाई खुकुलो हुन थाल्छ। त्यस सँगसँगै छिनछिनमै प्यास लाग्ने र छिनछिनमै पिसाब फेर्न जानुपर्ने पनि हुन थाल्छ। यी लक्षणहरू देखिँदा पनि मुकेश बेवास्ता गर्छन्। स्वास्थ्य जाँच गराउँदैनन्। त्यसपछि उनले आँखा धमिलो देख्न थाल्छन्। जसले गर्दा उनलाई लेखपढ गर्न र अफिसको काम गर्न पनि अप्ठ्यारो हुन थाल्छ। आँखा जाँच गराउँदा मोतियाबिन्दु भएको थाहा हुन्छ। डाक्टरले अप्रेसनको सल्लाह दिन्छन् र अप्रेसन अघि केही जाँचहरू गर्न भन्छन्। तिनै जाँचमा उनको खालीपेटको सुगर २१० र खाना खाइसकेपछि ३१२ देखिन्छमधुमेह भएको रिपोर्ट आउँछ। त्यसलगत्तै मधुमेह र हर्मोन रोग विशेषज्ञ (एन्डोक्राइरोलोजिस्ट) लाई भेट्छन्। डाक्टरले उनलाई प्रकार २ मधुमेह भएको बताउँछन्। र, केही औषधि र खानपानमा फेरबदलको सल्लाह पनि दिन्छन्। आजकल उनी बिहान उठ्नेबित्तिकै योगा गर्छन्। अफिसबाट आइसकेपछि इभिनिङ वाक जान्छन्। उनी भरसक गुलियो पदार्थ खाँदैनन्। वजन पनि पहिलेभन्दा धेरै नियन्त्रणमा आएको छ। उनी आफूलाई पहिले झैं फुर्तिलो र स्वस्थ भएको महसुस गर्दै छन्। माथिका यी दुई प्रतिनिधिमूलक घटनाहरू मधुमेह (डायबिटिजसुगर) सँग सम्बन्धित छन्। सुरेशलाई प्रकार १ (मधुमेह) र मुकेशलाई प्रकार२ (मधुमेह) लागेको हो। कस्तो रोग हो, मधुमेह (डायबिटिज )? संस्कृतमा मधु भन्नाले मह वा चिनीलाई जनाउँछ भने मेह भन्नाले पिसाबलाई जनाउँछ। यस बिमारीमा शरीरमा चिनीको मात्रा बढेपछि पिसाबमा पनि चिनी देखिने भएकाले यसलाई मधुमेह भनिएको हो। शरीरमा इन्सुलिनको उत्पादनमा कमी वा इन्सुलिनको कार्यमा अवरोध हुँदा मधुमेह हुने गर्दछ। मधुमेह मुख्यतः चार प्रकारका हुन्छन्। प्रकार१, प्रकार२, गर्भावस्थाको मधुमेह र अन्य किसिमको मधुमेह (वंशाणुगत, प्याङक्रयाजको बिरामीले हुने मधुमेह, हर्मोन गडबडिले हुने मधुमेह र औषधिको दुष्प्रभावले हुने मधुमेह )। इन्सुलिन भनेको के हो ? हाम्रो शरीरमा चिनीको मात्रालाई नियन्त्रण गर्ने हर्मोन इन्सुलिन हो। इन्सुलिनको उत्पादन प्याङक्रयाज (अग्नाशय) ग्रन्थीमा रहेका बिटासेलहरूबाट हुन्छ। सेल (कोशिका) भनेको हाम्रो शरीरको सबैभन्दा सानो एकाइ हो। इँट्टाइँट्टा जोडेर घर बनेजस्तै हाम्रो शरीर र भित्री अंगहरू पनि खर्बौं सेलहरू मिलेर बनेका हुन्छन्। त्यस्तै सेलहरूमध्ये एक प्याङक्रियाजमा भएको बिटासेल पनि हो। प्यानक्रियाज भित्र यी बिटासेलहरू अन्य सेलहरूसँग मिसिएर सानोसानो समूह बनाएर बसेका हुन्छन्। जसलाई प्याङक्रयाटिक आइलेट भनिन्छ। प्रकार १ र प्रकार २ मधुमेह बीच के फरक छ? प्रकार १ मधुमेहमा रोग प्रतिरोधात्मक प्रणालीमा त्रुटि हुँदा आफ्नै शरीरको प्याङ्क्रयाजमा रहेको बिटासेलहरूविरुद्ध प्रतिक्रियाहरू हुन जान्छ। क्रमशः बेटासेलहरू नष्ट हुँदै जान्छन् र शरीरमा इन्सुलिनको उत्पादन घट्दै जान्छ। प्रायः यस प्रकारको मधुमेह २५ वर्षभन्दा कम उमेरमै देखिन्छ। र, यसको उपचारको लागि इन्सुलिन नै इन्जेक्सनमार्फत दिनुपर्ने हुन्छ। प्रकार२ मधुमेहमा इन्सुलिनको उत्पादन ठिकै मात्रामा भए पनि यसको कार्यमा अवरोध हुन्छ र इन्सुलिनले राम्रोसँग काम गर्न सक्दैन। यसको मुख्य कारण मोटोपन, अस्वस्थकर खानपान, व्यायामको कमी, वंशाणुगत समस्या, अनिन्द्रा र मानसिक तनाव हुन। यो धेरैजसो ४० वर्ष पछिको उमेरमा देखिने भए पनि हिजोआज बढ्दो मोटोपनले गर्दा प्रकार२ मधुमेह २०२५ वर्षको व्यक्तिहरूलाई पनि देखिन थालेको छ। यसको उपचारका लागि ट्याब्लेट र इन्सुलिन दुवै प्रयोग गर्न सकिन्छ। मधुमेह कतिको व्याप्त छ ? समाजमा प्रायः देखिने मधुमेह भनेको प्रकार २ मधुमेह हो। मधुमेह भएका ८० प्रतिशतभन्दा बढी व्यक्तिहरूलाई प्रकार २ मधुमेह नै हुन्छ। भारतमा ११ दशमलव ४ प्रतिशत व्यक्तिलाई मधुमेह छ भने १३ दशमलव ४ प्रतिशत व्यक्तिलाई पूर्वमधुमेह (प्रिडायबेटिज) छ। संसारभर लगभग ५३ करोड ६६ लाख लाई प्रकार २ मधुमेह छ। र यो संख्या आगामी २० वर्षमा ७८ करोड ३२ लाख पुग्ने अनुमान गरिएको छ। संसारभरका २० वर्षभन्दा कम उमेर भएका व्यक्तिहरूमध्ये अनुमानित १२ लाख ११ हजार ९ सय जनालाई प्रकार १ मधुमेह छ। लक्षणहरू केके देखिन सक्छन् ? मधुमेहको लक्षण सधैं र सबै व्यक्तिमा देखा पर्छ भन्ने ग्यारेन्टी छैन। कुनै लक्षण नहुँदानहुँदै पनि कहिलेकाहीँ चेकजाँचमा मधुमेह भएको पत्ता लाग्न सक्छ। तौल घट्नु धेरै प्यास लाग्नु मुख सुक्खा हुनु धेरैपल्ट पिसाब लाग्नु धेरै भोक लाग्नु गुप्तांग वा पिसाबको सङ्क्रमण भइरहनु पिसाब फेरेको ठाउँमा कमिलाहरू देखा पर्नु शरीरमा घाउखटिराहरू आइरहनु र चाँडो निको नहुनु आँखा धमिलो देख्नु धेरै थकान महसुस गर्नु केकस्ता जटिलताहरू आउन सक्छन् ? मधुमेह नियन्त्रणमा रहेन भने विभिन्न किसिमका जटिलता देखा पर्ने सम्भावना हुन्छ। अनियन्त्रित मधुमेहले हृदयघात, पक्षघात, मिर्गाैलामा खराबी, अन्धोपन, नशाहरूमा असर गर्नेलगायत विभिन्न जटिल समस्या निम्त्याउन सक्छ। तर, मधुमेह नियन्त्रण गरेमा अन्य रोग लाग्नबाट बच्न सकिन्छ। प्रकार१ मधुमेहका चुनौतीहरू: बाल्यकालदेखि वयस्कसम्म मधुमेह वयस्क व्यक्तिहरूलाई मात्र नभई बच्चा वा किशोर किशोरीहरूलाई पनि हुन सक्छ। प्रकार १ मधुमेह (टाइप वान डायबेटिज) प्रायजसो २५ वर्ष उमेरभन्दा अघि नै देखापर्छ। यस किसिमको मधुमेहमा शरीरमा इन्सुलिनको उत्पादन पर्याप्त मात्रामा नहुने भएकाले यसको उपचारका लागि इन्सुलिन इन्जेक्सन जीवनभर लिनुपर्ने हुन्छ। र, वयस्क व्यक्तिहरूमा प्रयोग हुने मधुमेहका ट्याब्लेटहरू यसमा निस्प्रभावी हुन्छन्। इन्सुलिन इन्जेक्सन दिनमा ३ देखि ४ पटकसम्म लगाउनुपर्ने हुन्छ। र, इन्सुलिनको असर हुने समयअनुसार खानाखाजा पनि ठीक समयमा खानुपर्ने हुन्छ। प्रायःजसो दिउँसोको मुख्य खाजाबाहेक अरू १२ पटक हल्का नास्ता पनि खानुपर्ने हुन्छ। त्यसैगरी समयसमयमा सुगर पनि चेक गरिरहनुपर्ने भएको हुनाले सुगर नाप्ने मेसिन (ग्लुकोमिटर) पनि साथै हुन जरुरी हुन्छ। कहिलेकाहीँ सुगर निकै घट्ने सम्भावना हुन्छ। त्यस्तो अवस्थामा ग्लुकोज पानीमा घोलेर पिउनुपर्ने हुन्छ। यो सबैको व्यवस्था मिलाउन प्रकार१ मधुमेह भएका बच्चाहरूले स्कुल जाँदा आफ्नो किताब कापीको झोलासँगै इन्सुलिन, ग्लुकोमिटर, ग्लुकोज, पानी, खानाखाजाको झोला पनि बोक्नुपर्ने हुन्छ। भर्खरभर्खर आफ्नो बच्चालाई प्रकार१ मधुमेह हुँदा इन्सुलिन कसरी लगाउने, घरमा इन्सुलिन कसरी भण्डारण गर्ने, यात्रा गर्दा इन्सुलिन कसरी लैजाने, सुगर कसरी चेक गर्ने, सुगर घडबड हुँदा इन्सुलिनको डोज कसरी मिलाउने, खानाको सन्तुलन कसरी मिलाउने, स्कुल वा खेलकुदमा पठाउँदा के सावधानी अपनाउने जस्ता थुप्रै कुराहरू अभिभावकले सिक्नुपर्ने हुन्छ। बच्चालाई जीवनभर इन्सुलिन इन्जेक्सन लगाउनुपर्ने हुँदा कतिपय अभिभावकलाई चिन्ता, तनाव हुनु स्वाभाविक हो। आफ्नो बच्चाको भविष्यको चिन्ताले जो कोहीलाई पिरोल्छ। धेरै हेरचाह र निगरानी गर्नुपर्ने र उपचारको आर्थिक भार र आफूहरूले एकैचोटी धेरै कुराहरू सिक्नुपर्ने अवस्थाले अभिभावकहरूमा भावनात्मक परिवर्तन आउँछ। कतिपय अवस्थामा त अभिभावकलाई नै डिप्रेसन हुने सम्भावना पनि रहन्छ। कतिपय अभिभावकले आफूले इन्सुलिन इन्जेक्सन ठीक तरिकाले नदिएको हुनसक्ने र घर बाहिर पठाउँदा सुगर घटबढ हुनसक्ने डरले गर्दा आफ्नो बच्चालाई धेरै महिनासम्म पनि स्कुल नपठाउने गरेको पनि पाइएको छ। सही मार्गदर्शन नपाउँदा कहिलेकाहीँ अभिभावकले इन्सुलिन बन्द गरेर अन्य उपचारतिर लाग्दा बच्चाको स्वास्थ्य अवस्था जटिल पनि हुने गरेको छ। यस्तो अवस्थामा विशेषज्ञको उचित परामर्श र समान बिरामी भएका अरू व्यक्तिहरू सँगको चिनजानले पनि धेरै सजिलो बनाउने गरेको छ। प्रकार१ मधुमेह समाजमा धेरै व्यापक नहुने भएकाले स्कुलमा शिक्षक शिक्षिकाहरूलाई पनि यसबारे धेरै थाहा नहुन सक्छ। कहिलेकाहीँ बच्चालाई उसको समयमा खाजा खान समय उपलब्ध नहुने, सुगर घटेको लक्षणहरूको पहिचान नहुने, साथीहरूले गिज्याउने, खेलकुदमा भाग लिन भेदभाव हुने र परीक्षा हलभित्र खाना वा इन्सुलिन लान नदिने जस्ता कुरा पनि हुने गरेका छन्। शिक्षक शिक्षिकालाई पनि बच्चाहरूमा हुने यो रोगबारे जानकारी गराउनु आवश्यक छ। यसले अभिभावकमा स्कुल पठाउँदा बच्चाहरू लाई जटिलता आउँछ कि भन्ने आशंका पनि कम हुन्छ। र, बच्चाको वृत्ति विकासमा पनि मद्दत मिल्छ। त्यसैगरी पारिवारिक जमघट, विवाहव्रतबन्ध, उच्च शिक्षाका लागि अर्को सहर वा विदेश जाने इच्छा हुँदाहुँदै पनि अभिभावकहरूले केही जटिलता आइहाल्छ कि भन्ने डरले पठाउन नमान्ने गरेको पनि पाइएको छ। यदि व्यक्तिले प्रकार१ मधुमेहको विभिन्न आयामहरूलाई राम्रोसँग बुझेको छ, आफ्नो खानपान र जीवनशैली अनुरूप इन्सुलिनको मात्रा मिलाउन सक्षम छ, कम सुगरको लक्षणलाई पहिचान गर्न र त्यसको व्यवस्थापन गर्न जान्दछ भने ऊ घर बाहिर रहे पनि सुगरलाई नियन्त्रणमा राख्न सक्छ। प्रकार१ मधुमेह भएका बच्चाहरूलाई उच्च शिक्षाको लागि प्रोत्साहन गर्नु अत्यन्त आवश्यक छ। त्यसैगरी विवाहको बेला कतिपयले मधुमेह रोग लुकाउने गरेको पनि पाइएको छ। साथै प्रकार१ मधुमेह भएका व्यक्तिले पनि अरू जस्तै सामान्य वैवाहिक जीवनयापन गर्न सक्छन् र सन्तान जन्माउन सक्छन् भन्ने जनचेतना फैलाउनु पर्ने आवश्यक छ। जसले मधुमेह हुँदाहुँदै उच्च सफलता पाए सन्तान वा आफूलाई मधुमेह छ भन्दैमा आत्तिनु पर्दैन। मधुमेह हुँदाहुँदै पनि विभिन्न क्षेत्रका प्रतिष्ठित व्यक्तिहरू सफलता हासिल गरेर विश्वविख्यात हुन सफल भएका छन्। भारतीय क्रिकेटर हरभजन सिंह र युवराज सिंह, पाकिस्तानी क्रिकेटर वासिम अक्रम र मिस अमेरिका (१९९९) निकोली जोन्सन आफूलाई प्रकार१ मधुमेह हुँदाहुँदै पनि आफ्नो क्षेत्रमा उच्च सफलता हासिल गरेका व्यक्तित्वहरू हुन्। आधुनिक उपचार, स्टेम सेल थेरापी मधुमेहको अर्को महत्वपूर्ण आधुनिक उपचार पद्धति हो, स्टेम सेल थेरापी। यो अनुसन्धानकै क्रममा रहे पनि यसका परिणामहरू निकै उत्साहजनक छन्। स्टेम सेल हामी सबैको शरीरमा हुने एक विशेष प्रकारको सेल हो, जुन आवश्यक परेमा शरीरको विभिन्न अंगको सेलमा परिणत हुने क्षमता राख्द छ। स्टेम सेलहरू मुख्यतः भ्रुण, बोनम्यारो वा बोसोबाट लिइन्छ। र, शरीरमा इन्जेक्सनमार्फत वा पेटमा सानो चिरा पारेर राखिन्छ। त्यसपछि स्टेम सेलहरू प्याङक्रयाजको इन्सुलिन बनाउन सक्ने बिटा सेल जस्तै सेलहरूमा परिणत हुन्छन् र इन्सुलिन बनाउन थाल्छन्। सुरुवाती अनुसन्धानहरूमा स्टेम सेल थेरापीपश्चात् मधुमेह नियन्त्रण हुने र इन्सुलिनको डोज घट्ने भएपनि दीर्घकालीन रुपमा इन्सुलिनचाहिँ लिइरहनुपर्ने देखिएको थियो। तर, हालै प्रकाशित अनुसन्धानमा नवीनतम प्रविधिको स्टेम सेल थेरापीपश्चात् एकजना प्रकार २ मधुमेह भएका र एकजना प्रकार १ मधुमेह भएका व्यक्तिमा बिना इन्सुलिन पनि मधुमेह राम्रो नियन्त्रण भएको देखिएको छ। अरू अंग प्रत्यारोपण जस्तो स्टेम सेल कुनै मृत शरीरबाट लिइँदैन। यसको प्रयोगका लागि ठूलो अप्रेसन पनि गरिरहनुपर्दैन। र, स्टेम सेल थेरापीपश्चात् दीर्घकालीन रूपमा दबाइ सेवन गरिरहनु पनि नपर्ने भएकाले राम्रो नतिजा देखिएमा भविष्यमा यो उपचार निकै लोकप्रिय हुने देखिन्छ। अनियन्त्रित मधुमेहले हृदयघात, पक्षघात, मिर्गाैलामा खराबी, अन्धोपन र अरू थुप्रै समस्याहरू ल्याउने भएकाले यसको प्रभावकारी उपचारको खोजी तीव्र रूपमा भइरहेको छ। आधुनिक किसिमका दबाइ र इन्सुलिनहरूको खोजी सँगसँगै मधुमेहको निराकरणको उपायबारे पनि तीव्ररूपमा अनुसन्धान भइरहेको छ। प्रारम्भिक परिणामहरू ज्यादै उत्साहजनक भएकाले अब चाँडै नै मधुमेह निराकरणको उपाय भेटिने सम्भावना बढ्दै गएको छ। नीतिगत तहबाट के गर्नुपर्छ ? अशिक्षा र आर्थिक विपन्नताका कारणले मधुमेह भएका बिरामीको उपचारमा पहुँच पुगेको छैन। त्यसैले संघीय, प्रादेशिक र स्थानीय सरकारका साथै गैरसरकारी र निजी क्षेत्रले मधुमेहको महामारी हुन नदिन जनचेतना फैलाउनुपर्छ। नेपालमा प्रकार१ मधुमेहको स्तरीय उपचारमा सबै मधुमेह प्रभावित बालिबालिकाको पहुँचमा छैन। सस्तो मूल्यमा नियमित इन्सुलिन र प्रयोगशाला जाँच (ल्याब टेस्ट) को व्यवस्था उपलब्धता छैन। यसकोलागि स्वास्थ्य मन्त्रालयसँगै सरकारको पनि ध्यान जानु आवश्यक छ। (डा ढकाल वरिष्ठ मधुमेह, थाइरोइड तथा हर्मोन रोग विशेषज्ञ हुन्) मधुमेहबाट छुटकारा पाइन्छ त ? केही वर्षअघिसम्म पनि मधुमेहलाई कहिल्यै निको नहुने र नियन्त्रण मात्र गर्न सकिने बिमारीको रूपमा लिइन्थ्यो। त्यही अनुरूप (औषधि दबाइ) र इन्सुलिन जीवनभर लिइरहनुपर्ने अवस्था थियो। तर, अहिलेको आधुनिक उपचार पद्धतिबाट मधुमेहको दबाइ र इन्सुलिनबाट छुटकारा पाउन सम्भव भएको छ। यसका लागि धेरै नै प्रचलित उपचार पद्धति लो केलोरी डाइट हो। यसमा बिरामीलाई डाक्टरको प्रत्यक्ष निगरानीमा निकै कम क्यालोरी भएको खाना दिइन्छ र तौलकम गराइन्छ। यसरी तौल कम हुँदा प्याङक्रयाजमा भएको बोसोको मात्रा घट्द छ। र प्याङक्रयाजले पहिलेको भन्दा बढी इन्सुलिन उत्पादन गर्न थाल्द छ। त्यसैगरी कलेजोमा पनि बोसोको मात्रा घट्द छ र बोसोले गर्दा इन्सुलिनको काममा हुने अवरोध घटेर जान्छ। र, इन्सुलिनले अझै राम्रोसँग काम गर्न थाल्दछ। यसरी इन्सुलिनको उत्पादन र कार्य दुवैमा वृद्धि हुँदा शरीरमा चिनीको मात्रा कम हुँदै जान्छ। बिस्तारै दबाइ (औषधि)बन्द गर्न सम्भव हुन्छ। यस्तो अवस्थालाई मधुमेहबाट मुक्ति वा मधुमेहको निराकरण नभनी डायबेटिज रेमिसन भनिएको छ। किनभने मधुमेहको उपचार बन्द भएपछि यदि अस्वस्थकर खानपान, व्यायामको कमी, बढ्दो मोटोपन, अनिद्रा र मानसिक तनावको समस्या भयो भने फेरि दबाइ सुरु गर्नुपर्ने अवस्था आउन सक्दछ। डायबेटिज रेमिसन अहिलेलाई प्रकार२ मधुमेह भएका व्यक्तिहरूमा मात्रै सम्भव भएको छ। र, अन्य प्रकार का मधुमेह (प्रकार १ मधुमेह, मोनोजेनिक मधुमेह) मा यो सम्भव भएको छैन। प्याङक्रयाज प्रत्यारोपण पनि मधुमेह नियन्त्रणका लागि एक प्रभावकारी उपचार पद्धति हो। यसमा मृतः व्यक्तिको शरीरबाट प्यानक्रियाज निकाली मधुमेह भएको व्यक्तिको शरीरमा प्रत्यारोपण गर्ने गरिन्छ। यसरी प्रत्यारोपण गर्दा प्रत्यारोपण गर्न लागिएको प्यानक्रियाज र मधुमेह भएको व्यक्ति को शरीर एकआपसमा म्याच हुनु आवश्यक छ। त्यसो नभएमा प्रतिरोधि प्रतिक्रिया सुरु भई प्रत्यारोपित प्याङक्रयाजले काम नगर्न सक्छ। म्याच भएकै प्याङक्रयाज प्रत्यारोपण गर्दा पनि प्रत्यारोपित प्याङक्रयाजलाई जोगाउनका लागि जिन्दगीभर रोग प्रतिरोधात्मक क्षमतालाई दबाउने औषधिको सेवन गरिरहनुपर्ने हुन्छ। यी औषधिहरूले गम्भीर नकारात्मक असर गराउने सम्भावना हुने, प्रत्यारोपणका लागि ठूलो शल्यक्रिया गर्नुपर्ने र एक जना मृतः दाताको आवश्यकता पर्ने भएकाले यो उपचार पद्धति कम लोकप्रिय छ। दुवै मिर्गाैला फेल भइसकेका प्रकार१ मधुमेह भएका व्यक्ति यदि मिर्गौला प्रत्यारोपण गर्न गइरहेका छन् भनेचाहिँ मिर्गौला साथै प्याङक्रयाज पनि एकैचोटि प्रत्यारोपण गर्न सकिन्छ। यसो गर्दा एउटै शल्यक्रियाबाट दुवै अंगहरू प्रत्यारोपण गर्न सकिन्छ। र, प्रत्यारोपित मिर्गौला जोगाउन खाइने दबाइहरूले प्याङक्रयाजको पनि सुरक्षा गर्दछ। सिंगै प्याङक्रयाज प्रत्यारोपण गर्नुको साटो प्याङक्रयाजभित्र रहेको आइलेट सेलमात्र पनि प्रत्यारोपण गर्न सकिन्छ। यसका लागि धेरैजना मृत व्यक्तिहरूको प्याङक्रयाजबाट आइलेट सेलहरू लिइन्छ। र, त्यसलाई प्रशोधन गरेर एकजना मधुमेह भएको व्यक्तिको शरीरमा इन्जेक्सनमार्फत दिइन्छ। यो उपचार विधिलाई अमेरिकी खाद्य र औषधि प्रशासन विभागले पनि मान्यता दिइसकेको छ। ठूलो शल्यक्रिया नचाहिने हुनाले यो उपचार पद्धति बिरामीहरूले रुचाउने गरेका छन्। तर, एकजना व्यक्तिका लागि आइलेट सेल प्रत्यारोपण गर्न धेरैजना मृत दाताहरूको प्याङक्रयाजको आवश्यकता पर्ने हुन्छ। र, बिरामीको शरीर हरेक दातासँग म्याच हुनुपर्ने भएकाले यो उपचार पद्धति सहजै उपलब्ध हुन सकेको छैन।"
अर्थमन्त्री पौडेलको स्वास्थ्य अवस्थाबारे जानकारी लिन कीर्तिपुर पुगे राष्ट्रपति,काठमाडौं :राष्ट्रपति रामचन्द्र पौडेलले कीर्तिपुर बर्न अस्पतालमा उपचाररत उपप्रधानमन्त्री एवं अर्थमन्त्री विष्णु पौडेलको स्वास्थ्य अवस्थाबारे जानकारी लिएका छन्। राष्ट्रपति पौडेल आइतबार बिहान अस्पताल पुगेर अर्थमन्त्री पौडेल र पोखरा महानगरपालिकाका मेयर धनराज आचार्यको स्वास्थ्य अवस्थाबारे जानकारी लिएको राष्ट्रपति कार्यालयले जनाएको छ। राष्ट्रपति पौडेललाई स्वास्थ्य सचिव डा रोशन पोखरेल र हरिप्रसाद मैनाली तथा अस्पतालका निर्देशक किरणकिशोर नकर्मीलगायत उपचारमा संलग्न चिकित्सकले मन्त्री पौडेल र मेयर आचार्यको स्वास्थ्य अवस्था र उपचार प्रक्रियाबारे जानकारी गराएका थिए। शनिबार पोखरा भ्रमण वर्ष २०२५ को उद्घाटनका क्रममा बेलुन पड्किँदा अर्थमन्त्री पौडेल र पोखरा महानगरपालिकाका मेयर धनराज आचार्य घाइते भएका थिए। रिमोटबाट दीप प्रज्वलनपछि बेलुन उडाउने क्रममा निस्किएको आगोको भिल्काले टिपेपछि बेलुन पड्किएको थियो। अर्थमन्त्री पौडेलको अनुहारको भागमा ५६ प्रतिशत जलन भएको उपचाररत चिकित्सकले जनाएका छन्। मेयर आचार्यको गालाको बायाँ पट्टीको कान नजिकैको भाग र हातमा जलन भएको छ। उनीहरू दुवैको कीर्तिपुरस्थित बर्न अस्पतालको सघन उपचार कक्ष (आइसीयू) मा उपचार भइरहेको छ।
"नयाँ दिल्लीको रेलवे स्टेशनमा भागदौड : १८ जनाको मृत्यु, २५ घाइते","नयाँ दिल्ली : शनिबार राति करिब साढे ९ बजेतिर नयाँ दिल्ली रेलवे स्टेशनमा भएको भागदौडमा परी १८ जनाको मृत्यु भएको जनाइएको छ। जसमध्ये १४ महिला र ३ बालबालिका छन्। उक्त घटनामा २५ भन्दा बढी घाइते भएका स्थानीय सञ्चारमाध्यमहरुमा उल्लेख छ। दुर्घटना प्लेटफर्म नम्बर १३, १४ र १५ को बीचमा भएको थियो। महाकुम्भमा सामेल हुन जाने मान्छेको दिउँसो ४ बजेदेखि नै स्टेशनमा भीड जम्मा हुन थालेको थियो। राति करिब ८:३० बजे प्रयागराज जाने ३ वटा रेल ढिलो भयो। यसले भीड झन बढ्यो र भागदौड मच्चियो। सुरुमा उत्तरी रेलवेका सीपीआरओ (प्रमुख जनसम्पर्क अधिकारी) ले भागदौड भएको कुरालाई अस्वीकार गरेका थिए। उनले यो केवल हल्ला मात्र भएको बताएका थिए। तर दिल्लीका उपराज्यपाल वीके सक्सेनाले ट्वीट गर्दै मृत्युप्रति समवेदना व्यक्त गरेका छन्। त्यसको २० मिनेट पछि,लोक नायक जय प्रकाश अस्पतालले १५ जनाको मृत्यु भएको पुष्टि गर्यो। प्रत्यक्षदर्शीहरूका अनुसार स्टेशनमा धेरै भीड थियो। खुट्टा राख्ने ठाउँ पनि थिएन। रेल मानिसहरूले खचाखच भरिएको थियो। प्रहरीले मानिसहरूलाई आफ्नो ज्यान बचाउन चाहने भए फर्कन अनुरोध गरिरहेका थिए। यसअघि जनवरी २९ मा प्रयागराजको महाकुम्भमा भागदौडमा परी ३० जनाको मृत्यु भएको थियो। फेब्रुअरी १०, २०१३ मा कुम्भमेलाकै समयमा प्रयागराज स्टेशनमा भागदौड मच्चिंदा ३६ जनाको मृत्यु भएको थियो।"
"संसदमा राजासहितको प्रजातन्त्रको माग, धर्म सापेक्ष राष्ट्र घोषणा नगरे आन्दोलन गर्ने चेतावनी","काठमाडौं : प्रतिनिधि सभाको बैठकमा राजासहितको प्रजातन्त्रको माग गरिएको छ। कांग्रेस र एमालेले संविधान संशोधनको विषय उठाएसँगै राप्रपाका सांसद धवल शमसेर जबराले आजको बैठकको आकस्मिक समयमा बोल्दै राजासहितको प्रजातन्त्रको माग गरेका हुन्। उनले नेपाललाई धर्म सापेक्ष राष्ट्र घोषणा नगरे जनताले आन्दोलन गर्ने जानकारीसमेत गराए। भारतमा ठूलो हंगामा भएको छ। नेपाल सरकारले चासो देखाएको छैन। बल्ल हामी बुझिरहेका छौं। जनआन्दोलन १ र २ मा नेपाललाई किन धर्मनिरपेक्ष राष्ट्र बनायो भन्ने कुरा खुल्न आइरहेको छ। यसको दोषी को हुन् छानबिन हुनुपर्यो। राणाले थपे, अब म यो प्रतिनिधि सभालाई विनम्र अनुरोध गर्न चाहन्छु कि ९४ प्रतिशत हामी ॐ कार परिवार बसोबास गर्ने राष्ट्रलाई यो कुरा कसैको चित्त बुझेको छैन। र पुन: यो राष्ट्रलाई धर्म सापेक्ष नेपाल अधिराज्य अर्थात राजासहितको प्रजातन्त्रमा प्रवेश गर्नका लागि यो प्रतिनिधिसभासित आग्रह गर्न चाहन्छु। धेरै समय नभएको बताउँदै उनले जनता चुपलागेर बस्ने अवस्था नरहेको बताए। उनले जनताले आन्दोलन गर्ने र अन्यायलाई जनताले सुधार्ने धारणा राखे।"
भुसालको निर्देशन रहेको बग्दै होला दरम खोला नि म्युजिक भिडियो सार्वजनिक,"काठमाडौं : गिरीप्रसाद भुसालको निर्देशन र सम्पादन रहेको लोक दोहोरी गीत 'बग्दै होला दरम खोला नि' बजारमा सार्वजनिक भएको छ। दुई प्रेमीको प्रेम र वियोगलाई प्रस्तुत गरेको उक्त गीत भुषालको निर्देशन र सम्पादनले दृश्यात्मक रुपमा उत्कृष्ट बनाएको छ। गीतमा प्रेमीको वियोगमा आधी खोलासरी आँसु बगेको र बिछोडले दुखी बनेको भाव उल्लेख गरिएको छ। आफू दुखी भए नि धोका दिएर जाने मायाको भने राम्रै होस् भन्ने भाव दुबै तर्फ देखिन्छ। 'आधी खोला आँसुले बनेको यस्तै रहेछ पिरति भनेको बग्दै होला आधी खोलानी मलाई धोका दिएर जाने मायालु तिम्रो खबर राम्रै होलानी' गीतमा केटी र केटा(प्रेमीप्रेमिका) दुबैले एकअर्कासँग प्रेम भएको तर बिछोडिएर बाच्न परेको देखाइएको छ। गीतमा प्रयोग भएको विम्बहरुले गीतमा झन सुन्दरता थपेको छ। बिछोडपछि बाँच्न निकै मुस्किल भएको कुरा पनि गीतमा उल्लेख गरिएको छ। 'ज्यान फाल्न नि सकिन सिदै, बाचि राछु भाग्यलाई दोष दिदैं' शब्द, लय र दृश्य निकै राम्रो भएको भिडियोको छायांकन प्रदीप कँडेलले गरेका छन्। त्यस्तै श्रृङ्गारको काम श्रद्धा कँडेलले गरेकी छन्। गीतकार लक्ष्मण चापागाईंको रचनामा संकल्प सुवेदीले संगीत भरेका छन्। साथै उत्कृष्ट गायकगायिका लक्ष्मण चापागाई र सुनिता बुढा क्षेत्रीको सुमधुर आवाजले गीतलाई अझै उत्कृष्ठ बनाएको छ। उक्त गीतको एरेञ्जर रमेश सेञ्चुरीको रहेको छ। त्यस्तै मालश्री रेकडिङ स्टुडियोमा गीत रेकर्ड गरिएको हो। आफूले प्रेमीबाट पाएको धोकालाई व्यक्त गरेको गीतको भिडियोलाई लक्ष्मण भुसाल, सुप्रिया हमाल तथा रहमान बस्नेतको उत्कृष्ट अभिनयले भावनात्मक रुपमा झनै समृद्ध बनाएको छ। गीतकार लक्ष्मण चापागाईको शब्द, संकल्प सुवेदीको लय, र गायिका तथा गायकको स्वर मिलेर बनेको यो गीतले नेपाली सांगीतिक क्षेत्रमा नयाँ योगदान दिने विश्वास गरिएको छ।"
ट्रम्प र मस्कविरुद्ध १४ अमेरिकी राज्यद्वारा मुद्दा दायर,"वासिङटन डिसी : अमेरिकाका १४ राज्यले राष्ट्रपति डोनाल्ड ट्रम्प र उनका घनिष्ठ साथी एलन मस्कविरुद्ध मुद्दा दायर गरेका छन्। यी राज्यहरू सरकारी दक्षता विभाग () को प्रमुखको रूपमा एलन मस्कको नियुक्तिबाट असन्तुष्ट छन्। राज्यहरूका अनुसार मस्कले  प्रमुखको रूपमा विशाल शक्ति जम्मा गरेका र यो अमेरिकी संविधानको उल्लङ्घन हो। बिहीबार वाशिंगटन डीसीको संघीय अदालतमा दायर गरिएको मुद्दामा राष्ट्रपति ट्रम्पले मस्कलाई सरकारी कार्यबल हटाउन र सम्पूर्ण विभागहरूलाई एकै पटकमा खारेज गर्न दिएको असीमित शक्ति अमेरिकालाई स्वतन्त्रता दिने मानिसहरूका लागि अत्यन्तै स्तब्ध पार्ने विषय भएको उल्लेख छ। राष्ट्रपतिलाई संघीय निकायहरू खारेज गर्ने अधिकार नभएको जनाइएको छ। मुद्दामा संविधानको नियुक्ति खण्डमा मस्कले पाएको जति अधिकार पाउन औपचारिक रूपमा राष्ट्रपतिद्वारा मनोनित वा सिनेटद्वारा अनुमोदन भएको मात्र आउनुपर्ने जनाइएको छ। संविधानले अमेरिकी राष्ट्रपतिलाई कार्यकारी शाखाको संरचना र सरकारी खर्चलाई नियन्त्रण गर्ने विद्यमान कानूनहरू परिवर्तन गर्ने अधिकार नदिने भएकाले राष्ट्रपतिलाई नयाँ संघीय एजेन्सीहरू सिर्जना गर्ने वा कुनै पनि एजेन्सी खारेज गर्ने अधिकार नभएको उनीहरुको भनाइ छ। मस्कको कार्यलाई अवैध घोषणा गर्न राज्यहरूको माग यी राज्यहरूले सरकारको आधिकारिक स्तरमा मस्कले अहिलेसम्म गरेका सबै कार्यहरूलाई गैरकानूनी घोषित गर्न माग गरेका छन्। यी राज्यहरूले मस्कलाई ह्वाइट हाउसको सल्लाहकार मात्र नभएर नबसेको आरोप लगाएका छन्। उनले कम्तिमा १७ संघीय एजेन्सीहरूमा हस्तक्षेप गरेका उल्लेख छ।  प्रमुख नियुक्त भएदेखि मस्क विरुद्ध दायर गरिएको यो दोस्रो मुद्दा हो। यसअघि उनीविरुद्ध मेरिल्याण्डको संघीय अदालतमा पनि संविधानको उल्लंघन गरेको दाबी गर्दै मुद्दा दायर गरिएको थियो। नोभेम्बरमा चुनाव जितेपछि, डोनाल्ड ट्रम्पले सरकार दक्षता विभाग () नामक नयाँ विभाग सिर्जना गर्ने घोषणा गरेका थिए। यसको काम सरकारलाई बाहिरबाट सल्लाह दिने हुने जनाएका थिए। डोनाल्ड ट्रम्पले यसको जिम्मेवारी एलन मस्क र भारतीय मूलका व्यापारी विवेक रामास्वामीलाई हस्तान्तरण गरेका थिए। पछि विवेक रामास्वामीलाई त्यसबाट हटाइयो।"
अनुदान कटौती : संघीयताको मर्मविपरीत,"संघीयता भनेको अधिकार र राज्यका स्रोतहरूको समुचित बाँडफाँट गर्ने व्यवस्था हो। तर, हालै संघ सरकारले स्थानीय तहको समानीकरण अनुदान कटौती गरेर फेरि केन्द्रीकृत व्यवहार देखाएको छ। संघीय सरकारले चालु आर्थिक वर्षको स्वीकृत बजेटमा स्थानीय तहलाई ८८ अर्ब र प्रदेश तहलाई ६० अर्बको वित्तीय समानीकरण अनुदान विनियोजित गरेको थियो। तर, विद्यमान आर्थिक चुनौतीहरू र राजस्व उठाउने क्षमताको कमीका कारण, सरकारले तेस्रो किस्तामा १३२४ प्रतिशत मात्रै निकासा गर्ने निर्णय लिएको छ। यस कटौतीले स्थानीय तहका बजेटमा गम्भीर प्रभाव पारेको छ, जसले गर्दा योजनाहरूमा अड्चन आउने पक्का छ। वित्तीय समानीकरण अनुदान कटौतीले स्थानीय तहका विकास कार्य र जनसेवामा गम्भीर प्रभाव पार्ने देखिएको छ। यसले संघीयताको प्रभावकारी कार्यान्वयनमा पनि छिद्र पर्ने देखिएको छ। यो निर्णयले आर्थिक गतिशीलता मात्र होइन, नागरिक सेवा प्रवाहमा समेत गम्भीर असर पार्ने छ। स्थानीय तहका प्रतिनिधिहरूले संघ सरकारको कदमलाई मुटुमा किला रोपेजस्तै भनेका छन्। हो पनि। स्थानीय तहमा बजेट आउँदै छ भनेर विभिन्न योजना बनाइएका छन्, काम भइरहेका छन्। तर, बजेट कटौती भएपछि काम गरे बापतको भुक्तानी ती पालिकाले अब कहाँबाट दिने ? अनुदान कटौतीले संघीयताको मूल उद्देश्यलाई चुनौती दिएको छ। संघीयताको सफलता त्यही हो जब स्थानीय तहले आफ्नो जनताका लागि आफैंले योजना बनाउने, कार्यान्वयन गर्ने र सफलतापूर्वक परिणाम दिन सक्ने। तर, वित्तीय संशाधनको कमीले यस क्षमतालाई पनि निस्सार बनाउँदै छ। संघ सरकारले राजस्व उठाउने क्षमता बढाउनुपर्छ। आर्थिक गतिविधिलाई फराकिलो बनाउनुपर्छ। समानीकरण अनुदान कटौती संघीयताको मर्मविपरीत छ। समानीकरण अनुदान कटौती हुनु भनेको कमजोर आन्तरिक आम्दानी भएका पालिकाहरू झन् मर्कामा पर्नु हो। आफ्नै आन्तरिक स्रोत कमजोर भएका पालिकाहरूले संघबाट प्राप्त अनुदानबाट नै विकास निर्माणलाई अगाडि बढाएका हुन्छन्। जहाँ विकास नै कमजोर छ, त्यहाँ नै आन्तरिक आम्दानी पनि कमजोर छ। तसर्थ समानीकरण अनुदान कटौतीले समग्र विकास र समृद्धिमै नकारात्मक धक्का दिन्छ। स्थानीय तहलाई बजेट कटौती गर्नु भनेको संघीयताको मूल मर्मलाई नै कमजोर बनाउनु हो। स्थानीय तहहरू सेवा प्रवाहका महत्वपूर्ण तह हुन्, जसले शिक्षादेखि पूर्वाधार निर्माणसम्मका कार्यहरू गर्छन्।"
कुरूप बन्दै कमलदह,"रुकुमपूर्व : रुकुमपूर्वको रुकुमकोटिस्थत कमलदह परिसरमा पर्यटकहरूको लापरबाहीका कारण दहको सुन्दरता र वातावरणमा प्रदूषण बढ्दै गएको छ। पर्यटकहरूले प्लास्टिकका बोतल, प्लास्टिकका प्लेटहरू, चाउचाउ बिस्कुटका खोलजस्ता फोहोर दहको वरिपरि फाल्ने गरेका छन्, जसले गर्दा दहको प्राकृतिक सौन्दर्यमा नकारात्मक प्रभाव परेको छ। स्थानीय र सरोकारवालाहरूले पर्यटकलाई फोहोर नगर्नका लागि कारबाहीसँगै केही नियमहरू बनाउन आवश्यक देखिन्छ। साथै, दहको सरसफाइ र संरक्षणका लागि स्थानीय समुदायले विभिन्न सचेतनामूलक कार्यक्रमहरू सञ्चालन गर्नुपर्ने आवश्यकता छ। विभिन्न समयमा कमलदह सरसफाइ तथा संरक्षणका प्रयासहरू भए पनि पर्यटकहरूको चरम लापरबाहीका कारण यी प्रयासहरू पर्याप्त सावित हुन नसकेको स्थानीयको गुनासो छ। पछिल्लो समय दह हेर्नका लागि आन्तरिक पर्यटकसँगै बाह्य पर्यटकहरूको भीड लाग्ने गरेको छ। यस कमलदहमा कमल पाइन्छ। यहाँको कमलको जरा विभिन्न देशमासमेत पुग्ने गरेको छ। कमलको जरा जन्डिस रोगको उपचारका लागि उत्तम मानिन्छ। यसको जराबाट अचार बनाएर समेत खाने गरिन्छ। अहिले कमलदह वरिपरिको वातावरण धेरै प्रदूषण भएको छ। एकातिर फोहोरले वातावरणमा असर गरिरहेको छ। भने अर्कोतिर कमलदह संरक्षण तथा आकर्षणका लागि गरिएको घेरबार, विभिन्न ठाउँमा राखिएका डस्बिनहरू, सजावटका रूपमा रहेका विभिन्न बिरुवाहरूलाई पर्यटकहरूले तोडफोड तथा लथालिंग अवस्थामा पार्ने गरेको देखिन्छ। यस्ता अनैतिक गतिविधिलाई रोक्न सम्बन्धित निकायले बेलैमा ध्यान पुयाउन आवश्यक छ। कमलदह रुकुमपूर्वको प्रमुख पर्यटकीय स्थलहरूमध्ये एक हो, यहाँ हरेक वर्ष ठूलो संख्यामा आन्तरिक र बाह्य पर्यटकहरू भ्रमण गर्न आउँछन्। दहको संरक्षण र सरसफाइमा सबैको सहयोग आवश्यक छ। किनकि यसको प्राकृतिक सुन्दरता र पर्यावरणीय सन्तुलनलाई कायम राखे प्रकृतिले दिएको उपहारले जिल्लाको सौन्दर्यतासँगै आयस्रोतका हिसाबले पनि जिल्लावासीका लागि फाइदा हुने देखिन्छ।"
हाइड्रोजन भरिएका बेलुन जोखिमपूर्ण,"मेला, महोत्सव र विभिन्न समारोहमा प्रयोग गरिने हाइड्रोजन भरिएका बेलुन जोखिमपूर्ण हुने विज्ञले बताएका छन् । हाइड्रोजन हल्का हुने भएकाले बेलुनमाथि उड्छ । यसैले धेरैजसो बेलुन भर्दा हाइड्रोजन प्रयोग हुने गरेको छ । यही हाइड्रोजन ग्यास भरिएका बेलुन पड्कँदा पोखरा भ्रमण वर्ष २०२५ घोषणा कार्यक्रमको उद्घाटन कार्यक्रममा उपप्रधान तथा अर्थमन्त्री विष्णु पौडेल र पोखरा महानगरपालिकाका मेयर धनराज आचार्य घाइते भएका हुन् । हाइड्रोजनको सबैभन्दा नराम्रो पक्ष प्रज्वलनशील हुनु हो । वायुमण्डलमा भएका अक्सिवजनसँग रासायनिक प्रतिक्रिया दिने र पड्किने भएकाले यसको उपयोग गर्दा निकै नै सचेत रहनुपर्ने डिजास्टर विज्ञ सुमेरु त्रिपाठीले बताए ।"
"बढ्दै मधुमेहका बिरामी, कसरी हुन्छ रोकथाम ?","कक्षा आठमा अध्ययनरत सुरेश (नाम परिवर्तन) पढाइका साथै खेलकुद लगायतका अतिरिक्त क्रियाकलापमा पनि अब्बल थिए। तर, आश्चर्य लाग्ने गरी अचानक उनको दिनचर्या नै बदलिन थाल्यो। शिक्षकले पढाइरहेका बेला पिसाब फेर्न भन्दै कक्षा कोठा बाहिर निस्कन थाले। त्यस सँगसँगै छिनछिनमै पानी पिउनेक्रम पनि बढ्यो। पछिपछि त घरबाट लगेको पानीको बोतल स्कुल नपुग्दै बाटैमा रित्तिन थाल्यो। दिनभरिमा ५६ चोटी स्कुलकै धाराबाट बोतल भरेर पानी पिउँथे, उनी। फेरिएको दिनचर्याले वजन पनि क्रमशः घट्दै गयो। बढी नै थकान महसुस हुन थाल्यो। एकदिन स्कुलबाट घर आइपुग्दा उनी चाँडोचाँडो सास लिन थाले। अभिभावकले नजिकैको अस्पतालमा जँचाउन लैजाँदै गर्दा बाटैमा सुरेश बेहोस भए। अस्पतालको इमर्जेन्सीमा पुग्दा पत्ता लाग्यो, सुगर निकै बढेर शरीरमा एसिड उत्पन्न भएको रहेछ। डाक्टरले उनलाई प्रकार १ मधुमेह भएको जानकारी दिन्छन् र तुरुन्तै सघन उपचार कक्ष (आईसीयू) मा भर्ना गरी इन्सुलिन र अन्य उपचार सुरु गर्छन्। उनको बिस्तारै होस आयो। राम्रोसँग सास पनि फेर्न थाले। सुरेशको अवस्था हेर्दा उनलाई अबदेखि जीवनभर इन्सुलिन लिनुपर्ने हुन्छ। अस्पतालका मधुमेह रोग विशेषज्ञले अभिभावकलाई इन्सुलिन लगाउने विधि र खानपानमा गर्नुपर्ने हेरविचारका बारेमा जानकारी दिएर घर पठाएका छन्। सुरेश भन्छन्, अलि ठूलो भएपछि बालबालिकालाई हुने मधुमेहका बारेमा सामाजिक सञ्जालबाट जनचेतना फैलाउँछु। ४१ वर्षीय मुकेश (नाम परिवर्तन) बैंकर हुन्। बिहान उठ्नेबित्तिकै पूजाआजा गर्छन्। त्यसपछि चियासँगै हल्का नास्ता गर्छन् र केहीबेर मोबाइलमा भुलिन्छन्। त्यसको लगत्तै खाना खाएर मोटरसाइकलमा अफिसतर्फ लाग्छन्। अफिसमा आएका सेवाग्राही सँगसँगै दिनभरमा उनी ५६ कपसम्म चिया खान्छन्। कामको चाप हेरेर कहिले दिउँसो एक बजे त कहिले ४ बजेट होटलबाट चाउमिन, मम मगाउँछन्। घर पुग्दा ५ बजिसकेको हुन्छ। त्यसपछि केहीबेर उनी मोबाइल हेर्दै सोफामा आराम गर्छन्। शारीरिक परि श्रमको काम खासै नगर्ने हुँदा वजन बढेर ९० किलो पुगेको छ। श्रीमतीले जिम र मर्निङ वाक गर्न सुझाव दिए पनि जाँगर चल्दैन। अचानक मुकेशको वजन आफैं घट्न थाल्छ। पहिले फिटिङ हुने प्यान्ट अब उनलाई खुकुलो हुन थाल्छ। त्यस सँगसँगै छिनछिनमै प्यास लाग्ने र छिनछिनमै पिसाब फेर्न जानुपर्ने पनि हुन थाल्छ। यी लक्षणहरू देखिँदा पनि मुकेश बेवास्ता गर्छन्। स्वास्थ्य जाँच गराउँदैनन्। त्यसपछि उनले आँखा धमिलो देख्न थाल्छन्। जसले गर्दा उनलाई लेखपढ गर्न र अफिसको काम गर्न पनि अप्ठ्यारो हुन थाल्छ। आँखा जाँच गराउँदा मोतियाबिन्दु भएको थाहा हुन्छ। डाक्टरले अप्रेसनको सल्लाह दिन्छन् र अप्रेसन अघि केही जाँचहरू गर्न भन्छन्। तिनै जाँचमा उनको खालीपेटको सुगर २१० र खाना खाइसकेपछि ३१२ देखिन्छमधुमेह भएको रिपोर्ट आउँछ। त्यसलगत्तै मधुमेह र हर्मोन रोग विशेषज्ञ (एन्डोक्राइरोलोजिस्ट) लाई भेट्छन्। डाक्टरले उनलाई प्रकार २ मधुमेह भएको बताउँछन्। र, केही औषधि र खानपानमा फेरबदलको सल्लाह पनि दिन्छन्। आजकल उनी बिहान उठ्नेबित्तिकै योगा गर्छन्। अफिसबाट आइसकेपछि इभिनिङ वाक जान्छन्। उनी भरसक गुलियो पदार्थ खाँदैनन्। वजन पनि पहिलेभन्दा धेरै नियन्त्रणमा आएको छ। उनी आफूलाई पहिले झैं फुर्तिलो र स्वस्थ भएको महसुस गर्दै छन्। माथिका यी दुई प्रतिनिधिमूलक घटनाहरू मधुमेह (डायबिटिजसुगर) सँग सम्बन्धित छन्। सुरेशलाई प्रकार १ (मधुमेह) र मुकेशलाई प्रकार२ (मधुमेह) लागेको हो। कस्तो रोग हो, मधुमेह (डायबिटिज )? संस्कृतमा मधु भन्नाले मह वा चिनीलाई जनाउँछ भने मेह भन्नाले पिसाबलाई जनाउँछ। यस बिमारीमा शरीरमा चिनीको मात्रा बढेपछि पिसाबमा पनि चिनी देखिने भएकाले यसलाई मधुमेह भनिएको हो। शरीरमा इन्सुलिनको उत्पादनमा कमी वा इन्सुलिनको कार्यमा अवरोध हुँदा मधुमेह हुने गर्दछ। मधुमेह मुख्यतः चार प्रकारका हुन्छन्। प्रकार१, प्रकार२, गर्भावस्थाको मधुमेह र अन्य किसिमको मधुमेह (वंशाणुगत, प्याङक्रयाजको बिरामीले हुने मधुमेह, हर्मोन गडबडिले हुने मधुमेह र औषधिको दुष्प्रभावले हुने मधुमेह )। इन्सुलिन भनेको के हो ? हाम्रो शरीरमा चिनीको मात्रालाई नियन्त्रण गर्ने हर्मोन इन्सुलिन हो। इन्सुलिनको उत्पादन प्याङक्रयाज (अग्नाशय) ग्रन्थीमा रहेका बिटासेलहरूबाट हुन्छ। सेल (कोशिका) भनेको हाम्रो शरीरको सबैभन्दा सानो एकाइ हो। इँट्टाइँट्टा जोडेर घर बनेजस्तै हाम्रो शरीर र भित्री अंगहरू पनि खर्बौं सेलहरू मिलेर बनेका हुन्छन्। त्यस्तै सेलहरूमध्ये एक प्याङक्रियाजमा भएको बिटासेल पनि हो। प्यानक्रियाज भित्र यी बिटासेलहरू अन्य सेलहरूसँग मिसिएर सानोसानो समूह बनाएर बसेका हुन्छन्। जसलाई प्याङक्रयाटिक आइलेट भनिन्छ। प्रकार १ र प्रकार २ मधुमेह बीच के फरक छ? प्रकार १ मधुमेहमा रोग प्रतिरोधात्मक प्रणालीमा त्रुटि हुँदा आफ्नै शरीरको प्याङ्क्रयाजमा रहेको बिटासेलहरूविरुद्ध प्रतिक्रियाहरू हुन जान्छ। क्रमशः बेटासेलहरू नष्ट हुँदै जान्छन् र शरीरमा इन्सुलिनको उत्पादन घट्दै जान्छ। प्रायः यस प्रकारको मधुमेह २५ वर्षभन्दा कम उमेरमै देखिन्छ। र, यसको उपचारको लागि इन्सुलिन नै इन्जेक्सनमार्फत दिनुपर्ने हुन्छ। प्रकार२ मधुमेहमा इन्सुलिनको उत्पादन ठिकै मात्रामा भए पनि यसको कार्यमा अवरोध हुन्छ र इन्सुलिनले राम्रोसँग काम गर्न सक्दैन। यसको मुख्य कारण मोटोपन, अस्वस्थकर खानपान, व्यायामको कमी, वंशाणुगत समस्या, अनिन्द्रा र मानसिक तनाव हुन। यो धेरैजसो ४० वर्ष पछिको उमेरमा देखिने भए पनि हिजोआज बढ्दो मोटोपनले गर्दा प्रकार२ मधुमेह २०२५ वर्षको व्यक्तिहरूलाई पनि देखिन थालेको छ। यसको उपचारका लागि ट्याब्लेट र इन्सुलिन दुवै प्रयोग गर्न सकिन्छ। मधुमेह कतिको व्याप्त छ ? समाजमा प्रायः देखिने मधुमेह भनेको प्रकार २ मधुमेह हो। मधुमेह भएका ८० प्रतिशतभन्दा बढी व्यक्तिहरूलाई प्रकार २ मधुमेह नै हुन्छ। भारतमा ११ दशमलव ४ प्रतिशत व्यक्तिलाई मधुमेह छ भने १३ दशमलव ४ प्रतिशत व्यक्तिलाई पूर्वमधुमेह (प्रिडायबेटिज) छ। संसारभर लगभग ५३ करोड ६६ लाख लाई प्रकार २ मधुमेह छ। र यो संख्या आगामी २० वर्षमा ७८ करोड ३२ लाख पुग्ने अनुमान गरिएको छ। संसारभरका २० वर्षभन्दा कम उमेर भएका व्यक्तिहरूमध्ये अनुमानित १२ लाख ११ हजार ९ सय जनालाई प्रकार १ मधुमेह छ। लक्षणहरू केके देखिन सक्छन् ? मधुमेहको लक्षण सधैं र सबै व्यक्तिमा देखा पर्छ भन्ने ग्यारेन्टी छैन। कुनै लक्षण नहुँदानहुँदै पनि कहिलेकाहीँ चेकजाँचमा मधुमेह भएको पत्ता लाग्न सक्छ। तौल घट्नु धेरै प्यास लाग्नु मुख सुक्खा हुनु धेरैपल्ट पिसाब लाग्नु धेरै भोक लाग्नु गुप्तांग वा पिसाबको सङ्क्रमण भइरहनु पिसाब फेरेको ठाउँमा कमिलाहरू देखा पर्नु शरीरमा घाउखटिराहरू आइरहनु र चाँडो निको नहुनु आँखा धमिलो देख्नु धेरै थकान महसुस गर्नु केकस्ता जटिलताहरू आउन सक्छन् ? मधुमेह नियन्त्रणमा रहेन भने विभिन्न किसिमका जटिलता देखा पर्ने सम्भावना हुन्छ। अनियन्त्रित मधुमेहले हृदयघात, पक्षघात, मिर्गाैलामा खराबी, अन्धोपन, नशाहरूमा असर गर्नेलगायत विभिन्न जटिल समस्या निम्त्याउन सक्छ। तर, मधुमेह नियन्त्रण गरेमा अन्य रोग लाग्नबाट बच्न सकिन्छ। प्रकार१ मधुमेहका चुनौतीहरू: बाल्यकालदेखि वयस्कसम्म मधुमेह वयस्क व्यक्तिहरूलाई मात्र नभई बच्चा वा किशोर किशोरीहरूलाई पनि हुन सक्छ। प्रकार १ मधुमेह (टाइप वान डायबेटिज) प्रायजसो २५ वर्ष उमेरभन्दा अघि नै देखापर्छ। यस किसिमको मधुमेहमा शरीरमा इन्सुलिनको उत्पादन पर्याप्त मात्रामा नहुने भएकाले यसको उपचारका लागि इन्सुलिन इन्जेक्सन जीवनभर लिनुपर्ने हुन्छ। र, वयस्क व्यक्तिहरूमा प्रयोग हुने मधुमेहका ट्याब्लेटहरू यसमा निस्प्रभावी हुन्छन्। इन्सुलिन इन्जेक्सन दिनमा ३ देखि ४ पटकसम्म लगाउनुपर्ने हुन्छ। र, इन्सुलिनको असर हुने समयअनुसार खानाखाजा पनि ठीक समयमा खानुपर्ने हुन्छ। प्रायःजसो दिउँसोको मुख्य खाजाबाहेक अरू १२ पटक हल्का नास्ता पनि खानुपर्ने हुन्छ। त्यसैगरी समयसमयमा सुगर पनि चेक गरिरहनुपर्ने भएको हुनाले सुगर नाप्ने मेसिन (ग्लुकोमिटर) पनि साथै हुन जरुरी हुन्छ। कहिलेकाहीँ सुगर निकै घट्ने सम्भावना हुन्छ। त्यस्तो अवस्थामा ग्लुकोज पानीमा घोलेर पिउनुपर्ने हुन्छ। यो सबैको व्यवस्था मिलाउन प्रकार१ मधुमेह भएका बच्चाहरूले स्कुल जाँदा आफ्नो किताब कापीको झोलासँगै इन्सुलिन, ग्लुकोमिटर, ग्लुकोज, पानी, खानाखाजाको झोला पनि बोक्नुपर्ने हुन्छ। भर्खरभर्खर आफ्नो बच्चालाई प्रकार१ मधुमेह हुँदा इन्सुलिन कसरी लगाउने, घरमा इन्सुलिन कसरी भण्डारण गर्ने, यात्रा गर्दा इन्सुलिन कसरी लैजाने, सुगर कसरी चेक गर्ने, सुगर घडबड हुँदा इन्सुलिनको डोज कसरी मिलाउने, खानाको सन्तुलन कसरी मिलाउने, स्कुल वा खेलकुदमा पठाउँदा के सावधानी अपनाउने जस्ता थुप्रै कुराहरू अभिभावकले सिक्नुपर्ने हुन्छ। बच्चालाई जीवनभर इन्सुलिन इन्जेक्सन लगाउनुपर्ने हुँदा कतिपय अभिभावकलाई चिन्ता, तनाव हुनु स्वाभाविक हो। आफ्नो बच्चाको भविष्यको चिन्ताले जो कोहीलाई पिरोल्छ। धेरै हेरचाह र निगरानी गर्नुपर्ने र उपचारको आर्थिक भार र आफूहरूले एकैचोटी धेरै कुराहरू सिक्नुपर्ने अवस्थाले अभिभावकहरूमा भावनात्मक परिवर्तन आउँछ। कतिपय अवस्थामा त अभिभावकलाई नै डिप्रेसन हुने सम्भावना पनि रहन्छ। कतिपय अभिभावकले आफूले इन्सुलिन इन्जेक्सन ठीक तरिकाले नदिएको हुनसक्ने र घर बाहिर पठाउँदा सुगर घटबढ हुनसक्ने डरले गर्दा आफ्नो बच्चालाई धेरै महिनासम्म पनि स्कुल नपठाउने गरेको पनि पाइएको छ। सही मार्गदर्शन नपाउँदा कहिलेकाहीँ अभिभावकले इन्सुलिन बन्द गरेर अन्य उपचारतिर लाग्दा बच्चाको स्वास्थ्य अवस्था जटिल पनि हुने गरेको छ। यस्तो अवस्थामा विशेषज्ञको उचित परामर्श र समान बिरामी भएका अरू व्यक्तिहरू सँगको चिनजानले पनि धेरै सजिलो बनाउने गरेको छ। प्रकार१ मधुमेह समाजमा धेरै व्यापक नहुने भएकाले स्कुलमा शिक्षक शिक्षिकाहरूलाई पनि यसबारे धेरै थाहा नहुन सक्छ। कहिलेकाहीँ बच्चालाई उसको समयमा खाजा खान समय उपलब्ध नहुने, सुगर घटेको लक्षणहरूको पहिचान नहुने, साथीहरूले गिज्याउने, खेलकुदमा भाग लिन भेदभाव हुने र परीक्षा हलभित्र खाना वा इन्सुलिन लान नदिने जस्ता कुरा पनि हुने गरेका छन्। शिक्षक शिक्षिकालाई पनि बच्चाहरूमा हुने यो रोगबारे जानकारी गराउनु आवश्यक छ। यसले अभिभावकमा स्कुल पठाउँदा बच्चाहरू लाई जटिलता आउँछ कि भन्ने आशंका पनि कम हुन्छ। र, बच्चाको वृत्ति विकासमा पनि मद्दत मिल्छ। त्यसैगरी पारिवारिक जमघट, विवाहव्रतबन्ध, उच्च शिक्षाका लागि अर्को सहर वा विदेश जाने इच्छा हुँदाहुँदै पनि अभिभावकहरूले केही जटिलता आइहाल्छ कि भन्ने डरले पठाउन नमान्ने गरेको पनि पाइएको छ। यदि व्यक्तिले प्रकार१ मधुमेहको विभिन्न आयामहरूलाई राम्रोसँग बुझेको छ, आफ्नो खानपान र जीवनशैली अनुरूप इन्सुलिनको मात्रा मिलाउन सक्षम छ, कम सुगरको लक्षणलाई पहिचान गर्न र त्यसको व्यवस्थापन गर्न जान्दछ भने ऊ घर बाहिर रहे पनि सुगरलाई नियन्त्रणमा राख्न सक्छ। प्रकार१ मधुमेह भएका बच्चाहरूलाई उच्च शिक्षाको लागि प्रोत्साहन गर्नु अत्यन्त आवश्यक छ। त्यसैगरी विवाहको बेला कतिपयले मधुमेह रोग लुकाउने गरेको पनि पाइएको छ। साथै प्रकार१ मधुमेह भएका व्यक्तिले पनि अरू जस्तै सामान्य वैवाहिक जीवनयापन गर्न सक्छन् र सन्तान जन्माउन सक्छन् भन्ने जनचेतना फैलाउनु पर्ने आवश्यक छ। जसले मधुमेह हुँदाहुँदै उच्च सफलता पाए सन्तान वा आफूलाई मधुमेह छ भन्दैमा आत्तिनु पर्दैन। मधुमेह हुँदाहुँदै पनि विभिन्न क्षेत्रका प्रतिष्ठित व्यक्तिहरू सफलता हासिल गरेर विश्वविख्यात हुन सफल भएका छन्। भारतीय क्रिकेटर हरभजन सिंह र युवराज सिंह, पाकिस्तानी क्रिकेटर वासिम अक्रम र मिस अमेरिका (१९९९) निकोली जोन्सन आफूलाई प्रकार१ मधुमेह हुँदाहुँदै पनि आफ्नो क्षेत्रमा उच्च सफलता हासिल गरेका व्यक्तित्वहरू हुन्। आधुनिक उपचार, स्टेम सेल थेरापी मधुमेहको अर्को महत्वपूर्ण आधुनिक उपचार पद्धति हो, स्टेम सेल थेरापी। यो अनुसन्धानकै क्रममा रहे पनि यसका परिणामहरू निकै उत्साहजनक छन्। स्टेम सेल हामी सबैको शरीरमा हुने एक विशेष प्रकारको सेल हो, जुन आवश्यक परेमा शरीरको विभिन्न अंगको सेलमा परिणत हुने क्षमता राख्द छ। स्टेम सेलहरू मुख्यतः भ्रुण, बोनम्यारो वा बोसोबाट लिइन्छ। र, शरीरमा इन्जेक्सनमार्फत वा पेटमा सानो चिरा पारेर राखिन्छ। त्यसपछि स्टेम सेलहरू प्याङक्रयाजको इन्सुलिन बनाउन सक्ने बिटा सेल जस्तै सेलहरूमा परिणत हुन्छन् र इन्सुलिन बनाउन थाल्छन्। सुरुवाती अनुसन्धानहरूमा स्टेम सेल थेरापीपश्चात् मधुमेह नियन्त्रण हुने र इन्सुलिनको डोज घट्ने भएपनि दीर्घकालीन रुपमा इन्सुलिनचाहिँ लिइरहनुपर्ने देखिएको थियो। तर, हालै प्रकाशित अनुसन्धानमा नवीनतम प्रविधिको स्टेम सेल थेरापीपश्चात् एकजना प्रकार २ मधुमेह भएका र एकजना प्रकार १ मधुमेह भएका व्यक्तिमा बिना इन्सुलिन पनि मधुमेह राम्रो नियन्त्रण भएको देखिएको छ। अरू अंग प्रत्यारोपण जस्तो स्टेम सेल कुनै मृत शरीरबाट लिइँदैन। यसको प्रयोगका लागि ठूलो अप्रेसन पनि गरिरहनुपर्दैन। र, स्टेम सेल थेरापीपश्चात् दीर्घकालीन रूपमा दबाइ सेवन गरिरहनु पनि नपर्ने भएकाले राम्रो नतिजा देखिएमा भविष्यमा यो उपचार निकै लोकप्रिय हुने देखिन्छ। अनियन्त्रित मधुमेहले हृदयघात, पक्षघात, मिर्गाैलामा खराबी, अन्धोपन र अरू थुप्रै समस्याहरू ल्याउने भएकाले यसको प्रभावकारी उपचारको खोजी तीव्र रूपमा भइरहेको छ। आधुनिक किसिमका दबाइ र इन्सुलिनहरूको खोजी सँगसँगै मधुमेहको निराकरणको उपायबारे पनि तीव्ररूपमा अनुसन्धान भइरहेको छ। प्रारम्भिक परिणामहरू ज्यादै उत्साहजनक भएकाले अब चाँडै नै मधुमेह निराकरणको उपाय भेटिने सम्भावना बढ्दै गएको छ। नीतिगत तहबाट के गर्नुपर्छ ? अशिक्षा र आर्थिक विपन्नताका कारणले मधुमेह भएका बिरामीको उपचारमा पहुँच पुगेको छैन। त्यसैले संघीय, प्रादेशिक र स्थानीय सरकारका साथै गैरसरकारी र निजी क्षेत्रले मधुमेहको महामारी हुन नदिन जनचेतना फैलाउनुपर्छ। नेपालमा प्रकार१ मधुमेहको स्तरीय उपचारमा सबै मधुमेह प्रभावित बालिबालिकाको पहुँचमा छैन। सस्तो मूल्यमा नियमित इन्सुलिन र प्रयोगशाला जाँच (ल्याब टेस्ट) को व्यवस्था उपलब्धता छैन। यसकोलागि स्वास्थ्य मन्त्रालयसँगै सरकारको पनि ध्यान जानु आवश्यक छ। (डा ढकाल वरिष्ठ मधुमेह, थाइरोइड तथा हर्मोन रोग विशेषज्ञ हुन्) मधुमेहबाट छुटकारा पाइन्छ त ? केही वर्षअघिसम्म पनि मधुमेहलाई कहिल्यै निको नहुने र नियन्त्रण मात्र गर्न सकिने बिमारीको रूपमा लिइन्थ्यो। त्यही अनुरूप (औषधि दबाइ) र इन्सुलिन जीवनभर लिइरहनुपर्ने अवस्था थियो। तर, अहिलेको आधुनिक उपचार पद्धतिबाट मधुमेहको दबाइ र इन्सुलिनबाट छुटकारा पाउन सम्भव भएको छ। यसका लागि धेरै नै प्रचलित उपचार पद्धति लो केलोरी डाइट हो। यसमा बिरामीलाई डाक्टरको प्रत्यक्ष निगरानीमा निकै कम क्यालोरी भएको खाना दिइन्छ र तौलकम गराइन्छ। यसरी तौल कम हुँदा प्याङक्रयाजमा भएको बोसोको मात्रा घट्द छ। र प्याङक्रयाजले पहिलेको भन्दा बढी इन्सुलिन उत्पादन गर्न थाल्द छ। त्यसैगरी कलेजोमा पनि बोसोको मात्रा घट्द छ र बोसोले गर्दा इन्सुलिनको काममा हुने अवरोध घटेर जान्छ। र, इन्सुलिनले अझै राम्रोसँग काम गर्न थाल्दछ। यसरी इन्सुलिनको उत्पादन र कार्य दुवैमा वृद्धि हुँदा शरीरमा चिनीको मात्रा कम हुँदै जान्छ। बिस्तारै दबाइ (औषधि)बन्द गर्न सम्भव हुन्छ। यस्तो अवस्थालाई मधुमेहबाट मुक्ति वा मधुमेहको निराकरण नभनी डायबेटिज रेमिसन भनिएको छ। किनभने मधुमेहको उपचार बन्द भएपछि यदि अस्वस्थकर खानपान, व्यायामको कमी, बढ्दो मोटोपन, अनिद्रा र मानसिक तनावको समस्या भयो भने फेरि दबाइ सुरु गर्नुपर्ने अवस्था आउन सक्दछ। डायबेटिज रेमिसन अहिलेलाई प्रकार२ मधुमेह भएका व्यक्तिहरूमा मात्रै सम्भव भएको छ। र, अन्य प्रकार का मधुमेह (प्रकार १ मधुमेह, मोनोजेनिक मधुमेह) मा यो सम्भव भएको छैन। प्याङक्रयाज प्रत्यारोपण पनि मधुमेह नियन्त्रणका लागि एक प्रभावकारी उपचार पद्धति हो। यसमा मृतः व्यक्तिको शरीरबाट प्यानक्रियाज निकाली मधुमेह भएको व्यक्तिको शरीरमा प्रत्यारोपण गर्ने गरिन्छ। यसरी प्रत्यारोपण गर्दा प्रत्यारोपण गर्न लागिएको प्यानक्रियाज र मधुमेह भएको व्यक्ति को शरीर एकआपसमा म्याच हुनु आवश्यक छ। त्यसो नभएमा प्रतिरोधि प्रतिक्रिया सुरु भई प्रत्यारोपित प्याङक्रयाजले काम नगर्न सक्छ। म्याच भएकै प्याङक्रयाज प्रत्यारोपण गर्दा पनि प्रत्यारोपित प्याङक्रयाजलाई जोगाउनका लागि जिन्दगीभर रोग प्रतिरोधात्मक क्षमतालाई दबाउने औषधिको सेवन गरिरहनुपर्ने हुन्छ। यी औषधिहरूले गम्भीर नकारात्मक असर गराउने सम्भावना हुने, प्रत्यारोपणका लागि ठूलो शल्यक्रिया गर्नुपर्ने र एक जना मृतः दाताको आवश्यकता पर्ने भएकाले यो उपचार पद्धति कम लोकप्रिय छ। दुवै मिर्गाैला फेल भइसकेका प्रकार१ मधुमेह भएका व्यक्ति यदि मिर्गौला प्रत्यारोपण गर्न गइरहेका छन् भनेचाहिँ मिर्गौला साथै प्याङक्रयाज पनि एकैचोटि प्रत्यारोपण गर्न सकिन्छ। यसो गर्दा एउटै शल्यक्रियाबाट दुवै अंगहरू प्रत्यारोपण गर्न सकिन्छ। र, प्रत्यारोपित मिर्गौला जोगाउन खाइने दबाइहरूले प्याङक्रयाजको पनि सुरक्षा गर्दछ। सिंगै प्याङक्रयाज प्रत्यारोपण गर्नुको साटो प्याङक्रयाजभित्र रहेको आइलेट सेलमात्र पनि प्रत्यारोपण गर्न सकिन्छ। यसका लागि धेरैजना मृत व्यक्तिहरूको प्याङक्रयाजबाट आइलेट सेलहरू लिइन्छ। र, त्यसलाई प्रशोधन गरेर एकजना मधुमेह भएको व्यक्तिको शरीरमा इन्जेक्सनमार्फत दिइन्छ। यो उपचार विधिलाई अमेरिकी खाद्य र औषधि प्रशासन विभागले पनि मान्यता दिइसकेको छ। ठूलो शल्यक्रिया नचाहिने हुनाले यो उपचार पद्धति बिरामीहरूले रुचाउने गरेका छन्। तर, एकजना व्यक्तिका लागि आइलेट सेल प्रत्यारोपण गर्न धेरैजना मृत दाताहरूको प्याङक्रयाजको आवश्यकता पर्ने हुन्छ। र, बिरामीको शरीर हरेक दातासँग म्याच हुनुपर्ने भएकाले यो उपचार पद्धति सहजै उपलब्ध हुन सकेको छैन।"
पोखरा भ्रमण वर्ष २०२५ सुरु : २० लाख पर्यटक भित्र्याउने लक्ष्य,"पोखरा : पोखरा भ्रमण वर्ष २०२५ शनिबारदेखि सुरु भएको छ। समुन्नत पर्यटकीय पोखरा निर्माणको दीर्घकालीन सोच र लक्ष्यका साथ पोखरा महानगरपालिकाले शनिबार एक कार्यक्रम गरेर पोखरा भ्रमण वर्ष २०२५ घोषणा गरेको हो। अन्नपूर्ण, धौलागिरि, माछापुच्छ्रेको काखमा रहेको र ९ तालको सहर पोखरामा २० लाख पर्यटक भित्र्याउने लक्ष्यका साथ पोखरा भ्रमण वर्ष घोषणा गरिएको छ। पोखराको नयाँबजारस्थित प्रदर्शनी केन्द्रमा भएको ओैपचारिक कार्यक्रममा गण्डकी प्रदेशका मुख्यमन्त्री सुरेन्द्रराजा पाण्डेले पोखरा भ्रमण वर्ष सफल बनाउन र पर्यटन प्रबद्र्धन गर्न महानगरपालिकासँग सहकार्य गरेर अघि बढ्ने बताए। संस्कृति पर्यटन तथा नागरिक उड्डयनमन्त्री बद्रीप्रसाद पाण्डे र गण्डकी प्रदेशका मुख्यमन्त्री सुरेन्द्रराज पाण्डेले पोखरा भ्रमण वर्षको लोगो अनावरण गरेका थिए। पोखरा महानगरपालिकाका उपमेयर मञ्जुदेवी गुरुङले वर्षभरि पर्यटन प्रवर्द्धनात्मक गतिविधि गरी पर्यटकीय राजधानी पोखरालाई राष्ट्रिय तथा अन्तर्राष्ट्रिय रूपमा ब्रान्डिङ गर्ने बताइन्। पोखरामा २० लाख पर्यटक भित्र्याउने गरी प्रबद्र्धनात्मक कार्यक्रम गरिने पनि उनले बताइन्। पर्यटन वर्ष घोषणा कार्यक्रममा पोखराका ३३ वटै वडाबाट विभिन्न सांस्कृतिक झाँकी प्रस्तुत गरिएको थियो।"
लुम्बिनी प्रदेशसभाको बैठकलाई प्रधानमन्त्री ओलीले विशेष सम्बोधन गर्ने,"लुम्बिनी : प्रधानमन्त्री केपी शर्मा ओलीले लुम्बिनी प्रदेशसभाको बैठकलाई विशेष सम्बोधन गर्ने भएका छन् । लुम्बिनी प्रदेशका मुख्यमन्त्री चेतनारायण आचार्यका अनुसार सोमबार बस्ने बैठकलाई प्रधानमन्त्री ओलीले विशेष सम्बोधन गर्नेछन्। लुम्बिनी प्रदेशका सभामुख तुलाराम घर्तीमगरले मुख्यमन्त्री चेतनारायण आचार्यमार्फत प्रधानमन्त्री ओलीलाई विशेष सम्बोधनका लागि निमन्त्रणा गरेका थिए। प्रदेशसभा सचिव दुर्लभकुमार पुनमगरले सोमबार बिहान ११ : ३० बजे बस्ने बैठकलाई सम्बोधन गर्ने जानकारी दिए। उनले भने,सोमबार प्रदेशसभाको बैठकलाई प्रधानमन्त्री ओलीले विशेष सम्बोधन गर्ने गरी बैठक बस्ने कार्यसूची तयार भएको छ।"
सरकारले पूर्वाधार निर्माण र स्वास्थ्य क्षेत्रलाई उच्च प्राथमिकता दिएको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारले स्वास्थ्य क्षेत्रलाई उच्च प्राथमिकता दिएको बताएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद प्रकाश ज्वालाले सोधेको प्रश्नको जवाफ दिँदै उनले स्थानीय तहमा ५,१०र१५ बेडका अस्पतालहरू निर्माणाधीन भएको जानकारी राए। उनले भने, अस्पतालको पूर्वाधार निर्माण र जनशक्ति व्यवस्थापनका लागि उपलब्ध स्रोत र साधनको प्राथमिकताकासाथ विनियोजन गरिरहेको र आगामी बर्ष पनि प्राथमिकतापूर्वक विनियोजन गरिने छ।उनले भने, सबै सडक र अस्पतालहरूको निर्माण सम्पन्न गर्न ठूलो बजेटको आवश्यकता पर्छ। ती अस्पतालहरू केही संख्यामा निर्माण सम्पन्न भएका छन्। उपलब्ध स्रोत र साधनलाई ध्यान दिई बाँकी सडक र अस्पतालहरू प्राथमिकता पूर्वक निर्माण भइरहेका छन्। हामी फेरि सरकारमा आएको ६ महिना पुग्यो। उनले आफ्नो अघिल्लो कार्यकालमा निर्वाचन क्षेत्र रणनीतिक सडक र हरेक पालिकामा आधारभूत अस्पतालहरूको आवश्यकता महसुस गरी निर्माणको सुरुवात गरेको स्मरण गराए। उनले भने, तर त्यसको केही समयपछि नै सरकार परिवर्तन भयो र म बाहिरिएँ। त्यसपछि आउने सरकारहरूले ती कार्यक्रमहरू रद्द गरे। निर्माण रोकियो। प्रश्नकर्ता माननीय पनि त्यसपछिका सरकारमा भौतिक पूर्वाधार मन्त्री हुनुहुन्थ्यो कि जस्तो लाग्छ। कार्यक्रमहरू रद्द गर्नेले नै फेरि त्यसको प्रगति खोज्ने हामीमा अनौठो संस्कार छ। उनले सरकारले खासगरी सडक पूर्वाधार विकासलाई महत्व दिई सोही अनुरूप बजेट विनियोजन गर्ने गरेको जानकारी गराए। माननीयज्यूले उठान गर्नुभएको सिद्धबाबा सुरुङमार्गको ब्रेक थ्रु हुनु खुशीको कुरा हो। उक्त सुरुङमार्ग २०८३ चैत्रमा सक्ने लक्ष्य रहेतापनि हालसम्म कुल ४३ प्रतिशत सहित १ हजार १ सय २६ मिटर मुख्य सुरुङ खन्ने कार्य सम्पन्न भएको छ भने यसको सञ्चालन तथा व्यवस्थापन समेत निर्माण व्यवसायीबाट हुनेगरी व्यवस्था मिलाइएको छ।' उनले भने, नागढुङ्गा सुरुङ मार्गका सम्बन्धमा कुरा गर्दा उक्त सुरुङमार्ग २०८२ कार्तिकमा सक्ने लक्ष्य रहेकोमा हालसम्म ८५ प्रतिशत प्रगतिसहित अत्यावश्यक पर्ने लाइटिङ र भेन्टिलेसनहरूको कार्य भैरहेकोले निर्माण कार्य सम्पन्न हुने चरणमा रहेको छ। यसैगरी राप्ती लोकमार्गमा ६० करोड बराबरको स्रोत सुनिश्चित गरी निर्माण कार्य अगाडी बढाइदै छ। कर्णाली राजमार्गको जीर्णखण्डहरूमा मर्मत कार्यहरू भैरहेको अवस्था छ। उनले जाजरकोट भूकम्पबाट प्रभावित जिल्लाहरूमा हालसम्म ३ अर्ब ९५ करोड ६५ लाख रकम निकासा भैसकेको बताए। उनले भने, रुकुम र जाजरकोट जिल्लामा जिल्ला विपद् व्यवस्थापन समितिबाट सिफारिस भै रितपूर्वक आएका सबै भूकम्प प्रभावितका लागि प्रथम र दोस्रो किस्ताको रकम पठाइसकिएको छ। २०८१ माघ महिनामा मात्रै भूकम्प प्रभावितहरूका लागि थप रु।८० करोड निकासा भएको छ। जाजरकोट भूकम्पको विस्तृत क्षति आँकलनका लागि इन्जिनियरहरूको पहिलो टोली यसै हप्ता देखि फिल्डमा खटिने छ।"
ग्लोबल साउथमा कनेक्टिभिटी र सामूहिक सहकार्य आवश्यक छ : परराष्ट्रमन्त्री,"ओमन : परराष्ट्रमन्त्री डा आरजु राणा देउवाले ग्लोबलसाउथले बहुसङ्ख्यक मानवताको प्रतिनिधित्व गर्ने भएकाले कनेक्टिभिटीसहितको सामूहिक सहकार्य आवश्यक रहेको बताएकी छन् । आठौँ हिन्द महासागरीय सम्मेलनलाई आइतबार ओमनको राजधानी मस्कटमा सम्बोधन गर्दै मन्त्री डा देउवाले सामुद्रिक साझेदारीले कनेक्टिभिटी बढाउने बताएकी हुन्। उक्त सम्मेलनको मुख्य विषयवस्तु समुद्री साझेदारीको नयाँ क्षितिजको यात्रा खासगरी नेपालजस्ता भूपरिवेष्ठित देशका लागि विशेष महत्वको रहेको उल्लेख गर्दै यसबाट हुने सामुद्रिक साझेदारीले कनेक्टिभिटी बढाउने र यसका माध्यमबाट मानवताको समावेशी र दिगो विकासका लागि माध्यम बन्ने उनको भनाई छ। सम्मेलनको विश्वव्यापी दक्षिणको आवाजलाई बुलन्द गर्ने विषयक आजको सत्रमा मन्त्री डा देउवाले भनिन्, विशेषगरी हिन्द महासागरीय क्षेत्रले बहुसङ्ख्यक मानवताको प्रतिनिधित्व गर्दछ र यसको उन्नति बिना विकसित विश्वले प्राप्त गरेको उपलब्धि पनि खतरामा पर्न सक्दछ । उनले ग्लोबल साउथको पूर्ण सम्भावनालाई उजागर गर्न यस क्षेत्रले दक्षिणदक्षिण सहयोग सुधारका लागि आवश्यक नीतिहरूको समीक्षा गर्दै क्षेत्रीय एकीकरणलाई सुदृढ पार्ने र पारस्परिक सहयोगलाई बढावा दिने कामलाई प्राथमिकतामा राख्नुपर्ने धारणा राखिन्। उनले भनिन्, 'वित्तीय स्रोतहरूमा समतामूलक पहुँच सुनिश्चित गर्ने र ग्लोबल साउथको प्रतिनिधित्व सुनिश्चित गर्न विश्वव्यापी रुपमा प्रशासन तथा वित्तीय संस्थाहरूमा सुधार गर्नु आवश्यक छ । साथै विकसित देशहरूका प्रतिबद्धताहरूको पूर्तिका लागि पनि हामीले सामूहिक वकालत गर्नुपर्ने अवस्था छ ।' त्यसैगरी सडक, हवाई तथा समुद्र मार्फत क्षेत्रीय कनेक्टिभिटी बढाउने र आपसी ज्ञान, सीप र प्रविधिको हस्तान्तरण मार्फत क्षमता विकासको कामलाई समूहिक रुपमा अघि बढाउने काम गर्नुपर्नेमा पनि उनको जोड थियो । नेपालले सगरमाथा संवादको आयोजना गर्न लागेको जानकारी गत सेप्टेम्बरमा संयुक्त राष्ट्रसंघको ७९ औँ महासभामा आयोजित समिट अफ द फ्युचरमा परिकल्पना गरिएको दिगो विकास लक्ष्य पूरा गर्न दक्षिणदक्षिण र त्रिकोणीय सहयोगलाई प्रभावकारी रणनीतिका रूपमा मान्यता दिइएको प्रसङ्ग उल्लेख गर्दै मन्त्री डा देउवाले यस क्षेत्रका देशहरुका अन्तर्राष्ट्रिय प्रतिबद्धता एवं लक्ष्यहरु पूरा गर्न पनि यो सहकार्य आवश्यक रहेकामा जोड दिइन् । उनले नेपालले क्षेत्रीय र विश्वव्यापी महत्वका गम्भीर मुद्दाहरूमा छलफल गर्न एक विश्वव्यापी संवाद मञ्चका रुपमा सगरमाथा संवादको आयोजना गरेको जानकारी गराइन् । आगामी मे महिनामा काठमाडौँमा आयोजना गरिएको यस संवादको पहिलो संस्करणमा जलवायु परिवर्तन, पर्वत र मानवताको भविष्य मुख्य विषयवस्तुमा केन्द्रित रहेर छलफल हुने जानकारी उनले दिइन् । यस संवादमार्फत् जलवायु परिवर्तनबाट प्रभावित समुदाय, वैज्ञानिक, नीति निर्माता, पर्वतारोही एवं विश्वका नेताहरूलाई छलफल र प्रतिबद्धताका लागि एकसाथ ल्याउने प्रयास नेपालले गरेको बताउँदै सो संवादमा सहभागिताका लागि आमन्त्रण पनि गरिन्।"
प्रभु साहले प्रधानमन्त्रीको मानमर्दन हुने गरि प्रश्न गरेकाले जवाफ नदिइएको हो : बर्तौला,"काठमाडौं : नेकपा एमालेका प्रमुख सचेतक महेश बर्तौलाले सांसद प्रभु साहले प्रधानमन्त्रीको मानमर्दन हुने गरि प्रश्न गरेकाले जवाफ नदिइएको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै प्रमुख सचेतक बर्तौलाले राजनीतिक स्टन्ड र पपुलिष्ट हुनका लागि सांसद साहले प्रधानमन्त्रीको मानमर्दन हुने गरि प्रश्न गरेकाले जवाफ नदिइएको बताएका हुन्। बर्तौलाले प्रश्न सोध्दा सांसद साहले शोभनीय ढंगले प्रस्तुत नभएको र संसदको नियमावलीको विपरीत प्रश्न सोधको दाबी गरे। यस विषयमा संसदको आगामी कार्यव्यवस्था परामर्श समिति बैठकमा गम्भीरतापूर्वक छलफल गर्ने उनको भनाई छ। उनले प्रधानमन्त्रीसँग सांसदको प्रश्नोत्तरलाई थप प्रभावकारी बनाइने जिकिर गरे। के भएको थियो ? अन्तिम प्रश्नकर्ता रहेका सांसद् प्रभु साहले संसद्मा प्रश्न राखेपछि जवाफ दिन सभामुखले प्रधानमन्त्रीलाई भनेका थिए। जवाफमा प्रधानमन्त्री ओलीले शाहका मनमा रहेका विरोध, घृणा, आक्रोश आदिले अपमानजनक रहेको र संसद्जस्तो गरिमामय ठाउँमा प्रयोग गर्न नमिल्ने भाषा रहेकाले उत्तर दिइरहनु आवश्यक नभएको बताएका थिए। उनले प्रश्नप्रति आक्रोश व्यक्त गर्दै के म मेनपावरको मान्छे हुँ ? मेरो कारणले युवाहरु विदेश गएका होइनन् ? अहिले म सरकारमा आएपछि यो ८ महिनाबाट सुरु भएको हो। तपाईंले भनेका ७० लाख ८ महिनामा गएका हुन् ? भन्दै प्रतिप्रश्न गरेका थिए।"
विधेयकले नागरिकताको विषयमा देखिएको समस्या समाधान हुन्छ : गृहमन्त्री,काठमाडौं : गृहमन्त्री रमेश लेखकले नेपाल नागरिकता (दोस्रो संशोधन) विधेयकले नागरिकताको विषयमा देखिएको समस्या समाधान हुने बताएका छन्। प्रतिनिधिसभाको आजको बैठकमा नेपाल नागरिकता (दोस्रो संशोधन) विधेयकमाथिको सामान्य छलफलमा उठेका प्रश्नको जवाफ दिँदै उनले नागरिकता प्राप्तिमा कसैलाई पनि विभेद नहोस् भनेर विधेयक ल्याइएको बताएका हुन्।
सहकारीको समस्या समाधानका लागि नीतिगत सुधारका भइरहेको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सहकारी क्षेत्रमा देखिएका समस्या समाधानका लागि नीतिगत, र व्यवस्थापकीय सुधारका कार्य गरिरहेको जनाएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद प्रकाश ज्वालाले सोधेको प्रश्नको जवाफ दिँदै सहकारी क्षेत्रमा पहिले देखिएका समस्याहरू विस्तारै समाधान उन्मुख रहेको जानकारी दिए। ओलीले सरकारले सहकारी सम्बन्धी अध्यादेशले यस क्षेत्रमा देखिएका समस्या समाधानका लागि कोशेढुङ्गा सावित हुने विश्वास व्यक्त गरे। उनले भने,बचत तथा ऋणको मुख्य कारोवार गर्ने सहकारीहरूको नियमनका लागि राष्ट्रिय सहकारी नियमन प्राधिकरणको गठन गरी कार्यसम्पादन भइरहेको छ। ओलीले अनुचित लेनदेन मिटर ब्याज पीडितलाई न्याय र राहत दिने सम्बन्धमा यस समस्याको अन्त्य गरी दीर्घकालीन समाधान गर्नका लागि जाँचबुझ गरी राय र सुझाव सहितको प्रतिवेदन पेश गर्न गठन भएको आयोगमा दर्ता भएकामध्ये ५ हजार २ सय उजुरी फर्छयौट भइसकेको जानकारी गराए छन्। प्रधानमन्त्री ओलीले नेपाल प्रहरीका जिल्लास्थित कार्यालयमा प्राप्त उजुरीहरू छानबिन गरी टुंग्याउने कार्य भइरहेको बताए। उखु किसान र दुग्ध किसानको बाँकी रकम भूक्तानीमा सरकारको ध्यानाकर्षण ओलीले उखु किसानले आफ्नो उत्पादनको उचित मूल्य नपाएको र दुग्ध किसानको बाँकी रकम भूक्तानी हुन नसकेको विषयमा सरकारको ध्यानाकर्षण भएको उल्लेख गरे। उनले भने, उखु किसानले आफ्नो उत्पादनको उचित मूल्य पाउन् भन्ने उद्देश्यले उखु क्रसिङ्ग हुनुपूर्व नै नेपाल सरकारले उखुको खरिद मूल्य तोक्ने गरेको छ। सरकारले निर्धारण गरेको खरिद मूल्यमा कृषकहरूबाट उखु खरिद गरी तुरुन्तै भुक्तानी दिन उखु मिलहरूलाई निर्देशन दिइएको छ। चालु आर्थिक वर्षका लागि मंसिर महिनामै उखुको खरिद मूल्य ५ सय ८५ रुपैयाँ प्रति क्विन्टल तोकिएको छ। गत वर्ष आफूले उत्पादन गरेको उखुलाई मिलमा क्रसिङ्ग गराएका ८ जिल्लाका करिब ६५ हजार कृषकहरूलाई सम्बन्धित उखु मिलले दिने खरिद मूल्यका साथै नेपाल सरकारले ७० प्रति क्विन्टलका दरले १ अर्ब ४४ करोड ९२ लाख रकम अनुदान प्रवाह गरेको छ। दुग्ध किसानको भुक्तानी सम्बन्धमा दुग्ध विकास संस्थानले हालसम्म २ अर्ब ४ करोड रकम भुक्तानी दिइसकेको उनको भनाई छ। दुग्ध विकास संस्थानलाई दूध विक्री गर्ने सबै कृषकहरूको भाद्र मसान्तसम्मको बाँकी रकम भुक्तानी भइसकेको छ भने बाँकी रकम पनि क्रमशस् भुक्तानीको प्रक्रियाका लागि अघि बढाइएको छ। केही निजी डेरीहरूले कृषकहरूलाई भुक्तानी गर्न बाँकी रहेको दूध विक्री रकम यथाशिघ्र भुक्तानी गर्न निर्देशन दिइएको छ उनले भने।"
'निष्काशित भएका नेपालीहरूलाई अमेरिकाले हत्कडी नलगाओस्',"काठमाडौं : संसदमा अमेरिकामा गैरकानुनी रुपमा बसेका नेपालीहरूलाई फिर्ताका लागि विशेष व्यवस्था गर्न सरकारसँग सांसदले माग गरेका छन्। अमेरिकाको राष्ट्रपतिमा डोनाल्ड ट्रम्पले पदभार ग्रहण गरेसँगै आप्रवासीहरूमाथि धरपकड गर्ने क्रममा नेपाली पनि डिपोट हुन थालेपछि सांसदहरूले सरकारको ध्यानाकर्षण गराएका हुन्। आइतबार प्रतिनिधिसभा बैठकमा बोल्दै राष्ट्रिय जनमोर्चाका सांसद चित्रबहादुर केसीले अमेरिकाले गैरकानुनीरुपमा बसेका विभिन्न देशका नागरिकहरूलाई फिर्ता पठाउन थालेपछि नेपाली पनि नेल,हत्कडी र जन्जीर लगाएर डिपोर्ट हुनसक्ने भन्दै यस विषयमा सरकारले समयमै ध्यान दिनुपर्ने बताए। 'नेपालका पनि कयौं नागरिकहरू गैरकानुनीरुपमा अमेरिका बसेका सामाचार आइरहेका छन्। नेपाली नागरिकहरूलाई पनि मानव अधिकार हनन् हुनेगरी अमेरिकाद्वारा हत्कडी, नेल लगाएर अमानवीय तरिकाबाट फिर्ता पठाउने कार्य नहोस् भनेर सचेत हुन आवश्यक छ। यदि सो विषयमा ध्यान दिएन भने विश्व समुदायका बीच नेपालको प्रतिष्ठामा समेत आँच पुग्छ, 'उनले भने, 'यदि गैरकानुनीरुपमा बसेका छन् भने नेपाल फिर्ताका लागि आवश्यक व्यवस्था मिलाउन सभामुखमार्फत् सरकारको ध्यानाकर्षण गराउन चाहन्छु।' अमेरिकाले भारतीय नागरिकहरूलाई हत्कडीसहित फिर्ता पठाउने कार्यले मानव अधिकारको विश्वव्यापीरुपमा धज्जी उडाएको भन्दै आपत्ती जनाए। उनले भने, 'भारतीय नागरिकहरूलाई हातखुट्टामा नेल लगाएर उनीहरूको मर्यादाको ठाडो उल्लंघन गरेर स्वदेश फिर्ता कार्यले मानव अधिकारको विश्वव्यापीरुपमा धज्जी उडाएको छ। भारतीयलाई जस्तै नेपालीलाई पनि मानव अधिकार हनन् हुनेगरी अमेरिकाले हत्कडी र नेल लगाएर अमानवीय तरिकाबाट फिर्ता पठाउन सक्छ।' केही समयअघि अमेरिकाले गैरकानुनी रुपमा बसेका भारतीय नागरिकहरूलाई हत्कडीसहित फिर्ता पठाएको थियो। त्यहाँ गैरकानुनी रुपमा बसेका नेपाली पनि ठूलो संख्यामा धरपकड भएर फिर्ता हुने संभावना छ। उनले विश्वको जुनसुकै कुनामा बसेको भएपनि बिना भेदभाव, समानता ,स्वतन्त्रता र मानवीय मर्यादा सबै मानवजातीले पाउनुपर्ने बताए।"
काठमाडौं उपत्यकामा दैनिक ३४ करोड लिटर पानी ल्याउने कार्य अघि बढाइएको छ : प्रधानमन्त्री,"काठमाडौं : प्रधानमन्त्री केपी शर्मा ओलीले काठमाडौं उपत्यकामा थप खानेपानीको माग भइरहेको बताएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसदले सोधेको प्रश्नको जवाफ दिँदै ओलीले उपत्यकामा दैनिक ३४ करोड लिटर पानी ल्याउन कार्य अघि बढाइएको जानकारी गराएका हुन्। ओलीले काठमाडौं उपत्यकामा थप दैनिक १३ करोड लिटर खानेपानी उपलब्ध गराउन सिस्नेरी खानेपानी आयोजनाको विस्तृत अध्ययन कार्य अगाडि बढाइएको जानकारी गराए। काठमाडौं उपत्यकामा मेलम्ची खानेपानी आयोजनाबाट दैनिक १७ करोड लिटर खानेपानी वितरण भइरहेको छ। हाल चक्रपथभित्र मेलम्चीको खानेपानी वितरण भइरहेको छ भने चक्रपथ बाहिर उपत्यकाभित्रका अन्य स्रोतहरूबाट खानेपानी वितरण भइरहेको छ। ओलीले भने, बढ्दो शहरीकरणसँगै काठमाडौं उपत्यकामा थप खानेपानीको माग भैरहेको अवस्थामा थप पानी आपूर्तिको लागि याङ्ग्रीलार्के खोलाबाट दैनिक ३४ करोड लिटर पानी ल्याउने विषयमा कार्य अघि बढाइएको छ। उनले काठमाडौं उपत्यकामा थप दैनिक १३ करोड लिटर खानेपानी उपलब्ध गराउन सिस्नेरी खानेपानी आयोजनाको विस्तृत अध्ययन कार्य अगाडि बढाइएको पनि जानकारी दिए। खानेपानीको थप स्रोतको वृद्धि गर्न याङ्ग्री र लार्के नदीबाट समेत प्राप्त हुने थप खानेपानीलाई सुन्दरीजलमा दैनिक २५ करोड ५० लाख लिटर क्षमताको पानी प्रशोधन केन्द्र र उपत्यकामा थप खानेपानी वितरण सञ्जालको निर्माण गरिने उनको भनाई छ। ओलीले भने, चक्रपथ बाहिरका क्षेत्रहरूमा पनि खानेपानी वितरण लाइन सुधारका कार्य अगाडि बढाइएको छ। ललितपुर महानगरपालिका वडा न ७, ८, ९, १४, १५ र १७ नखिपोट, खुमलटार तथा ग्वार्को क्षेत्र र महालक्ष्मी नगरपालिका वडा न १, २, ३, ४ र ५ इमाडोलमा खानेपानी वितरण संजाल निर्माण कार्यको विस्तृत अध्ययन कार्य भइरहेको छ।"
परराष्ट्रमन्त्री डा देउवा र भारतीय विदेशमन्त्री डा एस जयशंकरबीच भेटवार्ता,"काठमाडौं : परराष्ट्रमन्त्री डा आरजु राणा देउवा र भारतीय विदेशमन्त्री डा एस जयशंकरबीच आइतबार ओमनको राजधानी मस्कटमा द्विपक्षीय भेटवार्ता भएको छ। आठौँ हिन्द महासागरीय सम्मेलनमा सहभागिताका लागि ओमनको मस्कटमा रहेका उनीहरूबीच आज साँझ भेट भएको हो। सो भेटका क्रममा उनीहरूबीच नेपाल भारत द्विपक्षीय सम्बन्ध, आपसी हित, साझा चासो र पारस्परिक लाभका विविध विषयमा कुराकानी भएको थियो। भेटका क्रममा पछिल्लो समय दुई देश बीचका द्विपक्षीय भेटवार्ता, भ्रमण आदानप्रदान तथा आपसी सहकार्यका विषयमा कुराकानी भएको थियो। हालै काठमाडौँमा सम्पन्न वाणिज्य सचिवस्तरीय तथा भारतको नयाँ दिल्लीमा भएको ऊर्जासम्बन्धी बैठक र तिनको प्रगतिका विषयमा पनि उनीहरूबीच कुराकानी भएको थियो। भेटमा मन्त्री डा देउवाले भारतसँग भएको ऊर्जा व्यापारसम्बन्धी सम्झौताले नेपालबाट भारत तथा भारत भएर बंगलादेश विद्युत निर्यात प्रवर्द्धनमा सहयोग पुर्याएको भन्दै भारत सरकारलाई धन्यवाद ज्ञापन गरेकी थिइन्। साथै पछिल्लो समयमा दुई देशका बीचको ट्रेड ट्रान्जिट तथा जलस्रोत विकासका क्षेत्रमा भएको प्रगतिका बारेमा उनीहरूबीच कुराकानी भएको थियो। भेटमा क्रस बोर्डर विद्युत व्यापार निर्माणको मोडालिटीका विषयमा भएको प्रगतिका बारेमा पनि कुराकानी भएको थियो। साथै नेपाल भारत बीचको व्यापारसन्धीको पुनरावलोकन, यही जनवरीमा काठमडौँमा भएको नेपाल भारत इन्टर गभर्मेन्टल कमिटी बैठकमा धेरै क्षेत्रमा भएका उत्पादनमूलक छलफल र निर्णयका साथै धम्रा र मुन्द्रा थप बन्दरगाहको सञ्चालनका विषयमा पनि कुराकानी भएको थियो। साथै सो भेटका क्रममा भारतीय तर्फबाट अतिरिक्त बन्दरगाहहरू सञ्चालनका लागि भएको प्रगति र यसले सीमा पूर्वाधारको विकास र व्यापार प्रवर्द्धन तथा दुई देशबीचको कनेक्टिभिटीमा सुधार ल्याउने भन्दै मन्त्री डा देउवाले प्रशंसा गरेका थिए। पञ्चेश्वर बहुउद्देश्यीय परियोजनासँग सम्बन्धित प्रमुख प्राविधिक समस्याहरू समाधान भइसकेको तथा हालै भएको दुवै देशको मन्त्रीस्तरीय बैठकबाट यसलाई सकारात्मक रूपमा अघि बढाउने समझदारी भएको विषयमा उनीहरूबीच छलफल भएको थियो। सो भेटका क्रममा माथिल्लो अरुण परियोजना अघि बढेकोमा भारतीय विदेशमन्त्रीले धन्यवाद व्यक्त गरेका थिए। साथै विदेशमन्त्री जयशंकरले बिमस्टेक संगठनलाई सबै मिलेर अगाडि बढाउनुपर्ने धारणा पनि सो कुराकानीका क्रममा राखेका थिए। मन्त्री डा देउवाले नेपालले भारतसँगको सम्बन्धलाई उच्च महत्व दिँदै आएको र आगामी दिनमा पनि दुवै देशको साझा हितका लागि भारतसँग सहकार्य गर्न नेपाल सदैव इच्छुक रहेको भारतीय विदेशमन्त्री समक्ष बताएकी थिइन्"
प्रधानमन्त्री ओलीसँग प्रश्नोत्तर : कुन सांसदले के सोधे ? (पूर्णपाठ),"काठमाडौं : प्रतिनिधिसभा बैठकमा प्रधानमन्त्री केपी शर्मा ओली र १० जना सांसदबीच प्रश्नोत्तर भएको छ। प्रतिनिधिसभाको नियमावलीमा प्रत्येक महिना प्रधानमन्त्रीसँग प्रश्नोत्तर गर्नुपर्ने प्रावधानबमोजिम आज प्रधानमन्त्री ओली र सांसदबीच सवालजवाफ भएको हो। काठमाडौं उपत्यकामा दैनिक ३४ करोड लिटर पानी ल्याउने कार्य अघि बढाइएको छ : प्रधानमन्त्री अध्यादेशबारे प्रधानमन्त्रीले भने : अध्यादेश ल्याउने अधिकार माओवादी संलग्न सरकारलाई मात्रै हो ? पूर्वअर्थमन्त्री पुनलाई प्रधानमन्त्री ओलीको जवाफ : असारमा धान रोपे मात्र मंसिरमा फल्छ सहकारीको समस्या समाधानका लागि नीतिगत सुधारका भइरहेको छ : प्रधानमन्त्री ओली सरकारले पूर्वाधार निर्माण र स्वास्थ्य क्षेत्रलाई उच्च प्राथमिकता दिएको छ : प्रधानमन्त्री ओली राष्ट्रिय परियोजनाको लागि बजेट अभाव हुन नदिने प्रधानमन्त्री ओलीको प्रतिबद्धता ओलीले देशभित्र गुणस्तरीय शिक्षा, रोजगारी र अन्य अवसरहरू सिर्जना गरी युवा पलायन रोक्न सरकारले प्राथमिकताका साथ काम गरिरहेको जानकारी गराए। देशमा लगानीको वातावरण निर्माण गरि रोजगारी सिर्जना गर्न कानुनी तथा संस्थागत सुधारको लागि सरकारले निरन्तर काम गरिरहेको उनले बताए। ओलीले सरकारले संविधान अनुसार नै अध्यादेश जारी गरेको जानकारी गराए यस्तो छ समसामयिक र राजनीतिक विषयमा भएका प्रश्नोत्तर"
"सांसद ज्ञानेन्द्र शाहीले राष्ट्रिय सभालाई गरेको टिप्पणीप्रति आपत्ति, खेद प्रस्ताव पारित","काठमाडौं : राष्ट्रिय सभाले प्रतिनिधिसभा सदस्य ज्ञानेन्द्र शाहीले राष्ट्रिय सभाप्रति गरेको टिप्पणीप्रति आपत्ति जनाउँदै खेद प्रस्ताव पारित गरेको छ। आइतबार बसेको राष्ट्रिय सभा बैठकमा सदस्यहरूले सांसद शाहीले सामाजिक सञ्जालमा राष्ट्रिय सभा वृद्धाश्रम हो भनी दिएको अभिव्यक्तिप्रति आपत्ति जनाएपछि शाहीको अभिव्यक्तिप्रति राष्ट्रिय सभाले खेद प्रस्ताव पारित गरेको हो। शाहीले मिडिया काउन्सिल विधेयक पढ्दै नपढी हुबहु पारित गरेको भन्दै राष्ट्रिय सभा नै वृद्धाश्रम भएको टिप्पणी गरेका थिए।। राष्ट्रियसभा अध्यक्ष नारायणप्रसाद दाहालले पारित भएको विधेयकको सम्बन्धमा यथार्थ अवस्था अध्ययन नै नगरी कपोकल्पित, झुठ र यथार्थ भन्दा बाहिर गई एक सभाको सदस्यले अर्को सभाको काम कारबाहीप्रति अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको बताए। सभाका सदस्यहरुको योग्यता, क्षमता र उमेरको सम्बन्धमा समेत अत्यन्त गैरजिम्मेवारपूर्ण ढङ्गले आफ्नो धारणा व्यक्त गरेको देखिएको भन्दै अध्यक्ष दाहालले उक्त अभिव्यक्तिप्रति खेद प्रकट गरे। उनले आगामी दिनमा आफ्ना विचार सम्प्रेषण गर्दा सुझबुझपूर्ण, वस्तुनिष्ठ र तथ्यपरक हुन निर्देशन समेत दिए।"
"संसदमा राजासहितको प्रजातन्त्रको माग, धर्म सापेक्ष राष्ट्र घोषणा नगरे आन्दोलन गर्ने चेतावनी","काठमाडौं : प्रतिनिधि सभाको बैठकमा राजासहितको प्रजातन्त्रको माग गरिएको छ। कांग्रेस र एमालेले संविधान संशोधनको विषय उठाएसँगै राप्रपाका सांसद धवल शमसेर जबराले आजको बैठकको आकस्मिक समयमा बोल्दै राजासहितको प्रजातन्त्रको माग गरेका हुन्। उनले नेपाललाई धर्म सापेक्ष राष्ट्र घोषणा नगरे जनताले आन्दोलन गर्ने जानकारीसमेत गराए। भारतमा ठूलो हंगामा भएको छ। नेपाल सरकारले चासो देखाएको छैन। बल्ल हामी बुझिरहेका छौं। जनआन्दोलन १ र २ मा नेपाललाई किन धर्मनिरपेक्ष राष्ट्र बनायो भन्ने कुरा खुल्न आइरहेको छ। यसको दोषी को हुन् छानबिन हुनुपर्यो। राणाले थपे, अब म यो प्रतिनिधि सभालाई विनम्र अनुरोध गर्न चाहन्छु कि ९४ प्रतिशत हामी ॐ कार परिवार बसोबास गर्ने राष्ट्रलाई यो कुरा कसैको चित्त बुझेको छैन। र पुन: यो राष्ट्रलाई धर्म सापेक्ष नेपाल अधिराज्य अर्थात राजासहितको प्रजातन्त्रमा प्रवेश गर्नका लागि यो प्रतिनिधिसभासित आग्रह गर्न चाहन्छु। धेरै समय नभएको बताउँदै उनले जनता चुपलागेर बस्ने अवस्था नरहेको बताए। उनले जनताले आन्दोलन गर्ने र अन्यायलाई जनताले सुधार्ने धारणा राखे।"
पोखरामा बेलुन विष्फोट घटना : विज्ञसहितको छानबिन समिति गठन,"काठमाडौं : पोखरामा आयोजित पोखरा भ्रमण वर्ष २०२५ उद्घाटन समारोहमा भएको बेलुन विस्फोटको विषयको अनुसन्धान गर्न आठ सदस्यीय छानविन समिति गठन भएको छ। गृहमन्त्री रमेश लेखकले आइतबार बिहान मन्त्रीस्तरको निर्णयबाट कास्कीका प्रमुख जिल्ला अधिकारी भरतमणि पाण्डेको संयोजकत्वमा आठ सदस्यीय छानविन समिति गठन गरेका हुन्। समितिमा पोखरा महानगरपालिकाका प्रमुख प्रशासकीय अधिकृत शिवराज चौलागाई, कास्कीका प्रहरी प्रमुख प्रहरी उपरीक्षक श्यामबाबु ओलिया, सशस्त्र प्रहरीका २४ नम्बर गण हेटक्वाटरका प्रमुख सशस्त्र प्रहरी उपरीक्षक सुर्यप्रसाद तिमिल्सिना, राष्ट्रिय अनुसन्धा जिल्ला काार्यालयका उप अनुसन्धान निर्देशक सुरेश कुमार तिवारी सदस्य र कास्कीका सहायक प्रमुख जिल्ला अधिकारी गंगाबहादुर क्षेत्री सदस्य सचिव रहेका छन्। साथै समितिमा एकजना विष्पोटक पदार्थ विज्ञ समेत हुनेछन् । समितिले आइतबारदेखि नै बेलुन विस्फोट घटनाको के कसरी भयो? त्यसको विस्तृत छानविन र आगामी दिनमा यसप्रकारका कार्यक्रम गर्दा पूर्वसर्तकता र अवलम्वन गर्नुपर्ने उपायसहितको प्रतिवेदन पेश गर्न १५ दिनको समय दिइएको गृह मन्त्रालयले जनाएको छ । शनिबार भएको सो घटनामा उपप्रधान एवं अर्थमन्त्री विष्णु पौडेल र पोखरा महानगरपालिकाका मेयर धनराज आचार्यको घाइते भएका छन्। उनीहरूको कीर्तिपुरको बर्न अस्पतालको सघन उपचार कक्ष (आईसीयू)मा उपचार भइरहेको छ। शनिबार बेलुकी नै गृहमन्त्री लेखक कीर्तिपुर अस्पताल पुगेर उपचाररत अर्थमन्त्री पौडेल र पोखरा महानगरपालिकाका मेयर आचार्यको अवस्थाबारे जानकारी लिएका थिए।"
पोखरादुबई उडानका लागि परराष्ट्रमन्त्रीले गरिन् युएइका मन्त्रीसँग आग्रह,"काठमाडौं : परराष्ट्रमन्त्री डा आरजु राणा देउवासँग संयुक्त अरब इमिरेट्स् (युएई) का विदेश,अर्थ तथा व्यापार मामिलासम्बन्धी राज्यमन्त्री अहमद अली अल सायेघले ओमनको राजधानी मस्कटमा शिष्टाचार भेटवार्ता गरेका छन्। आठौँ हिन्द महासागरीय सम्मेलनमा सहभागिताका लागि ओमनको मस्कटमा रहेका उनीहरूबीच आज साइडलाइन भेट भएको हो । भेटका क्रममा उनीहरू बीचमा नेपाल र संयुक्त अरब इमिरेट्सबीचको द्विपक्षीय सम्बन्धका साथै श्रम,पर्यटन तथा आर्थिक विकासका विविध विषय र जलवायु परिवर्तनका कारण परेको प्रभावलाई न्युनिकरण गर्नका लागि आवश्यक सहकार्यका विषयमा कुराकानी भएको थियो । मन्त्री राणाले सो अवसरमा नेपाली जनशक्तिलाई रोजगारी प्रदान गर्दै आएकामा मन्त्री सायेघमार्फत् संयुक्त अरब इमिरेट्स सरकारलाई विशेष धन्यवाद ज्ञापन गरेका थिए। त्यस अवसरमा मन्त्री सायेघले युएइको आर्थिक सामाजिक विकासमा नेपाली जनशक्तिको ठूलो योगदान रहेको भन्दै प्रशंसा गरेका थिए। उनीहरूका बीचमा दुई देशबीच पर्यटन,आर्थिक विकास,व्यापार साझेदारका क्षेत्रमा आगामी दिनमा गर्न सकिने सहकार्य एवं लगानीका बारेमा पनि छलफल भएको थियो । मन्त्री राणाले नेपालको पोखरा अन्तर्राष्ट्रिय विमानस्थलमा युएइको दुबईबाट प्रत्यक्ष उडान सुरु गर्न मन्त्री सायेघसँग आग्रह गरेको थियो। मन्त्री सायेघले यस विषयमा तत्कालै प्राविधिक अध्ययन थाल्ने र उडान सुरु गर्ने योजनाका साथ अघि बढ्ने प्रतिबद्धता व्यक्त गरेका थिए। साथै सो भेटका क्रममा मन्त्री देउवाले नेपालले क्षेत्रीय र विश्वव्यापी महत्वका गम्भीर मुद्दाहरूमा छलफल गर्न एक विश्वव्यापी संवाद मञ्चका रुपमा आगामी मेमा काठमाडौंमा सगरमाथा संवादको आयोजना गरेको जानकारी गराउँदै जलवायु परिवर्तनको अवस्थामा केन्द्रित हुने सो संवादमा भाग लिन युएइलाई पनि आमन्त्रण गरेकी थिइन्।"
पूर्वअर्थमन्त्री पुनलाई प्रधानमन्त्री ओलीको जवाफ : असारमा धान रोपे मात्र मंसिरमा फल्छ,"काठमाडौं : प्रधानमन्त्री केपी शर्मा ओलीले बजेटलाई प्राथमिकतामा आधारित र परिणाममुखी बनाउन सरकार प्रतिबद्ध रहेको बताएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद वर्षमान पुनले सोधेको प्रश्नको जवाफ दिँदै अब आँकडामा प्रश्नोत्तर गर्ने, त्यसको तुलना गर्ने बानी बसाल्न आग्रह गरेका हुन्। पूर्व अर्थमन्त्रीसमेत रहेका पुनलाई असारमा धान नरोपेपछि नै हो मंसिरमा धान नफल्ने भन्दै ओलीले व्यङ्ग्य गरे। देशको अर्थतन्त्रबारे चिन्ता गर्नु भएकोमा यसअघिका अर्थमन्त्री समेत रहनु भएका प्रश्नकर्ता माननीयलाई धन्यवाद। ७ महिना अगाडि तपाईं आफैं अर्थमन्त्री हुनुहुन्थ्यो। त्यस समयभन्दा अगाडि र त्यसयताको मूल्य वृद्धिको अनुपात हेर्न म उहाँलाई अनुरोध गर्दछु। हामीले अब आँकडामा प्रश्नोत्तर गर्ने, त्यसको तुलना गर्ने बानी बसाल्नु पर्छ। उनले भने,असारमा धान नरोपेपछि नै हो मंसिरमा धान नफल्ने। अघिल्लो सरकारका नीति, खर्चका प्राथमिकतालाई अलग्गै राखेर अहिले अर्थतन्त्र सुध्रेन भन्नु राम्रो हुँदैन। तर, अहिले हामी कानूनमा भएका अप्ठ्याराहरूलाई पनि हटाएर अर्थतन्त्रलाई सुधार्ने, लगानीको वातावरण बनाउने, उत्पादन बढाउने काम गरिरहेका छौं। पूँजीगत खर्च भइरहेको छैन भन्ने प्रश्नमा उनले पुनलाई भने,हाम्रो पूँजीगत खर्च कम छ। तर माननीयज्यू अर्थमन्त्री भएको अवधिको तुलनामा भने बढी छ। यसै अवधिको तुलनामा चालु आर्थिक वर्षको ६ महिनाको पूँजीगत खर्च १५ प्रतिशतले बृद्धि भएको छ। प्रधानमन्त्री ओलीले अर्थतन्त्रमा सुस्तता एकै दिनमा नआएकाले सुस्तता एकै दिनमा नहट्ने जानकारी गराए। उनले भने,हामी सरकारमा आएपछि अर्थतन्त्र सुधारका लागि गम्भीर रुपमा काम गरिरहेका छौं र सुधारका केही नतिजाहरू पनि देखिएका छन्। उनले नेपालको सार्वभौम साख मूल्याङ्कन  माइनस आएको जानकारी दिए। प्रधानमन्त्री ओलीले भने,यसको अर्थ के हो ? अन्तर्राष्ट्रिय जगतले नेपाललाई लगानीयोग्य, सुरक्षित देशको रूपमा हेर्न थालेको छ। कर तथा भन्सार प्रणालीलाई डिजिटल बनाउँदै, महसुल भुक्तानी सहज पारिएको छ। नेपाल राष्ट्र बैंकले ब्याजदरलाई घटाउने नीति ल्याएपछि बैंकहरूको ब्याजदर एकल अंकमा झरिसकेको छ। अब उद्योग, व्यापार, र स्टार्टअपहरूका लागि राम्रो अवसर छ।"
राष्ट्रिय परियोजनाको लागि बजेट अभाव हुन नदिने प्रधानमन्त्री ओलीको प्रतिबद्धता,"ओलीले प्रधानमन्त्री तथा मन्त्रिपरिषद्को कार्यालयमा रहेको एक्सन रुमबाट समयसमयमा आयोजनाहरूको अनुगमन गरी समयमै सम्पन्न गर्न सहजीकरण र निर्देश गरेको जानकारी गराए। काठमाडौं : प्रधानमन्त्री केपी शर्मा ओलीले ठूला राष्ट्रिय परियोजनाको लागि बजेट अभाव हुन नदिने प्रतिबद्धता जनाएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद प्रतिमा गौतमले सोधेको प्रश्नको जवाफ दिँदै सिक्टा सिंचाइ र बबई सिंचाइ आयोजना लगायतका राष्ट्रिय गौरव र राष्ट्रिय प्राथमिकताका ठूला आयोजनाहरू समयमा सम्पन्न गर्ने विषयमा गम्भीर र संवेदनशील रहेको जानकारी दिए। सिक्टा सिंचाइ र बबई सिंचाइ आयोजना लगायतका राष्ट्रिय गौरव र राष्ट्रिय प्राथमिकताका ठूला आयोजनाहरू समयमा सम्पन्न गर्ने विषयमा म पनि गम्भिर र संवेदनशील छु। मेरो सरकार गठन भएपछि यी आयोजनाहरू समयमै सम्पन्न गर्न तथा निर्माण व्यवसायीको भुक्तानीको समस्या समाधान गर्न मैले सुरु देखि नै पहल गरिरहेको छु। आर्थिक वर्ष २०८०८१ को अन्त्यमा भुक्तानी गर्न बाँकी रहेको दायित्वमध्ये हालसम्म रु २२ अर्ब ४३ करोड ३६ लाख भुक्तानी भईसकेको छ। उनले भने, यसै सन्दर्भमा ठूला राष्ट्रिय परियोजनाको लागि स्रोतको समस्या आउन नदिन सम्बन्धित मन्त्रालयलाई बजेट तर्जुमाको लागि प्रदान गरिएको बजेट सिलिङबाट त्यस्ता आयोजनाका लागि सो आर्थिक वर्षमा आवश्यक पर्ने रकम विनियोजन गरी इयरमार्क गरेपछि मात्र अन्य आयोजना तथा कार्यक्रममा बजेट छुट्ट्याउने गरी नीतिगत प्रबन्ध गरिएको छ। नयाँ बहुवर्षीय आयोजनाका लागि कार्यान्वयन आवश्यक र औचित्यपूर्ण देखिएमा स्रोतको उपलब्धताको आधारमा मात्र स्रोत सहमति दिने कानूनी व्यवस्था गरिएको उनको भनाई छ। राष्ट्रिय गौरवका आयोजना तथा अन्य ठूला राष्ट्रिय परियोजनाका लागि स्रोतको अभाव हुन नदिन सम्बन्धित मन्त्रालयको लागि विनियोजित बजेटमध्ये कुनै कार्यक्रम सञ्चालन हुन नसक्ने वा कुनै शीर्षकमा विनियोजित बजेटमध्ये केही वा पुरै बचत हुने भएमा रकमान्तरमार्फत् त्यस्ता महत्वपूर्ण आयोजनाका लागि बजेट व्यवस्थापन गर्न अर्थ मन्त्रालयले नीतिगत तथा प्रक्रियागत सहजीकरण गर्ने गरिएको छ। उनले भने,बहुवर्षीय आयोजनाका लागि स्रोत सहमति प्रदान गर्दा आयोजना सम्पन्न हुने अवधि किटान गर्ने गरिएको छ। ठूला राष्ट्रिय परियोजनाको नियमित अनुगमन गरी भौतिक तथा वित्तीय प्रगतिको आधारमा आवश्यक बजेट व्यवस्थापन गर्ने गरिएको व्यहोरा समेत जानकारी गराउन चाहन्छु। प्रधानमन्त्री ओलीले विकासको ढाँचा, गति र संस्कृतिमा सुधार गर्न राष्ट्रिय योजना आयोग एवम् अन्य सरोकारवाला मन्त्रालयसँग परामर्श गरी आयोजना तर्जुमाको खाका स्वीकृत गरी कार्यान्वयनमा ल्याइएको जानकारी गराए। उनले यसबाट सीमित स्रोत साधनको कुशल प्रयोग गरी परियोजनाहरू समयमै प्रभावकारी रुपमा सम्पन्न हुने विश्वास व्यक्त गरे। उनले प्रधानमन्त्री तथा मन्त्रिपरिषद्को कार्यालयमा रहेको एक्सन रुमबाट समयसमयमा आयोजनाहरूको अनुगमन गरी समयमै सम्पन्न गर्न सहजीकरण र निर्देश गरेको जानकारी गराए।"
अध्यादेशबारे प्रधानमन्त्रीले भने : अध्यादेश ल्याउने अधिकार माओवादी संलग्न सरकारलाई मात्रै हो ?,"काठमाडौं : प्रधानमन्त्री केपी शर्मा ओलीले सरकारले संविधान अनुसार नै अध्यादेश जारी गरेको जानकारी गराएका छन्। प्रतिनिधि सभामा आज प्रधानमन्त्रीसँग प्रत्यक्ष प्रश्नोत्तर कार्यक्रममा सांसद वर्षमान पुनले सोधेको प्रश्नको जवाफ दिँदै ओलीले आवश्यक पर्दा सरकारले अध्यादेश ल्याउन सक्ने व्यवस्था संविधानले नै गरेको बताएका हुन्। उनले नागरिकलाई सेवा प्रवाहमा छरितोपन ल्याउन, लगानीको वातावरण बनाउन र अर्थतन्त्रका समस्या हटाएर सुधारतर्फ लैजान अध्यादेश ल्याएको जानकारी गराए।अध्यादेश ल्याएर संसद्लाई किन होच्याएको भन्ने माननीयज्यूको प्रश्नको मैले जवाफ दिइरहनु पर्दैन, किनभने म सम्माननीय सभामुखमार्फत २०८० वैशाख २० गतेको दिन सम्झन उहाँलाई आग्रह गर्न चाहन्छु। उनले माओवादीका उपमहासचिव पुनलाई जवाफ दिँदै भने, त्यसदिन उहाँ आफैं सम्मिलित सरकारले संसद् सुरु हुनु भन्दा चार दिन अघि अध्यादेश ल्याएको थियो। अध्यादेश ल्याउने अधिकार उहाँ सम्मिलित सरकारलाई मात्रै थियो भन्ने हो भने बेग्लै कुरा। तर आवश्यक पर्दा सरकारले अध्यादेश ल्याउन सक्ने व्यवस्था संविधानले नै गरेको छ। उनले अध्यादेश संसद्मा दर्ता भएकाले प्रक्रियाबाट पारित हुने दाबी गरे। उनले भने,हामीले नागरिकलाई सेवा प्रवाहमा छरितोपन ल्याउन, लगानीको वातावरण बनाउन र अर्थतन्त्रका समस्या हटाएर सुधार तर्फ लैजान अध्यादेश ल्याउनु परेको थियो, जुन संसद्मा दर्ता भइसकेका छन्। प्रक्रियाबाट नै यी पारित पनि हुन्छन्। एमाले अध्यक्षसमेत रहेका ओलीले कानुनमा रिक्तता भएकाले केन्द्रीय सदस्यमा ४० वा संसदीय दलमा ४० भनेर अध्यादेश जारी गर्दा विरोध गर्नेले नै पछि २० वा २० राखेर अध्यादेश जारी गरेर पार्टी फुटाइदिएको बताए। उनले भने,संविधान विरोधि प्रधानमन्त्री भनेर विरोध गरियो। विरोध जोड जुलुम भयो। मलाई मात्र संविधान कार्यान्वय गर्नु थिएन र अध्यादेश फिर्ता लिए। ओलीले भने पछि त मेरै पार्टी फुटाउनलाई २० वा २० भनेर अध्यादेश जारी गरेको होइन र ? ओलीले कुनै पार्टी फुटाउने वा जोडिदिने आफ्नो काम नभएकाले खुद्रा विषयमा नलागेको जानकारी दिए। उनले २० वा २० भनेर प्रावधान राखेर आफूले अध्यादेश नल्याउने बताए। अहिले आफूले पार्टी फुटाउने अध्यादेश नभई देशलाई चलायमान बनाउन अध्यादेश ल्याएको बताउँदै प्रधानमन्त्री ओलीले युवा, उद्योगी व्यवसायी, आइटी सबै क्षेत्रले स्वागत गरेको बताए।"
उपचाररत उपप्रधानमन्त्री र मेयर भेट्न प्रधानमन्त्री पुगे कीर्तिपुर अस्पतालमा,प्रधानमन्त्री ओलीले केही दिनअघि कमलपोखरीस्थित शानदार मःमः सेन्टरमा ग्यास सिलिण्डर विस्फोटमा घाइते भई उपचाररतको स्वास्थ्य अवस्थाबारे पनि जानकारी लिएको सचिवालयले जनाएको छ। काठमाडौं : पोखरा भ्रमण वर्षको उद्घाटनका क्रममा घाइते भएका उपप्रधान तथा अर्थमन्त्री विष्णुप्रसाद पौडेल र पोखरा महानगरका मेयर धनराज आचार्यको स्वास्थ्य अवस्था बुझ्न प्रधानमन्त्री केपी शर्मा ओली कीर्तिपुरस्थित बर्न अस्पताल पुगेका छन्। ओलीको सचिवालयका अनुसार प्रतिनिधि सभाको बैठकमा प्रश्नोत्तर कार्यक्रम सकेर प्रधानमन्त्री कीर्तिपुर अस्पताल पुगेका हुन्। रिमोर्टबाट दीप प्रज्वलनपछि बेलुन उडाउने क्रममा आगोको ज्वालाले बेलुनमा टिपेपछि बेलुन पड्किएको थियो। बेलुनको आगोका कारण अर्थमन्त्री पौडेल र पोखरा महानगरप्रमुख धनराज आचार्य घाइते भएका छन्। अस्पतालले विज्ञप्ति जारी गर्दै संक्रमण बढ्ने जोखिम भएकाले अहिलेलाई भेटघाटका कार्यक्रम बन्द गरिएको जनाएको छ। हिजोको तुलनामा उनीहरूको स्वास्थ्य सुधार भएको अस्पतालका निदेशक डा किशोर नकर्मी र मेडिकल डाइरेक्टर डा निजीता ताम्राकारले जारी गरेको विज्ञप्तिमा उल्लेख छ। घटना हुनेबितिकै मन्त्री पौडेललाई गण्डकी मेडिकल कलेज शिक्षण अस्पताल र महानगर प्रमुख आचार्यको फिस्टेल अस्पताल पोखरामा प्रारम्भिक उपचार गरिएको थियो। त्यसपछि दुवै जनालाई थप उपचारका लागि कीर्तिपुरस्थित बर्न अस्पतालमा भर्ना गरिएको हो। प्रधानमन्त्री ओलीले केही दिनअघि कमलपोखरीस्थित शानदार मःमः सेन्टरमा ग्यास सिलिण्डर विस्फोटमा घाइते भई उपचाररतको स्वास्थ्य अवस्थाबारे पनि जानकारी लिएको सचिवालयले जनाएको छ।
"'जलनका बिरामीलाई स्वास्थ्य लाभको कामना होइन, सुविधा सम्पन्न अस्पताल बनाऔं'","काठमाडौं : सांसदहरुले पछिल्ला समय जलनका घटना वृद्धि भइरहेकाले सुविधासम्पन्न जलन अस्पताल बनाउन सरकारको ध्यानाकर्षण गराएका छन् । प्रतिनिधिसभाको आजको बैठकको शून्य समयमा सांसद चन्द्रकान्त भण्डारीले जलनको उपचारमा विशेष प्रबन्ध गर्न सरकारसँग आग्रह गरे। सांसद भण्डारीले आफू दुई वर्षअघि फागुन ३ गते नै जलनमा परेको र त्यसको भोलिपल्ट सरकारले नेपालमा जलन अस्पताल बनाउने भनी गरेको निर्णय तत्काल कार्यान्वयन गर्न आग्रह गरे। 'जलन हुने, शीर्घस्वास्थ्य लाभको कामना गर्ने, श्रद्धाञ्जली व्यक्त गर्ने यो हाम्रो निरन्तरता भयो। जुन म जलनमा परेको थिएँ। आजकै दिन सरकारले नेपालमा जलन अस्पताल बनाउने निर्णय गरेको थियो। म ३ महिना अस्पताल बसेर नेपाल आएपछि यसबारे सबै सांसद तथा मन्त्रीहरूसँग कुरा राखेको थिएँ,'तर,यसमा सरकारको ध्यान जान सकेको छैन।' उनले शनिबार पोखरामा आयोजित एक कार्यक्रममा उपप्रधानमन्त्री तथा अर्थमन्त्री विष्णुप्रसाद पौडेल र पोखरा महानगरपालिकाका प्रमुख धनराज आचार्य जलनमा परेकोमा दुःख व्यक्त गर्दै उस्वास्थ्यलाभको कामना गरे। यसैगरी सांसद विन्दाबासिनी कंसाकारले तत्काल जलन विधेयक पारित गरेर जलन उपचार केन्द्र स्थापना गर्न माग गरिन् 'नेपालमा व्यवसायजन्य सुरक्षालाई ध्यान दिइँदैन,जसका कारण उच्चपदस्थ व्यक्तिसमेत दुर्घटनाको सिकार भइरहेका छन्। सुरक्षा नारामै मात्र सीमित हुनु भएन,'उनले भनिन,'जलन जसलाई जहाँ पनि हुनसक्छ। सदनमा मैले दर्ता गराएको जलनसम्बन्धी गैरसकारी विधेयक पारित गरौं।उपचार केन्द्र स्थापना गरौँ ।'"
"परराष्ट्रमन्त्री र कतारका मन्त्रीबीच भेटवार्ता,विपिन जोशीको रिहाइका लागि सहयोग गरिदिन आग्रह","काठमाडौं : परराष्ट्रमन्त्री डा आरजु राणा देउवासँग कतारका विदेशराज्यमन्त्री सुल्तान बिन साद बिन सुल्तान अल मुराइखीले आइतबार ओमनको राजधानी मस्कटमा शिष्टाचार भेटवार्ता गरेका छन्। आठौँ हिन्द महासागरीय सम्मेलनमा सहभागिताका लागि ओमनको मस्कटमा रहेका उनीहरूबीच आज साइडलाइन भेट भएको हो । सो भेटका क्रममा उनीहरूबीच नेपाल कतारबीचको सम्बन्ध,द्विपक्षीय हित र पारस्पारिक लाभका विविध विषयका साथै कतारमा नेपाली विद्यार्थीलाई छात्रवृत्ति तथा दक्ष प्राविधिक जनशक्ति लगायतका विषयमा कुराकानी भएको थियो । त्यस अवसरमा मन्त्री राणाले हमास समूहको नियन्त्रणमा रहेका नेपाली युवा जोशीको रिहाइका लागि सहयोग गरिदिन मन्त्री मुराइखीसँग आग्रह गरेकी थिइन्। मन्त्री राणाले इजरायल सरकार र हमासका बीचमा मध्यस्थता गरी युद्धविराम र शान्ति वार्ताका लागि कतार सरकारले निर्वाह गरेको भूमिकाको प्रशंसा गर्दै हमासको नियन्त्रणमा रहेका विपिनको रिहाइका लागि विशेष पहल गरिदिन आग्रह गरेकी थिइन्। केही समयअघि पनि मन्त्री राणाले कतारका विदेश राज्यमन्त्री डा मोहम्मद बिन अब्दुलाजिज अलखुलाइफीसँग फोनवार्ता गरी सोही आग्रह गरेकी थिइन्। खुलाइफी इजरायल सरकार र हमासबीचको शान्तिवार्ताका प्रमुख वार्ताकार एवं मध्यस्थकर्ता हुन्। विपिनको रिहाइका लागि नेपाल सरकारले गत वर्षदेखि नै कूटनीतिक प्रयास जारी राखेको छ । मन्त्री राणाले संयुक्त राष्ट्रसंघ,अन्तर्राष्ट्रिय एवं क्षेत्रीय मञ्चहरु र बैठकहरुमार्फत विपिनको रिहाइका लागि आग्रह गर्दै आएकी छन्। सन् २०२३ को अक्टोबरमा इजरायली भूमिमा आक्रमण गरी हमास समूहले विपिनलाई अपहरण गरी लगेका थिए ।"
प्रतिनिधिसभा बैठक सुरू,काठमाडौं : प्रतिनिधिसभा बैठक सुरू भएको छ। बैठकमा प्रधानमन्त्री केपी शर्मा ओलीले सांसदहरूले उठाएका प्रश्नको जवाफ दिने कार्यसूची रहेको छ। यसैगरी बैठकमा गृहमन्त्री रमेश लेखकले नेपाल नागरिकता (दोस्रो संशोधन विधेयक) २०८१ माथि सामान्य छलफल गरियोस् ' भन्ने प्रस्ताव प्रस्तुत गर्ने कार्यसूची छ।
प्रतिनिधिसभा बैठकमा आज प्रधानमन्त्रीले सांसदले सोधेका प्रश्नको जवाफ दिने,"काठमाडौं : संघीय संसदअन्तरगतका दुवै सदनका बैठक बस्दैछन्। प्रतिनिधिसभाको दिउँसो १ बजे र राष्ट्रिय सभाको १ बजेर १५ मिनेटमा बस्नेगरी बैठक बोलाइएको संघीय संसद सचिवालयले जनाएको छ। आजको प्रतिनिधिसभा बैठकमा प्रधानमन्त्री केपी शर्मा ओलीले सांसदहरूले सोधेका प्रश्नको जवाफ दिने संभावति कार्यसूची छ। यसैगरी बैठकमा सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट कार्यभार थपसम्बन्धी पत्रको व्यहोरा पढेर सुनाउने कार्यसूची छ। गृहमन्त्री रमेश लेखकले 'नेपाल नागरिकता (दोस्रो संशोधन) विधेयक, २०८१ माथि सामान्य छलफल गरियोस्' भन्ने प्रस्ताव प्रस्तुत गर्नेछन्। वन तथा वातावरण मन्त्री ऐन बहादुर शाही ठकुरीले 'मोन्ट्रियल प्रोटोकल किगाली संशोधनमाथि सामान्य छलफल गरियोस्' भन्ने प्रस्ताव प्रस्तुत गर्ने कार्यसूचीमा उल्लेख छ।"
अर्थमन्त्री पौडेललाई भेट्न कीर्तिपुर जाँदै राष्ट्रपति,काठमाडौं : राष्ट्रपति रामचन्द्र पौडेल कीर्तिपुरस्थित बर्न अस्पताल जाने भएका छन्। राष्ट्रपति पौडेल उपचाररत उपप्रधानमन्त्री एवं अर्थमन्त्री विष्णु पौडेललाई भेट्न त्यहाँ जान लागेका हुन्। राष्ट्रपतिको कार्यालयले कीर्तिपुर बर्न अस्पतालमा उपचाररत अर्थमन्त्री पौडेललाई भेट्न राष्ट्रपति कीर्तिपुर जाने तयारी भएको जानकारी दिएको छ। शनिबार पोखरा भ्रमण वर्ष २०२५ को उद्घाटनका क्रममा बेलुन पड्किँदा अर्थमन्त्री पौडेल र पोखरा महानगरपालिकाका मेयर धनराज आचार्य घाइते भएका थिए। रिमोटबाट दीप प्रज्वलनपछि बेलुन उडाउने क्रममा निस्किएको आगोको भिल्काले टिपेपछि बेलुन पड्किएको थियो। अर्थमन्त्री पौडेलको अनुहारको भागमा ५६ प्रतिशत जलन भएको उपचाररत चिकित्सकले जनाएका छन्। मेयर आचार्यको गालाको बायाँ पट्टीको कान नजिकैको भाग र हातमा जलन भएको छ। उनीहरू दुवैको कीर्तिपुरस्थित बर्न अस्पतालको सघन उपचार कक्ष (आइसीयू) मा उपचार भइरहेको छ।
अर्थमन्त्री पौडेलको स्वास्थ्य अवस्थाबारे जानकारी लिन कीर्तिपुर पुगे राष्ट्रपति,काठमाडौं :राष्ट्रपति रामचन्द्र पौडेलले कीर्तिपुर बर्न अस्पतालमा उपचाररत उपप्रधानमन्त्री एवं अर्थमन्त्री विष्णु पौडेलको स्वास्थ्य अवस्थाबारे जानकारी लिएका छन्। राष्ट्रपति पौडेल आइतबार बिहान अस्पताल पुगेर अर्थमन्त्री पौडेल र पोखरा महानगरपालिकाका मेयर धनराज आचार्यको स्वास्थ्य अवस्थाबारे जानकारी लिएको राष्ट्रपति कार्यालयले जनाएको छ। राष्ट्रपति पौडेललाई स्वास्थ्य सचिव डा रोशन पोखरेल र हरिप्रसाद मैनाली तथा अस्पतालका निर्देशक किरणकिशोर नकर्मीलगायत उपचारमा संलग्न चिकित्सकले मन्त्री पौडेल र मेयर आचार्यको स्वास्थ्य अवस्था र उपचार प्रक्रियाबारे जानकारी गराएका थिए। शनिबार पोखरा भ्रमण वर्ष २०२५ को उद्घाटनका क्रममा बेलुन पड्किँदा अर्थमन्त्री पौडेल र पोखरा महानगरपालिकाका मेयर धनराज आचार्य घाइते भएका थिए। रिमोटबाट दीप प्रज्वलनपछि बेलुन उडाउने क्रममा निस्किएको आगोको भिल्काले टिपेपछि बेलुन पड्किएको थियो। अर्थमन्त्री पौडेलको अनुहारको भागमा ५६ प्रतिशत जलन भएको उपचाररत चिकित्सकले जनाएका छन्। मेयर आचार्यको गालाको बायाँ पट्टीको कान नजिकैको भाग र हातमा जलन भएको छ। उनीहरू दुवैको कीर्तिपुरस्थित बर्न अस्पतालको सघन उपचार कक्ष (आइसीयू) मा उपचार भइरहेको छ।
विचाराधीन विधेयकलाई दुवै सदनबाट अगाडि बढाउने निर्णय,"काठमाडौं : सत्तारुढ दलका प्रमुख सचेतकहरूको बैठकले दुवै सदनमा विचाराधीन अवस्थामा रहेका विधेयकहरूलाई अगाडि बढाउने निर्णय गरेको छ। आइतबार बिहान सिंहदरबारमा बसेको प्रतिनिधिसभा र राष्ट्रियसभाका सत्ता पक्षीय प्रमुख सचेतकको बैठकले उक्त विधेयकहरूलाई चाँडै निष्कर्शमा पुर्याउने निर्णय गरेको हो। बैठकपछि नेकपा एमालेका प्रमुख सचेतक महेश बर्तौलाले दुवै सदनमा विचाराधीन विधेयकहरूलाई अघि बढाउने,शिक्षा र संघीय निजामति कर्मचारी विधेयक यही अधिवशेनबाट पारित गर्नपर्ने निर्णय भएको जानकारी दिए। उनले भने,'दुवै सदनले विचाराधीन विधेकहरूलाई विधिवतरुपमा आआफ्नो ठाउँबाट राफसाफ गरेर अर्को हाउसमा पठाउने। यो अधिवेशनमा शिक्षा र संघीय निजामति कर्मचारी विधेयकलाई प्राथमिकतामा राखेका छौं।'"
हाइड्रोजन भरिएका बेलुन जोखिमपूर्ण,"मेला, महोत्सव र विभिन्न समारोहमा प्रयोग गरिने हाइड्रोजन भरिएका बेलुन जोखिमपूर्ण हुने विज्ञले बताएका छन् । हाइड्रोजन हल्का हुने भएकाले बेलुनमाथि उड्छ । यसैले धेरैजसो बेलुन भर्दा हाइड्रोजन प्रयोग हुने गरेको छ । यही हाइड्रोजन ग्यास भरिएका बेलुन पड्कँदा पोखरा भ्रमण वर्ष २०२५ घोषणा कार्यक्रमको उद्घाटन कार्यक्रममा उपप्रधान तथा अर्थमन्त्री विष्णु पौडेल र पोखरा महानगरपालिकाका मेयर धनराज आचार्य घाइते भएका हुन् । हाइड्रोजनको सबैभन्दा नराम्रो पक्ष प्रज्वलनशील हुनु हो । वायुमण्डलमा भएका अक्सिवजनसँग रासायनिक प्रतिक्रिया दिने र पड्किने भएकाले यसको उपयोग गर्दा निकै नै सचेत रहनुपर्ने डिजास्टर विज्ञ सुमेरु त्रिपाठीले बताए ।"
हलेसी बजारमा लागेको आगो नियन्त्रणका लागि प्रचण्डले गराए सरकारको ध्यानाकर्षण,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले खोटाङको हलेसी बजारमा भएको आगलागी नियन्त्रणका लागि गम्भीर बन्न सरकारको ध्यानाकर्षण गराएका छन्। आज साँझ हलेसी बजारमा रहेको स्थानीय पदम राईको हार्डवेयर पसलबाट सुरु भएको आगलागी फैलदै जाँदा क्षति बढ्ने खतरा देखिएको उल्लेख गर्दै उनले यसलाई गम्भीरतापूर्वक लिएर थप क्षति हुन नदिन सरकारी निकायहरूको ध्यानाकर्षण गराएका हुन्। हार्डवेयर पसलमा रहेको ग्यास स्टोरबाट फैलिएको आगो निभाउन स्थानीयले प्रयास गरिरहेको भए पनि थप दुई घरमा फैलिएको स्थानीयले बताएका छन्।
शंखरापुर बस दुर्घटनामा परेका थप एक जनाको मृत्यु,"काठमाडौं : शंखरापुर नगरपालिका५ मा बुधबार भएको बस दुर्घटनामा मृत्यु हुनेको संख्या चार पुगेको छ। उक्त दुर्घटनामा गम्भीर घाइते भई नेपाल मेडिसिटी अस्पतालमा उपचार गराइरहेका १० वर्षीय बालक सनसाइन तामाङको मृत्यु भएको हो। जिल्ला प्रहरी परिसर काठमाडौंका एसपी तथा प्रवक्ता अपिलराज बोहोराका अनुसार दुर्घटनामा अहिलेसम्म चार जनाको मृत्यु भएको छ। ३ जनाको अवस्था गम्भीर रहेको छ। १० जना विभिन्न अस्पतालमा उपचाररत छन्। ३२ जना उपचारपछि डिस्चार्ज भएर घर फर्किएका छन्। दुर्घटनाकै दिन ११ वर्षीय विद्यार्थी क्रिष्टलल पुरी, २३ वर्षीय सुरेश तामाङ र १४ वर्षीय सुशांक डोटेलको मृत्यु भएको थियो। यही माघ ३० गते चाबहिलको एसएस एकेडमीका विद्यार्थी नगरकोट पिकनिक गएका थिए। पिकनिक गएर फर्कने क्रममा उनीहरू सवार बा २ ख ७९५८ नम्बरको बस दुर्घटनामा परेको थियो। बसमा सवार ४६ जना घाइते भएका थिए। प्रहरीका अनुसार उक्त दुर्घटनामा घाइते भएकी ३७ वर्षीया गोमा थापा र १३ वर्षीय शक्सेस खड्काको अवस्था गम्भीर रहेको छ। नगरकोटबाट साँखु आउँदै गरेको उक्त बसको बेक्र फेल भई अनियन्त्रित हुँदा दुर्घटना भएको प्रहरीले जनाएको छ। एसएस एकेडेमीले ८० जना विद्यार्थी र १२ जना शिक्षक गरी ९२ जनालाई पिकनिकका लागि नगरकोट लगेको थियो। गाडी चालक चौतारा सागाचोकगढीका मनिष माझी प्रहरीको नियन्त्रणमा छन्। चालकले प्रहरीलाई दिएको बयानअनुसार गाडीको एक्कासि ब्रेक फेल भएको र नियन्त्रणमा लिने क्रममा सडकबाट ५० फिट तल खसेको हो।"
अनामनगरको धोबीखोलामा कार दुर्घटना,काठमाडौं : काठमाडौंको धोबीखोलामा कार दुर्घटना भएको छ। आइतबार साँझ धोबिखोलामा बा २१ च ६६१४ नम्बरको कार खसेको जिल्ला प्रहरी परिसर काठमाडौंले जानकारी दिएको छ। प्रहरी परिसरका अनुसार रुद्रमति पुलबाट खसेर कार दुर्घटना हुँदा मानवीय क्षति भने भएको छैन। कार अनियन्त्रित भएर खोलामा खसेको प्रत्यक्षदर्शीले बताएका छन्। कार खोलामा खसेपछि चालक पदम कार्कीलाई प्रहरीले उद्धार गरेको छ।
क्रसर उद्योगमा टिपरको ठक्करबाट मजदुरको मृत्यु,झापा : झापाको अर्जुनधारास्थित मधुगिता क्रसर उद्योगमा टिपरको ठक्करबाट एक मजदुरको मृत्यु भएको छ। मृत्यु हुनेमा हल्दिबारी गाउँपालिका२ का अन्दाजी २५ वर्षीय मोहन किस्कु रहेको जिल्ला प्रहरी कार्यालय झापाले जनाएको छ। आइतबार साँझ पौने ६ बजेको समयमा क्रसर उद्योगमा को १ ख ७०१४ नम्बरको टिपरले मिक्सगिटी अनलोड गरी अगाडी बढ्ने क्रममा किस्कुलाई ठक्कर दिँदा उनको घटनास्थलमै मृत्यु भएको थियो। घटना बारे जानकारी प्राप्त हुन साथ प्रहरी चौकी शनिश्चरेबाट खटिएको टोलीले शवको कानुनी प्रक्रिया पूरा गरी पोस्टमार्टमको लागि प्रादेशिक अस्पताल भद्रपुर पठाएको छ। प्रहरीले टिपर चालक मोरङ उर्लाबारी नगरपालिका २ का ४१ वर्षीय गुमानध्वज खड्कालाई नियन्त्रणमा लिएर अनुसन्धान गरिरहेको छ।
नसर्ने रोगको स्थलगत पहिचान सुरु,"नुवाकोट : नुवाकोटमा नसर्ने रोगहरूको पहिचानका लागि एक महिने अभियान सुरु गरिएको छ। जसअन्तर्गत पहिलो चरणमा वृद्धवृद्धाहरूको स्वास्थ्य परीक्षण गरिएको छ। त्रिशूली अस्पताल र जनस्वास्थ्य कार्यालय नुवाकोटको संयुक्त आयोजनामा देवीघाटमा रहेको ज्येष्ठ नागरिक अध्ययन प्रतिष्ठानमा रहेका ज्येष्ठ नागरिकहरूको स्वास्थ्य परीक्षण गरी अभियानको सुरुवात गरिएको हो। प्रतिष्ठानमा रहेका ३४ जना ज्येष्ठ नागरिकको रगतको चिनीको मात्रा, ब्लड प्रेसर, पिसाबको जाँच र निःशुल्क आवश्यक औषधि वितरण गरी कार्यक्रम कार्यक्रमको शुभारम्भ गरिएको जनस्वास्थ्य कार्यालय नुवाकोटका प्रमुख महेन्द्रध्वज अधिकारीले जानकारी दिए। जिल्ला समन्वय समितिका प्रमुख रजिन्द्रविक्रम ठकुरीले अभियानको सुरुवात गरेका हुन्।"
पोखरा भ्रमण वर्ष २०२५ सुरु : २० लाख पर्यटक भित्र्याउने लक्ष्य,"पोखरा : पोखरा भ्रमण वर्ष २०२५ शनिबारदेखि सुरु भएको छ। समुन्नत पर्यटकीय पोखरा निर्माणको दीर्घकालीन सोच र लक्ष्यका साथ पोखरा महानगरपालिकाले शनिबार एक कार्यक्रम गरेर पोखरा भ्रमण वर्ष २०२५ घोषणा गरेको हो। अन्नपूर्ण, धौलागिरि, माछापुच्छ्रेको काखमा रहेको र ९ तालको सहर पोखरामा २० लाख पर्यटक भित्र्याउने लक्ष्यका साथ पोखरा भ्रमण वर्ष घोषणा गरिएको छ। पोखराको नयाँबजारस्थित प्रदर्शनी केन्द्रमा भएको ओैपचारिक कार्यक्रममा गण्डकी प्रदेशका मुख्यमन्त्री सुरेन्द्रराजा पाण्डेले पोखरा भ्रमण वर्ष सफल बनाउन र पर्यटन प्रबद्र्धन गर्न महानगरपालिकासँग सहकार्य गरेर अघि बढ्ने बताए। संस्कृति पर्यटन तथा नागरिक उड्डयनमन्त्री बद्रीप्रसाद पाण्डे र गण्डकी प्रदेशका मुख्यमन्त्री सुरेन्द्रराज पाण्डेले पोखरा भ्रमण वर्षको लोगो अनावरण गरेका थिए। पोखरा महानगरपालिकाका उपमेयर मञ्जुदेवी गुरुङले वर्षभरि पर्यटन प्रवर्द्धनात्मक गतिविधि गरी पर्यटकीय राजधानी पोखरालाई राष्ट्रिय तथा अन्तर्राष्ट्रिय रूपमा ब्रान्डिङ गर्ने बताइन्। पोखरामा २० लाख पर्यटक भित्र्याउने गरी प्रबद्र्धनात्मक कार्यक्रम गरिने पनि उनले बताइन्। पर्यटन वर्ष घोषणा कार्यक्रममा पोखराका ३३ वटै वडाबाट विभिन्न सांस्कृतिक झाँकी प्रस्तुत गरिएको थियो।"
कार्यालयभित्रै मृत भेटिए नेपाल प्रहरीका सइ,झापा : भद्रपुरस्थित जिल्ला प्रहरी कार्यालय झापाभित्रै प्रहरी नायव निरीक्षक (सइ)धनराज खतिवडा मृत अवस्थामा भेटिएका छन्। जिल्ला भोजपुर टेम्केमैयुङ गाउँपालिका ४ घर भई हाल मोरङ कानेपोखरी गाउँपालिका ७ बस्ने ४९ वर्षीय खतिवडाले प्रहरी कार्यालयको तीन तल्ले प्रहरी ब्यारेकको माथिल्लो तल्लामा रहेको पानीटंकीमा जाने फलामको भर्याङमा झुन्डिएको अवस्थामा फेला परेका हुन्। खतिवडा आज बिहान झुन्डिएको अवस्थामा मृत भेटिएको प्रहरी कार्यालयका निमित्त सूचना अधिकारी तथा प्रहरी निरीक्षक विजय चौहानले जानकारी दिए । उनको मृत्युको कारण भने खुलेको छैन। शवको कानुनी प्रक्रिया पूरा गरि पोष्टमार्टमका लागि प्रादेशिक अस्पताल भद्रपुर पठाइएको छ।
कुरूप बन्दै कमलदह,"रुकुमपूर्व : रुकुमपूर्वको रुकुमकोटिस्थत कमलदह परिसरमा पर्यटकहरूको लापरबाहीका कारण दहको सुन्दरता र वातावरणमा प्रदूषण बढ्दै गएको छ। पर्यटकहरूले प्लास्टिकका बोतल, प्लास्टिकका प्लेटहरू, चाउचाउ बिस्कुटका खोलजस्ता फोहोर दहको वरिपरि फाल्ने गरेका छन्, जसले गर्दा दहको प्राकृतिक सौन्दर्यमा नकारात्मक प्रभाव परेको छ। स्थानीय र सरोकारवालाहरूले पर्यटकलाई फोहोर नगर्नका लागि कारबाहीसँगै केही नियमहरू बनाउन आवश्यक देखिन्छ। साथै, दहको सरसफाइ र संरक्षणका लागि स्थानीय समुदायले विभिन्न सचेतनामूलक कार्यक्रमहरू सञ्चालन गर्नुपर्ने आवश्यकता छ। विभिन्न समयमा कमलदह सरसफाइ तथा संरक्षणका प्रयासहरू भए पनि पर्यटकहरूको चरम लापरबाहीका कारण यी प्रयासहरू पर्याप्त सावित हुन नसकेको स्थानीयको गुनासो छ। पछिल्लो समय दह हेर्नका लागि आन्तरिक पर्यटकसँगै बाह्य पर्यटकहरूको भीड लाग्ने गरेको छ। यस कमलदहमा कमल पाइन्छ। यहाँको कमलको जरा विभिन्न देशमासमेत पुग्ने गरेको छ। कमलको जरा जन्डिस रोगको उपचारका लागि उत्तम मानिन्छ। यसको जराबाट अचार बनाएर समेत खाने गरिन्छ। अहिले कमलदह वरिपरिको वातावरण धेरै प्रदूषण भएको छ। एकातिर फोहोरले वातावरणमा असर गरिरहेको छ। भने अर्कोतिर कमलदह संरक्षण तथा आकर्षणका लागि गरिएको घेरबार, विभिन्न ठाउँमा राखिएका डस्बिनहरू, सजावटका रूपमा रहेका विभिन्न बिरुवाहरूलाई पर्यटकहरूले तोडफोड तथा लथालिंग अवस्थामा पार्ने गरेको देखिन्छ। यस्ता अनैतिक गतिविधिलाई रोक्न सम्बन्धित निकायले बेलैमा ध्यान पुयाउन आवश्यक छ। कमलदह रुकुमपूर्वको प्रमुख पर्यटकीय स्थलहरूमध्ये एक हो, यहाँ हरेक वर्ष ठूलो संख्यामा आन्तरिक र बाह्य पर्यटकहरू भ्रमण गर्न आउँछन्। दहको संरक्षण र सरसफाइमा सबैको सहयोग आवश्यक छ। किनकि यसको प्राकृतिक सुन्दरता र पर्यावरणीय सन्तुलनलाई कायम राखे प्रकृतिले दिएको उपहारले जिल्लाको सौन्दर्यतासँगै आयस्रोतका हिसाबले पनि जिल्लावासीका लागि फाइदा हुने देखिन्छ।"
उदयपुरमा उच्च प्रभाव सामुदायिक विकास परियोजनाको उद्घाटन,"काठमाडौं : उदयपुरमा आज उच्च प्रभाव सामुदायिक विकास परियोजनाको उद्घाटन गरिएको छ। नेपालभारत विकास सहयोग अन्तर्गत भारत सरकारको आर्थिक सहयोगमा ३७९९ करोड रुपैयाँको लागतमा निर्मित जनता बेलका माध्यमिक विद्यालयको विद्यालय भवनको उद्घाटन गरिएको हो। प्रतिनिधि सभा सदस्य डा नारायण खड्का, काठमाडौं स्थित भारतीय राजदूतावासका नियोग उपप्रमुख प्रसन्न श्रीवास्तव र उदयपुरस्थित बेलका नगरपालिकाका मेयर अशोक कार्कीले संयुक्त रूपमा उद्घाटन गरे। कार्यक्रममा राजनीतिक प्रतिनिधि, सरकारी अधिकारी र सामाजिक कार्यकर्ताहरूको पनि उपस्थिति थियो। नेपालभारत विकास सहयोग अन्तर्गतको भारत सरकारको अनुदान विद्यालय भवन र अन्य सम्बद्ध सुविधाहरूको निर्माणमा प्रयोग गरिएको थियो। यो परियोजनालाई उच्च प्रभाव सामुदायिक विकास परियोजना (एचआइसीडीपी) को रूपमा लिइएको थियो र उदयपुरको बेलका नगरपालिका मार्फत कार्यान्वयन गरिएको थियो। जनता बेलका माध्यमिक विद्यालय बेलका नगरपालिकाको पुरन्दहमा रहेको एक मात्र माध्यमिक विद्यालय हो। यो सन् १९६२ मा प्राथमिक विद्यालयका रूपमा स्थापित भएको थियो र पछि सन् १९७६ मा निम्न माध्यमिक विद्यालयको रूपमा स्तरोन्नति गरिएको थियो। सन् २००८ मा यसलाई उच्च माध्यमिक विद्यालयमा थप स्तरोन्नति गरिएको थियो। यस विद्यालयमा लगभग ५०० विद्यार्थीहरू रहेका छन्। जसमध्ये ५५ छात्राहरू छन्। काठमाडौंस्थित भारतीय दूतावासका नियोग उपप्रमुख प्रसन्न श्रीवास्तवले भारत सरकारको उच्च प्रभाव सामुदायिक विकास परियोजना कार्यक्रम अन्तर्गतको जनता बेलका माध्यमिक विद्यालयको विद्यालय भवन निर्माण कसरी भारत र नेपाल बीचको बलियो र जीवन्त विकास साझेदारीको उत्कृष्ट उदाहरण हो भन्ने कुरामा प्रकाश पारे। उनले वर्षौंदेखि रहिआएको यस साझेदारीको वृद्धि, विस्तार र विविधीकरणमा खुशी व्यक्त गरे। उनले नेपाल सरकारको प्राथमिकतामा आधारित यो साझेदारीलाई थप सुदृढ पार्न भारत सरकारको प्रतिबद्धता पनि व्यक्त गरे। प्रतिनिधि सभाका संसद सदस्य, उदयपुरस्थित बेलका नगरपालिकाका मेयर, विद्यालय व्यवस्थापनका अध्यक्ष र अन्य सरोकारवालाहरूले नेपालका जनताको लागि भारत सरकारले गरेको विकास सहयोगको प्रशंसा गरे। उनीहरूले निर्माण गरिएको पूर्वाधारले विद्यार्थीहरूलाई राम्रो शिक्षा प्रदान गर्न उपयोगी हुने विश्वास व्यक्त गरे। यसले सिकाइको लागि उपयुक्त वातावरण सिर्जना गर्नुका साथै नेपालको पूर्वी क्षेत्रमा शिक्षा क्षेत्रको समग्र विकासमा योगदान पुर्याउन पनि मद्दत गर्नेछ। नजिकको छिमेकी भएको नाताले भारत र नेपालबीच व्यापक र बहुक्षेत्रीय सहकार्य रहेको छ। उच्च प्रभाव सामुदायिक विकास परियोजनाको कार्यान्वयनले नेपाली जनताको उत्थानका लागि र प्राथमिकताका क्षेत्रमा पूर्वाधारको विस्तारका लागि नेपाल सरकारले चालेका प्रयासमा भारत सरकार सदैव हातेमालो गर्न तयार रहेको कुरालाई प्रतिबिम्बित गरेको छ।"
खोटाङको हलेसी बजारमा आगलागी,काठमाडौं : खोटाङको हलेसी बजारमा आगलागी भएको छ। स्थानीय पदम राईको ग्याँस पसलबाट सुरु भएको आगो नियन्त्रण बाहिर गएको छ। हार्डवेयर पसलमा रहेको ग्यास स्टोरबाट फैलिएको आगो निभाउन स्थानीयले प्रयास गरिरहेको भए पनि थप दुई घरमा फैलिएको स्थानीयले बताएका छन्। खाना पकाउने क्रममा ग्यास सिलिण्डरबाट सुरु भएको आगो नियन्त्रण बाहिर गएको स्थानीय सयन्द्र राईले बताए। पानी अभावले आगो निभाउन समस्या भएको आगलागी नियन्त्रणमा खटिएकाहरुले बताएका छन्। आगलागी भएको घरमा हार्डवयर पसलसमेत भएकाले ठूलो क्षति हुने भएको देखिएको प्रहरीले जनाएको छ।
कोशीका पूर्वमुख्यमन्त्रीहरुले फिर्ता गरे सरकारी गाडी,"विराटनगर : लामो समयदेखि प्रयोग गरिरहेको सरकारी गाडी कोशी प्रदेशका पूर्वमुख्यमन्त्रीहरुले फिर्ता गरेका छन्। पूर्वमुख्यमन्त्री राजेन्द्रकुमार राई र उद्धव थापाले गाडी फिर्ता दिएका हुन्। नेकपा (एकीकृत समाजवादी) प्रदेश संसदीय दलका नेतासमेत रहेका राईले गैरकानुनी हिसाबले सरकारी गाडी प्रयोग गरिरहेका थिए। सत्तारुढ नेपाली कांग्रेस प्रदेश संसदीय दलका नेता थापालाई कोशी प्रदेश सरकारले नै निर्णय गरेर गाडी उपलब्ध गराएको थियो। यद्यपि, सरकारको निर्णयमा अदालतले रोक लगायो। राईले मुख्यमन्त्री तथा मन्त्रिपरिषद् कार्यालयको प्रदेश १०४००१ झ ००५३ नम्बरको स्कोरपिओ गाडी कानुनविपरीत प्रयोग गरिरहेका थिए। कोशी प्रदेशमा पूर्वमुख्यमन्त्रीलाई गाडी सुविधा दिने कानुन छैन। यद्यपि, तत्कालीन मुख्यमन्त्री केदार कार्कीले पूर्वमुख्यमन्त्रीहरुलाई राज्यकोषबाट सुविधा दिने गरी २०८० माघ ६ गते अध्यादेश जारी गरेर प्रदेशसभाका पदाधिकारीको संख्या थप गरेका थिए। अध्यादेशमार्फत प्रदेशसभा सदस्य रहेका पूर्वमुख्यमन्त्री र सरकारमा सहभागी दलका संसदीय दलका नेता र प्रतिपक्षी दलका संसदीय दलका नेतालाई पनि पदाधिकारीको सूचीमा थपियो। त्यसअघि ऐनमा सभामुख, उपसभामुख, प्रमुख प्रतिपक्षी दलको नेता, सत्ता पक्षको प्रमुख सचेतक, सचेतक, प्रमुख प्रतिपक्षी दलको नेता, प्रमुख सचेतक र प्रदेशसभा समितिका सभापतिलाई मात्र पदाधिकारीमा राखिएको थियो। राज्यकोषलाई ठूलो भार पर्ने गरी पदाधिकारीको संख्या थपेर सुविधा दिन अध्यादेश ल्याइएको थियो। नेकपा (एमाले) प्रदेश संसदीय दलका नेता हिक्मतकुमार कार्की मुख्यमन्त्री भएपछि अध्यादेश खारेज भयो। गत असार २० गते बसेको मन्त्रिपरिषद् बैठकले अध्यादेश खारेज गर्नका लागि प्रदेश प्रमुख पर्शुराम खापुङलाई सिफारिस गर्ने निर्णय लियो। सरकारको सिफारिसमा खापुङले गत असार २६ गते केही प्रदेश ऐनलाई संशोधन गर्न बनेको अध्यादेश, २०८० खारेज गरिदिए। अध्यादेश जारी भएपछि सरकारी गाडीको सुविधा लिएका राईले खारेज भएको लामो समयसम्म फिर्ता गरेका थिएनन्। सरकारी गाडी व्यक्तिगत र पार्टीको काममा दुरुपयोग गरिरहेको भनेर उनको चौतर्फी आलोचना भइरहेको थियो। पूर्वमुख्यमन्त्री केदार कार्कीले भने अध्यादेश खारेज हुनसाथ सरकारी गाडी फिर्ता गरेका थिए। चौतर्फी आलोचना भएपछि राईले गत शुक्रबार गाडी फिर्ता गरेको मुख्यमन्त्री कार्यालयले जनाएको छ। राईले पनि आफूले गाडी फिर्ता गरेको बताए। गाडी प्रयोग गर्दा महिनाको मेरो ५० हजार रुपैयाँ खर्च हुन्थ्यो। त्यो रकम खर्च गर्ने मेरो हैसियत छैन। सुरुमै मैले फिर्ता गर्न खोजेको थिएँ। तर, पूर्वमुख्यमन्त्रीहरुलाई गाडी सुविधा दिनेगरी कानुन बनाउँछौं भनेर मलाई सरकारले रोक्यो। गाडी फिर्ता गर्न दिएन। अहिले आएर सरकारले फसायो, उनले भने। बेलैमा गाडी फिर्ता गर्छु भन्दा नदिएर सरकारले आफूलाई फसाएको गुनासो राईको छ। राईले यसअघि प्रदेशसभा बैठकमा पूर्वमुख्यमन्त्री उद्धव थापालाई प्रदेश सरकारले सवारी सुविधा दिएकोप्रति संसदबाटै खुलेर विरोध गरेका थिए। सत्तापक्षको प्रमुख घटक दल कांग्रेसका नेता थापालाई गत असोज १३ गते प्रदेशको मन्त्रिपरिषद् बैठकबाटै निर्णय गरेर एउटा हलुका सवारीसाधन, १ जना सवारी चालक र मासिक १ सय २५ लिटर इन्धन उपलब्ध गराइएको थियो। उक्त निर्णय राजपत्रमा प्रकाशित भएपछि थापाले प्रदेशसभा सचिवालयको को १ झ ६५३ नम्बरको गाडी प्रयोग गर्दै आएका थिए। तर, कानुनसंवत नदेखिएको भन्दै उच्च अदालत विराटनगरले थापालाई सवारी सुविधा दिने प्रदेश सरकारको निर्णयमाथि अंकुश लगायो। सरकारको निर्णय तत्काललाई कार्यान्वयन नगर्न अदालतले अन्तरिम आदेश जारी गरेको थियो। प्रदेशसभा सचिवालयका कार्यवाहक सचिव गौतमराज अमात्यका अनुसार थापाले उक्त गाडी माघ १८ गते फिर्ता गरेका हुन्।"
समितिमा विचाराधिन विधेयक फिर्ता नलिइ अध्यादेश आयो : नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले वर्तमान सरकारले कानुनको उल्लंघन गरेर अगाडि बढेको बताएका छन्। आइतबार काठमाडौंमा समाजवादी प्रेस संगठनको राष्ट्रिय भेलालाई सम्बोधन गर्दै अध्यक्ष नेपालले कानुनको रक्षक हुनुपर्ने सरकार भक्षक हुँदै गएको र सरकारले नै खुलेआम कानुनको उलंघन गरेको बताएका हुन्। वर्तमान सरकारमा दुई तिहाईको दम्भ सवार भएको भन्दै उनले समितिमा विचाराधिन भएका विधेयक फिर्ता नलिइ सोहि विषयमा अध्यादेश ल्याएको धारणा राखे। उनले अध्यादेशमार्फत ३० वटा कानुनमा संशोधन गर्न खोज्नु सहि नियत नरहेको बताए। उनले सरकारको गलत कुरामा साथ दिन नसक्ने स्पष्ट पारे।
केबलकारको पक्षमा बोलेको भन्दै कालोमोसो दलेर कुटपिट,धरान : ताप्लेजुङको पाथीभरामा निर्माण गर्न लागिएको केबलकारको पक्षमा लागेका पदम चेन्जि माबोलाई धरानमा कालो मोसो दली कुटपिट गरिएको छ। ताप्लेजुङ घर भएका उनलाई आइतबार मुकुम्लुङ संरक्षण संयुक्त संघर्ष समिति सुनसरीका कार्यकर्ताहरूले माबोलाई धरान९ स्थित पुतली लाइनमा कुटपिट गरी कालोमोसो दलेका हुन्। माबोले केबुलकारको पक्षमा सार्वजनिक रूपमा समर्थन गरेको र केबुलकारको बिरो गर्नेहरूलाई गाली गलौज गरेको भन्दै कालोमोसो दलेर सचेत गराइएको जनमुक्ति पार्टीका केन्द्रीय उपमहासचिव विष्णु थाम्देनले बताए। माबोलाई कालो मोसो दल्नेमा थाम्देनसहित नागरिक उन्मुक्ति पार्टीका केन्द्रीय नेता अमर इजम र समितिका नेता जेन्टल लावति लगायतको उपस्थिति रहेको थियो। पाथीभरा मन्दिर क्षेत्रमा उद्योग वाणिज्य महासंघका अध्यक्ष चन्द्र ढकालले केबलकार निर्माणको काम थालेपछि संघर्ष समितिले आन्दोलन सुरु गरेको छ। कालोमोसो दलेर कुटपिट गरिएका माबोले आफूलाई दुर्व्यवहार गर्नेलाई कडा कारबाही गर्न माग गरेका छन्। कालोमोसो दलेपछि माबोलाई सुरक्षाका लागि इलाका प्रहरी कार्यालय धरानमा राखिएको सुनसरीका प्रहरी प्रमुख एसपी सुमनकुमार तिम्सिनाले बताए। उनले घटनाको अनुसन्धान समेत थालिएको बताए। माबोलाई दुई दर्जन जनाको समूहमा आएका केबुलकार निर्माण विरोधीहरूले कुटपिट गरी कालो मोसो दलेका थिए। आफूलाई कालो मोसो दल्ने विरुद्ध मामोले कारबाहीका लागि प्रहरीमा किटानी जाहेरी दिने बताए।
जेसिबीले पल्टाएको ढुंगाले लाग्दा गुल्मीमा आठ वर्षीय बालिकाको मृत्यु,"गुल्मी : गुल्मीमा जेसीबीले पल्टाएको ढुंगाले लागेर आठ वर्षीय बालिकाको मृत्यु भएको छ। इस्मा गाउँपालिका२ छल्दीटार निवासी बिष्णु कुमालको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) चिरञ्जीवी दाहालले जानकारी दिए। आइतबार बिहान विद्यालय हिँडेकी कुमाललाई श्रेष्ठ कन्ट्रक्सन प्रालिको लु १ क ४३८६ नम्बर जेसिबीले पल्टाएको ढुंगाले लागेको थियो। छल्दीबाट हस्तीचौर जाने भित्री कच्ची सडक खन्ने क्रममा ढुंगाले लागेर बालिका गम्भीर घाइते भएकी थिइन्। उनको समयमै उद्धार समेत हुन नसकेको स्थानीयले बताए। गम्भीर घाइते भएकी बालिकाको गुल्मी अस्पतालमा उपचार गर्न ल्याइएको थियो। तर,डाक्टरले बालिकालाई मृत घोषणा गरेका हुन्। निर्माण व्यवसायीको चरम लापरबाहीका कारणले बालिकाको मृत्यु भएको स्थानीयले आरोप लगाएका छन्। त्यस सडकमा विगत ३ वर्षदेखि सडक निर्माण तथा स्तरउन्नतिको काम हुँदै आएको छ। सडकमा निर्माणको काम पनि अत्यन्तै सुस्त गतिमा भएको पाइएको छ। श्रेष्ठ कन्ट्रक्सनले सडक विस्तार गर्दा तल कुनै जानकारी नदिई मनलाग्दी समयमा ढुंगा फाल्ने गरेकाले पनि बालिकाको ज्यान गएको स्थानीयले बताएका छन्। जेसिबी चालक मकवानपुर इन्द्रचौर गाउँपालिका ४ सिस्नेरीका ३६ वर्षीय राजेश रेग्मीलाई प्रहरीले नियन्त्रणमा लिएको छ। बालिकाले घर नजिकैको पालुखा माध्यमिक विद्यालयमा अध्ययन गर्दै आएकी छन्। अहिले बालिकाको शव गुल्मी अस्पतालमा राखिएको छ। घटनाबारे थप अनुसन्धान भइरहेको प्रहरीले जनाएको छ।"
