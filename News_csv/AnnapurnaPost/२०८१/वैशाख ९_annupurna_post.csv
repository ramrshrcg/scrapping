शीर्षक,विवरण
छिल्लीकोटबाट मूर्ति चोरी गर्ने पक्राउ,"तुलसीपुर : प्रहरीले दाङको पर्यटकीयस्थल तुलसीपुर१९ छिल्लिीकोटमा रहेको कालिकामालिका मन्दिरबाट मूर्ति र घण्टी चोरी गर्नेलाई पक्राउ गरेको छ। माताको भेषमा गएर मूर्ति चोरी गर्ने तीन महिलालाई पक्राउ गरिएको इलाका प्रहरी कार्यालय तुलसीपुरका प्रहरी निरीक्षक नवचन्द्र मल्लले बताए। उनका अनुसार आज दिउँसो मन्दिरबाट पाँच थान घण्टी र तीन थान मूर्ति चोरी भएको थियो। ती मूर्ति चोरी गरेको आरोपमा तुलसीपुर१७ वनकट्टी निवासी तिला वली, सुन्तली बस्नेत र छपन्या चौधरीलाई पक्राउ गरिएको हो। उनीहरु तीनै जनाले आफूहरु माता रहेको र भगवानले घण्टी माग गरेको भन्दै मूर्ति र घण्टी ल्याएको बताएका छन्। मन्दिर व्यवस्थापन समितिका अध्यक्ष परवीर पुनले उनीहरुविरुद्ध जाहेरी दिन लागिएको बताए। उनीहरुलाई सार्वजनिक सम्पत्ति चोरीविरुद्ध मुद्दा चलाउने तयारी भएको अध्यक्ष पुनले बताए।"
आगलागीका घटना बढेपछि नवलपरासीमा पूर्वअभ्यास,"परासी : आगलागी नियन्त्रणका लागि आम सर्वसाधारणलाई सचेतना जगाउन जिल्ला सुरक्षा समिति नवलपरासीले पूर्वतयारी अभ्यास कार्यक्रम गरेको छ। पछिल्लो पटक जिल्लाका विभिन्न स्थानमा आगलागीका घटना बढ्न थालेपछि पूर्वअभ्यासमार्फत नियन्त्रणका उपायका बारेमा सर्वसाधारणलाई जानकारी गराइएको हो। परासी सदरमुकामको खेलमैदानमा आयोजना गरिएको पूर्वअभ्यास कार्यक्रममा विभिन्न ८ वटा कृतिम घरमा आगो लगाएर नियन्त्रणका उपायका बारेमा जानकारी गराइएको थियो। मानवीय असावधानी र प्राकृतिक प्रकोपबाट हुन सक्ने आगलागीलाई उपकरणको अभावमा पनि स्थानीय स्रोत साधनको परिचालन गरेर आगलागीका घटनालाई नियन्त्रण गर्न सकिने उपायका बारेमा जानकारी गराइएको थियो। कार्यक्रममा आगलागी घटनामा परेका सर्वसाधारणलाई उद्धार गर्ने तरिका, विस्थापितहरुलाई सुरक्षित स्थानमा लगेर राख्ने उपायका बारेमा पनि जानकारी दिइएको थियो। जिल्लामा आगलागीका घटनाहरू बढ्दै गएको भन्दै प्रमुख जिल्ला अधिकारी सुरेश पन्थीले स्थानीय तहमा भएका अग्नी नियन्त्रणका उपकरणहरूलाई सुरक्षा निकायमा एकीकृत गर्न सके आगलागी नियन्त्रणमा सघाउ पुग्ने बताए। नवलपरासीमा तीन दिनमा भएको आगलागीबाट १५ बढी कच्ची घर जलेर नष्ट भएका छन्। पशुचौपाय, अन्नबाली गरी लाखौं रुपैयाँको क्षति पुगेर विस्तृत क्षतिको विवरण संकलन भइरहेको प्रमुख जिल्ला अधिकारी पन्थीले जानकारी दिएका थिए। सबैभन्दा बढी गहुँ काटिसकेपछि खेतमा छाडिएको नलमा आगो लगाउँदा आगलागीका घटनाहरू हुने गरेका छन्।"
कुनै खास भूगोल वा जातिको मात्र पैरवी गर्ने पार्टी राष्ट्रिय शक्ति बन्न सक्दैन : ज्ञवाली,"काठमाडौं : नेकपा एमालेका उपमहासचिव प्रदीप ज्ञवालीले कुनै खास भूगोल वा जातिको मात्र पैरवी गर्ने पार्टी राष्ट्रिय शक्ति बन्न नसक्ने दाबी गरेका छन्। आइतबार एमालेको राष्ट्रिय महाधिवेशन प्रतिनिधि परिषद् बैठकको समापन समारोहमा बोल्दै उनले राष्ट्रिय शक्ति बन्न सबैको प्रतिनित्व गर्न सक्ने सामर्थ्य राख्नुपर्ने धारणा राखेका हुन्। राष्ट्रिय शक्ति जनताको सामुहिक शक्तिबाट आर्जन हुने उर्जा भएको तर्क गरे। राष्ट्रिय शक्ति जनताको सामुहिक शक्तिबाट आर्जन हुने उर्जा हो। उनले भने, राष्ट्रिय शक्ति हुनुको तात्पर्य मुलुकलाई स्वाधीन र आत्मनिर्भर अर्थतन्त्रबारे सुस्पष्ट सोच र त्यसमा हासिल गर्ने क्षमता विकसित गर्नु हो। अर्थतन्त्रमा स्वाधिनता र सबलता बिना कुनैपनि राष्ट्रले आफ्नो सार्वभौम सत्ता र स्वतन्त्रता विकास गर्न सक्दैन। एमालेले नेता कार्यकर्ताको मूल्याङ्कनका आधारमा जिम्मेवारी दिनुपर्ने धारणा राखे। पार्टी सदस्य बलियो नभएसम्म पार्टी बलियो हुन नसक्ने एमालेको ठहर छ। उनले योग्यता नपुगेका व्यक्ति पनि पार्टी सदस्यमा रहेकाले त्यसतर्फ ध्यान दिनुपर्ने आवश्यकता रहेको छ। उनले भने, पार्टी सदस्य बन्दा गौरव गर्ने वातावरण तयार गर्नुपर्छ। उनले जनताले एमालेलाई खोज्ने वातावरण तयार गर्न सके मात्र निर्वाचनबाट एकल बहुमत ल्याउन सकिने तयारी गरे। जनभावना र जनताका मुद्दा उठाएर अगाडि बढाउन सकेमात्र मिसन ८४ सफल हुने बताउँदै उनले सोही अनुसार लाग्न सबै नेता कार्यकर्तालाई निर्देशन दिए। उनले युवालाई चलायमान बनाउनसमेत आग्रह गरे।"
१४ बुँदे समसामयिक प्रस्ताव पारित गर्दै सकियो एमाले राष्ट्रिय महाधिवेशन प्रतिनिधि परिषद्को बैठक,"काठमाडौ : नेकपा एमालेको राष्ट्रिय महाधिवेशन प्रतिनिधि परिषद् बैठक १४ बुँदे समसामयिक प्रस्ताव पारित गर्दै सकिएको छ। आइतबार समापन समारोहमा एमालेका उपमहासचिव विष्णु रिमालले १४ बुँदे समसामयिक प्रस्ताव प्रस्तुत गरेपछि बैठकहलबाट अनुमोदन भएको हो। बैठकले पार्टी शुद्धीकरण तथा सुदृढीकरणसम्बन्धी प्रस्ताव पनि पारित गरेको छ। बैठकले फागुन २१ गते बनेको पाँच दलबीच भएको नयाँ सत्ता सहकार्यको स्वागत गर्दै सरकार सफल बनाउने घोषणा गरेको छ। पाँच दलले जारी गरेको गरेको साझा संकल्प तथा कार्यक्रमले मुख्य समस्या सम्बोधन गर्न र मुलुकलाई अघि बढाउन तालिकाबद्ध र प्रभावकारी रुपमा कार्यान्वयन गर्न बैठकले आग्रह गरेको उपमहासचिव रिमालले जानकारी दिए। बैठकले दलहरुबीचको नयाँ समिकरणलाई कमजोर बनाउने कुनै काम नगर्न र मुलुकलाई थप अस्थीर र अन्यौल तर्फ ढकेल्ने काम प्रति सजक रहन तथा राष्ट्रियता लोकतन्त्र र जनताको हितलाई थप जोखिममा पर्ने काम हुन नदिन आह्वान गरेको उनले बताए । आर्थिक मन्दी, भ्रष्टाचार, राज्य सञ्चालनमा देखिएको बेथितिका कारण समाजमा देखिएको नैराश्यतालाई चिर्न सरकारलाई आह्वान गरेको उनको भनाई छ। बैठकले भ्रष्टाचारबिरुद्ध सम्झौताहिन ढंगले प्रस्तुत हुन, यसका बिरुद्ध जेहाद छेड्न र कानूनका नजरमा सवै बराबर छ भन्ने कुरा व्यवहारबाट देखाउन सरकारसंग माग गरिएको उपमहासचिव रिमालले बताए। बैठकले सहकारीहरुमा देखिएका समस्या र बेथिति अन्त्यका लागि निष्पक्ष छानविन गरि दोषीलाई कानुनी कठघरामा ल्याइ बचतकर्ताको रकम फिर्ता हुने वातावरण बनाउन सरकारसँग माग गरेको रिमालले जानकारी दिए। उनले बैशाख १५ गते हुने उपनिर्वाचनमा एमालेको उम्मेदवारलाई जिताउन समेत आह्वान गरे। शनिबार पहिलो दिन बैठकको अध्यक्ष केपी शर्मा ओलीको राजनीतिक प्रतिवेदन, महासचिव शंकर पोखरेलको सांगठनिक प्रतिवेदन प्रस्तुत गरेका थिए। त्यसैगरी, केन्द्रीय अनुशासन आयोगका अध्यक्ष केशव बडाल, केन्द्रीय लेखा आयोगका अध्यक्ष पुष्पराज कँडेल, केन्द्रीय निर्वाचन आयोगका अध्यक्ष विजय सुब्बा र केन्द्रीय सल्लाहकार परिषद्का अध्यक्ष अमृतकुमार बोहराले आयोगको तर्फबाट आआफ्ना प्रतिवेदन पेस गरेका थिए। ६ वटै प्रतिवेदनमाथि आइतबार समूहगत छलफल गरेर सुझावहरूसहित पारित भएको हो। एमाले आफैं राष्ट्रिय शक्ति हो, निर्णायक शक्ति बनाउन योजनाबद्ध तरिकाले लागौं : पोखरेल अध्यक्ष केपी शर्मा ओली बिरामी भएपछि आइतबारको परिषद् बैठकको अध्यक्षता गरेका वरिष्ठ उपाध्यक्ष ईश्वर पोखरेलले गरेका थिए। पोखरेलले दसौँ महाधिवेशन यता पार्टीले गरेका काम कारबाही र आगामी दिनमा गर्नुपर्ने कामहरूबारे वस्तुनिष्ठ समीक्षा गर्न परिषद् बैठक सफल भएको दाबी गरे। उनले भने,परिषद् बैठकले गरेका निर्णयहरू पार्टीका लागि मार्गदर्शक बन्न सक्ने भन्दै यो बीचमा एमालेले थालनी गरेका कामहरूलाई एमालेले गर्नसक्ला भनेर प्रश्न गरेपनि थालेका कामहरू सफलतापूर्वक सम्पन्न गर्न सफल भएको छ। उनले एमाले आफैं राष्ट्रिय शक्ति भएकाले निर्णायक शक्ति बनाउन योजनाबद्ध तरिका अगाडि बढ्न आग्रह गरे। उनले एमाले कमजोर हुँदा मुलुक कमजोर हुने जिकिर गरे। जनतामा लोकप्रिय रहेका व्यक्तिलाई एमालेको नेतृत्वमा ल्याउनुपर्ने धारणा राखे।"
राष्ट्रियसभाकी उपाध्यक्ष घिमिरे एमालेको सबै जिम्मेवारीबाट अलग,"काठमाडौं : राष्ट्रियसभाकी उपाध्यक्ष विमला घिमिरेले राष्ट्रियसभामा पनि केहि विधेयकहरु दर्ता हुनुपर्ने बताएकी छन्। आइतबार काठमाडौंमा सञ्चारकर्मीसंग छलफल गर्दै उपाध्यक्ष घिमिरेले राष्ट्रियसभालाई बिजनेशविहीन हुन नदिन अब नयाँ आउने विधेयकहरु राष्ट्रियसभामा पनि दर्ता हुनुपर्ने र यसका लागि छलफल भइरहेको बताएकी हुन्। धेरै विधेयकहरु प्रतिनिधिसभामा मात्रै थुप्रिने अवस्था अन्त्य गर्नका लागि पनि केहि विधेयकहरु राष्ट्रियसभामार्फत अघि बढ्नुपर्ने उनको भनाई छ। उनले चैत्र २८ गते पदबहाली भएसँग एमालेको सबै जिम्मेवारीबाट अलग भएको जानकारी दिइन्। राष्ट्रियसभाको उपाध्यक्ष पदमा रहँदा संविधान, नियमावलीको परिधिभित्र रहेर प्रभावकारी भूमिका निर्वाह गर्ने उनले बताइन्। त्यस्तै उपाध्यक्ष घिमिरेले महिला सांसदहरु सूचनाबाट टाढा हुने अवस्थाको अन्त्य गर्नुपर्ने धारणा राखिन्। उनले समावेशी सहभागीताको आधारमा महिलाको हरेक विषयमा पहुँचको सुनिश्चितता हुनुपर्ने बताइन्। घिमिरेले महिला सांसदप्रति सञ्चारमाध्यमले हेर्ने दृष्टिकोणलाई पनि परिवर्तन गर्नुपर्ने सुझाव दिइन्।"
"नौ महिनामा साढे १० खर्ब व्यापार घाटा, सवा खर्बको निर्यात","काठमाडौं : चालु आर्थिक वर्ष २०८०८१ को तेस्रो त्रैमासिक अवधिसम्ममा मुलुकले साढे १० खर्ब रुपैयाँभन्दा बढीको व्यापार घाटा व्यहोरेको छ। भन्सार विभागले सार्वजनिक गरेको तथ्यांकअनुसार गत चैत मसान्तसम्ममा कूल १२ खर्ब ८१ अर्ब ३१ करोड ५८ लाख रुपैयाँ बराबरको वैदेशिक व्यापार गर्दा नेपालले १० खर्ब ५३ अर्ब ४२ करोड ३८ लाख रुपैयाँ घाटा व्यहोरेको हो। चालु आर्थिक वर्षको नौ महिना अवधिमा ११ खर्ब ६७ अर्ब ३६ करोड ९८ लाख रुपैयाँ बराबरको आयात र एक खर्ब १३ अर्ब ९४ करोड ६० लाख रुपैयाँ बराबरको निर्यात भएको विभागको तथ्यांकबाट देखिन्छ। चालु आर्थिक वर्षको तेस्रो त्रैमासिक समीक्षा अवधिसम्ममा गत आर्थिक वर्षको सोही अवधिको तुलनामा आयात दुई दशमलव ८४, निर्यात तीन दशमलव ६६, व्यापार घाटा दुई दशमलव ७५ र समग्र वैदेशिक व्यापार दुई दशमलव ९२ प्रतिशतले घटेको छ। गत आर्थिक वर्षको सुरुवाती नौ महिना अवधिमा मुलुकले कूल १३ खर्ब १९ अर्ब ७८ करोड ८९ लाख बराबरको वैदेशिक व्यापार गर्दा १० खर्ब ८३ अर्ब २२ करोड ९० लाख बराबर व्यापार घाटा ब्यहोरेको थियो। नेपालले सबैभन्दा ठूलो वैदेशिक व्यापार गर्ने छिमेकी मुलुक भारतसँग मात्र यो अवधिमा छ खर्ब ५१ अर्ब ८० करोड व्यापार घाटा ब्यहोरेको छ। भारतबाट सात खर्ब २९ अर्ब ६५ करोड ८५ लाख बराबरको वस्तु आयात हुँदा ७७ अर्ब ८५ करोड ५२ लाख बराबरको निर्यात भएको छ। त्यस्तै, अर्को छिमेकी मुलुक चीनसँग दुई खर्ब १६ अर्ब ७६ करोड ९५ लाख बराबरको आयात गर्दा दुई अर्ब ११ करोड ४४ लाख बराबरको मात्रै निर्यात भएको छ। चीनसँगको व्यापार घाटा दुई खर्ब १४ अर्ब ६५ करोड बराबर छ। नेपालले गर्ने वैदेशिक व्यापारमा बढी घाटा देखिएको मुलुकमा संयुक्त अरब इमिरेट्स (युएई) तेस्रो स्थानमा छ। युएईबाट २० अर्ब ४८ करोड सात लाख बराबरको आयात हुँदा एक अर्ब ९५ करोड ७९ लाख बराबरको मात्रै निर्यात भएको छ। युएईसँगको व्यापारघाटा १८ अर्ब ५२ करोड २७ लाख बराबर छ। त्यसैगरी, नेपालले बढी व्यापार घाटा व्यहोरेका मुलुकमा युक्रेन चौथो, मलेसिया पाँचौँ र अस्ट्रेलिया छैटौँ स्थानमा छन्। यी मुलुकसँगको व्यापारघाटा क्रमशः १४ अर्ब ९० करोड, १४ अर्ब १६ करोड र नौ अर्ब पाँच करोड रहेको छ। नेपालले ३२ वटा मुलुकसँगको वैदेशिक व्यापारमा नाफा कमाएको छ। सबैभन्दा धेरै व्यापार नाफा डेनमार्कसँग देखिएको छ। डेनमार्कमा नेपालले २८ करोड ७७ लाख ७१ हजार बराबरको आयात र ६७ करोड ८३ लाख ७५ हजार बराबरको निर्यात गर्दा ३९ करोड छ लाख तीन हजार बराबर व्यापार नाफा कमाएको छ। त्यस्तै, अफगानस्तानसँग १८ करोड नौ लाख, नर्वेसँग १० करोड ८४ लाख र सुडानसँग तीन करोड ४३ लाख व्यापार नाफा देखिएको छ। रासस"
लुम्बिनी सम्मेलनको शान्ति सन्देश उपप्रधानमन्त्री श्रेष्ठलाई हस्तान्तरण,"काठमाडौं : समृद्धिका लागि विश्व शान्ति भन्ने नारासहित लुम्बिनीमा आयोजना भएको लुम्बिनी सम्मेलनले पारित गरेको शान्ति सन्देश आइतबार उपप्रधान तथा परराष्ट्रमन्त्री नारायणकाजी श्रेष्ठलाई हस्तान्तरण गरिएको छ। गत ९ र १० चैतमा लुम्बिनीमा आयोजना भएको सम्मेलनले पारित गरेको सन्देशमा उपप्रधानमन्त्री श्रेष्ठ, परराष्ट्र सचिव सेवा लम्साल लगायत नेपालका कार्यरत सबै अवैतनिक वाणिज्यदूतले हस्ताक्षर गरेका हुन्। लुम्बिनी शान्ति सन्देशको क्यानभासलाई अवैतनिक वाणिज्यदूतको संस्था अनररी कन्सुलर कर्पस नेपाल (एचसीसीएन)का अध्यक्ष विष्णु अग्रवालले उपप्रधानमन्त्रीलाई हस्तान्तरण गरेका हुन्। एचसीसीएन नेतृत्व तथा परराष्ट्र मन्त्रालयका समन्वयमा आयोजित लुम्बिनी सम्मेलनले अन्तराष्ट्रिय शान्ति र समृद्धिका लागि विश्व समुदायलाई आह्वान गरेको छ। मानवीय शान्ति, विकास तथा सामूहिकताका लागि शान्ति अपरिहार्य रहेको सम्मेलनको ठहर छ। हस्तान्तरण समारोहमा उपप्रधानमन्त्री श्रेष्ठले नेपालको हित प्रवर्द्धन गर्ने खालका कार्यक्रमको आयोजना गर्न एचसीसीएनलाई आग्रह गरे। उनले सम्मेलनले विश्व शान्ति, नेपालमा लगानी प्रवर्द्धन तथा पर्यटन विकासमा महत्वपूर्ण भूमिका खेलेको बताए। कार्यक्रममा बोल्दै एचसीसीएनका डिन विष्णु अग्रवालले विश्व शान्तिको सन्देश दिन सम्मेलन सफल भएको बताए। उनले सहभागी कूटनीतिक प्रतिनिधिले सम्मेलन आयोजनाको समय र सन्देश दुवै सान्दर्भिक रहेको बताएको चर्चा गरे। लुम्बिनी कन्क्लेभको अन्तमा जारी गरिएको सो सन्देशमा विश्वभाइचारा, सद्भाव र समृद्धिका लागि लुम्बिनीको विशेष महत्व रहेको उल्लेख गरिएको छ। विद्यमान विश्वमा रहेको अशान्ती, अन्यौल तथा द्वन्द्वलाई अन्त गर्न विश्व समुदायले आफ्नो प्रयासलाई सशक्त पार्न सम्मेलनले आह्वान गरेको छ। बुद्धको जन्मस्थल लुम्बिनीको प्रचारप्रसार, समृद्धिका लागि विश्व शान्तिको आवश्यकता, पर्यटन प्रवर्द्धन र नेपालमा विदेशी लगानी अभिवृद्धिमा सम्मेलनले महत्वपूर्ण योगदान गर्ने विश्वास एचसीसीएनले लिएको छ। सम्मेलनमा ग्रिस, साइप्रस, आयरल्यान्ड, स्पेन, लात्भिया, कोस्टारिका, मरिसस, इन्डोनेसिया, मंगोलिया, सर्बिया, अस्ट्रिया, बुल्गेरिया र इस्टोनियाका साथै चेक रिपब्लिक, तान्जानिया, स्लोभेनिया, पोल्यान्ड र डोमिनिकन रिपब्लिक रोमानिया लगायत १९ वटा मुलुकका गैरआवासीय राजदूत सहभागी थिए। सम्मेलनमा सहभागी कैयन देशका कुटनीतिक प्रतिनिधीहरुले नेपाल पहिलो पटक भ्रमण गरेका थिए। सम्मेलनमा नेपालमा कार्यरत ४५ देशका अवैतनिक वाणिज्यदूतहरू, परराष्ट्र मन्त्रालय, लगानी बोर्ड, नेपाल पर्यटनको उच्च अधिकारी लगायतका उपस्थिति थियो। सम्मेलनका क्रममा लगानी बोर्ड र नेपाल पर्यटन बोर्डको सहकार्यमा भएको बिजनेस सेसनमा सहभागीलाई नेपालमा लगानी तथा पर्यटनका अवसर तथा छिटै आयोजना हुन लागेको नेपाल लगानी सम्मेलनका बारेमा जानकारी गराइएको थियो। बुद्ध जन्मस्थल लुम्बिनीको प्रचारप्रसार, समृद्धिका लागि विश्व शान्तिको आवश्यकता, पर्यटन प्रवर्द्धन र नेपालमा विदेशी लगानी अभिवृद्धिमा सम्मेलनले महत्वपूर्ण योगदान गर्ने विश्वास गरिएको छ। लुम्बिनी सम्मेलनका दौरान कला प्रदर्शनी, परम्परागत नृत्य, लागनी तथा पर्यटन प्रवर्द्धनका विषयमा प्रस्तुति र छलफल भएको थियो।"
ट्याक्टरले किच्दा मृत्यु,"बैतडी : ट्याक्टरले किच्दा बैतडीमा एकजनाको घटनास्थलमै मृत्यु भएको छ। मृत्यु हुनेमा जिल्लाको डिलासैनी गाउँपालिका१ का २५ वर्षीय नरेन्द्रपसाद भट्ट रहेको बैतडीका प्रहरी प्रवक्ता, प्रहरी निरीक्षक खेमविक्रम केसीले राससलाई जानकारी दिए। डिलासैनी१ ब्रमबाट सीमातर्फ गइरहेको सुपप्र ०१००२ त ४६८६ नम्बरको ट्याक्टरले डिलासैनी१ को वडा कार्यालय नजिकै वसन्तपुर तुफानडाँडा ब्रम भन्ने स्थानमा आज दिउँसो २ बजे भट्टलाई ट्याक्टरले किचेको हो। ट्याक्टरको ढालामा सवार नरेन्द्र एक्कासि खसेका र ट्याक्टरको पछाडिको टायरले किचेको थियो। टायरले किचेर नरेन्द्रको घटनास्थलमै मृत्यु भएको प्रहरी निरीक्षक केसीले बताए। घटनालगत्तै सीमा प्रहरी चौकी र इलाका प्रहरी कार्यालय पाटनको प्रहरीको टोली गएको थियो। घटनाबारे थप अनुसन्धान भइरहेको जिल्ला प्रहरी कार्यालय बैतडीले जनाएको छ।"
एमालेले हीरक महोत्सवमा पूर्वराष्ट्रपति भण्डारीलाई राष्ट्रिय गौरव पदकबाट सम्मान गर्ने,"काठमाडौं : नेकपा एमालेले राष्ट्रिय गौरव पदकबाट पूर्वराष्ट्रपति विद्यादेवी भण्डारीलाई सम्मान गर्ने भएको छ । आइतबार एमालेका वरिष्ठ उपाध्यक्ष ईश्वर पोखरेलले ललितपुरको गोदावरीमा बसेको पार्टीको महाधिवेशन प्रतिनिधि परिषद् बैठकमा आइतबार पार्टीको हिरक जयन्ती महोत्सवमा पूर्वराष्ट्रपति एवम् पूर्वपार्टी उपाध्यक्ष भण्डारीलाई राष्ट्रिय गौरव पदकबाट सम्मान गर्ने प्रस्ताव राखेका हुन्। राष्ट्रपति पदमा निर्वाचित भएर पनि अत्यन्त चुनौतिपूर्ण अवस्थामा भण्डारीले महत्वपूर्ण ढंगले भुमिका खेलेको र अडान लिएकाले उनलाई राष्ट्रिय गौरव पदकले सम्मान गर्ने प्रस्ताव गरेको पोखरेलले जानकारी दिए। हामीहरुले महत्वपूर्ण ढंगले मुलुकको लोकतान्त्रिक आन्दोलनमा, कम्युनिष्ट आन्दोलनमा योगदान पुर्याउनुभएका राष्ट्रिय स्वाभिमान रक्षाका खातिर अडान लिनुभएका त्यस्ता व्यक्तिहरुलाई सम्मान गर्नेहाम्रो घोषित योजना थियो । त्यही योजनाको आधारमा हामीहरुले यो राष्ट्रिय प्रतिनिधि परिषद्को बैठकबाट पार्टीका पूर्वउपाध्यक्ष र दुई दुई पटक गणतन्त्र नेपालको राष्ट्रपति पदमा निर्वाचित हुनुभएको व्यक्ति,राष्ट्रपति पदमा निर्वाचित भएर पनि अत्यन्त चुनौतिपूर्ण अवस्थामा उहाँले महत्वपूर्ण ढंगले भुमिका खेल्नुभएको,अडान लिनुभएको र हामी सबैको एउटा गौरवको विषय बन्नुभएको, आदरणीय विद्यादेवी भण्डारीलाई हामीले राष्ट्रिय गौरव पदकले सम्मान गर्ने प्रस्ताव यो राष्ट्रिय प्रतिनिधि परिषद्को बैठकबाट हामीहरु अगाडि बढाउँ, यहाँहरु समक्ष म यो प्रस्ताव राख्न चाहन्छु बैठकको अध्यक्षता गरेका पोखरेलले भने। उनले हिरक जयन्ती महोत्सवमा राष्ट्रिय महाधिवेशन प्रतिनिधि परिषद्को बैठकको प्रस्तावको रुपमा अघि बढाउने जानकारी दिए। उनले भने,हामीहरु पार्टीको तर्फबाट भोली हिरक जयन्ती महोत्सवमा सम्मान गरिने महत्वपूर्ण व्यक्तिको रुपमा आदरणीय पूर्वराष्ट्रपति सम्माननीय विद्यादेवी भण्डारीज्युलाई प्रस्ताव गर्नेछौं। हामी यो राष्ट्रिय महाधिवेशन प्रतिनिधि परिषद्को बैठकको प्रस्तावको रुपमा हामी अघि बढाउँछौँ, निर्णयको रुपमा अगाडि बढाउँछौँ। बुधबार हुने ७५ औँ पार्टी स्थापना वर्षतथा हीरक महोत्सवको समारोहमा एमालेले प्रधानमन्त्री पुष्पकमल दाहाल प्रचण्ड, कांग्रेस सभापति शेरबहादुर देउवा, नेकपा एसका अध्यक्ष माधवकुमार नेपालसहित संसदमा प्रतिनिधित्व गर्ने दलका प्रमुख नेतालाई अतिथि बोलाइएको छ।"
"गैरकानुनी सम्पत्ति कमाएको आरोपमा सुनिल पौडेलविरुद्ध भ्रष्टाचार मुद्दा, २३ करोड ७५ लाख बिगो माग",काठमाडौं : अख्तियार दुरूपयोग अनुसन्धान आयोगले नेपाल टेलिकमका निलम्बित प्रबन्ध निर्देशक सुनिल पौडेलविरुद्ध भ्रष्टाचार मुद्दा दायर गरेको छ। गैरकानुनी रुपले सम्पत्ति आर्जन गरेको आरोपमा अख्तियारले आज विशेष अदालत काठमाडौंमा भ्रष्टाचार मुद्दा दायर गरेको हो। उनीविरुद्ध २३ करोड ७५ लाख ४६ हजार ३२४ रुपैयाँ बिगो र सजाय माग गरी आरोप पत्र दायर गरेको अख्तियारका प्रवक्ता नरहरी घिमिरेले जानकारी दिए। पदमा रहँदा आम्दानीको तुलनामा अस्वभाविक सम्पत्ति आर्जन गरेको ठहर गर्दै उनीविरुद्ध आज विशेष अदालत काठमाडौंमा मु्द्दा दायर गरेको अख्तियार स्रोतले जनाएको छ। यसअघि गैरकानुनी सम्पत्ति आर्जन गरेको उजुरी परेमाथि छानबिनका लागि अख्तियारले पक्राउ गरी हिरासतमा राखेर अनुसन्धान गरिरहेको छ। सुनिलविरुद्ध अख्तियारले दायर गरेको यो दोस्रो मुद्दा हो। यसअघि अख्तियारले उनीविरुद्ध २३ करोड २७ लाख ५८ हजार ७७ रुपैयाँ बिगो र १३ वर्ष कैद मागदाबीसहित विशेष अदालतमा मुद्दा दायर गरेको थियो। यसअघि अख्तियारले सुनिलसँगै पक्राउ परेका विकल पौडेलविरुद्ध ओहोदा ढाँटेर अमेरिकाको पीआर लिएको आरोपमा आज विशेष अदालत काठमाडौंमा मुद्दा दायर गरेको छ। उनीविरुद्ध पनि दुईवटा मुद्दा दायर भएको हो।
मनि ट्रान्सफरका सञ्चालकसहित दुई पक्राउ,"वीरगन्ज : वीरगन्जबाट प्रहरीले हुण्डीको २२ लाखभन्दा बढी रकमसहित दुई जनालाई पक्राउ गरेको छ। पक्राउ पर्नेमा वीरगन्ज१० आदर्शनगरस्थित माँ जगदम्बा मनि ट्रान्सफरका सञ्चालक पर्साको विन्दवासिनी गाउँपालिका३ का ४३ वर्षीय अजय साह र बाराको कलैया उपमहानगरपालिका२३ का ३८ वर्षीय अर्जुन राउत कुर्मी रहेका छन्। वीरगन्ज १० आदर्शनगरस्थित रुंगटा मलभित्र रहेको माँ जगदम्बा मनि ट्रान्सफरबाट गत शुक्रबार दिउँसो अढाइ बजेतिर वडा प्रहरी कार्यालय विर्ताका प्रहरी निरीक्षक पुष्कर बोगटी नेतृत्वको टोलीले उनीहरूलाई पक्राउ गरेको हो। उनीहरूको साथबाट श्रोत नखुलेको १ हजार दरको नोट १ हजार ९ सय ५५ थान,।५ सय दरको नोट ५ सय थान र एक सय दरका नोट ७ थान गरी २२ २ लाख ५ हजार ७ सय रुपैयाँ बरामद गरिएको प्रहरी नायब उपरीक्षक कुमार विक्रम थापाले जानकारी दिए। दुवै जनाविरुद्ध बैंक तथा वित्तीय संस्था सम्बन्धी ऐन, २०७३ विरुद्धको कसुरमा थप अनुसन्धान कार्य भइरहेको प्रहरी नायब उपरीक्षक थापाले बताए।"
चामलको बोराभित्र लागुऔषध : एकपटक काठमाडौं पुर्याएको १० हजार,"काठमाडौं : सप्तरीका रामलोचन मुखिया किसान हुन्। उनी बेलाबेला १२ बोरा चामल बोकेर काठमाडौं आउने गर्थे। यसपटक पनि उनी बिहीबार २ बोरा चामल बोकेर काठमाडौं आउने बस चढे। तर सधैंझैँ उनी गन्तव्यमा भने पुग्न पाएनन्। नागढुंगामा चेकजाचका क्रममा उनी प्रहरीको फन्दामा परे। उनले ल्याएको चामलको बोरामा लागुऔषध फेला पर्यो। नेपाल प्रहरीको लागुऔषध नियन्त्रण ब्यूरोका प्रवक्ता रामेश्वर कार्कीका अनुसार मुखियाले चामलको बोरामा लुकाएर एम्पुल र नाईट्रोभेट ल्याएका थिए। प्रारम्भिक अनुसन्धानअनुसार मुखियाले सप्तरीबाट एकपटक लागुऔषध ल्याएबापत १० हजार पाउने रहेछन्। यही प्रलोभनमा उनले पटक पटक लागुऔषध ओसारपसार गर्ने गर्थे। बयानमा क्रममा मुखियाले पैसाको प्रलोभनमा चामलको बोराभित्र लागुऔषध ल्याएको स्वीकार गरेका छन्, प्रवक्ता कार्कीले भने, उनलाई पछ्याउँदै जाँदा काठमाडौंमा लागुऔषध सप्लाई गर्ने सप्तरीकै कमल अधिकारी पनि प्रहरी नियन्त्रणमा छन्। चामलको बोराभित्र नियन्त्रित लागुऔषध २४७८ एम्पुल र नाईट्रोभेट ट्याब्लेट ३३०८ सहित उनीहरु पक्राउ परेका हुन्। खड्क नगरपालिका११ वनौली सप्तरी बस्ने ४७ वर्षीय राम लोचन मुखिया र बरहथवा नगरपालिका११ सप्तरी घर भई हाल काठमाडौंको बसुन्धारा बस्ने ४७ वर्षीया कमल अधिकारी विरुद्ध लागुऔषध मुद्दामा अनुसन्धान भइरहेको छ। प्रहरीका अनुसार मुखियाले सप्तरीकै अर्का एक व्यक्तिको प्रलोभनमा लागुऔषध बोकेर काठमाडौं आएका थिए। कमल अधिकारी भने काठमाडौंमा नै बस्छन्। देखिने पेशा व्यवसाय उनको खास केही छैन। उनी उपत्यकाभित्र लागुऔषध ट्याब्लेटहरू सप्लाई गर्ने व्यक्ति भएको प्रहरीको अनुमान छ। चामलको बोराभित्र नियन्त्रित लागु औषध २४७८ एम्पुल (डाईजेपाम ८४२, बुप्रेनोर्फिन ६८५, फेनारगन ९५१) र मनोद्दिपक पदार्थ नाईट्रोभेट ३३०८ ट्याब्लेट फेला परेको थियो। प्रहरीका अनुसार एम्पुल सुईमार्फत लिने अवैध लागुऔषध हो। यसमा डाईजेपाम, बुप्रेनोर्फिन र फेनारगन मिसाएर प्रयोग गर्ने गरिन्छ। यो लागुऔषध प्रयोग गरेपछि मानिसलाई लठ्याउने र होस गुमाउने जस्ता व्यवहार देखिन्छ। आनन्द प्राप्ती र तनाव व्यवस्थापनका लागि विशेष गरी कलेज पढ्ने विद्यार्थीहरू र सडक बालबालिकाले लुकीछिपी एम्पुल लिने गरेका छन्। नाईट्रोभेट ट्याब्लेटको प्रयोगपछि व्यक्तिमा नशा चढ्ने र लठ्याउने जस्ता विशेषता देखिन्छन्। लागुऔषध नियन्त्रण ब्यूरोका प्रवक्ता कार्कीका अनुसार बरामद भएको लागुऔषध भारतीय सीमा हुँदै नेपाल भित्रिएको हो। सप्तरीबाट लागुऔषध पठाउने व्यक्तिको खोजी भइरहेको छ। यस्तै काठमाडौंमा कमल अधिकारीसँग मिलेर उपत्यकाभर लागुऔषध बिक्री वितरण गर्ने अन्य व्यक्तिको खोजी भइरहेको कार्कीले बताए। निजहरु उपर लागुऔषध (नियन्त्रण) ऐन २०३३ बमोजिम सम्बन्धित सम्मानित जिल्ला अदालतबाट लागुऔषध मुद्दामा म्याद थप गरी थप अनुसन्धान भइरहेको छ।"
"एमाले आफैं राष्ट्रिय शक्ति हो,निर्वाचनबाट निर्णायक शक्ति बनाऔं : वरिष्ठ उपाध्यक्ष पोखरेल","काठमाडौं : नेकपा एमालेका वरिष्ठ उपाध्यक्ष ईश्वर पोखरेलले पार्टीलाई निर्णायक शक्ति बनाउनुपर्ने बताएका छन्। आइतबार एमालेको राष्ट्रिय महाधिवेशन प्रतिनिधि परिषद् बैठक समापन गर्दै पोखरेलले मुलुकलाई अघि बढाउनका लागि एमालेलाई बलियो बनाउँदै आगामी निर्वाचनमा राष्ट्रिय रुपमा निर्णायक विन्दुमा पुर्याउनुपर्ने बताएका हुन्। उनले भने,एमाले आफैं राष्ट्रिय शक्ति हो। राष्ट्रिय शक्तिमात्रै भएर हुँदैन। निर्णायक शक्ति बनाउन योजनाबद्ध रुपमा लाग्नुपर्छ। आगामी निर्वाचनमा राष्ट्रिय रुपमा निर्णायक विन्दुमा पुर्याउनुपर्छ। उनले भने,एमाले कमजोर हुँदा मुलुक कमजोर हुन्छ। एमाले बलियो हुँदा राष्ट्रपनि बलियो भएर अगाडि बढ्छ। एमालेरुपी राष्ट्रिय शक्ति बनाउन सबै नेता कार्यकताका साथै सिंगो पार्टीपङ्ति लाग्नुपर्छ। उनले पब्लिक अडिटमा बेरुजु निस्कने छुट एमालेलाई नभएको बताए। पोखरेलले भने,हाम्रो बारेमा पब्लिक अडिट हुन्छ भन्ने हामीले बुझ्न जरुरी छ। पब्लिक अडिटमा बेरुजु देखियौं भन्ने हामी उपयोगी हुन सक्दैनौं। पोखरेलले बैठकले गरेको निर्णयहरुका आधारमा राष्ट्रिय शक्तिलाई सुदृढ गर्नुपर्ने बताए। उनले जनतामा लोकप्रिय रहेका व्यक्तिलाई एमालेको नेतृत्वमा ल्याउनुपर्ने धारणा राखे। संगठन सुदृढ नभए पार्टी कमजोर हुने भएकाले एमालेलाई विचार, संगठन, नेतृत्वमा बलियो बनाउनुपर्ने उनको जोड छ। कार्यक्रममा रामप्रित पासवान, पृथ्वी चन्द चौधरी लगाएत एमाले प्रवेश गरेका थिए। एमाले अध्यक्ष केपी शर्मा ओली अस्वस्थ भएपछि बरिष्ठ उपाध्यक्ष पोखरेलले बैठकको अध्यक्षता गर्दै बैठक समापन गरेका हुन्। दुई दिनसम्म चलेको बैठकमा करिब दुई हजार पाँच सय सहभागी रहेका थिए। एमालेले सोमबार हिरक महोत्सव मनाउँदैछ। यो पनि पढ्नुहोस विकास, समृद्धि र सुशासनको अभिभारा पूरा गर्न एमालेको नेतृत्व अपरिहार्य : ओली तस्बिरमा एमालेको राष्ट्रिय महाधिवेशन प्रतिनिधि परिषद् बैठक एकीकृत समाजवादीप्रति ओलीको टिप्पणी : जनमतबाट अस्वीकृत भएपछि दक्षिणपन्थी अवसरवाद निकै कमजोर ओलीको राजनीतिक प्रतिवेदन कांग्रेससँग प्रश्न गर्ने नैतिक आधार छैन जनतामा व्याप्त निराशा चिरेर देश अगाडि बढाउने एमालेका १३ नीतिगत प्राथमिकता नेताकार्यकर्ता संवादको थलो बन्यो एमाले राष्ट्रिय महाधिवेशन प्रतिनिधि परिषद् बैठक एमाले भित्र केके छन् समस्या ? एमाले अध्यक्ष ओली अस्वस्थ्य, परिषद् बैठकको अध्यक्षता पोखरेलले गरे एमालेले हीरक महोत्सवमा पूर्वराष्ट्रपति भण्डारीलाई राष्ट्रिय गौरव पदकबाट सम्मान गर्ने १५ बुँदे समसामयिक प्रस्ताव पारित गर्दै सकियो एमाले राष्ट्रिय महाधिवेशन प्रतिनिधि परिषद्को बैठक"
"वनबाट फैलिएको आगोले एक वृद्धको मृत्यु, तीन घर नष्ट","रुकुम पश्चिम : रुकुम पश्चिमको बाँफिकोट गाउँपालिका३ मा आगलागी हुँदा एकको मृत्यु भएको छ। ढारपाखा सामुदायिक वनमाथिको भोट्नेगारेबाट फैलिएको आगो नेपाने टोलमा पस्दा ७० वर्षीया बुदी कामीको मृत्यु भएको छ। तीनवटा घर जलेर नष्ट भएका छन्। आज दिउँसो पौने २ बजेतिर ढारपाखा सामुदायिक वनमा लागेको आगो गाउँमा पस्दा नेपाले टोलका युवराज विक, अन्नते सार्की र वुदी कामीको घर जलेर नष्ट भएको हो। ७० वर्षीया कामीको घरबाट सामान निकाल्ने क्रममा आगोले जलेर मृत्यु भएको वडाअध्यक्ष तिलवीर केसीले जानकारी दिए। उनका अनुसार विक र सार्कीको एकएकतले घर र कामीको दुईतले खरले छाएको घर जलेर नष्ट भएका छन्। घरभित्र रहेका अन्नपात, लत्ताकपडा, भाँडावर्तन समेत जलेर नष्ट भएको वडाअध्यक्ष केसीले जानकारी दिए। ढारपाखा सामुदायिक वनबाट सुरु भएको आगो अहिले भित्रीखोला सामुदायिक वन, साईकुमारी सामुदायिक वनमा फैलिएको छ। स्थानीय वन समूह, इलाका प्रहरी कार्यालय बाँफिकोट र जनप्रतिनिधिको समूहले वनमा लागेको आगो नियन्त्रणमा ल्याउने प्रयास गरिरहेको वडाअध्यक्ष केसीले जानकारी दिए। आगो नियन्त्रणमा आएपछि मात्र क्षतिको विवरण संकलन हुने उनले जानकारी दिए। आगलागीका कारण भने खुलेको छैन। दिन प्रतिदिन रुकुम पश्चिममा आगलागीका घटना बढ्दै गएका छन्।"
सोमबार देशका यी स्थानमा हुने छ वर्षा,"काठमाडौं : सोमबार गण्डकी, कर्णाली र सुदुरपश्चिम प्रदेशका पहाडी भूभागमा आंशिकदेखि साधारणतया बदली रहि कोशी, मधेश र बागमती प्रदेशमा आंशिक बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार गण्डकी, कर्णाली र सुदुरपश्चिम प्रदेशका पहाडी भूभागका थोरै स्थानहरुमा तथा कोशी र बाग्मती प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेस प्रदेशको तराई भूभागका केहि स्थानहरुमा साथै कोशी र लुम्बिनी प्रदेशको तराई भूभागका थोरै स्थानहरुमा हावाहुरीको सम्भावना रहेको महाशाखाले जनाएको छ। सोमबार राति कोशी, गण्डकी र कर्णाली प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी, गण्डकी र कर्णाली प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मधेस र कोशी प्रदेशको थोरै स्थानमा हावाहुरीको सम्भावना रहेको छ।"
सङ्खुवासभामा बेवारिसे शव फेला,"सङ्खुवासभा : सङ्खुवासभा चैनपुर नगरपालिका१०, दमकट्टास्थित अरुण नदीको घुमाउने दहमा बेवारिसे शव फेला परेको छ। पहिचान नखुलेको एक पुरुषको शव फेला परेको जिल्ला प्रहरी कार्यालयका डीएसपी घनश्याम श्रेष्ठले जानकारी दिए। अन्दाजी ४० वर्षीय पुरुषको दायाँ हातको नाडीमा अंग्रेजी अक्षर एमएलआईवाई जस्तो देखिने ट्याटु लेखिएको छ। ४५ दिनअघिको शव हुनसक्ने प्रहरीको अनुमान रहेको छ। शवको पहिचानको प्रयास भइरहेको डीएसपी श्रेष्ठले बताए। मातहतका प्रहरी निकायहरूमा समेत खबर गरिएको उनले बताए। शव पोस्टमार्टमका लागि जिल्ला अस्पताल सङ्खुवासभा खाँदबारीमा ल्याइएको छ।"
म्याग्दीको नारच्याङमा विपद् उद्धारको नमुना अभ्यास,"बेनी : म्याग्दीको अन्नपूर्ण गाउँपालिका४ नारच्याङमा आइतबार सशस्त्र प्रहरी बल नेपालले विपद् उद्धारको नमुना अभ्यास प्रदर्शन गरेको छ। सशस्त्र प्रहरीको नारच्याङस्थित विपद् व्यवस्थापन वेश क्याम्पको आयोजनामा उद्धारको नमुना प्रदर्शन गरिएको हो। विपदमा खटिने जनशक्तिको क्षमता अभिवृद्धि र समुदाय स्तरमा विपद् पूर्वतयारीका विषयमा सचेतना फैलाउने उद्देश्यले नमुना अभ्यास प्रदर्शन गरिएको सशस्त्र प्रहरी बलको गलेश्वरस्थित आश्रित गुल्मका प्रहरी नायव उपरीक्षक श्यामप्रसाद पौडेलले जानकारी दिए। सशस्त्र प्रहरीका २० जना सुरक्षाकर्मीले बाढी, भीर तथा खोचमा खसेको, आगलागी, वन डढेलोमा फसेकाहरूको उद्धार, घाइते तथा बिरामीलाई प्राथमिक उपचार गर्ने विधिको नमुना अभ्यास प्रस्तुत गरेका सशस्त्र प्रहरी बल विपद् व्यवस्थापन नारच्याङका प्रहरी निरीक्षक फडिन्द्र घोलेले बताए। डोरीको सहायताले भीर तथा खोँचमा फसेका, डोरीको सहायताले नदीको बीच भागमा फसेकाको पानीका खाली बोतल, टायरको ट्युब, लामो लठ्ठी लगायत स्थानीय स्रोत साधनको प्रयोग गरी उद्धार गर्ने विधिको पनि नमुना प्रदर्शन गरिएको थियो। प्रभा माविका विद्यार्थीहरूलाई विपद्को पूर्व तयारी र प्रतिकार्यका विषयमा अभिमुखीकरण कक्षा सञ्चालन र उद्धारका सामग्रीहरूको प्रदर्शनी पनि गरिएको थियो।"
५ प्रदेश सांसदलाई रञ्जीता श्रेष्ठको चेतावनी : पदबाट हट्ने चाहना हो भने नफर्के हुन्छ,"धनगढी : नागरिक उन्मुक्ति पार्टीकी अध्यक्ष रञ्जीता श्रेष्ठ चौधरीले ५ जना सांसद फर्केर नआउने भए हट्न निर्देशन दिएकी छन्। पार्टी कामका सिलसिलामा धनगढी आएकी चौधरीले आइतबार धनगढी विमानस्थलमा पत्रकारहरुसँग कुराकानी गर्दै उनले पार्टीको विधान नमान्नेलाई हटाउने चेतावनी दिएकी छन्। उनले आफ्ना ५ जना सांसदलाई सांसदबाट हट्ने चाहना हो भने आफूले त्यसको स्वागत गर्ने बताइन्। उनले भनिन्, मलाई आशा छ, अझै पनि ५ जना सांसदहरु फर्केर एकै ठाउँमा आउनेछन्। पार्टीको विधान मान्नेछन तर उनीहरुको सांसद पदबाटै हटेर जाने ईच्छा हो भने पनि म उहाँहरुको निर्णयको स्वागत नै गर्छु। नागरिक उन्मुक्तिभित्र विवाद भएपछि उसका ७ जनामध्ये ५ जना कमल बहादुर शाहको मन्त्रीमण्डलमा सहभागि भएका थिए। पत्रकारहरुले ५ जनालाई कारबाही हुन्छ त ? भन्ने प्रश्न उनले थपिन्, नागरिक उन्मुक्ति राजनीतिक दल हो। राजनीतक दल सम्बन्धी कानून छ। दलको विधान छ। दलविहीन भयो भने के हुन्छ भन्ने कुरा दफादफावार लेखेको छ। साथीहरुको त्यही चाहना हो भने मेरो भन्नु के छ र ? उनले मुख्यमन्त्री दीर्घ सोडारीको सपथ कार्यक्रमबाट बाहिरिएर गएकी प्रदेश सभा सदस्य टीका थापा भने सरकारमा आउने बताइन्। हाम्रो पार्टीको निर्णय विभाग लिएर मन्त्रीमा सपथ लिने भन्ने थियो। तर टीका जीलाई विभाग नतोकि बिना विभागीय बनाउन खोजिएको रहेछ। अब विभाग तोकिन्छ, उहाँले सपथ खानुहुन्छ उनले भनिन्। उनले अहिलेको सत्ता समीकरण बचाउनका लागि आफ्नो दलले पाएको सुदूरपश्चिमको मुख्यमन्त्री पद छोड्नुपरेको बताइन्। उनले भनिन्,मैले गठबन्धन जोगाउनकै लागि एक कदम पछाडि हटेर पाएको मुख्यमन्त्रीको पद छोडनुपर्यो।"
होमस्टेले फेरियो डेढगाउँको दराई बस्ती,"नवलपरासी : दराई समुदायले होमस्टे सञ्चालन गरेपछि नवलपरासी (बर्दघाट सुस्तापूर्व)को डढगाउँको परिचय फेरिएको छ। दराई समुदायको बसोबास रहेको बौदीकाली गाउँपालिका२ डेढगाउँमा २०७५ सालदेखि होमस्टे सञ्चालन गरिएपछि गाउँको परिचय बदलिएको हो। जीविकोपार्जनका लागि खेतीपातीमा मात्र निर्भर दराई समुदायले होमस्टे सञ्चालन गरेर आम्दानी लिन थालेका छन्। पाँच घरबाट होमस्टेको सेवा सुरु गरिएको गाउँमा अहिले १० घरले होमस्टे चलाउन पाहुना घर बनाएका छन्। होमस्टेमा अहिले २० जना पाहुनालाई एकैसाथ राख्न सक्ने क्षमता रहेको छ। यस गाउँमा ३५ घरधुरी दराई जातिको बसोबास छ। कालीगण्डकी नदी किनारमा रहेको दराई बस्तीमा सञ्चालित होमस्टेले दराई जातिको कला संस्कृति प्रचारप्रसारमा महत्वपूर्ण भूमिका निर्वाह गरेको सामुदायिक होमस्टेका अध्यक्ष कमल दराईले बताए। होमस्टे सञ्चालनमा आएपछि अहिले गाउँ पनि सफा र सुन्दर भएको छ, पाहुनालाई स्थानीय परिकार खुवाएर होमस्टेमा राख्छौँ, उनले भने, नयाँ नयाँ ठाउँका मानिसको आउजाउ हुन थालेपछि गाउँमा धेरै चिज परिवर्तन भएको छ। होमस्टेमा दराई जातिको खानाका परिकारका साथै स्थानीय उत्पादनबाट पाहुनाको रुचि अनुसारका खानेकुरा तयार गरिन्छ। होमस्टेले दराई समुदायका महिलालाई आत्मनिर्भर हुन सिकाएको अध्यक्ष कमल दराईले बताए। जिल्लाकै अमलटारी होमस्टे राष्ट्रिय रुपमा स्थापित भएपछि पहाडी भेगमा सञ्चालन भएको यो दराई होमस्टेले छुट्टै पहिचान बनाएको छ। पछिल्ला वर्षमा दराई सामुदायिक होमस्टेमा पहुनाको आकर्षण बढ्दै गएको व्यवस्थापक सिद्र्धिपूर्णी दराईले जानकारी दिए। होमस्टेमा आउने पाहुनालाई दराई संस्कार अनुसार फूलको गुच्छा, कलशमा पानी, दियो बालेर स्वागत गर्ने गरिन्छ। साँझमा दराई जातिको कौरा, झ्याउरे लगायतका नृत्य प्रस्तुत गरेर पहुनालाई मनोरञ्जन दिने गरिएको छ। दराई बस्ती आसपासमा रहेका ऐतिहासिक धार्मिकस्थल, प्रसिद्ध अकला मन्दिर, बालीघाट, हरियाली डाँडा, कालीगण्डकी नदी लगायतका रमणीयस्थलको अवलोकन गर्न सकिन्छ। होमस्टेमा अहिले दैनिक १० जना पाहुना बास बस्ने गरी आउने गरेको होमस्टे सञ्चालक समितिले जनाएको छ। दराई समुदायको मुख्य बसोबास नवलपरासी (बर्दघाट सुस्तपूर्व)सँगै तनहुँ, चितवन र गोरखा जिल्लामा छ। २०७८ सालको जनगणना अनुसार नेपालमा दराई समुदायको जनसंख्या १८ हजार छ सय ९५ मात्र रहेको छ।"
"गुल्मीमा आगलागीबाट ८९ घरगोठ जले, ७५ पशु चौपाया मरे","गुल्मी : गुल्मीमा हावाहुरीसहित भएको आगलागीबाट ८९ वटा घरगोठ जलेका छन्। शनिबार जिल्लाका विभिन्न सामुदायिक,व्यक्तिगत र सरकारी वनमा आगलागी भएको हो। आगलागीबाट मानवीय क्षति भएको छैन। तर, करोडौंको सम्पति क्षति भएको छ। इस्मा गाउँपालिका२ सिदुङखा र हाडीखोलामा १७ वटा घर र १९ वटा गोठ पूर्ण रुपमा क्षति भएका छन्। सोही गाउँपालिकाको वडा नम्बर ४ स्थित मुर्किना, कोटकोटेरी र हुलमा १० वटा घर पूर्ण जलेका छन् भने १६ वटा गोठमा पूर्णरुपमा क्षति पुगेको जिल्ला प्रहरी कार्यालय गुल्मीले जनाएको छ। गुल्मीदरबार गाउँपालिका६ भलायचौर एक घर जलेर पूर्ण क्षति भएको छ। मुसिकोट नगरपालिका५ आँपचौर र अर्लाङ्कोटमा ८ घरगोठ जलेका छन्। जसमा आगोमा परेर २ वटा भैँसी घाइते भएका छन्। हावाहुरी सहितको आगोले मालिका गाउँपालिका ग्लाचौरमा २ वटा गोठ, मदाने गाउँपालिका१ घडेरीमा १० वटा घर र गोठमा पूर्ण क्षति पुर्याएको छ। गर्मीयाम भएकाले आगो नियन्त्रण थप समस्या देखिएको थियो। छत्रकोट गाउँपालिका१ हुगामा २ वटा गोठ, रुरु गाउँपालिका१ भटकुवामा २ खाली घर जलेको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले बताए। धुर्कोट गाउँपालिका६ करमचाल्नेमा १ घर जलेको छ भने सोही गाउँपालिका४ रातापोखरामा एउटा खाली गोठ पूर्ण क्षति भएको छ। आगलागीमा परेर पूर्ण क्षति भएका घर र गोठ केही खाली थिए भने केहीमा मानिस बसोबास गर्दै आएका थिए। घरगोठ जलेपछि स्थानीय बासिन्दा खुला आकाशमुनि बस्न बाध्य छन्। आगोमा परेर ज्यान गुमाएका पशुचौपायाको समेत व्यवस्थापन हुन सकेको छैन। आगलागीले गाउँबस्तीमा पुगेका खानेपानीका पाइप जलेका छन्। आगलागीका कारण गुल्मी गाउँपालिका२ मा खानेपानीको पाइप पनि जलेको छ। त्यसैले अहिले बस्तीमा पानीको अभाव भएको स्थानीय बासिन्दाले बताएका छन्। जिल्लाभर एउटा ट्याक्टर, दुईवटा कुटानीपिसानी मिल, दुईवटा किराना पसल, एउटा मन्दिर समेत जलेको जिल्ला प्रहरी कार्यालयले जनाएको छ। प्रमुख जिल्ला जिल्ला अधिकारी कृष्णप्रसाद शर्मा,तीनवटा सुरक्षा निकाय,गुल्मी उद्योग वाणिज्य संघ लगायतको सरकारी टोलीले आगलागी भएको स्थानमा राहत पुर्याएका छन्। गुल्मीका सहायक प्रमुख जिल्ला अधिकारी हरिप्रसाद गैरेका अनुसार आगलागीबाट क्षति भएका घरपरिवारलाई गाउँकै सुरक्षित स्थानमा राखिएका छ। आगलागीले ठूलो क्षति पुर्याएपछि आइतबार बसेको इस्मा गाउँकार्यपालिकाको बैठक गाउँपालिकाका सबै जनप्रतिनिधि र कर्मचारीबाट मासिक तलबको ५ प्रतिशत रकम आगलागी राहत कोषमा उपलब्ध गराउने निर्णय गरेको छ।"
"अमेरिकामा गोली चल्दा २ जनाको मृत्यु,६ घाइते",वासिङटन डिसी : अमेरिकी सहर मेम्फिसिमा शनिबार एउटा ब्लक पार्टीमा गोली चल्दा दुई जनको मृत्यु भएको छ भने अन्य छ जना घाइते भएको स्थानीय प्रहरीले बताएको छ । घटनास्थलमा दुई जना मृत फेला परेको र घाइते छमध्ये एक जनाको अवस्था क्षेत्रीय अस्पतालमा चिन्ताजनक रहेको मेम्फिस प्रहरी विभागले सामाजिक सञ्जाज एक्समा उल्लेख गरेको छ । यसअघि विभागले एक्समा दक्षिणी राज्य टेनेसीमा अरेन्ट माउन्ड पार्क नजिक करिब दुई सयदेखि तीन सय मानिस भएको अनधिकृत ब्लक पार्टीमा गोली चलेको बताएको थियो । अमेरिकामा बन्दुक हिंसा सामान्यजस्तै भएको छ । यहाँ मान्छेभन्दा धेरै बन्दुक छन् । बन्दुकको अधिकारमाथि रोक लगाउने प्रयासहरूले सधैँ कडा राजनीतिक प्रतिरोधको सामना गर्नुपरेको छ ।
"अर्घाखाँचीमा आगलागी, ४३ घर गोठ जले","अर्घाखाँची : अर्घाखाँचीका विभिन्न स्थानमा शनिबार भएको आगलागीका कारण ४३ घर गोठ जलेर नष्ट भएका छन्। आगलागीका कारण २० वटा घर, २३ गोठ, ११ बाख्रा र छ भैंसी चलेको जिल्ला प्रहरी कार्यालय अर्घाखाँचीका प्रहरी निरीक्षक दीपेन्द्र रावलले जानकारी दिए। भूमिकास्थान नगरपालिका वडा नम्बर ३ र ४ धारापानीमा हिजो भएको आगलागीमा २३ घरगोठ जलेका थिए। नगरपालिका धारापानीको रातामाटा, जाबुनडाँडा, बाजाखर्क, फलामखिल्जी लगायतका गाउँको आगलागीले १३ घर र १० घरगोठ जलेर नष्ट भएको जिल्ला प्रहरी कार्यालय अर्घाखाँचीका सूचना अधिकारी दीपेन्द्र रावलले बताए। उनका अनुसार बस्तीमा लागेको आगो नियन्त्रणमा आए पनि वनमा लागेको आगो भने अझै नियन्त्रणमा आएको छैन। आगलागीबाट पाणिनी गाउँपालिकामा दुई वटा घर र पाँच वटा गोठ जलेका छन्। शितगङ्गा नगरपालिका वडा नम्बर ६ र १२ भेडामारे, डोहोटे, गल्डुङ्गलगायतका स्थानमा डढेलोले पाँच घर र आठ गोठ जलेर नष्ट भएका छन्।"
"एमाले अध्यक्ष ओली अस्वस्थ्य, परिषद् बैठकको अध्यक्षता पोखरेलले गरे","काठमाडौं : नेपाल कम्युनिष्ट पार्टी (एमाले)का अध्यक्ष केपी शर्मा ओली अस्वस्थ्य भएका छन्। अस्वस्थ्य भएपछि ओली अहिले घरमै आराम गरिरहेको एमाले प्रचार विभाग प्रमुख राजेन्द्र गौतमले जानकारी दिए। उनका अनुसार अध्यक्ष ओलीलाई रुघाखोकी, टाउको दुख्ने जस्ता समस्या देखिएको छ। अध्यक्ष ओली अस्वस्थ्य भएपछि ललितपुर, गोदावरीमा जारी एमालेको राष्ट्रिय महाधिवेशन प्रतिनिधि परिषद् बैठकको अध्यक्षता वरिष्ठ उपाध्यक्ष ईश्वर पोखरेलले गरेको गौतमले जानकारी दिए। रासस"
रेशम चौधरीले रन्जिता र निर्वाचन आयोगविरुद्ध दायर गरेको मुद्दामा आज सुनुवाइ भएन,"काठमाडौं : नागरिक उन्मुक्ति पार्टीका संरक्षक रेशम चौधरीले पार्टी अध्यक्ष रन्जिता चौधरी र निर्वाचन आयोगविरुद्ध दायर गरेको मुद्दामा आज सुनुवाइ भएन। मुद्दालाई हेर्न नभ्याइने सूचीमा राखिएको छ। मुद्दाको सुनुवाइका लागि पेशी न्यायाधीशद्वय आनन्दमोह भट्टराई र विनोद शर्माको संयु्क्त इजलासमा तोकिएको थियो। वैशाख ४ गते हेर्ने नभ्याइने सूचीमा राखिएको सो मुद्दा वैशाख ७ गते अन्य आदेश जारी गरेको थियो। त्यसअघि चैत्र २५ गते सर्वोच्चले नागरिक उन्मुक्तिको अध्यक्षमा चौधरीलाई मान्यता नदिनुको कारण पेश गर्न आदेश दिएको थियो। गत पुस २७ गते सम्पन्न नागरिक उन्मुक्ति पार्टीको पहिलो अधिवेशनले चौधरीलाई सर्वसहमत रुपमा अध्यक्षमा निर्वाचित गरेको थियो। अधिवेशनपछि उनले अध्यावधिका लागि निर्वाचन आयोगमा निवेदन दिएका थिए। तर,निर्वाचन आयोगले फागुन २४ गते चौधरीलाई मान्यता नदिने र श्रेष्ठलाई नै कायम गर्ने निर्णय गरेको थियो। त्यसपछि रेशमले श्रेष्ठ र निर्वाचन आयोगलाई विपक्षी बनाएर सर्वोच्चमा रिट दिएका थिए।"
जंगलमा डढेलो लागेपछि गाउँ पसे जनावर,"म्याग्दी : म्याग्दीका ७५ भन्दा बढी सामुदायिक वनमा डढेलो लागेपछि बासस्थान र आहाराको अभावका कारण वन्यजन्तुले बस्ती पसेर किसानले लगाएको बाली नष्ट गरेका छन्। जिल्लाको मालिका र मंगला गाउँपालिकाका विभिन्न ठाउँमा डढेलो लागेपछि वन्यजन्तु बासस्थान र आहाराको खोजीमा गाउँ पसेका स्थानीयले बताएका छन्। खेतबारीमा लगाएको बाली र तरकारीखेती बँदेल र बाँदरले नष्ट गरे, हुँदाहुँदा अब त घरभित्र नै पसेर हैरान पार्न थालेका छन्, मंगला५ का किसान टीकानाथ कँडेलले भने। कँडेलका अनुसार बँदेल, दुम्सी र बाँदर गाउँमा मात्रै होइन घरभित्र नै छिर्न थालेका छन्। मालिकाको वडा नं ६ उपल्लो दुखु, वडा नं १ निस्कोट र वडा नं २ रुममा पनि वन्यजन्तुका कारण गाउँलेले सास्ती व्यहोर्नु परिरहेको छ। मालिका६ उपल्लो दुखुकी डिलकुमारी रोकाले भनिन्, यो बालीनाली यिनलाई नै लगाइदिएजस्तै भयो। खेतबारीको बालीनाली खाएर नपुगेर बाँदरले घरभित्र राखेको भकारी तथा भान्छामा पकाएको खानेकुरासमेत खाइदिन थालेको उनले बताइन्। खेतबारीमा बाँदर र बँदेलले तथा घरआँगनमा बाँदरले दुःख दिएर बालीनाली नोक्सान पारेका किसान बताउँछन्। दिनदिनैजसो वन्यजन्तुले बालीनाली सखाप पार्न थालेपछि पश्चिम म्याग्दीका किसानको हैरानी बढेको छ। वन्यजन्तुले बस्तीबस्ती पसेर बालीनाली नोक्सान पारेपछि सर्वसाधारणको हैरानी बढेको हो। वनक्षेत्र नजिकका बस्तीमा निकै दुःख दिने बाँदर जंगलमा डढेलो लागेपछि बेंसीका बस्तीमा समेत पसेर दुःख दिन थालेका मंगला५ छिस्वाङका निकेश पुनले बताए। दिनभरि झाडीमा लुकेर बस्ने बँदेलले राति परेपछि बालीनाली नोक्सान गर्ने गरेको उनको भनाइ छ। बँदेलले रातिमात्र बाली नोक्सान गर्छ। ठूलै समूहमा देखिने बाँदरले भने बस्तीबाट अलि टाढाको खेतका बाली दिउँसै पनि खाएर, माडेर नोक्सान गर्ने गरेका उनले बताए। जिल्लाको पश्चिमतर्फका बस्तीमा बँदेल आतंक बढ्दै गएको किसान बताउँछन्। बँदेलले कैयन बच्चा यतै हुर्काइसकेका मालिका१ का किसान टेकबहादुर विकले बताए। दुम्सी आफ्नो बस्तीमा छ्यासछ्यास्ती देखिने गरेका उनको भनाइ छ। बँदेल जिल्लाका तल्ला बस्तीसम्म देखिए पनि बालीनालीमा उपद्रो मच्चाउने बाँदर भने वन क्षेत्र वरिपरिका बस्तीबाट तल झर्दैनन्। डढेलो लागेपछि वन क्षेत्रमा खानेकुराको अभाव हुनु, बासस्थान नासिनु र सिकारीको चहलपहल बढ्न थालेपछि जंगली बँदेल र अन्य जन्तु आहाराको खोजीमा बस्तीबस्ती पसेका स्थानीय किसानले बताएका छन्।"
"सेयर बजारमा दोहोरो अंकको सुधार, २ अर्ब २५ करोडको कारोबार","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले बढेर बन्द भएको छ। नेप्से परिसूचक १२२९ अंकले बढेर १९८४४३ विन्दुमा अडिएको छ। सेन्सेटिभ इण्डेक्स ०२८ अंकले वृद्धि भएर ३५०७५ विन्दुमा कायम भएको छ। यसदिन ३१० स्क्रिप्सको ६३ लाख ९३ हजार २४५ कित्ता सेयर २ अर्ब २५ करोड ९९ लाख ५९ हजार ४५६ रुपैयाँ बराबरको कारोबार भयो। सेयर बजार दोहोरो अंकले बढेपनि कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन दोल्टी पावरको सेयर सर्वाधिक ९८८ प्रतिशतले बढ्यो। पिपुल्स पावरका लगानीकर्ताले गुमाए। सो कम्पनीको सेयर ७४६ प्रतिशतले ओरालो लाग्यो। कारोबार रकमका आधारमा गोर्खाज फाइनान्स शीर्षस्थानमा रह्यो। सो कम्पनीको १० करोड मूल्य बराबरको सेयर खरिदबिक्री भयो। सर्वोत्तम सिमेन्टको ७ लाख ८८ हजार,पिपुल्स पावरको ७ करोड १९ लाख,रुरु जलविद्युत परियोजना र पोखरा फाइनान्सको ६६ करोडको सेयर कारोबार भयो। दुई समूहको उपसूचकबाहेक अन्यको सूचक सकारात्मक देखिएका छन्। डेभलपमेन्ट बैंक र म्युचुअल फण्डको सेयर मूल्य ओरालो लाग्दा अन्य समूहको उपसूचक भने उकालो लागे । यसदिन कारोबारमा आएका १७६ स्टकको मूल्य बढ्दा ६३ वटाको घट्यो भने ६ वटाको मूल्य स्थिर रह्यो।"
गेटा विश्वविद्यालय सुदूरपश्चिम क्षेत्रको विकासमा कोशेढुंगा साबित हुनेछ : प्रधानमन्त्री,"महेन्द्रनगर : पुष्पकमल दाहाल प्रचण्डले मुलुकको अर्थतन्त्र तीव्ररूपमा रुपान्तरण गर्नका लागि वैज्ञानिक एवं प्रविधिक जनशक्ति आवश्यकता पर्ने बताएका छन्। सुदूरपश्चिम विश्वविद्यालयको चौथो दीक्षान्त समारोहलाई आइतबार सम्बोधन गर्दै प्रधानमन्त्री एवं विश्वविद्यालयका कुलपति प्रचण्डले युग सुहाउँदो जनशक्ति देशलाई खाँचो पर्ने बताएका हुन्। विश्वविद्यालय शिक्षा औपचारिक र सैद्धान्तिक मात्र नभई व्यावहारिक,जीवनोपयोगी तथा सामाजिक रूपान्तरणका लागि सहयोगी हुनुपर्नेमा जोड दिँदै प्रधानमन्त्री प्रचण्डले राष्ट्र र जनताप्रति उत्तरदायी भएर कर्तव्य निर्वाह गर्न सक्ने जनशक्ति उत्पादनमा विश्वविद्यालयको ध्यान जानुपर्नेमा जोड दिए। 'युवाहरू राष्ट्रका भविष्य हुन् तसर्थ विश्वविद्यालयबाट निस्कँदा उनीहरू चरित्रवान र अनुशासित हुनुका साथै राष्ट्र र जनताप्रति उत्तरदायी भएर कर्तव्य निर्वाह गर्न सक्ने हुनुपर्दछ,'प्रधानमन्त्री प्रचण्डले भने, 'मुलुकको लोकतान्त्रिक प्रणालीलाई थप सबल तथा सुदृढ बनाउन र अर्थतन्त्रलाई तीव्र रूपान्तरण गर्न वैज्ञानिक जनशक्ति चाहिन्छ । उनीहरू सिर्जनात्मक र युग सुहाउँदो हुनुपर्छ ।' विश्व शैक्षिक बजारमा प्रतिस्पर्धा गर्न सक्ने जनशक्ति उत्पादनका लागि विश्वविद्यालयले शैक्षिक तथा व्यवस्थापकीय क्षेत्रमा समयानुकूल सुधार गर्दै अघि बढ्न जरूरी रहेको प्रधानमन्त्री प्रचण्डको भनाइ छ । सुदूरपश्चिम प्रदेशका नागरिकहरूको उच्च शिक्षामा पहुँच विस्तार गर्न विश्वविद्यालयले महत्त्वपूर्ण भूमिका निर्वाह गर्दै आइरहेको उल्लेख गर्दै प्रधानमन्त्रीले विभिन्न विधामा गुणस्तरीय जनशक्ति उत्पादन गरी मुलुकमा आवश्यक दक्ष जनशक्तिको खाँचो पूरा गर्न विश्वविद्यालयले सहयोग गरेको बताए। प्रधानमन्त्रीले भने,'खासगरी यस विश्वविद्यालयले यस क्षेत्रका निम्न तथा मध्यम आय भएका विद्यार्थीहरूलाई गुणस्तरीय उच्च शिक्षा प्रदान गरी पुर्याएको योगदान प्रशंसनीय छ ।' प्राविधिक धारतर्फ स्वास्थ्य विज्ञान सङ्कायअन्तर्गत चिकित्सा शिक्षाको पठनपाठन सुरू गरिसकेको विश्वविद्यालयले सेवा विस्तार गर्नुपर्ने बताउँदै उहाँले त्यसका लागि नेपाल सरकारको आवश्यक सहयोग रहने उल्लेख गर्नुभयो । राष्ट्रिय चिकित्सा विज्ञान विश्वविद्यालय स्थापनामा सहयोग रहन्छ प्रधानमन्त्री प्रचण्डले गेटामा राष्ट्रिय चिकित्सा विज्ञान विश्वविद्यालय स्थापना भएपछि सुदूरपश्चिम क्षेत्रमा विशेषज्ञ उपचार सेवामा पहुँच सुनिश्चित गर्न सकिने बताए। 'यस क्षेत्रमा उच्च प्राविधिक शिक्षामा पहुँचको अभावलाई महसुस गरी सरकारले कैलालीको गेटामा सहिद दशरथ चन्द राष्ट्रिय चिकित्सा विज्ञान विश्वविद्यालय स्थापना गर्ने निर्णय गरेको छ,'प्रधानमन्त्रीले भने,'विश्वविद्यालय स्थापनाको लागि ऐन निर्माण लगायतका कामहरू द्रूत गतिमा अगाडि बढिरहेका छन् ।' प्रधानमन्त्रीले गेटामा स्थापना हुने विश्वविद्यालय यस क्षेत्रको विकासमा एउटा कोशेढुङ्गो साबित हुने विश्वास व्यक्त गरे। उनले विश्वविद्यालयको प्राज्ञिक गुणस्तर उच्च राख्न राख्नुपर्ने बताए । सबैका लागि अध्ययन तथा अनुसन्धानको आकर्षणको केन्द्र विश्वविद्यालय बन्नुपर्नेमा उनको जोड छ। विश्वविद्यालयको नेतृत्वले भौतिक एवं शैक्षिक सुधार, विद्यार्थी कल्याणसम्बन्धी कार्यहरूको विस्तार गरी विश्वका अन्य प्रतिष्ठित विश्वविद्यालयहरूसँग सहकार्य गर्दै एउटा उत्कृष्ट शैक्षिक संस्थाका रूपमा विकास गर्नुपर्ने आवश्यकता प्रधानमन्त्रीले औंल्याए।"
नेताकार्यकर्ता संवादको थलो बन्यो एमाले राष्ट्रिय महाधिवेशन प्रतिनिधि परिषद् बैठक,"काठमाडौं : नेता र कार्यकर्ताबीच पर्याप्त संवादको अवसर नपाइएको गुनासो आइरहेका बेला नेपाल कम्युनिष्ट पार्टी (एमाले)को जारी राष्ट्रिय महाधिवेशन प्रतिनिधि परिषद् बैठक त्यसका लागि एक उपयुक्त थलो सावित भएको छ। परिषद् बैठकका प्रतिनिधिहरुले संवादको सकारात्मक थालनी भएकाले यसलाई नियमित र व्यवस्थित गर्नाका साथै आएका सुझावलाई योजनाबद्धरुपमा कार्यान्वयनमा जोड दिएका छन्। प्रायः कार्यकर्ताले गुनासो गर्दै आएका र पार्टीभित्र र बाहिरबाट उठ्ने विषयलाई एमालेको नेतृत्वले ती विषयलाई कसरी सम्बोधन वा व्यवस्थापन गर्ने भनेर परिषद् बैठकका सदस्यसँग औपचारिकरुपमा सुझाव मागेको थियो। पार्टी सुदृढीकरणका लागि नेतृत्वले राखेका छ वटा प्रश्नलाई आधार बनाएर समूहगत छलफलमा प्रतिनिधिले खुलेर कुरा राखेका छन्। उनीहरुले आफ्ना भाषा, अनुभव र शैलीमा जवाफ दिएका छन् । पार्टीका पदाधिकारी, केन्द्रीय सदस्य र आम प्रतिनिधि समूहमा रहेर यसप्रकारको छलफल एमालेले पहिलो पटक सञ्चालन गरेको थियो। विगतमा यस्ता महाधिवेशनहरुमा केन्द्रीय तह, प्रदेश तह र जनसङ्गठनका अलग समूहमा छलफल हुने गरेकामा यसपटक मिश्रण गरी समूह बनाइएको थियो। पार्टीलाई शुद्धीकरण र सुदृढीकरण गर्दै निर्णायक राष्ट्रिय शक्तिमा रुपान्तरणका लागि चाल्नुपर्ने कदमबारे नेतृत्वले मागेको सुझावमा प्रतिनिधिहरुले घनीभूत छलफल गरी सुझाव दिएका छन्। बैठकको पहिलो दिन अध्यक्ष केपी शर्मा ओलीको राजनीतिक प्रतिवेदनमा पार्टी सदस्यता वितरण, नवीकरण र परीक्षण, प्रतिनिधि छनोट, अधिवेशन र नेतृत्व चयन, कमिटी सञ्चालन, चेन अफ कमाण्ड र कार्यकर्ताको (मूल्याङ्कन), कार्यशैली, जीवनशैली र कार्यकर्ताको आचरण, आर्थिकसामाजिक रुपान्तरण र जनचासोका विषयको सम्बोधन र निर्वाचनमार्फत् निर्णायक राष्ट्रिय शक्ति निर्माण गर्ने सम्बन्धमा व्यापक छलफलसहित सुझावको अपेक्षा गरिएको थियो। महाधिवेशन प्रतिनिधि परिषद् सदस्य एवं एमालेको सङ्खुवासभा जिल्ला अध्यक्ष खड्ग राईले छलफलमा आधारभूत तहबाट कुरा आएको बताउँदै ती विषयलाई पार्टीले मनन् गरेर योजना बनाएर कार्यान्वयन गर्ने हो भने निर्णायक शक्ति बनाउन सकिने प्रतिक्रिया दिए। उनले पार्टी जीवनलाई जनमुखी र पारदर्शी बनाउन नेता र कार्यकर्ताका जीवनशैली सुधार हुनुपर्नेलगायत सुझाव आएको जानकारी दिए। काभ्रेपलाञ्चोकका महाधिवेशन प्रतिनिधि एवं पूर्व सांसद नवीना लामाले कार्यकर्ताले दिएका सुझाव र उत्तरलाई पार्टी नेतृत्वले सम्बोधन गरेर मापदण्ड बनाउनुपर्छ भने भनाइ राखिन्। त्यो भएमा पार्टीमा विधि बन्छ। पार्टीभित्र भएका आर्थिक अनियमितता, नेतृत्वको गलत आचरण, शैली र पार्टीभित्र हुने आन्तरिक गुटबन्दी अन्त्यका उपाहरु हामीले सुझाएका छौँ। यसको सहीरुपमा कार्यान्वयन भएमाले एमाले राष्ट्रिय र बलियो शक्ति बन्नमा सहजता हुनेछ, उनले भनिन्। महाधिवेशन प्रतिनिधि परिषद् सदस्य एवं राष्ट्रिय जनसांस्कृतिक महासङ्घका अध्यक्ष प्रेमनाथ अधिकारीले समूहगत छलफलमा आएका सुझावले पार्टीमा निकै राम्रो परिणाम दिने गरी सुधार हुने विश्वास व्यक्त गरे। पार्टीभित्र प्रश्न गर्नुपर्ने अवस्था नेतृत्वबाटै आएको हो। विगतमा उठेकै हुन् तर अहिले पार्टीको वैधानिक मञ्चमा नेतृत्वले सुन्ने गरी सुझाव दिन पाइएको छ। यो उपयुक्त अवसर सावित भएको छ, उनले भने। उनले पार्टीमा साधारण सदस्यता हाल कायम रहेको भन्दा दस गुणा बढाउन पनि सुझाव आएको बताए। महाधिवेशन प्रतिनिधि परिषद् सदस्य मीनबहादुर शाहीले पार्टीको आन्तरिक जीवनलाई व्यवस्थित बनाउने तथा नीति, विधि र पद्धतियुक्त पार्टी बनाउन छलफलले सघाउने बताए। नेतृत्वले कार्यकर्तासँगको संवाद नियमित र व्यवस्थित बनाउनुपर्छ। यो छलफलले त्यसको थालनी गरेको छ। नेता र कार्यकर्ताबीच दोहोरो संवाद भएको छ। यसले पार्टी जीवनको लोकतान्त्रिकीकरणलाई योगदान दिन सक्नेछ। लतिलपुरको गोदावारीस्थित सनराइज हलमा जारी अध्यक्ष ओलीको राजानीतिक प्रतिवेदनका साथै महासचिव शङ्कर पोखरेलको साङ्गठनिक प्रतिवेदनमाथि छलफल भएको हो। लोकतान्त्रिक भित्तोमा पनि आए सुझाव दुई हजार चार सय ५४ प्रतिनिधि सहभागी परिषद् बैठकमा एमालेले समूहगत छलफलका साथै व्यक्तिगत र लिखितरुपमा थप विचारसुझाव दिन चाहने प्रतिनिधिका लागि लोकतान्त्रिक भित्तोको व्यवस्था गरिएको व्यवस्था गरेको थियो। सो पार्टीका केन्द्रीय प्रचार विभागका प्रमुख राजेन्द्र गौतमका अनुसार खुल्ला खुलस्तरुपमा उक्त भित्तोमा पनि लिखित सुझाव आएकाले त्यसलाई अध्ययन गरी नेतृत्वले आवश्यकताका आधारमा प्रतिवेदनमा समावेश गर्नेछ। इलाम र बझाङमा यही वैशाख १५ गते उपनिर्वाचन भएकाले त्यस क्षेत्रका प्रतिनिधि भने कम उपस्थिति भएको जनाइएको छ।  रासस"
पेलेस्टाइन विद्रोहीको कब्जामा रहेका विद्यार्थीलाई सकुशल फर्काउन सरकार गम्भीर छ: प्रधानमन्त्री,"महेन्द्रनगर : पुष्पकमल दाहाल प्रचण्डले हमासको कब्जामा रहेका विद्यार्थीलाई सकुशल नेपाल फर्काउन सरकारले गम्भीरतापूर्वक कूटनीतिक पहल गरेको बताएका छन्। सुदूरपश्चिम विश्वविद्यालयको चौथो दीक्षान्त समारोहलाई सम्बोधन गर्दै प्रधानमन्त्री एवं विश्वविद्यालयका कुलपति प्रचण्डले पेलेस्टाइन विद्रोहीको आक्रमणमा परेर नेपाली विद्यार्थीले ज्यान गुमाएको घटनाप्रति दुःख व्यक्त गरे। सुदूरपश्चिम विश्वविद्यालयको कृषिविज्ञान सङ्कायबाट सिक्दै कमाउँदै कार्यक्रमअन्तर्गत इजरायल गएर काम गरिरहेको अवस्थामा हाम्रा विद्यार्थीहरूले पेलेस्टाइन विद्रोहीको आक्रमणमा परेर ज्यान गुमाउनु परेको घटनाले मलाई निकै दुःखी तुल्याएको छ, प्रधानमन्त्री प्रचण्डले भने, उक्त घटनामा परेर ज्यान गुमाउनुहुने विद्यार्थीहरूप्रति भावपूर्ण श्रद्धाञ्जली व्यक्त गर्दछु। उहाँका परिवारजनप्रति हार्दिक समवेदना प्रकट गर्दछु। उनले उक्त आक्रमणमा परेर घाइते भएका तथा अन्य प्रभावित विद्यार्थीलाई यथाशीघ्र स्वदेश फिर्ता ल्याउन र ज्यान गुमाउने विद्यार्थीहरूको शव फिर्ता ल्याउनका लागि सरकारले निर्वाह गर्नुपर्ने भूमिका तदारूकतापूर्वक निर्वाह गरेको उल्लेख गरे। अझै पनि एक जना विद्यार्थी विद्रोहीको कब्जामा रहेका छन्, प्रधानमन्त्री प्रचण्डले भने, उहाँलाई सकुशल स्वदेश फर्काउन आवश्यक कूटनीतिक प्रयास भइरहेको छ। शुक्रबार बिहान बालुवाटारमा विपिन जोशीका बुवा आमासहित परिवारले भेट गरेर छोराको रिहाइका लागि थप पहल गरिदिन आग्रह गरिदिन गर्दै प्रधानमन्त्रीलाई ध्यानाकर्षण गराएको थिए।"
विद्यार्थी भर्ना गर्न विद्यालयहरूको घरदैलो,"पर्सा : नयाँ शैक्षिकसत्र सुरु भएसँगै वीरगञ्ज महानगर अन्तर्गतका सामुदायिक विद्यालयले विद्यार्थी भर्नाका लागि घरदैलो सुरु गरेका छन्। महानगरअन्तर्गतका ९२ वटा सामुदायिक विद्यालयले यही वैशाख ३ गतेदेखि विद्यार्थी अभियान अन्तर्गत हरेक विहान शिक्षक, विद्यार्थी र अभिभावकको उपस्थितिमा घरदैलो कार्यक्रम सुरु गरेका हुन्। सामुदायिक मात्रै होइन, निजी विद्यालयले पनि भर्ना अभियानलाई उत्तिकै प्राथमिकताका साथ अघि बढाएका छन्। नेपाल राष्ट्रिय मावि नगवाका प्रधानाध्यापक नन्दकिशोर रामले नयाँ विद्यार्थी भर्ना कार्यक्रम अन्तर्गत घरदैलो कार्यक्रम गर्दै आइरहेको बताए। यही वैशाख ३ गतेदेखि शिक्षक, विद्यार्थी र अभिभावकको उपस्थितिमा विद्यालय वरपर रहेका बस्तीमा पुगेर नयाँ विद्यार्थी भर्ना अभियानलाई अघि बढाउँदै आइरहेका छौँ, उनले भने, बिहान ६ बजेदेखि नै भर्ना अभियान अघि बढाउँदै आइरहेका छौँ। भर्ना अभियानअन्तर्गत बालविकासदेखि कक्षा ९ सम्म भर्ना अभियान जारी छ। उनका अनुसार गत शैक्षिक सत्रमा विद्यालयको बालविकास कक्षामा ७९ जना विद्यार्थी भर्ना भएका थिए। विद्यालयका अनुसार अहिले पनि करिब १५ जना विद्यार्थी भर्ना भइसकेका छन्। महानगरभित्रका अन्य विद्यालयले पनि भर्ना अभियानलाई अघि बढाउँदै आइरहेका छन्। रामगढस्थित रामजानकी आधारभूत विद्यालयले हरेक बिहान भर्ना अभियान सुरु गरेको छ। वीरगञ्ज महानगरपालिका शैक्षिक प्रशासन महाशाखा प्रमुख अरविन्दलाल कर्णले महानगरभित्र रहेका सबैजसो विद्यालयले नयाँ भर्ना अभियान सुरु गरेको बताए। महानगर क्षेत्रमा वैशाख ३ गतेदेखि नयाँ भर्ना अभियानलाई सञ्चालन गर्दै आइरहेका छौँ, उनले भने, शिक्षक तथा विद्यार्थीहरूले संयुक्त रुपमा नयाँ भर्ना अभियानलाई अघि बढाउँदै आइरहनुभएको छ। यो भर्ना अभियान वैशाख १५ गतेसम्म चल्ने उनको भनाइ छ। महानगरभित्र सामुदायिकतर्फ ९२ वटा र निजीतर्फ एक सय ३८ विद्यालय छन्। जसमध्ये २१ माध्यमिक, १५ आधारभूत र ५५ वटा प्राथमिक विद्यालय छन्। एउटा पूर्वप्राथमिक विद्यालय पनि छ। गत शैक्षिक सत्रमा यी विद्यालयमा बालविकासदेखि कक्षा १२ सम्म एक लाखभन्दा धेरै विद्यार्थी भर्ना भएका थिए। गत शैक्षिक सत्रमा ४६ हजार विद्यार्थी सामुदायिकतर्फ र ५४ हजार विद्यार्थी निजी विद्यालयमा भर्ना भएका थिए। महानगरले यस वर्ष १० प्रतिशत धेरै विद्यार्थी भर्ना गर्ने लक्ष्य लिएको छ। महाशाखा प्रमुख कर्णले महानगरभित्र पढ्ने उमेरसमूहका सबै विद्यार्थीलाई समेटेर भर्ना अभियान अघि बढाउँदै आइरहेको बताए। महानगरको मुख्य लक्ष्य नै विद्यालय जाने उमेरसमूहका कोही पनि विद्यार्थी नछुटुन भन्ने हो, उनले भने, महानगरमा आर्थिक अभावमा विद्यालय नगएका भन्ने छैनन्। केही बालबालिकाहरू सीमावर्ती बजार रक्सौलमा गएर साइकलमा सामान ओसारपोसार गर्दा आम्दानी हुने भएकाले पढाइमा रुचि नदिएको पनि पाइएको उनको भनाइ छ। उनीहरूलाई बिहान १० देखि ४ बजेसम्म विद्यालयमा अडाइराख्नु मुख्य चुनौती पनि छ, उनले भने। महानगरका अनुसार विशेष गरी डोम, मुसरलगायतका जाती विशेषका विद्यार्थीलाई सामुदायिक सिकाइ केन्द्र (सिएलसी)मार्फत कक्षा पनि सञ्चालन गर्दै आइरहेको छ। शैक्षिक प्रशासन महाशाखा प्रमुख कर्णले महानगरभित्रकै केही विद्यालयमा विद्यार्थीको अत्यधिक चाप भएको बताए। त्यस्ता विद्यालयमा विद्यार्थी व्यवस्थापनको चुनौती रहेको उनको भनाइ छ। महानगरका अनुसार माइस्थान विद्यापीठ, नसिंह मावि सुराकन्या माविलगायतका विद्यालयमा तीन हजारभन्दा धेरै विद्यार्थी छन्। यद्यपि महानगरले ती विद्यालयमा पनि भर्ना अभियान अघि बढाउने जनाएको छ।"
इन्जिन मर्मतका लागि इजरायलमा रहेको न्यारोबडी जहाज सोमबार ल्याइने,"काठमाडौं : इन्जिन मर्मतका लागि लामो समयदेखि इजरायलमा रहेको वायु सेवा निगमको न्यारोबडी जहाज सोमबार काठमाडौं ल्याइने भएको छ। आइतबार सिंहदरबारमा सञ्चारकर्मीसंगको छलफलका क्रममा संस्कृति, पर्यटन तथा नागरिक उड्डनमन्त्री हितबहादुर तामाङले निगमका पदाधिकारीले सोमबार उक्त जहाज नेपाल ल्याइने जानकारी गराएको बताएका हुन् । आफू मन्त्रालयमा आएदेखि जहाज ग्राउन्डेड भएको विषयमा निरन्तर जानकारी लिएको उनले बताए । सम्झौता अनुसार इजरायलको कम्पनीले समयमा नै जहाजको इन्जिन मर्मत गर्न नसकेको अवस्थामा क्षतिपूर्ति दावी गर्ने तयारी भएको पनि उनले बताए। मन्त्री तामाङले नेपालको हवाइक्षेत्रलाई कालोसूचिबाट हटाउनका लागि निरन्तर छलफल भइरहेको बताए । उनले यस वर्षको सगरमाथा दिवस आगामी जेठ १६ गते प्रधानमन्त्रीको आतिथ्यमा सगरमाथाको फेदीमा मनाउने जानकारी दिए। सगरमाथा दिवस मनाउनका लागि आवश्यक तयारी पनि सुरु गरिसकेको उनको भनाई छ।"
"वीरेन्द्र तालबाट पानीको बहाब घट्यो, अवस्था सामान्य बन्दै","गोरखा : हिउँपहिरो खसेर पानीको बहाब ह्वात्तै बढेको वीरेन्द्र तालबाट अहिले पानीको बहाब घट्न थालेको छ। बिहान पौने ९ बजेबाट बढेको बूढीगण्डकी दिउसो साँढे एक बजेतिरबाट सामान्य अवस्थातर्फ फर्किएको प्रहरीले जनाएको छ। माथिबाट खसेको हिउँपहिरो पग्लिएपछि अहिले अवस्था सामान्यजस्तै भएको छ, डीएसपी रमेशकुमार श्रेष्ठले भने, बाढी हटेपछि पर्यटक आवत पनि खुलेको छ। सामागाउँबाट साम्दो जाने बाटोको काठेपुल बगाए पनि वैकल्पिक बाटोबाट पर्यटक साम्दोतिर आवतजावत भएको छ। अहिले अवस्था सामान्य रहेको प्रहरीले जनाएको छ। तालबाट गहिरो खोलेर पानी गएकाले तालमा पानी कम हुनसक्ने अनुमान गरिएको छ। गहिरिएर पानी जानसक्ने हुँदा तालको संरक्षणको खाँचो देखिएको छ।"
भ्रष्टाचारका फाइल निकालेर सत्ता टिकाउन कसैलाई तर्साउने र बचाउने खेल मात्रै चल्यो : डाभट्टराई,"काठमाडौं : पूर्वप्रधानमन्त्री एवम् नेपाल समाजवादी पार्टीका अध्यक्ष बाबुराम भट्टराईले नेपालका पार्टीहरु उत्तर,दक्षिण र पश्चिममुखी भएकाले देशले निकास नपाएको बताएका छन्। आइतबार बुटवलमा उनले ठूलो त्याग र बलिदानले ल्याएको गणतन्त्र लोकतन्त्रलाई बचाउन नसक्दा देशमा अस्थिरता र भ्रष्टाचार बढ्दै गएको बताएका हुन्। भट्टराईले राजनीतिक दलहरुकै कारण देश र जनताको अवस्था निकै गम्भीर अवस्थामा पुगेको समेत बताए। देशमा अहिले चरम बेरोजगारी, बेथिति र उद्योग व्यवसायहरु धरासायी बन्दै गएकोप्रति वर्तमान सरकारले ध्यान नदिएको र सरकारले उठाएका भ्रष्टाचारका ठूला फाईलहरुको हालसम्म कुनै टुङ्गोमा पुर्याउन नसकेको उनको भनाई छ। उनले भ्रष्टाचारका फाइल निकालेर सत्ता टिकाउन कसैलाई तर्साउने र कसैलाई बचाउने खेल मात्रै चलेको जिकिर गरे। त्यस्तै उनले नयाँ भनिएका शक्तिहरुको उपयुक्तता नहुने भन्दै अब देशको विकासका आफ्नो पार्टीलाई नयाँ वैकल्पिक पार्टी बनाउने दृढताका साथ अगाडि बढेको जनाए। भट्टराईले आफुले पदको निम्ति कहिले पनि कसैसँग सम्झौता गरेको बताए। उनले प्रत्यक्ष कार्यकारी राष्ट्रपतिय प्रणालीमा गएमात्रै देशमा स्थायित्व सरकार आउने र विकास हुने विश्वास व्यक्त गरे।"
नक्कली भुटानी शरणार्थी प्रकरण : थुनामा राख्ने उच्चको आदेशविरुद्धको पुनरावेदन 'हेर्दाहेर्दै' मा,"काठमाडौं : सर्वोच्च अदालतमा नक्कली भुटानी शरणार्थी प्रकरणको मुद्दामा आज सुनुवाइ सकिएन । मुद्दामाथि बहस नसकिएकाले मुद्दा हेर्दाहेर्दैमा राखिएको सर्वोच्च अदालत प्रशासनले जनाएको छ। निलम्बित सचिव टेकनारायण पाण्डेसहितका प्रतिवादीहरूले दिएको पुनरावेदनमाथि न्यायाधीशद्वय कुमार रेग्मी र टेकप्रसाद ढुंगानाको इजलासमा सुनुवाइ भइरहेको छ। नक्कली भुटानी शरणार्थी प्रकरणमा उच्च अदालत पाटनले थुनामा राख्न दिएको आदेश बदरको माग गर्दै उनीहरूले विभिन्न मितिमा सर्वोच्चमा पुनरावेदन दिएका थिए। यसअघि सो निवेदनमाथि न्यायाधीश कुमार रेग्मीले कैफियत झिकाउने आदेश दिएका थिए। उच्चको आदेशविरुद्ध थुनामा रहेका गृहसचिव टेकनारायण पाण्डे,पूर्वमन्त्री टोपबहादुर रायमाझी,केशव प्रसाद दुलाल,सानु भण्डारी,सागर राई,इन्द्रजित राई,गोविन्दकुमार चौधरी,सन्देश शर्मा र आङटाङ शेर्पासमेतले निवेदन दिएका थिए। नेपाली नागरिकहरूलाई भुटानी शरणार्थीका रुपमा अमेरिका पठाइदिने प्रलोभनमा करोडौं ठगी गरेको अभियोगमा जिल्ला अदालत काठमाडौंमा मुद्दा दायर भएको थियो। उनीहरूविरुद्ध ठगी,लिखत किर्ते र राज्यविरुद्ध तथा संगठित अपराधसम्बन्धी कसुरमा मुद्दा दायर भएको छ। काठमाडौं जिल्ला अदालतले तत्काल उपस्थित १८ जना प्रतिवादीमध्ये १६ जनालाई थुनामा पठाउने आदेश दिएको थियो भने दुईजनालाई धरौटीमा छोडेको थियो। पाण्डेसहित १० जनाको हकमा थुनामा राख्ने जिल्लाको आदेश उच्चले सदर गरिदिएको थियो। सोही प्रकरणमा पूर्व गृहमन्त्री बालकृष्ण खाँण भने ३० लाख धरौटी बुझाएर रिहा भएका छन्। लक्ष्मी महर्जन,आशिष बुढाथोकी,टंककुमार गुरूङ र केशव तुलाधर साधारण तारेखमा रिहा भएका थिए।"
"कतारका अमिर पहिलोपटक नेपाल आउँदै, राष्ट्रपति र प्रधानमन्त्रीसँग भेटवार्ता गर्ने",काठमाडौं : कतारका अमिर शेख तमिम बिन हमाद अल थानी दुई दिने भ्रमणका लागि नेपाल आउने भएका छन्। प्रधानमन्त्री पुष्पकमल दाहाल प्रचण्डले आज धनगढी विमानस्थलमा पत्रकारलाई पहिलो पटक नेपालमा हुन लागेको कतारका राजा अमिरको भ्रमणको तयारीमा सरकार लागिरहेको जानकारी दिएका हुन्। परराष्ट्र मन्त्रालयले समेत आइतबार विज्ञप्ति जारी गर्दै अमिर (राजा)ले मंगलबार र बुधबार औपचारिक भ्रमणमा नेपाल आउन लागेका हुन्। नेपाल भ्रमणका क्रममा उनले राष्ट्रपति रामचन्द्र पौडेलसँग शितल निवासमा भेट गर्नेछन् । पौडेलले उनको सम्मानमा राजकीय भोजको समेत आयोजना गर्नेछन् । थानीले बुधबार प्रधानमन्त्री प्रचण्डसँग द्विपक्षीय वार्ता गर्ने परराष्ट्र मन्त्रालयले जनाएको छ। मन्त्रालयका अनुसार वार्तापछि दुवै नेताले द्विपक्षीय सम्झौता र समझदारीपत्रमा हस्ताक्षर गर्ने कार्यक्रम छ । राष्ट्रपति पौडेलको निमन्त्रणमा आउन लागेका उनी बुधबार फर्कने कार्यतालिका छ।
"विकल पौडेलविरुद्ध अख्तियारले हाल्यो अर्को मुद्दा, अमेरिकाको पीआर समेत लुकाए","काठमाडौं : सुरक्षण मुद्रण केन्द्रका निलम्बित कार्यकारी निर्देशक विकल पौडेलविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सार्वजनिक पदमा रहँदा ओहोदा ढाँटेर अमेरिकाको पीआर लिएको आरोपमा आज विशेष अदालत काठमाडौंमा मुद्दा दायर गरेको हो। अख्तियारका प्रवक्ता नरहरि घिमिरेले कार्यकारी निर्देशक पदमा वहाल रहँदाको अवस्थामा अमेरिकाको पीआर लिएको र पदावधि थप गर्दा समेत विवरण लुकाइ झुट्टा विवरण पेश गरी राष्ट्र सेवकको हैसियतमा लाभ र सुविधा लिएको पुष्टि हुन भएपछि आज मुद्दा दायर गरेको जानकारी दिए। पौडेलले नेपालको संविधानको धारा २९१ को व्यवस्था विपरित विदेशको स्थायी आवासीय अनुमतिपत्र लिएको र स्वयं घोषणा गरी विवरण पेश नगरी झुक्याइ सरकारीसार्वजनिक पदमा वहाल रहेको पदावधि थप गर्दा अयोग्य व्यक्तिलाई सिफारिस गरेको अख्तियारको ठहर छ। ' राष्ट्रसेवकको हैसियतले वहाल रहेको अवस्थामा संयुक्त राज्य अमेरिकाको कानुनी स्थायी आवासीय अनुमति लिएर पनि उक्त विवरण लुकाईरछिपाई मिति २०७९।०२।१३ गते पदावधि थप गर्दासमेत उक्त विवरण लुकाई झुट्टा विवरण दिई राष्ट्रसेवक पदमा वहाल रही राष्ट्रसेवकको हैसियतमा लाभ र सुविधा प्राप्त गरेको पुष्टि भएकोबाट निज प्रतिवादी विकल पौडेलको उक्त कार्य भ्रष्टाचार निवारण ऐन, २०५९ को दफा १६ को उपदफा ९१० बमोजिमको कसुरजन्य कार्य भएको हुँदा निज विकल पौडेललाई सोही ऐनको दफा १६ को उपदफा ९१० बमोजिम कैद र जरिवानाको सजाय हुन र निज सुरक्षण मुद्रण केन्द्रको कार्यकारी निर्देशकमा नियुक्त भएको पदाधिकारी रहेकोले भ्रष्टाचार निवारण ऐन,२०५९ को परिच्छेद २ (भ्रष्टाचारको कसुर र सजाय सम्बन्धी व्यवस्था) अन्तर्गत माथि उल्लेखित मागदाबी बमोजिमको कसुर गरेको हुँदा निज विकल पौडेललाई भ्रष्टाचार निवारण ऐन, २०५९ को दफा २४ बमोजिम थप सजाय हुनसमेत मागदाबी गरी मुद्दा दायर गरेको छ,' आरोप पत्रमा उल्लेख छ। उनीविरुद्ध यसअघि सुरक्षण मुद्रणमा अनियमितता गरेको आरोपमा अख्तियारले दायर गरेको मुद्दा विशेषमा विचाराधिन अवस्थामा छ। सेक्युरिटी प्रेसका लागि आवश्यक विद्युतीय पूर्वाधार खरिदमा झन्डै ७० करोड भ्रष्टाचार गरेको ठहर गर्दै अख्तियारले पौडेलविरुद्ध बिगो ६९ करोड ८ लाख ८१ हजार रुपैयाँ बिगो र तीन वर्ष कैद सजायको मागदाबी गरेको छ। गैरकानुनी सम्पत्ती आर्जन गरेको आरोपमा पक्राउ परेका उनीमाथि अख्तियारले अनुसन्धान गरिरहेको छ।"
रोजगारदातालाई स्वदेशी कामदारको अभाव,"इलाम : कोशी प्रदेशका रोजगारदाताले स्वदेशी कामदारको अभावका कारण समस्यामा परेको गुनासो गरेका छन्। नेपाल उद्योग वाणिज्य महासंघ कोशी प्रदेशको आयोजनामा द्रुत बजार मूल्यांकन (आरएमए) परियोजनाअन्तर्गत आयोजित संस्थागत विकासका लागि झापा जिल्लाका उद्योगीहरू तथा उद्योग वाणिज्य संघ र वस्तुगत संघका अध्यक्ष तथा प्रतिनिधिले गुनासो गरेका हुन्। महासंघका उपाध्यक्ष कुमारमणि पोखरेलको अध्यक्षतामा सम्पन्न उक्त कार्यक्रममा उनले श्रम बजार सूचना प्रणालीको संस्थागत विकासका लागि महासंघले थालेको प्रयासले हाल उद्योग प्रतिष्ठानमा कामदारसम्बन्धी माग र आपूर्तिको बेमेललाई सम्बोधन गर्ने कुरा बताए। अहिले श्रम बजारसम्बन्धी अध्ययन नभएको अवस्थामा रोजगारदाताले दक्ष कामदार पाउन नसकेको बताए । नेपाल भेनियर उत्त्पादक संघका अध्यक्ष एवं मेची उद्योग वाणिज्य संघका महासचिव दिनेश शाक्यले करिब चार हजार कामदार रहेको भेनियर उद्योगमा ९० प्रतिशत भारतीय कामदार रहेको बताए। उनले भने, कार्यरत १० प्रतिशत नेपाली कामदार पनि वैदेशिक रोजगारको पर्खाइमा छन्। झापा उद्योग संघका अध्यक्ष एंव नेपाल उद्योग वाणिज्य महासंघका सदस्य यमबहादुर श्रेष्ठले चिया, चामल उद्योगमा दक्ष प्राविधिको अभाव रहको उल्लेख गरे। कार्यक्रममा समृद्धि हेल्भेटासका कार्यक्रम अधिकृत पोषराज निरौलाले उद्योगको सीपलाई आधार मानेर जनशक्ति उत्पादन गर्नुपर्ने बताए। जनशक्तिको पनि मागमा आपूर्ति नभएको बताए। सफ्टवेयरमा रोजगारदातालाई जोड्न खोजेको बताउँदै महासंघको पहलमा निर्माण हुने यस प्लेटफर्ममा उद्योग प्रतिष्ठानले पहुँच राख्ने हुँदा अहिले देखिएको जनशक्तिसम्बन्धी माग र आपूर्तिसम्बन्धी समस्याको समाधान हुने बताए । उनले उद्योग प्रतिष्ठानले दक्ष कामदारलाई उत्प्रेरणा जगाउने कार्य गर्नुपर्ने बताए। नेपाल उद्योग वाणिज्य महासंघका केन्द्रीय सदस्य नरेन्द्रकुमार खड्काले समग्र परिस्थितिको सुधार नभएसम्म उद्योग प्रतिष्ठानहरू प्रगति गर्न नसक्ने, लगानीमैत्री वातावरण निर्मााणका लागि नीतिको आवश्यकता रहेको बताउँदै उद्योगहरूको अवस्था वर्गीकरण सोहीअनुसार समस्याको समाधान गर्नुपर्ने बताए। हल्दिबारी इँटा उद्योगकी सञ्चालिका ज्योति न्यौपाने रिजालले आफ्नो उद्योगमा अधिकांश भारतीय रहेको बताउँदै नेपाली कामदारको उत्पादकत्व तुलनात्मक रूपमा कम रहेको बताए। हियान फुड इन्डिष्ट्रिजकी सञ्चालिका शर्मिला अधिकारीले दक्ष कामदारका लागि भारतीय कामदारमा भरपर्नु परेको बताए।"
चिनियाँ वैज्ञानिकहरूले अन्टार्कटिकामा ४६ वटा सबग्लेसियर ताल पत्ता लगाए,"चिनियाँ वैज्ञानिकहरूले एक नयाँ विश्लेषण विधि प्रयोग गरी पूर्वी अन्टार्कटिकामा बरफको पत्रमुनि ४६ वटा सबग्लेसियर ताल फेला पारेका छन् । अन्टार्कटिका दुई हजार चार सय मिटरभन्दा बढीको औसत मोटाइसहित विशाल बरफले ढाकिएको छ । यस बरफको पत्रमुनि असङ्ख्य सबग्लेसियर तालहरू रहेका छन् । पोलार रिसर्च इन्स्टिच्युट अफ चाइना (पिआरआइसी) को अनुसन्धान समूहका नेता ताङ जुयुआनका अनुसार पग्लिँदै गरेको बरफको धाराहरू यसको पत्रमुनिको खाडलमा बग्दा सबग्लेसियरहरू बन्छन् । 'बरफको पत्रको गतिशीलता, पानीमुनि जम्ने प्रक्रिया, सबग्लेसियर भूरासायनिक चक्रका साथै जीवनको विकास बुझ्नका लागि अन्टार्कटिकामा सबग्लेसियर तालहरूको अध्ययन महत्त्वपूर्ण छ', ताङले भने। वैज्ञानिकहरूले भेरिएसनल अटोएनकोडर (भिएई) प्रयोग गरी बरफ राडारमा देखाइएको बरफको तल्लो प्रतिबिम्बको वेभफर्म सुविधाको विश्लेषण गर्न नयाँ विधि प्रस्तुत गरेका छन् । उक्त विधि प्रयोग गरेर अनुसन्धान टोलीले पूर्वी अन्टार्कटिकाका गम्बर्टसेभ सबग्लेसियर पर्वतहरूको एजिएपएस क्षेत्रमा बरफ राडार छविको व्यापक स्क्यान गरेको छ । परम्परागत विधिहरूले पहिचान गरेकोभन्दा ज्यामितीय रूपरेखा धेरै सानो भएका ४६ वटा सबग्लेसियर तालको अस्तित्व रहेको नतिजाले देखाएको छ । यस नयाँ विधिले सबग्लेसियर ताल खोजको दक्षता र शुद्धतामा उल्लेखनीय सुधार गरेको र अन्टार्कटिकामा अन्य प्रकारका सबग्लेसियर वातावरण पत्ता लगाउन र लेबलिङलाई विस्तार गर्न सकिने विश्वास गरिएको छ । उक्त अनुसन्धान पिआरआइसी, चाइना युनिभर्सिटी अफ जियोसाइन्सेस (वुहान) र दक्षिणी विश्वविद्यालय विज्ञान तथा प्रविधिको टोलीले संयुक्तरूपमा गरेको हो । हालसम्म विश्वभरका वैज्ञानिकहरूले अन्टार्कटिक बरफको पत्रमुनि कूल छ सय ७५ सबग्लेसियर ताल पत्ता लगाएका छन् । रासस"
"एमाले परिषद् बैठक : छ समूहमा छलफल जारी, सुझावका लागि लोकतान्त्रिक भित्तो","काठमाडौं : नेपाल कम्युनिष्ट पार्टी (एमाले) को महाधिवेशन प्रतिनिधि परिषद्को प्रथम बैठकमा प्रस्तुत प्रतिवेदनहरुमाथि आज छ वटा समूहमा छलफल सुरु भएको छ । लतिलपुरको गोदावारीस्थित सनराइज हलमा जारी बैठकमा अध्यक्ष केपी शर्मा ओलीको राजनीतिक प्रतिवेदन, महासचिव शङ्कर पोखरेलको साङ्गठनिक प्रतिवेदन र केन्द्रीय निकायका प्रतिवेदनमाथि छलफल सुरु भएको हो । परिषद् बैठकमा केन्द्रीय अनुशासन आयोगका अध्यक्ष केशव बडाल, केन्द्रीय लेखा आयोगका अध्यक्ष डा पुष्पराज कँडेल, केन्द्रीय निर्वाचन आयोगका अध्यक्ष डा विजय सुब्बा र केन्द्रीय सल्लाहकार परिषद्का अध्यक्ष अमृतकुमार बोहराका प्रतिवेदनमाथि पनि एकैसाथ छलफल सुरु भएको छ । लोकतान्त्रिक भित्तोको व्यवस्था सो पार्टीका केन्द्रीय प्रचार विभागका प्रमुख राजेन्द्र गौतमले समूहगत छलफलका साथै व्यक्तिगत र लिखितरुपमा थप विचारसुझाव दिन चाहने प्रतिनिधिका लागि लोकतान्त्रिक भित्तोको व्यवस्था गरिएको राससलाई जानकारी दिए। उक्त भित्तोमा लिखित सुझाव टाँस्न सकिने र नेतृत्वले त्यसलाई अध्ययन गरी प्रतिवेदनमा आवश्यकताका आधारमा समावेश गर्नेछ । 'विभिन्न समूह र लोकतान्त्रिक भित्तो गरी दुवै माध्यममा आमरुपमा लोकतान्त्रिक विधिबाट प्रतिवेदनहरुमाथि उत्साहजनकरुपमा छलफल भइरहेको छ,' नेता गौतमले भने ।'बैठकमा दुई हजार चार सय ५४ प्रतिनिधि सहभागी छन् ।"
पूर्व पश्चिम राजमार्गलाई ४ लेन बनाउन रुख काट्ने कार्य अन्तिम चरणमा,"काठमाडौं : पूर्व पश्चिम राजमार्गलाई एशियाली सडकका रुपमा विस्तार गर्न २ लेनबाट ४ लेन बनाउने क्रममा सडक छेउका रुख काट्ने कार्य अन्तिम चरणमा पुगेको छ। झापाको काकडभिट्टाबाट लौकही सम्मको सडक विस्तारका लागि राइट अफ वे अन्तर्गत परेका रुखहरु काटिएको हो। सडक विभाग, वन कार्यालयका कर्मचारी, ठेकेदार प्रतिनिधिहरुको रोहबरमा रुख काटेर दाउरा र गोलिया छुट्याई घाटगद्दी गर्ने गरिएको कानेपोखरी सब डिभिजन वन कार्यालयका वन रक्षक लाल बहादुर मगरले जानकारी दिए। उनले चिसाङ पुल देखि डाँसखोलासम्मको करिब ५ हजार ५३ वटा रुखहरु विगत २ महिना देखि काट्न थालिएको र केही दिनमा रुख काट्ने काम सम्पन्न हुने बताए। वन क्षेत्रमा राइट अफ वे २५ मिटर बाट साढे १७ मिटर कायम गरिएपछि काट्नुपर्ने रुखहरुको संख्या घटेको छ। विभिन्न सामुदायिक वन र राष्ट्रिय वन अन्तर्गत रहेका रुखहरु सामुदायिक वनको कि स्थानीय पालिकाको स्वामित्वमा रहने विवाद रहेकोमा अहिले रुखहरु काटेर वन कार्यालयमा घाट गद्दी गर्ने कार्य भइरहेको हो। मोरङमा करिब २६ किलोमिटर सडकको स्तरोन्नति गर्नका लागि साइट क्लियर गर्ने कार्य भइरहेको छ।"
"बूढी गण्डकीमा तीनघण्टादेखि बाढी, पर्यटक सामागाउँमै","गोरखा: वीरेन्द्रतालमा हिउँपहिरो खसेको कारण बूढीगण्डकीमा तीनघण्टादेखि बाढी चलिरहेको छ । बिहान पौने नौ बजेदेखि १२ बजेसम्म निरन्तर बाढी चलिरहेको स्थानीयबासीले जानकारी दिए। 'बूढीगण्डकी असार, साउनमा जत्तिकै बढिरहेको छ', चुमनुब्री ४ का कान्छा गुरुङले भने, 'तीनघण्टा भयो, उत्तिकै छ ।' नराम्रो असर भने नगरेको उनले बताए । चुमनुब्री १ सामागाउँस्थित वीरेन्द्रतालमा आइतबार बिहान पौने नौ बजे हिउँपहिरो गएको हो । वीरेन्द्रतालको ओभरफ्लोको पानीले सामागाउँबाट साम्दो जाने बाटोको काठेपुल बगाएको छ । पुल बगाउँदा साम्दो हुँदै लार्केपास गर्न जाने विदेशी पर्यटक सामागाउँमै 'होल्ड' भएका प्रहरीले जनाएको छ । पानीको बहाव कम भएपछि वैकल्पिक पुल राखेर पर्यटकलाई पास गरिने बताइएको छ । बर्सेनी सो काठेपुल बगाउँदा स्थानीयबासी र पर्यटकले हैरानी खेपिरहनु परेको छ । उपयुक्त ठाउँमा पक्कीपुल (झोलुंगेपुल) बनाउन जरुरी रहेको वडाअध्यक्ष कर्मा छेवाङ लामाले जानकारी दिए ।"
एमाले भित्र केके छन् समस्या ?,"काठमाडौं : नेकपा एमालेले पार्टी घेराबन्दी, धक्का र षड्यन्त्रको चक्रब्यूहलाई चिर्दै धुलो टक्टकाएर माथि उठेको आत्मसमीक्षा गरेको छ। काठमाडौंमा शनिबार सुरु राष्ट्रिय महाधिवेशन प्रतिनिधि परिषद्को प्रथम बैठकमा अध्यक्ष केपी शर्मा ओलीले राजनीतिक प्रतिवेदन पेस गर्दै भनेका छन्, यो साढे दुई वर्ष पार्टीका लागि इतिहासक सबैभन्दा अप्ठ्यारो मध्येको कालखण्ड रह्यो, कुशलतापूर्वक पार गरियो। प्रतिवेदनमा पार्टीको रक्षा, विकास र सुदृढीकरणमा साढे दुई वर्ष खर्चिनु परेको उल्लेख छ। ओलीले १०औं महाधिवेशनले अवसरवाद र अराजकतामाथि संगठनात्मक विजय हासिल गरेको दाबी गरेका छन्। अध्यक्षको प्रतिवेदनमा भ्रष्टाचार, कुशासन र राजनीतिक बेथितिविरुद्ध समाजमा सार्वजनिक असन्तुष्टि देखिएको उल्लेख छ। यो जनताको असन्तुष्टि लोकतान्त्रिक प्रणाली, गणतन्त्र या संवैधानिक व्यवस्थाविरुद्ध होइन तर पात्रहरूप्रतिको असन्तुष्टिलाई प्रणालीकै विरुद्ध प्रयोग गर्न सकिन्छ कि भनेर कतिपय तत्वहरू प्रयत्नशील छन्, भनिएको छ। अधोगति, बेथिति र लज्जित निराशाका तीन वर्ष प्रतिवेदनमा २०७८ असारमा सर्वोच्च अदालतको परमादेशसँगै गलत राजनीतिक कोर्सले मुलुकको अधोगति, बेथिति र निराशा छाएको उल्लेख छ। भनिएको छ, जनादेशबाट होइन अदालतको आदेशबाट राज्य सञ्चालन हुने जस्तो बेथिति सुरु भएपछि यसको असर जताततै पर्नु स्वाभाविकै थियो। संवैधानिक मूल्यहरूको उल्लंघन, संस्थाहरूको अवमूल्यन, अर्थतन्त्रमा बिचौलियाहरूको बिगबिगी, राजनीतिमा अवसरवादीहरूको हालीमुहाली र गठबन्धनका नाममा सिद्धान्तविहीन, नीतिहीन र आदर्शच्यूत संस्कारले गर्दा गएका करिब तीन वर्ष मुलुकले चौतर्फी समस्याको सामना गर्नुपर्यो। प्रतिवेदनमा भनिएको छ, नेपालको संविधान जारी भएदेखि नै मुलुकमा दुई गन्तव्य, दुई विचारधारा, दुई धार, दुई कार्यभार, दुई खाले बाटोका बारेमा दुईथरी शक्तिका बीचमा तीव्र प्रतिद्वन्द्विता सुरु भएको थियो समाजवादी बाटो लिने कि पुँजीवादी बाटो ? राष्ट्रिय हित र स्वाभिमानमा अडिने कि राष्ट्रिय आत्मसमर्पणको नीति लिने ? राष्ट्रिय शक्तिलाई बलियो बनाउने कि त्यस्तो शक्तिलाई कमजोर पार्ने ? मुलुकको सार्वभौमसत्तालाई बलियो बनाउने कि त्यसलाई बेवास्ता गर्ने ? जति प्रयासले पनि नेकपा बचेन अध्यक्षको प्रतिवेदनमा बलियो र एकीकृत कम्युनिस्ट पार्टी बनाउने उद्देश्यले गठबन्धन गरी २०७४ को निर्वाचनसँगै भएको एकताले सकारात्मक परिणाम दिएको उल्लेख छ। देशलाई समृद्धिको नयाँ युगतिर प्रवेश गराउने महत्वपूर्ण कामहरू अघि सारिरहेको बेला नेकपामा विवाद उत्पन्न भयो। नेपालमा बलियो कम्युनिस्ट पार्टी र बलियो सरकार नचाहने भित्री तथा बाहिरी प्रयासहरूका कारण उत्पन्न अनेक समस्यालाई अधिकतम लचकता, धैर्य र सुझबुझका साथ समाधान गर्ने हरसम्भव कोसिस गर्दा पनि सम्भव भएन, ओलीको प्रतिवेदनमा भनिएको छ, एकता महाधिवेशनसम्म सहमतिका साथ पार्टी चलाउने समझदारीलाई साविकको नेकपा (एमाले) भित्र खेलेर कथित बहुमतको दाबी गर्ने, समूहबन्दीका आधारमा भागबन्डा खोज्ने, अलग बैठकभेला गर्ने, आफ्नै सरकारका विरुद्धमा खडा हुने, पार्टीभित्र निरन्तर बिग्रह खडा गरिरहने जस्ता क्रियाकलापले एकतालाई अघि बढ्न दिएन। एमालेमा अहिले पनि सार्वजनिक रूपमा गुटको विपक्षमा देखिए तापनि कतिपय नेताहरूले आन्तरिक रूपमा गुट निर्माण गर्ने र सञ्चालन गर्ने गरेको पाइयो। यस्तो गुट वैचारिक नभई आत्मकेन्द्रित रूपमा भएको देखियो। कार्यकारी अधिकार प्रत्यायोजन, शीघ्र महाधिवेशनको सुनिश्चितता, महाधिवेशनबाट आफू नेतृत्वमा नदोहोरिने घोषणा जस्ता निर्णय हुँदा पनि उल्टै आफूलाई नै पार्टीबाट निष्कासन गर्ने जस्ता एकताविरोधी र हास्यास्पद निर्णयका कारण नेकपाको एकता नजोगिएको उनले दाबी गरेका छन्। अघिल्लो गठबन्धनले देशलाई बर्बादीतर्फ लगेको उनको आरोप छ। त्यो गठबन्धनले एमालेको विरोध बाहेक केही नगरेको उल्लेख गर्दै प्रतिवेदनमा आफूले काँक्रा चोरेर बियाँ अरुको गालामा टाँस्ने जस्ता धु्रत्याइँ गरेको उल्लेख छ। अघिल्लो गठबन्धन अप्राकृतिक अघिल्लो गठबन्धनकै कारण लोकतान्त्रिक गणतन्त्र र संविधानका आधारभूत प्रस्तापनाकै विरुद्ध चलखेलहरू सुरु भएको र पात्रहरूका गलत कामले लोकतान्त्रिक प्रणालीलाई नै जोखिममा धकेल्न थालेको पनि प्रतिवेदनमा उल्लेख छ। वित्तीय सुशासन र संगठित अपराधसँग सम्बन्धित प्रतिबद्धता पूरा नगरिएका कारण नेपाल अन्तर्राष्ट्रिय वित्तीय क्षेत्रमा कालो सूचीमा पर्ने जोखिम बढाउने काम पनि अघिल्लो गठबन्धनले गरेको आरोप ओलीको छ। नयाँ राजनीतिक समीकरण र सत्ता सहकार्यको विषयमा प्रतिवेदन उल्लेख छ। नयाँ सत्ता सहकार्यबाट जनतामा अलिकति भए पनि आशा भरोसा पुनजागृत भएको उल्लेख गरिएको छ। प्रतिवेदनमा भनिएको छ, सत्ता सहकार्य निर्माण गरिरहँदा हाम्रो पार्टीले आफ्नो कुनै स्वार्थलाई केन्द्रमा राखेको छैन। देशको स्वार्थ नै हाम्रो स्वार्थ हो। यससँग हाम्रा निश्चित अपेक्षा र प्राथमिकता जोडिएका छन्। मुलुकको गम्भीर अवस्थाको समाधानका लागि सबै पार्टीबीच संवाद रहेको उल्लेख गरिएको छ। मुख्य प्रश्नमा न्यूनतम समझदारीको खाँचो छ, विचार मिल्नेहरूसँग सहकार्य आवश्यक छ, प्रतिवेदनमा उल्लेख छ, यति बेला निश्चित दल, विचार या शक्तिलाई निषेध गर्ने गरी अगाडि बढाइने वामपन्थी एकता या समावादी धु्रव या अन्य कुनै नाममा गरिने धु्रवीकरण उचित, व्यावहारिक र लाभदायी छ्रैन। कांग्रेस सत्ताबाट बाहिरिनुपर्दा हतास ओलीको प्रतिवेदनमा कांग्रेस अचानक सत्ताबाट बाहिरिनुपर्दा आक्रोशित, क्षुब्ध र हतास देखिएको उल्लेख छ। प्रतिवेदनमा ओलीले पछिल्लो सत्ता समीकरण मुलुकमा देखिएका समस्या समाधानका लागि भएको बताइएको छ। मुलुकका गम्भीर समस्याहरू समाधानका लागि निरन्तर संवाद आवश्यक छ। तर, यसअघिको सत्ता गठबन्धनले एमालेप्रति प्रतिशोध, मुठभेड र निषेधको नीति लियो। राष्ट्रिय हितमा आघात पुर्याउने गोप्य सहमतिहरूसमेत गर्यो। महत्वपूर्ण राष्ट्रिय प्रश्नहरूमा प्रतिपक्षलाई साथमा नलिने मात्र होइन, जानकारी दिने न्यूनतम औपचारिकतासम्म पूरा गरेन, ओलीले भनेका छन्, त्यो अलोकतान्त्रिक र अराजनीतिक तरिका थियो। हामी त्यसो गर्ने छैनौं। मुलुकको परराष्ट्र नीति, राष्ट्रिय सुरक्षा, विकास र पूर्वाधारका राष्ट्रिय एजेन्डा, संक्रमणकालीन न्याय र संवैधानिक प्रश्नमा प्रतिपक्षलगायत सबैसँग सार्थक संवाद गर्ने हाम्रो नीति हुनेछ। सत्ताबाट बाहिरिनुपर्दा कांग्रेसले प्रतिशोधको राजनीति गरेको पनि ओलीको प्रतिवेदनमा छ। कांग्रेसले नयाँ समीकरण बन्न नदिन हरसम्भव प्रयास गरेको पनि उनले उल्लेख गरेका छन्। प्रतिवेदनमा भनिएको छ्, फागुन २१ बाट सुरु भएको नयाँ समीकरणलाई सफल हुन नदिन र भत्काउन उसले हरसम्भव प्रयास गर्यो। त्यसका लागि उसले रास्वपा र अन्य कतिपय दलका नेताहरूलाई प्रधानमन्त्री पदको समेत प्रस्ताव गर्यो, प्रतिवेदनमा भनिएको छ, तर कांग्रेसको प्रस्ताव अस्वीकार गर्दै ती दलहरू नयाँ राजनीतिक समीकरणमा संलग्न हुनासाथ ऊ यतिबेला हतास मनस्थितिका साथ विरोध र सदनमा अवरोध गरिरहेको छ। यसका पछाडि प्रतिशोधबाहेक कुनै तर्कसंगत आधार छैनन्। सहकारी ठगी प्रकरणमा पनि कांग्रेसले राजनीतिक प्रतिशोधको भावनाले प्रश्न उठाएको ओलीको तर्क छ। कांग्रेसले गृहमन्त्रीसमेत रहेका रास्वपा सभापति रवि लामिछानेमाथि सहकारी ठगी प्रकरणमा छानबिन हुनुपर्ने माग संसद्मा उठाइरहेको छ। एमाले अध्यक्ष ओलीले भने सहकारी ठगीमा गम्भीर छानबिन हुनुपर्ने भए पनि निश्चित व्यक्तिलाई कांग्रेसले निशाना बनाएको प्रतिवेदनमा उल्लेख गरेका छन् । प्रतिवेदनमा भनिएको छ, सहकारी क्षेत्रमा गम्भीर समस्या देखा परेका छन्, बचतकर्ताहरूको अर्बौं रकम हिनामिना भएको छ र यसको गम्भीर छानबिन गरी दोषीहरूलाई कानुनी कारबाही गरिनुपर्छ। यस विषयमा पार्टी स्पष्ट छ। तर, निश्चित व्यक्तिलाई निशाना बनाएर राजनीतिक प्रतिशोधको भावनाले अगाडि सारिएका र पुष्टि नभएका विषयमा प्रवेश गर्न सकिँदैन। ओलीले विपक्ष दल कांग्रेससँग गृहमन्त्री रवि लामिछानेमाथि प्रश्न उठाउने नैतिक अधिकार नभएको टिप्पणी गरेका छन्। हिजोसम्म सरकारमा रहँदा अख्तियारले बयानमा बोलाएका, अदालतले पुर्पक्षका लागि थुनामा राखेका र गम्भीर अनियमिततामा संलग्न भएका मन्त्री र नेताहरूलाई राजीनामा गराउन तयार नहुने कांग्रेसले यतिबेला अरुमाथि प्रश्न उठाउने नैतिक आधारसमेत राख्दैन, राजनीतिक प्रतिवेदनमा छ। ओलीले जनआधारित कार्यकर्ता पार्टी निर्माणमा देखिएका समस्याहरू औंल्याएका छन्। राष्ट्रिय महाधिवेशन प्रतिनिधि परिषद् बैठकमा पेस गरेको राजनीतिक प्रतिवेदनमा अध्यक्ष ओलीले पार्टी निर्माणमा देखिएका ६ समस्या छलफलका लागि प्रस्तुत गरेका छन्। उनले भनेका छन्, हामीले केही समस्याहरूको सामना गरिरहेका छौं, जसलाई यस बैठकमा बृहत् छलफल गरेर निष्कर्षमा पुग्नुपर्ने छ। यहाँ मैले छलफलका लागि मुख्यतया ६ वटा विषय प्रस्तुत गर्न चाहन्छु, जसमा कमरेडहरूको सघन छलफल र गहन निष्कर्षको अपेक्षा गरिएको छ। यी हुन् ६ समस्या पार्टी सदस्यता वितरण, नवीकरण र परीक्षणको सम्बन्धमा प्रतिनिधि छनोट, अधिवेशन र नेतृत्व चयनका सम्बन्धमा कमिटी सञ्चालन, चेन अफ कमाण्ड र कार्यकर्ताको (मूल्यांकन सम्बन्धमा कार्यशैली, जीवनशैली र कार्यकर्ताको आचरण सम्बन्धमा आर्थिकसामाजिक रूपान्तरण र जनचासोका विषय सम्बोधन गर्ने सवालमा निर्वाचनमार्फत निर्णायक राष्ट्रिय शक्ति निर्माण गर्ने सम्बन्धमा महासचिव शंकर पोखरेलको संगठनात्मक प्रतिवेदनमा गौरवपूर्ण आन्दोलनसँगै नीति र नेतृत्वको रक्षा, महाधिवेशनको दिशानिर्देशः भविष्य उज्यालो छ, समर्पण र सक्रियता आश्वयक छ, संगठनात्मकक शून्यता अन्त्य भएको छ, व्यवस्थित हुने प्रक्रियालगायत विषयको समिक्षा गरिएको छ। यो प्रतिवेदनमा केन्द्रीय कमिटी बैठक नियमित, छरितो र व्यवस्थित हुनुपर्ने उल्लेख छ। सल्लाहकार परिषिद्ले निर्वाचान प्रणालीमा सुधार गर्न पर्ने उल्लेख छ। एमालेको केन्द्रीय अनुशासन आयोगले केन्द्रीय नेताहरूकै कारणले पार्टीभित्र गुटगत गतिविधि बढेको देखाएको छ। प्रतिनिधिपरिषद् बैठकमा आयोगका अध्यक्ष केशवप्रसाद बडालले पेस गरेको प्रतिवेदनमा प्रदेश र जिल्ला तहका केही नेताहरूले समेत कार्यकर्ताको झुन्ड निर्माण गरेको उल्लेख छ। प्रतिवेदनमा भनिएको छ, गुटगत गतिविधिको स्रोत मुख्य गरी केन्द्रीय नेताहरू भएको देखियो। प्रदेश र जिल्ला तहका केही नेताहरूले समेत कार्यकर्ताको झुन्ड निर्माण गरेको देखियो। प्रदेश अधिवेशन भइरहँदा, उद्घाटन समारोहमा नेताहरूले विचार प्रस्तुत गर्दा पार्टीको संस्थागत भावनाअनुरुप नै विचार प्रस्तुत गरेको पाइयो। तर, अधिवेशनको दौरानमा प्रतिवेदनहरूमा साझा दृष्टिकोण हुँदाहुँदै पनि खासगरी नेतृत्व चयन गर्ने समयमा अधिकांश ठाउँहरूमा कतिपय केन्द्रीय नेताहरू समूहगत रुपमा विभाजित देखिएको प्रतिवेदनमा उल्लेख छ। प्रतिवेदनमा भनिएको छ, सार्वजनिक रूपमा गुटको विपक्षमा देखिए तापनि कतिपय नेताहरूले आन्तरिक रूपमा गुट निर्माण गर्ने र सञ्चालन गर्ने गरेको पाइयो। यस्तो गुट वैचारिक नभई आत्मकेन्द्रित रूपमा भएको देखियो। अधिवेशनको दौरानमा स्थानीय तहका कतिपय नेताहरू आफ्नो महत्वाकांक्षा पूरा गर्न केन्द्रीय नेताहरूलाई सिरानीमा राखेर गुटगत प्रचार गरेको देखियो। कतिपय ठाउँमा केन्द्रीय नेताहरू संलग्न नहुँदा नहुँदै पनि उनीहरूले गुट बनाएको भन्ने चर्चा गरेको पाइयो। बैठक दुई दिनसम्म चल्ने छ। बैशाख १० गते कम्युनिष्ट पार्टीको स्थापनाको ७५ औं वर्ष(हीरक) विशेष समारोहको आयोजना हुँदै छ। अध्यक्ष ओलीले उद्घाटन गरेर सुरुवात भएको परिषद् बैठकमा ६ वटा प्रतिवेदन पेस भएका छन्।"
"राजनीतिक सत्ता समीकरण बनेको छ, अहिले वाम एकता हुँदैन : प्रचण्ड","सुदूरपश्चिम : प्रधानमन्त्री पुष्पकमल दाहाल प्रचण्डले अहिले वाम एकता नहुने बताएका छन्। आज धनगढी विमानस्थलमा सञ्चारकर्मीसँग कुरा गर्नुहुँदै प्रधानमन्त्री प्रचण्डले सत्तासमीकरण वामपन्थीको मात्र नभएकाले राजनीतिक सत्ता समीकरणका रुपमा बुझ्नुपर्ने धारणा राखेका हुन्। उनले भने, वर्तमान सत्ता समीकरण वामपन्थीको मात्रै भनेर गरिएको होइन, राजनीतिक सत्ता समीकरणका रुपमा बुझ्नुपर्छ,अहिले वाम एकता भन्नु सही हुँदैन। वर्तमान सत्ता समीकरण पूरा अवधि जाने उनको दाबी छ। उनले भने,राजनीतिक रुपमा बाहिर बजारमा चर्चा गरिएजस्तो समीकरणमा कुनै पनि समस्या छैन। सरकारले आगामी आर्थिक वर्षको नीति तथा कार्यक्रम र बजेट परम्परागतभन्दा भिन्न ढङ्गले ल्याउन लागेको बताए। नीति तथा कार्यक्रम र बजेट वैज्ञानिक, वस्तुपरक र जनमैत्री बनाउने काम भइरहेको उनले जानकारी दिए। पहिलो पटक नेपालमा हुन लागेको कतारका राजा अमिरको भ्रमणको तयारीमा सरकार लागिरहेको बताउँदै प्रधानमन्त्रीले यो ऐतिहासिक अवसर भएको बताए। साथै यही वैशाख १६ र १७ गते आयोजना हुन लागेको लगानी सम्मेलनको पनि तयारी पूरा हुने चरणमा रहेको प्रधानमन्त्रीले उल्लेख गरे। लगानी सम्मेलनका विषयमा सबैतिरबाट सकारात्मक र उत्साहवर्द्धक प्रतिक्रिया आएको छ, विदेशी लगानीकर्ता र स्वदेशकै निजी क्षेत्रलाई लगानी गर्नका लागि प्रोत्साहित गर्न आवश्यक छ, उनले भने, लगानीमैत्री वातावरण बनाउन सरकारले मन्त्रिपरिषद् बैठकबाट केही ऐनहरु अध्यादेशमार्फत् ल्याउन लागेको छ। प्रधानमन्त्री प्रचण्डले पर्वतीय देशहरुको जलवायुपरिवर्तनसम्बन्धी अन्तर्राष्ट्रिय सम्मेलन नेपाल आफैँले आयोजना गर्न लागेको जानकारी दिए। उनी धनगढी विमानस्थल हुँदै कञ्चनपुर पुगेका छन्। रासस"
पमपम बिल्डिङको ६ वटा गोदामबाट तस्करीको २ करोड २० लाखको कपडा बरामद,"वीरगन्ज : वीरगन्जको पम्पम बिल्डिङमा रहेको तुल्स्यान मार्केटको गोदामबाट राजश्व छलीको कूल २ करोड २० लाख रुपैयाँ मुल्यको कपडा बरामद गरिएको जिल्ला प्रहरी कार्यालय पर्साले जनाएको छ । जिल्ला प्रहरी कार्यालय पर्साको टोलीले तुल्स्यान मार्केटको दुईवटा गोदाममा छापा मारेर १ करोड २० लाख रुपैयाँ मुल्यका कपडा बरामद गरेको थियो । त्यसपछि शुक्रबार र शनिबार पनि प्रहरीले अरु ४ वटा गोदाममा छापा मारेर थप १ करोड रुपैयाँ मूल्यको कपडा बरामद गरेको हो । आइतबार जिल्ला प्रहरी कार्यालय पर्साले जारी गरेको प्रेस नोटमा पम्पम बिल्डिङका ६ वटा गोदाममा छापा मारेर राजश्व छलीको कूल २ करोड २० लाख रुपैयाँ मूल्यका कपडा बरामद गरेको उल्लेख छ । ६ वटा गोदामबाट भारतका विभिन्न ब्राण्डका सर्टीङसुर्टीङ, सुती र ढाकाको थान कपडा। साडी,कूर्थासुरुवाल,धोती लगायतका करिब ३ ट्रक कपडा बरामद गरिएको पर्साका प्रहरी नायब उपरीक्षक कुमार विक्रम थापाले जानकारी दिए । प्रहरीले छापा मारेका ६ मध्ये २ वटा गोदमको मात्र साहुको पहिचान खुलेको जनाएको छ । वीरगन्ज महानगरपालिका वडा नम्बर ६ का रामएकबाल कुशवाहा र वडा नम्बर १६ का आकाश कुमार गुप्ताको मात्र पहिचान खुलेको पर्साका प्रहरी नायब उपरीक्षक कुमार विक्रम थापाले बताए ।अन्य ४ वटा गोदाम कसको हो भन्ने बारेमा अहिलेसम्म खुल्न नसकेको उनले बताए । बरामद कपडा वीरगन्ज भन्सार कार्यालयमा बुझाइएको थापाले जानकारी दिए ।"
"जापानमा २ सैन्य हेलिकप्टर दुर्घटना : एक जनाको मृत्यु, ७ बेपत्ता","टोकियो : जापानमा आइतबार राति दुई सैन्य हेलिकप्टर एकआपसमा ठोक्किएर समुद्रमा दुर्घटना हुँदा एक जनाको मृत्यु भएको छ भने अन्य सात जना घाइते भएका अधिकारीहरूले बताएका छन् । जापानको आत्मरक्षा बल (सेल्फ डिफेन्स फोर्स, एसडिएफ) का प्रवक्ताले शनिबार रातिको घटनाको पुष्टि गर्दै एक जनाको उद्धार गरिए पनि पछि उनको मृत्यु भएको बताए। 'उद्धारकर्मीहरूले समुद्रमा विमानको केही भाग भेटिएको बताएका छन्। दुई वटा हेलिकप्टर ठोकिएर दुर्घटना भएको अनुमान गरिएको छ', रक्षामन्त्री मिनोरु किहाराले पत्रकारहरूसँग भने, 'अहिले यसको कारण थाहा भएको छैन तर सबैभन्दा पहिला हामी मानिसहरूको उद्धारका लागि प्रयास गर्नेछौँ ।' धेरै घन्टापछि उद्धार गरिएका चालक दलका सदस्यको मृत्युको पुष्टि भएको उनले बताए। 'मन्त्रालयले एक अर्काको नजिकका स्थानहरूमा उडान रेकर्डरको खोजी गरेको छ र दुवै हेलिकप्टर ठोक्किएको हुनसक्ने धेरै सम्भावना छ', मन्त्री किहाराले भने।"
लुम्बिनी सरकारबाट बाहिरियो जसपा,दाङ : लुम्बिनी प्रदेशमा जनता समाजवादी पार्टी सरकारबाट बाहिरिएको छ। सरकार गठनका बेला भएको सहमति कार्यान्वयन नभएको भन्दै जसपा सरकारबाट बाहिरिएको हो। लुम्बिनी प्रदेश सरकारमा जनता समाजवादीबाट कृषि मन्त्री बनेका भण्डारी लाल अहिरले केहिबेर अघि राजीनामा गरेका छन् ! सरकारबाट बाहिरिएको जसपाले सरकारलाई दिएको समर्थन भने फिर्ता लिएको छैन।
सीमा क्षेत्रमा सशस्त्र प्रहरीको विशेष गस्ती,"धनगढी : कैलालीका सीमा क्षेत्रहरूमा आपराधिक क्रियाकलाप बढ्न थालेपछि सशस्त्र प्रहरीले पैदल गस्ती सुरु गरेको छ। प्रदेशको राजधानी रहेको कैलालीका सीमा क्षेत्रमा ७ दिनको पैदल गस्ती सुरुवात गरिएको हो। यस गस्तीले सीमा क्षेत्रका सर्वसाधारणलाई सीमामा हुने अपराधका बारेमा जनचेतना पनि दिनेछ। सुदूरपश्चिम प्रदेशको राजधानी रहेको जिल्ला कैलालीको भारतसँग १ सय १ किलोमिटर लामो खुला सीमाना छ। धनगढी उपमहानरपालिका२ देखि टीकापुर नगरपालिकाको श्रीलंका टापुसम्मको क्षेत्रमा सशस्त्र प्रहरीले स्पेशल टोलीसहितको पैदल गस्ती सुरु गरेको हो। गस्ती टोलीले सीमामा हुने अपराध, त्यसबाट बच्ने उपाय, लागुपदार्थको ओसारपसार र त्यसले नेपाली युवाहरूलाई पार्ने प्रभाव, दैवीप्रकोप र त्यसबाट बच्ने उपायका बारेमा सर्वसाधारणसँग अन्तक्र्रिया गर्नेछ। हामीले सीमामा हुने आपराधिक क्रियाकलाप, चोरी तस्करी, लागुऔषधको कारोबार रोक्न र दैवि प्रकोपबाट सीमा क्षेत्रका जनतालाई बच्ने उपाय सिकाउनका लागि स्पेशल पैदल गस्ती सुरु गरेका हौं, सशस्त्र प्रहरी गण नम्बर ३४ हेडक्वार्टर कैलालीका एसपी दलबहादुर पाण्डेले बताए। सशस्त्र प्रहरीले प्रहरी निरीक्षक पुस्करबहादुर बमको कमाण्डमा ३५ जनाको हतियारसहितको टोली पैदल गस्तीमा पठाएको हो। उनीहरूले १ सय १ किलोमिटर लामो सीमा क्षेत्र ७ दिनमा ग्रस्ती गर्ने छन्। सीमा क्षेत्रमा हुने अवैध चोरीपैठारी रोक्ने, आगलागी जस्ता विपदमा सहयोग गर्ने र जनचेतना फैलाउने कार्य यस टोलीले गर्नेछ। कैलालीको त्रिनगरदेखि टीकापुरको श्रीलंका टापुसम्म हाम्रो गस्ती रहने छ। हामीले सीमा क्षेत्रमा सबै पक्षसँग समन्वय गरेर कार्यक्रम गर्ने, सीमाको रक्षा र सुरक्षाका उपायहरू बताउने कार्यहरू पनि गर्नेछांै, पैदल गस्तीका कमाण्डर सशस्त्र प्रहरी निरीक्षक पुष्करबहादुर बमले बताए। सशस्त्र प्रहरी नम्बर ३४ गण हेडक्वार्टरका प्रमुख एसपी दलबहादुर पाण्डेले शनिबार विहान धनगढीको त्रिनगर नाकाबाट टोलीलाई बिदाइ गरे। सशस्त्र प्रहरीले भारतीय सुरक्षाकर्मी, भारतीय र नेपाली जनप्रतिनिधिसँग पनि ठाउँ ठाउँमा अन्तक्रिया र सीमाका समस्याका बारेमा छलफल गर्नेछ। कार्यक्रममा धनगढी उपमहानगरपालिका २ का वडाध्यक्ष धर्मराज ओझाले सीमा क्षेत्रमा हुने पैदल गस्तीले जनतामा शान्ति सुरक्षाको अनुभूति हुने बताए।"
नक्कली भुटानी शरणार्थी प्रकरण : थुनामा राख्ने उच्चको आदेशविरुद्ध पुनरावेदनमा सुनुवाइ जारी,"काठमाडौं : सर्वोच्च अदालतमा नक्कली भुटानी शरणार्थी प्रकरणको मुद्दामा सुनुवाइ जारी छ। निलम्बित सचिव टेकनारायण पाण्डेसहितका प्रतिवादीहरूले दिएको पुनरावेदनमा न्यायाधीशद्वय कुमार रेग्मी र टेकप्रसाद ढुंगानाको इजलासमा सुनुवाइ भइरहेको छ। नक्कली भुटानी शरणार्थी प्रकरणमा उच्च अदालत पाटनले थुनामा राख्न दिएको आदेश बदरको माग गर्दै उनीहरूले विभिन्न मितिमा सर्वोच्चमा पुनरावेदन दिएका थिए। यसअघि सो निवेदनमाथि न्यायाधीश कुमार रेग्मीले कैफियत झिकाउने आदेश दिएका थिए। उच्चको आदेशविरुद्ध थुनामा रहेका गृहसचिव टेकनारायण पाण्डे,पूर्वमन्त्री टोपबहादुर रायमाझी,केशव प्रसाद दुलाल,सानु भण्डारी,सागर राई,इन्द्रजित राई,गोविन्दकुमार चौधरी,सन्देश शर्मा र आङटाङ शेर्पासमेतले निवेदन दिएका थिए। नेपाली नागरिकहरूलाई भुटानी शरणार्थीका रुपमा अमेरिका पठाइदिने प्रलोभनमा करोडौं ठगी गरेको अभियोगमा जिल्ला अदालत काठमाडौंमा मुद्दा दायर भएको थियो। उनीहरूविरुद्ध ठगी,लिखत किर्ते र राज्यविरुद्ध तथा संगठित अपराधसम्बन्धी कसुरमा मुद्दा दायर भएको छ। काठमाडौं जिल्ला अदालतले तत्काल उपस्थित १८ जना प्रतिवादीमध्ये १६ जनालाई थुनामा पठाउने आदेश दिएको थियो भने दुईजनालाई धरौटीमा छोडेको थियो। पाण्डेसहित १० जनाको हकमा थुनामा राख्ने जिल्लाको आदेश उच्चले सदर गरिदिएको थियो। सोही प्रकरणमा पूर्व गृहमन्त्री बालकृष्ण खाँण भने ३० लाख धरौटी बुझाएर रिहा भएका छन्। लक्ष्मी महर्जन,आशिष बुढाथोकी,टंककुमार गुरूङ र केशव तुलाधर साधारण तारेखमा रिहा भएका थिए।"
नेकपा एसले सबै कमिटीबाट सुझाव पाएपछि पार्टी दस्तावेज परिमार्जन गर्ने,"काठमाडौं : नेपाल कम्युनिष्ट पार्टी (एकीकृत समाजवादी) ले मातहतका सबै कमिटीमा थप छलफलका लागि चारवटा दस्तावेज पठाउने भएको छ । साथै ती दस्तावेजमा सबै कमिटीबाट सुझाव प्राप्त भएपछि परिमार्जन गरिनेछ । राजनीतिक, विधान, समाजवादी कार्यक्रमसम्बन्धी र साङ्गठनिक दस्तावेजमा सबै कमिटीबाट सुझाव सङ्कलन गरी साझा धारणा बनाउन लागिएको हो । देशभरका सबै पालिका, वडा, टोल, जिल्ला, प्रदेश र केन्द्रसम्मको सुझाव समावेश गरी पूर्णता दिइने ती दस्तावेज आगामी जेठ ९ गतेसम्ममा सबै कमिटीमा पठाइने छ । जेठ मसान्तभित्र दस्तावेजहरूमाथि सबै कमिटीले आफ्नो कार्यक्षेत्रमा पार्टी सङ्गठित सदस्यलाई सहभागी गराई परामर्श लिएपछि आसन्न १०औँ राष्ट्रिय महाधिवेशनमा एउटै दस्तावेज बनाएर लैजाने तयारी गरिएको सचिव जीवनराम श्रेष्ठले राससलाई जानकारी दिए। पार्टी अध्यक्ष माधवकुमार नेपालले तयार पारेको राजनीतिक दस्तावेजमा राष्ट्रिय एकता, सामाजिक, सांस्कृतिक पक्ष, समसामयिक विषयवस्तु उल्लेख गरिएका छन् । पार्टीका सम्मानित नेता झलनाथ खनालले लेखेकेो समाजवादी कार्यक्रमसम्बन्धी दस्तावेजमा समाजवादको स्वरुप, आर्थिक रुपान्तरणका साथै वैज्ञानिक समाजवादका विषय छन् । उपाध्यक्ष बेदुराम भुसालले तयार पारेको विधान दस्तावेजमा पार्टीमा तल्लो तहदेखि माथिल्लो तहसम्म निर्वाचित हुनुपर्ने, सबै कमिटीलाई लोकतान्त्रिक पद्धतिबाट अनुमोदित गराउने विशेषता छ । महासचिव घनश्याम भुसालको साङ्गठनिक दस्तावेजमा देशभर पार्टी सङ्गठनको अवस्था, आगामी योजना तथा कार्यक्रम, सशक्त सङ्गठन निर्माणका विधि, महाधिवेशन केन्द्रित अभियान उल्लेख छन् । पार्टीले आगामी असार १६ देखि २० गतेसम्म काठमाडौँमा राष्ट्रिय महाधिवेशन गर्न लागेको छ । केन्द्रीय सङ्गठन विभागले यही वैशाख ३० गतेसम्म सदस्यता प्रमाणित गर्नुपर्ने व्यवस्था गरिएको पोलिटब्यूरो सदस्य दिलु पन्तले जानकारी दिए । पार्टीले यही वैशाख १५ गतेभित्र सम्बन्धित सदस्यको शुल्कसहितको नवीकरण कागजात, नामावली केन्द्रमा पठाउन सबै कमिटी र विभागलाई निर्देशन दिएको छ ।"
उत्कृष्ट कार चालक बनिन् शाक्य,"काठमाडौं : सडकमा सुरक्षितयात्रा गर्न र महिला सहभागितालाई प्रोत्साहन गर्न आयोजित टोयोटा बुमन्स र्यालीमा राज्यलक्ष्मी शाक्यले पहिलो पुरस्कार हात पारेकी छन्। टोयोटा विक्रेता युनाइटेड ट्रेडर्स सिन्डिकेटको आयोजनामा शनिबार सम्पन्न र्यालीमा ५५ सहभागी थिए। शाक्यले टोयोटा नेपालकोतर्फबाट ५० हजार रुपैयाँ बराबरको चेक र ट्रफि प्राप्त गरिन्। यस्तै, दोस्रो हुन सफल रिन्छेन लामाले ३० हजार र ट्रफी जितिन्। तेस्रो भएकी स्वस्तिका महर्जनले २० हजार र ट्रफी पाइन्। उत्कृष्ट चालक बनेकी उद्यमी शाक्यसँग यसअघि नेपाल अटो मोबाइल्स एसोसिएसन (नासा) मा भाग लिइसकेको अनुभव छ। तर, पनि उनी प्रथम हुन्छु भन्ने नसोचेको बताउँछिन्। यता र्यालीमा सुरुमा गोकर्ण रिसोर्टमा प्रवेश गरेकी ५४ वर्षीया मनमाया लालचनले साइडमा नेभिगेटरको रूपमा बुहारी राखेर भाग लिइन्। यो कार्यक्रमले महिलाहरूलाई धेरै प्रोत्साहन मिलेको छ। यसले सडक सुरक्षाबारे धेरै सिकाइ मिल्यो, उनले भनिन्। चबहिलबाट गोकर्ण रिसोर्टसम्म ३० किलोमिटरको र्याली आयोजना गरिएको थियो। यसको रुट क्रमशः कार्यालयबाट नारायण गोपाल चोक, भाटभटेनी मन्दिर, जमल, न्युरोड, भद्रकाली मन्दिर, त्रिपुरेश्वर, बानेश्वर, तीनकुने, एयरपोर्ट, गौशला, चाबहिल चोक, जोरपाटी हुँदै गोकर्ण फरेस्ट रिसोर्टमा पुगेर टुंगिएको थियो। आयोजक युनाइटेड ट्रेडर्स सिन्डिकेटकी प्रबन्ध निर्देशक रितु सिंह वैद्य यो बुमेन्स र्यालीले समय, गती र सुरक्षाको पाटोमा उपलब्धी हाँसील गरेको बताउँछिन्। आफ्नो जिन्दगीको गाडी आफैं हाँक्नुस् भन्ने सांकेतिक सन्देशसहित सुरु गरेको यो र्याली फलदायी भएको अनुभव उनले गरेकी छन्। उनी भन्छिन्, किनभने हामीले ५० जनालाई मात्रै गर्ने भनेकोमा धेरै उत्सुकता भएर सहभागी जनाउन खोजेकाले ५५ जना पुगे। यो प्रतिस्पर्धा छिटो कुदाउने भन्ने होइन। कसले नियम पालना गर्छ ? कसले समय र गति अनि सुरक्षालाई ध्यान दिन्छ ? यसलाई मूल्यांकन गरिएको हो। प्रबन्ध निर्देशक वैद्यकाअनुसार यसबाट मनोवृत्ति व्यक्तित्व, आत्मविश्वास पनि जगाउन खोजेका हौं। यसले महिलाको निर्णय गर्ने क्षमता पनि विकास गर्ने उनको भनाइ छ। यो र्याली प्रदर्शनले आगामी दिनमा निरन्तरता दिन प्रोत्साहन दिएको उनले बताइन्। अन्तर्राष्ट्रिय स्तरमै कार राइडिङमा भाग लिसकेकी जिस्वाँ तुलाधर श्रेष्ठ टोयोटाको यो र्यालीमा दोस्रोपटक सहभागी भएकी छन्। महिला चालकलाई प्रायः सजग भएर नचलाउने भन्ने बुझाई भएकाले यो र्यालीले यस्तो सोचलाई चिर्ने र महिलालाई उत्प्रेरणा जगाएको बताउँछिन् सहभागी सरतिा श्री ज्ञवाली। हाल राजनीतिमा संलग्न उनी सडक सुरक्षालाई अपनाउँदै आएको बताउँछिन्। २४ वर्षदेखि कार चलाउँदै आएकी उनी भन्छिन्, यस्तो खालको प्रतिस्पर्धाले जित्ने ऊर्जा र उत्प्रेरणा दिन्छ। ड्राइभिङ भन्नासाथ पुरुषलाई नै सम्झिने गरिन्छ तर महिला पनि सुरक्षित चालक बन्न सक्छन् है भन्ने सन्देश यसले पनि दिएको छ। सामाजिक सञ्जालमा बुमन्स र्यालीबारे थाहा पाएपछि सहभागी हुने चाहना जागेको बताउँछिन् २३ वर्षीया मौनतारानी गौतम। सफ्टवेयर इञ्जिनियर गौतम यो र्यालीले महिलाको सहभागिता बढी हुँदा धेरैसँग चिनजान गर्ने मौका जुरेको बताउँछिन्। साथमा सडक सुरक्षाबारे ज्ञान र आत्मविश्वास बढायो। यसले विस्तारै सडकमा महिला चालक पनि बढेका छन है भनेर सन्देश पनि गएको छ , गौतमले भनिन्। उक्त कार्यक्रम आयोजित स्थलमा विभिन्न खालका करिब २० स्टलहरूमार्र्फत उत्पादन प्रदर्शन गरियो। २० वर्षअघि नेपालमा टोयोटाले बुमन्स र्याली सुरु गरेको थियो। सन् २००४ बाट र्याली सुरु गरेको टोयोटाको वुमन्स र्यालीमा त्यतिबेला महिला चालकहरू कम थिए भने अहिले धेरै भएकाले सहभागितामा आकर्षण बढेको आयोजकको भनाइ छ। यसरी छनौट भए विजेता र्यालीमा ड्राइभिङको गति, समयावधि, सडक सुरक्षालगायत पारदर्शिता हेर्न र मूल्यांकन गर्ने जिम्मेवारी नासालाई दिइएको थियो। नेपाल अटो मोबाइल्स एसोसिएसन नासा नेपालको तर्फबाट खेल खेलाउन प्राविधिक टोली ८ जना थिए। यो संस्था नेपालमा अटो मोबाईल्स गाडीहरूको खेल खेलाउने अन्तर्राष्ट्रिय र खेलकुद परिषद्बाट मान्यता प्राप्त एक मात्रै संस्था हो। उक्त संस्थाबाट र्यालीको नेतृत्व मार्सल कमिसन संयोजक आशिष लामिछानेले गरेका थिए। लामिछानेका अनुसार सडकको अवस्थाको आधारमा, भीडभाड, पैदल यात्रीहरूको जमघटको स्थितिमा फरक खालका गति तय गरिएको हुन्छ। त्यो गतिमा गाडी चलाउँदा सुरक्षित यात्रा हुन्छ भनेर सन्देश दिन गरएिको खेल हो। समग्रमा समय, दूरी र गति सिद्धान्तको आधारमा परिणाम निकालिएको छ। यसमा छिटो आउँदैमा जितिने ढिलो आउँदैमा हारिने भन्ने होइन। तोकेको समय र सीमालाई हेरएिको हो।"
झापामा छुट्टाछुट्टै घटनामा परी दुई बालबालिकाको मृत्यु,"झापा : झापामा छुट्टाछुट्टै घटनामा परी दुई बालबालिकाको मृत्यु भएको छ । बिर्तामोडमा कारको ठक्करबाट मेचीनगर नगरपालिका१२ निवासी गोपाल रोकाका ११ वर्षीय छोरा सन्तोष रोकाको मृत्यु भएको छ । शनिबार राति साढे १० बजेको समयमा बिर्तामोडको मुक्तिचोकमा चारपानेबाट काँकडभिट्टातर्फ जाँदै गरेको प्र १००१००२ च ०१९० नम्बरको कारले पैदल यात्री बालक रोकालाई ठक्कर दिएको थियो । टाउको र दुवै हात खुट्टामा चोट लागेर गम्भीर घाइते भएका बालकको उपचारको क्रममा बीएण्डसी हस्पिटलमा बिहान ३ बजे मृत्यु भएको जिल्ला प्रहरी कार्यालय झापाले जनाएको छ । दुर्घटनापछि कार चालक मेचीनगर १ निवासी २६ वर्षीय रोनस परियारलाई इलाका प्रहरी कार्यालय बिर्तामोडले नियन्त्रणमा लिएको छ । त्यस्तै, शिवसताक्षी नगरपालिका ७ स्थितमा कनकाई सिचाई आयोजनाको नहरमा डुबेर स्थानीय राजवीर ऋषिदेवको १४ वर्षीया छोरी सन्जु ऋषिदेवको मृत्यु भएको छ । शनिबार दिउँसो ३ बजेको समयमा नहरमा नुहाउन गएकी बालिका अपराह्न ४ बजे नहरमा डुबेको अवस्थामा मृत फेला परेको थियो । स्थानीयले घटनाबारे जानकारी गराउन साथ इलाका प्रहरी कार्यालय शिवगञ्ज र इलाका प्रहरी कार्यालय झिलझिलेको प्रहरी टोली घटनास्थल पुगेका थिए । कानुनी प्रक्रिया पुरा गरी शवलाई पोस्टमार्टमको लागी दमक अस्पताल पठाएको र घटना सम्बन्धमा अनुसन्धान भइरहेको इलाका प्रहरी कार्यालय झिलझिलेले जनाएको छ ।"
जनतामा व्याप्त निराशा चिरेर देश अगाडि बढाउने एमालेका १३ नीतिगत प्राथमिकता,"विगतका कतिपय घटना, सन्दर्भ र अनुभवका आधारमा जनताको मनमा यस सहकार्यको दिगोपनमाथि आशङ्का छन्। यसको खण्डन कुनै औपचारिक मन्तव्य या वक्तव्यबाट होइन, व्यवहारबाटै गरिनेछ। काठमाडौं : नेपाल कम्युनिष्ट पार्टी (एमाले)ले समृद्ध नेपाल,सुखी नेपालीको राष्ट्रिय आकांक्षा पूरा गर्न १३ वटा नीतिगत प्राथमिकता राखेको छ। गोदावरीमा जारी राष्ट्रिय महाधिवेशन प्रतिनिधि परिषद् प्रथम बैठकमा पेश गरिएको राजनीतिक प्रतिवेदनमा जनचाहनाअनुरुप समाजवादउन्मुख आर्थिकसामाजिक रूपान्तरणका लागि राजनीतिक स्थायित्व, सुशासन, विकास र सामाजिक न्यायसहित समृद्ध नेपाल, सुखी नेपालीको राष्ट्रिय आकांक्षा पूरा गर्ने सङ्कल्प गरिएको उल्लेख छ। एमालेले राखेका प्राथमिकता कार्यान्वयन हुँदा मुलुकको राजनीति, अर्थतन्त्र र बाह्य सम्बन्ध लगायत धेरै विषयमा सकारात्मक उपलब्धि हासिल हुने एमालेको ठहर छ। एमाले नयाँ सरकार बनेसँगै केही सकारात्मक काम थालनी भएको उल्लेख गरेको छ। हिजो सत्ताको आडमा उन्मुक्ति पाएका या अनुसन्धान र अभियोजन हुन नसकेका कतिपय मुद्दाहरुमा नयाँ ढङ्गबाट स्वतन्त्र अनुसन्धान,अभियोजन र कार्बाही सुरु भएको प्रतिवेदनमा उल्लेख छ। सरकारले जनतामा व्याप्त निराशा चिर्ने र देश अगाडि बढ्छ भन्ने विश्वास जगाउने गरी तीव्र रफ्तारमा काम गर्नुपर्ने एमाले अध्यक्ष केपी शर्मा ओलीले पेश गरेको प्रतिवेदनमा उल्लेख छ। उनले भनेका छन्, विगतका कतिपय घटना, सन्दर्भ र अनुभवका आधारमा जनताको मनमा यस सहकार्यको दिगोपनमाथि आशङ्का छन्। यसको खण्डन कुनै औपचारिक मन्तव्य या वक्तव्यबाट होइन, व्यवहारबाटै गरिनेछ। यसलाई विफल पार्न आरम्भदेखि नै विभिन्न तत्वहरु क्रियाशील रहेको पनि देखिएकै छ। तर राजनीतिलाई सधैभरि प्रयोगको थलो बनाइराख्न सकिँदैन। त्यसो गर्न थालियो भने कुनै आफैद्वारा निर्मित व्यूहमा फँस्न सकिन्छ भन्ने तथ्यलाई सबैले हेक्का राख्नुपर्छ। हाम्रो पार्टी यस सहकार्यलाई दिगो, परिणाममुखी र सफल बनाउन आफ्नो सम्पूर्ण सामथ्र्य केन्द्रित गर्ने छ। यी हुन् एमालेका १३ नीतिगत प्राथमिकता १ अर्थतन्त्रमा उत्पादनदेखि उपभोगसम्म र लगानीदेखि व्यापारसम्म देखिएको शिथिलता हटाउन नीतिगत सुधार गर्दै आर्थिक क्रियाकलापलाई तीब्रता दिने। २ वित्तीय संस्थाहरुमा उत्पन्न समस्या समाधान गर्न विभिन्न समयमा गठित आयोगहरूका सुझावलाई क्रमशः कार्यान्वयन गर्दै सहकारी, लघुवित्त संस्था एवं अनुचित लेनदेनसम्बन्धी समस्या समाधान गर्ने। ३ सार्वजनिक सेवा प्रवाहमा सुधार गर्न, सुशासन प्रवर्द्धन गर्न, व्यावसायिक वातावरण निर्माणमा असहज र असान्दर्भिक नीति तथा कानुनमा परिमार्जन गर्ने। सङ्गठन संरचनामा कायम रहेको दोहोरोपना हटाई चुस्त र मितव्ययी संरचना निर्माण गर्ने। सङ्घीयता कार्यान्वयनका समस्या समाधान गर्दै राज्यका निकाय बीच अन्तर  समन्वय कायम गरी प्रविधिआधारित, सुधार निर्देशित अनुगमन प्रणाली स्थापना गर्ने। ४ सार्वजनिक पदमा रहेका सबै भ्रष्ट, सबै निकम्मा को रुपमा व्याप्त भावनालाई बदल्न बेइमानी गर्नेले कानुनी रुपमा सजायँ पाउँछ भन्ने उदाहरण प्रस्तुत हुने गरी सार्वजनिक प्रशासन, न्यायालय र सम्बद्ध नियामक निकायहरुमा जवाफदेहिता सुनिश्चित गर्ने। लाइनमा रहेका सबैको पालो आउँछ भन्ने मान्यतालाई बल पुऱ्याउने दिगो प्रणाली विकास गरी जनतामा राज्यप्रतिको भरोसा जगाउने। ५ स्वदेशी उत्पादन र स्वदेशी उपभोगलाई प्रोत्साहन गर्दै राष्ट्रिय पुँजीको विकास गर्ने। कृषिलाई आर्थिक वृद्धि, रोजगारी सिर्जना, गरिबी निवारण, औद्योगिकरण, निर्यात व्यापार र आपूर्ति व्यवस्था अभिवृद्धिको प्रमुख क्षेत्रका रूपमा विकास गर्ने। भन्सार नियमनका माध्यमबाट समेत स्वदेशी उद्योग र उत्पादनलाई संरक्षण गर्ने। ज्याला रोजगारी र स्वरोजगार दुवै क्षेत्रमा कामको अवसर सिर्जना गर्ने गरी 'मेक इन नेपाल' अभियान सञ्चालन गर्ने। स्वदेशको रोजगारीलाई आकर्षक र मर्यादित बनाउने। वैदेशिक रोजगारीलाई सुरक्षित र सीप सिक्ने (स्कील गेन) माध्यम बनाउने। ६ सबैको समान पहुँच भएको, राष्ट्र, समाज तथा जीवनसँग जोडिएको र समय अनुरुप अनुमोदित हुने गुणस्तरीय शिक्षा नीति अवलम्बन गर्दै 'उद्यमशील शिक्षित युवा को नीति कार्यान्वयन गर्ने। मौलिक हकको रुपमा रहेको स्वास्थ्य, खाद्य, आवास र खानेपानीको अधिकार सुनिश्चित गर्ने। श्रमको सम्मान, मर्यादित काम, न्यायोचित ज्याला, सामाजिक सुरक्षा एवं असल औद्योगिक श्रम सम्बन्धलाई श्रम नीतिका आधारभूत मान्यताका रुपमा स्थापित गर्ने। मजदुर, किसान, श्रमजीवी र विपन्न वर्गलाई समृद्धिको केन्द्रमा राख्ने। ७ राष्ट्रिय पूर्वाधारमा अन्तर  निकाय समन्वय सुनिश्चित गर्ने। यातायात र सडकलाई आर्थिक विकासका पूर्वाधार, आपूर्ति व्यवस्थाको मेरुदण्ड, नागरिकले पाउने सुविधा एवं समुदायसमुदाय बीचको अन्तरसम्बन्धको माध्यमका रुपमा विकास गर्ने। पूर्वाधार विकासमा रहेको दोहोरोपन र भौगोलिक तथा प्रादेशिक असन्तुलन हटाउने। पूर्वाधार विकाससम्बन्धी आयोजनाहरु नीति, कार्यक्रम तथा बजेटमा पर्ने तर बर्षौसम्म कार्यान्वयन नहुने अवस्थाको अन्त्य गर्ने। ८ विद्युत् उत्पादन विस्तारमार्फत आर्थिक वृद्धिदर बढाउने, विद्युतीकरणमार्फत आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुऱ्याउने र नवीकरणीय ऊर्जाको प्रयोगमार्फत वातावरणमा सुधार ल्याउने। आधुनिक सञ्चारमार्फत जनताको सुसूचित हुने अधिकारको प्रत्याभूति गर्ने, प्रविधिमार्फत शिक्षा, स्वास्थ्य, उत्पादनलगायत जीवनका सबै क्षेत्रलाई सहज तुल्याउने र रोजगारीका अवसर सिर्जना गर्ने। ९भूमिमा किसानहरूको सहज पहुँच उपलब्ध गराउन, भूमिको वैज्ञानिक व्यवस्थापनमार्फत यसको सही सदुपयोग गर्न र आवाससम्बन्धी मौलिक हक कार्यान्वयनको सुनिश्चित गर्न आवश्यक प्रक्रिया अगाडि बढाउने। जलवायु परिवर्तनले उत्पन्न गरेको जोखिम न्यूनीकरण गर्ने, वातावरणको सुरक्षा गर्ने र हरित अर्थतन्त्रको विकास गर्ने। १० युवाहरुलाई सामाजिक जीवनका सबै क्षेत्रमा महत्वपूर्ण साझेदार र संवाहकका रुपमा अगाडि बढाउँदै उनीहरुको सर्वतोमुखी विकासका लागि वातावरण निर्माण गर्ने। बहुलता, विविधता र बहुसांस्कृतिक सामाजिक विशेषतालाई नेपालको पहिचान, गौरव र सम्पदाको रूपमा स्थापित गर्ने। पर्यटनको समग्र विकासमार्फत आर्थिक विकासमा टेवा पुऱ्याउने। ११ लैङ्गिक समानता, सामाजिक समावेशिता र समानता प्रत्याभूत गर्ने एवम् महिला सहभागिता र लैङ्गिक समानता सम्बन्धमा आजसम्म हासिल उपलव्धिहरुलाई अझ दिगो, परिणाममुखी र सार्थक तुल्याउने। १२ शान्ति प्रक्रियाका बाँकी कामलाई टुङ्याउन तत्काल कानुनी प्रबन्ध गर्ने। पीडितलाई केन्द्रमा राखी तथ्यको आधारमा सत्य स्थापित गर्ने। सत्यको आधारमा न्याय, क्षतिपूर्ति, परिपुरण, माफी र मेलमिलापका माध्यमबाट द्वन्द्व  सिर्जित पीडाको सम्बोधन गर्ने। १३ नेपालको राष्ट्रियता, सार्वभौमसत्ता, भौगोलिक अखण्डता, स्वाधीनता, स्वतन्त्रता, स्वाभिमान र राष्ट्रिय हितको रक्षालाई केन्द्रबिन्दुमा राख्ने। संयुक्त राष्ट्रसङ्घको बडापत्र, पञ्चशीलको सिद्धान्त, विश्व शान्तिका मान्यता, अन्तर्राष्ट्रिय प्रतिबद्धता तथा न्यायमा आधारित स्वतन्त्र, तटस्थ र असङ्लग्न परराष्ट्र नीति अवलम्बन गर्ने। सङ्क्रमणकालीन न्यायको बाँकी काम अबिलम्ब टुङ्याउँछौं : एमाले एमालेले सङ्क्रमणकालीन न्यायको बाँकी काम अबिलम्ब टुङ्याउन चाहेको बताएको छ। पीडितहरु हिजो पनि पीडित  आजपनि पीडित हुने स्थिति नहोस्, सङ्क्रमणकालीन न्यायका नाममा सङ्क्रमणकालीन अन्याय नहोस् भन्ने हाम्रो भनाइ हो। पीडित केन्द्रित, पीडितमैत्री तरिकाबाट यसलाई टुङ्याउनु पर्छ। सशस्त्र द्वन्द्वमा हामी तटस्थ थियौं। हामीले हिंसाको आलोचना गरेका थियौं। हिंसा त बाध्यता पो हुनु पर्ने हो, तर कतिपयले यसलाई शोखको विषय, छनोटको विषय बनाउनु भएको थियो, त्यसप्रति हामीले असहमति जाहेर गरेका थियौं। प्रतिवेदनमा भनिएको छ, हामी सरकारमा रहँदा पनि भनेका थियौं, हामी यस विषयलाई छिटोभन्दा छिटो टुङ्ग्याउन चाहन्छौं। तर विभिन्न पार्टीहरुको स्वार्थकेन्द्रित दाउपेचमा परेर यो विषय अझै टुङ्गिन सकेको छैन। हामी पीडितकेन्द्रित विधि र संरचना निर्माण गर्दै यस विषयलाई समाधान गर्न चाहन्छौं। सरकार भ्रष्टाचारका विरुद्ध निर्ममतापूर्वक प्रस्तुत होस् र सुशासनको प्रत्याभूति गरोस्। सुशासन स्थापनाको अभियानमा पार्टी सधैभरि सकारात्मक, सक्रिय र सहयोगी भूमिकामा रहनेछ। एमालेको राजनीतिक प्रतिवेदनमा भनिएको छ,गर्नुपर्ने कामहरु धेरै छन्, तर विभिन्न सीमाहरुका कारण हामी अहिले यिनै प्राथमिकताका आधारमा सरकारलाई अगाडि बढाउन चाहन्छौं। पार्टीको नीतिगत अगुवाइ र पहलकदमीमा पाँच राजनीतिक दलको न्यूनतम नीतिगत प्राथमिकता र साझा सङ्कल्प तयार भई सार्वजनिक भइसकेको छ। ओलीले पेश गरेको प्रतिवेदनमा जनताको बहुदलीय जनवादले समाजमा दलहरुबीच स्वस्थ प्रतिष्पर्धा र लोकतान्त्रिक अभ्यासको परिकल्पना गर्ने उल्लेख छ। जबजले बहुलवादी खुल्ला समाजको मान्यतालाई अङ्गिकार गर्छ। यसै मान्यताका आधारमा सबै खाले विविधता र बहुलताको सम्मानका साथै तिनीहरु बीच सहअस्तित्व, सहिष्णुता र सहकार्यको परिकल्पना गर्छ। हामी सबै संस्कृतिलाई समान भावका साथ सम्मान गछौं धार्मिक आस्था व्यक्तिगत अधिकारको विषय हो, त्यसलाई संरक्षण गर्छौं। समाजमा विद्वेष र सन्देह फैलाउने र राष्ट्रिय एकतामा आघात पुऱ्याउने प्रवृत्ति राष्ट्रिय हुन सक्दैनन्। हामी कुनै पनि अतिवादको विरोध गर्छौं। हामी चाहन्छौं सरकार सामाजिक सद्भाव र राष्ट्रिय एकतालाई प्रवर्द्धन गर्ने विषयमा प्रभावकारी भूमिकामा स्थापित होस्। गर्नु पर्ने कामहरु धेरै छन्, तर विभिन्न सीमाहरुका कारण हामी अहिले यिनै प्राथमिकताका आधारमा सरकारलाई अगाडि बढाउन चाहन्छौं।"
तल्लो मुस्ताङका सडक र पुलमा साढे १८ करोड बजेट,"जोमसोम : तल्लो मुस्ताङमा सडक र पुलका लागि १८ करोड ५७ लाख ८८ हजार रुपैयाँको योजना स्वीकृत गरिएको छ। गण्डकी प्रदेशको भौतिक पूर्वाधार मन्त्रालयले चालु आर्थिक वर्ष २०८०८१ देखि कार्यान्वयनमा ल्याउने गरी ३ सडक र पुल निर्माण योजनाका लागि बहुवर्षीय योजनाअन्तर्गत बजेटको स्रोत सुनिश्चित गरेको हो। गण्डकी प्रदेश, मुस्ताङ जिल्ला प्रदेश निर्वाचन क्षेत्र ख का लागि चालु वर्ष गण्डकी प्रदेश सरकारले २ सडक र १ पुलका लागि बहुवर्षीय योजनाका लागि बजेट खाका वृद्धि गराएर बजेट सुनिश्चित गराएको छ। प्रदेश सांसद विकल शेरचनको पहलमा वारागुङ मुक्तिक्षेत्र गाउँपालिका १,२ र ३ वडा जोड्ने एक निर्वाचन क्षेत्र एक सडक योजना का लागि रानीपौवा, छेंगुर, झोङ र तेताङ जोड्ने सडकमा १० करोड रुपैयाँ बजेट सुनिश्चित भएको हो। प्रदेश सांसद शेरचनले बारागुङ मुक्तिक्षेत्र गाउँपालिकामा ओझेलमा परेका गाउँहरू जोड्ने सडक प्राथमिकतामा राखेको बताए। यो सडक बहुवर्षीैय रणनीतिक महत्वको सडक भएकाले चालु वर्ष प्रदेश सरकारले १ करोड रुपैयाँ बजेट विनियोजन गरिसकेको बताए। सडक निर्माणका लागि ठेक्का प्रक्रिया अघि बढिसकेको छ, क्रमागत रुपले बजेट थपिँदै जान्छ, सांसद शेरचनले भने, १० करोडको सडक योजना पूरा भएपछि जोमसोमकोरला राजमार्ग सडक यो सडक रिङरोडले समेत जोडिने छ। बारागुङ मुक्तिक्षेत्र गाउँपालिकामा निकै विकासले पछि परेको तेताङ गाउँदेखि मुक्तिनाथ रानीपौवासम्म १० किलोमिटर सडक निर्माण हुने पूर्वाधार विकास कार्यालयका प्रमुख अजयकुमार श्रेष्ठले जानकारी दिए। कार्यालय प्रमुख श्रेष्ठका अनुसार एक निर्वाचन क्षेत्र एक सडक योजनाका लागि ठेक्का आह्वान भइसकेको बताए। वारागुङको तेताङदेखि मुक्तिनाथ सडक निर्माण योजनाका लागि ४ किलोमिटर कालोपत्र सडक र ६ किलोमिटर ग्राभेल सडकको रूपमा विस्तार हुनेछ। वारागुङ मुक्ति क्षेत्रको १,२ र ३ वडा जोड्ने सडकमा २५ किलोमिटर सडकको नयाँ ट्याक खोल्ने गरी सडकको डीपीआर तयार भएको कार्यालय प्रमुख श्रेष्ठले जनाए। सडक ६५ मिटर चौडा हुनेछ। प्रदेश निर्वाचन क्षेत्र एक सडकअन्तर्गत वारागुङ मुक्तिक्षेत्र१ को रानीपौवादेखि छेंगुर खोलासम्मको दुरीमा ४ किलोमिटर अल्फाल्ट कालोपत्र हुने पूर्वाधार विकास कार्यालय मुस्ताङको भनाइ छ। बारागुङ३ तेताङ, झोङ, छेंगुर र रानीपौवा जोड्ने सडकले उपल्लो मुस्ताङका नागरिक तथा उपल्लो मुस्ताङमा भ्रमण गरेर फर्किने पर्यटकलाई मुक्तिनाथ जान छोटो दूरीको सडक कायम हुने बताइएको छ। यो सडक निर्माण सम्पन्न भएमा त्यस क्षेत्रका किसानले उत्पादन गरेका कृषिउपजका सामग्रीको बजारीकरण गर्नसमेत सहज हुने विश्वास गरिएको छ। गण्डकी प्रदेश सरकारले एक निर्वाचन क्षेत्र एक सडक निर्माण योजनाका लागि मनाङ र मुस्ताङमा १०१० करोड र प्रदेशका अन्य जिल्लाहरूमा ५५ करोड रुपैयाँ बजेटको स्रोत सुनिश्चित गरेको पूर्वाधार विकास कार्यालय मुस्ताङको भनाइ छ। यसैगरी सडकतर्फ गण्डकी प्रदेश सरकारअन्तर्गत मुस्ताङ जिल्ला सदरमुकाम कार्यालय जाने बाटो मर्मत तथा स्तरोन्नतिका लागि बहुवर्षीय योजनामा समावेश गरी १ करोड ५० लाख रुपैयाँ बजेट सुनिश्चित भएको छ। यसका चालु वर्ष ३० लाख रुपैयाँ बजेट विनियोजन भई यसको ठेक्का प्रक्रिया अघि बढिसकेको पूर्वाधार विकास कार्यालय मुस्ताङका प्रमुख अजय श्रेष्ठले जानकारी दिए। जोमसोम सदरमुकाम कार्यालयको मुस्ताङ अदालतदेखि डिभिजन वन कार्यालयसम्मको २ सय ४२ मिटर सडक मर्मत तथा स्तरोन्नति हुने जनाइएको छ। यसअघि प्रदेश सरकारले जोमसोम पक्की पुलदेखि जिल्ला निर्वाचन कार्यालयसम्म सडक स्तरोन्नति गरेको थियो। सडक पुलतर्फ चालु वर्ष प्रदेश सरकारबाट ठिनी खोला मोटरेबल पुलको योजना परेको छ। जोमसोम, ठिनी, ढुम्बा र मार्फा जोड्ने रिङरोड सडकअन्तर्गत प्रदेश सरकारबाट ठिनी खोलामा २५ मिटर लामो पक्की पुल निर्माणको योजना परेको हो। ठिनी खोला पुलका लागि चालु वर्ष ४० लाख रुपैयाँ बजेट विनियोजन भएको छ । पुल निर्माणका लागि बहुवर्षीय योजनाअन्तर्गत गण्डकी प्रदेशको आर्थिक मामिला मन्त्रालयले ७ करोड ७९ लाख रुपैयाँ बजेटको स्रोत सुनिश्चित गरेको प्र्रदेश सांसद विकल शेरचनले जानकारी दिए। ठिनी खोलामा निर्माण हुने पक्की पुल फटफाथसहित ६८ मिटर चौडा हुनेछ। ठिनी खोलामा पुल निर्माण भएमा त्यसक्षेत्रका बासिन्दालाई रिङरोड हुँदै मार्फा झर्न र ढुम्बाताल हेर्न जाने पर्यटकलाई बर्खायामको मौसममा आउजाउमा निकै सहज हुने सांसद शेरचनको भनाइ छ। जोमसोमबाट ढुम्बाताल घुम्न जाने पर्यटकलाई पुनः फर्किएर जोमसोम आउन नपर्ने र सिधै मार्फा जाने पर्यटकलाई पुलले सहजता दिने सांसद शेरचनले जनाए। यसै तल्लो मुस्ताङअन्तर्गत नै बारागुङ मुक्तिक्षेत्र २ र १ वडा जोड्ने छेंगुर, झोङ, मोटरेबल पुल योजनाको बहुवर्षीय स्रोत सुनिश्चितताका लागि आर्थिक मामिला मन्त्रालय गण्डकी प्रदेशमा फाइल पेस भइसकेको सांसद शेरचनले जानकारी दिए। यसअघि पुलको डीपीआर संम्पन्न भइसकेर १ करोड ५० लाख रुपैयाँ बजेट विनियोजन भएको उनले बताए। पुलको बहुवर्षीय योजनाका रूपमा कार्यान्वयनमा लैजान थप बजेट करिब ८ करोड रुपैयाँको स्रोत सुनिश्चित गर्न प्रदेश सरकारसँग माग गरिएको हो।"
नुब्री उपत्यकालाई अहिंसा क्षेत्र घोषणा,"गोरखा : उत्तरी गोरखाको नुब्री क्षेत्रलाई अहिंसा उपत्यका घोषणा गरिएको छ। वेयुल किमोलुङअन्तर्गत सेराङ गुम्बा र चुमनुब्री गाउँपालिकाको संयुक्त पहलमा नुब्री क्षेत्रलाई अहिंसा(स्याग्या) उपत्यका घोषणा गरिएको हो। यसअघि एकसय वर्षभन्दा पहिलेदेखि चुमक्षेत्रलाई अहिंसा उपत्यकाका रुपमा घोषणा गरिएको थियो। नुब्री क्षेत्र पनि अहिंसा क्षेत्र घोषणा भएपछि अब चुम र नुब्री दुबै उपत्यका अहिंसा उपत्यका घोषणा भएका छन्। नुब्री उपत्यका अन्तर्गत चुमनुब्री गाउँपालिकाको वडा नं १, २, ४ र ५ का गाउँबस्ती पर्दछन् भने चुम उपत्यका अन्तर्गत वडा नं ६ र ७ का गाउँबस्तीहरु पर्दछन्। चुमलाई अहिंसा उपत्यका घोषणा गरेको एकसय वर्ष पूरा भएको उपलक्ष्यमा गतबर्ष अहिंसा सताव्दी महोत्सव मनाइसकिएको छ। सेराङ गुम्बाको बिगत लामो समयदेखिको प्रयास र चुमनुब्री गाउँपालिकाको गत शुक्रबार सेराङ गुम्बामा सम्पन्न कार्यपालिका बैठकले निर्णय गरेपछि गत शनिबार औपचारिक समारोहका बीच नुब्रीलाई पनि अहिंसा उपत्यका घोषणा गरिएको हो। १० दिने गुम्बापूजापछि शनिबार आयोजित वाङका अवसरमा सेराङ गुम्बाका प्रमुख लामा टुल्कु कर्मा रिम्पोछे, टुल्कु पासाङ रिम्पोछे, टुल्कु आङ्वा रिम्पोछे, औतारी लामा पासाङ ङिमा र चुमनुब्री गाउँपालिकाका अध्यक्ष निमा लामाले अहिंसा उपत्यका घोषणा व्यानरमा हस्ताक्षर गरेका थिए। अहिंसा क्षेत्र घोषणा सभामा गाउँपालिकाकी उपाध्यक्ष लक्ष्मी गुरुङ, प्रमुख प्रशासकीय अधिकृत मनोज लामिछाने लगायतका कार्यपालिका सदस्यहरु सहभागी थिए। त्यस्तै गाउँपालिकाको वडा नं १, २, ३, ४ र ५ का सबै गाउँबस्तीका बासिन्दा उपस्थित भएका थिए। अहिंसा क्षेत्र घोषणा सभामा अहिंसा उपत्यकाका स्थानीय बासिन्दा तथा यस क्षेत्रमा प्रवेश गर्ने सबैले पालना गर्न विभिन्न शीलहरुको बारेमा जानकारी गराइएको थियो। नजिकको गाउँ वडा नं ५ को क्य्राक र वडा नं ४ को क्वाक, छाकबाट करिब पाँचघण्टा भन्दा धेरै पैदल हिँडेर स्थानीयबासिन्दा वाङ थाप्न सेराङ गुम्बामा उपस्थित भएका थिए। वाङका अवसरमा गुम्बाले भक्तजनहरुलाई दिनभर वुद्ध धर्म, संस्कृतिमा प्रचलित विभिन्न नाच(चाम) आयोजना गरेको थियो। विभिन्न देवदेवीको भेषभुषामा सिँगारिएर कलाकारहरुले चोयकङ चाम, शिवा चाम, थ्रोओ चाम, खान्द्रो चाम, दुर्थाङ रोलाङ चाम, गोमासी चाम, गुदाङ सिङतोङ चाम, न्यूले ड्रेपा चाम, झोएन चामलगायतका सांस्कृतिक नाच प्रदर्शन गरिएको थियो। त्यस्तै लामा गुरु रिम्पोछेहरुले प्रसाद र आशिर्वाद प्रदान गरेका थिए। सेराङ गुम्बा चुमनुब्री गाउँपालिका ५ साबिक बिही गाविसको श्रृङ्गी हिमालको फेदीमा अवस्थित छ। वेयुल किमोलुङ(लुकेर रहेको पवित्र धार्मिक स्थल) सेराङमा आयोजित १० दिने वाङ(गुम्बा पूजा तथा आशिर्वाद लिने कार्यक्रम) को अवसरमा गाउँपालिकाले कार्यपालिका बैठक पनि सोही स्थलमा आयोजना गरेको थियो। गत शुक्रबार सम्पन्न बैठकको समापन गर्दै गाउँपालिकाका अध्यक्ष निमा लामाले सेराङ विश्वकै उच्चत्तम पवित्र स्थलअन्तर्गत पर्ने हुँदा यस क्षेत्रमा प्रवेश गर्ने तिर्थालु भक्तजन तथा अन्य पर्यटकका लागि विभिन्न आचार संहिता लागु गर्ने निर्णय भएको जानकारी दिए। त्यस्तै हिन्दू र वौद्ध धर्मावलम्बीको महत्वपूर्ण धार्मिक क्षेत्रमा अवस्थित टासी पासाङ हिमाल(श्रृङ्गी हिमाल) आरोहण गर्न अनुमति नदिन सरकारसंग अनुरोध गर्ने निर्णय बैठकमा भएको पनि बताए। पर्यटन तथा पर्वतारोहणसंग सम्वद्ध व्यक्ति तथा संस्थाहरले देशका विभिन्न हिमाल आरोहणका लागि अनुमति माग गर्ने क्रममा यस श्रृङ्गी हिमाल आरोहणका लागि पनि सरकारसंग अनुमति माग गर्नसक्ने हुँदा यस विषयमा अनुमति नदिन सरकारसंग अनुरोध गर्ने बैठकले निर्णय गरेको लामाले बताए। त्यस्तै बैठकले सेराङमा सञ्चालित सेराङ गुम्बा आधारभूत विद्यालयलाई कक्षा आठसम्म सञ्चालन गर्ने अनुमति दिने निर्णय पनि गरेको छ। सो विद्यालय गोरखाको एक गुम्बा विद्यालय हो। सो विद्यालय हिउँदमा चुमनुब्री ५ बिहीमा र बर्खाका बेला सेराङ गुम्बामा सञ्चालन हुदै आएको छ। साथै बैठकले पहिलो पटक मनास्लु हिमाल आरोहण गरेको दिन मे ९ मा मनास्लु महोत्सव आयोजना गर्ने पनि निर्णय गरेको पनि पालिका अध्यक्ष लामाले जानकारी दिए।"
पाल्पाका जंगलमा जताततै आगलागी : डढेलो निभाउन गएका दुईजना घाइते,"तानसेन : सामुदायिक वनमा लागेको डढेलो निभाउने क्रममा पाल्पामा दुईजना घाइते भएका छन् । वनमा डढेलो निभाउने क्रममा पाल्पाको रैनादेवी छहरा गाउँपालिका वडा नं १ सिद्धेश्वरका ५५ वर्षीय टोपबहादुर बुढा गम्भीर घाइते भएका छन् । आगोबाट जली घाइते भएका बुढाको मिशन अस्पताल तानसेनमा उपचार भइरहेको रैनादेवी छहरा१ सिद्धेश्वरका वडाध्यक्ष सोमबहादुर दर्लामीले बताए । माथागढी गाउँपालिका४ झडेवा जामुनडाँडामा डढेलो निभाउने क्रममा ६५ वर्षीय पूर्णबहादुर कामु मगर घाइते भएका छन् । पाल्पाको सिद्धेश्वरको साउने,मोहरे क्षेत्रका सामुदायिक वनमा डढेलो लागेको छ । डडेलो बस्तीमा पसेपछि भविश्वर पाण्डेय र रामनाथ पाण्डेको घर गोठ जलेर नष्ट भएको वडाध्यक्ष दर्लामीले बताए । सिद्धेश्वर क्षेत्रमा लागेको डढेलो आइतबार बिहानसम्म नियन्त्रणमा आउने सकेको छैन । माथागढी गाउँपालिकाको झडेवा क्षेत्रमा ५ जनाको घर गोठ जलेर पूर्ण रूपमा नष्ट भएको छ । घर गोठमा लागेको डढेलो नियन्त्रणमा आए पनि उक्त जंगलमा नियन्त्रणमा आउन सकेको छैन । पाल्पाकै सिलुवामा लागेको डढेलोले दुई घर र गोठ जलेर नष्ट भएको छ । तानसेनको श्रीनगर, बतासेडाडा, वनदेवी क्षेत्र, सेतीपोखरी क्षेत्रमा शनिबार दिनभरी नै आगलागी भयो । पाल्पामा यो वर्ष करिब ६ सय हेक्टर भन्दा बढी जमिनमा आगलागी भएको डिभिजन वन कार्यालय पाल्पाले जनाएको छ । सुख्खायाम संगै बनजंगलमा झरेका पात पतिंङ्गरको कारण दिनहु पाल्पामा आगलागीका घटनाहरु बढ्दै गएका छन । पाल्पाकै बगनासकालीको चिर्तुङ्धारा,पोखराथोक,रिब्दीकोटको कुसुमखोला,पालुङमैनादी, रिब्दीकोट जंगल क्षेत्रमा लागेको डढेलो नियन्त्रणमा आउन सकेको छैन । तिनाउ गाउँपालिकाको दोभान, झुम्सा, कचलमा पनि आगलागी भएको छ । रैनादेवी छहरा गाउँपालिकाको जुठापौवा, सत्यवती, बल्ढेङगढी क्षेत्रको वनमा डढेलो लागेको छ । डिभिजन वन कार्यालय पाल्पाले चैत्रको पहिलो हप्ताभरी आगलागी घटना सचेतना अभियाना, अग्नी रेखा निर्माण कार्यक्रम चलाएको थियो । चैत्र महिनामा आगलागीका घटना नभएपनि बैशाख लागेपछी पाल्पामा आगलागीका घटनामा बृद्धि हुदै गएको छ । पाल्पामा दैनिक आठ दश स्थान सम्म आगलागीका घटना हुने गरेका छन, हरेक आगलागी स्थान बाट प्रहरी लाई खवर आउछ, प्रहरीले सबैसँग समन्वय गरेर आगलागी नियन्त्रणको लागि काम गर्दै आएको जिल्ला प्रहरी कार्यालय पाल्पाका सूचना अधिकारी सुगन्ध श्रेष्ठले बताए । मानवीय बस्ती, पशु चौपाया तथा मानिसको जिउ धन लाई प्राथमिकतामा राखेर आगो नियन्त्रणको काममा प्रहरीले समन्वय गर्दै आएको सूचना अधिकारी श्रेष्ठले बताए । जिल्लाभरीमा एउटा मात्र दमकल छ, आगलागी नियन्त्रण गर्ने प्रयाप्त श्रोत साधन छैन, जसको कारण समयमै आगालागी नियन्त्रण गर्न कठिन हुँदै आएको सूचना अधिकारी श्रेष्ठले बताए । मानिसको गतल धराणा र सोचाइको कारण आगलागीका घटनाहरु वृद्धि हुँदै गएको जिल्ला प्रहरी कार्यालय पाल्पाले जनाएको छ ।"
डोल्पामा सबैभन्दा बढी १२० हिउँ चितुवा,"डोल्पा : हिमाली जिल्ला डोल्पामा दुर्लभ वन्यजन्तु हिउँ चितुवाको संख्या १ सय २० पुगेको छ। शेफोक्सुन्डो राष्ट्रिय निकुञ्जको संरक्षण क्षेत्र र डिभिजन वन कार्यालको क्षेत्रमा रहेका हिउँ चितुवाको संख्या १ सय २० पुगेको हो। निकुञ्जको संरक्षण क्षेत्र बाहिर वन क्षेत्रमा पहिलोपटक अत्याधुनिक प्रविधि क्यामेरा ट्रयाप विधिबाट हिउँ चितुवाको गणना गरिएको थियो। जसअनुसार डोल्पामा मात्रै सबैभन्दा धेरै हिउँ चितुवाको सङ्ख्या एकिन गरिएको तथ्यांक सार्वजनिक गरिएको हो। पाँच महिना लगाएर गरिएको सर्वेक्षणबाट वन क्षेत्रमा मात्रै ३० वटा हिउँ चितुवा फेला परेको डिभिजन वन अधिकृत मुनबहादुर रावतले शुक्रबार सदरमुकाम दुनैमा आयोजित पत्रकार सम्मेलनमा जानकारी दिए। सर्वेक्षणअनुसार निकुञ्ज क्षेत्र बाहिर पर्ने डोल्पोबुद्ध, काइके र छार्काताङ्सोङ गाउँपालिकाको वन क्षेत्रमा प्रतिएक सय वर्ग किलोमिटर क्षेत्रफलमा हिउँ चितुवाको घनत्व १५ रहेको छ। डिभिजन वन अधिकृत रावतका अनुसार तीनवटा गाउँपालिकामा रहेको वन क्षेत्रमा पर्ने दुई हजार वर्ग किलोमिटर क्षेत्रफलमा अध्ययन गरिएको थियो। डिभिजन वन कार्यालयको नेतृत्वमा कर्मचारी, विद्यार्थी र विश्व वन्यजन्तु कोषका अनुसन्धानकर्ताहरूसहित भएर हिउँ चितुवाको संख्या अध्ययन गरिएको बताइएको छ। जसकालागि वन क्षेत्रमा पर्ने ६६ वटा स्थानमा क्यामेरा जडान गरिएको थियो। विश्वमा दुर्लभ वन्यजन्तु हिउँ चितुवा एसियाका १२ वटा राष्ट्रमा मात्र पाइने र त्यसमा पनि नेपालमै सबैभन्दा धेरै डोल्पामा रहेका शेफोक्सुन्डो राष्ट्रिय निकुञ्जका प्रमुख संरक्षण अधिकृत विश्वबाबु श्रेष्ठले जानकारी दिए। चार वर्षअघि क्यामेरा ट्रयाप विधिबाट हिउँ चितुवाको सर्वेक्षण गर्दा शेफोक्सुन्डो निकुञ्जको संरक्षित क्षेत्रमा मात्रै ९० वटा फेला परेको प्रमुख संरक्षण अधिकृत श्रेष्ठले बताए। प्राप्त तथ्यांकअनुसार निकुञ्जको संरक्षण क्षेत्रमा प्रति एक सय वर्ग किलोमिटर क्षेत्रफलमा हिउँ चितुवाको घनत्व २२ रहेको उनले बताए। निकुञ्ज र वन क्षेत्र गरेर कुल संख्या १ सय २० पुगेकाले यो संरक्षण गर्ने निकाय र संरक्षणकर्मीका लागि खुसीको कुरा हो, हिउँ चितुवाका लागि आवश्यक आहार प्रजाति नावरको संख्या वृद्धि हुनाका कारण पनि संख्या बडेको पाइएको छ श्रेष्ठले भने। ििहउँ चितुवाको संख्या वृद्धि भएसँगै मावन वन्यजन्तु द्वन्द्व घटाउने उपाय अपनाउनका लागि सम्बन्धित निकायले जनचेतना मूलकलगायत विभिन्न राहतका कार्यक्रमहरू प्रभावकारी ढंगबाट लागु गर्नुपर्ने उनको भनाइ छ। हिँउ चितुवाको संख्या वृद्धि हुनुले पर्यापर्यटन र आयआर्जनमा समेत टेवा पुग्ने बताइएको छ। जिल्ला समन्वय समितिका प्रमुख श्यामबहादुर रोकायको अध्यक्षतामा वन तथा भूसंरक्षण विभाग र विश्व वन्यजन्तु कोषका प्रतिनिधि, गाउँपालिकाका अध्यक्ष, प्रमुख जिल्ला अधिकारी, सुरक्षा निकायका प्रतिनिधि,सञ्चारकर्मीहरूको भौतिक तथा भर्चुवल उपस्थितिमा हिउँ चितुवाको तथ्यांक सार्वजनिक गरिएको थियो।हिँउ चितुवा गणनाका लागि शेफोक्सुन्डो राष्ट्रिय निकुञ्जबाट गरिएको सर्वेक्षणमा ८० लाख र डिभिजन वन कार्यालयको भएको सर्वेक्षणमा ४८ लाख खर्च भएको विश्व वन्य जन्तु कोषका प्रतिनिधि चन्द्रजंग हमालले बताए।"
प्रदेशलाई औचित्य साबित गर्ने अवसर,"संघमा सत्ता समीकरण परिवर्तन हुनेबित्तिकै प्रदेशहरूको जग हल्लिन थालेपछि प्रदेश संरचनाको औचित्यमाथि प्रश्न उठन थालेको छ । अधिकांश काम संघबाट हुने र जनतासँग जोडिएका जनजीविकासम्बन्धी अधिकार स्थानीय तहमा भएकाले पनि प्रदेशको औचित्य छैन भन्ने तर्क जबरजस्त उठाउन थालिएको हो । अर्कोतर्फ प्रदेश सरकारहरू पनि एकदमै अस्थिर बने । आफ्नै दलभित्रकालाई हटाएर आफैं मन्त्री हुने दाउपेच चल्न थालेपछि अवस्था अस्थिर भएको पाइन्छ । प्रदेशको बजेट पनि विचौलियाको इच्छामा कमिसनको आधारमा बन्न थाल्यो । बनेका योजनाहरू समयमा कार्यान्वयन हुन सकेनन् । कार्यकर्ता पोस्न र कमिसनकै लागि प्रदेशले पनि ससाना योजना बनाउन थाले । जसकारण उसको औचित्य स्थानीय तहको भन्दा बढी देखिएन । प्रदेश पनि सरकार हो । उसलाई कानुन बनाउने अधिकार छ । संघको जस्तै कार्यपालिका र न्यायपालिकाको अवधारणा प्रदेशमा पनि छ । प्रदेश संसद् छ, प्रदेश सरकार छ । तर प्रदेशले बनाउने कानुन संघसँग नबाझिने गरी बनाउनु भनेर उसलाई कसिदिएका कारण प्रदेश फक्रिन सकेन । प्रदेशमा केही गर्छु भन्ने भावना भएका व्यक्तिले चाहेर पनि काम गर्न नसक्ने वातावरण बन्यो । त्यसैले पनि अहिले संघ र प्रदेशबीच अधिकारको लडाईं चलिरहेको छ । प्रदेशका मुख्यमन्त्रीहरू संघले साझा अधिकारहरू दिन नचाहेको आरोप लगाइरहेछन् । संघको समीकरण अनुसार प्रदेशको समीकरण पनि परिवर्तन गर्नैपर्ने प्रावधानले अझ प्रदेश संरचनाको औचित्यमाथि प्रश्न उठ्न थाल्यो । प्रदेशले जनतामुखी कार्यक्रम ल्याउन नसकेको र बढीजसो सत्ताको मोह देखिएकाले पनि जनतामा यस संरचनाको औचित्यमाथि प्रश्न उठाउने मौका मिलेको छर्लंग छ । प्रदेशका प्रमुखहरू र सभामुखहरू आआफ्ना राजनीतिक दलहरूको स्वार्थमा चल्न थाले । उनीहरूको नियुक्ति आफ्नालाई कसरी सत्तामा पुुयाउने भनेर हुन थाल्यो । सत्ता समीकरण परिवर्तन हुने बित्तिकै प्रदेश प्रमुख परिवर्तन हुन थाले । अर्कोतिर भने उनीहरूले आआफ्नो पार्टीका नेताको आदेशमा चल्ने प्रवृत्ति बढी भयो । त्यसले पनि जनतामा यस संरचनाप्रति बितृष्णा जाग्यो । यी सबैका कारण नागरिकमा प्रदेश संरचना भारी हुन थालेको हो तर सँगै प्रदेश संघीयताको परिकल्पना अनुसार चल्ने हो र नागरिकसँग जोडिएर स्थिर सरकारमार्फत् जनअपेक्षामा परिणाम दिने हो भने कसैलाई कुनै आपत्ति हुने देखिँदैन । बेलैमा बुद्धि पुग्यो भने सम्भावनाको संसार आफ्नै पोल्टामा पक्का छ ।"
जलवायु वित्त : ऋण होइन अनुदान,"जलवायु परिवर्तनको मुद्दा पेचिलो बनिरहेको अवस्थामा प्राकृतिक रूपमै धनी नेपाल अझै बढी मारमा छ । यूएईमा सम्पन्न कोष २८ सम्मेलनमा राष्ट्रिय अनुकूलन योजना (न्याप)को एजेन्डा प्रमुख छलफलको विषय बन्यो। नेपाललगायत विकासोन्मुख राष्ट्रहरूले जलवायुसम्बन्धी अनुकूलन सहयोग गर्नुपर्ने अडान राखेका थिए। आर्थिक लगानी गर्न आफ्नो देशको हैसियत नभएको भन्दै उनीहरूले न्यापमा लगानी गर्न जोडवल गर्दै आएका थिए। बिडम्बना कोप२८ मा उक्त विषयमा सहमति जुट्न सकेन। नेपाललगायत विकासोन्मुख राष्ट्रहरू निराश भएर फर्कन बाध्य हुनुपर्यो। ६ महिनापछि सहमतिमा जाने भन्दै न्यापको योजना सारियो। जसका कारण नेपाल जस्तो विकासोन्मुख राष्ट्रले न्यापमा सहयोग जुट्न नसकेकाले नीति तथा कार्यक्रम कार्यान्वयन गर्न सकेन वा ढिलाइ भयो र बनेको राष्ट्रिय अनुकूलन योजना दराजमा थन्किन पुग्यो। यो हाम्रो जस्तो विकासोन्मुख देशका लागि दुर्भाग्य हो। नेपालले राष्ट्रिय अनुकूलन योजना कार्यान्वयन गर्न सन् २०५० सम्म अनुमानित लागत ४७४ अर्ब अमेरिकी डलर लाग्ने भएकाले उक्त रकम आन्तरिक स्रोतबाट अपुग हुने भन्दै दातामार्फत लगानी जुटाएर कार्यक्रम गर्ने लक्ष्य राखेको छ। नेपालको राष्ट्रिय अनुकूलन योजनाले जलवायु उत्थानशील समाज निर्माण गरी राष्ट्रको सामाजिक आर्थिक समृद्धिमा सहयोग पुर्याउने परिकल्पना गरेको छ। यसले जलवायुजन्य विपद् र आकस्मिक घटनाबाट हुने हानी नोक्सानीलाई २०५० सम्ममा ९० प्रतिशत भन्दा कम गर्ने र सबै संकटासन्न समुदाय, जोखिमपूर्ण बस्ती, पूर्वाधार र जीविकोपार्जनको स्रोतको उत्थानशीलता निर्माण गर्ने लक्ष्य राखेको छ। नेपाल जस्तो कृषि प्रदान र आर्थिक उपार्जनको मूल आधार नै कृषि रहेको देशमा जलवायु परिवर्तनको प्रत्यक्ष अप्रत्यक्ष असर सबैभन्दा बढी कृषि क्षेत्रमा परेको छ। जलवायु परिवर्तनका कारण माटोको उर्वराशक्ति हराउँदै जानु र जलवायु प्रकोपका कारण कृषि भूमिको क्षयीकरण हुनुजस्ता कुराले किसानलाई उत्पादन गर्न निराश बनाएको छ। जसको फलस्वरूप खेतीयोग्य जमिन बाँझो बस्दै गएकाले दिनानुदिन उत्पादन घटेर गएको छ। अनुकूलन कार्यक्रम कार्यान्वयन गर्न सबैभन्दा बढीलागत कृषि र खाद्य सुरक्षा क्षेत्रमा प्रस्ताव गरिएको छ। विश्वव्यापी रूपमा जलवायु परिवर्तनको मुद्दा निकै नै पेचिलो बन्दै गइरहेको अवस्थामा नेपाल जस्तो प्राकृतिक रूपमै धनी राष्ट्रहरू अझै बढी मारमा छन्। जलवायु परिवर्तनसँग जुध्नु नेपालका लागि आर्थिक सहयोग तथा अनुदान आवश्यक हुँदा पनि जलवायु परिवर्तनको कारक धनी राष्ट्रहरू अनुदान सहयोग गर्न तयार देखिँदैनन्। फलस्वरूप हाम्रो न्याप अलपत्र अवस्थामा छ। जलवायु परिवर्तनका कारक धनी राष्ट्रहरू अनुदान सहयोग गर्न तत्पर नहुँदा न्यापको कार्यान्वयनका लागि विश्व बैंक तथा अन्य वित्तीय संस्थाले अझै जलवायु वित्तको नाममा ऋण थुपारिरहेको अवस्था छ। नेपाल जस्तो देश जसको प्रतिव्यक्ति ऋण करिब ८१ हजार रहेकामा थप यस किसिमको वित्त ऋण परिचालनले प्रत्येक नेपालीको टाउकोमा ऋणका भार थप्ने पक्का छ। जलवायु परिवर्तनसम्बन्धी संयुक्त राष्ट्रसंघीय फ्रेसवर्क कन्भेन्सनअन्तर्गत खनीजमुखी अर्थतन्त्र रहेका राष्ट्रहरूले जलवायु परिवर्तनको असर न्यूनीकरण तथा अनुकूलनका निम्ति आर्थिक सहयोग (जलवायु वित्त)मा योगदान गर्नुपर्ने व्यवस्था छ। विश्व बैंकले भने नेपाल जस्तो राष्ट्रलाई अनुदान नभई ऋणको रूपमा जलवायु वित्त उपलब्ध गरी पेरिस सम्झौता र जलवायु न्यायविरुद्धमा काम गरिरहेको छ। हाम्रो लागि यो प्रक्रिया सरासर घातक हो। अमेरिकाको वासिंटन डिसीमा २०२४ अप्रिल १७१९ (२०८१ वैशाख ५६) सम्म आईएमएफ तथा विश्व बैंक वसन्त बैठकमा छ। बैठकले हाम्रो जस्तो विकासोन्मुख देशका लागि ऋणको रूपमा जलवायु वित्त परिचालन गर्ने कुरालाई बन्द गर्न, नेपालको टाउकोमा थोपारिएको ऋणको बोझ नबढाउन, जलवायु परिवर्तनको असर बढाउन हरित गृह ग्यास उत्सर्जनमा भूमिका नै नभएको देशले अनुदानमा न्याप कार्यान्वयनका लागि निःशर्त रूपमा जलवायु वित्त परिचालनमा सहयोग गर्न गराउन दबाब सिर्जना गर्नु आवश्यक छ। जलवायु परिवर्तनको असर र जलवायु न्यायको कुरा ठूला होटलका छलफलबाट होइन, अब सडकका पेटीबाट सुरुवात गर्नुपर्छ। किसान, कृषि र जलवायु परिवर्तनका नाममा कार्यरत नागरिक संघसंगठनहरू स्वरमाथि स्वर र आवाजविहीनहरूको आवाज बन्दै जलवायु न्यायको पक्षमा उभिनु र योजनाबद्ध ढंगले पैरवी गर्नु एकमात्र विकल्प छ। अबको दिन भनेको कोठे गफ गर्ने, विषय तथा सवाल उठान गर्ने र कुराका लागि कुरा गर्ने समय होइन। वास्तविक समस्या भोगिरहेका, पीडा खेपिरहेका वातावरणमैत्री जैविक अभ्यास अवलम्बन गर्दै जीविकोपार्जन गरी पर्यावरण जोगाउन योगदान गरिरहेका नागरिकको पक्षमा आवाज बुलन्द गर्दै समस्याको सम्बोधनमा लाग्ने समय हो। अहिले नेपाली समाज ऋणको बोझले थिचिएको भए पनि विश्व बैंक जस्तो मर्यादित संस्थाले जलवायु वित्तको नाममा नेपाली नागरिकप्रति अन्याय गर्दै ऋण लगानी गर्दै आएको छ। यसप्रति सरकार नतमस्तक देखिन्छ। राज्यको व्यवहार उचित देखिँदैन। यसका लागि नागरिक एवं अभियन्ता सचेत हुनुपर्छ। समाज गुट र फुटमा रमाउँदै आएको छ। जुन कुरा नेपालको खिलापमा छ, घातक छ। त्यसैले नेपाल मात्र नभई विकासोन्मुख राष्ट्रका युवा, महिला, सिमान्त समुदाय र किसान सबै जुटी जलवायु वित्त ऋण जस्तो राष्ट्रिय एवं जनघातक विषयमा ऐक्यबद्धता जाहेर गर्दै अभियानमा जुटौं। जलवायु वित्त ऋण नभई अनुदानका रूपमा पाउने अधिकार सुनिश्चितताका लागि क्रियाशील बनौं। ढिला भइसक्यो समयमै चिन्ता र चासो लिउँ। भविष्य यसैमा छ। अब पनि ढिला गरेर अधिकारप्रति संवेदनशील नभएमा भावी सन्ततीका लागि अभिशाप हुनेछ। पछि पछुताउनु पर्ने छ। बस्नेत राष्ट्रिय कृषक समूह महासंघ, नेपालका निवर्तमान अध्यक्ष हुन्।"
बन्द भएको ५३ दिनपछि जुफाल विमानस्थल सुचारु,"डोल्पा : हिमाली जिल्ला डोल्पामा रहेको जुफाल विमानस्थल बन्द भएको त्रिपन्न दिनपछि सुचारु भएको छ। आइतबार बिहान नेपालगञ्जदेखि आएको तारा एयर अवतरण गरेसँगै हवाइ सेवा सुचारु भएको हो। धावनमार्ग मर्मतकालागि १६ फागुनदेखि विमानस्थल बन्द भएको र काम सम्पन्न भएसँगै आजदेखि नियमित रुपमा हवाइ सेवा सुरु भएको ठुलिभेरी नगरपालिकाका नगर प्रमुख सुवर्ण बुढाले जानकारी दिए। विमानस्थल सुचारु भएसँगै यात्रु,बिरामी लगायतका सर्वसाधारणहरु सहज रुपमा आवत जावत गर्न पाएको नगर प्रमुख बुढाको भनाइ छ। निर्माणको जिम्मा आजिवन तामाङ्ग मरिन जेभी धादिङले मुल्य अभिवृद्धि करसहित छ करोडमा लिएको थियो।धावनमार्ग मर्मत सुरु भएको एक महिना भित्रै काम सक्ने भने पनि निर्माण कम्पनीले करिब दुई महिना लगाएको थियो। विमानस्थलको धावन मार्ग कतै उठेको कतै बसेको र केही ठाउँमा चिरा परेर भासिएपछि एक सय पचासी मीटर मर्मत गरिएको नागरिक उडड्यन प्राधिकरणका इन्जिनियर वीरप्रसाद शाहीले जानकारी दिए। धानवमार्ग जीर्ण भएकै कारण सरकारी तथा निजि एयरलाइन्स कम्पनीहरुले पनि पटक पटक उडान गर्न नसकिने बताउँदै आए पनि अब भने सहज भएको उनको भनाइ छ।"
रेशम चौधरीले रन्जिता र निर्वाचन आयोगविरुद्ध दायर गरेको मुद्दाको सुनुवाइ आज,"काठमाडौं : नागरिक उन्मुक्ति पार्टीका संरक्षक रेशम चौधरीले पार्टी अध्यक्ष रन्जिता चौधरी र निर्वाचन आयोगविरुद्ध दायर गरेको मुद्दामा आज सुनुवाइ हुने भएको छ। मुद्दाको पेशी न्यायाधीशद्वय आनन्दमोह भट्टराई र विनोद शर्माको संयुक्त इजलासमा तोकिएको छ। यसअघि चैत्र ३० गते सुनुवाइका लागि पेशी तोकिए पनि सो दिन बहस भएन। वैशाख ४ गते हेर्ने नभ्याइने सूचीमा राखिएको सो मुद्दा वैशाख ७ गते अन्य आदेश जारी गरेको थियो। त्यसअघि चैत्र २५ गते सर्वोच्चले नागरिक उन्मुक्तिको अध्यक्षमा चौधरीलाई मान्यता नदिनुको कारण पेश गर्न आदेश दिएको थियो। गत पुस २७ गते सम्पन्न नागरिक उन्मुक्ति पार्टीको पहिलो अधिवेशनले चौधरीलाई सर्वसहमत रुपमा अध्यक्षमा निर्वाचित गरेको थियो। अधिवेशनपछि उनले अध्यावधिका लागि निर्वाचन आयोगमा निवेदन दिएका थिए। तर,निर्वाचन आयोगले फागुन २४ गते चौधरीलाई मान्यता नदिने र श्रेष्ठलाई नै कायम गर्ने निर्णय गरेको थियो। त्यसपछि रेशमले श्रेष्ठ र निर्वाचन आयोगलाई विपक्षी बनाएर सर्वोच्चमा रिट दिएका थिए।"
पर्यापर्यटकीय क्षेत्र निर्माण कार्य अघि बढोस्,"आछाम जिल्लाको ढाकुमा गरिएको विश्वशान्ति श्रीमद्भागवत महाअनुष्ठान, ढकालबन्धु हित तथा वंशावली एकीकृत समाज झापाकोे साधारणसभामा अध्यक्षलगायत सबै पदमा सर्वसम्मत भयो। मेरै सल्लाहमा अध्यक्ष डिल्लीराम ढकालबाट ढाकुमा भव्य अनुष्ठानको भावीयोजना घोषणा भयो। २०७१ सालमा झापा कोटीहोम अनुष्ठानको उद्घाटन समारोहमा गृहसचिव लक्ष्मी ढकालसँग मेयर यज्ञप्रसादसमेत झापा आएदेखि झापा र अछाम निरन्तर सहकार्यमा रहँदा नै अनुष्ठानलाई थपबल पुगेको हो। प्राचीनसमयमा यहाँ १२ बज्यैको अकाल मृत्युवरण भयो। जसबाट पितृदोष, पितृश्राप आदि समस्याबाट यो स्थान लगभग प्रताडित थियो। संवेदनशील विषय भएकाले भव्यरूपमा चर्चा बटुल्न सक्यो। अनुष्ठानको अघिल्लो दिन फागुन २४ गते हजारौं वर्षअघि बाजेबज्यैहरूले पानी खाने गरेको प्राचीन कुवाछेउमा हामीले सामूहिक त्रिपिण्डी श्राद्ध गर्यौं। गाउँ पातलो भए पनि भोलिपल्टको कलश: यात्रामा महिला जनसहभागिता आँकलन गरेभन्दा विशाल रहेको कमलबजार नपा८ का वडाध्यक्षको थियो। निर्माणाधीन जालपादेवी मन्दिर परिक्रमा गर्दै प्राचीन बाउधारा (लहरै १२ धारा) को जल अचाउँदै श्रीमद्भागवत सप्ताह ज्ञानमहायज्ञ अनुष्ठान स्थलमा पुगेपछि पूर्वमन्त्री वीरमणि ढकाल र टंक ढकालले द्वीप प्रज्ज्वलन गरी अनुष्ठानको उद्घाटन गर्नुभयो। तत्पश्चात् श्रीमद्भागवत ज्ञानगंगासागर डुबुल्की गराउँदै ब्यासाचार्य पं दुर्गाप्रसाद ढकालका मुखारबिन्दबाट प्रष्फुटित अमृतवाणीका अमूल्यनिधिहरू भक्तमहानुभावमा पान हुने क्रमको थालनी भयो। शिवपुराण र वाशिष्ठ ग्रन्थमा उल्लेख भएअनुसार ब्रम्हर्षि वाशिष्ठपुत्र भगवान् श्रीकृष्णका परमगुरु यशस्वीऋषि व्याघ्रपाद र व्याघ्रयोनी पुत्र महाभारतकालीन वीरयोद्धा पाण्डव पुरोहित ऋषिधौम्यका दाजु ब्रम्हर्षि उपमन्युका आराध्यदेव भगवान् भोलेशंकर ढकालहरूका समेत आराध्यदेव नै भए। ब्रम्हर्षि उपमन्युका वंशजका रूपमा ढकालहरूलाई लिइएको छ। कान्यकुब्ज ढाकेश्वरबाट गोविन्ददेव ढकाल र पत्नी सूर्यमाला आफ्नो सातजनाको परिवारका साथमा कुमाउँ गढवाल हुँदै महाकाली नदी तरेर अछामको ढाकुमा आइपुगेपछि माटो सुँघेर सन्तान हुने लक्षण देखे। यसपछि सोहीस्थानमा पहिलो डोको बिसाएको जनश्रुति र तथ्यहरूले पुष्टि गरेको पाइन्छ। ज्येष्ठ सुपुत्र वामचन्द्र र सांहिला देवचन्द्र बाबुसँगै बसे पनि, माइला तिलाचन्द्र पत्नी यशोदालाई लिएर खसराजा सुखपालको राजगुरु भइबसेकाले चिलखाया नामक स्थान वित्र्ता पाएका थिए। कान्छा ताराचन्द्र पिताजीको स्वर्गवासपछि ज्योतिषशास्त्र पूर्णताका लागि सुर्खेत हुँदै काठमाडौंतिर लागेको भनाइ छ। अनुष्ठानस्थल अछामको ढाकुमा १२०० किमिजति पूर्व झापा, ईलाम, सुनसरी, मोरङबाट बस रिजर्भ गरी पुगेका बन्धुहरू अनुष्ठान समापनपछि फर्किएको तथ्यले अपनत्व महसुस गराएको छ। विभिन्न उपसमिति बने, वंशावली निर्माण र अभिलेख उपसमितिकोे जिम्मेवारी पंक्तिकारलाई थियो। अनुष्ठानको अन्त्यताका लाखबत्ती प्रज्वलन ज्वालामा मानवआकृति मोवाइलमा कैद हुनु पनि अद्भूत भएको व्यासाचार्य दुर्गाप्रसाद ढकालको भनाइ रह्यो। अद्भूत भक्तिभावनाको उक्त अवसरलाई ढकाल पुनर्मिलन तथा ढकाल महोत्सवको रूपमा हेरिएको कूलका धामी देवानन्द र पुजारी पदमराज ढकालको थियो। अनुष्ठानका कारण जिल्लाहरूबाट बन्धुहरूको सहभागिताले कमलबजार नगरपालिका गद्गद् रहेको मेयर यज्ञप्रसाद ढकालको रह्यो। गोविन्ददेवका ज्येष्ठपुत्र वामचन्द्रतर्पको वंशावली निर्माणमा अहोरात्र कठोर मेहनत गरी सफलताको सिँढी प्राप्त गर्नुभएका उद्योग वाणिज्य संघ कमलबजारका अध्यक्ष बन्धु कृष्णप्रसाद ढकाल थाक्नुभएन। इमान्दार र मेहनती बन्धुहरूलाई सांगठनिक ढाँचामा आबद्ध गरी आपसी सहयोगबाट वंशावली चुस्तदुरुस्त बनाउने, निकट भविष्यमा अनुभवी इञ्जिनियरबाट ढाकुको भूगोललाई अध्ययनमनन गरी हतार नगरी धेरै छलफल र सरसल्लाहबाट गुरुयोजना निर्माण भयो। ढकाल बन्धु उपमन्यु बाटिका तथा पर्यापर्यटकीय क्षेत्र निर्माण कार्य अघि बढोस् !"
पमपम बिल्डिङको ६ वटा गोदामबाट तस्करीको २ करोड २० लाखको कपडा बरामद,"वीरगन्ज : वीरगन्जको पम्पम बिल्डिङमा रहेको तुल्स्यान मार्केटको गोदामबाट राजश्व छलीको कूल २ करोड २० लाख रुपैयाँ मुल्यको कपडा बरामद गरिएको जिल्ला प्रहरी कार्यालय पर्साले जनाएको छ । जिल्ला प्रहरी कार्यालय पर्साको टोलीले तुल्स्यान मार्केटको दुईवटा गोदाममा छापा मारेर १ करोड २० लाख रुपैयाँ मुल्यका कपडा बरामद गरेको थियो । त्यसपछि शुक्रबार र शनिबार पनि प्रहरीले अरु ४ वटा गोदाममा छापा मारेर थप १ करोड रुपैयाँ मूल्यको कपडा बरामद गरेको हो । आइतबार जिल्ला प्रहरी कार्यालय पर्साले जारी गरेको प्रेस नोटमा पम्पम बिल्डिङका ६ वटा गोदाममा छापा मारेर राजश्व छलीको कूल २ करोड २० लाख रुपैयाँ मूल्यका कपडा बरामद गरेको उल्लेख छ । ६ वटा गोदामबाट भारतका विभिन्न ब्राण्डका सर्टीङसुर्टीङ, सुती र ढाकाको थान कपडा। साडी,कूर्थासुरुवाल,धोती लगायतका करिब ३ ट्रक कपडा बरामद गरिएको पर्साका प्रहरी नायब उपरीक्षक कुमार विक्रम थापाले जानकारी दिए । प्रहरीले छापा मारेका ६ मध्ये २ वटा गोदमको मात्र साहुको पहिचान खुलेको जनाएको छ । वीरगन्ज महानगरपालिका वडा नम्बर ६ का रामएकबाल कुशवाहा र वडा नम्बर १६ का आकाश कुमार गुप्ताको मात्र पहिचान खुलेको पर्साका प्रहरी नायब उपरीक्षक कुमार विक्रम थापाले बताए ।अन्य ४ वटा गोदाम कसको हो भन्ने बारेमा अहिलेसम्म खुल्न नसकेको उनले बताए । बरामद कपडा वीरगन्ज भन्सार कार्यालयमा बुझाइएको थापाले जानकारी दिए ।"
प्री ओपन सेसनमा नेप्से परिसूचक सामान्य अंकले बढयो,काठमाडौं: प्री ओपन सेसनमा नेप्से परिसूचक सामान्य अंकले बढेको छ। साताको पहिलो सेयर कारोबार दिन आइतबार नेप्से परिसूचक ०७७ अंकले बढेर १९७२९२ विन्दुमा पुगेको हो। यो सेसनमा सेन्सेटिभ इण्डेक्स ०९२ अंकले बढेको छ। आज प्री ओपन सेसनमा २९ स्टकको २ हजार ६४८ कित्ता सेयर १४ लाख २४ हजार ७७८ रुपैयाँमा कारोबार भयो। कारोबारमा आएका स्टकमध्ये ९ वटाको मूल्य बढ्यो भने १६ वटाको घट्यो। बाँकी ४ स्टकको मूल्य भने यो समयमा स्थिर रह्यो।
"आज देशको तराई क्षेत्रमा हुरीबतास आउने, सतर्क रहन अनुरोध","काठमाडौं : हाल मुलकमा पश्चिमी वायु र स्थानीय वायुको आंशिक प्रभाव रहेको बताउँदै जल तथा मौसम विज्ञान विभाग मौसम पूर्वानुमान महाशाखाले अहिले सुदूरपश्चिम र कर्णाली प्रदेशमा आंशिक बदली रही बाँकी भूभागमा मौसम मुख्यतया सफा रहेको जनाएको छ। महाशाखाका अनुसार आज दिउँसो कोशी, गण्डकी र कर्णाली प्रदेशका पहाडी भूभागमा आंशिक बदली रही बाँकी भागमा मौसम मुख्यतया सफा रहने छ। कोशी, गण्डकी र कर्णाली प्रदेशका पहाडी भागका एकदुई स्थानमा मेघगर्जन र चट्याङसहित हल्का वर्षाको सम्भावना छ। कोशी, गण्डकी र कर्णाली प्रदेशका उच्च पहाडी तथा हिमाली भागका एकदुई स्थानमा पानी र हिउँ पर्ने सम्भावना छ। लुम्बिनी र कोशी प्रदेशका तराई क्षेत्रका एकदुई स्थानमा हुरीबतासको सम्भावना रहेको जनाउँदै महाशाखाले ती क्षेत्रका बासिन्दालाई सचेत रहन आग्रह गरेको छ। त्यसैगरी, आज राति कोशी, मधेस,बागमती, गण्डकी, लुम्बिनी र कर्णाली प्रदेशमा आंशिक बदली हुने तथा बाँकी भागका मौसम सफा रहने छ। मधेस तथा कोशी प्रदेशका तराई भेगका एकदुई स्थानमा हुरीबतासको सम्भावना छ। कोशी, गण्डकी र कर्णाली प्रदेशका पहाडी भागको एकदुई स्थानमा मेघगर्जन र चट्याङसहित हल्का वर्षा हुने सम्भावना छ। यी प्रदेशका उच्च पहाडी तथा हिमाली भेगका एकदुई स्थानमा हल्का हिमपात हुने सम्भावना छ। मधेस तथा कोशी प्रदेशका तराई भेगका एकदुई स्थान र लुम्बिनी प्रदेशका तराई क्षेत्रका केही ठाउँमा हुरीबतासको सम्भावना रहेकाले त्यस क्षेत्रमा दैनिक जनजीवन लगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकोले आवश्यक सतर्कता अपनाउन महाशाखाले अनुरोध गरेको छ।"
एमाले परिषद् बैठक : आज समूहगत छलफल हुँदै,"काठमाडौं : नेपाल कम्युनिष्ट पार्टी एमालेको महाधिवेशन प्रतिनिधि परिषद्को प्रथम बैठकको दोस्रो दिन आज विभिन्न प्रतिवेदनमा समूहगत छलफल हुँदैछ । लतिलपुरको गोदावारीमा शनिबारदेखि सुरू भएको बैठकमा अध्यक्ष केपी शर्मा ओलीको राजनीतिक,महासचिव शङ्कर पोखरेलको साङ्गठनिक प्रतिवेदन र केन्द्रीय निकायका प्रतिवेदनमा छलफल गर्ने कार्यसूची छ । परिषद् बैठकमा केन्द्रीय अनुशासन आयोगका अध्यक्ष केशव बडाल, केन्द्रीय लेखा आयोगका अध्यक्ष डा पुष्पराज कँडेल, केन्द्रीय निर्वाचन आयोगका अध्यक्ष डा विजय सुब्बा र केन्द्रीय सल्लाहकार परिषद्का अध्यक्ष अमृतकुमार बोहराका प्रतिवेदनमा छलफल हुनेछ । दुई हजार चार सय ५४ प्रतिनिधि सहभागी बैठकका माध्यमबाट एमालेले आफूलाई शुद्धीकरण र सुदृढीकरण गर्दै पार्टीलाई निर्णायक राष्ट्रिय शक्तिमा रुपान्तरणका लागि चाल्नुपर्ने कदमबारे कार्ययोजना बनाउने पार्टीको केन्द्रीय प्रचार विभागका प्रमुख राजेन्द्र गौतमले राससलाई जानकारी दिए । प्रत्येक समूहमा चार सयसम्म सहभागी रहने गरी प्रबन्ध गरिएको छ ।"
सूचनामा महामारी !,"डिजिटल युगको पछिल्लो समय विभिन्न माध्यममा द्रुत रूपमा फैलिएका सम्प्रेषणले कृत्रिम जनमत निर्माण गरेका छन्। यस्ता सम्प्रेषणद्वारा सिर्जित सूचनाको महामारीलाई हालै निर्माण भएको अंग्रेजी भाष्यमा इन्फोडेमिक्स भन्ने गरेको छ। इन्फोडेमिक्सका कारण अन्यत्र जस्तै नेपाली समाजले पनि गलत सूचना र झुटा समाचार झेलिरहेछ। लोकतान्त्रिक प्रक्रियाहरूका लागि गलत सूचनाले गम्भीर चुनौतीहरू सिर्जना गरेको छ। यस लेखले नेपालमा सामाजिक र राजनीतिक मुद्दाहरूमा इन्फोडेमिक्सको प्रभावको विभिन्न पक्ष खोज्ने प्रयास गरेको छ। इन्फोडेमिक्सका प्रमुख जटिलताहरू : सही र गलत सम्प्रेषणहरूको भेललाई इन्फोडेमिक्स भनिन्छ। यो भेलमा भरपर्दो स्रोतहरू र भरपर्दो मार्गदर्शन पाउन कठिन हुन्छ। नेपालको राजनीतिक परिदृश्यको सन्दर्भमा भ्रामक सामग्री सम्प्रेषण र हाकाहाकी गरिने गलत सूचना प्रवाहका अभियानहरूको व्यापक प्रसारको भएको पाइएको इन्फोडेमिक्सले प्राय: एकतर्फी कथ्यहरूलाई प्रस्तुत गरेर राजनीतिक विभाजनहरूलाई जटिल बनाएको छ। यो ध्रुवीकरणले नेपालमा रचनात्मक संवादमा निरन्तर बाधा पुर्याएको छ। पछिल्ला समयहरूमा नेपालमा निर्वाचन प्रक्रियाहरू सूचनाप्रविधिको बदनियतपूर्ण प्रयोगको चपेटामा परेका छन्। निर्वाचन प्रक्रियाहरूमा जनमतलाई प्रभाव पार्ने भ्रामक सूचना प्रवाहका व्यापक अभियानहरू देखिएका छन्। गलत जानकारीको द्रुत प्रसारका लागि संवाहकको रूपमा फेसबुक, ट्विटर र युट्युब जस्ता सामाजिक सञ्जालहरूको गलत प्रयोग भएका छन्। यी सामाजिक सञ्जालमार्फत भ्रामक जानकारीहरू आमजनता माझ छिटो पुग्न सकिन्छ। सूचनाप्रविधिको गलत प्रयोगले नागरिकहरूमा भ्रम छरेर राजनीतिक नेता, दल र नीतिहरूप्रति सार्वजनिक धारणालाई विकृत गर्छ। इन्फोडेमिक्सको परिणाम : नेपालमा राजनीतिक मुद्दाहरूमा इन्फोडेमिक्सको व्यापकताले धेरै हानिकारक परिणामहरू छन्। गलत सूचनाले लोकतान्त्रिक संस्थाहरूमाथिको विश्वास घटाउँछ। विधिको शासन र निर्वाचन प्रक्रियाको विश्वासनीयमा प्रश्न चिह्नहरू तेर्सिने अवस्था सिर्जना हुन्छ। सार्वजनिक प्राथमिकता र धारणाहरूलाई विकृत गर्ने बदनियतपूर्ण व्यापक गलत सूचना झेल्दै गर्दा निर्णयकर्ता (प्रभावित हुन सक्छन्। गलत जानकारीले सामाजिक अशान्तिलाई उक्साउन सक्छ र गलत सूचनाको आधारमा द्वन्द्वलाई बढाउँछ। सूचनाप्रविधिले दिगो विकास लक्ष्यहरूतर्फ नेपालको प्रगतिमा बाधा पुर्याउँदै महत्वपूर्ण विषयहरूबाट ध्यान हटाउँछ। हाकाहाकी गलत सूचनाको प्रसार : नेपालमा राजनीतिक मुद्दाहरूमा सामाजिक सञ्जालको प्रभावको सबैभन्दा चिन्ताजनक पक्ष भनेको गलत सूचना र झूटा सम्प्रेषणहरूको द्रुत प्रसार हो। झूटा समाचार सम्प्रेषण, तोडमोड गरिएका चित्र र भ्रामक हेडलाइनहरू फेसबुक, ट्विटर र ह्वाट्सएप जस्ता प्लेटफर्महरूमा तुरुन्तै भाइरल हुन सक्छन्। यो गलत जानकारीले अक्सर जटिल राजनीतिक मुद्दाहरूको सार्वजनिक बुझाइलाई विकृत गर्छ। नक्कली प्रोफाइल र बोट नेटवर्कहरूको प्रभाव : नक्कली प्रोफाइल र स्वचालित बट नेटवर्कहरूको उपस्थितिले सोसल मिडियाको गलत प्रयोगको समस्यालाई अझ जटील बनाउछ। निश्चित स्वार्थरहेको राजनीतिक सन्देशहरूको पहुँच र प्रभाव बढाउन पूर्वाग्रही सम्प्रेषणहरू विस्तार गर्न वा प्रचार फैलाउन सोशल मिडियाको प्रयोग भएको पाइन्छ। नेपालमा चुनाव र प्रमुख राजनीतिक घटनाक्रममा जनमतलाई प्रभावित गर्ने र छद्मभेषी अकाउन्टहरूको गतिविधि देखिएको छ। एकातिर कुनै व्यक्तिविशेषको देवत्वकरणका लागि छद्मभेषी अकाउन्टहरूको प्रचुरमात्रामा प्रयोग भएका छन् भने अर्कोतिर चरित्रहत्या निकृष्ट कार्यमा पनि यस्ता अकाउन्ट छन्। लोकतान्त्रिक अभ्यासमा विश्वासनीयतामा ह्रास : सामाजिक सञ्जालमार्फत गलत सूचनाको फैलावटले स्वस्थ लोकतन्त्रका लागि महत्वपूर्ण हुने मिडिया र सरकारलगायत परम्परागत संस्थाहरूमाथिको विश्वास घटाउन सक्छ। नियमित रूपमा भ्रामक वा गलत जानकारीका लागि पर्दाफास हँुदा आमनागरिक निराश हुन सक्छन्। आधिकारिक स्रोतहरूमा शंका गर्न सक्छन्। सार्वजनिक विश्वास र जवाफदेहितामा भंग हुन सक्छ। इन्फोडेमिक्सलाई सम्बोधन गर्न रणनीतिहरू : राजनीतिक मुद्दाहरूमा इन्फोडेमिक्सको प्रवृत्तिलाई लड्न नेपालले निम्न रणनीतिहरू अपनाउन सकिन्छ : मिडिया साक्षरता प्रवद्र्धन : सूचनाका स्रोतहरूको आलोचनात्मक मूल्यांकन गर्न र सम्प्रेषित सामग्रीको तथ्य पत्ता लगाउन नागरिकलाई शिक्षित गर्ने। सामाजिक मिडिया नियमन : गलत जानकारीविरुद्ध लड्न सोसल मिडियाको गलत सम्प्रेषण गर्नेलाई जवाफदेही राख्न नीतिहरूको कार्यान्वयन। तथ्य जाँच : जानकारी प्रमाणित गर्न र झूटा दाबीहरू हटाउन स्वतन्त्र तथ्य जाँच गर्ने संस्थाहरूमा राज्यद्वारा लगानी। नागरिक शिक्षाको सुदृढीकरण : सञ्चारमाध्यम साक्षरता र आलोचनात्मक सोच कौशललाई विद्यालयको पाठ्यक्रममा एकीकृत गर्दै युवा पुस्तालाई सचेत बनाउने। पत्रकारिताको जवाफदेहितालाई प्रोत्साहन गर्ने : सटिकता र जवाफदेहितालाई प्राथमिकता दिने नैतिक पत्रकारिता अभ्यासहरूलाई सहयोग समर्थन गर्ने। निष्कर्ष : हालैका वर्षहरूमा सामाजिक सञ्जालको वृद्धिले विश्वव्यापी रूपमा जानकारी गर्ने तरिकामा क्रान्तिकारी परिवर्तन गरेको छ। अन्य देशहरू जस्तै नेपालले पनि राजनीतिको क्षेत्रमा सामाजिक सञ्जाल प्लेटफर्मको गहिरो प्रभाव देखेको छ। नागरिक संलग्नताका लागि सामाजिक सञ्जाल एक शक्तिशाली उपकरण साबित भएको छ। गलत सूचना र यसको अनियन्त्रित प्रसारले महत्वपूर्ण चुनौतीहरू खडा गरेको छ। यसले महत्वपूर्ण राजनीतिक मुद्दाहरूमा जनतालाई दिगभ्रमित गर्छ। अन्यत्र जस्तै नेपालमा पनि सामाजिक सञ्जालबाट उत्पन्न चुनौतीहरूलाई सम्बोधन गर्न शिक्षा, नियमन र प्राविधिक आविष्कारलाई संयोजन गर्ने बहुआयामिक दृष्टिकोण आवश्यक छ।"
"वीरेन्द्रतालमा हिउँ पहिरो : बूढीगण्डकीमा पानीको बहाव बढ्यो, किनारका बासिन्दालाई सतर्क रहन आग्रह","गोरखा : माथिबाट झरेको हिउँ पहिरोले चुमनुब्री गाउँपालिका १ स्थित वीरेन्द्रताल फुट्दा बूढीगण्डकीमा पानीको बहाव उच्च भएको छ। बिहान पौने नौ बजे तालमा ठूलो हिउँ पहिरो झरेको वडा सदस्य धेजेन डोमाले जानकारी दिइन्। तालमाथिबाट ठूलो हिउँ पहिरो झर्यो, उनले भनिन्, तालबाट गण्डकी जत्रै बाढी गएर बूढीगण्डकीमा मिसिएको छ। गण्डकी दोब्बर भएर बढेको छ। पर्यटकीय सिजन भएकाले मनास्लु बेसक्याम्प, वीरेन्द्र ताल अवलोकन गर्न बिहान पर्यटक त्यसतर्फ गएको हुन सक्ने आशंका गरिएको उनले बताइन्। हिमपहिरोले सामागाउँबाट साम्दो जाने बाटोको काठे पुल बगाएको प्रहरीले जनाएको छ। बूढीगण्डकीमा पानीको बहाब उच्च भएको छ। हामीले बूढीगण्डकी छेउ किनारका बासिन्दालाई सतर्क रहन जगत, माछाखोला लगायत विभिन्न ठाउँका चौकीहरुमा सूचना गरेका छौँ, डिएसपी रमेशकुमार श्रेष्ठले भने, 'सामागाउँ चौकीबाट घटनाबारे थप बुझ्न प्रहरी त्यसतर्फ गइसकेको छ ।' वीरेन्द्र तालमा हिउँ पहिरो प्राय गइरन्छ तर अहिले ठूलो हिमपहिरो गएको वडाअध्यक्ष कर्मा छेवाङ लामाले जानकारी दिए।"
"महिलाको जनसंख्या धेरै,व्यक्तिगत घटना दर्तामै पहुँच थोरै","राजविराज : राष्ट्रिय जनगणनाअनुसार पुरुषभन्दा महिलाको संख्या ६ लाख ५७ हजार ४ सय ७६ बढी छ। तर, संख्या बढी भए पनि साक्षरता, नोकरी, व्यापार व्यवसाय, राजनीतिमा पहुँच भने महिलाको निकै कम छ। पुरुषको तुलनामा भौतिक स्वतन्त्रता झनै कम छ। पितृसतात्मक सोचका कारण जनसंख्यामा बढी रहे पनि व्यक्तिगत घटना दर्तामा समेत महिलाको पहुँच कम देखिएको छ। वैशाख १ देखि ७ गतेसम्म व्यक्तिगत घटना दर्ता सप्ताह कार्यक्रम मनाइयो। जनसंख्यामा बढी रहेका महिलाको जन्मदर्ता भने पुरुषभन्दा सवा लाखले कम छ। राष्ट्रिय जनगणना २०७८ अनुसार मुलुकको जनसंख्या दुई करोड ९१ लाख ६४ हजार ५ सय ७८ छ। जसमा महिलाको संख्या एक करोड ४९ लाख ११ हजार २७ (५१०२ प्रतिशत) छ। पुरुषको संख्या एक करोड ४२ लाख ५३ हजार ५५१ (४८९८ प्रतिशत) रहेको छ। राष्ट्रिय परिचयपत्र तथा पञ्जीकरण विभागको तथ्यांकअनुसार पुरुषको जन्मदर्ता १७ लाख २० हजार ५१३ छ। महिलाको जन्मदर्ता १५ लाख ९४ हजार ६० मात्र रहेको छ। घटना दर्ता सप्ताह कार्यक्रम शुक्रबार सम्पन्न हुने बेलासम्म पुरुषको मृत्यु दर्ता ४ लाख ७२ हजार १ सय ६१ पुगेको छ। महिलाको मृत्यु दर्ता ३ लाख ८५ हजार १ सय ९० रहेको छ। विभागका महानिर्देशक युवराज कटेलका अनुसार जम्मा १३ लाख २१ हजार २ सय ९२ जोडीको विवाह दर्ता भयो। यसबीच ६६ हजार ५ सय ११ जोडीको सम्बन्धविच्छेदका घटना दर्ता भए। बसाइँ सरेर जाने ३ लाख ६ हजार ९ सय ४४ र बसाइँ सरी आउने चार लाख पाँच हजार २ सय ३७ गरी ७ लाख १२ हजार १ सय ८१ ओटा बसाइँसराइका घटना दर्ता भए। मुलुकभर ६२ लाख ७२ हजार ३४ व्यक्तिगत घटना दर्ता भएको राष्ट्रिय परिचयपत्र तथा पञ्जीकरण विभागले जनाएको छ। कोशी प्रदेशमा १३ लाख चार हजार ८ सय २, मधेश प्रदेशमा १० लाख ४८ हजार ४ सय ३२, बागमती प्रदेशमा ११ लाख २५ हजार १४, गण्डकी प्रदेशमा पाँच लाख ६१ हजार ४ सय ५९, लुम्बिनी प्रदेशमा १२ लाख ६ हजार ९ सय १८, कर्णाली प्रदेशमा तीन लाख ४१ हजार ९ सय ९३ र सुदूरपश्चिम प्रदेशमा ६ लाख ८३ हजार ४ सय १६ व्यक्तिगत घटना दर्ता भए। विभागका सूचना अधिकारी अम्बिका खत्रीका अनुसार मधेस प्रदेशको सप्तरी जिल्लामा एक लाख २९ हजार ८ सय २२, सिरहामा १ लाख ३६ हजार ९ सय ४३, धनुषामा एक लाख २९ हजार ६ सय १, महोत्तरीमा १ लाख ४४ हजार ६ सय १२, सर्लाहीमा एक लाख ३५ हजार ६ सय १२, रौतहटमा १ लाख १७ हजार ८ सय ३३, बारामा एक लाख ६३ हजार २ सय ११ र पर्सा जिल्लामा जम्मा ९० हजार ७ सय ९८ ओटा व्यक्तिगत घटना दर्ता भए। मधेसमा व्यक्तिगत घटना दर्तामा महिलाको संख्या ४४ हजार ७ सय ३७ ले कम छ। पुरुषको तीन लाख ४० हजार ७३ सय ४ जन्मदर्ता रहेकोमा महिलाको जन्मदर्ता २ लाख ९५ हजार ९ सय ९७ मात्र रहेको छ। मधेस प्रदेशमा ६८ हजार ४ सय ९४ पुरुष र ६५ हजार ४ सय ३४ महिलाको मृत्यु दर्ता भएको छ। मधेस प्रदेशमा २ लाख २७ हजार ९८४ जनाको विवाह दर्ता भए। १ हजार ८९६ जोडीको सम्बन्ध विच्छेद भयो। यस्तै बसाइँ सरी जाने २३ हजार १ सय ९४ र बसाइ सरि आउने २४ हजार ६ सय ५८ गरी कुल ४७ हजार ८ सय ५२ बसाइँसराइका घटना दर्ता भए। राजविराजसहित जम्मा १८ वटा पालिका रहेको सप्तरीमा पुरुषको भन्दा महिलाको जन्मदर्ता सात हजार ८ सय ३ ले कम छ। पुरुषको जन्मदर्ता ४३ हजार २ सय ३८ छ। ३५ हजार ४ सय ३५ महिलाको मात्र जन्मदर्ता भएको राष्ट्रिय परिचयपत्र तथा पञ्जीकरण विभागले जनाएको छ। यस्तै आठ हजार ८ सय १६ पुरुषको मृत्युका घटना दर्ता भए भने ८ हजार ४ सय ८९ महिलाको मृत्यु दर्ता भएको छ। २७ हजार ९ सय ९१ जोडीको विवाह दर्ता भयो। १ सय ६५ जोडीको सम्बन्ध विच्छेदको घटना दर्ता भए। बसाइँ सरी जानेको संख्या पनि बसाइँ सरी आउनेभन्दा एक हजार ७३ ले बढी छ। बसाइँ सरी जाने तीन हजार ३ सय ७८ र बसाइँ सरी आउने दुई हजार ३ सय ५ वटा दर्ता छन्। सप्तरीका स्थानीय तहमध्ये सबैभन्दा बढी कञ्चनरूप नगरपालिकामा १३ हजार ५१ र सबैभन्दा कम छिन्नमस्ता गाउँपालिकामा तीन हजार ९१ जनाको व्यक्तिगत घटना दर्ता भए। राजविराज नगरपालिकामा अनलाइन दर्ता सुरु भएको मिति ०७८ वैशाख १ देखि ०८१ वैशाख ७ गतेसम्म पुरुषको जन्म दर्ता तीन हजार ६ सय ६५ र महिलाको जन्मदर्ता दुई हजार ८ सय ७१ गरी कुल ६ हजार ५ सय ३६ जनाको जन्मदर्ता भए। व्यक्तिगत घटना दर्ता सप्ताह कार्यक्रमअन्तर्गत राजविराज नगरपालिकामा वैशाख १ गतेदेखि ७ गतेसम्म ३४ जनाको व्यक्तिगत घटना दर्ता भएको राजविराज नगरपालिकाको पञ्जीकरण शाखाले जानकारी दिएको छ। जसअनुसार १८ जनाको जन्मदर्ता, पाँच जनाको मृत्यु दर्ता, आठ जनाको विवाह दर्ता, एक जनाको सम्बन्धविच्छेद र बसाइँ सरी जाने दुई जनाको घटना दर्ता भएको पञ्जीकरण शाखाका एमआईएस अपरेटर रवीन्द्रकुमार साहले बताए। जसमा १० जनाले निर्धारित अवधि ३५ दिनभित्र, १४ जनाले ३६औं दिनदेखि १ वर्षभित्र र १० जनाले एक वर्षदेखि १० वर्षभित्र घटना दर्ता गराएको देखिएको छ। पुरुषको भन्दा महिलाको जन्म र मृत्यु दर्ता कम हुनुलाई अधिकारकर्मीहरूले लैंगिक विभेदका रूपमा लिएका छन्। पुरुषभन्दा महिला बढी रहे पनि अशिक्षा र बेवास्ताका कारण धेरै महिलाहरू आफ्ना आधारभूत अधिकारबाट बञ्चित रहेर जीवनयापन गर्नु परेको अधिकारकर्मी सुष्मा गुप्ताले बताइन्। गर्भपतन हुनबाट जोगिएर जन्मेपछि पनि छोरीले छोरासरह उचित स्याहार र अधिकार नपाउने गरेकोले जन्मदर्ता लगायतको अधिकारमा समेत वञ्चित हुनुपर्ने अवस्था देखिएको गुप्ताले बताइन्। जवाफदेहीता धेरै ठाउँमा बाँडिए पनि पहिचान, अधिकार र निर्णय प्रक्रियामा महिलालाई सहभागी गराइँदैन भन्ने गुनासो व्यापक छ। आभाशाका राष्ट्रिय अभियानका केन्द्रीय संयोजक नजबुल खान समाजमा रहेको लैंगिक विभेद र महिलाहरूको क्रियाशीलता अभावलाई जिम्मेवार ठान्छिन्। घरपरिवारमा विश्वास गर्ने र समय दिने महिलाहरूले सरकारी कामकाजलाई महत्व दिन पाउँदैनन्। खानले भनिन्, अभिभावक, समाज र राज्यले महिलाप्रति विश्वास नै गर्दैनन् र उपेक्षा गर्छन्। परिणामतः जनसंख्यामा धेरै भए पनि दर्ता वा पहुँचमा महिला कम हुन्छन्। राज्यले नागरिकलाई विभिन्न सेवा सुविधा उपलब्ध गराउने मानव अधिकारको विषय भएकाले व्यक्तिगत घटना दर्ताको विशेष महत्व छ। पहिचान र सेवा, सुविधा पाइने व्यक्तिगत घटना दर्ता गर्न पाउनु नागरिकको नैसर्गिक अधिकार हो। तर पुरुषको अनुपातमा महिलाको घटना दर्ता कम हुनुले लैंगिक विभेदलाई पुष्टि गरेको कानुन व्यवसायी रञ्जिता रिजालले बताइन्।"
"सस्तोमा जग्गा किन्दै, दसौं गुणा महँगोमा हाइड्रोलाई भिडाउँदै","काठमाडौं : ३५ मेगावाटको सीता हाइड्रोपावर कम्पनी लिमिटेडका अध्यक्ष हुन्, सीताराम तिमल्सिना। सिन्धुपाल्चोकको जुगल गाउँपालिका३ मा पर्ने हाइड्रो आयोजना निर्र्माण स्थल वरपर उनले सस्तोमा जग्गा किने, छोरा र परिवारका सदस्यका नाममा। अनि, हाइड्रोलाई भिडाए दसौं गुणा बढीमा। यही धन्दाबाट आफू र परिवारका नाममा टन्न कमाए, हाइड्रोलाई फसाए। अख्तियार दुरुपयोग अनुसन्धान आयोग र सम्पत्ति शुद्धीकरण विभागले छानबिन गरिरहेका छन्। ०७५ भदौ १९ मा सीतारामका छोरा सतिश तिमल्सिनाले सीता हाइड्रो निर्माणस्थल वरपर ३ लाख ५० हजारमा जग्गा किने। ०७५ चैत ४ मा त्यही जग्गा ६ गुणा बढी अर्थात्, १८ लाख २० हजारमा पब्लिक कम्पनी हाइड्रोलाई भिडाए। ०७४ भदौ १५ गते सोही क्षेत्रमा खरिद गरेको ९ लाख ७५ हजारको जग्गा ०७५ माघ २२ गते ४७ लाख ८१ हजार २ सय ५० मा हाइड्रोलाई भिडाए। निर्माणस्थल छनोट गर्ने, सस्तोमा जग्गा किन्ने र त्यही जग्गा दसौं गुणा महँगोमा हाइड्रो पावर कम्पनीलाई भिडाउने धन्दा मा सीताराम तिमिल्सेना संलग्न रहेको भन्दै अख्तियारले छानबिन गरिरहेको छ। पछिल्लोपटक पाँचथरमा बनेको तल्लो हेवा खोला जलविद्युत् आयोजनाको जग्गा खरिदमा पनि तिमल्सिना परिवारले यस्तै गडबडी गरेको भन्दै अख्तियारले छानबिन गरिरहेको छ। तिमल्सिना परिवारले ३३ लाख ४३ हजारमा किनेको जग्गा आयोजनालाई ५ करोड ८४ लाख ७९ लाख ६ सय ६४ मा भिडाएको थियो। त्यसैकारण, तल्लो हेवा खोला जलविद्युत् सञ्चालकहरूले ठूलो घाटा गराएको अनुसन्धानबाट देखिएको छ। तिमल्सिना परिवारले यसरी हेवा खोला आयोजनामा लुट मच्चाएको पाइएको छ। आफैंले सस्तोमा जग्गा किनेर हाइड्रोलाई महँगोमा बेच्ने र सर्वसाधारणको लगानी जोखिममा पार्ने गरेका छन्, तिमिल्सनाले। उनीविरुद्ध कर छलीको पनि आरोप लागेको छ। हेवाका अध्यक्ष सीताराम तिमल्सिनाले आफ्नै छोरा, छोरीलाई समेत सेयर होल्डर बनाएका छन्। छोरा सतिश तिमल्सिनासहित घरपरिवारभित्रकै प्रल्हाद तिमिल्सिना, सतिश तिमल्सिना, रिता तिमल्सिना हेवाका सेयर होल्ड छन्। पब्लिक कम्पनीलाई नै उनीहरूले छली गरेको देखिएको छ। त्यसबाट व्यक्तिगत र परिवारिक रुपमा लाभ लिएका छन्। तिमल्सिना परिवारले सेयर होल्डरसमेतलाई पारदर्शी रूपमा हिसाब नदेखाइ कर छली गरेका छन्। प्राइम कमर्सियल बैंक लिमिटेडको अगुवाइमा २०७२ असार ३१ मा बसेको बैंकको सञ्चालक समितिको बैठकले हेवामा ५० करोड दीर्घकालीन कर्जा स्वीकृत भई प्रवाह भएको थियो। यसरी कर्जा प्रवाह गर्दा परियोजना लागत (जग्गा, परियोजना भवन लगायत) ३ अर्ब ६६ करोड ७५ लाख करोड कायम भएको थियो। जसमा स्वपुँजी अनुपात ७०ः३० कायम गरी सहवित्तीयकरण बंैकहरूबाट कुल २ अर्ब ५६ करोड प्रवाह गर्ने निर्णय भएको थियो। जसमा राष्ट्रिय वाणिज्य बंैकलगायत ११ वटा बैंकबाट कर्जा स्वीकृत गरिएको थियो। तर, परियोजना निर्माणको क्रममा लागत बढ्न गई ४ अर्ब ८१ करोड ८९ लाख पुग्यो। जसमा कर्जा स्वलागत अनुपात ७०ः३० कायम रहँदा साविक कर्जा पनि बढन गयो। साविकको कर्जा २ अर्ब ५६ करोड वृद्धि भइ ३ अर्ब ३१ करोड कायम हुन गयो। कुल लागत ४ अर्ब ८१ करोड ८९ लाख मध्ये ७० प्रतिशत बैंकको ऋण रह्यो। बाँकी ३० प्रतिशत अर्थात् (१ अर्ब ५० करोड ७९ लाख) लगानीको स्रोतमध्ये २६७ प्रतिशत अन्य सेयर होल्डरका नाममा आयो। ७३३ प्रतिशत तिमल्सिना परिवारको सेयर रह्यो। परिवारमा पनि सीतारामको ४७ दशमलव ८० प्रतिशत छ भने छोरा सतिश र प्रल्हादको ८८ प्रतिशत सेयर छ। यस्तै, पत्नी रीताको ९ दशमलव ५ प्रतिशत सेयर छ। तर, हाइड्रोमा तिमल्सिना परिवारको नाममा रहेको ७३३ प्रतिशत अर्थात् १ अर्ब १० करोडको स्रोत एकिन नरहेको अख्तियार स्रोतले जनाएको छ। तिमल्सिना परिवारको यति धेरै रकमको स्रोत एकीन नभएको भन्दै अख्तियार दुरुपयोग अनुसन्धान आयोगले अनुसन्धान गरिरहेको छ। अख्तियारले राजस्व अनुसन्धान विभागलाई पनि कारबाहीका लागि पत्राचार गरेको छ। ३३ लाखको जग्गा वर्ष दिनमै ६ करोडमा बेचियो ३३ लाख ४३ हजारमा किनेको जग्गा आयोजनालाई ५ करोड ८४ लाख ७९ लाख ६ सय ६४ मा बेचेर तल्लो हेवा खोला जलविद्युत् सञ्चालकहरूले ठूलो घाटा गराएको अनुसन्धानमा देखिएको छ। तिमसिल्ना परिवारले यसरी हेवा खोला आयोजनामा लुट मचाएको पाइएको छ। आयोजनाका सञ्चालक सतिशले पाँचथरको भारपा७ (ग) को कित्ता नम्बर १३ को १८ रोपनी १८ आना १ पैसा जग्गा २०७१ जेठ १९ मा १२ लाखमा किनेका थिए। सोही जग्गा ०७१ असार ६ मा १ करोड ९० लाखमा आयोजनालाई बेचेका थिए। यस्तै, फिदिम७ (क) स्थित ४ रोपनी १ पैसा २ दाम, ९ आना १ पैसा ३ दाम र ५ रोपनी १५ आनाका तीन कित्ता जग्गा १ करोड ५ लाख ९७ हजार ६६४ मा आयोजनालाई बेचेको पाइएको छ। फिदिमस्थित सतिश तिमल्सिनाले १ रोपनी २ आना जग्गा २०७१ जेठ ६ मा २ लाख २५ हजार किनेर ६ महिनामै अर्थात् ०७१ मंसिर १२ मा ११ लाख २५ हजारमा आयोजनालाई बेचेका थिए। ढम्बर कुमार पोख्रेलको पैत्रिक जग्गा पनि आयोजनाले खरिद गरेको थियो। फिदिम७ (क) स्थित ४ रोपनी २ पैसा २०७३ वैशाख २३ मा ४ लाख ५० हजारमा आयोजनाले खरिद गरेको थियो। फिदिम ७ क कै १० रोपनी जग्गा २०७२ असोज १९ मा ९ लाखमा किनेर भोलिपल्टै ६० लाखमा आयोजनालाई बेचिएको थियो। सतिशको नाम रहेको यो जग्गा ९ लाखमा किनेर असोज २० मा ६० लाखमा आयोजनालाई बेचेको पाइएको छ। त्यस्तै भवानीप्रसाद पोखरेल समेतको पैत्रिक सम्पत्तिको रुपमा रहेको फिदिम ७ कको १ रोपनी १० आना २ पैसा र अर्को ७ आना जग्गा २ लाख ३५ हजारमा २०७२ पुस ७ मा आयोजनालाई बेचिएको थियो। अम्बिकादेवी मैनालीको पैत्रिक सम्पत्तिका रूपमा रहेको फिदिम ७ कको ९ आना ३ पैसा र ३ रोपनी ४ आना १ पैसा जग्गा २०७० माघ २२ मा ३९ लाखमा आयोजनाले खरिद गरेको थियो। सञ्चालक सतिश तिम्सिनाले नांगित५ (ज) को ६ रोपनी १५ आना ३ पैसा जग्गा २०७० असार ६ मा ८ लाखमा किनेका थिए। ०७१ कात्तिक १४ मा ७० लाखमा आयोजनालाई बेचेका थिए। सुजिना घिमिरेको नामको ४ रोपनी ६ आना र ५ रोपनी १२ आना ३ पैसा जग्गा २०७१ भदौ १९ मा २ लाख १८ हजारमा किनेको देखिन्छ। यही जग्गा तीन महिनापछि २०७१ मंसिर ८ मा १ करोड १ लाख ७२ मा आयोजनालाई बेचेको देखिन्छ। सीता हाइड्रोमा पनि उस्तै धन्दा तिमिल्सिना परिवारले पब्लिक कम्पनीको रुपमा रहेको हेवा खोला जलविद्युत् आयोजनालाई दुहुनु गाई नै बनाए। त्यसअघि अर्को जलविद्युत् आयोजनामा पनि तिमल्सिना परिवारले त्यस्तै गरेको पाइएको छ। सिन्धुपाल्चोकमा सीता हाइडो लि कम्पनीको नाममा पनि तिमल्सिना परिवारले सस्तोमा जग्गा किन्दै महँगोमा भिडाएर करोडौं आर्थिक लाभ लिएको देखिएको छ। जुगल गाउँपालिका ३ साविक गुम्बा गाविसमा ३५ मेघावाटको सीता हाइड्रोको नाममा तिमल्सिना परिवारले मनपरी गरेको छ। मालपोत कार्यालय सिन्धुपाल्चोकको ०७९ फागुन ५ को पत्रअनुसार आयोजनाका लागि भन्दै तिमल्सिना परिवारले अर्बौ मूल्यको जग्गा किनेको पाइएको छ। मालपोत कार्यालय सिन्धुपाल्चोकका अनुसार साविकको गुम्बा गाविस ७ स्थित कित्ता नम्बर ६ मा सीतारामका छोरा सतिशले १ रोपनी १ आना ३ पैसा जग्गा ३ लाख ५० हजारमा किनेर १८ लाख २० हजारमा आयोजनालाई बेचेको अनुसन्धानमा देखिएको छ। त्यस्तै सोही स्थानको ८ आना १ पैसा १ दाम जग्गा १ लाखमा किनेर ८ लाख ५० हजारमा हाइड्रोलाई भिडाएका थिए। त्यस्तै ५ आना १ पैसा जग्गा ५० हजारमा किनेर ५ लाख २० हजार, ३ आना ३ पैसा ३ दाम जग्गा ५० हजारमा किनेर ४ लाख १० हजार,१ रोपनी ३ आना जग्गा ४ लाखमा किनेर १९ लाख ५० हजारमा आयोजनालाई बिक्री गरेको देखिन्छ। त्यस्तै अर्का छोरा प्रल्हादको नामको २ लाख ३० हजार मूल्यको १ रोपनी १ आना ३ पैसा जग्गाको १७ लाख ७५ हजारमा बेचेको देखिन्छ। त्यस्तै उनकै नामको ९१ हजार २५० मूल्यको ९ आना २ दाम जग्गा ९१ लाख २५ हजारमा बेचेको देखिन्छ। सतिशकै ५ लाख मूल्यको १ रोपनी ४ आना २ पैसा २ दाम जग्गा १६ लाख ४८ हजार ५ सयमा, ३ लाख मूल्यको १५ आना ३ पैसा जग्गा १५ लाख ७५ हजारमा, ९ लाख ७५ हजार मूल्यको ३ रोपनी २ आना १ पैसा १ दामको ५० लाख ३१ हजार २ सय ५० मा, ६ लाख मूल्यको २ रोपनी २ पैसा ३ आना जग्गा ३२ लाख ६८ लाख ७ सय ५० हजारमा, ९ लाख २५ हजार मूल्यको २ रोपनी १५ आना ३ पैसा १ दाम जग्गा ४७ लाख ८१ हजार २५० मा आयोजनालाई बिक्री गरेको देखिएको छ। त्यस्तै प्रल्हादको नामको ४ आना १ पैसा जग्गा २ लाख ९७ हजार ५ सयमा किनेर ४ लाख २८ हजारमा आयोजनालाई बिक्री गरेको पाइएको छ। सतिशको नामको ९ लाख ९९ लाख ९ सय ९९ मूल्यको १० रोपनी ११ आना १ पैसाको १७ लाख १४ हजार ३७५, ४ लाख मूल्यको १ रोपनी ६ आना ३ पैसा १ दाम जग्गा २३ लाख ४० हजारमा आयोजनालाई दिएको देखिएको छ। प्रल्हादको नाममा रहेको सोही गाविसको १२ आना ३ पैसा जग्गा १२ लाख ७५ हजारमा, ८ आना ३ पैसा ३ दाम जग्गा १ लाख ५० हजारमा किनेर ८ लाख ९३ हजार ७५० मा किनेको देखिएको छ। सतिशको नाममा रहेको २ रोपनी ९ आना ३ पैसा १ दाम जग्गा ५ लाख ९० हजारमा किनेर ४२ लाख ८१ हजार ५ सयमा आयोजनालाई भिडाइएको देखिएको छ। प्रल्हादकै नाममा रहेको १ रोपनी ३ आना १ पैसा १ दाम जग्गा ३ लाखमा किनेर १९ लाख ३१ हजार २५० मा, ७ आना १ पैसा २ दाम जग्गा ६९ हजार ५ सयमा किनेर ७ लाख ५० हजार, १ रोपनी ५ आना २ पैसा १ दाम जग्गा ३ दाम किनेर २१ लाख ५६ हजार २ सय ५० मा, १ रोपनी ५ आना ३ पैसा २ दाम जग्गा २ लाख ५ हजार ५ सयमा किनेर २२ लाखमा,१ रोपनी ७ आना ३ पैसा जग्गा ३ लाखमा किनेर २३ लाख ७५ मा, २ रोपनी १३ आना जग्गा ४ लाख ८७ हजार १ सय ५० मा किनेर ४५ लाख ३१ हजार ५ सय, १० रोपनी १ आना १ पैसा १ दाम जग्गा १७ लाख १३ हजार ४५० मा किनेर २ करोड ६० लाखमा, ६ रोपनी ८ आना ३ पैसा जग्गा १७ लाख ३७ हजारमा किनेर १ करोड ४ लाख ७५ हजारमा, ११ रोपनी ३ आना २ पैसा १ दाम जग्गा २२ लाख ५० हजारमा किनेर १ करोड ७९ लाख ५६ हजार २५० मा आयोजनालाई बेचेको अनुसन्धानमा देखिन्छ। त्यस्तै ७ आना ३ पैसा जग्गा २ लाखका किनेर ८ लाखमा, अर्को कित्ता ८ आनाका तीन वटा कित्ता जग्गा २ लाखमा किनेर ८ लाख २० हजारको दरले आयोजनालाई बेचेर एकलौटी नाफा लिएको देखिन्छ। त्यस्तै प्रल्हादले नै ५ आना १ दाम जग्गा १ लाख ५० हजारमा किनेर ५ लाखमा, त्यस्तै सतिशले पनि ५ आना १ दाम जग्गा पनि १ लाखमा किनेर ५ लाख २० हजारमा आयोजना दिएको देखिन्छ। यस्तै प्रल्लाहले २ रोपनी ६ आना १ दाम ३ लाख ५५ हजारमा, २ रोपनी १ पैसा २ दाममा २ लाख ४५ हजारमा, १ रोपनी १ आना २ पैसा २ दाम १ लाख ६० हजारमा र १ रोपनी १ आना २ पैसा १ दाम जग्गा पनि १ लाख ६० हजारमा किनेको जग्गाको एक मुष्ठ १ करोड ५ लाख ९ हजार आयोजनाबाट लिएको देखिएको छ। त्यसैगरी गुम्बा गाविसकै ६ आना १ पैसा जग्गा २ लाख ५४ हजारमा खरिद गरेर ६ लाख २९ हजार ५ सयमा, ६ आना ३ दाम जग्गा ६६ हजार ५ सयमा किनेर ६ लाख २९ हजारमा, ८ आना १ पैसा जग्गा ८५ हजार ७ सयमा किनेर ८ लाख २८ हजारमा, त्यस्तै अर्को कित्ता ८ आना १ पैसा ८७ हजार ७ सयमा किनेर ८ लाख २८ हजारमा, ९ आना १ पैसा १ दाम जग्गा १ लाम किनेर ९ लाख ४० हजारमा, ९ आना १ पैसा २ दाम जग्गा २ लाख ५४ हजारमा किनेर ९ लाख ४१ हजारमा आयोजना बेचेर मोटो रकम लिएको पाइएको छ। तिमल्सिना परिवारले आयोजनाबाट यसरी जग्गा बेचेर एकमुष्ठ रकम लिएको अनुसन्धानमा देखिन्छ। उनीहरूले गुम्बा बाहेकका अन्य स्थानमा आफनो नाम जग्गा किनेर मंहगो मूल्यमा आफैं सेयर धनी रहेको आयोजनाबाट ठूलो रकम लिएको देखिन्छ। कारबाहीका लागि अख्तियारले लेख्यो सम्पत्ति शुद्धीकरणलाई पत्र अख्तियारले सम्पत्ति शुद्धीकरणमा तिमल्सिनालाई कारबाही गर्न निर्देशन दिएको छ। २०८० फागुन २९ को निर्णयअनुसार सीतारामसहित परिवारको सम्पत्ति के, कसरी, कुन, के, कुन स्रोतबाट आर्जन भयो र यो सम्पत्तिको स्रोत के हो ? भन्ने विषयमा अनुसन्धान गर्न सम्पत्ति शुद्धीकरण विभागलाई निर्देशन गरेको छ। आयोगले सम्पत्ति शुद्धीकरण विभागलाई पठाएको पत्रमा तिमल्सिना परिवारको सम्पत्तिको स्रोत एकिन नभएकाले यो विषयमा अनुसन्धान गर्न सम्पत्ति शुद्धीकरण निवारण ऐन २०६४ आकर्षित हुने देखिएको उल्लेख छ। पत्रमार्फत यो ऐनअनुसार कानुनबमोजिम जे जो गर्नुपर्ने हो कारबाही गर्न र सोको जानकारी अख्तियारलाई लेखी पठाउन पनि निर्देशन गरेको छ। राजस्व अनुसन्धान विभागलाई तिमिसिना परिवारको सम्पत्तिको विषयमा अनुसन्धान गरी कारबाही गर्न पनि अख्तियारले पत्राचार गरेको छ। सम्पत्ति शुद्धीकरण विभाग र राजस्व अनुसन्धान विभागले यो विषयमा अनुसन्धान गरिरहेको स्रोतले बताएको छ। मन्त्रालयलाई पत्राचार अख्तियारले तिमल्सिना परिवारले एकलौटी लाभ लिएको भन्दै आवश्यक कारबाही गर्न ऊर्जा जलस्रोत तथा सिँचाइ मन्त्रालयलाई पनि पत्राचार गरेको छ। पत्रमा विद्युत् विकास विभागले अनुगमनमा हेल्चेक्र्याँइ गरेको उल्लेख छ। पत्रमा विद्युत् विकास विभागले विद्युत् ऐन २०४९, नियमावली २०५० तगा अनुमतिसम्बन्धी निर्देशिका बमोजिम विद्युत् उत्पादन तथा प्रसारणको अनुमति दिइसकेपछि त्यस्ता आयोजनाको अनुगमन निरीक्षण तथा नियमन गर्नुपर्नेमा, त्यसो नगरेको देखिएको उल्लेख छ। सेयर सदस्यहरू ठगिनबाट रोक्न प्रभावकारी अनुगमन नियमन गर्न र कानुनविपरीत कार्य गर्नेलाई आवश्यक कारबाही गर्न ऊर्जा मन्त्रालयमार्फत विद्युत् विकास विभागलाई सुझावदेखि पठाउन पनि अख्तियारले मन्त्रालय पत्राचार गरेको छ।"
