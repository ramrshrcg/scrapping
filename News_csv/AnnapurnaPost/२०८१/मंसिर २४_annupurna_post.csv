शीर्षक,विवरण
एकै स्थानमा आमासहित तीनजना झुन्डिएको फेला परेपछि श्रीमान नियन्त्रणमा,"नुवाकोट : नुवाकोटको नुचेतमा आमासहित दुई नाबालक छोराहरू एकै स्थानमा मृत अवस्थामा फेला परेपछि एक पुरुष प्रहरीको नियन्त्रणमा परेका छन्। प्रहरीले मृतक महिलाको जेठानी लगायतसँग सोधपुछ सुरु गरी अनुसन्धान सुरु गरेको छ। किस्पाङ गाउँपालिका१ नुचेत, भाल्चेमा आइतबार रेशबहादुर घलेको घरभित्र कोठामा उनकी पत्नी र दुई छोराहरू झुन्डिएर मृत अवस्थामा फेला परेका थिए। त्रिशूली अस्पतालमा पोस्टमार्टम गरी शव सोमबार आफन्तको जिम्मा लगाइएको छ। घरभित्र कोठामा आमा २४ वर्षीया चन्दिमाया तामाङ, ६ वर्षीय छोरा रोशन घले र अर्का छोरा ३ वर्षीय रोमन घले झुन्डिएको अवस्थामा फेला परेपछि जिल्ला प्रहरी कार्यालय नुवाकोटले महिलाका श्रीमान २५ वर्षीय रेशवहादुर घलेलाई नियन्त्रणमा लिएको छ। प्रहरीले विशेष रूपमा घटनाको अनुसन्धान सुरु गरिएको नुवाकोटका प्रहरी नायब उपरीक्षक तिलक भारतीले जानकारी दिए। घटनाको जानकारी पाउने बित्तिकै जिल्ला प्रहरी कार्यालय विदुर नुवाकोटबाट डीएसपी भारतीको एउटा टोली र फिकुरी प्रहरी चौकीबाटप्रहरी अधिकृतको छुट्टै टोली घटनास्थल पुगेको थियो। स्थानीयवासीले प्रहरीलाई दिएको जानकारी अनुसार शनिबार मृतक महिला र पति रेशबहादुर घलेबीच घरायसी विवाद भएको थियो। प्रहरीले महिलाका श्रीमान रेशबहादुर घलेलाई नियन्त्रणमा लिएर हिरासतमा राखेर अनुसन्धान गर्न नुवाकोट अदालतबाट सोमबार पाँच दिनको म्याद थपको अनुमति लिएको डीएसपी भारतीले बताए। मृतक महिलाकी जेठानी २५ वर्षीया प्रेमिका माया र दाजु ३१ वर्षीय चोक्ता लामालाई नुवाकोट प्रहरीले सोमवार बयान लिएको छ। गाउँमा बिहानको समयमा पति रेशबहादुर बारीमा केराउ टिप्न गएको समयमा घटना घटेको स्थानीयवासीले बताए स्थानीयवासीका अनुसार अघिल्लो दिन मृतक र पतिबीच घरायसी विवाद हुँदा पति रेशबहादुरले पत्नीलाई दुई थप्पड हानेको डीएसपी भारतीले बताए।"
बनेपाबाट सुनसहित दुई पक्राउ,काभ्रेको बनेपा नगरपालिका१३ साँगा चोकबाट ५ सय ५८ ग्राम सुनसहित २ जना पक्राउ परेका छन्। पक्राउ पर्नेहरूमा रोशी गाउँपालिका९ बस्ने ३८ वर्षीय वसन्त लामा र रामेछापको मन्थली नगरपालिका१ बस्ने २९ वर्षीय अमृत श्रेष्ठ रहेका छन्। जिल्ला प्रहरी कार्यालय काभ्रेबाट खटिएको प्रहरीले उनीहरूलाई पक्राउ गरेको हो। काठमाडौंबाट बनेपातर्फ आउँदै गरेको बीएबी ८६०८ नम्बरको कारलाई जाँच गर्ने क्रममा कारको सिट मुनी प्लास्टिकको झोलामा लुकाई छिपाई राखेको प्रहरीले उक्त सुन बरामद गरेको हो। सुनसहित कारका चालक वसन्त र कारमा सवार अमृतलाई पक्राउ गरेर राजस्व कार्यालय काठमाडौं पठाएको प्रहरीले जनाएको छ।
कजारिया टायल्सको मैसन मिट २०२४ सम्पन्न,"काठमाडौं : नेपालको सबै भन्दा ठुलो साथै भारतको नम्बर वान टायल्स कजारिया टायल्सले हालै काठमाडौँमा मैसन मिट २०२४ सम्पन्न गरेको छ। १५० जना भन्दा बढी राजमिस्त्रीहरू सहभागी रहेको उक्त मिटमा भारतबाट समेत प्रशिक्षक ल्याई नेपाली प्राविधिकहरूसँग उच्च गुणस्तर र नयाँ प्रविधिको बारेमा गहन छलफल गराइएको थियो। मैसन मिटको उद्देश्य राजमिस्त्रीहरूलाई निर्माण अभ्यासको ज्ञान दिने र ब्रान्ड चेतनाको बारेमा छलफल गर्ने रहेको थियो। सो मिटमा कजारिया ब्राण्डको गुणस्तर, नयाँ प्रविधि र मूल्यको समेत जानकारी दिइएको थियो। कम्पनीले आफ्ना ग्राहक तथा उपभोक्ता, डिलर तथा निर्माण विज्ञहरूलाई प्राथमिकतामा राखेको बताउँदै स्थानीयस्तरमा घर तथा आवासहरूको निर्माणमा योगदान गरिरहेका निर्माण राजमिस्त्रीहरूसँगको सम्बन्धलाई थप मजबुत बनाउने उद्देश्य राखी यो कार्यक्रमको आयोजना गरेको हो। अर्थतन्त्रलाई मजबुत बनाउनको लागि राजमिस्त्रीको उल्लेखनिय भूमिका रहेकोले सुरक्षित आवास निर्माण सम्बन्धमा तालिम तथा अन्तरक्रिया कार्य प्रति यस काजरिया रमेश टायल्स सधै नै सजक रहेको छ। तसर्थ काठमाडौंबाट सुरु भएको यो मैसन मिट छिट्टै नै नेपाल अधिराज्यभरका कम्तिमा पनि १६ ठाउँहरूमा समेत गरिदै छ। कार्यक्रमलाई सम्बोधन गर्दै काजरिया रमेश टायल्सका कन्ट्री हेड प्रवीन सिंहले भने, मानिसले घर बनाउँदा आफू र आफ्नो परिवारको सुरक्षालाई केन्द्रमा राख्ने हुनाले उपयुक्त तथा गुणस्तरिय निर्माण सामाग्रीको छनौटका साथ साथै दक्ष जन शक्तिको पनि त्यत्तिकै महत्व पूर्ण भूमिका रहन्छ। काजरिया रमेश टायल्स नेपालको प्रमुख व्यापारिक तथा औद्योगिक समूह रमेश कर्प र भारतको कजारिया सिरामिक्स लिमिटेडको संयुक्त लगानीमा २ वर्ष अगाडि नवलपरासीमा खुलिएको कम्पनी हो। कजारिया रमेश टायल्स नेपालको एक मात्र ठूलो सिरामिक र भिट्रिफाइड टाइल निर्माता कम्पनी हो। गुणस्तर र नवप्रवर्तनमा नयाँ मापदण्ड स्थापित गर्ने लक्ष्यका साथ काजरिया रमेश टायल्स विश्वस्तरीय उत्पादनहरू प्रदान गर्न प्रतिबद्ध छ।"
नेपालले अन्तर्राष्ट्रिय अदालतसामु माग्यो जलवायु न्याय,"परराष्ट्रमन्त्री डा आरजु राणा देउवाले अन्तर्राष्ट्रिय अदालत (आइसिजे)मा जलवायु परिवर्तनका कारण नेपाललाई परेको असर र पाउनुपर्ने क्षतिपूर्तिबारे नेपालका तर्फबाट कुरा उठाएकी छन्। अन्तर्राष्ट्रिय अदालतमा नेपालले पहिलो पटक जलवायु परिवर्तनको वर्तमान अवस्था र यसका कारण नेपालमा परेको असरका बारेमा आफ्नो अवस्था दर्शाउँदै जलवायु न्याय (क्लाइमेट जस्टिस्)को माग गरेको हो। विश्वका धनी तथा विकसित मुलुकहरूले कार्बन उत्सर्जन गर्दा नेपालजस्ता मुलुकलाई परेको असरका साथै यसका कारण नेपालले पाउनुपर्ने क्षतिपूर्तिका विषयमा केन्द्रित रही मन्त्री डा देउवाले उक्त अदालतमा नेपालको धारणा राखेकी हुन्। सो अदालतको सुनुवाइका क्रममा उनले नेपाल दोहोरो मारमा परेको दृष्टान्त पेस गर्दै भनिन्, जलवायु परिवर्तनका कारकमा नेपालको योगदान अति नगण्य छ तर पनि अहिले हामी जलवायुजन्य संकटसँग जुध्नका लागि आवश्यक स्रोतको अभाव झेलिरहेका छौँ। त्यसैले हामी दोहोरो मारमा परेका छौँ। नेपालको भौगोलिक अवस्थिति र विकासको स्तरका कारण जलवायु परिवर्तनको प्रतिकुल असर देखिएको मात्र नभई नेपाल उच्च जोखिममा रहेको उनले बताइन्। नेपालका उच्च पहाड र हिमालहरूले प्राकृतिक रूपमा जलवायु सन्तुलन कायम गर्दै आएका तथा यहाँका नदीहरूको स्रोत हिमाल रहेको र यही नदी स्थानीय बासिन्दाको पानीको स्रोत रहेकामा अहिले तिनै हिमाल कालापत्थरमा परिणत भइरहँदा यो नै प्राकृतिक विपत्तिको कारण बनेको उनले बताइन्। इसिमोडको हालैको एक अध्ययनले अहिलेकै अनुपातमा हिउँ पग्लिँदै जाने हो भने हिन्दकुश हिमालय क्षेत्रका हिमनदीहरूले यो शताब्दीको अन्त्यसम्ममा हाल विद्यमान अवस्थाको ८० प्रतिशतसम्म हिउँ गुमाउने देखाएको दृष्टान्त पेस गर्दै मन्त्री डा देउवाले यसका कारण उच्च पहाडी क्षेत्रहरूमा बाढीपहिरोका साथै अन्य पूर्वाधारसम्बन्धी समस्या थप बढ्ने खतरा रहेको बताइन्। उनले नेपालको संवेदनशीलतालाई संकेत गर्दै संयुक्त राष्ट्रसङ्घका महासचिव एन्टोनियो गुटेरेसले सन् २०२३ को अक्टोबरमा नेपालको संसदलाई सम्बोधन गर्दै नेपालले जलवायु संकट ज्यादै नराम्रोसँग भोगिरहेको बताएको पनि मन्त्री डा देउवाले स्मरण गराइन्। उनले भनिन्, हामीले यसै वर्षको सेप्टेम्बरमा जलवायु परिवर्तनको सबैभन्दा नराम्रो परिणामको सामना गर्नुपर्यो। नेपालमा भीषण वर्षा भयो र हामीले अकल्पनीय क्षति पनि व्यहोर्नुपर्यो। जसका कारण २५० भन्दा बढी मानिसको ज्यान गयो भने महत्वपूर्ण पूर्वाधारमा ठूलो क्षति पुग्यो। नेपालले यसवर्ष धेरै मात्रामा जलवायुजन्य विपदहरूको सामना गर्नुपरिरहेको, बाढी पहिरोमा परेर ३०० जनाको ज्यान जानुका साथै पिउने पानी, सडक, ऊर्जा, सिँचाइ तथा कृषिसम्बन्धी पूर्वाधारमा ठूलो क्षति पुग्दा देशमा एक अर्ब तीन करोड अमेरिकी डलरभन्दा बढीको नोक्सानी भएको जानकारी मन्त्री डा देउवाले सो अदालतसामु गराइन्। जलवायु परिवर्तनका कारण नेपालजस्ता देशले भोग्नुपरिरहेको यो अवस्था निकै नै अन्यायपूर्ण रहेको उनको तर्क थियो। उनले भनिन्, यो अवस्था हेर्दा लाग्छ हामीले कहिल्यै नगरेको गल्तीको सजाय भोग्दैछौँ, हामीले कहिल्यै नगरेको अपराधमा हामीलाई दोषी सावित गरिँदैछ। नेपालको संविधानले स्वस्थ र स्वच्छ रुपमा बाँच्न पाउने नागरिकको मौलिक अधिकारको व्यवस्था गरेको स्मरण गराउँदै यसका लागि नेपालले जलवायु परिवर्तनका क्षेत्रका चुनौतीहरूको सामना गर्न सामूहिक प्रयासहरू जारी राखेको पनि उनले बताइन्। जलवायु न्यायको आशाका साथ नेपालले जलवायु परिवर्तनसम्बन्धी अन्तर्राष्ट्रिय प्रक्रिया र प्रतिबद्धताहरूलाई उच्च महत्वका साथ अगाडि बढाएको पनि उनले बताइन्। जलवायु परिवर्तनले गर्दा मानवीय जीवनका आधारभूत अधिकारहरू जस्तो कि खाद्य अधिकार, स्वास्थ्य अधिकार, आवासको अधिकार, सरसफाइ र पानीको अधिकार आदिको प्राप्ति र उपभोगमा पनि बाधा पुगिरहेको उनले बताइन्। त्यसैले नागरिकका यी मौलिक अधिकारको संरक्षण गर्न र विश्वका कार्बन उत्सर्जनमा बढी योगदान पुर्याइरहेका देशहरूको दायित्वको पूर्ण रूपमा कार्यान्वयन गर्न तथा नेपाललाई ती देशहरूबाट भौतिक, प्राविधिक र आर्थिक सहायता उपलब्ध गराउन आवश्यक रहेको मन्त्री डा देउवाको जोड थियो। यस अदालतको परामर्श सहितको रायले विशेषगरी जलवायु परिवर्तनका विषयमा राज्यहरूको दायित्वलाई थप उजागर गर्ने, राष्ट्रहरूले आफ्नो दायित्व उल्लंघन गरेका खण्डमा त्यसलाई बोध गराउने र नेपालजस्ता पीडित राष्ट्रहरूलाई जलवायु न्याय प्राप्त गर्न सघाउने भएकाले नेपालले पनि जलवायु न्यायका लागि अपिल गरेको उनको भनाइ थियो। उनको प्रतिनिधिमण्डलमा रहेका कानुन न्याय तथा संसदीय मामिला मन्त्रालयका सचिव उदयराज सापकोटा र परराष्ट्र मन्त्रालयका उपसचिव शुभांग पराजुलीले पनि सो सुनुवाइका क्रममा जलवायु परिवर्तनका क्षेत्रमा नेपालको अवस्था र व्यवस्थाको जानकारी गराउँदै नेपालले जलवायु न्याय प्राप्त गर्न पाउनुपर्ने तर्कहरू प्रस्तुत गरेका थिए। संयुक्त राष्ट्रसंघीय महासभाको आदेशअनुसार सो अदालतले अहिले विश्वका १०० भन्दा बढी देशसँग जलवायु न्यायका लागि सुनुवाइ गरी सुझावहरू लिइरहेको छ। सोही बमोजिम नेपालले पनि आज जलवायु न्याय माग्दै आफ्नो दाबी पेस गरेको हो।"
अब जनताको अवस्था परिवर्तनमा ध्यान दिनुपर्छ : उपमहासचिव ज्ञवाली,काठमाडौं : नेकपा एमालेका उपमहासचिव प्रदीप ज्ञवालीले विभिन्न आन्दोलनपछि मुलुकको व्यवस्था परिवर्तन भएपनि जनताको अवस्था भने परिवर्तन हुन नसकेको बताएका छन्। रामप्रसाद राई स्मृति प्रतिष्ठानले सोमबार काठमाडौंमा आयोजना गरेको विचार गोष्ठीमा बोल्दै ज्ञवालीले मुलुकको व्यवस्था परिवर्तनसँगै अब जनताको अवस्था परिवर्तनमा ध्यान दिनुपर्ने समेत बताएका हुन्। तीनतीनवटा ठूला परिवर्तनपश्चात पनि जनतामा देखिएका गुनासालाई सम्बोधन गर्नुपर्ने उनले बताए। ज्ञवालीले विभिन्न आन्दोलनपछि मुलुक र जनताको अवस्थामा केही सुधार भएपनि क्रान्तिले लिएको लक्ष्यसम्म भने पुग्न नसकिएको धारणा राखे। परिवर्तनका शक्तिहरूले आफूलाई नियाल्दै आफ्ना कामक्रियाकलापहरूलाई जनताको जीवनस्तरसँग जोड्न सक्नुपर्ने उनको भनाइ छ। ज्ञवालीले ७ सालदेखिका क्रान्तिका अभिभाराहरूलाई मुलुकको विकाससँगै जनमुखी कार्यक्रम ल्याएर पुरा गर्न सक्नुपर्नेमा जोड दिए। उनले २००७ सालको राणाविरुद्धको क्रान्तिमा नेतृत्व गर्नुभएका रामप्रसाद राईका अधुरो सपनाहरूलाई साकार पार्दै अघि बढ्नुपर्ने उल्लेख गरे।
अनलाइनमार्फत ठगी गर्ने तीन जना पक्राउ,"काठमाडौं : अनलाइनमार्फत ठगी गर्ने ३ जना पक्राउ परेका छन्। पक्राउ पर्नेमा झापा बिर्तामोड नगरपालिका३ घर भई काठमाडौं महानगरपालिका४ महाराजगंज चप्पलकारखाना बस्ने २१ वर्षीय अजित भण्डारी, गोरखा सिरानचोक गाउँपालिका५ घर भई काठमाडौं महानगरपालिका२६ सामाखुसी बस्ने १९ वर्षीय विपिन मक्राती र नुवाकोट म्यागङ गाउँपालिका२ घर भई काठमाडौं महानगरपालिका१६ माछापोखरी बस्ने २१ वर्षीया मधु तामाङ रहेका छन्। सामाजिक सञ्जाल फेसबुकमा विभिन्न पेजहरू खोली आइफोन सस्तो मूल्यमा बिक्रीमा रहेको भन्ने झुठ्ठा विज्ञापन पोष्ट गरी निवेदकहरूलाई एडभान्स वापतको रकम समेत पठाउन लगाई ठगी गर्ने कार्यमा संलग्न उनीहरूलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उपत्यकाका विभिन्न स्थानबाट पक्राउ गरेको हो। उनीहरूलाई ठगी सम्बन्धी कसुरमा आवश्यक अनुसन्धान तथा कारवाहीको लागि जिल्ला प्रहरी परिसर काठमाडौं भद्रकाली पठाइएको छ।"
पर्यटनको क्षेत्रमा प्रतिफल आउने गरी काम भइरहेको छ : मन्त्री पाण्डे,"अछाम : संस्कृति, पर्यटन तथा नागरिक उड्डयन मन्त्री बद्री पाण्डेले सुदूरपश्चिमलाई प्रमुख धार्मिक तथा पर्यटकीय गन्तव्यमा रुपमा विकास गर्न लागि परेको बताएका छन्। गृह जिल्ला बाजुरा जाने क्रममा सोमबार साँफेबगरमा आयोजित कार्यक्रममा मन्त्री पाण्डेले पर्यटनको क्षेत्रमा दीर्घकालीन परिणाम आउने गरी काम भइरहेको बताएका हुन्। उनले सुदूरपश्चिममा रहेका प्रमुख धार्मिक पर्यटकीय स्थलहरु खप्तड, बडिमालिका लगायतका क्षेत्रहरूमा पूर्वाधार विकास गर्न र हवाई सेवा प्रभावकारी बनाउनतर्फ आफ्नो जोड रहेको बताए। मन्त्री पाण्डेले हवाई मार्ग वा सेती राजमार्ग हुँदै प्रमुख धार्मिक आस्थाको केन्द्र रहेको कैलाश मानसरोवर पुग्ने गन्तव्यलाई सहजरुपमा स्थापित गराउन सके लाखौँको संख्यामा नेपाली र गैरनेपाली पर्यटक भित्रिने सम्भावना रहेको बताए। अछाममा रहेको कमलबजार एयरपोर्टमा परीक्षण उडानको तयारीमा रहेको बताउँदै मन्त्री पाण्डेले परीक्षण उडानले मात्र समस्या समाधान नहुने भन्दै नियमित सञ्चालनका लागि पहल भइरहेको बताए। मन्त्री पाण्डेले सात वटै प्रदेशमा नेपाल एयरलाइन्सका ट्विनेटर विमान सञ्चालनमा ल्याउने विषयमा छलफल भइरहेको बताए। उनले भने, जहाजको संख्या निकै कम छ। त्यसलै हवाई सेवा प्रभावकारी हुन सकेको छैन। सरकारी र निजी क्षेत्रको गरी नेपालमा जम्मा ९ वटा मात्र ट्विनेटर विमान छन्। अब सातै वटा प्रदेशले पनि आफैले विमान सञ्चालन ल्याउने विषयका छलफल भइरहेको छ। प्रदेशका नाम लेखिएका ध्वजावाहक विमान सञ्चालन गर्ने योजना छ। विमान खरिदका लागी संघ र प्रदेशको बजेट,खरिदको पादर्शिता,चलाउने मोडालिटीको विषयमा गहिरो अध्ययन जारी छ। यस विषयका नेपाल एयरलाईन्सले अध्ययन गरिरहेको छ। उनले र सस्तो र सुलभ तरिकाले हवाई यातायात कसरी सहज बनाउने भन्ने विषय मन्त्रालयको प्राथमिकतामा रहेको बताए। उनले भने,संस्कृति संरक्षण, पुराना ऐतिहासिक धार्मिक क्षेत्रहरुको जिर्णद्धार लगायतका कार्य सबै यही मन्त्रालय अन्तर्गत पर्छन्। सुदूरपश्चिम प्रदेश कला संस्कृतिको खानी हो। यसको संरक्षणको प्रमुख दायित्व पनि यही मन्त्रालयको हो।"
बुढानीलकण्ठमा आगलागीमा परेर एक जनाको मृत्यु,"काठमाडौं : काठमाडौंको बुढानीलकण्ठमा आगलागीमा परेर एक जनाको मृत्यु भएको छ। बुढानीलकण्ठ नगरपालिका१३ चुनीखेलमा पुजा कोठामा बत्ती बाल्ने क्रममा लगाएको लुगामा आगो सल्किँदा ७५ वर्षीया वृद्धाको मृत्यु भएको हो। ष्ट्रिय विपद् जोखिम न्यूनीकरण तथा व्यवस्थापन प्राधिकरणले मोरङ, सुनसरी, धनुषा, रौतहट, भक्तपुर र कपिलवस्तुमा आगलागीमा परेर ९ जना घाइते भएको जनाएको छ। उनीहरुको अस्पतालमा उपचार भइरहेको छ ।"
"बीआरआईबाट नेपाललाई लाभ हुन्छ, आर्थिक अवस्था हेरेर ऋण लिएनौं : प्रधानमन्त्री","झापा : प्रधानमन्त्री एवं नेकपा (एमाले) का अध्यक्ष केपी शर्मा ओलीले अस्थिरता, अराजकता र भ्रष्टाचारविरुद्ध सक्रिय हुन कार्यकर्ताहरूलाई आग्रह गरेका छन्। एमालेको झापा जिल्ला कमिटीले आज बिर्तामोडमा आयोजना गरेको बृहत् कार्यकर्ता भेलामा प्रधानमन्त्री ओलीले पार्टीभित्र एकता र अनुशासन कायम गर्दै व्यक्तिगतरुपमा उच्च नैतिकता कायम गर्न विशेष ध्यान दिन जोड दिएका हुन्। उनले झापा विद्रोहको गौरवशाली इतिहास बोकेको कम्युनिष्ट आन्दोलनमा लागेका कार्यकर्ताहरू शान्तिपूर्ण आन्दोलनका क्रममा पनि क्रान्तिकारीपनलाई छाड्न नहुने उनको भनाई छ। उनले भने,हामी देशका लागि केही गर्छौं, परिवर्तन गछौँ, गरिबी र पछ्यौटपन हटाएरै छाड्छौँ। परिवर्तन ल्याउन साना प्रयासले हुँदैन। ठूला प्रयास गर्नुपर्छ। यो काम एमालेले मात्रै गर्न सक्छ। अहिलेको संयुक्त सरकार पनि त्यही प्रयासमा लागेको छ। अध्यक्ष ओलीले कार्यकर्ताहरुलाई जनतासँगको सम्बन्धलाई निरन्तर बलियो बनाउन र जनताका समस्या बुझेर समाधानमा पहल गर्न सम्झाउँदै भ्रष्टाचार र अराजकता नस्विकार्ने नमुना पार्टीका रुपमा एमालेलाई विकसित गर्नुपर्ने बताए। उनले प्रतिस्पर्धी र विरोधीका गलत आरोपलाई डटेर सामाजिक सञ्जालबाट खण्डन गर्न तथा पार्टीभित्रका आपसी मुटाव भएमा सार्वजनिकरुपमा टिप्पणी नगर्न आग्रह गरे। बीआरआईबाट देशलाई लाभ हुन्छ प्रधानमन्त्री ओलीले हालै आफ्नो चीन भ्रमणका क्रममा चीनसँग भएको बेल्ट एण्ड रोड इनिसियटिभ (बिआरआइ) फ्रेमवर्क सम्झौताबाट देशलाई लाभ हुने बताए। हाललाई देशको आर्थिक अवस्था हेरेर ऋण नलिइ सहकार्य र सहयोगलाई बढी जोड दिइएको स्पष्ट पारे। अहिलेको सरकार देशको अवस्थाप्रति सचेत छ। विकास कसरी गर्नुपर्छ भन्ने हामीलाई थाहा छ। हामीले ऋण लिएर खुरुखुरु घिउ खाने खालका काम मात्रै गर्नु हुँदैछ। कुनै उत्पादन गरेर तिर्न सक्ने अवस्थामा ऋण पनि लिनुपर्छ। बीआरआईलाई ऋण मात्रै वा सहयोग मात्रै भन्ने अर्थमा नभइ व्यापक अर्थमा बुझ्नुपर्छ। हामीले हाम्रो विकासको हितका के उपयोगी हुन्छ, त्यो गर्नुपर्छ।"
रवि लामिछानेको विषयमा मानवअधिकार आयोगले एआईजीसँग गर्यो सोधपुछ,"काठमाडौं : राष्ट्रिय मानवअधिकार आयोगले राष्ट्रिय स्वतन्त्र पार्टीका सभापति रवि लामिछानेमाथि सरकार र प्रहरीले अमानवीय व्यवहार गरेको विषयमा छानबिन थालेको छ। सहकारी प्रकरणमा अनुसन्धानको क्रममा हिरासतमा रहेका राष्ट्रिय स्वतन्त्र पार्टीका सभापति एवम् पूर्व गृहमन्त्री रवि लामिछानेलाई चितवनबाट मध्यरातमा कास्की लैजाने क्रममा अमानवीय व्यवहार गरी मानव अधिकार हनन् गरिएकोले उजुरी परेपछि अनुसन्धान प्रारम्भ भएको सहसचिवप्रवक्ता डा टीकाराम पोखरेलले जानकारी दिए। घटनाबारे आयोगको केन्द्रीय कार्यालयमा प्रहरी अतिरिक्त महानिरीक्षक टेकबहादुर तामाङ, प्रहरी प्रवक्ता एवम् डीआईजी दानबहादुर कार्कीले सहितको प्रहरी उच्च अधिकारीहरूसँग आज आयोगले जानकारी लिएको छ । सहकारी प्रकरणमा अनुसन्धानको क्रममा हिरासतमा रहेका राष्ट्रिय स्वतन्त्र पार्टीका सभापति एवम् पूर्व गृहमन्त्री रवि लामिछानेलाई चितवनबाट मध्यरातमा कास्की लैजाने क्रममा प्रहरी महानिरीक्षकको आदेशले उहाँमाथि अमानवीय व्यवहार गरी मानव अधिकार हनन् गरिएकोले छानविन गरी मानव अधिकार संरक्षण गरीपाउँ भन्ने समेत व्यहोराको आयोगमा परेको उजूरीका सम्बन्धमा आयोगबाट अनुसन्धान प्रारम्भ गरिएको छ । उनले भने, घटनाबारे आयोगको केन्द्रीय कार्यालयमा प्रहरी अतिरिक्त महानिरीक्षक टेकबहादुर तामाङ सहितको प्रहरी उच्च अधिकारीहरूसँग आज आयोगले थप जानकारी लिएको छ । जानकारी लिने क्रममा आयोगका माननीय सदस्य मनोज दुवाडीले कानूनी शासनको प्रत्याभूति सहित स्वच्छ पूर्पक्षको अधिकार र वन्दीका आधारभूत मानव अधिकारलाई सम्मान तथा संरक्षण गर्दै निष्पक्ष र स्वतन्त्र अनुसन्धान हुनुपर्नेमा आयोगको चासो रहेको बताए। घटनाको बारेमा निष्कर्षमा पुग्न प्रहरी महानिरीक्षक बसन्त कुँवरसँग समेत थप बुझ्नुपर्ने भएकाले आयोगले अनुसन्धानलाई निरन्तर जारी राखेको प्रवक्ता पोखरेलले जानकारी दिए।"
बालिकालाई बलात्कार गरेको आरोपमा बिर्तामोडका पूर्व नगरप्रमुख शिवाकोटी पक्राउ,"झापा : बालिकालाई जबरजस्ती करणी (बलात्कार)गरेको आरोपमा बिर्तामोड नगरपालिकाका पूर्व नगरप्रमुख ध्रुवकुमार शिवाकोटी पक्राउ परेका छन्। बिर्तामोड५ स्थित आफ्नै घरमा घरेलु कामदारको रुपमा रहेकी १७ वर्षीया बालिकालाई पटकपटक बलात्कार गरेको आरोपमा पूर्व नगर प्रमुख शिवाकोटी पक्राउ परेको प्रहरीले जनाएको छ। बुबाको मृत्यु भएपछि ती बालिका मेचीनगरस्थित एक आफन्तको घरमा बस्दै आएकी थिइन्। बालिकाको आमाले पनि दोस्रो विवाह गरेकी भारतको आसाममा गइसकेकी छिन्। शिवाकोटीका चिनजान पर्ने ती आफन्त घरमा बस्दै आएकी बालिकालाई आफ्नो घरको कामसँगै पढाउने भनी शिवाकोटीले लिएर गएका थिए। कक्षा ११ मा अध्ययनरत रहेकी ती बालिका शिवाकोटीको शारीरिक शोषण सहन नसकेकी भागेर भारतको आसाम जान लागेकी थिइन्। काँकडभिट्टा गेटमा शङ्कास्पद रुपमा भारत जान लागेकी उनलाई माइती नेपालका प्रतिनिधिले रोकेर सोधपुछ गरेका थिए। संस्थाका एक प्रतिनिधिका अनुसार स्कुल ड्रेसमा रहेकी उनी फेरि त्यही घरमा जानुपर्छ भनेर अतालिएकी थिइन्। बालिकालाई फकाएर सोधी खोजी गर्दा पूर्व मेयर शिवाकोटीको जघन्य कर्तुत बारेमा खुलेको उनले बताए। पीडित बालिकाको भनाइलाई उद्धृत गर्दै उनले भने, शिवाकोटीको शारीरिक तथा मानसिक तनावबाट मुक्त हुन नेपाल छाडेर जान लागेकी बताइन्। त्यसपछि माइती नेपालको सहयोगमा पीडित बालिका हजुरआमाले इलाका प्रहरी कार्यालय बिर्तामोडमा उजुरी दिएको र प्रहरीले शिवकोटीलाई पक्राउ गरेको हो। पक्राउ परेका शिवाकोटीलाई इलाका प्रहरी कार्यालय बिर्तामोडमा राखेर थप अनुसन्धान गरिरहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। गत २०७४ सालको स्थानीय तहको निर्वाचनमा नेकपा एमाले पार्टीबाट प्रतिनिधित्व गर्दै उनी बिर्तामोड नगरपालिकाको प्रमुखमा निर्वाचित भएका थिए।"
परम्परागत शैलीमा महांकाल मन्दिर परिसर चौघेरा सत्तलको पुनर्निर्माण सुरु,"काठमाडौं : काठमाडौं महानगरपालिकाले टुँडिखेलको पश्चिमतर्फ महाकांल मन्दिर परिसर चौघेरा सत्तलको पुनर्निर्माण सुरु गरेको छ। महानगरपालिकाका उपप्रमुख सुनिता डंगोलले आज जग पूजा तथा शिलान्यास गरेर निर्माण कार्यको प्रारम्भ गरेकी हुन्। काठमाडौँका सम्पदाको प्राचीनता र मौलिकता तस्विरमा होइन, वास्तविकतामा हेर्न मिल्ने बनाउँदैछौँ। प्राचीनता जोगाउन सबै पक्षबाट सहयोग र समन्वय हुने अपेक्षा गरेका छौँ। उपप्रमुख डंगोलले भनिन्, व्यक्तिलाई समस्या परे, भगवानका शरणमा जाने गरिन्छ। भगवान स्थलमा हुने क्रियाकलापमा उतारचढाव नहोस्। समयमा कार्य सम्पन्न हुन सकोस्। सबै मिलेर यही प्रण गरौँ। सम्पदा तथा पर्यटन समितिका संयोजक एवं वडा नं ८ का अध्यक्ष आशामान संगतले पूर्खाले दिएको नासो जोगाउने सबैको दायित्व भएको बताए। पूर्खाले दिएको नासो जोगाउने अभिभारालाई सबैले दायित्वका रुपमा ग्रहण गर्नुपर्छ। संगतले भने,सांस्कृतिक सहरको गरिमा बचाउन समितिले सम्पदा संरक्षण र प्रवर्द्धनमा नियमित काम गरिरहेको छ। यसैगरी वडा २२ का अध्यक्ष महर्जनले महाङ्काल मन्दिरको भौतिक स्वरुप जोगाउनु महानगरपालिकाको प्रतिष्ठासँग जोडिएको योजना भएको उल्लेख गरे। सार्वजनिक खरिद प्रक्रियाबाट १० करोड ५ लाख १० हजार ६१९ रुपैयाँ कबोल गर्ने विनायकएसपिबोहोरा जेभि निर्माण कम्पनीसँग सम्झौता भएको छ। सम्पदा तथा पर्यटन विभागका प्रमुख कुमारी राईले परम्परागत निर्माण सामग्री र शैली पुननिर्माणको मुख्य विशेषता रहेको बताए। सत्तल ५८३८१ वर्गमिटर क्षेत्रफलको हुनेछ। हरेक तलाको क्षेत्रफल १९४४७ वर्गमिटर छ। यसमा जमिन तलामा ९ वटा कोठा हुनेछन्। पहिलो तलामा ३ वटा सभा कक्ष, एउटा कोठा र एउटा भण्डार कक्ष हुनेछ। यस माथि बुइँगल हुनेछ। वि सं १९९७ सालमा खिचिएको तस्विरका आधारमा पुननिर्माण गरिन लागेको हो। मन्दिरको पूर्व, उत्तर र दक्षिण भागमा सत्तल हुनेछ। पश्चिमतर्फ पर्खाल र कलात्मक प्रवेश द्वार हुनेछ। सत्तल झिँगटीको छानायुक्त हुनेछ। यसको विस्तृत परियोजना प्रतिवेदन सहरी योजना आयोगले तयार पारेको हो। यहाँ हिन्दू र वौद्ध धर्मावलम्बीहरुले आस्थापूर्वक पूजा आराधना गर्ने गर्छन्।"
सहकारी ठगी प्रकरणमा अनुसन्धानका लागि रवि लामिछानेलाई वीरगन्ज ल्याइयो,"वीरगन्ज : सहकारीको रकम अपचलन प्रकरणमा अनुसन्धानका लागि राष्ट्रिय स्वतन्त्र पार्टी (रास्वपा) का अध्यक्ष रवि लामिछानेलाई सोमबार वीरगन्ज ल्याइएको छ। वीरगञ्जको सानो पाइला बचत तथा ऋण सहकारी संस्थाको रकम अपचलनका विषयमा अनुसन्धान गर्न पूर्व गृहमन्त्रीसमेत रहेकम लामिछानेलाई सोमबार वीरगन्ज ल्याइएको हो। सानो पाइला सहकारीको बचत अपचलनको विषयमा अनुसन्धान गर्न लामिछानेलाई पक्राउ गर्न जिल्ला प्रहरी कार्यालय पर्सालाई गत बुधबार पर्सा जिल्ला अदालतले अनुमति दिएको थियो। लामिछाने प्रबन्ध निर्देशक रहेकै बेला गोर्खा मिडिया नेटवर्क प्रालिमा सानो पाइला सहकारीबाट करिब ८ करोड रुपैयाँ गएको थियो। सहकारीको रकम हिनामिना प्रकरणमा कार्तिक २ गतेदखि जिल्ला प्रहरी कार्यालय कास्कीको हिरासतमा रहेका लामिछानेलाई सोमबार हवाई मार्गबाट पोखराबाट काठमाडौं लगेर त्यहाबाट पनि हवाई मार्ग हुँदै बाराको सिमरा ल्याएर सिमराबाट स्थलमार्ग हुँदै सोमबार साँझ वीरगन्जस्थित जिल्ला प्रहरी कार्यालय पर्सामा ल्याइएको पर्साका प्रहरी प्रवक्ता प्रहरी नायब उपरीक्षक किशोर लम्सालले बताए।उनलाई अहिले जिल्ला प्रहरी कार्यालय पर्सामा राखिएको र बयानका लागि सरकारी वकिलको कार्यालयमा लगिने लम्सालले बताए। उनले भने, भ्याइयो भने आजै लामिछानेलाई बयानका लागि सरकारी वकिलको कार्यालयमा लगिनेछ। भ्याइएन भने भोलि लगिनेछ। सानो पाइला सहकारी संस्थाको रकम हिनामिना प्रकरणमै पक्राउ परेका गोर्खा मिडियाका पूर्व सञ्चालक छविलाल जोशी र रामबहादुर खनाललाई भने सोमबार बिहानै पोखराबाट स्थलमार्ग हुँदै वीरगन्ज ल्याइएको लम्सालले बताए। दुवै जनालाई आइतबार बेलुका पोखराबाट गाडीको बाटो हुँदै सोमबार बिहान वीरगन्ज ल्याइएको हो। जोशी र खनालसँग सरकारी वकिल र प्रहरी अनुसन्धानका अधिकृतले बयान लिने काम भइरहेको लम्सालले बताए। उनीहरुको बयान लिने काम सकिएपछि उनीहरुलाई पोखरा फर्काइने लम्सालले जानकारी दिए। सहकारीको बचत दुरुपयोगसम्बन्धी संसदीय छानबिन विशेष समितिको प्रतिवेदनअनुसार ग्लोबल आईएमई बैंकमा रहेको गोर्खा मिडियाको खातामा सानो पाइलाबाट सात पटक गरी आठ करोड ५८ लाख ४४ हजार रुपैयाँ जम्मा गरिएको थियो। २०७८ साउन १९ मा एकै दिन चार करोड ९१ लाख ९४ हजार रुपैयाँ सारिएको थियो। अरू रकम २०७८ वैशाख ५ देखि २०७९ साउन १९ सम्ममा सारिएको हो। संसदीय छानबिन समितिलाई दिएको बयानअनुसार लामिछाने २०७७ माघ १ देखि ०७९ असार १ सम्म गोर्खा मिडियामा प्रबन्धक निर्देशक थिए। एक वर्षअगाडि सानो पाइला सहकारीका १ सय ७९ बचतकर्ताले संस्थाका सञ्चालक समिति, लेखा समिति तथा कर्मचारीविरुद्ध उजुरी दिएका थिए। त्यतिबेला प्रहरीले पर्याप्त अनुसन्धानै नगरी हतारमा मुद्दा अघि बढाएको बचतकर्ताको गुनासो छ। प्रहरी अनुसन्धानपछि पर्सा जिल्ला अदालतमा मुद्दा दायर गरिएकामा सानो पाइला सहकारीकी पूर्वउपाध्यक्ष नेहा पौडेल गत साउन २१ मा एक करोड १० लाख रुपैयाँ धरौटीमा रिहा भइन्। सहकारीका कर्मचारी राधेचन्द्र यादव पनि ३५ लाख रुपैयाँ धरौटीमा रिहा भए। प्रहरीका अनुसार सानो पाइला सहकारीका अध्यक्ष अनन्तबाबु राई, सचिव देवेन्द्रबाबु राई, प्रबन्धक असरफ अली सिद्धिकी, संरक्षक गीतेन्द्र बाबु (जीबी) राईलगायत ११ जना फरार छन्। कोषाध्यक्ष कुमार रम्तेल भने पुर्पक्षका लागि थुनामा छन्। सहकारी ठगी प्रकरणमा कास्की प्रहरीको थुनामा कार्तिक २ गतेदेखि लामिछानेलाई अनुसन्धानका लागि यसअघि रुपन्देही ,काठमाडौं र चितवनका जिल्ला प्रहरी कार्यालयमा लगिएको थियो।"
घरवारविहीनलाई सहयोग,"नुवाकोट : गत २०७२ साल वैशाख १२ र २९ गतेको भूकम्पले घरवारविहीन भएका नुवाकोट बान्द्रेका असहायलाई घर निर्माणका लागि सहयोग गरिएको छ। भूकम्पले घर भत्काएर ८ वर्षदेखि अस्थायी टहरोमा बस्दै आएका पञ्चकन्या गाउँपालिका५ बान्द्रेका वीरबहादुर सिटौलालाई घर बनाउन सहयोग जुटेको हो। दुप्चेश्वर घर भई नेकपा एमाले नुवाकोट क्षेत्र नं १ का अध्यक्ष सुशीलकुमार खड्काले सिटौलालाई घर बनाउनका लागि एक लाख रुपैयाँ सहयोग प्रदान गरेका हुन्। घरबारविहीन रहेका सिटौलालाई खड्काले पन्चकन्या गाउँपालिका पुगेर एक लाख रुपैयाँ हस्तान्तरण गरे। भूकम्पपछि आएको पहिरोका कारण घरमा क्षति भएपछि घरवारविहीन भएका सिटौला हालसम्म पनि अस्थायी टहरामै बसिरहेका र आर्थिक अवस्था निकै कमजोर रहेकोले सिटौलालाई सहयोगस्वरूप एक लाख रुपैयाँ सहयोग गरेको गत प्रदेशसभा निर्वाचनमा नेकपा एमालेबाट नुवाकोट१ को प्रत्याशीसमेत रहेका खड्काले बताए। उनले सुखमा होइन, दुःखमा सम्झनुहोस् भन्ने भावनाले बितेको डेढ दशकदेखि शिक्षा, स्वास्थ्य तथा सामाजिक कार्यमा सहयोग गर्दै आएको पञ्चकन्याका सामाजिक अगुवा रामनाथ खनालले बताए। खड्काले आगामी दिनमा पनि गरिब, असहाय र विपन्न समुदायलाई सहयोग गरिरहने प्रतिबद्धता व्यक्त गरेका छन्।"
"मुक्तिनाथ क्षेत्रमा आशिंक हिमपात, चिसो र हावाहुरीले स्थानीय जनजीवन प्रभावित","जोमसोम : मुक्तिनाथ क्षेत्रमा आशिंक हिमपात भएको छ। सोमबार दिउँसो परेको हिमपातले मुक्तिनाथ क्षेत्रका डाँडाकाँढा सेताम्मे भएका छन्। मुक्तिनाथमा यो वर्षकै पहिलो आशिंक हिमपात भएको मुक्तिनाथ विकास समितिका कर्मचारी रविन सुवेदीले जानकारी दिए। मुक्तिनाथमा पहिलो हिमपात भयो, मुक्तिनाथ मन्दिर परिसरसँगै त्यस आसपासका क्षेत्रहरू हिउँले ढाकिएको छ, कर्मचारी सुवेदीले भने, बाक्लो हिउँ पर्ने संकेत थियो, हावाहुरीका कारण थप हिउँ पर्न सकेन। मुक्तिनाथ क्षेत्रमा आशिंक हिउँ परेसँगै चिसो अत्यधिक बढेको छ भने मन्दिर परिसरमा परेको हिउँकै कारण मन्दिरमा दर्शन गर्ने भक्तजनलाई निकै समस्या उत्पन्न भएको छ। मन्दिर परिसरमा जमेको हिउँले मुक्तिनाथको १०८ धारामा जलसेचन, कुण्डमा स्नान गर्ने र मन्दिरमा दर्शन गर्न समस्या परेको मुक्तिनाथ विकास समितिका कर्मचारी सुवेदीले बताए। मुक्तिनाथ क्षेत्रमा आशिंक हिमपात हुँदा उपल्लो मुस्ताङमा हिमपात हुन सकेन। हिउँ पर्ने संकेत देखिएको भएपनि उत्तरी हावाहुरीका कारण पर्नमा अवरोध सिर्जना भएको हो। उपल्लो मुस्ताङमा हिउँ नपरेपनि चिसो भने अत्यधिक बढेको अन्नपूर्ण संरक्षण क्षेत्र आयोजना एक्याप लोमान्थाङका कार्यालय प्रमुख उमेश पौडेलले बताए। कार्यालय प्रमुख पौडेलले उपल्लो मुस्ताङको तापक्रम माइनस २० डिग्री नाघेको उल्लेख गरे। उपल्लो मुस्ताङमा अत्यधिक चिसो बढेसँगै त्यहाँका स्थानीय नागरिकको दैनिकी प्रभाव हुन थालेको छ। हिउ नपरे पनि अत्यधिक चिसोको प्रभावले जनजीवन कष्ठकर बनिरहेको छ, स्थानीय नागरिक र पशुचौपायालाई व्यवस्थापन तथा पशु व्यवस्थापनमा निकै नै सास्ती पुगेको छ, कार्यालय प्रमुख पौडेलले भने, अत्यधिक चिसोका कारण घरका धारा, सेफ्टी ट्यांकी, सिँचाइ कुलो र शाखा नदी जम्ने गरेको छ। उपल्लो मुस्ताङका अधिकांश नागरिकहरू घरमा ताल्चा मारेर जाडो छल्न मंसिर अगावै बेसी झरिसकेका छन्। लोमान्थाङ बजार मात्रै ८० प्रतिशत नागरिक बेसी झरेकाले सुनसान छ। उपल्लो मुस्ताङमा सञ्चालित धार्मिक गुम्बा विद्यालय, सामुदायिक स्कुलहरू पनि चिसोकै कारण बेसी स्थानान्तरण भइसकेका छन्। चिसो अत्यधिक बढेकाले पर्यटकीय उपस्थिति समेत ज्यादै कम रहेको एक्याप लोमान्थाङका कार्यालय प्रमुख पौडेलको भनाइ छ। उपल्लो मुस्ताङमा सीमित नागरिक यथास्थानमा रहेपनि चिसोकै कारण बाहिर निस्कने सक्ने अवस्था छैन। शौचालय प्रयोग गर्न र कुलोको पानी तताएर प्रयोग गर्नुपर्ने अवस्था रहेको कार्यालय प्रमुख पौडेलले बताए। चिसोका कारण सुरक्षा निकाय बाहेक अन्य सरकारी कार्यालयमा समेत कर्मचारी बसेका छैनन्। अधिकांश नागरिक बेसी झरेकाले उपल्लो मुस्ताङको लोमान्थाङ र लोघेकर दामोदरकुण्ड गाउँपालिका नागरिकविहीन जस्तै अवस्थामा रहेको छ। उपल्लो मुस्ताङ जस्तै तल्लो मुस्ताङको जनजीवन समेत चिसो र हावाहुरीले निकैनै कष्ठकर घरपझोङ गाउँपालिकाका कार्यपालिका सदस्य भीषण थकालीले जानकारी दिए। सोमबार हिउँ पर्ने छकन देखिए पनि बेजोड हावाहुरीले गर्दा हिउँ पर्न सकेन, कार्यपालिका सदस्य थकालीले भने,हिउँ परेको भए केही न्यानो महसुस हुन्थ्यो, हिउँ नपरेर बढी मात्रामा चिसो सिरेटोसँगै हावाहुरीले नागरिकको दैनिक जनजीवनलाई असर पुर्यायो। स्याउ खेतीको व्यवस्थापन गर्ने चटारो चलेको बेलामा हिउँ परेको भए स्याउ खेती गर्ने किसानलाई निकै फाइदा पुग्थ्यो। तल्लो क्षेत्रमा समेत चिसो बढेसँगै तापक्रम माइनस १० डिग्रीमा झरेको छ। चिसोका कारण सरकारी कार्यालयको कार्यसम्पादन, विद्यालयका बालबालिकाको शैक्षिक पठनपाठन र पर्यटकहरूलाई समस्या निम्त्याएको छ।"
दुर्गा प्रसाईंलाई सीआईबीको हिरासतमा सारियो,"काठमाडौं : विद्युतीय कारोबार ऐन अन्तर्गतको कसुरमा साइबर ब्यूरोमा रहेका दुर्गा प्रसाईलाई सीआईबीको हिरासतमा सारिएको छ। उनलाई आपराधिक लाभ सम्बन्धी कसुर र संगठित अपराधमा अनुसन्धान गर्नका लागि सोमबार सीआईबीमा सारिएको हो। विवादित छविका मेडिकल व्यवसायी दुर्गा प्रसाईलाई गत मंसिर ४ गते नेपाल प्रहरीको साइबर ब्यूरोले पक्राउ गरेको थियो। विद्युतीय कारोबार ऐन अन्तर्गतको कसुरमा उनीविरुद्धको अनुसन्धान सकाएर साइबर व्युरोले जिल्ला सरकारी वकिलको कार्यालयमा प्रतिवेदन बुझाएको छ। साइबर ब्यूरोका प्रवक्ता दीपक राज अवस्थीले दुर्गा प्रसाई विरुद्धको कसुरको अनुसन्धान सकाएर प्रतिवेदन बुझाइएको बताए। दुर्गा प्रसाई विरुद्ध आपराधिक लाभ र संगठित अपराध कसुरमा पनि पक्राउ पुर्जी जारी भएको छ। यी दुवै कसुरमा सँगसँगै अनुसन्धान गर्नका लागि उनलाई सीआइबीको हिरासतमा सारिएको हो। सीआईबीका प्रवक्ता होविन्द्र बोगटीका अनुसार सोमबार उनलाई साइबर ब्यूरोको हिरासतबाट सीआईबी ल्याइएको हो। प्रहरीसँगको प्रारम्भिक बयानका क्रममा प्रसाईंले विभिन्न व्यक्तिलाई पैसा दिएर व्यापारी तथा व्यवसायीलाई तर्साउन र धम्काउन लगाएको खुलेको छ। उनले आफूलाई लाभका लागि विभिन्न आपराधिक गिरोहसँग मिलेको र सहकार्य गरेको सीआईबीले बताएको छ। भाडामा काम लगाएका थिए फुयाँललाई गत मंसिर १३ गते नेपाल भारतको सिमानास्थित पानी ट्यांकीबाट झापाका हरिचन्द्र फुयाँल पक्राउ परेका थिए। सीआईबीको टोलीले फुयाँललाई व्यापारीहरूलाइ धम्काएको आरोपमा पक्राउ गरेको थियो। आफूलाई भारतीय गुण्डा लरेन्स विश्नोइका नाममा फुयाँलले भारतमा बसेर भारतीय सिम र दुवईको कार्ड प्रयोग गरेर नेपालका व्यवसायीलाई धम्काउने गर्थे। दुर्गा प्रसाईंलाई आर्थिक सहयोग गर्नुस् भन्दै तर्साउने गर्थे। फुयाँलले दुर्गा प्रसाईंँ नेतृत्वको राष्ट्र, राष्ट्रियता, धर्म, संस्कृति र नागरिक बचाउ महाअभियानलाई सहयोग नगरे सिध्याउँछु भनेर धम्की दिने गरेका थिए। म लरेन्स ग्याङबाट हुँ, दुर्गा प्रसाईंँले हिन्दु धर्म जोगाउन लडेको हुनाले उहाँलाई आर्थिक सहयोग गर्नुस्। भन्दै तर्साउने गर्थे, फुयाँलले बयानमा भनेका छन्। सीआईबी प्रमुख दीपक थापाका अनुसार फुयाँल माथि अनुसन्धान गर्ने क्रममा प्रसाईंसँग उनको कनेक्शन सार्वजनिक भएको हो। व्यापारी धम्काएको समयमा फुयाँल र दुर्गा प्रसाईंबीच १०० भन्दा धेरै पटक टेलिफोन संवाद भएको रेकर्ड प्रहरीले फेला पारेको छ। दुर्गा प्रसाईंले मान्छे नै खटाएर व्यापारी धम्काउने र संगठित अपराध गर्ने गरेको प्रहरी अनुमान छ। फुयाँलको पृष्ठभूमि पनि विवादित नै देखिन्छ। भारतमा नवीन प्रधानको नामबाट आधार कार्ड बनाएका फुयाँल बेलाबेला आर्थिक अपराधमा मुछिने गरेका थिए। व्यवसायी धम्काउन दुर्गाले दिएका थिए ५ लाख नगद सीआईबी प्रवक्ता बोगटीका अनुसार पक्राउ परेका फुयाँलले प्रहरीसँगको बयानमा आफूलाई पाँच लाख रकम दिएर दुर्गा प्रसाईंले खटाएको बताएका छन्। प्रसाईंले फुयाँललाई पैसा दिन पनि अन्य व्यक्ति खटाएका थिए। विभिन्न ठूला व्यापारी, व्यवसायी तथा बैंकका प्रमुखहरूको नाम लिस्ट दिएर प्रसाईंले रकम माग गर्न लगाएका थिए। उनले व्यापारीलाई फोन गरेर दुर्गा प्रसाईंलाई सहयोग नगरे व्यापारीको विस्तृत विवरण आफूसँग रहेको भन्दै धम्की दिने गरेका थिए। अनुसन्धानका क्रममा प्रहरीले भारतीय नम्बरबाट १४१ वटा धम्कीपुर्ण कल आएको प्रमाण फेला पारेको छ। विभिन्न ४ जनाले सीआईबीमा उजुरी दिएका छन्। उजुरीका विषयमा अनुसन्धान भइरहेको छ। प्रवक्ता बोगटी भन्छन्, दुर्गा प्रसाईं विरुद्ध दुई वटै कसुरमा सँगसँगै अनुसन्धान हुनेछ। दुर्गा प्रसाईंले प्रधानमन्त्री केपी शर्मा ओलीको मानमर्दन हुने गरी झुटो र भ्रामक समाचार सम्प्रेषण गरेका थिए। प्रसाईंले व्यक्तिगत फेसबुक पेज र अपडेट सेरोफेरो नामक फेसबुक पेजबाट सम्माननीय प्रधानमन्त्रीज्यूको कम्बोडियामा ठूलो लगानी छ भन्दै भ्रामक सूचना सार्वजनिक गरेका थिए। सार्वजनिक गरिएको पोस्टमा प्रसाईंले प्रधानमन्त्रीको नागरिकताको प्रतिलिपि समेत नक्कली देखाएका थिए। विभिन्न साइटबाट गलत विल विजक निकालेर लगानी रहेको भन्दै विश्वास दिलाएका थिए। गलत सूचना फैलाई, सार्वजनिक नैतिकता, शिष्टाचारमा असर पार्ने गरी घृणा, द्वेष फैलाउने कार्य गरेकाले दुर्गा प्रसाद प्रसाईंलाई यस अघि नै पक्राउ गरेको थियो। प्रहरीसँगको बयानका क्रममा प्रसाईंले प्रधानमन्त्री सम्बन्धी सूचना झुटो र बनिबनाउ रहेको बताएका थिए।"
बनेपाबाट ५ सय ५८ ग्राम सुनसहित तीनजना पक्राउ,काभ्रे : बनेपा नगरपालिका१३ साँगा चोकबाट करिब ५ सय ५८ ग्रामसहित दुईजनालाई प्रहरीले पक्राउ गरेको छ। पक्राउ पर्नेहरूमा रोशी गाउँपालिका९ बस्ने ३८ वर्षीय बसन्त लामा र रामेछाप मन्थली नगरपालिका१ बस्ने २९ वर्षीय अमृत श्रेष्ठ रहेका छन् । जिल्ला प्रहरी कार्यालय काभ्रेबाट खटिएको प्रहरीले काठमाडौंबाट बनेपातर्फ जाँदै गरेको बीएबी ८६०८ नम्बरको कारलाई जाँच गर्ने क्रममा कारको सिट मुनी प्लाष्टिकको झोलामा लुकाई छिपाई राखेको उक्त धातु फेला पारेको हो। सवारी चालक र कारमा सवार एकजनालाई पक्राउ गरी अनुसन्धान भइरहेको प्रहरीले जनाएको छ।
"आज पनि घट्यो सेयर बजार , कारोबार ५ अर्ब ६२ करोडमा सीमित","काठमाडौं : नेप्से परिसूचक आज पनि दोहोरो अंकले घटेर बन्द भएको छ। अघिल्लो कारोबार दिन आइतबार ४५९३ अंकले घटेको नेप्से यसदिन १२८४ अंकले घटेर २६७६१५ विन्दुमा अडिएको छ। नेप्से घटेसँगै कारोबार रकम पनि आइतबारको तुलनामा घटेको छ। आज ३१७ स्क्रिप्सको १ करोड १५ लाख २३ हजार ३ कित्ता सेयर ५ अर्ब ६२ करोड ९९ लाख ४५ हजार ८२२ रुपैयाँमा खरिदबिक्री भए। आइतबार ७ अर्ब ४६ करोड मूल्य बराबरको सेयर कारोबार भएको थियो। दोहोरो अंकले घटेको सेयर बजारमा कुनै पनि कम्पनीको सेयर सकारात्मक सर्किट लेभलमा कारोबार हुन सकेन। इनर्जी नेपालको सेयर ८७६ प्रतिशतले बढ्दा महिला लघुवित्त वित्तीय संस्थाको ७१४,एनआरएन इन्फ्रास्टक्चर एन्ड डेभलपमेन्टको ६०३ र हिमालयन डिस्टिलरीको ५९९ प्रतिशतले बढ्यो। स्वाबलम्बन लघुवित्त वित्तीय संस्थाका लगानीकर्ताले भने यसदिन सर्वाधिक गुमाए। सो कम्पनीको सेयर १० प्रतिशतले घट्यो। आज कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्ष स्थानमा रह्यो। हिमालयन डिस्टिलरीको २७ करोड,जोशी हाइड्रोपावर डेभलपमेन्टको १२ करोड,जानकी फाइनान्सको ११ करोड र लाइफ इन्स्योरेन्सको १० करोड मूल्य बराबरको सेयर कारोबार भयो। कारोबारमा आएकामध्ये ९२ स्टक्सको मूल्य बढ्दा १३८ वटाको घट्यो भने १३ वटाको मूल्य स्थिर रह्यो। ५ वटा समूहको उपसूचक बढ्दा ८ वटाको उपसूचक नकारात्मक देखिएका छन्।"
प्रतिनिधिसभाको अधिवेशन तत्काल आह्वान नगरे विशेष अधिवेशनको माग गर्छौं : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सरकारले समयमा नै प्रतिनिधिसभाको अधिवेशन आह्वान नगरे विशेष अधिवेशनको माग गर्ने बताएका छन्। सोमबार काठमाडौंमा आयोजित कार्यक्रममा प्रचण्डले सरकारले तत्काल प्रतिनिधिसभाको अधिवेशन आह्वान नगर्ने सूचना आफूले पाएको भन्दै समयमा नै अधिवेशन आह्वान नभए विशेष अधिवेशनको माग गर्ने बताएका हुन्। उनले जरुरी परे संसदको विशेष अधिवेशनबाट संघर्षको घोषणा गर्ने र सडकमा लाखौं जनतासंग मिलेर प्रतिक्रियावादी विरुद्ध लड्ने बताए। सुशासनलाई उच्च प्राथमिकता दिएर भ्रष्टाचारमा संलग्न जो कोहिलाई कारवाही गर्ने प्रक्रियाको थालनी गरेकै कारण आफू नेतृत्वको सरकारलाई हटाइएको उनको भनाई छ। प्रचण्डले अहिले सरकारमा रहेका दलका नेताहरुको हातमा राजनीति नरहेको र उनीहरुको राजनीति विचौलिया र दलालहरूको हातमा छ भन्ने प्रष्टै देखिएको आरोप लगाए। बिचौलियाहरुले घुमाएर अहिलेको सरकारमा रहेका नेताहरूलाई रातारात उठबस गराएको उनले बताए। उनले बिचौलियाहरुले संख्याको ताकत देखाएको भन्दै आफूहरूले जनताको ताकत देखाउने उल्लेख गरे। प्रचण्डले माओवादीको सकारात्मक पहल र ज्ञानेन्द्र शाहको नकारात्मक क्रियाकलापले मुलुकमा गणतन्त्र सम्भव भएको धारणा राखे। त्यस्तै उनले अहिलेको शासकीय स्वरुप र निर्वाचन प्रणाली देशका लागि हितकर नभएकाले परिवर्तन गर्नुपर्नेमा जोड दिए।
जापानले किन निष्काशित गर्यो दुई नेपालीलाई ?,काठमाडौं : जापानले गैरकानुनीरुपले बसेका दुईजना नेपालीलाई निष्काशन गरेको छ। निष्काशित हुनेहरूमा नुतन गिरी र धनप्रसाद बुढा रहेका छन्। उनीहरू भिषाको म्याद सकिसकेपछि पनि लुकिछिपी जापान बस्दै आएका थिए। त्यहाँको अध्यागमनले उनीहरूलाई पक्राउ गरी थाइ एयरको जहाजबाट नेपाल फर्काएको हो। उनीहरू केही दिनअघि काठमाडौं आएका हुन्। टोकियोमा कार्यरत एक नेपालीका अनुसार गैरकानुनीरुपमा लुकिछिपी बसेका विदेशीहरूमाथि त्यहाँको अध्यागनले अहिले धरपकड सुरू गरेको छ। उनका अनुसार गैरकानुनीरुपमा काम गरिरहेका नेपालीहरू समेत जापानको अध्यागमनको खोजी सूचीमा परेका छन्।
बीमा प्राधिकरणका अध्यक्ष सूर्यप्रसाद सिलवालविरुद्ध अख्तियारले हाल्यो भ्रष्टाचार मुद्दा,"काठमाडौं : नेपाल बीमा प्राधिकरणका अध्यक्ष सूर्यप्रसाद सिलवालविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले नागरिकतामा पटकपटक जन्म मिति संशोधन गरी नागरिकता तथा राहदानीमा केरमेट र जालझेल गरी नपाउने लाभ,सुविधा लिएको आरोपमा अध्यक्षी सिलवालविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। आयोगका प्रवक्ता नरहरी घिमिरेका अनुसार अध्यक्ष सिलवालले झुट्टा विवरणव्यहोराको आधारमा कुटनीतिक तथा विशेष राहदानीको सुविधा, लाभ लिएको,नेपाल बिमा प्राधिकरणको अध्यक्षको ओहदामा बहाल रहन नपाउनेमा बहाल रहेको र अध्यक्षको हैसियतले पाउने लाभ,सुविधा लिएको पुष्टि हुन आएकाले उनीविरुद्ध आज भ्रष्टाचार मुद्दा दायर भएको हो। सिलवालको जिल्ला प्रशासन कार्यालय पर्साबाट विसं २०३२ साल फागुन २४ गतेको नेपाली नागरिकता प्रमाणपत्र प्राप्त गर्दा उमेर १६ वर्ष उल्लेख भएको तर , जिल्ला प्रशासन कार्यालय काठमाडौँबाट नेपाली नागरिकताको प्रतिलिपि २०६६ साल वैशाख १७ गते जारी नागरिकतामा जन्ममिति २०१६ कात्तिक २२ उल्लेख भएको जनाइएको छ । यस्तै, त्रिभुवन विश्वविद्यालयबाट जारी डिप्लोमा तहको ट्रान्सक्रिप्टमा जन्ममिति २०१५ साल साउन १५ उल्लेख भएको अख्तियारद्वारा दायर भएको आरोपपत्रमा उल्लेख छ । सिलवाल स्वयंले भरेको नोकरी तथा वैयक्तिक विवरण (सिटरोल) मा समेत ट्रान्सक्रिप्टको जन्ममिति २०१५ साल साउन १५ उल्लेख गरी विवरणभरि निजामती सेवामा २०४३ साउन १ गतेदेखि राजपत्राङ्कित तृतीय श्रेणीको पदमा नियुक्ति लिएको पनि अख्तियारले जनाएको छ । २०८० साउन १५ गतेदेखि हालसम्म लिएको लाभ सुविधा ३६ लाख ६२ हजार १५४ रुपैयाँ जफत असुलको माग गरी मुद्दा दायर गरिएको अख्तियारले जनाएको छ। प्राधिकरणको अध्यक्षको हैसियतमा उनले ६५ वर्षको उमेरको हदबाट अनिवार्य अवकाश हुनुपर्नेमा २०८० साउन १६ गतेबाट ६६ वर्ष प्रवेश गर्दासमेत पदमा बहल रहि पछिल्लो ९ महिनादेखि राष्ट्रसेवक पदको दुरूपयोग गरी लाभ,सुविधा र अधिकारको प्रयोग गरेको अख्तियारको ठहर छ।"
भ्रष्टाचार र अपराध नियन्त्रणमा कुनै सम्झौता हुँदैन : गृहमन्त्री,"सुर्खेत : गृहमन्त्री रमेश लेखकले शान्ति सुरक्षा सुदृढ गर्न कुनैपनि सम्झौता नगर्न मातहतका निकायलाई निर्देशन दिएका छन् । सोमबार कर्णाली प्रदेशको राजधानी वीरेन्द्रनगरमा आयोजित कार्यक्रममा यस्तो बताएका हुन । गृहमन्त्री लेखकले दश वर्षे सशस्त्र द्वन्द्वका बेला पनि कांग्रेस र एमाले मिलेर समस्या समाधान गरेको बताए। उनले दुई ठूला दल एमाले कांग्रेस मिलेर संविधान बनाएको जिकिर गरे। यो सरकार केही मानिसलाई मन्त्री बनाउन र सरकार बनाउनका लागि मात्र बनेको होइन । केही विशेष परिस्थितलाई सम्बोधन गर्न हामी एक ठाउँमा उचिएका हौं,'उनले भने,'आर्थिक क्रियाकलाप कम्जोर बने । त्यसलाई चलाएमा बनाउन हामी एक ठाउँमा उभिएका हौं । ६८ वर्षमा ७ वटा संविधान बनाउने विश्वका विरलै मध्ये एक नेपाल हो । धेरै संविधान बनाउनु भनेको देश अस्थिर हुनु हो । हामी स्थितरका लागि सरकार बनाएका छौं ।' गृहमन्त्री लेखकले जनताका अधिकांश मुद्दा गृहमन्त्रालयसँग जोडिएकाले मातहतका निकाय चनाखो हुनुपर्ने अवस्था रहेको बताए। । महंगी, दुर्घटना,लागुऔषध,अपराध,उपभोगदेखि गिटी बालुवाको अवैध उत्खनन् समेत गृहमन्त्रालय मातहत जोडिने भएकाले यी विषयमा चनाखो भएर काम गर्न आवश्य रहेको बताए। शान्ति सुरक्षा,लोकतन्त्र प्रवाह हुनपर्ने सेवाको स्थिति सुदृढ गर्न कुनैपनि सम्झौता नहुने र सबैलाई कानुनी दायरामा ल्याउनुपर्ने उनको भनाइ छ। 'लोकतन्त्र भनेको अनुशासनको परिवर्तन हो । अपराधकर्ताको व्यवस्था होइन् । व्यक्तिको चरित्र हत्या गर्ने,जाति धर्म र क्षेत्रको बीचमा दोष लगाउने खालको गतिविधिमा केन्द्रित हुनुपर्छ,' सरकारको स्थायित्व,मुलुकको स्थायीत्व र दिगो विकासबाट सरकार बनेकोले यसलाई नियन्त्रण गर्नेतिर पनि हामी केन्द्रित हुनुपर्छ।' उनले भ्रष्टाचार र अपराध नियन्त्रणमा कुनै सम्झौता नहुने बताए। 'अपराध गर्नेहरू सबै कानुनी दायरामा आउनुपर्छ ,'उनले भने,'हाँसेर मात्र, सेवा प्रवाह गरे मात्र आधा समस्या समाधान हुन्छ। काम कसरी सम्पन्न गर्न सकिन्छ भन्नेमा मात्रै केन्द्रित हुनुपर्छ।' कर्णाली सबैभन्दा धेरै सम्भावना र अवसर बोकेको प्रदेश बताउँदै उनले केही भौगोलिक विकटताका कारण पछि परेकाले यसमा सबैले ध्यान दिनुपर्नेमा जोड दिए।"
हुम्लामा हिमपात,"हुम्ला : सोमबार बिहानदेखि हुम्लामा हिमपात भएको छ। हिमपात भएसँगै जिल्लामा चिसो बढ्न थालेको छ। हिमपातले हुम्लाका कृषकहरूमा खुसी छाएको छ। जेठासी बाली सप्रिने भएपछि उनीहरूमा खुसी छाएको हो। जेठासी बाली, उवा, जौ, नाफल, राम्रो हुने भएको चंखेली गाउँपालिका४ का जसबहादुर रोकायाले जानकारी दिए। यस वर्ष हुम्लामा मंसिर महिनाको अन्तिमबाट हिउँ पर्न थालेपछि यसपटक अन्नबाली राम्रो हुने रोकायाले बताए। हिमपात भएसँगै हुम्ला जिल्लामा जहाज उडान रोकिएको छ। उत्तरी नाम्खा गाउँपालिकाको लिमी, हल्जी, जाँङ, तिललगायतका ठाउँमा लगभग एक फिट जति हिमपात भएको छ।"
भ्रष्टाचार एउटा संगठित अपराध हो : उपप्रधानमन्त्री सिंह,"काठमाडौं : उपप्रधानमन्त्री एवम् सहरी विकासमन्त्री प्रकाशमान सिंहले भ्रष्टाचार अन्त्यका लागि समग्र राज्य एक हुनुपर्ने बताएका छन्। भ्रष्टाचार विरुद्धको अन्तर्राष्ट्रिय दिवसका अवसरमा आज आयोजित कार्यक्रममा उपप्रधानमन्त्री सिंहले भ्रष्टाचार एउटा संगठित अपराध भएको बताए। उनले आवश्यक नीतिगत तथा कानुनी व्यवस्थासहित भ्रष्टाचार अन्त्यका पक्षमा वर्तमान सरकार क्रियाशील रहेका बताए। भ्रष्टाचार एउटा सङ्गठित अपराध हो, यसले घूसखोरी र आर्थिक अनुशासनलाई बढावा दिएर मुलुकको विकासलाई सुस्त बनाउँछ, निर्वाचन प्रणालीलाई प्रभावित गरी राजनीतिक अस्थिरता बढाउँछ, भ्रष्टाचार न्यूनीकरण तथा नियन्त्रणका पक्षमा राज्य निर्मम र कठोर हुनुपर्दछ भन्ने मान्यताका साथ सरकारले काम गरिरहेको छ। सिंहले भने,सुशासनका लागि भ्रष्टाचार नियन्त्रण अनिवार्य सर्त हो, प्रविधिको विकाससँगै भ्रष्टाचारको स्वरुप पनि जटिल बन्दै गएको छ, राज्य अझ बढी सक्रिय हुन जरुरी छ।"
कर छली गर्नेलाई थप कडाइ,"काठमाडौं : राजस्व चुहावट तथा कर छलीलाई न्यूनीकरण गर्न बजार अनुगमन तथा गस्ती परिचालनमा जोड दिएर नक्कलीझूटो कारोबारलाई नियन्त्रण गर्ने भएको छ। आन्तरिक राजस्व विभाग, भन्सार विभाग र राजस्व अनुसन्धान विभागबीच आइतबार भएको अन्तर विभागीय प्रमुखहरूको बैठकले यस्तो निर्णय गरेको हो। आन्तरिक राजस्व विभागमा भएको उक्त बैठकले राजस्व चुहावट तथा कर छलीसँग सम्बन्धित विविध विषयमा गम्भीर छलफलसँगै उक्त निर्णय गरी कार्यान्वयन गर्ने प्रतिबद्धता समेत गरेको छ। जसअनुरूप अब उक्त निर्णय कार्यान्वयन भएमा नक्कली तथा झूटो कारोबारलाई नियन्त्रणमा आउने भएका छन्। विभागका अनुसार सामान्य तथा आर्थिक रूपमा कमजोर मानिसलाई प्रलोभनमा पारी उनका नाममा व्यवसाय दर्ता गरी कारोबार गर्ने र कर छली गरी आफू कानुनको नजरमा उम्किने प्रवृत्तिलाई विशेष अनुसन्धान र छानबिन गरी कारबाहीको दायरामा ल्याइने छ। फर्म तथा कम्पनीको फेक दर्ता रोक्न निजको बायोमेट्रिक अवस्था, वित्तीय व्यवस्था, व्यावसायिक योजना आदिलाई विशेष निगरानी गर्ने छ। बजारमा उत्पादन, पैठारी तथा खरिद गरेको आधिकारिक वा प्रमाणिक श्रोत विना बिलबिजक मात्र खरिदबिक्री गर्ने प्रवृत्ति यदाकदा देखिएको हुँदा यस्तो प्रवृत्तिलाई निरुत्साहित गर्न तीनवटै विभागले समन्वय गरी कानुन बमोजिम कडा कारबाही गर्ने छ। खुला सिमानाबाट हुने चोरी पैठारी नियन्त्रण गर्न तथा कर छलीका कार्यलाई निरुत्साहित गर्न स्थानीय राजस्व चुहावट नियन्त्रण समन्वय समितिलाई थप सक्रिय र प्रभावकारी बनाउने। उक्त समितिका निर्णय र सोको कार्यान्वयनलाई सूक्ष्म रूपमा अनुगमन गर्ने छ, बैठकको निचोड छ। यससँगै मूल्य अभिवृद्धि कर तर्फ ननफाइलर तथा बक्यौता कायम रहेका करदाताहरूको आयात निर्यात रोक्का राख्न आन्तरिक राजस्व विभागले भन्सार विभागमा लेखी पठाउने समेत बताएको छ। यससँगै अब सूचना संकलन तथा आदानप्रदानमा जोड दिने भएको छ। यसका लागि राजस्व चुहावटका जोखिमका क्षेत्रहरू, वस्तुहरू, नाकाहरू र समूहहरू पहिचान गर्ने, सूचना संकलन गर्ने, विश्लेषण गर्ने तथा सोको कार्यान्वयनका लागि एकआपसमा सूचना आदान प्रदान गर्ने भएको छ। राजस्व अनुसन्धान विभागको भिसिटिएस प्रणाली, भन्सार विभागको आसिकुडा वर्ल्ड प्रणाली र आन्तरिक राजस्व विभागको एकीकृत सूचना प्रणालीमा प्रविष्ट भएका सूचनालाई एक आपसमा अन्तर आबद्धता कायम गरी कर परीक्षण तथा अनुसन्धान, भन्सार जाँचपास पछिको परीक्षण, बजार अनुगमन, गस्ती परिचालन आदिमा प्रयोग गर्ने निर्णय भएको छ। राजस्व चुहावट तथा कर छलीको सूचना दिन सरोकारवाला तथा सर्वसाधारणहरूसँग आह्वान गर्ने योजना बनाइएको छ। यस्तै, अब सम्बद्ध निकायले बजार अनुगमन तथा गस्ती परिचालनमा जोड दिने भएको छ। जसका लागि तीनवटै विभागबाट सूचनाका आधारमा प्रदर्शनीय प्रभाव पर्ने गरी संयुक्त गस्ती परिचालन गर्ने र कर छली गर्ने करदातालाई कारबाहीको दायरामा ल्याउने। शंकास्पद कारोबार र अनधिकृत गोदामहरूको विशेष निगरानी गर्ने भएको छ। कर छली गर्ने मनसायले व्यक्तिगत खाताबाट व्यावसायिक कारोबार गर्ने प्रवृत्तिलाई रोक्न अन्तर निकाय सूचना आदानप्रदान गर्ने र शंकास्पद कारोबारको निगरानी तथा अनुगमन गरी कारबाहीको दायरामा ल्याउने छ। राजस्व चुहावटका नयाँ प्रवृत्तिहरू पहिचान गर्ने, अनलाइन तथा सामाजिक सञ्जालको माध्यमबाट हुने व्यापारमा हुन सक्ने कर छली तथा व्यक्तिगत आयकर छलीलाई निरुत्साहित गर्ने छ, विभागले जानकारी दिएको छ।"
बेनीमा म्याग्दी महोत्सव,"बेनी : आठौं म्याग्दी महोत्सव तथा प्रदेश स्तरीय कृषि, पर्यटन, औद्योगिक, व्यापार मेला आगामी माघ महिनामा बेनीमा सञ्चालन हुने भएको छ। पुष २८ देखि माघ ८ गतेसम्म सञ्चालन हुने महोत्सवको ३७ वटा उपसमिति गठन गरेर तयारीलाई तीव्र पारिएको मूल आयोजक म्याग्दी उद्योग वाणिज्य संघले आइतबार पत्रकार सम्मेलन मार्फत जानकारी गराएको छ। दश करोड रुपैयाँ बराबरको व्यापारिक कारोबार हुने महोत्सव सञ्चालनका लागि एक करोड २९ लाख रुपैयाँ खर्चको अनुमान गरिएको म्याग्दी उद्योग वाणिज्य संघका अध्यक्ष सुविन श्रेष्ठले बताए। सामानको खरिद बिक्री र मनोरञ्जनका लागि मात्र नभएर महोत्सव म्याग्दीको समग्र सम्भावनाको उजागर भई लगानी भित्र्याउन तथा आर्थिक गतिविधिलाई चलाय मात्र बनाउँछ, उनले भने म्याग्दीको पर्यटन, कृषि, जलविद्युत, खनिज, वन पैदावारजन्य उद्योग व्यवसायमा लगानी भित्र्याउन, संस्कृति संरक्षण, प्रतिभा पहिचान, प्रवर्द्धन र खेलकुदलाई पनि महोत्सवसँग जोडिएको छ। स्थानीय, राष्ट्रिय, अन्तर्राष्ट्रिय औद्योगिक, कृषि तथा पशुजन्य उत्पादनको प्रदर्शनी, पुरुषमहिला भलिबल, बास्केटबल, लोक दोहोरी गीत, कलाकारहरूको प्रस्तुति महोत्सवको प्रमुख आकर्षण रहने छन्। पुर्ख्यौली नाच, रत्यौली गीत, भजन, म्याग्दी आइडल एकल लोकनृत्य, जातजाति, जनजाति झाँकी प्रदर्शनी पनि रहेका छन्। महोत्सवको अवसरमा आयोजना गरिने अन्तर पालिका स्तरीय पुरुष भलिबल प्रतियोगिताको विजेतालाई एक लाख ५१ हजार रुपैयाँ र उपविजेतालाई ७५ हजार एक सय रुपैयाँ पुरस्कारको व्यवस्था गरिएको छ। लोक दोहोरी गीत प्रतियोगितामा विजेतालाई एक लाख एक सय रुपैयाँ र उपविजेतालाई ६१ हजार एक सय रुपैयाँ पुरस्कार रहेको छ। महोत्सव सञ्चालनबाट भएको आम्दानीबाट म्याग्दी उद्योग वाणिज्य संघले स्थापना गरेको व्यवसायी हित कोषमा दश लाख रुपैयाँ, विपद् राहत कोषमा पाँच लाख रुपैयाँ जम्मा गर्ने र टिकट बिक्रीबाट हुने केही प्रतिशत रकम म्याग्दीका सामाजिक संघ संस्थालाई सहयोग गरिने अध्यक्ष श्रेष्ठले बताए। यसअघि २०५८ देखि २०७८ सालसम्म सात पटक म्याग्दी महोत्सव भएको थियो। म्याग्दी र कालीगण्डकीको दोभानमा रहेको बेनी बजारमा परापूर्व कालदेखि नै माघे संक्रान्ति पर्वको अवसरमा मेला लाग्ने गरेको थियो। परम्परागत माघे संक्रान्ति मेलाको निरन्तरता स्वरूप पछिल्लो समय महोत्सव सञ्चालन गरिएको संघले जनाएको छ।"
"विकासमा एक हौं, म देशका लागि थप केही गर्छु, तपाईहरुको नाम विश्वमा राख्छु : प्रधानमन्त्री","झापा : प्रधानमन्त्री केपी शर्मा ओलीले प्रमुख दलको नेतृत्वमा सरकार बनेकाले विकास निर्माणका अधुरो कामलाई गति दिने बताएका छन्। झापाको दमक नगरपालिका ३, स्थित बेलडाँगी खानेपानी आयोजनाको आज उद्घाटन गर्दै प्रधानमन्त्री ओलीले विकास निर्माणका काममा एक हुनुपर्ने बताएका हुन्। उनले सन् २०३० सम्ममा सबै नेपालीलाई गुणस्तरीय खानेपानी उपलब्ध गराउने लक्ष्य लिइएको र देशभर बिजुली, कृषि, सञ्चार, उद्योग र सरसफाइ आदिका अभियान सञ्चालन गर्ने बताए । उनले जनताले घरमै धारो खोलेर पानी खान पाउँदा आफूलाई आनन्द लाग्ने बताउँदै देशलाई अस्थिर हुन नदिने बताए। देश बनाउन हामी सबै एकताबद्ध हुनुपर्छ । हामीले बाँदरले जस्तो आफ्नो घर पनि नबनाउने र अरूको घर पनि भत्काउने गरेमा देश बन्दैन । प्रधानमन्त्री ओलीले भने, हामी विभिन्न पार्टीका हुन सक्छौं तर विकास निर्माणका काममा एक हुनुपर्छ । तपाईहरूको प्रतिनिधि म फेरि प्रधानमन्त्री भएको छु, म देशका लागि थप केही गर्छु, तपाईहरुको पनि नाम विश्वमा राख्छु यसमा ढुक्क हुन म आग्रह गर्छु । कुल रु ५० करोड सात लाख ९२ हजार लागतमा निर्मित सो आयोजनाबाट नगरपालिकाको वडा न २,३ र ४ का छ हजार पाँच सय २१ घरघुरीका २६ हजार सात सय ४३ जनसंख्या लाभान्वित हुनेछन् । कार्यक्रममा आयोजनाका लागि जग्गा दिने स्थानीयबासीलाई सम्मान गरिएको थियो । प्रधानमन्त्री ओलीले आइतबार देशकै अग्लो १८ तले दमक व्यापारिक कम्प्लेक्सको उद्घाटन गरे।"
लगानी प्रवर्द्धन र नीतिगत सुधारमा पैरवी,"काठमाडौं : नयाँ कार्यकारिणी समितिले कार्यभार सम्हालेकै भोलिपल्ट खबर आयो निजी क्षेत्रलाई पनि अख्तियार दुरुपयोग अनुसन्धानको दायरामा ल्याउने गरी राष्ट्रिय सभाले कानुन पारित गरेको थियो। यो निजी क्षेत्रलाई दुरगामी असर पर्ने र लगानीलाई नै प्रभावित गर्न सक्ने व्यवस्थामा संसद्को माथिल्लो सदनले अनुमति दिएको घटना थियो। त्यसपछि महासंघ नेतृत्वले तत्काल संसदको सबैभन्दा ठूलो दलका मुख्य सचेतक तत्कालीन प्रमुख सचेतक रमेश लेखकसँग छलफल गरे। तत्काल कांग्रेस संसदीय दलले संसद सचिवालयमा छलफल राखेर निजी क्षेत्रका प्रमुख संस्थाहरूलाई बोलायो। त्यहा अध्यक्ष ढकाललगायत निजी क्षेत्रले किन निजी क्षेत्रमा अख्तियारको प्रवेश हुनु हुँदैन भनेर सम्झाउने प्रयास गर्यो। त्यसपछि नेपाली कंग्रेस सभापति शेरवहादुर देउवा, नेकपा एमाले अध्यक्ष एवं प्रधानमन्त्री केपी शर्मा ओली, तत्कालीन प्रधानमन्त्री एवं माओवादी अध्यक्ष पुष्पकमल दाहाल प्रचण्डसँग बारम्बार छलफल भयो। विधेयक प्रतिनिधि सभाको राज्य व्यवस्था समितमा गएर छलफल सुरु भयो। २०८१ भदौ ४ गते अख्तियार दुरुपयोग अनुसन्धान आयोग र भ्रष्टाचार निवारण ऐनमा निजी क्षेत्रलाई पनि अख्तियारले हेर्ने गरी राखिएको व्यवस्था हटाउन राज्य व्यवस्था समितिमा महासंघले लिखित पत्र दर्ता गर्यो। अहिले राजनीतिक दल निजी क्षेत्रमा अख्तियारको प्रवेश रोक्न सहमत भएका छन। अर्को वर्षांैको विवादको विषय डेडिकेटेड र टंकलाइन सम्बन्धमा हो। झन्डै ५ वर्ष पहिले देखिको विवाद २०८० भदौमा फेरि चर्कियो। विद्युत् प्राधिकरणले विवादास्पद विषयमा उद्योगहरूको लाइन काटने भनेपछि महासंघ अध्यक्ष ढकालको नेतृत्वमा तत्कालीन प्रधानमन्त्री पुष्पकमल दाहाललाई भेटन पुगेको टोली कै अगाडि उनले प्राधिकरणका प्रबन्ध निर्देशक कुलमान घिसिंगलाई लाइन नकाटन निर्देशन दिए। विवाद तीन महिना समाधान भएजस्तो देखिएपनि पुषमा प्राधिकरणले सिधै लाइन काटिदियो। त्यसपछि महासंघले विवादको दिगो समाधानका लागि उच्चस्तरिय आयोग गठन गर्ने सरकारसँग प्रस्ताव राख्यो । त्यस लगत्तै २०८० पुष २४ गते सर्वोच्च अदालतका पूर्वन्यायाधीश गिरिशचन्द्र लालको अध्यक्षतामा आयोग गठन भयो। र आयोगले प्रतिवेदन पनि बुझायो। यो विषय पनि अब समाधान उन्मुख रहेको छ। अर्को पछिल्लो करिब तीन वर्षदेखि खल्बलिएको लगानीको वातावरणलाई सुधार गर्नुपर्ने चुनौती पनि महासंघ नेतृत्वमा थियो र छ पनि। महासंघको ढोरपाटनमा सम्पन्न कार्यकारिणी समितिले महासंघको पहलमा एउटा लगानी कम्पनी स्थापना गरी देशैभरिको सानो लगानीलाई विभिन्न क्षेत्रमा प्रवाह गर्ने निर्णय गर्यो। यतिमात्रै होइन विदेशमा नेपाल प्रवर्द्धन गर्न यस अवधिमा ४ वटा वृहत् लगानी सम्मेलन देशबाहिर आयोजना गरिए। चीनमा दुईपटक नेपाल चीन बिजनेस समिट आयोजना गरियो।"
धरानका मेयरविरुद्ध पत्रकारको मौन जुलुस,"धरान : धरानका मेयर हर्कराज साम्पाङलाइ कारवाहीको माग गर्दै सुनसरीका पत्रकारहरूले आज धरानमा मौन जुलुस प्रदर्शन गरेका छन् । पछिल्लो समय मेयर साम्पाङले पत्रकारहरूलाई धम्की दिँदै आएकाले आफूहरू असुरक्षित रहेको भन्दै मौन उनीहरूले जुलुश निकालेका हुन् । नेपाल पत्रकार महासंघका पूर्वउपसभापति हर्ष सुब्बाले बताए । मेयर साम्पाङले पत्रकार महासंघ सुनसरीका अध्यक्ष जनक ऋषि राई र गोपाल दाहाललाई धम्की दिएका थिए। समाचार लेखेकै कारण पटकपटक शृङ्खलावद्ध धम्की दिँदा समेत साम्पाङलाई कारवाही नभएको भन्दै पत्रकारहरू आन्दोलनमा उत्रनु परेको पत्रकार महासंघ सुनसरीका उपाध्यक्ष गणेश निरौलाले बताए । पत्रकार महासंघको नेतृत्वमा भानुचोकबाट निस्किएको जुलुस कलेज रोड,छाता चोक हुँदै धरान उपमहानगरपालिकाको मुख्य गटमा पुगेर साम्पाङका अराजक गतिविधि नियन्त्रण गर्न माग गरिएको थियो । नेपाल पत्रकार महासंघका पूर्वकेन्द्रीय उपसभापति हर्ष सुब्बाले साम्पाङले पत्रकार धम्काएपछि इलाका प्रहरी कार्यालय धरानमा उजुरी दिँदा र गृहमन्त्रलाई ज्ञापनपत्र बुझाउँदा समेत कारवाही नहुनु दुखद भएको बताए । उनले पत्रकार धम्काउने मेयर साम्पाङलाइ कारवाही गर्न र पत्रकारहरूको सुरक्षा व्यवस्था मिलाइ स्वतन्त्रपूर्वक काम गर्ने वातावरण मिलाउन माग गरेका छन् ।"
बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। बैंकिङ कसुर मुद्दाका फरार प्रतिवादी बागलुङको बागलुङ नगरपालिका१० घर भई काठमाडौं तार्केश्वर नगरपालिका१० मनमैजुमा बस्ने ४३ वर्षीय लक्ष्य बहादुर मल्ललाई आइतबार दिउँसो प्रहरीले पक्राउ गरेको छ। जिल्ला अदालत काठमाडौं बबरमहलको २०८१ भदौ १७ गते उक्त मुद्दामा पक्राउ अनुमति जारी भई फरार रहेका उनलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले तार्केश्वर नगरपालिका१० मनमैजुबाट पक्राउ गरेको हो। उनलाई आवश्यक अनुसन्धान तथा कारबाहीका लागि प्रहरी वृत्त महाराजगंज पठाइएको छ।
बीआरआईका परियोजनालाई अनुदानमै चीनले अगाडि बढाउँछ : कांग्रेस,"काठमाडौं : नेपाली कांग्रेसले बीआरआईमा अनुदान लिने तर ऋणका रुपमा स्वीकार नगर्ने अडान यथावत रहेको बताएको छ। पार्टी सभापति शेर बहादुर देउवा निवास बुढानिलकण्ठमा सोमबार बसेको कांग्रेस केन्द्रीय कार्यसम्पादन समितिको बैठकले बीआरआईलाई ऋण नभइ अनुदानमा अघि बढाउनुपर्ने भन्दै त्यसैका आधारमा परियोजना अघि बढाउनुपर्ने निष्कर्ष निकालेको प्रवक्ता डाप्रकाशशरण महतले जानकारी दिए। उनले चीनमात्रै नभइ अन्य राष्ट्रहरूसँग पनि ऋण नभइ अनुदानसहितको सर्तमामात्रै आयोजनाहरू अघि बढाउनुपर्नेमा बैठकको जोड गरेको जिकिर गरे। उनले प्रधानमन्त्रीको चीन भ्रमणका क्रममा बीआरआई फ्रेमवर्कमा भएको हस्ताक्षरअनुसार नै अनुदानलाई कार्यान्वयन गरेर सूचीमा रहेका परियोजनालाई चीनले अगाडि बढाउने विश्वास छ। 'बीआरआई सन्दर्भमा पार्टीको कार्यसम्पादन समितिले समझदारी हुनुअघि नै अनुदान स्वीकार गर्ने र अहिले ऋण स्वीकार नगर्ने निर्णय गरेको थियो। चीनबाट आएको प्रारम्भिक प्रस्तावमा सरकारले छलफल गर्यो। पार्टीले पनि आफ्नो भनाइ राख्यो। त्यो भनाइअनुरुप नै सरकारले चिनियाँ सरकारसँग प्रस्तुत गर्यो। फ्रेमर्वक समझदारीमा राष्ट्रिय आवश्यकता र हित अनुकूलताका विषयवस्तुलाई समावेश गरेर त्यो अगाडि बढ्यो,'उनले भने,' तर त्यो ग्राण्ड फाइनान्सिङ नभएर एड फाइनान्सिङ भएर आयो भन्ने चर्चा छ। तर, त्यो एड फाइनान्सिङमा ग्राण्ड परिहाल्ने नै भयो।' उनले दुई पक्षीय सरकारबाट प्राप्त हुने ऋणका सर्तहरू अनेकखालका हुने भन्दै यसमा सोचबिचार गर्नुपर्ने बताए। उनले भने, 'दुई पक्षीय सरकारबाट प्राप्त हुने ऋणका सर्तहरू अनेक हुन्छन्। त्यस्ता सर्तहरू ऋण लिँदा देशलाई फाइदा नहुने र परियोजना कार्यान्वयन भएपनि त्यसबाट आउने प्रतिफलले समेत ऋण तिर्न नसक्ने अवस्था आउन सक्छ। त्यसको उदाहरण पोखरा एयरपोर्ट बनेको छ। यसको प्रतिफल नआउने भइसक्यो। यो खराब ऋणमा परिसक्यो।'"
गण्डकी प्रदेशसभाको रिक्त पदमा सुनिता थापालाई पठाउने कांग्रेसको निर्णय,काठमाडौं : नेपाली कांग्रेसले रिक्त रहेको गण्डकी प्रदेशसभा सांसद पदमा सुनिता थापालाई पठाउने निर्णय गरेको छ। सोमबार बिहान बसेको पार्टीको कार्यसम्पादन समितिको बैठकले समानुपातिक तर्फ रिक्त स्थानमा स्याङ्जाकी थापालाई सिफारिस गर्ने निर्णय भएको प्रवक्ता डाप्रकाश शरण महतले जानकारी दिए। कांग्रेसबाट समानुपातिक सांसद विमला गौचनको निधन भएपछि उक्त स्थान रिक्त थियो। यसैगरी बैठकले कोषाध्यक्षमा उमेश श्रेष्ठलाई मनोनित गर्ने निर्णय अनुमोदन गरेको छ। बैठकले भ्रातृ संगठनहरुको अधिवेशन चैतभित्र गर्न पार्टीले निर्देशन दिएको र तरुण दल र किसान संघले अधिवेशनको काम अघि बढाइसकेको अवस्थामा अधिवेशन सम्पन्न गर्नका लागि विधानमा व्यवस्था भएका केही विषय परिमार्जनसहित पारित गरेको उनले बताए।
नागरिकको गुनासो सुन्न स्वास्थ्य मन्त्रालयले सुरु गर्यो हेल्लो हेल्थ,"काठमाडौं : स्वास्थ्य तथा जनसंख्या मन्त्रालयले स्वास्थ्य सेवासम्बन्धी गुनासो सम्बोधन गर्न हेल्लो हेल्थ सेवा सुरु गरेको छ। स्वास्थ्य तथा जनसंख्या मन्त्री प्रदीप पौडेलले आम नागरिकको स्वास्थ्य सेवासम्बन्धी गुनासो सम्बोधन गर्न एकाइ स्थापना गर्ने मन्त्रीस्तरिय निर्णयपछि हेल्लो हेल्थ स्थापना भएको हो। नागरिकलाई सरल र सहज स्वास्थ्य सेवामा पहुँच अभिवृद्धि गर्ने उद्देश्यले गुनासो एकाइ स्थापना गरेका हौं, मन्त्री पौडेलले भने,तपाईंले भोगेका समस्या तथा गुनासा हामीलाई पठाउनुहोला। अब नागरिकले स्वास्थ्य मन्त्रालय तथा मातहतका निकाय र स्वास्थ्य सेवासँग सम्बन्धित गुनासाहरु टेलिफोन, ह्वाट्सएप, भाइबर, इमेल तथा हुलाकबाट समेत पठाउन सक्नेछन्। टेलिफोन नम्बर १११५ मा फोन गरेर आफ्ना गुनासा राख्न सक्नेछन्। यसैगरी भाइबर र ह्वाट्स एपमा ९८५१३३०५९२ नम्बरमा आफ्ना गुनासा सन्देशमार्फत पठाउन सकिने व्यवस्था मन्त्रालयले मिलाएको छ। यसैगरी, इमेलमार्फत हेल्लो हेल्थएट एमओएचपी डट जिओभी डट एनपी मा गुनासा पठाउन सकिनेछ। मन्त्री पौडेलले मन्त्रालयका प्रमुख कन्सल्ट्यान्ट ट्रपिकल मेडिसिन डाक्टर अनुप बाँस्तोलाको संयोजकत्वमा गत मंसिर १४ गते एकाइ गठन गर्ने निर्णय गरेका थिए। सोही एकाइले हेल्लो हेल्थ एकाइका लागि आवश्यक तयारी गरेर सेवा आरम्भ गरेको हो। मन्त्रालयले गठन गरेको समितिमा सूचना अधिकारी डा भक्तबहादुर केसी, सूचना प्रविधि निर्देशक रमेशराज सुवेदी तथा शाखा अधिकृत गौरीप्रसाद आचार्य सदस्य छन्। यसअघि इपिडिमियोलोजी तथा रोग नियन्त्रण महाशाखा टेकुमा रहेको हटलाइन नम्बरमा अरु माध्यमसमेत थप गरेर गुनासो तथा सेवासम्बन्धी जानकारी लिने व्यवस्था मिलाइएको मन्त्रालयका प्रवक्ता डा प्रकाश बुढाथोकीले जानकारी दिए।"
व्यवस्था परिवर्तनपछि अवस्थामा परिवर्तन भएन भन्नेलाई जवाफ दिन काम गरिरहेका छौं : ओली,झापा : प्रधानमन्त्री केपी शर्मा ओलीले झापाको गौरादह नगरपालिका वडा नं ४ र ५ अन्तर्गतको जग्गाधनी दर्ता प्रमाण पूर्जा वितरणको आज शुभारम्भ गरेका हुन्। साबिक महारानीझोडा गाविसमा चार हजार घरधुरीका करिब आठ हजार कित्ताको नापी प्रमाणित नभएका कारण स्थानीयवासीले लामो समयदेखि समस्या भोग्दै आएकोमा सरकारले गठन आदेशबाट समिति बनाइ समाधानको पहल गरेपछि प्रमाण पूर्जा वितरण सुरु हुन सकेको हो। प्रधानमन्त्री ओलीले व्यवस्था परिवर्तनपछि अवस्थामा परिवर्तन भएन भन्नेहरूका लागि जवाफ मिल्ने गरी अहिलेको संयुक्त सरकारले काम गरिरहेको बताउँदै जनताको हरेक समस्याको समाधान गर्ने प्रतिबद्धता व्यक्त गरे। मुलुकमा अस्थिरता मच्चाउने र देशको समस्या समाधान भएको देख्न नसक्नेहरुले सरकार ढल्न लाग्यो भनेर हल्ला फैलाएपनि नेपाली काङ्ग्रेस र नेकपा एमालेबीचको सहमति अनुसार अबको १८ महिनापछि काङ्ग्रेसका सभापतिलाई सत्ता हस्तान्तरण गर्ने पुनः स्मरण गराए।
दार्चुलामा वर्षासँगै हिमपात,"दार्चुला : दार्चुलामा गएरातिदेखि वर्षासँगै हिमपात भएको छ। मौसम बदली भएर वर्षाभएसँगै लेकाली भेगमा हिमपात शुरु भएको हो। मालिकार्जुन गाउँपालिकाको बालशिखर , ब्यास गाउँपालिकाको छाङ्रु, तिङर अपि हिमालमा गाउँ पालिकामा पनि हिमपात भएको छ। त्यस्तै शैल्य शिखर नगरपालिकाको बरमुणे, नौगाड गाउँपालिकाको ईयरकोटमा हिमपात भएको नौगाडका स्थानीय ईश्वर सिंह ठगुन्नाले बताए। उन्ले भने, 'उच्च पहाडी क्षेत्रका अग्ला भागमा हिमपातले डाँडा सेताम्मे भएका छन्।' वर्षासँगै हिमपात भएपछि कृषक खुशी भएका छन्। गहुँ बालीमा पानी नपरेर सुक्न थालेका बेलामा वर्षा आएपछि किसानलाई राहत पुगेको किसान सेर सिंह रावतको भनाइ छ। जिल्ला अस्पताल दार्चुलाका अनुसार यो वर्ष निकै चिसो हुने सम्भावना रहेकाले न्यानो लुगा लगाउने, गेडागुडीको रस खाने ,तातो चिज बढी खाने र बुढापाखाहरूलाई बाहिर न आउन आग्रह गरेको छ।"
रवि लामिछानेलाई आज वीरगन्ज ल्याइँदै,वीरगन्ज : वीरगञ्जको सानो पाइला बचत तथा ऋण सहकारी संस्थाको रकम अपचलनको विषयमा अनुसन्धान गर्न राष्ट्रिय स्वतन्त्र पार्टीका अध्यक्ष रवि लामिछानेलाई सोमबार वीरगन्ज ल्याइँदैछ। सानो पाइला सहकारीको बचत अपचलनको विषयमा अनुसन्धान गर्न लामिछानेलाई पक्राउ गर्न जिल्ला प्रहरी कार्यालय पर्सालाई गत बुधबार पर्सा जिल्ला अदालतले अनुमति दिएको थियो । लामिछाने प्रबन्ध निर्देशक रहेकै बेला गोर्खा मिडिया नेटवर्क प्रालिमा सानो पाइला सहकारीबाट करिब ८ करोड रुपैयाँ गएको खुलेको छ। सहकारीको रकम हिनामिना प्रकरणमा हाल जिल्ला प्रहरी कार्यालय कास्कीको हिरासतमा रहेका पूर्वगृहमन्त्रीसमेत रहेका लामिछानेलाई सोमबार हवाई मार्गबाट पोखराबाट काठमाडौंहुँदै बाराको सिमरा विमानस्थलमा स्थलमार्ग हुँदै वीरगन्ज ल्याउन लागिएको हो। काठमाडौंस्थित त्रिभुवन विमानस्थलबा दिउँसो २:३० बजेको उडानबाट लामिछानेलाई सिमरा ल्याउन लागिएको खबर आफूहरूले पाएको रास्वपा पर्साका संयोजक हरि पन्तले जानकारी गराए। यता पर्साका प्रहरी उपरीक्षक कुमोध ढुंगेलले पनि लामिछानेलाई सोमबार वीरगन्ज ल्याउने तयारी रहेको बताए । समय भने निश्चित नभएको उनले बताए । सहकारी संस्थाको रकम हिनामिना प्रकरणमै पक्राउ परेका गोर्खा मिडियाका पूर्वसञ्चालक छविलाल जोशी र रामबहादुर खनाललाई भने सोमबार बिहानै पोखराबाट वीरगन्ज ल्याइएको उनले बताए । दुवैजनालाई आइतबार बेलुका पोखराबाट गाडीको बाटो हुँदै सोमबार बिहान वीरगन्ज ल्याइएको ढुंगेलले बताए । वीरगन्जस्थित जिल्ला सरकारी वकिलको कार्यालयमा उनीहरूको बयान लिइने र त्यसपछि उनीहरूलाई पोखरा फर्काइनेछ । सहकारीको रकम अपचलन गरेको आरोपमा लामिछाने कास्की प्रहरी हिरासतमा छन्।
शारीरिक समस्यामा होमियोप्याथिक उपचार,"स्खलन एक प्रकारको रोग हो। जुन आजका युवाहरूमा महामारीको रूपमा फैलिरहेको छ। एक अमेरिकी सर्वेक्षणका अनुसार, विश्वका ४० प्रतिशत मानिस पुरुष शीघ्र स्खलनको समस्याबाट ग्रस्त छन्। यद्यपि यो समस्याले गर्भाधान वा प्रजननमा बाधा पुर्याउँदैन, तर तपाईंको स्वस्थ शरीर र राम्रो व्यक्तित्वका लागि हानिकारक साबित हुन सक्छ। यो रोगले युवालाई शारीरिक मात्र नभई मानसिक रूपमा समेत हानि पुर्याइरहेको छ। यो कुरो जान्न महŒवपूर्ण छ कि समयपूर्व वीर्य स्खलन वास्तवमा हो कि होइन, किनभने धेरै युवा यसको नामबाट मात्र डराउँछन्। पुरुषको वीर्य अचानक उसको इच्छाविपरीत स्खलन हुन्छ, महिलाले यौनसम्पर्क गर्दा यौनसम्पर्क सुरु गर्नेबित्तिकै वीर्य स्खलन हुन्छ र पुरुषले रोक्ने प्रयास गर्दा पनि वीर्य स्खलन रोक्न नसक्ने हुँदा महिलाले सन्तुष्टि नपुग्दै पुरुषको बीचमा अचानक वीर्य स्खलन हुन्छ। सन्तुष्टि वा असन्तुष्टि वीर्यको स्खलनलाई शीघ्रपतन भनिन्छ। समयपूर्व वीर्य स्खलनको सबैभन्दा नराम्रो अवस्था भनेको यौनसम्पर्क सुरु हुने बित्तिकै वा चाँडै वीर्य स्खलन हुन्छ। यौनसम्पर्कको अवधि कति हुनुपर्छ अर्थात् कति समयसम्म स्खलन हुनु हुँदैन भन्ने कुनै निश्चित मापदण्ड छैन। यो प्रत्येक व्यक्तिको मानसिक र शारीरिक अवस्थामा भर पर्दछ। शीघ्रपतनको रोगलाई नपुंसकताको श्रेणीमा राख्न सकिँदैन किनभने यो रोग पुरुषको मानसिक अवस्थामा पनि भर पर्छ। सामान्यत: ९५ प्रतिशत शीघ्रपतनका घटनाहरू मानसिक अवस्थाका कारण हुन्छन् र त्यसको पछाडिको कारणमा पाइने यौन अज्ञानता र शीघ्रपतनलाई रोग र शीघ्रपतनसँग सम्बन्धित विज्ञापनहरू हुन्। पहिलो परिवर्तन यो समस्याबाट पीडित व्यक्तिको स्वभावमा हुन्छ। सामान्यतया यस्तो समस्याका कारण पीडितको स्वभाव चिडचिडा हुने गरेको देखिन्छ। उसलाई बारम्बार टाउको दुख्ने वा केही समयपछि यौनमा रुचि गुम्ने सम्भावनाजस्ता शारीरिक समस्याहरू पनि हुन सक्छन्। यसबाहेक शारीरिक कमजोरी पनि हुन सक्छ। आज पनि धेरैले यो समस्यालाई गम्भीरतापूर्वक लिँदैनन्। लिए पनि लिनेहरू यो समस्या कसैको अगाडि उठाउन डराउँछन्। यो समस्या निको नहुने होइन। तर दुर्भाग्यवश, यसको उपचारको बारेमा मानिसहरूमा धेरै गलत धारणाहरू फैलिएका छन्। जहाँ यो समस्या केही उपयोगी औषधिहरूको सेवन गरे र यौनसम्बन्धका केही विधिहरू परिवर्तन गरेर समाधान गर्न सकिन्छ। शीघ्रपतनको अवस्था : प्रसिद्ध ब्रिटिस सेक्सोलोजिस्ट सीडब्ल्यू हेस्टिङ्सको अनुसन्धानको नतिजाअनुसार, समयपूर्व वीर्य स्खलनका चार अवस्था हुन्छन्, जुन धेरै कारकहरूको आधारमा निर्धारण गरिन्छ। जस्तै, यो के कारणले भइरहेको छ? यो कतिको गम्भीर छ ? र बिरामी कति समयदेखि पीडित छ ? यी प्रत्येक स्तरहरू अभिन्न रूपमा यसका कारणहरूसँग जोडिएका छन्। पहिलो अवस्था : यो किशोरावस्थामा धेरै सामान्य छ र यस स्तरको विशेषताहरूमा किशोरावस्था र पूर्वकिशोरावस्थामा खराब हस्तमैथुन बानीहरू समावेश छन्। धेरै छिट्टै हस्तमैथुन गर्दा, समातिने डरले, स्खलन प्रतिवर्ती क्रिया (रिफ्लेक्स)को उद्देश्यलाई पूर्ण गर्दैन र यसको स्थानमा धेरै चाँडै कामोत्तेजक (और्गेज्म) हुन आवश्यक छ। उचित उपचार विधि अपनाएमा बिरामी केही दिनमा पूर्ण रूपमा निको हुन्छ। दोस्रो अवस्था : सामान्यतया युवा वयस्कहरू र कहिलेकाहीँ किशोरहरूलाई असर गर्छ। कामसँग सम्बन्धित वा व्यक्तिगत समस्याहरू, तनावपूर्ण वा कठिन विद्यालय तालिकाहरू सहित, चेतावनी बिनासमयपूर्व स्खलन स्तर ट्रिगर गर्न सक्छ। यदि निदान स्तर समयपूर्व स्खलन जस्तै छ भने यो पनि सजिलै उपचार गर्न सकिन्छ। तेस्रो अवस्था : समयपूर्व वीर्य पतनको यो स्तर समयपूर्व वीर्य स्खलनको उचित उपचार नगरेका कारण हुन्छ। दुर्लभ अवस्थामा, यो चरम मानसिक वा नियमित तनावको अनुभव गरिरहेका युवा पुरुषहरूमा पनि सहज रूपमा प्रकट हुन सक्छ। यो समस्याको कारण मस्तिष्कमा सेरोटोनिन र डोपामाइनको स्तरमा स्थायी असन्तुलन हो, जसले यौन चार्जलाई धेरै बढाउँछ, जसको कारण स्खलन रिफ्लेक्स ट्रिगर हुन्छ। समयपूर्व वीर्य स्खलनको यस स्तरको तुरुन्तै उपचार गरिनुपर्छ अन्यथा यसले यौन दुर्बलता, धेरै जटिल अवस्थासम्म पुग्न सक्छ। चौथो अवस्था : यो समयपूर्व वीर्य स्खलनको सबैभन्दा गम्भीर अवस्था हो किनकि यसले अपांगता निम्त्याउन सक्छ, त्यसैले यो अवस्थाको उपचार गर्न गाह्रो छ। शीघ्रपतनको उपचार जब तपाईं शीघ्र स्खलनबाट पीडित हुनुहुन्छ, यो ध्यानमा राख्नु धेरै महŒवपूर्ण छ कि यो लगभग सधैं उपचारले निको हुन्छ र सबैभन्दा गम्भीर केसहरू पनि निको नहुने हुन्छन्। यो समस्यालाई सामान्य शारीरिक समस्याको रूपमा लिनुहोस्। सबैभन्दा महत्वपूर्ण कुरा यो हो कि तपाईं शान्त रहनुहोस् र समस्याको तुरुन्तै उपचार गर्नुहोस्। सामान्यतया, तपाईं उपचार नगरी जति लामो समय जानुहुन्छ, समस्या त्यति नै जटिल हुँदै जान्छ र उपचार गर्न त्यति नै गाह्रो हुन्छ। समयपूर्व वीर्य स्खलनले सबै पुरुषहरूलाई समान रूपमा असर गर्दैन। महिलाको योनीमा प्रवेश गर्नुअघि वीर्य स्खलन हुने व्यक्ति र यौनसम्पर्क पूरा भएपछि वीर्य स्खलन हुने व्यक्ति दुवैलाई एकै प्रकारको समस्या हुँदैन। तसर्थ, समयपूर्व वीर्य स्खलनको उपचार पनि भिन्न हुन्छ र समयपूर्व स्खलनको प्रकारमा निर्भर गर्दछ। होमियोप्याथीमा शीघ्र स्खलनको प्रभावकारी उपचार छ। समयपूर्व वीर्य स्खलनका विभिन्न लक्षणका आधारमा बिरामीको उपचार गर्न सके यो रोगलाई धेरै हदसम्म नियन्त्रण गर्न सकिने विज्ञहरूको विश्वास छ। होमियोप्याथिक औषधि : टर्नेरा (डामियाना), कोनियम, एसिड फोस, सालिक्स निग्रा, क्यालेडियम, सेलेनियम, विथानिया सोम्निफेरा, हाइम्बिनम, लाइकोपोडियम, बुफो राना आदि औषधिहरू लक्षणअनुसारको प्रयोग गरेमा लाभदायक हुन्छ। (मिश्र, होमियोप्याथिक कन्सल्टेन्ट हुन्।)"
किन कसले बनाइदिन्छ नेपाल ?,"कहिले एमसीसी त कहिले बीआरआईका लफडा झिकेर मुलुकलाई राष्ट्रियअन्तर्राष्ट्रिय शक्तिकेन्द्रको क्रीडास्थल बनाइँदै छ । छिमेकी देश चीनको अनुदानमा कोटेश्वरकलंकी ८ लेन सडक २०७५ सालमा निर्माण सम्पन्न भयो। माघ १५ गते नेपाल सरकारलाई हस्तान्तरण गर्ने औपचारिक कार्यक्रम तय गरियो। त्यसकै लागि चीन सरकारका केही प्रतिनिधि र निर्माण कम्पनीका उच्च अधिकारी काठमाडौं आएका थिए। हस्तान्तरणको अघिल्लो दिन राजधानीको एउटा पाँचतारे होटेलमा अनौपचारिक कार्यक्रम आयोजना गरिएको थियो। तर, त्यहाँ खुसी र उमंग भन्दा आशंका र सन्नाटाले हल भरिएको थियो। कार्यक्रममा निम्तातुहरू कोही पनि खुलेर बोल्न सकिरहेका थिएनन्। चिनियाँहरूको गुनासो थियो यति राम्रो सडक बनाइदियौं, तपार्इंहरू (नेपाल)ले धन्यवाद दिनुहोला भन्ने अपेक्षा गरेर यहाँ आएका थियौं। तर, यहाँ त उल्टै मृत्युमार्ग बनाइदियो भनेर आक्षेप लगाउनुभयो। सडक बनाई सकेपछि यो भएन, ऊ भएन भनेर गुनासो गर्नुभयो। सडकको डिजाइन गर्ने बेला यस्तो सडक चाहिन्छ भनेर किन नभनेको ? सरकारी कर्मचारी र केही कूटनीति क्षेत्रका जानकारहरू चिनियाँ अधिकारीलाई सम्झाउनबुझाउन खोज्दै थिए। तर, चिनियाँहरूले निकै अमिलो मन बनाएका थिए। चिनियाँ अनुहारमा खुसीभन्दा पश्चाताप र असन्तुष्टि का रेखा प्रस्टै झल्किन्थे। नहोस् पनि किन, चीनले अनुदानमा २०६९ मा कोटेश्वरकलंकी सडक निर्माण सुरु गर्यो। ६ वर्षमा काम सकेर जब नेपाललाई हस्तान्तरण गर्ने बेला भयो नेपालमा रातारात पूर्वाधारविद्विकासविद्को जन्म भयो। अनि, सञ्चारमाध्यममा सुनियोजित समाचार लेखिएलेखाइए, सडकको डिजाइन त्रुटिपूर्ण छ। ८ लेनको सडक मृत्युमार्ग। जबकि सडक निर्माणको ६ वर्षको अवधिमा उनीहरू कानमा तेल हालेर बसे। कोटेश्वरकलंकी सडक निर्माण गरेबापत चिनियाँहरूले जुन अपमान र पश्चाताप को अनुभूति गरे, सायद त्यही भएर उनीहरू चक्रपथको दोस्रो खण्ड (कलंकीदेखि बसुन्धरा) खण्डको विस्तारमा तदारुकता नदेखाएका हुन्। किनकि, पहिलो खण्ड बनेलगत्तै दोस्रो खण्ड चीनले नै बनाइदिने सहमति गरिएको थियो। तर, ६ वर्ष भयो, उनीहरूले न त सडकको डिजाइन बनाएर नेपाललाई दिएका छन्, न त सडक विस्तारको प्रक्रिया नै सुरु गरेका छन्। यसका लागि चिनियाँहरूको अमिलो मनमा मलमको जरुरी पो हो कि ? अर्को उदाहरण हेरौं। झन्डै ६० अर्बको अमेरिकी अनुदान सम्झौता (एमसीसी) संसद्बाट अनुमोदन गर्ने बेला सिंगो देशलाई राजनीतिक रंगका आधारमा विभाजन गरियो। एमसीसीका कारण कतिका कुर्सी हल्लिए, कसैलाई कुर्सीमा पुग्ने भर्याङ बनाइयो। आरोपप्रत्यारोप, आशंका र त्रासबीच संसद्बाट एमसीसी अनुमोदन भयो। त्यसपछि, विद्युत् प्रसारण लाइन र सडक स्तरोन्तरीका कामअघि बढ्ने अपेक्षा थियो। तर, १५ महिना बितिसके, विद्युत् प्रसारण लाइनका लागि जग्गा अधिग्रहण र मुआब्जा वितरण कार्य सकिएको छैन। यही गतिले अब ४५ महिनामा एमसीसी अन्तर्गतका आयोजना सम्पन्न हुन्छन् भन्ने विश्वासिलो आधार छैन। किनकि, पाँच वर्षमा प्रोजेक्टको काम पूरा नभए अमेरिकी सहयोग फिर्ता जान्छ। यो मात्र होइन, विदेशी लगानी भिœयाउने भन्दै सरकारले गत वैशाखमा धूमधामका साथ लगानी सम्मेलन गर्यो। लगानीमैत्री वातावरण बनाउने भन्दै हतारहतार कानुन संशोधन गरिए। लगानीकर्तालाई आश्वस्त पार्न भन्दै छोटो विधिबाट अध्यादेशमार्फत कानुन संशोधन गरिएका थिए। तर, त्यसपछि ? सरकारले लगानी सम्मेलन बिस्र्यो। सरकारी संयन्त्र सुते। संशोधित कानुन कार्यान्वयन गर्न कुनै पनि मन्त्रालयले निर्देशिका बनाएनन्। एकले अर्को मन्त्रालयविभागमाथि दोष थोपर्दै पन्छिने गरेका छन। उद्योग मन्त्रालयका एक उच्च अधिकारी निर्देशिका नबन्दा विदेशी लगानीकर्ता आउन नसकेको स्वीकार गर्छन्। केही दिनअघि मन्त्रालयमा भएको भेटमा ती अधिकारी भन्दैथिए त्यत्रो धूमधामसाथ लगानी सम्मेलन गर्यौं। लगानीमैत्री वातावरण बनाउन कानुन संशोधन गरेका छौं भनेर घोषणा गर्यौं। तर, विदेशीहरू खै त कानुन किन लागू भएनन्? भनेर प्रश्न गरिरहनुहुन्छ। हाम्रा संयन्त्रलाई यसको गाम्र्भीयताको कुनै मतलव छैन। देश किन बनेन ? अर्को उदाहरण हेरौं, काठमाडौंतराई जोडने फास्ट ट्र्याक निर्माणकार्य २०७४ बाट सुरु भयो। राजधानी काठमाडौंलाई तराईसँग जोड्ने यो छोटो राजमार्गमात्र होइन, रणनीतिक मार्ग पनि हो। नेपाली सेनाले अग्लाअग्ला पुलसहित आधुनिक ढंगको सडक बनाइरहेको छ। तर, निर्माण सुरु भएको ७ वर्षसम्म सुरुङमार्गको प्रस्थान बिन्दुको टुंगो छैन। ललितपुरको खोकनामा देखिएका स्थानीयका मागमा राजनीतिक स्वार्थका रोटी सेक्न थालिएको छ। प्रस्थानबिन्दुको टुंगो नलाग्दा यो खण्डको ठेक्कासमेत लाग्न सकेको छैन। प्रस्थान बिन्दुबिनाको परियोजनाको कामको प्रगति सन्तोषजक हुने कुरै भएन। भएका आयोजना, पूरा गर्ने भनिएका प्रतिबद्धता र काम गर्ने शैलीको हालत यस्तो छ। तर, देश र जनतालाई फेरि फरकफरक कित्तामा उभ्याएर लफडा गर्न खोजिँदैछ चीनको बेल्ट एन्ड रोड इनिसियटिभ (बीआरआई) प्रोजेक्टका कारण। प्रधानमन्त्री केपी ओलीको चीन भ्रमणमा बीआरआई फ्रेमवर्कमा सहमति भए पनि भूराजनीति, क्षेत्रीयअन्तर्राष्ट्रिय चासो र प्रभावका कारण ती आयोजना सहजै अघि बढने देखिँदैनन्। किनकि, बीआरआई कार्यान्वयनमा जुन बलियो एकता, सहमति र समझदारी हुनुपर्ने हो, सत्ताभित्रै त्यस्तो देखिएको छैन। उल्टै, सत्ता चढ्ने र सत्ताबाट झार्ने अस्त्र बन्न सक्ने संकेतहरू देखिन थालेका छन्। किनकि, सुखी नेपाली र समृद्ध नेपालको जतिसुकै रटान लगाए पनि साँचो अर्थमा मुलुकलाई अघि बढाउने र छरछिमेक जस्तै देश समृद्ध र विकसित बनाउने उद्देश्य, लक्ष्य र योजना कुनै पनि नेतादलमा देखिँदैन। बरु, कसरी सत्ता हत्याउने र कुर्सीमै टाँसिने ध्याउन्नमा राजनीतिक दलनेता लिप्त छन्। फास्ट ट्र्यांकको प्रस्थानबिन्दु टुंगो लगाउन नसक्ने, प्रसारण लाइनको मुआब्जा विवाद अन्त्य नगर्ने, वर्षाैंदेखि ठूला र महŒवका आयोजना होल्ड गर्ने स्वदेशीविदेशी ठेकेदारलाई दबाब दिन नसक्ने, लगानीको वातावरण बनाउन नसक्ने दल र नेताले देशलाई समृद्ध बनाउँछन् भनेर पत्याइदिनुपर्ने ? अहम्, यही पारा, शैली र सोच हाबी भएसम्म देशले कोल्टे फेर्न नसक्ने निश्चित छ। बरु, कहिले एमसीसी त कहिले बीआरआईका लफडा झिकेर गिजोल्ने, देशलाई थिलथिलो बनाउने र अस्थिरता फैलाउने स्वदेशीविदेशी शक्तिकेन्द्रको क्रीडास्थल बन्ने खतरा देखिँदैछ। यस्तो परिस्थितिको बेलैमै मूल्यांकन गर्ने र त्यसअनुसार रणनीति बनाउन सरकार र दलहरू अग्रसर हुनैपर्छ। अर्को पक्ष, आज विश्वका अधिकांश देशले विकासमा चमत्कार गरिसकेका छन्। तर, नेपाल किन बनेन ? उत्तर सहज छ नेपाली शैली। अर्थात्, काम नगर्ने गफ दिने, जिम्मेवारी ननिभाउने हेलचेक्र्याइँ गर्ने, समाधानभन्दा अनावश्यक विवाद निकाल्ने, देशभन्दा व्यक्तिगत स्वार्थमा लिप्त हुने, विकासमा भन्दा विवादमा समय खेर फाल्ने, समयको महŒव नबुझ्ने, टालटुलमा रमाउने, यी नेपाली शैली बनिसकेका छन्। जबसम्म यी शैलीमा परिवर्तन हुँदैन, सुखी नेपाली, समृद्धिको नेपालको नाराको जतिसुकै रटान लगाए पनि यथार्थमा देश बन्न सक्दैन। राष्ट्रिय गौरवका आयोजना फटाफट बनाउने हो भने देश बन्न धेरै समय लाग्दैन। चाहिएको छ त केवलसरकारको अग्रसरता र तदारुकता। त्यसैले गफमा होइन, काममा ध्यान दिऔं। अड्को थाप्ने होइन, लगानी मैत्री वातावरण बनाऔं। राजनीतिको विकास भन्दा विकासका लागि राजनीति गरौं। कुनै विदेशीले आएर देश बनाइदिने होइन। स्वदेशीविदेशी लगानी भित्र्याएर नेपालीले नै नेपाल बनाउने हो। नेपाली श्रमशक्तिको स्वदेशमै प्रयोग गर्ने र युवा जनशक्तिलाई स्वदेशमै रोक्ने नीति, कार्यक्रम र योजना बनाउनुपर्छ। अरूका स्वार्थभन्दा देश र जनताका स्वार्थलाई केन्द्रमा राखेर अघि बढ्ने राजनीतिक नेतृत्वको खाँचो छ।"
जसले देखे कृषिमा भविष्य,"काठमाडौं : कृषि क्रान्ति गरेका भोजबहादुर ३३ वर्षे भोजबहादुर तामाङ, युवा कृषकमा चर्चित नाम हो। कास्कीको माछापुच्छ्रे४, लाहानचोकमा युवा कृषि उद्यमीका रूपमा परिचित छन्। उनको संघर्षको कथा उदाहरणीय छ। व्यवस्थापन विषयमा फस्ट डिभिजन गरे। तर, घरायसी समस्याका कारण स्नातक पढ्न सकेनन्। अनि, होटल तालिम लिएर वेटर काम थाले, तर यसमा मन रमेन। आफैं केही गरौं भन्ने हुटहुटी जाग्यो। साथीभाइ र घरपरिवारसँग सरसापट खोजेर पोखरा इन्जिनियरिङ क्याम्पसमा रेस्टुरेन्ट चलाए। त्यहाँबाट पनि खुसी मिलेन। त्यसपछि कुवेत गए, वेटरको काम गरे। त्यहाँ निकै खट्नुपथ्र्यो। उनलाई लाग्यो त्यत्ति खटे त स्वदेशमै राम्रो गर्न सकिन्छ भनेर १० महिनामै फर्किए। त्यस बेला गाउँमा उनका ज्वाइँले टनेलमा तरकारी खेती गरिरहेका थिए। त्यो देख्दा उनमा पनि व्यावसायिक खेती गर्ने सोच पलायो। सुरुमा दिदीसँग मिलेर घलेगाउँमा जग्गा भाडा लिएर आठवटा टनेलमा तरकारी खेती सुरु गरे। तर, स्थानीयले अवरोध गरे। तिमीले जस्तै खेती गर्न थाले भने यहाँका युवा कोही पनि विदेश जाँदैनन् अनि कसरी गरिखाने ? भनेर गाउँलेले हपारे, भोजबहादुरले सुनाए,स्थानीयको विरोधले झन् ईख पलायो। त्यसपछि १५ वटा टनेल थप गरेँ। तर, स्थानीयले टनेलमा भैंसी छोडिदिए, तरकारी खेती ध्वस्तै पारिदिए। उनको सबै लगानी डुब्यो। हिँड्दा पनि आफूलाई केही गर्ने डर लागेर खेती गर्न स्थान फेर्ने निर्णय गरे। त्यसपछि अलि तलको बस्तीमा २३ वटा टनेल बनाए। त्यहीँबेला इजरायली सरकारको लर्न एन्ड अर्न कार्यक्रमको लोटरी पर्यो। तामाङको भाग्य बदलियो। ११ महिनाको तालिम उनको जीवनको टर्निङ प्वाइन्ट बन्यो। यसबाट उनले बोटबिरुवा, कृषि प्रणाली, प्रविधि र कसरी उद्यमी बन्ने भन्नेबारे सिके। समय पुगेपछि नेपाल फर्किए। यसलगत्तै उनले पोखराको उत्तरी छेउमा रहेको लाहाचोकमा समुद्री सतहबाट १ हजार ७ सय ३० मिटरको उचाइमा रहेको आफ्नै घर आसपासमा खेती सुरु गरे। डाँडाको बस्तीमा धेरैले घर छोडेर बेँसीमा सरे, तर उनले भने अरूको जग्गा भाडामा लिएर करिब १०४ रोपनी (५४ हेक्टर) जग्गामा एकीकृत खेती गर्दै आएका छन्। उनको आफ्नो जग्गा सात रोपनी मात्रै छ, बाँकी भाडामा लिएका हुन्। तामाङले ग्रामीण घर अर्गानिक कृषि तथा पशुपन्छी फर्मको ६० प्रतिशत भागमा बाख्रापालनका लागि घाँस उत्पादन गरिरहेका छन्। ४० प्रतिशतमा तरकारी खेती लगाएका छन्। उनले बेमौसमी तरकारीसमेत उत्पादन गर्छन्, जसले राम्रो मूल्य पाउने गरेको उनले बताए। उनका सबै उत्पादन पूर्णतया अर्गानिक छन्। उनीसँग कीराको जाल र उचित सिँचाइको व्यवस्था छ। अझ उनले इजरायलमा तालिम लिएर फर्केपछि सीटीईभीटीको १८ महिने कक्षा लिएर कृषि प्राविधिक अर्थात् जेटीए पनि उत्तीर्ण गरे। यो कक्षा लिँदा सयजना थिए, सबैले छोडेर उनी कक्षामै एक्लो विद्यार्थी रहेका थिए। पानी, विद्युत् र यातायातको समस्याका बाबजुद सुरु गरेको यो ठाउँमा अहिले उनी कृषिबाटै सफल भएका छन्। आफ्नो सफलताको देन उनी साना किसान विकास लघुवित्त वित्तीय संस्थाअन्तर्गत लाहाचोक साना किसान कृषि सहकारीलाई दिन्छन्। जसका कारणबाट उनले कृषिउद्यम कर्जाअन्तर्गत ३२ लाख रुपैयाँ ऋण लिए, त्यसमा आफ्नो पुँजी थपेर व्यवसाय विस्तार गरेका थिए। उनले मुख्यतया जेठदेखि कात्तिकसम्ममा कामदार लगाएरै तरकारी बिक्री गर्छन्। त्यस बेला दैनिक २ हजारदेखि ३ हजार केजीसम्म तरकारी बेच्छन्। यो वर्ष ५० वटा बाख्रा पनि बेचे, अझै ५८ वटा छन्। सबैबाट उनले वार्षिक ५० लाख रुपैयाँबराबर बिक्री गर्छन्। उनले चारजनालाई नियमित रोजगार दिएका छन्। बढी सिजनमा दैनिक १५२० जनालाई काम दिन्छन्। वार्षिक १८ लाख रुपैयाँ नाफा हुने गरेको उनी बताउँछन्। उनको कृषि फर्ममा ओजीटीका विद्यार्थी प्रशिक्षणका लागि आउँछन्। साथै विदेशी पर्यटकहरू पनि आउने गरेका छन्। कामलाई सम्मान गर्दै उनको २०८० असारमा प्रदेशले उत्कृष्ट किसानको रूपमा पुरस्कृत गरेको थियो। उनको सबै सफलतामा उनकी श्रीमती शान्ति भट्टराईको साथ छ। जोसँग इजरायलमै कृषि तालिम लिने क्रममा प्रेम बसेको थियो। नेपाल फर्केपछि अन्तरजातीय विवाह भएको थियो। ६२ वर्षीया पिप्ला बनिन् उदाहरणीय ६२ वर्षीया पिप्ला भण्डारीलाई खेत जोत्न निकै कठिन हुन्थ्यो। पराल कुहिने समस्या उस्तै थियो। त्यसपछि उनले धान खेती छोडेर, माछापालन गर्ने निर्णय गरिन्। पाँच वर्षदेखि व्यावसायिक रूपमा माछापालन थालेकी छिन। चितवनको माडी नगरपालिका४ मा बस्दै आएकी उनले माछापालन सुरु गरेको त, १५ वर्ष भयो। सुरुवाती चरणमा छोराहरूले नै माछापालन गर्न खाल्डा खने। तर, उनीहरूले बीचमै छोडे। त्यसपछि पिप्ला र उनका ७० वर्षीय पति कुलप्रसाद भण्डारीले नै व्यावसायिक माछापालन थाल्ने आँट गरे। घरमा आमा बितेको पाँच दिनमै काजकिरिया सकेर माछापालनमा होमिए। समूह गठन गरी सहकारीबाट ऋण प्रक्रिया अघि बढाए र माछापोखरी खन्न थाले। पिप्ला भन्छिन्, छोराहरूले माछापालनका लागि खाल्टो खने, तर गर्न झ्याउ भो भनेर पुर्न खोजे। तर, मैले यसरी बीचैमा छोड्नै होइन भनी लालपुर्जा मागेर आफैंले गर्न साना किसानमा कर्जा माग गरेँ। तर, उनीहरूले बुढी मान्छेले सक्दिनँ कि ? मर्छे कि ? भनेर मानेनन्। पछि मैले नैं आँट गरेँ। यसपछि उनले ५० लाख रुपैयाँ ग्रामीण उद्यम कर्जा लिइन्। पूर्वाधार बनाउनदेखि माछाका भुरा छोड्नका लागि डेढ करोड लगानी लाग्यो। ऋण लिएकोबाट नपुगेर भएको सबै बचत पैसा र पैतृक सम्पत्ति पनि थपिन्। १५ वर्षअघि जम्मा ३१ कठ्ठा जमिनमा मात्रै पोखरी थिए, तर अहिले ११ बिघा जमिनमा माछापालन व्यवसाय फैलिएको छ। जहाँ १२ वटा पोखरीमा माछा पालन गरिएको छ। १ कठ्ठामा ठूलो माछा साढे ३ सयसम्म र सानो माछा ५ सय वटासम्म अटाउँछन्। पोखरीमा पानी स्वतः हुने भएकाले पानीको खाँचो पर्दैन, त्यसैकारण उनलाई व्यवसायमा सहज भएकोे छ। माछापालनमा तीन जनालाई समेत रोजगार दिन सफल भएकी छन्। उनका फार्ममा रौ, नैनी, सिल्भर, बिगट, ग्राँस प्रजातिको माछा पाइन्छन्। माछा बिक्रीका लागि बजारीकरणको समस्या नभएको बताउँछिन्। किनभने उनले अन्तबाट कम माछा उत्पादन हुने बेला बिक्री गर्ने गरी उत्पादन गर्छिन्। अहिले वर्षमा ४५ लाखदेखि ५० लाख रुपैयाँको माछा बेच्छिन्। भण्डारीका अनुसार खर्च सबै कटाएर १५२० लाख बचत हुन्छ। भन्छिन्, छोराहरू इन्जिनियरलगायतका ठूला पदमा पुगेका छन्। ठेक्कापट्टा गर्छन्। तर, अहिलेसम्म कमाइ खानु परेको छैन। अब बुढेसकालमा अन्त गएर यत्ति धेरै पैसा कमाउन सकिँदैन भनेर आफ्नै ठाउँमा बसेर काम थालियो। अब सकुञ्जेल यही गर्छौं। एडीबीका सहयोगमा ग्रामीण उद्यम कर्जामार्फत प्रदान गरिएको सहुलियतपूर्ण कर्जा अयोध्यापुरी महिला साना किसान कृषि सहकारीमार्फत ८ प्रतिशत हाराहारीमा लिँदा पनि अन्यभन्दा सस्तो परेकाले लागत कम लागेको बताउँछिन्। यस्तो कर्जा नभएको भए महँगो पथ्र्यों, धेरै ब्याज तिर्नुपर्थ्यो। यसले हामी किसानलाई फाइदा पुर्याएको छ। यो पाँच वर्षमा तिर्दा पनि हुन्छ अरूको छिटो तिर्नुपथ्र्यो। हामीले लिन सक्ने तयारी भएकैले ५० लाख रुपैयाँ कर्जा लिन आँट गरेका हौं, उनले भनिन्। बाख्रापालनबाटै ५ छोराछोरीको शिक्षादीक्षा चितवन माडी९, बगहीको दक्षिणमा गोविन्द बस्ती छ। बस्तीमा एक सय घरधुरी छन्। जहाँका पाँच घरले व्यावसायिक रूपमा बाख्रापालन गर्दै आएका छन। दुई घरले भने फार्म नै दर्ता गरेर बाख्रा पालन गरिरहेका छन्। त्यहाँकी सुकमाया अधिकारी र उनका पति गंगाबहादुर अधिकारी पनि व्यावसायिक कृषि उद्यममा लागेका छन्। अधिकारी दम्पतीले सुरुमा घरायसी मोडलमा बाख्रा पाल्ने गर्थे। ०७० सालमा अयोध्यापुरी महिला साना किसान कृषि सहकारी संस्थामा सदस्य बनेर सुकमायाले पाँच लाख रुपैयाँ लिएर बाख्राहरू थपिन्। सुरुमा सानो गोठमा थोरै बाख्रा राखेर निर्वाहमुखी पशुपालन गरेकी उनी अहिले २५ लाख रुपैयाँ लगानी गरेर ठूलो पशुमैत्री गोठ बनाएकी छिन। जहाँ १ सय २० वटा बाख्रापालन गर्दै आएकी छन्। तिहारमा करिब ८० वटा बिक्री भए। हाल ५० जति बाख्रा छन्। बाख्रा पालनसँगै तरकारी खेती पनि गर्छिन्। पशुपालनमा उनका पतिले सघाउँदै आएका छन्। उनीहरूको आम्दानीको मुख्य स्रोत नै बाख्रापालन भएको छ। कसैले पनि जागिर गर्दैनन्। पहिला स्थानीय गाई पाल्ने खासै आम्दानी नभएको यसपछि भैंसी पनि पाल्दै आएका थिए। उनी भन्छिन्, यो व्यवसायमा सबैको साथले अहिले सिंगो परिवार नै सँगै घरमा साथमा बसेर जिउन पाएका छौं। अहिलेसम्म अरू कामदार नराखी परिवारले नै काम गर्न पर्याप्त भएको छ। यसैबाट छोराछोरीलाई पढाउन र खान पुगेको छ। अहिलेसम्म राम्रै भएको छ। अधिकारी दम्पतीकै रोजगारीको मुख्य आधार नै कृषि उद्यम बनेकोे छ। जस्ले गर्दा ८ जनाको परिवार यसैबाट चल्दै आएको छ। यद्यपि उनका १ छोरा र ५ छोरीमध्ये ३ छोरीको विवाह पनि गरिन्। सबैको शिक्षा, दीक्षा र दैनिकी कृषि पेसाले नै गर्दै आएका छन्। सहुलियत ब्याजदरमा अयोध्यापुरी महिला साना किसान कृषि सहकारी संस्था लिमिटेड माडी ८ खरकट्टाबाट दुई वर्षअघि ग्रामीण उद्यम कर्जाअन्तर्गत गंगा बाख्रापालन तथा कृषि फर्म सञ्चालन गरेपछि आत्मविश्वास बढेको अधिकारी दम्पती बताउँछन्। बाख्रापालनबाट मात्रै उनीहरूले वर्षमा ८१० लाख रुपैयाँसम्म कमाउँछन्। बर्सेनि करिब २५ देखि ३० वटा खसी करिब ६ लाख रुपैयाँको बिक्री हुन्छ। यससँगै, बाख्राको पाठी बिक्री गर्छु। बिउको पुँजीको रूपमा वडा र नगरपालिकाले किन्छन्। नगरपालिकालाई मात्रै ८ लाख रुपैयाँको पाठी र माउ बाख्रा बेचेँ। अहिले धेरैले अर्गानिक खेती गर्ने भनेर बाख्राको मल किन्ने गर्छन्। मल बेचेरै दाना किन्न सजिलो भएको छ, उनी भन्छन्। किन्न घरमै ग्राहक आउँछन्। यसैले बजारको समस्या छैन। ऋणको व्यवस्थापन गरेर बाख्रा पालेरै फड्को मारेको छु। बिदेसिनेभन्दा स्वदेशमै उद्यम सम्भव देख्छु।, थप्छन्, पशुपालनमै भविष्य देखेका उनले अझै यसलाई विस्तार गर्ने योजनामा छन्। मिहिनेत गरे सफल सम्भव छ। कृषिमै भविष्य देखेको छु। साथी बिदेसिए, वीरेन्द्र बंगुरपालनमा युवा पुस्तामा पशुपालन मोह नगन्य छ। तर, कास्कीका केही युवा कृषिलाई नै आम्दानीको स्रोत बनाएर भविष्य बुन्दै छन्। कास्की मादी गाउँपालिका५ मादीबेंसीका ३२ वर्षीय वीरेन्द्र थापामगर तिनैमध्येका एक हुनन्। कक्षा १२ उत्तीर्ण गरेलगत्तै विगत वर्षदेखि बंगुरपालनलाई नै निरन्तरता दिँदै आएका थापामगरले व्यावसायिक फड्को मारेका छन्। पोखरा बजारबाट करिब १२ किलोमिटर दूरीमा पर्ने मादीबेँसीमा उनको बंगुरपालनको सान्वी बहुउद्देश्यीय कृषि फर्म छ। आफू सरहका साथीहरू बिदेसिए पनि उनी भने आफ्नै भूमिमा भविष्य बुन्दै छन्। उनले २०६९ सालदेखि टनेल बनाएर खेतीकिसानी थाले। सुरुमा ६० हजार रुपैयाँ लगानी गरेर दुइटा बंगुर पनि पाले। यसबाट भएको कमाइले पाँच जनाको घरपरिवार जसोतसो धानिँदै आएको थियो। उनी सरहका साथीहरू विदेशतिर लाग्दै गर्दा उनीले भने त्यही भूमिमा थप लगानी जुटाएर व्यवसाय विस्तार गर्ने सोच राखे। यसपछि उनले आफ्नो बुवा साना किसान कृषि सहकारी संस्थामा सदस्य भएकाले आफू पनि कृषि सदस्य बने। अनि आफ्ना भएका जग्गा धितो राखेर ग्रामीण उद्यम कर्जामार्फत १५ लाख रुपैयाँ सहुलियत ब्याजमा ऋण लिएर व्यवसाय विस्तार गरे। भन्छन्, कर्जा लिएपछि १३ लाख रुपैयाँ पूर्वाधार संरचनामै सकियो। त्यतिबेला लकडाउनको बेला भएकाले हात हालेको काम छोड्ने कुरा भएन भनेर काम थालें। चार रोपनी जग्गामा उनले बंगुरपालन तथा तरकारी खेती गरिरहेका छन्। अहिले खोरमा ५१ वटा बंगुर पालेका छन्। उनी व्यवसाय स्थलबाट आफैं बंगुर काटेर पोखरा बजारसम्म मासु बिक्री गर्छन्। बजारमा मूल्य राम्रै पाउने भएकाले बजारीकरणमा समस्या नभएको बताउँछन्। प्रायः यसको मूल्य अहिले प्रतिकेजी ५ सय ८० रुपैयाँदेखि ६ सय रुपैयाँसम्ममा बिक्री गर्दैै आएका छन्। कोभिड महामारीपछि भने बंगुरको मासुको माग बढी भएकाले मूल्य पाएको उनी बताउँछन्। सामान्यतः एउटै बंगुर १४४ केजीसम्मको हुन्छ। स्थानीय बजारमै खपत हुने भएकाले बिक्रीमा समस्या नरहेको उनको भनाइ छ। उनले वर्षभर बंगुरको पाठापाठी, मासु र तरकारी बिक्री गरेर १८ लाखदेखि २० लाखसम्मको आम्दानी गर्ने गरेको बताउँछन्। कुनै महिनामा राम्रै आम्दानी हुन्छ, कुनै महिना होल्ड गरेर बस्नुपर्छ। वर्षैंपिच्छे भएको आम्दानीबाट तरकारीको पाँचवटा टनेल बनाइसकेँ। लिएको ऋण पनि १२ लाख तिरिसकेँ अब ३ लाख रुपैयाँ मात्र बाँकी छ। उनी भन्छिन्, कर्जा लिएको सुरुको १२ महिनासम्म ग्रेस अवधि भएकाले ब्याजमात्रै तिर्नुपर्छ। यसपछि त्रैमासिक रूपमा किस्ता तिर्नुपर्छ। एक वर्षबाहेक बाँकी ४ वर्षमा १६ किस्ता तिरेर कर्जा सकाउनुपर्छ। यो साना किसानबाट ९ प्रतिशतमा कर्जा नपाएको भए अरूमा १६ प्रतिशतसम्म तिर्नुपथ्र्यो, गाह्रो हुन्थ्यो। अहिले सहुलियत ब्याजले राहत मिलेको छ। अझै उनी आगामी दिनमा कर्जा थप गरी व्यवसाय बढाउने सोचमा छन्। घरका एक्लो छोरा उनी स्वदेशमै बसेर कृषि उद्यमबाट आयआर्जनसँगै आमाबुवाको सहारा बन्न पाएको र परिवारको साथमा बस्न पाएको नै ठूलो सम्पत्ति ठान्छन्। अझ अहिले स्वदेशमै बसेर गरेको उनको परि श्रम देखेर साथीहरूले प्रशंसा गर्ने गरेको र विदेशबाट आएपछि यस्तै पेसा गर्न प्रेरित भएको उनी बताउँछन्। यसकारण उनी अन्य युवालाई नेपालमै बसेर विदेशको भन्दा बढी कमाउन सकिने सल्लाह दिन्छन्। अर्काको देशभन्दा आफ्नै देश स्वर्ग लाहाचोककै चन्द्रबहादुर शाही र उनकी पत्नी अनिता सेन शाहीले पनि भैंसीपालनलाई मुख्य पेसा बनाएका छन्। चन्द्रबहादुरले खाडी मुलुकमा लामो समय काम गरे। फर्केपछि घर छोडेर जान सकेनन्। त्यसपछि देशमै केही गर्ने सोचेर उनी कृषिमै होमिए। विदेशबाट ल्याएको पैसा घरजग्गा जोड्दैमा सकियो तर व्यवसाय गर्न पैसा पुगेन। तर, उनकी श्रीमती अनिता सहकारीको सदस्य भएकाले कर्जा लिन सजिलो भयो। त्यो पनि एडीबीको ग्रामीण कृषि उद्यम परियोजनाबाट सहुलियत ऋण लिएर भैंसी पाल्न सजिलो भयो। अहिले ३ वटा गाई र ७ वटा भैंसी छन्। उनी अहिले दिनको ५० लिटर दूध बेच्छन्। एक लिटर दूधको १०० रुपैयाँदेखि १२० रुपैयाँसम्म बिक्री गर्छन् जो दैनिक करिब ५० लिटर दूध बेच्छन्। जसबाट उनी महिनामै १ लाख ७० हजाभन्दा बढी कमाउँछन्। एक जनालाई रोजगारसमेत दिएका छन्। ४० वर्षे अनिता सेन भन्छिन्, कृषिबाटै खान लाउन पुगेको छ। छोराछोरी पठाउन बाहिर खोज्न परेको छैन। हामी सन्तुष्ट छौं। करिब साढे ९ वर्ष विदेशमा काम गरेर फर्किएका ४३ वर्षीय चन्द्रबहादुर थप्छन्, भैंसीपालनसँगै ट्याक्टर पनि चलाउँछु। विदेशमा अर्काको गुलामी बन्नुभन्दा स्वदेशमै गुलामी गर्नु ठीक। यहाँ आफ्नै इच्छाले काम गर्न पाइयो। ६ अर्ब १२ करोड ६५ लाख उद्यम कर्जा निर्वाहमुखी कृषिलाई व्यावसायिक कृषिमा रूपान्तरण गर्ने, रोजगारी सिर्जनामार्फत गरिबीको स्तर घटाउने, महिला सशक्तीकरणमा जोड दिने, किसानलाई व्यवसाय योजना विकास गर्न सिकाउनेजस्ता लक्ष्य ग्रामीण उद्यम वित्तीय परियोजनाको छ। जसबाट मुलुकभर दुई हजारभन्दा बढीले सहुलियत ब्याजदरमा उद्यम कर्जा लिएर लाभान्वित छन्। एसियाली विकास बैंक (एडीबी)को सहयोगमा सरकारले साना किसान लघुवित्त वित्तीय संस्थामार्फत सन् २०१९ बाट सहुलयित ब्याजमा सुरु गरेको ग्रामीण उद्यम कर्जा ५ वर्षमा ६ अर्ब १२ करोड ६५ लाख रुपैयाँबराबर प्रवाह गर्ने लक्ष्य थियो। सन् २०२४ सम्ममा ४ अर्ब ३२ करोड ६० लाख रुपैयाँबराबर प्रवाह भएको छ। तर, कोरोना महामारीका कारण उक्त लक्ष्य समयभित्र पूरा नभएकाले सन् २०२६ सम्मकालागि सरेको छ। मुलुकभर ५ सय ५० पालिकामा हालसम्म कुल २ हजार ८ संख्यामा व्यक्तिगत र संस्थागत उद्यम कर्जा प्रवाह भएको साना किसान विकास लघुवित्त वित्तीय संस्थाका नायब प्रमुख कार्यकारी अधिकृत (डीसीईओ) डा नवराज सिम्खडा बताउँछन्। जसबाट १ हजार ९ सय ७० जनालाई ३ अर्ब ८६ करोड ६० लाख रुपैयाँबराबरको व्यक्तिगत उद्यम कर्जा प्रवाह गएको छ भने ३८ वटा संस्थागत उद्यम कर्जामा ४ करोड ६६ लाख रुपैयाँ प्रवाह भएको छ। यससँगै परियोजना अवधिभर ३० हजारलाई रोजगारी सिर्जना गर्ने लक्ष्य राखिएको छ, उनी थप्छन्।"
सिरियामा असद शासन अन्त्यको घोषणा,"दमास्कस (एजेन्सी) : कुर्दिस नेतृत्वको विद्रोहीले आइतबार दमास्कसमाथि धावा बोलेको र राष्ट्रपति बशर अल असद भागेको दाबी गरेको छ। उनीहरूले सिरियामा पाँच दशक लामो बाथ शासनको अन्त्य भएको घोषणा गरेका छन्। सिरियाको राजधानी दमास्कसमा विद्रोही समूहले राष्ट्रपति असदको बहिर्गमनको घोषणा गर्दै हामीले दमास्कस सहरलाई स्वतन्त्र घोषणा गरेका छौं भन्दै सडकमा विजय उत्सव मनाएका देखिन्थे। दमास्कसबाट एएफपीले खिचेको तस्बिरमा विद्रोहीहरूले सूर्योदयको समयमा हवाई फायर गरेका, केहीले विजयको चिन्ह चम्काइरहेको र अल्लाहु अकबर वा ईश्वर महान् हुनुहुन्छ भनी चिच्याइरहेको देख्न सकिन्छ। तस्बिरमा कोही उत्सव मनाउन सेनाका बख्तरबन्द गाडीमाथि चढेका कोही असदका पिता हाफेजको ढलेको शालिकमा सुतेर तस्बिर लिइरहेको देखिएको छ। दमास्कसका बासिन्दा आमेर बाथाले एएफपीसँग टेलिफोनमा कुराकानी गर्दै भने, म यो क्षणको प्रत्यक्षदर्शी बनिरहेको छु भनेर विश्वास गर्न सक्दिनँ। हामी यस दिनका लागि लामो समयदेखि पर्खिरहेका थियौं। हामी सिरियाका लागि नयाँ इतिहास लेख्न सुरु गर्दै छौं। इस्लामिक हयात तहरीर अलशाम (एचटीएस) समूहले असद परिवारको पाँच दशकभन्दा लामो शासनलाई चुनौती दिँदै आफ्नो अभियान सुरु गरेको दुई हप्ता नबित्दै राष्ट्रपतिको कथित बहिर्गमन भएको बताइएको छ। बाथ शासनमा ५० वर्षको उत्पीडन, १३ वर्षको अपराध र अत्याचार तथा जबर्जस्ती विस्थापनपछि हामी आज यो कालो समयको अन्त्य र सिरियाका लागि नयाँ युगको सुरुवातको घोषणा गर्दै छौं, विद्रोही समूहले टेलिग्राममा भनेका छन्। सिरियाली प्रधानमन्त्री मोहम्मद अल जलालीले सिरियाली जनताले रोजेको कुनै पनि नेतृत्वसँग सहकार्य गर्न आफू तयार रहेको बताएका छन्। बेलायतस्थित सिरियाली युद्ध अनुगमनकारी संस्था (सिरियन अब्जरभेटरी फर ह्युमन राइट्स) का प्रमुख रामी अब्देल रहमानले एएफपीसँग भने, राष्ट्रपति असदले दमास्कस अन्तर्राष्ट्रिय विमानस्थल हुँदै सिरिया छोडिसक्नुभएको छ। यसैबीच अमेरिकी राष्ट्रपति जो बाइडेनले सिरियामा भइरहेको असाधारण घटनालाई नजिकबाट नियालिरहेको ह्वाइट हाउसले जनाएको छ।"
"सुचिना हत्याको ९ दिन बित्यो, दोषी पत्ता लागेन","गोरखा : मुलुकमा लैंगिक हिंसाविरुद्धको १६ दिने अभियान चलिरहेको छ। यही बेला बारपाककी १८ वर्षीया सुचिना घलेको जंगलमा बीभत्स हत्या भयो। गत शनिबार घाँस काट्न गएकी उनको गत मंगलबार गाडिएको अवस्थामा क्षतविक्षत शव फेला पयो। हत्या भएको नौ दिन बित्यो, तर अझै घटनाको रहस्य खुल्न सकेको छैन। दोषी पत्ता नलागेको भन्दै सुचिनाको माइती गाउँ काशीगाउँका बासिन्दा सदरमुकाम आइपुगेका छन्। हत्यामा संलग्नलाई पक्राउ गर्न ढिलाइ गरेको भन्दै उनीहरूले आइतबार प्रमुख जिल्ला अधिकारी पुण्यविक्रम पौडेल, प्रहरी प्रमुख एसपी बासुदेव पाठकसँग भेटी यथाशीघ्र दोषी पक्राउ गर्न माग गरेका छन्। ६० जनाभन्दा धेरैको संख्यामा रहेका उनीहरूले पक्राउ गर्ने आधार हुँदाहुँदै पनि शंकास्पद व्यक्तिहरूलाई तत्काल पक्राउ नगरेको गुनासो गरेका छन्। दुइटा टोपी, डोको, नाम्लो बरामद भएको छ। तीन जना शिकारीहरू पक्राउ परेका छन्, तर नौ दिन भइसक्दा पनि अझै घटना रहस्यमय नै छ, काशीगाउँका मानबहादुर गुरुङले भने, कुनै शक्तिको दबाबमा सत्यतथ्य छानबिनमा आलटाल भइरहेको छ भन्ने हामी गाउँलेले अनुमान गरेका छौं। अनुसन्धानमा कुनै प्रभाव नपरोस् भनेर आफूहरू अत्यन्त संयमित भएर बसेको उनको भनाइ छ। मृतकको दुइटा औंला काटिनु रहस्यमय भएको भन्दै अर्की सुस्मिता घलेले गाउँका शिकारीहरूलाई पक्राउ गरेर अनुसन्धान गरे छिट्टै यथार्थ पत्ता लाग्ने तर्क गरिन्। तर, शिकारीहरू पक्राउ परेका छैनन्। अनुसन्धान अत्यन्त सुस्त ढंगले भइरहेको छ, उनले भनिन्, आजसम्म हामीहरू संयमित ढंगले प्रस्तुत भइरहेका छौं। प्रहरी, प्रशासनले गाउँलेहरूलाई संयमता गुमाउन बाध्य नपारोस्। घटना अनुसन्धानमा ढिलाइ भएपछि जिल्लामा विरोधको आवाज उठ्न थालेको छ। आइतबार नागरिक साझा सवाल र मानव अधिकार तथा शान्ति समाजले प्रमुख जिल्ला अधिकारीलाई ध्यानाकर्षण गराएका छन्। घटना अत्यन्त निर्मम र कहालीलाग्दो भएको भन्दै ती दुई संस्थाले अलगअलग ध्यानाकर्षण पत्र बुझाएका हुन्। मानव अधिकार तथा शान्ति समाजका जिल्ला अध्यक्ष शरद श्रेष्ठ तथा नागरिक साझा सवालका संयोजक स्थानेश्वर दुवाडीले प्रमुख जिल्ला अधिकारीलाई घटनाबारे तीव्र गतिमा अनुसन्धान प्रक्रिया अघि बढाउन माग गर्दै ज्ञापन पत्र बुझाएका हुन्। साथै बारपाक सुलिकोट गाउँपालिका र धार्चेगाउँपालिका६ को वडा कार्यालयले पनि विज्ञप्ति जारी गरी घटनाको बिरोध गर्दै यथाशीघ्र दोषी पत्ता लगाई कारबाही अघि बढाउन आग्रह गरेका छन्। ध्यानाकर्षण पत्र बुझ्दै प्रजिअ पौडेलले आफूहरू मृतकको आफन्तजन जत्तिकै चिन्तित भएकाले अनुसन्धानमा कुनै कसर बाँकी नराखिने प्रतिबद्धता जनाएका छन्। प्रहरीले भने डीएसपी इन्द्रप्रसाद सुवेदीको नेतृत्वमा खटिएको अपराध अनुसन्धान टोलीले अनुसन्धान, खोजतलास गरिरहेको जनाएको छ। टोलीमा जिल्ला प्रहरी कार्यालय, इलाका प्रहरी कार्यालय जौबारी र प्रहरी चौकी बारपाकका टोली खटिइरहेका छन्। अपराध अनुसन्धानलाई अझै प्रभावकारी बनाउन शनिबार प्रदेश प्रहरी कार्यालय पोखराबाट थप अपराध अनुसन्धानका विज्ञ टोली बारपाक पुगेको छ। रातदिन खटिएर अनुसन्धान भइरहेको छ तर अपराध अनुसन्धान भन्ने कुरा यस्तो हुन्छ कि, नतिजा नआउञ्जेलसम्म प्रगति शून्य प्रतिशत देखिन्छ। नतिजा आएपछि एकैचोटी सतप्रतिशत प्रगति देखिन्छ, जिल्ला प्रहरी प्रमुख एसपी बासुदेव पाठक भन्छन्, तीन जनालाई सोधपुछका लागि जिल्लामा ल्याएका छौं। ढिलोचाँडोे हो, अपराधी पत्ता लाग्छ। शवको पोस्टमार्टम भइसके पनि रिपोर्ट अझै नआइपुगेको प्रहरीले जनाएको छ। रिपोर्ट आउन अझै केही दिन लाग्छ। शव टिचिङ हस्पिटलमै छ, उनले भने, मृतकका श्रीमान्ले दिएको कर्तव्य ज्यानसम्बन्धी जाहेरी दर्ता भएको छ। अनुसन्धान अगाडि बढिरहेको छ। प्रहरीले हरेक घरधुरीका बासिन्दालाई चौकीमा हाजिर गराएर सोधपुछ गरिरहेको छ। केहीलाई थप अनुसन्धान गर्न जिल्ला प्रहरी कार्यालयमा पठाएको पनि छ। प्रहरीको अनुसन्धान प्रक्रियामा सघाउन स्थानीय जनप्रतिनिधि, समाजसेवी, युवाक्लब, आमा समूहहरू स्वतस्फुर्त रूपमा लागिरहेको वडा नं १ का अध्यक्ष धनबहादुर घलेले जानकारी दिए। हामीले टोलटोलमा समूह बनाएर घटनाको अनुसन्धान गरिरहेका छौं, उनले भने, कटुवाल लगाएर कसैलाई पनि घर नछोड्न उर्दी गरेका छौं। घटनास्थलमा हातले बुनेको उनीको टोपी, टोप, अर्को ह्याट र डोको भेटिएको छ। सो टोपी, डोको कसको हो भनेर खोजी भइरहेको वडा नं २ का अध्यक्ष पूर्णबहादुर गुरुङ बताउँछन्। घटना भएको दिन गत शनिबार त्यो वनमा कोको गोठालो गएका थिए, कोको घाँस काट्न गएका थिए, अरु पनि कोको कुनकुन ठाउँमा थिए भन्ने कुरा अनि त्यसपछि कसैले गाउँ छाडेको छ कि छैन भन्ने कुरा हामी गाउँलेले मसिनो गरी अनुसन्धान गरिरहेका छौं, उनले भने, अपराधी भाग्न पाएको छैन। ढिलो चाँडो हो पक्कै समातिन्छ। मंसिर १५ गते शनिबार बारपाक (खिम्पु)की सुचिना घाँस काट्न भनी जंगल गएकी थिइन्। उनका साथमा ६, ७ वर्षका देवर नाता पर्ने बालकहरू पनि जंगल गएका थिए। वनमा हिँड्न नसक्ने बालक देवरहरूलाई उनले आफू छिट्टै फर्किने भन्दै आफ्नो मोबाइल दिएर फकाईफुल्याइ घर फर्काएकी थिइन्। तर, साँझसम्म नफर्केपछि दिनभर स्टोनपिचको काम गरिरहेका उनका श्रीमान् र ससुराले हारगुहार मागी ८०, ९० जनाको टोली जंगलतर्फ खोजतलास गर्न गएका थिए। शनिबार पनि कुनै अत्तोपत्तो नपाई फर्कन्छन्। आइतबार पनि रित्तो हात, सोमबार पनि रित्तो हात फर्केका उनीहरूले मंगलबार प्रहरीलाई खबर गर्छन्, वडाअध्यक्ष घलेले भने, मंगलबार प्रहरी र स्थानीयवासीको संयुक्त टोली खोज्न जाँदा जंगलमा शव गाडिएको अवस्थामा फेला पार्छन्। त्यस दिन शव त्यहीँ राखेर फर्कन्छन्। भोलिपल्ट बुधबार, खाल्डोबाट शव निकाल्छन्। आक्रमणको प्रतिरक्षा गर्दा हुनसक्छ, सुचिनाको दाहिने हातमा छ, सात ठाउँमा, देब्रेहातको छ सात ठाउँमा र दाहिने कुर्कुच्चामा धारिलो हतियारको चोट छ। दाहिने हातको साहिँली र माझी औँला छिनालिएको अवस्था रहेको वडाअध्यक्ष घलेले बताए। साथै मुख कुच्चिएको र माटो कोचाइएको, घिसार्दा हुनसक्छ, ढाड ददारिएको र टाउकोमा दुइटा गहिरो चोट देखिने उनले बताए। घटनास्थल आसपास एउटा उनीको टोपी र अर्को टोप भेटिएको छ भने डोको, बोरालगायतका सामान पनि प्रहरीले बरामद गरेको छ। मृतक सुचिनाको माइतीगाउँ काशीगाउँ लगायतका विभिन्न ठाउँबाट अहिले अपराध अनुसन्धानमा ढिलाइ भएको भन्दै आक्रोश व्यक्त भइरहेका छन्। विशेषगरी सामाजिक सञ्जालमा सुचिनाको हत्यारा चाँडो पत्ता लगाई कारबाही गर भन्ने दबाबमूलक प्रतिक्रियाहरू लेखिएका छन्। बारपाकको नाम मुछेर दोषी पत्ता लगाई सार्वजनिक गर्न दबाब गरिरहेका छन्। हामीले खाइनखाइ रातदिन अपराधीको खोजी गरिरहेका छौं, प्रहरीलाई पनि सघाइरहेका छौं। एकजना अपराधीले अपराध गर्दा अहिले सारा बारपाकीले दबाब खेपिरहनु परेको छ। यसले हामीलाई तनाब भइरहेको छ, घलेले भने, आफ्नी चेलीको हत्या हुँदा उहाँहरूमा आक्रोश आउनु स्वाभाविक पनि हो। यसले हामीलाई छिटोभन्दा छिटो अपराधी खोज्न बल दिइरहेको छ। ढिलो छिटो हो, अपराधी पत्ता लाग्छ लाग्छ।"
९२ प्रतिशत यौनजन्य हिंसा चिनेजानेकैबाट,"काठमाडौं : आर्थिक वर्ष २०८०८१ मा देशभर ३,४४१ वटा यौनजन्य घटनाका उजूरी प्रहरीमा दर्ता भए। जसमा सबैभन्दा बढी कोशी प्रदेशमा ७३६ वटा घटना घटे। यस्तै लुम्बिनी प्रदेशमा ५८४, मधेस प्रदेशमा ४६६, बागमती प्रदेशमा ४११, गण्डकी प्रदेशमा २३६ कर्णाली प्रदेशमा २५७ र सुदूरपश्चिम प्रदेशमा २८९ रहेका छन्। यस्तै काठमाडौं उपत्यकामा गत आवमा ४६२ वटा घटना घटेका थिए। २०८० को साउन देखि २०८१ को असार महिनासम्मको देशभर घटेका यौनजन्य घटनाको विवरण हेर्दा ९११ प्रतिशत अभियुक्त चिनेजानेकै छन्। प्रहरी प्रधान कार्यालय नक्सालले दिएको तथ्यांक अनुसार यौनजन्य हिंसाका आरोपीअभियुक्त करिव ९२ प्रतिशत आफन्त तथा चिनेजानेकै छन्। देशभर घटेका ३,४४१ वटा घटनामा ३,८०५ जना अभियुक्त रहेका छन्। जसमध्ये ४५१ जना पारिवारिक नाता सम्बन्धका अभियुक्त रहेका छन्। यस्तै ९२७ वटा घटनाका अभियुक्त छिमेकी र २०३१ जना सामान्य चिनजानका मानिस रहेका छन्। अझ यौनजन्य घटनाको विश्लेषण गर्दा १०० जना अभियुक्त बुवा वा झडकेला बुवा रहेका छन्। यस्तै ७८ जना अभियुक्त दाजुभाइ पर्ने, काका वा मामाका छोरा रहेका छन्। ७३ वटा घटनामा श्रीमान्ले नै श्रीमतीमाथि यौजजन्य अपराध गरेका छन्। यस्तै १९४ वटा घटनामा अभियुक्त प्रेमी वा केटासाथी रहेका छन्। ८ जना घरमालिक अभियुक्त छन्। यौनजन्य हिंसामा बढाइएको हदम्यादले अनुसन्धानमा सहजता यौनजन्य हिंसासम्बन्धी कसूरमा पछिल्लो संशोधन गरी अवस्था हेरिकन उजुरी दिने हदम्याद बढाइएको छ। घटना भएको २ देखि ३ वर्षसम्म उजुरी दिन सकिने गरी हदम्याद राखिएको छ। मुलुकी अपराध संहिता परिच्छेद १८ मा करणीसम्बन्धी कसूरमा भएको व्यवस्था अनुसार विभिन्न प्रकारका कसूरलाई यौनजन्य हिंसामा समेटिएको छ। घटनाको प्रकार अनुसार एक वर्षदेखि तीन वर्षसम्म तथा दफा २२० अन्तर्गतको कसूरमा जहिलेसुकै उजुर गर्न सकिने व्यवस्था रहेको छ। राजधानीमा भएको एक कार्यक्रममा सहभागी तथा सरोकारवालाले बढाइएको हदम्याद प्रभावकारी भएको बताएका छन्। यस्ता कसूरमा पीडितहरू तत्कालै उजूरी गर्न जान नसक्ने हुँदा अवस्था हेरिकन घटना भएको तीन वर्षसम्म उजुरी गर्न सकिने कानुनी प्रावधान छ। पीडकले धाकधम्की दिने, प्रलोभन दिने, सामाजिक रूपमा समस्यामा पार्ने लगायतका कार्य गर्ने हुँदा डर त्रासका कारण पनि पीडितहरूले न्याय पाउन सकेको देखिँदैन। नेपाल प्रहरीको महिला बालबालिका तथा ज्येष्ठ नागरिक सेवा निर्देशनालयका प्रहरी निरीक्षक कुशल कुमार बर्तोलाका अनुसार हदम्याद बढेसँगै उजुरीको संख्या पनि बढ्दो क्रममा छ। उनी भन्छन्, परिवर्तित हदम्यादले ढिला भए पनि पीडितले न्याय पाउने संभावना बढेको छ। हदम्याद नभएका कारण उजुरी गर्न जानै नपाउने समस्या अन्त्य भई अपराध गर्नेहरू जहिले पनि कानुनी दायरामा हुन सक्छन्। पूर्ण अशक्त सुस्त मनस्थिती, अपांगता भएको वा सत्तरी वर्षभन्दा बढी भएका व्यक्तिहरूलाई विशेष व्यवस्था गरिएको छ। उनीहरू उपर हुन सक्ने कसूरलाई निरुत्साहन गर्ने र कानुनी दायरामा ल्याउनका लागि परिवर्तीत हदम्यादले सहज भएको प्रहरी निरीक्षक बर्तोलाले जानकारी दिए। अधिवक्ता तथा नेपाल ल कलेजकी उपप्राध्यापक विष्णु बस्यालले जबरजस्ती करणी जस्तो जघन्य घटनामा हदम्याद राखिन नहुने बताउँछिन्। अपराध गर्नेहरूले हदम्यादकै कारण छुट पाउने अवस्थाको अन्त्य गरिनुपर्ने उनको तर्क थियो। यस्तै, महान्यायाधिवक्ता कार्यालयका उपन्यायाधीबक्ता शान्ति न्यौपानेले हिंसामा पर्ने तथा अपराधको शिकार हुनेहरूले न्याय पाउनुपर्ने बताएकी छन्। समस्यामा परेका व्यक्ति कानुनद्वारा निर्धारित समय व्यक्तित भएपछि अदालत गएमा न्याय नपाइने बताउँदै न्यायिक प्रक्रियालाई निश्चित र अनुमानयोग्य बनाउनुपर्नेमा जोड दिइन। यौनजन्य कसूरमा पीडित भएका पीडितले आफ्नो शारीरिक र मानसिक परिपक्वता र आत्मवल दरिलो बनाइ न्यायिक उपचारका लागि संघर्ष गर्न सक्ने अवस्थाको सिर्जना भएकाले यसले सकारात्मक प्रभाव पारेको उपन्यायाधिवक्ता न्यौपानेको तर्क छ। ११ देखि १४ वर्षका बालिका सबैभन्दा पीडित नेपाल प्रहरीको महिला बालबालिका तथा ज्येष्ठ नागरिक सेवा निर्देशनालयले सार्वजनिक गरेको तथ्यांक अनुसार यौनजन्य घटनामा सबैभन्दा बढी बालिकाहरू पीडित रहेका छन्। जसमा ११ देखि १४ वर्षका ७७७ जना बालिका पीडित रहेका छन्। १५ देखि १६ वर्षका ६७३ जना बालिका पीडित छन्। १४ वर्ष मुनिका ३७६ जना बालिका यस्ता घटनाको शिकार भए। यौनजन्य घटनाका अभियुक्त मध्ये सबैभन्दा बढी १९ देखि २५ वर्षका पुरुष रहेका छन्। आव ८० ८१ मा को तथ्यांक विवरणअनुसार १२८१ जना अभियुक्त १९ देखि २५ वर्षका पुरुष छन्। यस्तै १० वर्ष भन्दा मुनिका १६ जना नावालक पनि अभियुक्त रहेका छन्। २६ देखि ३५ वर्षका ९३६ जना अभियुक्त रहेका छन्। गत वर्ष जबर्जस्ती करणी गरी ४ जना नाबालिका र १ जना किशोरीको हत्या भएको छ। जसमा १० वर्षमुनिका २ जना बालिका जक कसुरका क्रममा हत्या भएको छ। १५ देखि १९ वर्षका २ जना र १९ देखि २१ वर्ष सम्मका १ जनाको हत्या भएको हो।"
विकाससँग नजोडिएका सडक,"नेपालमा विकास भनेकै सडक निर्माण भन्नेजस्तो छ । भौगोलिक रूपमा कठिन मुलुकमा त्यसो हुनु स्वाभाविक पनि हो । र, सँगसँगै देशका दुर्गमदेखि सुगम भनिएका जिल्लाका गाउँहरूसम्मै सडक पुगेको छैन । राजधानीमै सडक गतिला छैनन् । हो पनि विकासको पहिलो आधार सडक नै । पैदल हिँडेर समय खेर फालेर मानिसले जीवनको महत्वपूर्ण समय खेर फाल्ने जमाना पनि होइन यो । तसर्थ सडक अत्यावश्यक छ । पछिल्लो समय जसरी तीनै तहका सरकारले गाउँगाउँमा सडक पुयाउने जुन होड गरेका छन्, के तिनको आवश्यकता हो र भन्ने जस्तो पनि भएको छ । किनभने गाउँमा सडक पुगेको छ र गाउँलेले भने गाउँ छोडेका छन् । सडक पुगे पनि गाउँमा मानिस बस्न रुचाएका छैनन् । देशभर अहिले ८० हजार ३ सय ९७ किलोमिटर सडक छ । कर्णाली प्रदेशमा ९ हजार ६ सय ८६ दशमलव ६२ किलोमिटर सडक बनेको छ । ती सडकले धेरै नै सजिलो बनाएकोमा दुविधा छैन । कर्णालीमा भने सडकको दुरवस्थाले दुर्घटना पनि निम्त्याएको छ । कतिले त्यही सडक भएर ज्यान जोगाउन उपचारका लागि अस्पताल पुग्ने माध्यम पनि पाएका छन् । कति भने दुर्घटनामा परेर अकालमा ज्यान गुमाउँदै छन् । नाममात्रैको सडक हुँदाको दुरवस्था हो त्यो । अब कर्णालीको सडक स्तरोन्नति गरिनुपर्ने छ । त्यसो त देशका धेरै ठाउँमा नाममात्रका सडक छन् र स्तरोन्नति पर्खिरहेका छन् । सडक जोडिएपछि गाउँका उत्पादन सहर पठाउन सक्नुपर्छ न कि सहरबाट बेसाहा लैजाने । तर भइरहेको चाहिँ उल्टो छ । खास तथ्यांक नभए पनि धेरैतिरका गाउँको कथा समान छ गाउँमा सडक पुग्छ र त्यही सडक भएर गाउँले सहर पस्छन् । सडक सञ्जाल जोडिएपछि जसरी समृद्धि पनि गाउँ ठाउँमा पुग्नुपर्ने हो । त्यो परिवर्तन सडकले धेरैतिर दिन सकेको छैन । बरु सडक पुगेकै ठाउँबाट गाउँले बसाइँ सरिरहेका छन् । यसले के देखाउँछ भने गाउँमा सडक पुगेरमात्रै हुँदोरहनछ, सँगसँगै शिक्षा र स्वास्थ्यका आधारभूत पूर्वाधार पनि चाहिने रहेछ । अनि स्थानीयलाई रोजगारी पनि अत्यावश्यक छ । अब सडक निर्माणसँग विकासका अरू परिपुरक तत्व पनि सँगै लैजाने काइदा सरकारले गरेन भने गाउँहरू रित्ता नै हुनेछन् । र, सडकमा हिँड्नेगुड्ने कोही हुने छैन ।"
भोएजन मा पूर्ण टुर प्याकेज र आम्दानी दुवै,"काठमाडौं : तपाईंहरू घुम्न जाँदा के गर्नहुन्छ ? सबैजना पूर्वनिधारित समयमा निश्चित ठाउँसम्म पुग्ने, फोटो खिचाउने र एकछिन रमाइलो गरेर फर्किनुहुन्छ होला ! तर, यात्रा यतिमा मात्रै सीमित हुँदैनन्। यात्रामा अन्य कुराहरू पनि समेटिएका हुन्छन्। जस्तैः यात्रालाई कसरी रमाइलो बनाउने, कसरी प्रकृतिबाट आनन्द लिने र नयाँ परिवेशका नयाँ कुराहरू जान्ने कुराहरू समेत यात्राका महŒवपूर्ण पाटाहरू हुन्छन्। जुन विषयमा हामी अनभिज्ञ रहेका छौं। यही अनभिज्ञतालाई पन्छाउँदै भोएजन नेपाल, नेपालको यात्राको साथी बन्ने गरी आएको छ। यसले यात्रा प्रविधिमार्फत नेपाली पर्यटनलाई एफिलिएट मार्केटिङ प्रयोग गरी विश्वका देशहरूमा पुर्याउने लक्ष्य राखेको छ। भोएजन नेपाल एउटा ट्राभल टेक्नोलोजी प्ल्याटफर्म हो। जसले नेपाललाई विश्वसामु चिनाउन नेपालका सबैभन्दा युनिक प्याकेजहरू अपलोड गरेर सेल्स गरिरहेको छ। हालको समयमा एक्सपिरियन्सल ट्राभल चलिरहेको छ। हिँडेर घुम्नेमात्रै नभई एक्सपिरियन्स लिने ट्राभल चलिरहेको छ। यी सबै नर्मल ट्राभलबाट हटेर मानिसलाई कसरी नयाँनयाँ ठाउँ घुमाएर, नयाँ कुरा देखाएर उनीहरूलाई मनोरञ्जन दिने भन्नेमा भोएजनले जोड दिएको छ। जस्तैः यात्रा गर्दा बाटोमा स्नो लियोपार्ड देखिन सक्छ, त्यसको खोजी कसरी गर्ने भन्नेबारे कसैले ज्ञान राखेको हुँदैन। त्यसलाई कसरी खोज्ने ? यसैगरी नेपालमा धेरै प्रकारका च्याउहरू पाइन्छ, त्यसलाई कसरी खोज्ने तथा नेपालको मौलिकताहरू खोज्ने प्याकेजहरू यसले समावेश गरेको छ। कसरी काम गर्छ ? भोएजन नेपाल पर्यटन र आईटीलाई कम्बाइन गरेर एफिलियट मार्केटको अवधारणामा चल्ने गर्दछ। जस्तैः भोएजनको पार्टनरहरूले त्यहाँको कुनै पनि प्याकेज अफ्नो विदेशी साथीलाई रिफर गरेर बेच्छ भने त्यसबाट ग्राहकलाई पनि कमिसन आउने गर्दछ। यसमा प्यासिभ इन्कम पनि हुने र देशमा पनि टुरिजमले कमाइ बढ्ने भएकोले भोएजनले आईटी र पर्यटनलाई सँगै लिएर विदेशमा रहेका नेपालीहरूलाई नेपाली पर्यटन प्रमोट गर्न लगाएर उनीहरूलाई पनि आम्दानी हुने र नेपालमा पर्यटन पनि हुने हिसाबले यसलाई अघि बढाएको छ। भोएजनका सीईओ गौरव बिस्ट भन्छन्, विश्वभर रहेका नेपालीहरूले विदेशका साथीहरूलाई आफ्नो देशबारे बताउँदा यो एपबाट बुकिङ गरेर जानुहोस्, यसले घुम्नेसँगसँगै कल्चर र लाइफस्टाइलका कुराहरू पनि समेटेका छ, भनेर उसलाई भोएजनको वेबसाइटबाट बुकिङ गराउनुभयो भने उहाँहरूलाई पनि प्यासिभ इन्कम हुने र नेपालमा पर्यटन पनि बढ्ने हिसाबले सोच बनाएर हामी अघि बढिरहेका छौं। आजकल नेपालीहरू दुनियाँको हरेक कुनामा बस्नुहुन्छ र हामी सबै मिलेर पर्यटन प्रवद्र्धन गर्ने हो भने देशले आर्थिक फड्को मार्न सक्छ। सीईओ बिस्ट भन्छन्। यस्तै नेपाल प्राकृतिक दृश्य, समृद्ध संस्कृति र आतिथ्य सत्कारमा धनी छ। तर, अन्य एसियाली राष्ट्रहरू जस्तै भियतनाम, कम्बोडियाको तुलनामा नेपालमा आउने पर्यटक संख्या भने कम छ। सन् २०२२ को डाटा हेर्ने हो भने, नेपालमा १०१५ लाख पर्यटक भित्रिँदा भियतनाम र कम्बोडियामा २० ३० लाखको हाराहारीमा पर्यटक भित्रिएको देखाउँछ। नेपालको पर्यटन क्षेत्र उल्लेखनीय वृद्धिको मार्गमा छ। जसलाई ट्रिप एडभाइजर र न्युयोर्क टाइम्सजस्ता मञ्चहरूले विश्वका उत्कृष्ट गन्तव्यहरूमध्ये एकका रूपमा पहिचान गरेका छन्। हालै काठमाडौं, नेपाललाई विश्वको शीर्ष गन्तव्यका रूपमा पनि सूचीकृत गरिएको छ। एसियाली राष्ट्रप्रति बढ्दै गएको पर्यटनलाई नेपाल भिœयाउन भोएजनले नेपालमा यात्राको पाटोलाई फरक धारमा व्याख्या गर्दै त्यसैबाट नेपालमा रोजगारीको सिर्जना गर्ने नयाँ पाटोलाई ध्यानमा राखेको सीईओ बिस्ट बताउँछन्। हामीलाई विदेशमा रहेका डिजिटल मार्केटिङमा लागेका र जानेका मानिसले त्यसमा साथ दिने हो भने हामीले अहिलेको पर्यटन क्षेत्रलाई योभन्दा दुई गुणा माथि लैजान सक्छौँ। र यससँगै यहाँका मानिसलाई रोजगारीको समेत अवस्था सिर्जना हुन्छ। उनले भने, एक जना पर्यटक नेपाल भित्रियो भने, नेपालका १० जनाले रोजगारी पाउँछन्, उसले एयरपोर्टबाट उत्रेर ट्याक्सी चढ्नेदेखि होटलमा बस्दा घुम्न जाने ठाउँहरूमा उसको माध्यमले १० जनाले रोजगारी पाइरहेको हुन्छ, त्यसैले हामीले नेपालमा रोजगारी सिर्जना गर्नका लागि भए पनि पर्यटनको महŒव धेरै रहेको छ। मेकानिकल इन्जिनियरिङ पढेका उनले नेपालमा के कुरामा बढी सम्भावना रहेको छ भन्दै खोज्दा पर्यटनमा सबैभन्दा बढी सम्भावना रहको र त्यसमा पनि नयाँ सोच बनाएर आईटीका टेक्नोलोजीहरू प्रयोग गरेर के गर्दा इभेक्टिभ हुन्छ भन्ने सोचेर पर्यटनको लागेको उनको भनाइ रहेको छ। मिडियासमेत काम गरेर अनुभव बटुलेका उनलाई त्यसमा मात्रै सीमित रहन मन भएन। अझै नयाँ काम गरौँ भन्ने भइरह्यो, उनले सम्भावना अध्ययन गरे। पर्यटन र आईटी टेक्नोलोजीको प्रयोग गज्जब सोलुसन निस्कियो। उनले त्यसैमा सबै कुरा इभेस्ट गरे। डेढ वर्षअघि मात्रै सञ्चालनमा आएको भोएजनमा उनी पर्यटनलाई कसरी आईटी टेक्नोलोजीका अघि बढाउने भन्ने कुरामा लागिपरेका छन्। नेपाली पर्यटनलाई प्रवद्र्धन गर्न भोएनजलेले अमेरिकी सोसल मिडिया इन्फुएन्सर ( भिडियो ग्राफर) रोनी फर्सल्याउण्डलाई नेपाल बोलाएर नेपालका हिमालहरूलाई अमेरिकामा डिजिटल्ली प्रमोट गरेको थियो। भोएजनले हालसम्म १५ वटा टुरिजमा प्याकेज बिक्री गरेको छ। यस वर्षका लागि डिजिटल मार्केटिङको प्रयोग गरेरभन्दा पनि धेरै प्याकेज बिक्री गराउने लक्ष्य लिएको छ। यस्तै भोएजनले यस वर्ष मसरुम पोरेजिङ प्याकेज (नेपालमा कुन कुन प्रकारका मसरुम पाइन्छ, भनेर मसरुम खोज्न) अन्नपूर्ण एक्सपिडिसन र बर्दिया सफारी (जगंलमा बस्ने, खोला नालामा खेल्ने, प्रकृतिको मज्जा लिने तथा क्यामपिङ) का प्याकेजहरू बिक्री गरिसकेको छ। भोएजन नेपाललाई लक्जुरियस डेस्टिनेसन चिनाउने, लक्जुरियस ट्रेकिङ लागि ब्याकप्याकरमात्रै होइन नेपालमा वोल्ड क्लासको लक्जुरियस प्याकहरू पाइन्छ भनेर बनाउने कुरामा लागिपरेको गौरव बताउँछन्। जसका लागि भोएजनले डिजिटल मार्केटिङमा लागेर नेटवर्कहरू युज गरेर बढाउँदै लगिरहेका छन्। हाल नेपालमा ब्याकप्याकर (थोरै पैसा खर्च गर्ने) हरू मात्रै धेरै आइरहेका छन्। तर, हामीले दिनमा हजार डलरभन्दा माथि खर्च गर्ने पर्यटक भिœयाउन सकेमा नेपालमा धेरै डलर भित्रिन्छ, उनले भने, जसका लागि हामी विश्वभर रहेका नेपालीहरूलाई एजेन्टहरूले प्रतिव्यक्तिले खरिद गरेको प्याकेजको लागतअनुसार प्रतिलेनदेनमा ५० देखि ५०० डलर कमाउने अवसर दिइरहेका छौं। भोएजनामा कुनै पनि ट्राभल एजेन्सीहरूले सुधारिएको प्याकेजहरू लिस्ट गरेर अफिलिएटेट मार्केटिङको सहयोगले आफ्नो सेल्स बढाउन सक्नेछन्। यस्तै भोएजनसँग गाइडको नेटर्वक कम्पनीहरूसमेत छन्। जहाँ भोएजन कम्पनीको थु्र उनीहरूले गाइड हायर गर्ने तथा उनीहरूको टिमले गाडी तथा होटलहरू खोज्ने काम हुन्छ। नेपालका कुनै पनि नयाँ स्टार्टअपका लागि समस्या हुन्छ। विदेशमा जस्तो इन्भेस्टरको नेटवर्क हुन्छ, लगानीकर्ताको लाइन हुने, सपोर्ट गर्ने हुन्छ। तर नेपालमा त्यो परिवेश छैन। केही वर्षअघिसम्म नेपालमा पनि स्टार्टअपका लागि सहयोग भए पनि हाल आएर केही नभएको उनको भनाइ रहेको छ। पहिलाका केही वर्षहरूका स्टार्टअपलाई सपोट गरेको जस्तो (उनीहरूलाई एकै ठाउँमा राखेर उनीहरूको समस्या बुझ्ने, मार्केटिङ गर्ने, सामान कसरी बिक्री गर्ने ट्रेनिङजस्ता स्टार्टअप इन्क्युबेसन कार्यक्रम) हुन्थ्यो, तर हाल यो अवस्था छैन। उनले भने। यसैगरी उनी बिजनेस सुरुमै धेरै पैसा कमाउनेभन्दा त्यसलाई आफ्नो सपना सोचेर काम गरेमा सफल हुने बताउँछन्। सुरुमा स्टार्टअप भन्नासाथ नेपालीहरूको माइन्डसेटसमेत चेन्ज गर्नुपर्ने हुन्छ। स्टार्टअप भन्दैमा सबै डुब्ने नै हो, किन गर्ने भन्ने खालको सोचलाई हटाएर, त्यसको मार्केटिङ, अपरेसनमा ध्यान दिएर काम गर्ने हो भने स्टार्टअपमा पनि धेरै ठूलो हुन सक्छ। यसैगरी इन्फाइस्टक्चर, पूर्वाधारहरू जस्तैः नेपालमा होटलहरू धेरै बनिरहेका छन्, त्यससँगै बाटोको अवस्था, फ्लाइट टिकट रिजनेबल बनाउने, हवाई सुरक्षा आदि लगायतका कुराहरूमा पनि ध्यान दिनुपर्छ, उनले भने, आफू एकदमै डिटरमाइन्ड भएर आउनुहोस्, स्टार्टअप गर्न गाह्रो छैन। यसमा बढी कमाइन्छ भनेर आउनुभन्दा यो मेरो प्यासन हो, म यसैमा काम गर्छु भनेर आउनुभयो भने अवश्य सफल हुन्छ। छोटो समयमा नै पैसा कमाउँछु भनेर सोच्नुभएको छ भने त्यो हुँदैन किनकि यसमा धेरै अवस्ट्रकल आउँछ, समस्या हुन्छ, त्यसको लागि धैर्य राख्न सक्नुपर्छ अनि मात्रै पछि गएर राम्रो हुन्छ। जसमा दिनहुँ थोरै थोरै इफोर्ट लगाएर काम गर्ने हो भने समय लागे पनि परिणाम अवश्य आउँछ। यसैगरी भोएजन नेपाललाई अन्तर्राष्ट्रिय आईटी कम्पनी बनाउने सोच रहेको उनी बताउँछन्। हालसम्म भोएजनमा ५० लाख इन्भेस्ट भइसकेको छ। हाल लगानी उठाउन सक्यौं भने केही समयमा नै हामी भोएजन इन्डिया अनि भोएजन थाईल्याड खोल्नेछौं, उनले भने।"
"सुन्तलाको उत्पादन बढ्यो, किसानलाई फाइदा","प्यूठान : झिमरुक गाउँपालिका४ चुँधाराका दुर्गाप्रसाद पोखरेललाई हिजोआज भ्याइनभ्याइ छ। बगैंचामा लटरम्म फलेका सुन्तला टिप्न भ्याइनभ्याइ भएको हो। सुन्तला बेचेरै उनले मनग्य आम्दानी गर्ने गरेका छन्। ३२ रोपनी क्षेत्रफलमा उनको सुन्तला बगैंचा फैलिएको छ। १० क्विन्टल बिक्री गरिसकें, उनले भने, गत वर्षभन्दा यस वर्ष धेरै फलेको छ, बिक्री हुँदैछ। आठ वर्षमै नेपाल प्रहरीको जागिरे जीवन छोडेर उनी सुन्तला खेतीमा लागेका हुन्। गाउँ छोडेर बसाइँ सर्नेहरूका जग्गा किनेरै उनले सुन्तला खेती विस्तार गर्ने गरेका छन्। सुन्तला बेचेरै गत वर्ष ६ लाख रुपैयाँ आम्दानी गरेको उनले बताए। उनको बगैंचामा र गाउँमा अहिले नयाँ र पुरानो गरी ३२ हजार ६ सय बोट छन्। सुन्तला बिक्रीका लागि बजार खोज्दै हिँड्नु पर्दैन, पोखरेलले अन्नपूर्णसँगको कुराकानीमा भने, बाग्दुला, बिजुवारसँगै दाङको भालुवाङबाट व्यवसायीहरू सुन्तला लिन घरमै आउँछन्। चुँधारासँगै जिल्लाको तुषारा, छेपानेमा राम्रो सुन्तला खेती हुन्छ। फूल खेल्ने समयमा सिँचाइ सुविधा भएको ठाउँमा सुन्तला खेती राम्रो भएको झिमरुक गाउँपालिका७ तुषाराका किसान मोहन जीसीले बताए। फूल खेल्ने समयमा लामो समय खडेरी परेर फूल झर्यो, उनले भने, सिँचाइ सुविधा भएको ठाउँमा यस वर्ष सुन्तला राम्रो फलेको छ। उनले सिजनमा १ लाख ५० हजार रुपैयाँको सुन्तला बिक्री गर्ने गरेको सुनाए। ६० देखि ८० रुपैयाँ प्रतिकिलो थोकमा सुन्तला बिक्री हुने गर्दछ। जिल्लाका विभिन्न स्थानमा लाग्ने मेलासम्म सुन्तला पुर्याउनका लागि वडा कार्यालयले सहयोग गरेपछि सुन्तलाले राम्रो मूल्य पाएको प्यूठान नगरपालिका१० छेपानेका रविलाल रोकाले बताए। मेलाहरूसम्म ढुवानीका लागि वडा कार्यालयले ट्याक्टर सहयोग गरेको थियो, उनले भने, फुटकरमै बिक्री गर्न पाएपछि यसपालि राम्रो मूल्य आयो। यस वर्ष जिल्लामा २ हजार ४ सय ६७ टन सुन्तला उत्पादन भएको एकीकृत कृषि तथ पशुपंक्षी विकास कार्यालय प्यूठानले जनाएको छ। गत वर्षभन्दा यस वर्ष १ सय ३२ टन बढी उत्पादन भएको कार्यालय प्रमुख उमेशचन्द्र श्रेष्ठले बताए। जिल्लाभर २ सय ३५ हेक्टर क्षेत्रफलमा सुन्तला खेती भइरहेको छ। सुन्तला र अमिला जातका फलफूलको उत्पादन जिल्लामा बढ्दै गएको कार्यालयले जनाएको छ। किसानहरूले व्यावसायिक उत्पादनका लागि बिरुवा लगाएका छन्, कार्यालय प्रमुख श्रेष्ठले भने, फलफूल निर्यातको अवस्थामा पुग्ने अपेक्षा गरेका छौं।"
