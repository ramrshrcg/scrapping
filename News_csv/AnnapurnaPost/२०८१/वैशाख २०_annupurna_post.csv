शीर्षक,विवरण
सहकारी समस्या समाधान गर्न पूर्व न्यायाधीश गौतमको अध्यक्षमा बन्यो समिति,काठमाडौं : सरकारले समस्याग्रस्त सहकारी समस्या समाधान गर्न व्यवस्थापन समिति गठन गरेको छ। समितिको अध्यक्षमा उच्च अदालतका पूर्व न्यायाधीश रमण कुमार गौतमलाई नियुक्त गर्ने निर्णय गरेको सञ्चार तथा सूचना प्रविधिमन्त्री रेखा शर्माले बताइन्। त्यस्तै बैठकले देशभरि लागेको डढेलो नियन्त्रणका लागि सबै शक्ति परिचालन गर्ने र शुक्रबार गृहमन्त्रालयमा बैठक बसेर आवश्यक राहत सहयोगको बारेमा निर्णय गर्ने उनले बताइन्। त्यस्तै सरकारले वैशाख २८ गते बजेट अधिवेशन बोलाउने निर्णय गरेको छ। बैठकले वैशाख २३ गतेबाट हुने जापानका परराष्ट्रमन्त्री योको कामिकावाको नेपाल भ्रमणका क्रममा द्विपक्षीय वार्ता गर्न परराष्ट्रमन्त्री नारायणकाजी श्रेष्ठको नेतृत्वमा वार्ता समिति गठन गर्ने निर्णय गरेको प्रवक्तासमेत रहेकी शर्माले बताइन्।
वैशाख २८ गते बजेट अधिवेशन बोलाउने सरकारको निर्णय,काठमाडौं : सरकारले वैशाख २८ गते बजेट अधिवेशन बोलाउने निर्णय गरेको छ। सञ्चार तथा सूचना प्रविधिमन्त्री रेखा शर्माले बजेट अधिवेशनका निम्ति सरकारले राष्ट्रपति रामचन्द्र पौडेललाई सिफारिस गर्ने निर्णय भएको बताइन्। उनका अनुसार वैशाख २८ गते दिउँसो २ बजे संघीय दुवै सदनको बैठक आह्वान गरिएको छ।
जापानका परराष्ट्रमन्त्री आइतबार नेपाल भ्रमणमा आउँदै,काठमाडौं : जापानका परराष्ट्रमन्त्री योको कामिकावा नेपाल भ्रमणमा आउने भएका छन्। उनी वैशाख २३ गते आइबार काठमाडौं आइपुग्ने कार्यक्रम रहेको सञ्चार तथा सूचना प्रविधिमन्त्री रेखा शर्माले बताइन्। उनको भ्रमणका क्रममा नेपाल र जापानबीच द्विपक्षीय वार्ता हुने शर्माले बताइन्। त्यसका लागि परराष्ट्रमन्त्री नारायणकाजी श्रेष्ठको संयोकत्वमा वार्ता समिति बनाइएको उनले बताइन्।
डढेलो लगाउनेको सुराकी दिनेलाई ५० हजार पुरस्कार,"सिन्धुपाल्चोक : पछिल्लो समय सिन्धुपाल्चोकको विभिन्न सामुदायिक वन डढेलोले सखाप पारेको छ। डिभिजन वन कार्यालय सिन्धुपाल्चोकको अनुसार पछिल्लो तीन महिनामा २ सय ५० हेक्टर वनक्षेत्र डढेलोले नष्ट भएको छ। तीव्र रुपमा वन डढेलो फैलन थालेपछि स्थानीय सरकारले केही नियन्त्रणका उपायहरू अपनाउन थालेका छन्। हेलम्बु गाउँपालिकाले एक सूचना जारी गरी वन डढेलोमा संलग्न व्यक्तिको बारे सप्रमाण जानकारी गाउँपालिकामा गराएमा सूचनादाताको नाम गोप्य राखी ५० हजार पुरस्कार प्रदान गरिने जनाएको छ। आम नागरिकलाई असर गर्ने र कानुनले समेत बर्जित गरेको विषयमा दिनप्रतिदिन आगलागीको घटना घटेकाले यसलाई नियन्त्रणमा लिन पुरस्कारको व्यवस्था गरिएको हेलम्बु गाउँपालिकाका अध्यक्ष निमा ग्याल्जेन शेर्पाले बताए। दैनिक आगलागी र वन डढेलोको घटनाहरू बढिरहेको कारणले त्यसलाई न्यूनीकरण गर्न डडेलो लगाउनेको सूचना दिनेलाई पुरस्कारको घोषणा गरिएको हो, शेर्पाले भने, गैरकानुनी काम गर्नेलाई कारबाही गर्ने र त्यस्ता कार्यको न्यूनीकरण गर्न प्रयत्न गर्ने हाम्रो प्रयास हो। गाउँपालिकाको निमित्त प्रमुख प्रशासकीय अधिकृत धनध्वज लामाद्वारा जारी सूचनामा हेलम्बुबासी लगायत सम्बद्ध सबैमा वन क्षेत्रमा डढेलो लगाउने जस्ता कुनै पनि कार्य नगर्न समेत सचेत गराइएको छ। अन्यथा वन ऐन २०७६ को दफा ५० को उपदफा (४) लगायतका प्रचलित नियमानुसार कानुनी कारबाही गरिने सूचनामा उल्लेख छ। डिभिजन वन कार्यालयका वन अधिकृत रमेश दुलालका अनुसार गर्मी मौसमसँगै डढेलो लाग्ने क्रम जारी रहेकाले यकिन तथ्यांक प्राप्त नभइसके पनि सिन्धुपाल्चोकमा २ सय ५० हेक्टर भन्दा बढी वनक्षेत्र डढेलोले नष्ट बनाएको छ। यसबाट महत्वपूर्ण जडीबुटी, वन्यजन्तु र करोडौँका रुख बिरुवा नोक्सान भएको उनले जनाए। वन डढेलो नियन्त्रणको लागि प्रहरीले पनि प्रयास गरिरहेको छ। केही समयअघि वनमा डढेलो लगाउँदै गरेको अवस्थामा बलेफी गाउँपालिका७ का ३५ वर्षीय मिलन लामालाई जलविरे प्रहरीले पक्राउ गरेको थियो। सेल्ताप सामुदायिक वनमा आगो लगाउँदै गरेको अवस्थामा प्रहरीले लामालाई पक्राउ गरेको जिल्ला प्रहरी कार्यालयका सूचना अधिकारी प्रहरी नायव उपरीक्षक निरञ्जन भट्टराईले जानकारी दिए। कसुर सावित भएमा क्षति भएको बिगो असुल गरी तीन वर्ष कैद वा ६० हजार जरिवाना वा दुवै सजाय हुने कानुनी व्यवस्था वन ऐन २०७६ मा रहेको उनले जनाए। पछिल्लो समय जिल्लाको चौतारा सागाचोकगढी नगरपालिका, बलेफी, सुनकोशी र हेलम्बु गाउँपालिकामा आगलागी र वन डढेलोको घटनामा बृद्धि भइरहेको प्रहरीको तथ्यांक छ। अहिले दैनिक ४५ वटा वन डढेलोको घटना दर्ता भइरहेका छन्, भट्टराईले भने, डढेलोका कारण निस्किएको धुवाँले स्वास्थ्यमा त असर पार्छ नै, जंगललाई समेत कुरूप बनाउँछ। त्यसकारण यसको रोकथामका लागि हेलम्बु गाउँपालिकालेजस्तै सबै स्थानीय सरकारले केही न केही प्रयास गर्नुपर्दछ।"
इंग्ल्यान्डसँग खेल्न नेपाली राष्ट्रिय फुटबल टोली लन्डनमा,"लन्डन : इंग्ल्यान्ड सी र नेपालबीच हुन लागेको पहिलो ऐतिहासिक फुटबल खेलका लागि नेपाली राष्ट्रिय फुटबल टोली लन्डन उत्रिएको छ। मे ६ तारिख सोमबार अल्डरसट टाउन फुटबल क्लब स्टेडियममा हुने मैत्रीपूर्ण खेलमा भाग लिन खेलाडी, प्राविधिक र एन्फा पदाधिकारीसमेत लन्डन आइपुगेका हुन्। खेलाडी, प्रशिक्षक र व्यवस्थापकीय टीमसहित नेपालबाट जम्मा ३० जनाको टोली बेलायत आएको छ। लन्डन हिथ्रो विमानस्थलमा उत्रिएका नेपाली खेलाडीहरूलाई लन्डनस्थित नेपाली दूतावासका पदाधिकारी र स्थानीय नेपाली समुदायका अभियन्ताहरूले स्वागत गरेका छन्। लन्डन दूतावासका सेकेन्ड सेक्रेटरी रामबाबु नेपाल, समाजसेवी व्यवसायी रविन्द्रजंग लामिछाने, एनआरएनए यूके पूर्व अध्यक्ष सुर्य गुरुङ, इंग्ल्यान्डसँगको खेलका लागि नेपाली समुदायका तर्फबाट संयोजक कमल कोने गुरुङ, टिकट संयोजक दिलरास गुरुङलगायतले विमानस्थल पुगेर खेलाडीलाई स्वागत गरेका थिए। लन्डन उत्रिएपछि नेपाली टोलीका कप्तान किरणकुमार लिम्बूले इंग्ल्यान्डसंग खेल्न पाउनु ऐतिहासिक अवसर भएको उल्लेख गर्दै आफूहरूले यसको सदुपयोग गर्ने बताए। उनले इंग्ल्यान्डबाट नयाँ अनुभव र केही सिक्ने आशा पनि व्यक्त गरे। टीमका प्रशिक्षक भिन्सेन्जो अल्बर्टो अनेजीले नेपाली खेलाडी पूर्ण तयारीमा रहेको र यो स्तरको पहिलो अन्तराष्ट्रिय खेलले ठूलो आत्मविश्वास प्रदान गर्ने विश्वास व्यक्त गरे। टीम म्यानेजर उत्तम राजभण्डारीले बेलायतमा नेपाली टिमले पहिलोपटक ऐतिहासिक खेलका लागि अवसर पाएको भन्दै आयोजकप्रति आभार व्यक्त गरे। नेपाली टोलीले सोमबार अपरान्ह अल्डरसट टाउन फुटबल क्लबको इबीबी स्टेडियममा इंग्ल्याण्ड सीसँग ऐतिहासिक खेल खेल्दैछ। उक्त खेल हेर्न बेलायतवासी ५ हजार बढी नेपाली उतार्ने तयारी भइरहेको छ। त्यसअघि शुक्रबार ब्रिगेड अफ गोर्खाजको टीमसँग पनि नेपालले मैत्रीपूर्ण फुटबल खेल्नेछ। नेपाली टोली यही मे ७ तारिख नेपाल फर्किने कार्यक्रम छ।"
बोर्डको ताला फुटाएर सदस्यसचिवले सम्हाले कार्यभार,"विराटनगर : उच्च अदालत विराटनगरको फैसलाबाट पुनर्बहाली भएका कोशी प्रदेश खेलकुद विकास बोर्डका सदस्यसचिव कृष्ण बस्नेत (पर्शुराम)ले बिहीबारदेखि कार्यभार सम्हालेका छन्। नेकपा (एमाले)का युवा नेता एवं नेपाल खेलकुद महासंघका अध्यक्ष बस्नेत सदस्यसचिवको कार्यभार सम्हाल्न पुग्दा खेलकुद विकास बोर्डको कार्यालयमा ताला लगाइएको थियो। कार्यालयमा ताला लगाएर कर्मचारीहरु ओलम्पियन्स पुनर्मिलन तथा प्रथम स्पोर्टस सेलिब्रेटी कार्यक्रममा सहभागी हुन सुनसरीको इटहरी गएका थिए। इटहरीमा आलम्पियन्सहरुलाई स्वागत गर्दै वाकाथन (पैदल यात्रा)को उद्घाटन गरिएको थियो। ओलम्पिकमा सहभागिता जनाएका खेलाडी तथा खेलकुदका चर्चित अनुहारलाई पुनर्मिलन गराउने कार्यक्रमको उद्घाटन कोशी प्रदेशका उद्योग, कृषि तथा सहकारीमन्त्री रामकुमार खत्रीले गरेका थिए। कार्यक्रमको समापन वैशाख २२ गते इलाममा गरिने छ। सूचना नै जारी गरेर बोर्डको कार्यालयमा ताला लगाउँदै उक्त कार्यक्रममा सहभागी हुन कर्मचारीहरू गएका हुन्। बोर्डको कार्यालयबाट प्रवाह गरिने सेवा बिहीबार बन्द रहने जानकारीसहितको सूचनामा यसअघिका सदस्यसचिव हंशराज वाग्लेको हस्ताक्षर छ। कार्यालय नै बन्द रहेको पाइएपछि कार्यभार सम्हाल्न पुगेका बस्नेत अलमलमा परेका थिए। त्यसपछि स्थानीय प्रशासनको निर्देशन र वडाको जनप्रतिनिधिको रोहबरमा ताला फुटाइएको हो। बोर्डका अधिकृत विनोद पाण्डेले बिना जानकारी कार्यालय बन्द गर्न मिल्दैन भनेर प्रमुख जिल्ला अधिकारी प्रेमप्रसाद भट्टराईले निर्देशन दिएपछि ताला फुटाएर सदस्यसचिव बस्नेतलाई हाजिर गराइएको जानकारी दिए। कर्मचारीहरू कार्यालयमा ताला लगाएर हिँडेका रहेछन्। पुनर्बहाली हुनु भएको सदस्यसचिवले आजै कार्यभार सम्हाल्न आउँछु भनेर फोन गर्नु भयो, उनले भने, त्यसपछि मैले स्थानीय प्रशासन र वडा कार्यालयसँग समन्वय गरें। कार्यालय खोल्नुपर्छ भन्ने कुरा आएपछि ताला फुटाइएको हो। पाण्डेका अनुसार विभिन्न निकायहरुसँगको समन्वयमा र विराटनगर महानगरपालिका वडा नम्बर ७ का प्रतिनिधिको रोहबरमा ताला फुटाइएपछि सदस्यसचिव बस्नेतले कार्यभार सम्हालेका छन्। प्रजिअ भट्टराईले पनि बिना जानकारी कार्यालय बन्द गर्न नमिल्ने बताए। बोर्ड प्रदेश सरकार मातहतको कार्यालय हो। त्यसमा मैले हस्तक्षेप गर्ने कुरा भएन, उनले भने, ताला लगाइएको छ, कसो गर्ने होला भनेर फोन गरेका थिए। तपाईंहरूको हिसाबले जे गर्नुहुन्छ गर्नुस् भनेर भनिदिएँ। यता उच्च अदालत विराटनगरले पनि खेलकुद विकास बोर्डलाई बिहीबार नै फैसलाको जानकारी गराएको छ। ताला लगाएको कार्यालयमा कर्मचारी नभेटिएपछि अदालतले बोर्डको कार्यालयको भित्तामा फैसलाको जानकारी टाँसेको थियो। बस्नेत पनि अदालतको फैसला बोकेर कार्यभार सम्हाल्न पुगेका थिए। बस्नेतलाई मुख्यमन्त्री भीमप्रसाद आचार्य नेतृत्वको सरकारले २०७८ असोज २४ गते ४ वर्षका लागि खेलकुद विकास बोर्डको सदस्यसचिव नियुक्त गरेको थियो। तर, उनी ६ महिनामै पदमुक्त भएका थिए। उनलाई मुख्यमन्त्री राजेन्द्रकुमार राई नेतृत्वको मन्त्रिपरिषद्ले २०७८ चैत २१ गते बर्खास्त गर्ने निर्णय लिएको थियो। उक्त निर्णयविरुद्ध बस्नेतले २०७९ वैशाख १४ गते उच्च अदालत विराटनगरमा रिट दिएका थिए। रिटमाथि अन्तिम सुनुवाइ गर्दै उच्च अदालत विराटनगरका न्यायाधीशहरू ममता खनाल र केशवप्रसाद बास्तोलाको संयुक्त इजलासले तत्कालीन मन्त्रिपरिषद्को निर्णय बदर गर्दै बोर्डको सदस्यसचिवमा बस्नेतको पुनर्बहाली हुने फैसला गत सोमबार गरेको हो। बस्नेतलाई पदमुक्त गर्दै राजेन्द्रकुमार राई नेतृत्वको सरकारले २०७८ चैत २२ गते बोर्डको सदस्य सचिवमा हंशराज वाग्लेलाई नियुक्त गरेको थियो। वाग्लेलाई पनि तत्कालीन मुख्यमन्त्री हिक्मतकुमार कार्की नेतृत्वको सरकारले २०८० जेठ ३ गते बर्खास्त गरेको थियो। कार्की नेतृत्वको सरकारले गरेको निर्णयविरुद्ध वाग्लेले पनि उच्च अदालतमा रिट दिएका थिए। उच्चको आदेशबाट तत्काल वाग्ले काममा फर्किए। वाग्लेलाई बर्खास्त गर्ने सरकारको निर्णय तत्काल कार्यान्वयन नगर्न उच्चले आदेश दिएपछि उनी काममा फर्किएका थिए। तर, अहिले आएर उच्चले वाग्लेको रिट खारेज गरिदिएको छ। बस्नेत आफूले दायर गरेको मुद्दा विचाराधीन रहेकै अवस्थामा २०७९ को प्रदेशसभा निर्वाचनमा एमालेको तर्फबाट उम्मेदवार बनेका थिए। मोरङको निर्वाचन क्षेत्र नम्बर ६ खबाट उम्मेदवार बनेका उनी नेपाली कांग्रेसका केदार कार्कीसँग पराजित भए। कार्की अहिले कोशी प्रदेशको मुख्यमन्त्री छन्। निर्वाचनमा पराजय बेहोरेका बस्नेतको भने अहिले अदालतको फैसलाबाट सदस्यसचिवमा पुनर्बहाली भएको छ। उनले आफूलाई एमाले नेतृत्वकै सरकारले सदस्यसचिव बनाएको बताए। अहिलेको सरकारले मलाई सदस्यसचिव बनाएको हैन। आफ्नै पार्टीको नेतृत्वमा सरकार हुँदा यसअघि नै नियुक्ति पाएको हुँ, उनले भने, अहिलेको सरकारले नियुक्ति दिएको भए अलग कुरा हुन्थ्यो। काम गर्न अप्ठेरो हुने महसुस मैले गरेको छैन। कार्यभार सम्हाल्दै बस्नेतले खेलकुद क्षेत्रको समृद्धिका लागि आफूले काम गर्ने बताए। खेल र खेलाडीको विकासका लागि सक्रिय हुने प्रतिबद्धता उनको छ। म प्रदेश खेलकुद विकास बोर्डको संस्थापक सदस्यसचिव हुँ। राजनीतिक प्रतिशोधका आधारमा तत्कालीन सरकारले मलाई बर्खास्त गरेको थियो, उनले भने, ढिलै भएपनि अदालतबाट न्याय मिलेको छ। म जिम्मेवारीमा फर्किएको छु। यसअघि आफूले बनाएका योजना अनुसार खेल क्षेत्रको विकासमा सक्रिय भएर लाग्ने बस्नेतले बताए। सबै पक्षसँग समन्वय गरेर खेलाडीको विकास तथा खेलकुदका गतिविधिलाई चलायमान बनाइने उनको भनाइ छ।"
इन्टरनेट सेवा अवरूद्ध भएपछि सञ्चार मन्त्रालयको गम्भीर ध्यानाकर्षण,"काठमाडौं : सञ्चार तथा सूचना प्रविधि मन्त्रालयले देशभर इन्टरनेट सेवा प्रदान गर्दैआएका केही सेवा प्रदायकहरूले ब्याण्डविथ खरिदवापतको विदेशी मुद्रा भुक्तानीको सिफारिस नहुँदा इन्टरनेट सेवा अवरुद्ध भएको प्रकाशित समाचाप्रति गम्भीर ध्यानाकर्षण भएको जनाएको छ। मन्त्रालयले शुक्रबार एक प्रेस विज्ञप्ति जारी गर्दै इन्टरनेटजस्तो अत्यावश्यक सेवा अवरूद्ध हुनेगरी कुनै काम नगर्ननगराउन सेवा प्रदायक निकायहरूलाई आग्रह गरेको हो। आम उपभोक्ताबाट अग्रिमरूपमा संकलन गरेको महशुलबाट कानुनबमोजिम राज्यलाई तिर्न बुझाउनुपर्ने ग्रामीण दूरसञ्चार विकास शुल्क तथा रोयल्टी रकम समयमा नबुझाइ अत्यावश्यक सेवा अवरूद्ध हुनेगरी कोही कसैले कुनै कार्य नगर्न र नगराउन आग्रह गरेको छ। नेपाल दूरसञ्चार प्राधिकरणमा दर्ता भएका एकसय २२ वटा इन्टरनेट सेवा प्रदायकहरू र २३ वटा नेटवर्क सेवा प्रदायकमध्ये केही इन्टरनेट सेवा प्रदायकबाहेक अन्य दूरसञ्चार सेवा प्रदायकले नियमअनुसार तिर्नु बुझाउनुपर्ने शुल्क बुझाएका सेवा प्रदायकहरूको विदेशी मुद्रा सट्टा सिफारिस नेपाल दूरसञ्चार प्राधिकरणको सिफारिसमा सञ्चार तथा सूचना प्रविधि मन्त्रालयले गर्ने कानुनी व्यवस्थाबमोजिम नियमित सिफारिस भइरहेको पनि मन्त्रालयले जनाएको छ। इन्टरनेट सेवा प्रदायकहरूले देशभित्र इन्टरनेट सेवा प्रदान गरेवापत ग्राहकबाट अग्रिम रूपमा महशुल लिने गरेको, यसरी लिएको महशुलबाट वार्षिक आयको दुई प्रतिशत ग्रामीण दूरसञ्चार विकास कोष र वार्षिक कूल आम्दानीको चार प्रतिशत रोयल्टी बुझाउनुपर्ने व्यवस्थाबारे पनि मन्त्रालयले पुनः स्मरण गराएको छ। 'इन्टरनेट सेवा प्रदायकहरूले देशभित्र इन्टरनेट सेवा प्रदान गरेवापत ग्राहकबाट अग्रिमरूपमा महशुल लिने गरेको, यसरी लिएको महशुलबाट वार्षिक आयको दुई प्रतिशत ग्रामीण दूरसञ्चार विकास कोष र वार्षिक कूल आम्दानीको चार प्रतिशत रोयल्टी बुझाउनुपर्ने व्यवस्था दूरसञ्चार ऐन, २०५३ को दफा ३० र दूरसञ्चार नियमावली, २०५४ को नियम २६ मा रहेको छ। नियमावलीको नियम २६ मा (१) नियम १० को उपनियम (५) र (६) बमोजिम अनुमतिपत्र प्राप्त व्यक्तिले आफूले गरेको वार्षिक कूल आम्दानीको चार प्रतिशतले हुने रकम प्रत्येक वर्ष रोयल्टीको रूपमा नेपाल सरकारलाई बुझाउनु पर्नेछ र सो अवधिभित्र नबुझाएमा बुझाउन बाँकी रहेको रकमको दुई प्रतिशतका दरले प्रत्येक महिना थप दस्तुर लाग्नेछ,' विज्ञप्तिमा उल्लेख छ। सो व्यवस्थाअनुसारको शुल्क बुझाउन नेपाल दूरसञ्चार प्राधिकरणले सेवा प्रदायकहरूलाई पटकपटक अनुरोध गरिसकेको पनि विज्ञप्तिमा जनाइएको छ।"
अन्नपूर्णकर्मी पोखरेललाई मातृशोक,काठमाडौं : अन्नपूर्ण पोस्ट्का सप्तरी संवाददाता मनोहर कुमार पोखरेललाई मातृशोक परेको छ। उनको आमा मेनकादेवी पोखरेलको ८२ वर्षको उमेरमा बुधबार राति निधन भएको थियो। १९९९ सालमा जन्मिएकी स्वर्गीय पोखरेलका पत्रकार मनोहरसहित दुई छोरा र एक छोरी छन्।
भेलुबाजेको निधन,बुटवल : सामाजिक सञ्जाल टिकटकमा सर्वाधिक रुचाइएका प्यूठानका मिन बहादुर बुढामगर (भेलुबाजे)को निधन भएको छ। बिहीबार उपचारका क्रममा जिल्ला अस्पताल विजुवार प्यूठानमा उनको निधन भएको अस्पतालकी मेडिकल सुपरिटेन्डेन्ट डाप्रमिला खनालले जानकारी दिइन्। हँस्यौली ठट्यौलीमा कुरा गर्ने उनी युट्युबमा लोकप्रिय थिए। प्यूठान नगरपालिका५ जुम्रिकाँडा निवासी भेलुबाजे श्रीमतीको निधनपछि विक्षिप्त थिए। उनकी श्रीमतीको एक वर्षअघि उपचारको क्रममा भारतको नयाँ दिल्लीमा निधन भएको थियो।
राष्ट्रपतिले आह्वान गरे संघीय दुवै सदनको अधिवेशन,"काठमाडौं : राष्ट्रपति रामचन्द्र पौडेलले संघीय दुवै सदनको अधिवेशन आह्वान गरेका छन्। मन्त्रिपरिषद्को सिफारिसमा राष्ट्रपति पौडेलले वैशाख २८ गते दिउँसो २ बजेका लागि बैठक आह्वान गरेका हुन्। 'सम्माननीय राष्ट्रपति श्री रामचन्द्र पौडेलज्यूले नेपालको संविधानको धारा ९३ को उपधारा (१) बमोजिम नेपाल सरकार, मन्त्रिपरिषद्को मिति २०८११२० को सिफारिसमा सम्वत् २०८१ साल वैशाख २८ गते शुक्रबारका दिन १४:०० बजे अन्तर्राष्ट्रिय सम्मेलन केन्द्र, नयाँबानेश्वरमा संघीय संसदको दुवै सदनको अधिवेशन आह्वान गर्नुभएको छ,' राष्ट्रपति कार्यालयका प्रवक्ता शैलजा रेग्मी भट्टराईले जारी गरेको विज्ञप्तिमा भनिएको छ।"
सहकारीको रकम हिनामिना गर्नेहरूविरुद्ध छानबिन गर्न राप्रपाको माग,"काठमाडौं : राष्ट्रिय प्रजातन्त्र पार्टी (राप्रपा)ले सहकारीको रकम अपचलन गर्नेहरूविरुद्ध छानबिन गर्न माग गरेको छ। पार्टीको कार्यसम्पादन बैठकले सहकारीको रकम अपचलनसम्बन्धी घटनामा संलग्न रहेका व्यक्तिहरूमाथि स्वतन्त्र छानबिन गर्न सरकारसँग माग गरेको हो। बैठकले आफ्ना नेतृ गीता बस्नेतलाई पनि सहकारी अपचलनसम्बन्धी घटनामा सघाउन पुर्याउन निर्देशन दिएको छ। प्रतिनिधिसभा सदस्यसमेत रहेकी बस्नेतको कम्पनीबाट सहकारीको रकम अपचलन भएको विषय सार्वजनिक भएको थियो। त्यस्तै हालै सम्पन्न उपनिर्वाचनको मतपरिणाम अनपेक्षित रहेको बैठकमा समीक्षा भएको पार्टी प्रवक्ता मोहनकुमार श्रेष्ठले जानकारी दिए। निर्वाचनको परिणाम पार्टीको पक्षमा नआउनुमा संगठन प्रमुख कारण रहेको बैठकको निष्कर्ष रहेको श्रेष्ठको भनाइ छ। त्यस्तै बैठकले ४० बुँदे माग, पार्टीको नीति, विचार सिद्धान्त र जनजीविकाका विषयलाई आन्दोलनकै रुप दिइ आवश्यकताअनुसार कार्यक्रम तय गर्न र आआफ्नो क्षेत्रमा संगठन सुदृढीकरणको अभियान सन्चालन गर्न सबै प्रदेश र जिल्ला कार्यसमितिलाई निर्देश गरिएको प्रवक्ता श्रेष्ठले बताए। राप्रपाले जेठ १०, ११ र १२ गते काठमाडौंमा केन्द्रीय कमिटी बैठक डाकेको छ।"
काभ्रेमा आगलागी पीडितलाई सहयोग,"काभ्रे : जिल्लाको रोशी गाउँपालिका४ सानोपोटा गाउँका अग्निपीडितलाई विभिन्न व्यक्ति एवं संघसंस्थाले सहयोग गरेका छन्। १५ परिवारलाई जिल्ला विपद् व्यवस्थापन समितिमार्फत राहत सामग्री वितरण गरिएको हो। प्रमुख जिल्ला अधिकारी रुद्रा देवी शर्माले राहत वितरण गरिन्। गाउँपालिकाले प्रतिपरिवार दुई बोरा चामल, त्रिपाल, नुन, तेल र दाल, रेडक्रसले भाडाकुँडा, कम्बल लगायत सामग्री वितरण गरिएको थियो। विपद् व्यवस्थापन समितिले पीडितलाई प्रतिपरिवार पाँच हजार रुपैयाँका दरले नगद पनि उपलब्ध गराएको छ। प्रमुख जिल्ला अधिकारी शर्माले सरकारबाट पाउने राहतमध्ये हाललाई पाँच हजार दिइएको र बाँकी १० हजार केही दिनमै उपलब्ध गराइने बताइन्। गाउँ नजिकको सामुदायिक वनमा लागेको डढेलो हुरी बतासका कारण बस्तीमा फैलिएपछि सानोपोटा गाउँका १५ घर जलेका थिए।"
नेकपा एमाले बर्दियाको अध्यक्षमा अधिकारी,गुलरिया : नेपाल कम्युनिष्ट पार्टी एमाले जिल्ला कमिटी बर्दियाको अध्यक्षमा शालिकराम अधिकारी निर्वाचित भएका छन्। लाल बहादुर श्रेष्ठलाई १० मतले उछिन्दै अधिकारी विजयी भएका छन्। अधिकारीले १ सय ८० मत प्राप्त गर्दा श्रेष्ठले १ सय ७० मत ल्याएका हुन्। नेकपा एमाले बर्दियाको १० औं अधिवेशनले कार्यसमिति सर्वसम्मत रुपमा चयन गर्न नसकेपछि निर्वाचन प्रक्रियामा गएको थियो। दुई वटा प्यानलमा निर्वाचनमा सहभागी थिए। उपाध्यक्ष पदका विजयी दुर्गाबहादुर वली १ सय ७९ मत प्राप्त गर्दा प्रतिद्वन्द्वी कृष्णप्रसाद गौतमले १ सय ५९ मत प्राप्त गरेका छन्। सचिव पदमा पदम ढकालले १ सय ७९ मत प्राप्त गरे प्रतिद्वन्द्वी नैन बहादुर खत्रीले १ सय ६८ मत प्राप्त गरी पराजित भए। उपसचिव खुलातर्फ लहानु थारूले १ सय ७८ मत प्राप्त गरी विजयी भएका छन्। प्रतिद्वन्द्वी जीवन शाहीले १ सय ५८ मत प्राप्त गरे। उपसचिव महिलातर्फ संगीता थारूले १ सय ८७ मत प्राप्त गरी विजयी भएकी छिन्। त्यस्तै प्रतिद्वन्द्वी मन्जु शर्माले १ सय ५१ मत प्राप्त गरिन्। कुल ३ सय ६४ प्रतिनिधि मतदाता रहेको अधिवेशनमा ३ सय ५९ मत खसेको थियो। अधिवेशनबाट ५ जना पदाधिकारीसहित १ सय ५ सदस्यीय जिल्ला कमिटी गठन भएको छ। अधिवेशनले विष्णु भट्टराईको अध्यक्षतामा ७ सदस्यीय लेखा समिति सर्वसम्मत चयन गरेको निर्वाचन समितिले जनाएको छ। बुधबार नेकपा एमालेका महासचिव शंकर पोखरेलले उद्घाटन गरेको अधिवेशन बिहीबार सकिएको छ।
"सर्लाहीको विष्णु गाउँपालिकामा भीषण आगलागी, ७० घर जलेर नष्ट","मलंगवा : सर्लाहीको दक्षिणी क्षेत्रमा अवस्थित विष्णु गाउँपालिका१ बाराउद्योरणमा आगलागी हुँदा गाउँ नै सखाप भएको छ। करिब ७० घर जलेर खरानी भएको छ। स्थानीय सत्रुधन राउतको घरको घरबाट सुरु भएको आगलागीमा परेर गाउँ नै सखाप भएको हो। गाउँ भन्दा केही पर रहेको प्रभु राउत र हरी राउतको घर बाहेक गाउँ पुरै सखाप भएको स्थानीय अजित कुमार सिंहले जानकारी दिएका छन्। सत्रुधनको काठको दुई तल्ले घरबाट सुरु भएको आगलागीले पूरै गाउँ नै सखाप बनाएको सिंहले बताएका छन्। स्थानीय सिंहका अनुसार सत्रुधन राउतको घरबाट आगलागी सुरु भएको थियो। आगलागी भएको केही मिनेटमै घरमा रहेको ग्याँस सिलिण्डर पड्कँदा आगो गाउ भर छरिएका थिए। आगलागीको क्रममा गाउँको ७ वटा सिलिण्डर पड्किएको थियो। चर्को गर्मी र तेज गतिमा बहेको हावाका कारण आगो चाँडै नै गाउँ भर फैलिएको थियो। आगलागीमा परेर कति घर जले, के कति क्षति भएको हो त्यसको विवरण आउन बाँकी नै रहेको जिल्ला प्रहरी कार्यालय सर्लाहीका प्रहरी नायव उपरीक्षक दीपक श्रेष्ठले बताएका छन्। आगो नियन्त्रणमा रहेको र तथ्यांक संकलनको काम भइरहेको प्रहरीले बताएका छन्। स्थानीयबासी, प्रहरी र हरिवन नगरपालिका र महोत्तरीको रामगोपालपुरबाट आएको बरुण यन्त्रले आगोलाई नियन्त्रणमा लिएको छ। केही दिन अगाडि धनकौल गाउँपालिका, चक्रघट्टा गाउँपालिका, बसबरिया गाउँपालिका र हरिपूर्वा नगरपालिकामा आगलागी हुँदा घरहरू जलेर नष्ट भएको थियो।"
"एमाले पर्साको अध्यक्षमा शर्मा सर्वसम्मत, उपाध्यक्षसहितका पदाधिकारीमा चुनाव हुने","वीरगन्ज : नेकपा एमालेको पर्सा जिल्ला अध्यक्षमा डाक्टर विश्वम्भर शर्मा सर्वसम्मत चयन भएका छन्। वीरगन्जमा सम्पन्न नवौं जिल्ला अधिवेशनबाट अध्यक्षमा शर्मा सर्वसम्मत चयन भएका हुन्। शर्मा यसअघि जिल्ला संयोजक थिए। अध्यक्षमा संविधानसभा सदस्य जयप्रकाश थारुले पनि दाबी गर्दै आएको भएपनि नेताहरूको प्रयासमा उनले आफ्नो दाबी फिर्ता लिएपछि अध्यक्षमा शर्मा सर्वसम्मत चयन भएका हुन्। अध्यक्षमा शर्मा सर्वसम्मत चयन भएपनि उपाध्यक्षसहित चार पदाधिकारीको पदमा भने निर्वाचन नै हुने भएको छ। एक उपाध्यक्ष, एक सचिव र दुई उपसचिव पदका शुक्रबार बिहान मतदान हुने प्रमुख निर्वाचन अधिकृत भोजराज ढकालले जानकारी दिए। उपाध्यक्ष पदमा मनोज गुप्ता र लालबाबु शेख ,सचिव पदमा महेस दास र नवराज शर्मा ,उपसचिव(खुल्ला) मा रामिकिशोर सिंह पराग ,नविजान मियाँ अन्सारी र इमरान हुसेन तथा उपसचिव(महिला)मा सीतादेवी लामा र गीता देवी भण्डारीको उम्मेदवारी परेको छ। यस्तै जिल्लाका १४ वटा पालिकामध्ये वीरगन्ज महानगरपालिकासहित केही पालिकाको सदस्य पदका लागि पनि शुक्रबार मतदान हुने ढकालले जानकारी दिए। यस्तै लेखा समितिको उपाध्यक्षमा गोविन्द प्रताप श्रेष्ठपनि सर्वसम्मत चयन भएका छन्। लेखा समितिको अध्यक्षमा भने सन्तोष कुमार सिंह र शिवजी गुप्ताको उम्मेदवारी परेकाले उक्त पदका लागि पनि चुनाव हुने भएको छ। एमालेको नवौं जिल्ला अधिवेशन गत सोमबारदेखि सुरु भएको थियो। सोमबार उद्घाटन समारोह सम्पन्न भएको अधिवेशनको बन्द सत्र मंगलबार सकिएपछि लगत्तै त्यही दिनदेखि नयाँ कार्य समिति चयनका लागि निर्वाचन प्रकृया सुरु भएको थियो। सर्वसम्मति मै जिल्ला कार्य समिति चयनका लागि नेताहरूले निरन्तर प्रयास गर्दै आएकोमा बिहीबार अध्यक्ष पदमा मात्र सर्वसम्मत हुन सकेको हो। उपाध्यक्षसहित बाँकी चार पद र केही सदस्य पदमा एकभन्दा बढीको दाबेदारी कायमै रहेपछि ती पदमा सर्वसम्मत हुन नसकेकाले शुक्रबार मतदान हुन लागेको ढकालले बताए। शुक्रबार हुने मतदानमा ५ सय ८४ जना मतदाता सहभागी हुने ढकालले जानकारी दिए।"
"नेपाल २८ रनले पराजित, वेस्ट इन्डिज एलाई एक खेल अगावै शृंखला","काठमाडौं : नेपाललाई हराउँदै वेस्ट इन्डिज एले शृंखला कब्जा गरेको छ। लगातर तीन खेल जित्दै वेस्ट इन्डिज एले एक खेल अगावै शृंखला जितेको हो। टियु क्रिकेट मैदानमा बिहीबार २१० रनको विजय लक्ष्य पाएको नेपाल १ बल अगावै अलआउट भयो। नेपालका लागि कप्तान रोहित पौडेलले बाहेक अन्यले राम्रो प्रदर्शन गर्न सकेनन्। कप्ता पौडेलले अर्धशतकसहित ८२ रन बनाए। ४७ बल खेलेका उनले ७ चौका र ५ छक्का प्रहार गरे। त्यस्तै सन्दीप जोरा, दीपेन्द्र सिंह ऐरी र गुल्शन झाले सामान १९१९ रन बनाए। त्यस्तै सोमपाल कामीले १०, कुशल मल्लले ४, कुशल भुर्तेलले १ रन बनाउँदै आशिफ शेख, प्रतिश जिसी र ललित राजबंशी शून्य रनमै आउट भए। अविनाश बोहोराले अविजित १७ रन बनाए। यसअघि नेपालले पहिलो खेल ४ विकेटले जितेको थियो भने त्यसपछि नेपाल वेस्ट इन्डिज एसँग १० रन, ७६ रन र आज २८ रनले पराजित भएको हो। अन्तिम खेल शनिबार हुनेछ।"
'सिधाकुरा'लाई अडियो सामग्री उपलब्ध गराउने राजकुमार तिमिल्सिनालाई बयानका लागि झिकाउने सर्वोच्चको आदेश,"काठमाडौं : सर्वोच्च अदालतले सिधाकुरा डटकमबाट प्रसारित अडियो सामग्री उपलब्ध गराउने राजकुमार तिमिल्सिनालाई बयानका लागि झिकाउने आदेश दिएको छ। न्यायाधीशद्वय हरिप्रसाद फुयाल र महेश शर्मा पौडेलको संयुक्त इजलासले ललितपुरको गोदावरीमा बस्ने तिमिल्सिनालाई वैशाख २३ गते अदालतमा उपस्थित गराउन आदेश दिएको हो। 'बयानका क्रममा प्रकाशक युवराज कँडेलले प्रसारित अडियो सामाग्रीको स्रोत ललितपुर गोदावरी बस्ने राजकुमार तिमिल्सिना भनी खुलाएको देखिएको (फोन नं ९७६०८२१३३३ इमेल ) र   र  मा निजले अन्तर्वार्ता दिएको भन्ने देखिएको हुँदा निजलाई समेत उल्लिखित अडियो भिडियो सम्बन्धमा अदालतको अवहेलनामा किन कारबाही र सजाय गर्नु नपर्ने हो? त्यसरी कारबाही गर्नु नपर्ने आधार र कारण भए आफूसँग भएका सवुद प्रमाणसहित बयानका लागि यस अदालतमा उपस्थित हुनु भनी फोन र इमेलबाट जानकारी लिई त्यसको अभिलेख राख्नु,' आदेशमा भनिएको छ। त्यस्तै सिधाकुरा डटकमका प्रकाशक कँडेलको बयान सकिएको र कार्यकारी सम्पादक नविन ढुंगानाको बयान बाँकी रहेको भन्दै अदालतले शुक्रबार १० बजे अदालतमा उपस्थित हुन आदेश दिएको छ।"
आगलागी पीडितलाई आवश्यक सहयोग गर्ने प्रधानमन्त्रीको घोषणा,"काठमाडौं : प्रधानमन्त्री पुष्पकमल दाहाल प्रचण्डले रेसुंगा धार्मिक तथा प्राकृतिक पर्यटनका लागि निकै सम्भावना बोकेको क्षेत्र भएको बताएका छन्। जाउँ हिड रेसुंगा कार्यक्रमलाई सम्बोधन गर्दै प्रधानमन्त्री प्रचण्डले रेसुंगा ऐतिहासिक, धार्मिक, पौराणिक, सांस्कृतिक तथा पर्यटकीय सम्पदा भएको बताएका हुन्। पर्यटन क्षेत्रको विकासमा तीनै तहका सरकार थप क्रियाशील हुनुपर्नेमा उनले जोड दिए। प्रधानमन्त्री प्रचण्डले गैरसरकारी तथा समुदायिक क्षेत्रसँगको सहकार्यमा पर्यटन क्षेत्रको विकास र विस्तार गर्न सकिने बताए। उनले रेसुंगा क्षेत्रको समग्र विकासका लागि संघीय सरकारबाट आवश्यक सहयोग हुने विश्वास दिलाए। वर्तमान सरकार सुशासन, सामाजिक न्याय र समृद्धिको लक्ष्यसहित अगाडि बढिरहेको उल्लेख गर्दै प्रधानमन्त्री प्रचण्डले पर्यटन बहुआयमिक सम्भावनाहरूको नेतृत्व गर्ने क्षेत्र भएको बताए। प्रधानमन्त्री प्रचण्डले पछिल्लो समय देशव्यापी रूपमा आगलागी फैलिएको र गुल्मी जिल्लामा पनि आगलागीबाट ठूलो क्षति पुगेकोप्रति गहिरो दुःख व्यक्त गरे। उनले पीडितहरूका पक्षमा सरकारको तर्फबाट आवश्यक सहयोग गरिने प्रतिबद्धता व्यक्त व्यक्त गरेका छन्।"
मुस्ताङमा निर्माणाधीन घमी र छुसाङ पुल अलपत्र,"जोमसोम : राष्ट्रिय गौरवको (बेनीजोमसोमकोरला)सडक आयोजनाअन्तर्गत निर्माणाधीन मुस्ताङखण्डको २ वटा पुल लामोसमयदेखि अलपत्र परेको छ। आयोजना अन्तर्गत मुस्ताङको छुसाङ र घमी खोलामा निर्माणाधीन पक्की मोटरेबल पुल निर्माण कम्पनीको ढिलासुस्ती र चरम बेवास्ताका कारण एक वर्षदेखि अलपत्र परेको हो। मुस्ताङको मार्फा, छुसाङ र घमी खोला पुल निर्माणको जिम्मा एउटै निर्माण कम्पनी हिमढुङ ठोक्कर ईमोटल जेभी कन्स्ट्रक्सनले जिम्मा लिएको थियो। पुलमध्ये मार्फा खोला पुल आंशिक रुपमा काम भइरहेको छ। राष्ट्रिय राजमार्ग सडकलाई जोड्ने गौरवको सडक अन्तर्गतका ३ वटै पुलको म्याद पटकपटक थपिँदै आएको छ। लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले कोरलानाका जोड्ने घमी खोला पुल निर्माण कम्पनीको चरम ढिलासुस्तीले एक वर्षदेखि पुल निर्माणको काम रोकिएको जानकारी दिए। एक वर्षदेखि घमी खोलामा पुल बनाउने काम ठप्पै छ, छिटो पुल बनेको भए सबैलाई आवतजावतमा सहज हुन्थ्यो, अध्यक्ष बिष्टले भने, काम गर्ने ठेकेदार पनि बेपत्ता छन्, अहिलेसम्म पुल बनिसक्नु पर्नेमा तर, पुलको काम अघि बढ्नै सकेको छैन।"
"१३ प्रतिशतले बढे पर्यटक, चार महिनामा आए चार लाख बढी","काठमाडौं : नेपालमा पर्यटक आवागमन १३ प्रतिशतले बढेको छ। अध्यागमन विभागको तथ्यांकअनुसार अप्रिल महिनामा पर्यटक संख्या १३ प्रतिशतले बढेको हो। सन् २०२४ को अप्रिलमा १ लाख ११ हजार ३७६ पर्यटक नेपाल आएका छन्। सन् २०२४ को हालसम्म ४ लाख १६ हजार ६९ पर्यटक नेपाल आएका छन्। सरकारले यस वर्ष २० लाख पर्यटक नेपाल भित्र्याउने लक्ष्य लिएको छ। २०२४ को जनवरीमा ७९ हजार १००, फेब्रअरीमा ९७ हजार ४२६ र मार्चमा १ लाख २८ १६७ पर्यटक नेपाल आएका थिए। जुन २०२३ को अप्रिलको भन्दा १२७६ प्रतिशतले बढि हो भने कोभिड अघिको समयमा भन्दा १८१ प्रतिशतले पर्यटक बढेको विभागको तथ्यांकमा छ। सन् २०१९ को अप्रिलमा १ लाख ९ हजार ३९९ पर्यटक आएका थिए। सन् २०२० मा कोभिड र लकडाउनका कारण समिक्षा महिनामा १४ जना मात्र आएका थिए। त्यस्तै, २०२१ को अप्रिलमा २२ हजार ७३२, २०२२ मा ६१ हजार ५८९ र २०२३ मा ९८ हजार ७७३ पर्यटक आएका थिए। अप्रिल महिनामा सबैभन्दा धेरै भारतबाट नै पर्यटक भित्रिएका छन्। नेपालको पर्यटनमा एक तिहाइ भन्दा बढी हिस्सा भारतीय पर्यटकको हुने गरेको छ। अप्रिल महिनामा पनि भारतबाट ३० हजार १५८ पर्यटक आएका छन्। दोस्रोमा अमेरिकाबाट ९ हजार ९४७ र चिनबाट ९ हजार ७५० पर्यटक नेपाल आएका छन्।"
वेष्ट इण्डिज ए को तेस्रो विकेट पतन,काठमाडौं : वेष्ट इण्डिज ए विरुद्ध टी२० श्रृंखलाको चौथो खेलमा नेपालले तेस्रो विकेट लिएको छ। कीर्तिपुरस्थित त्रिवि क्रिकेट मैदानमा टस हारेर बलिङ गरेको नेपालका लागि कुशल भुर्तेलले तेस्रो विकेट लिएका हुन्। १३२ ओभरमा भुर्तेलको बलमा केसी कार्टीलाई कप्तान रोहितकुमार पौडेलले क्याच आउट गराएका हुन्। उनले १० बलमा ४ रन मात्र बनाए। त्यसअगाडि ९ ओभरमा भुर्तेलको बलमा जोनसन चार्ल्सलाई दीपेन्द्र सिंह ऐरीले क्याच आउट गराएका थिए। चार्ल्सले ३० बलमा ५८ रनको योगदान गरे। त्यसैगरी प्रतिश जिसीले दोस्रो ओभरको पहिलो बलमा विकेट लिएका थिए। वेष्ट इण्डिज एका उपकप्तान एलिक अथान्जे जिसीको बलमा सन्दीप जोराले क्याच आउट गरे। अथान्जे ७ बलमा ५ रन बनाएर बाहिरिए। वेष्ट इण्डिज एले १३ ओभरको समाप्तिमा ३ विकेटको क्षतिमा १२८ रन बनाएर खेलिरहेको छ। वेस्ट इन्डिजका कप्तान रोस्टन चेजले टस जितेर नेपाललाई बलिङको निम्तो दिएका हुन्। यसअघि सम्पन्न तीनवटा खेलमा नेपालले एउटा र वेस्ट इन्डिजले दुईवटा खेलमा जित हासिल गरेको छ। पहिलो खेलमा नेपाल ४ विकेटले विजयी भएपनि त्यसपछिका खेलमा नेपाल १० रन र ७६ रनले पराजित भएको हो। सिरिज जित्ने सम्भावना कायमै राख्न नेपालले आजको खेल जित्नुपर्ने दबाब छ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणासमेत गरिसकेको छ। आगामी जुन २ बाट सुरु हुने आईसीसी टीट्वेन्टी विश्वकपको तयारीका लागि नेपालले वेष्ट इण्डिजसँग शृंखला खेलेको हो। यो पनि पढ्नुहोस प्रतिश जिसीले पहिलो बलमै लिए वेष्ट इण्डिज ए को विकेट वेष्ट इण्डिज ए विरुद्ध नेपाललाई दोस्रो सफलता
एमाले र माओवादीको चेतावनी कोशीका मुख्यमन्त्रीलाई विशेषाधिकार हननमा कारबाही हुन सक्छ,"विराटनगर : नेकपा (एमाले) र नेकपा (माओवादी केन्द्र)ले कोशी प्रदेशका मुख्यमन्त्री केदार कार्कीलाई संसद (प्रदेशसभा)को विशेषाधिकार हननमा कारबाही हुनसक्ने चेतावनी दिएका छन्। प्रदेशसभाबाट पारित भएको संकल्प प्रस्ताव असंवैधानिक भन्दै मुख्यमन्त्री कार्कीले प्रदेश प्रमुख पर्शुराम खापुङलाई पत्र लेखेपछि सत्तारुढ एमाले र माओवादी आक्रोसित बनेका हुन्। प्रदेशसभा सचिवालयमा बिहीबार दुवै दलले संयुक्त पत्रकार सम्मेलनको आयोजना गर्दै मुख्यमन्त्रीले प्रदेश प्रमुखलाई पत्र लेखेकोमा आपत्ति जनाएका छन्। सार्वभौम संसदले दिएको निर्देशनलाई असंवैधानिक करार गरेर पत्र लेख्नु संसदको विशेषाधिकार हनन हो, एमाले कोशी प्रदेश संसदीय दलका प्रमुख सचेतक रेवतीरमण भण्डारीले भने, मुख्यमन्त्रीलाई विशेषाधिकार हननअन्तर्गत कारबाही हुनसक्छ । उनका अनुसार सदनले गरेको निर्णय चित्त नबुझेमा न्यायिक निरुपणमा जाने बाटो खुला हुन्छ। संसदको निर्णय चित्त नबुझ्दा सर्वोच्च अदालत जान सकिन्छ, भण्डारी भन्छन्, तर, प्रदेश प्रमुखलाई सरकारले पत्र लेख्नु र संसदको निर्णय मान्दिन भन्दै हिँड्नु कानुनविपरीत हो। मुख्यमन्त्री कार्कीले संसदको अवहेलना गरेको उनको जिकिर छ। अब सदन खुलेपछि संसद नै न्यायालय बनेर विशेषाधिकार हननमा मुख्यमन्त्रीलाई कारबाही गर्नसक्ने उनले बताए। प्रदेशसभाबाट पारित भएको संकल्प प्रस्तावका विरुद्धमा राय दिनु र विरोधमा बोल्नु संविधानको धारा १८७ को उपधारा २ विपरीत हुने भण्डारीको भनाइ छ। मुख्यमन्त्री कार्कीविरुद्ध दर्ता भएको संकल्प प्रस्ताव प्रदेशको विशेष अधिवेशनबाट वैशाख ७ गते पारित भएको थियो। कार्कीले वैशाख २५ गतेसम्ममा राजीनामा दिनुपर्ने या विश्वासको मत लिनुपर्ने व्यहोरासहितको संकल्प प्रस्ताव पास भएको हो। एमाले तथा माओवादीले सरकारलाई दिएको समर्थन फिर्ता गरे पनि मुख्यमन्त्री कार्कीले राजीनामा पनि नदिने र विश्वासको मतसमेत नलिने अडान राखेपछि उनीविरुद्ध दुवै दलले संकल्प प्रस्ताव दर्ता गराएका थिए। राजीनामा नदिए वा विश्वासको मत परीक्षण नभए वैकल्पिक सरकार गठनका लागि प्रदेश प्रमुखले प्रक्रिया अघि बढाउनुपर्ने सन्देश पनि संकल्प प्रस्तावमार्फत दिइएको थियो। नेपाली कांग्रेसका विद्रोही ८ सहित एमालेका प्रदेशसभा सदस्यको समर्थनमा संविधानको धारा १६८ को उपधारा ५ बमोजिम कार्की गत असोज २७ गते मुख्यमन्त्री नियुक्त भएका थिए। उनलाई राप्रपाबाहेक सबै दलले विश्वासको मत दिएका थिए। सत्ता गठबन्धन फेरबदलसँगै उनलाई दिएको समर्थन एमाले र माओवादीका प्रदेशसभा सदस्यले फिर्ता लिएका छन्। तर, कार्की भने आफूलाई दिएको समर्थन फिर्ता भए पनि विश्वासको मत नलिने र राजीनामा पनि नदिने अडानमा छन्। प्रदेशसभाले संकल्प प्रस्ताव कार्यान्वयनका लागि पत्र पठाएपछि मुख्यमन्त्रीले मुख्य न्यायाधिवक्तासँग राय मागेका थिए। मुख्य न्यायाधिवक्ताले संकल्प प्रस्ताव नै संविधानविपरीत रहेकाले विश्वासको मत लिन नपर्ने राय दिएपछि यो विषय पेचिलो बनेको छ। मुख्यमन्त्री कार्कीले प्रदेश प्रमुख खापुङलाई पत्र पठाएर नयाँ सरकार गठन प्रक्रिया अघि बढाउनु संविधानविपरीत हुने जिकिर गरेका छन्। उनले नयाँ सरकार गठन प्रक्रिया अघि नबढाउन प्रदेश प्रमुखलाई आग्रह गरेर पत्र पठाएका हुन्। संकल्प प्रस्तावविरुद्ध राय दिनु वा बोल्दै हिँड्नु प्रदेशसभाको विशेषाधिकारको हनन हुने एमाले प्रमुख सचेतक भण्डारीको भनाइ छ। चित्त नबुझ्दा सर्वोच्च जाने बाटो खुला हुँदाहुँदै संकल्प प्रस्तावको विरोध गर्ने र विपक्षमा राय लेख्ने गर्दा संविधानको बर्खिलाप मात्रै नभइ प्रदेशसभाको विशेषाधिकारको गम्भीर उल्लंघन भएको छ, उनले भने, प्रदेशसभाको आगामी बैठकले आफ्नो विशेषाधिकारको हननमा कारबाही गर्नसक्छ। मुख्यमन्त्रीले संविधानको धारा १८७ को उपधारा ७ र ८ बमोजिमको कारबाही प्रक्रियालाई अगाडि बढाउनैपर्ने अवस्थामा पुर्याएको पनि उनको जिकिर छ। अब बस्ने प्रदेशसभा बैठक न्यायालयमा परिणत हुने बाटो खुलेको छ, भण्डारी भन्छन्, संविधानको बर्खिलाप र प्रदेशसभाको विशेषाधिकारको उल्लंघनमा मुख्यमन्त्रीलाई कारबाही हुनसक्छ। माओवादी केन्द्रका प्रदेशसभा सदस्य एवं पूर्वमन्त्री गणेश उप्रेतीले मुख्यमन्त्री कार्कीले वैशाख २५ गतेसम्ममा राजीनामा दिनुपर्ने या विश्वासको मत लिनुपर्ने बताए। मुख्यमन्त्रीले राजीनामा दिए ठीकै छ। नदिए संसदबाट विश्वासको मत परीक्षण हुनुपर्छ, उप्रेतीले भने, विश्वासको मत प्राप्त गरेमा उहाँलाई मुख्यमन्त्री मान्न हामी तयार छौं। दुवै नगरेमा प्रदेश प्रमुखले बर्खास्त गरेर नयाँ सरकार गठनको प्रक्रिया अघि बढाउनुपर्छ। सांसदले सरकारलाई दिएको समर्थन फिर्ता लिइसकेपछि आफूसँग प्रदेशसभामा बहुमत रहेको देखाउन मुख्यमन्त्रीले विश्वासको मत लिनै पर्ने उनले बताए। राजीनामा नदिने र विश्वासको मत पनि नलिने अडान राख्नु गलत हो, उप्रेती भन्छन्, अर्कोतर्फ संकल्प प्रस्ताव असंवैधानिक भन्दै प्रदेश प्रमुखलाई पत्र लेख्नु संविधानविपरीत हो । संविधान मिचेर अघि बढ्ने छुट कसैलाई पनि नभएको उनले बताए। संविधानको धारा १८७ मा प्रदेशसभाको विशेषाधिकारसम्बन्धी व्यवस्था छ। उक्त धाराको उपधारा २ मा संविधानको अधिनमा रही आफ्नो काम कारबाही र निर्णय गर्ने पूर्ण अधिकार प्रदेशसभालाई हुने उल्लेख छ। उक्त उपधाराले प्रदेशसभाको कामकारबाही नियमित छ वा छैन भनेर निर्णय गर्ने अधिकार प्रदेशसभालाई मात्र हुने र यसबारे कुनै अदालतमा समेत प्रश्न उठाउन नपाइने स्पष्ट व्यवस्था गरेको छ। धारा १८७ को उपधारा ७ ले विशेषाधिकार हननलाई प्रदेशसभाको अवहेलना मानेको छ। सोही धाराको उपधारा ८ ले अवहेलनामा सचेत गराउने, नसिहत दिने वा ३ महिनामा नबढ्ने गरी कैद वा १० हजार रूपैयाँसम्म जरिवाना हुनसक्ने व्यवस्था गरेको छ।"
सुकुम्बासी बस्तीमा डोजर चलाउन रोकौं : केपी ओली,"काठमाडौं : केपा एमाले अध्यक्ष केपी शर्मा ओलीले सुकुम्बासी बस्तीमा डोजर चलाउन बन्द गर्न आग्रह गरेका छन्। उनले सुकुम्बासीलाई व्यवस्थापन गर्न छोडेर डोजर चलाएर आतंक नमचाउन आग्रह गरेका हुन्। 'प्लास्टिकको छाप्रो रहेको सुकुम्बासी बस्तीमा हामीले डोजर देखाएर आतंक फैलाइरहेका छौं। डोजर चलाउन बन्द गरेर उनीहरूको समस्या व्यवस्थापन गर्नतिर लागौं,' उनले भने। उनले संघ, प्रदेश र स्थानीय सरकारलाई सुकुम्बासी समस्या व्यवस्थापन गरेर समाधान गर्न आग्रह गरे। 'डोजर चलाउने गरिबका छोराछोरी नै हो। गरिबका छोराछोरीलाई गरिबविरुद्ध डोजर चलाउन रोकौं। धनीले डोजर चलाएको मैले थाहा पाएको छैन,' उनले भने,' तीनवटै सरकार जनताप्रति उत्तरदायी हुनुपर्छ।' उनले लोकतन्त्रमा जे पनि गर्न नमिल्ने बताए। 'अहिले हामी सरकारमा आएका छौं। तर विभिन्न बहानामा कर्मचारीतन्त्र बाधक बनिरहेका छन्। जनताका समस्याप्रति जिम्मेवार बन्न आग्रह गर्न चाहन्छु। लोकतन्त्रमा जे पनि गर्न मिल्दैन। सुकुम्बासी समस्या व्यवस्थापन गर्नुपर्छ। समाधान गरेर जानुपर्छ,' उनले भने।"
देशका ४३६ स्थानमा डढेलो,"काठमाडौं : देशभर वन डढेलोको अवस्था बिकराल बन्दै गइरहेको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार आज ५३ जिल्लाका चार सय ३६ स्थानमा वन डढेलो लागिरहेको छ। प्राधिकरणका डढेलोविद् सुन्दर शर्माले लामो समयसम्म पानी नपर्ने र हावा चलेका कारण डढेलो फैलिरहेको बताए। आज पनि देशभर डढेलोको अवस्था बिराल बनेको छ। नेपालको भौगोलिक बिकटताका कारण नियन्त्रणमा थप समस्या उत्पन्न भइरहेको छ, उनले भने, पानी परेको छैन तर हावा हुरीका कारण डढेलो फैलिरहेको छ। उनका अनुसार कैलाली, डोटी, सल्यान, दैलेख, पाल्पालगायतका जिल्ला डढेलोका कारण बढी प्रभावित बनेका छन्। उनका अनुसार नेपालमा साधरणतया वर्षमा दुई हजार पाँच सयको हाराहारीमा डढेलाको घटनाहरु हुन्छन्। ८० प्रतिशत वन डढेलाको घटनाहरु फागुनको मध्यदेखि जेठको मध्यसम्म ४ महिनामा हुने गर्छन् । चैत र वैशाखमा मात्रै ६० प्रतिशत डढेलोको घटनाहरु हुने गर्छन् । यसकारण अहिले हामी उच्च जोखिममको समयमा छौँ, शर्माले भने। मध्य फागुनदेखि जेठको मध्यसम्म डढेलाको घटनाहरु हुने भएकाले यो समयमा सतर्क भएर बस्नुपर्ने अवस्था भएको उनले बताए। प्राधिकरणका अनुसार बुधबार ३९ जिल्लाका एक सय ६५ स्थानमा वन डढेलो लागेको थियो।"
खडेरीले खेतीबाली सुक्न थालेपछि जलसमाधी र अखण्ड कीर्तन,"बेनी : वर्षा नभएर बाली सुकेपछि म्याग्दीको धवलागिरी गाउँपालिका७ ताकमका कृषकले जलसमाधी र चौबिस घण्टे अखण्ड कीर्तन गरेका छन्। पानीका इष्टदेवता इन्द्र, वरुण र महादेवको वैदिक पूजाआजासहित ताकमको पधेराचौरमा जप, ध्यान गर्नुका साथै अखण्ड कीर्तन गरेका हुन्। ब्राह्माण समाज ताकमको आयोजनामा मंगलबार दिउँसो २ बजेदेखि बुधबार २ बजेसम्म लगातार २४ घण्टा संयुक्त भजन कीर्तन र जलसमाधी गरिएको स्थानीय गोपाल आचार्यले बताए। वर्षाका लागि देवतालाई कामना गर्दै जलसमाधी र अखण्ड कीर्तन गरिएको आयोजकले जनाएका छन्। ठाकुर पौडेल, हरिहर पौडेल, गोविन्द पौडेल, श्यामप्रसाद आचार्य, छवीलाल सुवेदी र ध्रुबराज सुवेदीले निरन्तर ४ घण्टा पानीमा बसेर ओम वरुणाण नम मन्त्र ४५ हजार पटक जप गरेका हुन्। १२१२ जनाको ३ वटा समूहले पालो लगाएर भजन कीर्तन गरेका थिए। पानी छेपाछेप खेलेर भजन कीर्तन र जलसमाधी समान गरेका थिए। सहभागीले हरेराम, हरेकृष्ण भन्दै नाचगान र कीर्तन गरेका थिए। साविक ताकम गाविसको ३, ४, ५ र ६ नम्बर वडाका बासिन्दाहरू सो कार्यक्रममा सहभागी भएका थिए। चन्दा संकलन गरेर अखण्ड कीर्तनको व्यवस्थापन गरिएको स्थानीय गोविन्द पौडेलले बताए। गत माघ महिनायता बर्षा नहुँदा बर्खे बाली लगाउन पाएका छैनन्। कोदो, मकैको बिउ छरेपनि उम्रिएको छैन। हिउँदे बाली खडेरीले सुकेको, कोदो, मकैको बिउ नउम्रिएको र धानको ब्याड राख्न नपाएको कृषक चिन्तामणि सुवेदीले बताए। यसअघि लामो खडेरीमा यसरी नै पूजा गरेपछि पानी परेको थियो, उनले भने त्यसपछि लामो खडेरी पर्दा अखण्ड कीर्तन लगाइने गरेको छ। पानीका मुहान सुकेपछि सिँचाइ र खानेपानीको अभाव भएको छ। खडेरीले खेतीयोग्य जमिन बाँझो राख्नुपर्ने समस्या रहेको छ। ताकम ७ वटा वडा रहेको धवलागिरी गाउँपालिकाको अन्नको भण्डार मानिन्छ। कृषि ज्ञान केन्द्र म्याग्दीका अनुसार कुल ३० हजार ८५६ हेक्टर खेतीयोग्य जमिन रहेकोमा १९ हजार ४१९ अथवा ६३ प्रतिशतमा खेती भएको छ। ११ हजार ३५४ हेक्टर अथवा ३७ प्रतिशत जमिन बाँझो छ। खेती भएको मध्य ३०८४ प्रतिशत अथवा ६ हजार १३ हेक्टरमा सिँचाइ सुविधा पुगेको कृषि ज्ञान केन्द्रका प्रमुख सञ्जिव बास्तोलाले बताए। खडेरीले खेतीबाली लगाउन र हिउँदेबालीको उत्पादन प्रभावित भएको उनले बताए।"
काठमाडौं विश्वकै पहिलो प्रदूषित सहर,"काठमाडौं : काठमाडौँ आज फेरि वायु प्रदूषणको हिसाबले विश्वकै पहिलो प्रदूषित सहरका रुपमा सूचीकृत भएको छ। एयर क्वालिटी इन्डेक्स को आजको तथ्याङ्कअनुसार समग्र वायु गुणस्तर सूचकाङ्क (एक्युआई) एक सय ६२ पुगेको छ। एयर क्वालिटी इन्डेक्स का अनुसार दोस्रो प्रदूषित सहरका रुपमा थाइल्याडको चियाङ माई सहर सूचीकृत भएको छ। यसैगरी इन्डोनेसियाको मेदान तेस्रो प्रदूषित सहरका रुपमा सूचीकृत रहेको छ। सुक्खा यामसँगै बढ्दै गइरहेको तापक्रम वृद्धिसँगै मुलुकको विभिन्न स्थानमा लागेको वन डढेलोका कारण वायुप्रदूषण पनि बढिरहेको हो। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार आज ३९ जिल्लाका एक सय ६५ स्थानमा वन डढेलो लागिरहेको छ। डढेलोविद् सुन्दर शर्माले मुलुकको विभिन्न स्थानमा लागिरहेको वन डढेलोसँगै प्रदूषण पनि बढिरहेको जानकारी दिएका छन्। 'वनमा लागिरहेको डढेलोका कारण अहिले वायुप्रदूषण बढेर काठमाडौँलगायतका मुख्य सहरका हावा अस्वस्थ बनेको छ', उनले भने, 'केही समय पानी नपरे वन डढेलो पनि नियन्त्रणमा ल्याउन गाह्रो हुने र प्रदूषण अझै बढ्ने खतरा रहेको छ।' तर जल तथा मौसम विज्ञान विभाग अन्तर्गतको मौसम पूर्वानुमान महाशाखाका मौसमविद् गोविन्द झाका अनुसार केही स्थानमा छिटपुट वर्षा भए पनि तत्कालका लागि राम्रो वर्षाको सम्भावना छैन। विपत् व्यवस्थापनविद् डा धर्मराज उप्रेतीका अनुसार ० देखि एक्युआई ५० राम्रो अर्थात् ग्रीन सिङ्गलले चिनिन्छ। '५१ देखि एक सयसम्मको एक्युआइलाई होसियार रहुँ अथवा पहेंलो सङ्कतले चिनिन्छ। यसैगरी एक सय एकदेखि एक सय ५० सम्मलाई अस्वस्थ जसमा श्वासप्रश्वास र मुटुरोगीका बिरामीलाई असर गर्छ भन्ने बुझिन्छ', उनले भने, 'एक सय ५१ देखि दुई सयदेखिको एक्युआइलाई पनि अस्वस्थ तर सबैलाई असर गर्छ भन्ने बुझिन्छ। २०१ देखि ३०० सयलाई धेरै अस्वस्थ्यका रुपमा लिइन्छ र तीन सय एकदेखि चार सयलाई खतरनाक र ४०१ देखि ५० लाई धरै खतरा मानिएको छ।' बढ्दो वन डढेलोका कारण वायुप्रदूषण पनि बढिरहेको भन्दै वन डढेलो जतिसक्दो छिटो नियन्त्रण गर्न नसके प्रदूषण बढेर आपत्कालीन अवस्थामा पुग्ने बताउँछन् वातावरण अभियन्ता राजन थापा। काठमाडौँ उपत्यकाका लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्युआइको मान ३०० भन्दाबढी भएको अवस्थालाई विपद्का रुपमा लिने बताएको छ। यो विपद् रोक्नका लागि कार्ययोजनामा फोहर बाल्ने कार्य रोक्ने, सडक सफा गर्न ब्रमुर तथा भ्याकुमको प्रयोग व्यापक गर्ने, बालबालिका, ज्येष्ठ नागरिक, बिरामीलाई विशेष सावधानी अपनाउन सार्वजनिक सूचना जारी गर्न कार्ययोजनामा उल्लेख गरिएको छ। रासस"
नवनियुक्त उपकुलपतिलाई प्रधानमन्त्रीको निर्देशनप्रतिस्पर्धात्मक जनशक्ति उत्पादनमा केन्द्रित हुनू,"काठमाडौं : प्रधानमन्त्री पुष्पकमल दाहाल प्रचण्डले योग्यताक्रमका आधारमा विश्वविद्यालयका उपकुलपति नियुक्ति गरिएको बताएका छन्। हालै नियुक्त भएका पूर्वाञ्चल,मध्यपश्चिम र सुदूरपश्चिम विश्वविद्यालयका उपकुलपतिहरूसँगको भेटमा प्रधानमन्त्री प्रचण्डले आफूले उपकुलपति नियुक्ति प्रक्रियालाई पारदर्शी एवं प्रतिस्पर्धात्मक बनाएको बताएका हुन्। प्रधानमन्त्री प्रचण्डले विश्वविद्यालयलाई प्रतिस्पर्धी एवं पारदर्शी तवरले सञ्चालन गर्न निर्देशन दिए। उनले भने,'विश्वविद्यालयको उपकुलपति नियुक्तिमा दलीय भागवण्डाको अन्त्यगरी प्रतिस्पर्धाका आधार जिम्मेवारी दिन सुरु गरिएको छ। यहाँहरूको नियुक्ति पनि सोहीअनुसार भएको हो,आआफ्ना जिम्मेवारी निष्पक्ष तवरले पूरा गर्नुहोला ।' प्रधानमन्त्री प्रचण्डले विश्वविद्यालयबाट गुणस्तरीय शिक्षा प्रदान गरी विश्वबजारमा प्रतिस्पर्धा गर्ने जनशक्ति उत्पादनमा केन्द्रित हुन उपकुलपतिहरूलाई आग्रह समेत गरे। पूर्वाञ्चल विश्वविद्यालयका नवनियुक्त कुलपति प्राडाविजुकुमार थपलिया,मध्यपश्चिम विश्वविद्यालयका नवनियुक्त कुलपति प्राडा ध्रुवकुमार गौतम र सुदूरपश्चिम विश्वविद्यालयका नवनियुक्त कुलपति प्राडा हेमराज पन्तले आज नियुक्तिपत्र बुझेका हुन्।"
पराजित भएपछि कप्तान पौडेलले भने सही समयमा सही निर्णय लिन सकेनौं,काठमाडौं : नेपाली राष्ट्रिय क्रिकेट टोलीका कप्तान रोहित पौडेलले विश्वकप खेल्नका लागि अहिलेको टिम बेस्ट १५ रहेको बताएका छन्। बिहीबार वेस्ट इन्डिज ए संगको चौथो खेलपछिको पोस्ट म्याचमा उनले अहिलेको अवस्थामा विश्वकप खेल्ने नेपालको टीम बेस्ट १५ रहेको बताएका हुन्। बिहीबारको खेलमा खेलाइएको ११ खेलाडीहरुमा व्याटिङ र बलिङमा कमजोरी देखिएकाले यसलाई गर्दै अघि बढ्ने उनले बताए। त्यस्तै उनले मिडिल ओभरमा नेपाली टिममा पार्टनरसीपको कमि देखिएको बताए। बिहीबार पराजित भएपछि वेस्ट इन्डिज ए ले उपाधि कव्जा गरेको थियो। पावर प्लेमा अपेक्षित प्रदर्शन गर्न नसक्दा टोली दबाबमा परेको र सही समयमा सही निर्णय लिन नसक्दा नजिता अर्को पक्षमा गएको कप्तान पौडेलले बताए।
मोरङमा पत्नीको हत्या गरेर पति फरार,"विराटनगर : मोरङको सुन्दरहरैँचामा एक जना पुरुषले आफ्नै पत्नी (श्रीमती)को हत्या गरेका छन्। पत्नीको हत्यापछि पति (श्रीमान) फरार बनेको प्रहरीले जनाएको छ। सुन्दरहरैँचा नगरपालिका५ गार्खाली टोलकी ४५ वर्षीया मनमाया तामाङको हत्या भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले जानकारी दिए। उनका अनुसार हत्यापछि मनमायाका पति ५० वर्षीय पदमबहादुर तामाङ फरार बनेका छन्। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान अघि बढाएर फरार रहेका पदमबहादुरको खोजी तीव्र पारेको छ। डीएसपी बस्नेतका अनुसार हत्या गरिएको अवस्थामा बिहीबार बिहान ७:२० बजेतिर मनमायाको शव घरभित्रै फेला परेको हो। सुत्ने कोठाको खाटमाथि अर्धनग्न र उत्तानो परेको अवस्थामा शव फेला परेको छ, उनले भने, कम्मरदेखि माथिको भागमा कपडा थिएन। उनका अनुसार प्रहरी घटनास्थलमा पुग्दा शव भेटिएको कोठाको ढोका खुला थियो। पत्नीको हत्यापछि कोठा खुलै राखी भागेका पदमबहादुर अहिलेसम्म सम्पर्कविहीन रहेको जानकारी बस्नेतले दिए। घटनाका बारेमा छोरी रत्ना तामाङले प्रहरीलाई जानकारी गराएकी हुन्। त्यसलगत्तै प्रहरी चौकी गछिया र अस्थायी प्रहरी पोस्ट बलियाबाट संयुक्त टोली घटनास्थल पुगेको थियो। हात र शरीरका विभिन्न भागमा चोटपटक रहेको अवस्थामा शव फेला परेको हो, बस्नेतले भने, घटनाको प्रकृति हेर्दा कुनै वस्तुले हिर्काएर हत्या गरेजस्तो देखिन्छ। उनका अनुसार हत्या बुधबार राति नै भएको हो। उनका अनुसार पदमबहादुरले छोरी रत्नालाई आमा रक्सीले मातेर लडिरहेकी छ भन्दै राति ८ बजेतिर फोन गरेको पाइएको छ। विहान पुगेर हेर्दा हत्या भएको अवस्थामा आमाको शव देखेको र बुबा सम्पर्कविहीन बनेको भन्दै रत्नाले प्रहरीलाई खबर गरेकी हुन्। प्रहरीका अनुसार घरमा पदमबहादुर र मनमाया मात्रै बस्दै आएका थिए। छोरीको बिहे भइसकेको र छोरा वैदेशिक रोजगारीका लागि साउदीमा रहेको जानकारी प्रहरीले दिएको छ। पदमबहादुरले मदिरा सेवन गरेर यसअघि पनि बारम्बार पत्नी मनमायालाई कुटपिट गर्ने गरेको प्रहरीको प्रारम्भिक अनुसन्धानबाट खुलेको छ। डीएसपी बस्नेतका अनुसार मदिरा सेवन गरेर पत्नीसँग बारम्बार झैझगडा गर्ने गरेको जानकारी स्थानीयले दिएका छन्। मदिरा सेवन गरेर पदमबहादुरले कुटपिट गर्न थालेपछि मनमाया साँझ ६ बजेतिर छिमेकीको शरणमा पुगेकी रहिछन्। केही समयपछि आफ्नै घर फर्किछन्, उनले भने, मनमाया घरमा पुगेपछि पति र पत्नीबीच झैझगडा भएको छिमेकीले सुनेका रहेछन्। भोलिपल्ट विहान घरभित्रै शव फेला परेको छ। कानुनी प्रक्रिया पूरा गरेर शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको जानकारी डीएसपी बस्नेतले दिए। पोस्टमार्टम रिपोर्ट प्राप्त भएपछि घटनाका बारेमा थप प्रष्ट हुने उनको भनाइ छ।"
"सामान्य अंकले घटेर बन्द भयो सेयर बजार , ४ अर्ब १३ करोडको कारोबार","काठमाडौं : साताको अन्तिम सेयर कारोबार दिन बिहीबार नेप्से परिसूचक सामान्य अंकले घटेर बन्द भएको छ। नेप्से परिसूचक ७३१ अंकले घटेर १९९८९६ विन्दुमा कायम भएको छ। सेन्सेटिभ इण्डेक्स ०४१ प्रतिशतले घटेर ३५६०५ विन्दुमा अडिएको छ। अघिल्लो कारोबार दिन बुधबार २५९३ अंकले बढेर २००६२८ विन्दुमा पुगेको थियो। नेप्से घटेसँगै कारोबार रकम पनि बुधबारको तुलनामा घटेको छ। आज ३०८ स्क्रिप्सको ९४ लाख ९८ हजार २९८ कित्ता सेयर ४ अर्ब १३ करोड ३३ लाख ६२ हजार ७२६ रुपैयाँमा खरिदबिक्री भए। नेप्से सामान्य अंकले घटेपनि तीन कम्पनीको सेयर सकारात्मक सर्किट लेभलमा कारोबार भयो। समता घरेलु लघुवित्त वित्तीय संस्था,इनफिनिटी लघुवित्त वित्तीय संस्था र साधना लघुवित्त वित्तीयको सेयर १० प्रतिशतले बढेको हो। यसदिन पिपुल्स पावरका लगानीकर्ताले गुमाए। सो कम्पनीको सेयर ८२१ प्रतिशतले घटेको हो। कारोबार रकमका आधारमा आईएमई लाइफ इन्स्योरेन्स शीर्षस्थानमा रह्यो। सो कम्पनीको २८ करोड ७७ लाख रुपैयाँ बराबरको सेयर कारोबार भयो। यसैगरी पोखरा फाइनान्सको २१ करोड,गोर्खाज फाइनान्सको १५ करोड,साइन रेसुंगा डेभलपमेन्ट बैंकको १३ करोड र नेपाल फाइनान्सको १० करोड मूल्य बराबरको सेयर कारोबार भयो। दुई समूहको उपसूचकबाहेक अन्यको उपसूचक नकारात्मक देखिएका छन्।"
वेष्ट इण्डिज ए ले नेपाललाई दियो २१० रनको लक्ष्य,"काठमाडौं : वेष्ट इण्डिज एले टी२० श्रृंखलाको चौथो खेलमा नेपाललाई २१० रनको लक्ष्य दिएको छ। कीर्तिपुरस्थित त्रिवि क्रिकेट मैदानमा टस जितेर ब्याटिङ गरेको वेष्ट इण्डिज एले निर्धारित २० ओभरमा ३ विकेटको क्षतिमा २०९ रन बनाएको हो। वेष्ट इण्डिज एका लागि आन्द्रे फ्लेचरले सर्वाधिक ८४ रन, जोनसन चार्ल्सले ५८ रन,फाबिएन एलेनले ३३ रन, अथान्जे जिसीले ५ रन र केसी कार्टी ४ रनको योगदान गरे। नेपालका लागि कुशल भुर्तेलले २ विकेट र प्रतिश जिसीले एक विकेट लिए। नेपालले केहि समयपश्चात जवाफि ब्याटिङ गर्दैछ। सिरिज जित्ने सम्भावना कायमै राख्न नेपालले आजको खेल जित्नुपर्ने दबाब छ। यसअघि सम्पन्न तीनवटा खेलमा नेपालले एउटा र वेस्ट इन्डिजले दुईवटा खेलमा जित हासिल गरेको छ। पहिलो खेलमा नेपाल ४ विकेटले विजयी भएपनि त्यसपछिका खेलमा नेपाल १० रन र ७६ रनले पराजित भएको हो। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणासमेत गरिसकेको छ। आगामी जुन २ बाट सुरु हुने आईसीसी टी२० विश्वकपको तयारीका लागि नेपालले वेष्ट इण्डिजसँग शृंखला खेलेको हो। यो पनि पढ्नुहोस प्रशिक्षक देसाई र कप्तान पौडेल भन्छन् विश्वकप खेल्ने १५ खेलाडीबारे स्पष्ट छौं विश्वकप खेल्ने नेपाली टोली घोषणा"
नक्कली शैक्षिक प्रमाणपत्र पेश गरी सरकारी सेवा प्रवेश गर्ने अहेवविरुद्ध मुद्दा,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरी सरकारी सेवा प्रवेश गरेको आरोपमा एकजना सिनियर अहेवविरुद्ध भ्रष्टाचार मुद्दा दायर गरेको छ। अख्तियारले गल्याङ नगरपालिका स्याङ्जाका अहेव दुर्गाप्रसाद भट्टराईले एलएलसी तहको नक्कली शैक्षिक प्रमाणपत्र पेश गरी नेपाल सरकारअन्तरगत ग्रामीण स्वास्थ्य कार्यकर्ता पदमा नियुक्ति भइ तहतहहुँदै सिनियर पदसम्म बढुवा भइ सो तहको ओहदा,लाभ र सुविधा प्राप्त गरी भ्रष्टाचार गरेको आरोपमा उनीविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरी घिमिरेले एसएलसी तहको शैक्षिक प्रमाणपत्र नक्कली रहेको भन्ने उजुरीका आधारमा अनुसन्धान हुँदा अहेव भट्टराईले माध्यमिक शिक्षा परिषद क्षेत्रीय कार्यालय,वाराणसी,भारतबाट जारी भएको हाइस्कुल तहको नक्कली प्रमाणपत्र पेश गरी सरकारी सेवा प्रवेश गरेको पुष्टि हुन आएकाले उनीविरुद्ध भ्रष्टाचार मुद्दा दायर भएको जानकारी दिए। उनीमाथि भ्रष्टाचार निवारण ऐन २०५९ को दफा १६ (१) बमोजिमको कैद र जरिवाना हुन मागदावी गरेको अख्तियारले जनाएको छ।"
रौतहटमा ५ घर जलेर नष्ट,"रौतहट : माधवनारायण नगरपालिका६ विनटोलमा बिहीबार दिउँसो भएको आगलागीमा ५ घर जलेका छन्। बिहीबार दिउँसो साढे १ बजे स्थानीय मोहिचन्द मुखियाको फुस र खपडाको छाना भएको कच्ची घरबाट आगो सल्किएर रामानन्द मुखिया, शिवजी बिन, राज नारायण मुखिया र हृदय नारायण मुखियाको घर गोठ जलेर नष्ट भएको छ। घर गोठ जलेर अन्नपात, लत्ताकपडा, गरगहना, नगद सहित ७ लाख ५० हजार ५ सय रुपैयाँको क्षति भएको सशस्त्र प्रहरी रौतहटका प्रमुख एसपी बिक्रम हुमागाईंले जानकारी दिएका छन्। आगलागीको खबर पाउनासाथ सुरक्षा वेसक्याम्प भलोहियाबाट सई भैरो बहादुर राईको कमाण्डमा गएको ७ जना, प्रहरी चौकी मधोपुरबाट असई शेख हुल सुल्ताहको कमाण्डमा गएको ७ जना, गौर नगरपालिकाको दमकल र स्थानीयहरूको सहयोगमा आगलागी नियन्त्रणमा आएको सशस्त्र प्रहरी रौतहटले जनाएको छ।"
"४८ जना उपसचिवको सरुवा, को कहाँ? (सूचीसहित)","काठमाडौं : सरकारले ४८ जना उपसचिवको सरुवा गरेको छ। संघीय मामिला तथा सामान्य प्रशासन मन्त्रालयको बिहीबार बसेको बैठकले उनीहरूलाई सरुवा गरेको हो। उनीहरूलाई विभिन्न स्थानीय तहको प्रशासकीय अधिकृत, जिल्ला समन्वय समिति र केहीको मन्त्रालयमा सरुवा गरिएको हो। हेर्नुस् सूची"
"सोलुखुम्बुमा डढेलोले दश घर जले, दर्जनौँ पशुचौपाया हताहत","सल्लेरी : हिमाली जिल्ला सोलुखुम्बुमा जङ्गलको डढेलो गाउँमा सल्किँदा १० घर जलेर नष्ट भएका छन्। आगोले एक दर्जन बढी गाई, भैँसीको गोठ जल्नुका साथै पशुचौपायासमेत हताहत भएको जिल्ला प्रहरी कार्यालय सोलुखुम्बुले जनाएको छ। जिल्लाको थुलुङ दूधकोशी गाउँपालिका३ पञ्चनमा बुधबार भएको आगलागीबाट स्थानीय बुद्धिमाया चर्मकार, पूर्णबहादुर अधिकारी, कालीबहादुर अधिकारी, हस्तिमाया राई र पारसमणि राईको घर र गोठ जलेर नष्ट भएको जिल्ला प्रहरी कार्यालयका सूचना अधिकारी प्रहरी निरीक्षक रामचन्द्र साहले जानकारी दिए। यस्तै बडीसुवा राई, उत्तरकुमार राई, दिलबहादुर राई, निशान राई र टीकाध्वज राईको घर पनि आगोले जलेको प्रहरी निरीक्षक साहले बताए। उनका अनुसार घटनामा दर्जनौँ गोठ तथा घरपालुवा पशुचौपाया जलेर हताहत भएका छन्। थुलुङ दूधकोशी गाउँपालिका३ पञ्चनस्थित राष्ट्रिय वन क्षेत्रमा लागेको डढेलो हावाको बेगका कारण घरमा सल्किँदा बस्ती नै खरानी भएको प्रहरी नायब उपरीक्षक द्वारिकाप्रसाद घिमिरेले बताए। उनले भने, 'वनमा फैलिएको डढेलो निभाउन प्रहरीसहित स्थानीय जनशक्ति सक्रिय थिए, एक्कासी आगो गाउँमा सल्कियो र गाउँ नै सखाप बनायो, त्यो आगो हावाले उडाएर ल्याएको झिल्कोबाट सल्किएको हुनुपर्छ, त्यहाँका अधिकांश घरमा खरको छानो भएकाले नियन्त्रणमा लिन समय लाग्यो।' गाउँमा सल्किएको आगो नेपाल प्रहरी, सशस्त्र प्रहरी, स्थानीयवासी, गाउँपालिकालगायतको सक्रियतामा नियन्त्रणमा लिन सफल भएको छ भने जङ्गलको डढेलो नियन्त्रण बाहिर रहेको छ। घटनाको क्षतिको विवरण सङ्कलन भइरहेको जिल्ला प्रहरी कार्यालय सोलुखुम्बुले जनाएको छ। आगोले सबै धनसम्पत्ति जलेर खरानी भएपछि पीडितहरू अर्धचेत अवस्थामा पुगेको जिल्ला समन्वय समिति सोलुखुम्बुका प्रमुख कृष्णप्रसाद निरौलाले बताए। 'आगोले सबै नष्ट गरायो, भएभरका सबै गुमाएपछि अहिले यहाँका स्थानीयमा चेत छैन, पूरै गाउँ नै रुवाबासीमा परिणत भएको छ, बस्ती नै खरानी भयो, जङ्गलमा लागेको आगो नियन्त्रणमा आउन सकेको छैन, धुवाँ र धुलोले अझै आँखा हेर्न सक्ने अवस्था छैन', समन्वय प्रमुख निरौलाले भने। एकाबिहानै दुई घर र एक खोर जले, ६५ लाखको क्षति जिल्लाको नेचासल्यान गाउँपालिका२ डिटीमा आज बिहान दुईवटा घर र बाख्राको एउटा खोर जलेर नष्ट भएको छ। बिहान ४:३० बजे डिटीका ज्ञानबहादुर खत्रीको दुईवटा घर र एउटा खोर जलेर नष्ट भएको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक रामचन्द्र साहका अनुसार आगलागीबाट ६५ लाख बराबरको क्षति भएको छ। ज्ञानबहादुरको दुईवटा घरमा भएको रु ५० हजार नगद, नौ तोला सुन, २० तोला चाँदी, २० मुरी अन्न, एक थान मोबाइल, लत्ताकपडा, भाँडावर्तनलगायत सबै सामग्री जलेर नष्ट हुँदा सो बराबरको क्षति भएको प्रहरी निरीक्षक साहले बताए। आगोले नजिकै रहेको बाख्राको खोरसमेत जल्दा एउटा बोका र एउटा बाख्रा जलेर मरेको छ। आगलागीको कारण खुल्न सकेको छैन। रासस"
प्री ओपन सेसनमा नेप्से साढे १९ अंकले बढ्यो,काठमाडौं : साताको अन्तिम कारोबार दिन प्री ओपन सेसनमा नेप्से परिसूचक साढे १९ अंकले बढेको छ। यो सेनमा १९५० अंक बढेर २०२५७८ विन्दुमा पुगेको छ। सो सेसनमा सेन्सेटिभ इण्डेक्स भने ४२६ अंकले बढेको छ। बिहीबार प्रि ओपन सेसनमा ७० स्टकको ८ हजार १८५ कित्ता सेयर ४६ लाख ३९ हजार ३४९ रुपैयाँमा खरिदबिक्री भए। कारोबारमा आएका ५७ स्टकको मूल्य बढ्दा १२ स्टकको मूल्य घटेको छ। बाँकी १ स्टकको मूल्य स्थिर छ।
संरक्षणकर्मी आचार्यलाई हरित क्षेत्रको ओस्कार मानिने हिट्ली संरक्षण पुरस्कार,"पोखरा : संरक्षणकर्मी राजु आचार्यलाई हरित क्षेत्रको ओस्कार मानिने विश्व प्रसिद्ध हिट्ली' संरक्षण पुरस्कार प्रदान गरिएको छ। विगत ३५ वर्ष देखि वन्यजन्तुको अध्ययन, अनुसन्धान र संरक्षणमा निरन्तर लाग्दै आएका पोखराका आचार्यलाई बेलायतको लन्डनमा आयोजित विशेष कार्यक्रममा बुधबार अवार्ड प्रदान गरिएको हो। आचार्यलाई बेलायती राजकुमारीको हातबाट विश्व प्रसिद्ध हिट्ली पुरस्कार प्रदान गरिएको हो। बेलायतको च्यारिटी द हिट्ली फन्ड फर नेचर (डब्लुएफएन) ले विश्व भरिका ६ जना वन्यजन्तुको अध्ययन, अनुसन्धान र संरक्षण क्षेत्रमा लागेका संरक्षणकर्मीलाई दिएको यो पुरस्कार ५० हजार पाउण्ड राशीको रहेको छ। आचार्यलाई लाटोकोसेरो संरक्षणमा पुर्याएको योगदानको कदर गर्दै यो पुरस्कार प्रदान गरिएको छ। यो वर्ष आचार्यसहित ब्राजिल, भुटान, पपुवान्यु गिनिज, क्यामरुन र गुयानाका संरक्षणकर्मीहरुलाई पुरस्कार प्रदान गरिएको हो। पुरस्कारहरु एक विशेषज्ञ न्यायधीश प्यानलद्धारा विश्वव्यापी खोज र मूल्याङ्कन पछि वन्यजन्तु, परिदृश्य र मानिसहरुको नेतृत्व गर्ने प्रेरणादायी संरक्षणवादीहरुलाई दिइदै आएको आयोजक संस्थाले बताएको छ। विगत ३० वर्षदेखि संरक्षण क्षेत्रमा योगादन दिँदै आएका संरक्षणकर्मीलाई प्रदान गरिँदै आएको यस पुरस्कार यस अघि विश्वका ८० भन्दा बढी मुलुकका २ सय जना संरक्षणकर्मीहरुलाई प्रदान गरिएको छ। विगत ३५ वर्षदेखि वन्यजन्तु अनुसन्धान र संरक्षण क्षेत्रमा कार्यरत आचार्यले ब्वाँसो, जंगली चौंरी, हिउँ चितुवा, वन कुकुर, साना मांसाहारी, गिद्ध, कालिज, मानव वन्यजन्तु द्वन्द्व, जैविक विविधता अभिलेखीकरण, वन कार्बन, समुदायमा आधारित प्रकृति संरक्षण, हरित विद्यालय लगायतका क्षेत्रमा काम गरेका छन्। पछिल्ला १६ वर्षदेखि आचार्य लाटोकोसेरो संरक्षणको काममा बढी सक्रिय छन्। प्रकृतिका साथीहरु संस्थाका कार्यकारी निर्देशक आचार्यको लाटोकोसेरो प्रतिको माया र लगावको कारण उल्लु सरको उपनाम पाएका छन्। विगत १६ वर्षमा उनि प्रत्यक्ष रुपमा ६० हजार भन्दा बढी मानिसहरु सम्म पुगेर लाटोकोसेरोको महत्वको बारेमा जानकारी गराएका छन्। विगत ११ वर्ष देखि उनकै नेतृत्वमा उनी आवद्ध संस्था प्रकृतिका साथीहरुले लाटोकोसेरो तथा हुचिल संरक्षण उत्सव गर्दै आएको छ। गत माघ १९ र २० गते पर्वत जिल्लाको जलजला गाउँपालिकामा ११ औं संस्करणको लाटोकोसेरो तथा हुचिल उत्सव भएको थियो। पुरस्कार पाएपछि आचार्यले भने, 'यो मेरो जीवनको सबैभन्दा खुसीको दिन हो। ' आचार्यले पुरस्कार सबै चराको लागि समर्पित रहेको सुनाउँदै दुर्लभ नभएकै कारण अनुसन्धान र संरक्षणकर्मीको आँखामा परेको छैनन् ति चराहरुमा पुरस्कार समर्पित रहेको पनि उनले सुनाए। पुरस्कार राशी लाटोकोसेरो संरक्षणमा आचार्यले पाएको ५० हजार पाउण्ड राशीको विश्व प्रसिद्ध हिट्ली संरक्षण पुरस्कार लाटोकोसेरो संरक्षणको क्षेत्रमा खर्च गर्ने बताएका छन्। गण्डकी प्रदेशमा प्रस्ताव गरेको लाटोकोसेरो संरक्षणको काममा पुरस्कार खर्च गरिने उनले सुनाए। नेपाल सरकारले बनाएको १० वर्षे लाटोकोरेरो संरक्षण कार्य योजनाले तोकेको कार्यहरुमा रकम खर्च हुने बताइएको छ। सो कार्यक्रम अन्तर्गत गुलेली नियन्त्रण, बुढा रुखको संरक्षण, कृत्रिम गुडको वितरण तथा लाटोकोसेरोको अबैध चोरी सिकारी नियन्त्रण लगायतका क्षेत्र रहेको उनले बताए।"
सिकाइ शैली परिवर्तन कहिले ?,"गुरुकुल प्रणालीबाट सिकेकाहरू बुढो पुस्तामा पुगिसकेका छन्। गुरुकुल युगको अन्तपछि क्याम्पस र कलेज प्रवेश गरेकाहरू उमेरले ५० कटेका छन्। तिनीहरू पनि पुरानो पुस्तामा गनिए। ६० को दशकसम्म क्याम्पसका कक्षा कोठामा अटाइनअटाइ विद्यार्थी हुन्थे। पढन रुचि र स्वउत्प्रेरणा हुनेहरू अघिल्लो सिटमा बस्थे। शिक्षकका लेक्चर सुन्थे। शिक्षकले बोलेका कुरालाई कपीमा टिप्थे र आफैं नोट बनाउँथे। पछिल्लो सिटमा बस्नेहरू हल्ला गर्थे, जिस्क्याउँथे र पछिल्लो ढोकाबाट बाहिरिन्थे। क्याम्पसको पढाइमा शिक्षकले कुनै करकाप र रोकतोक गर्दैनथे। स्वतन्त्रताको पढाइ हुन्थ्यो। स्कुलको पढाइमा अनुशासनको डन्डा चलाउन खोजिन्थ्यो। शिक्षकको साथी लठ्ठी हुन्थ्यो। शिक्षकसँगै कक्षामा लठ्ठी पनि जान्थ्यो। विद्यार्थीलाई त्यसले सतर्क गराउथ्यो। शिक्षकले कालो पार्टीमा (अहिले मार्कर र ह्वाइट बोर्डले विस्थापन भयो) लेख्ने वा आफ्नो डायरीमा बनाएको नोट टिपाउथे। यसले कक्षा कोठाको हल्ला नियन्त्रण गर्दथ्यो। विद्यार्थीले त्यही घोकेर परीक्षा पास गर्थे। त्यसलाई सिकाइ भनियो। शिक्षकको त्यो नोट १०आंै वर्ष पुरानो हुन्थ्यो। नोट लेखाउन अल्छी गर्नेहरूले भाषण ठोकेर जान्थे। शिक्षकको स्वर मिठास भएन र विषयवस्तुको सिलसिलेवार मिलेन भने सिकाइ दिक्क लाग्दो हुन्थ्यो। निन्द्रा आउथ्यो। सिकाइका लागि घोक्नु र कण्ठ गर्नुबाहेकको विकल्प हुन्थेन। त्यसैले घोकन्ती विद्या र धाउन्ती खेती भन्ने उखान लोकप्रिय थियो। एक जना अभिभावक भन्दै थिए मल्टिमिडियाबाट पढाउने विद्यालयमा छोराछोरी भर्ना गर्ने हा ! जमानाअनुसार चल्नै पर्छ। अर्का अभिभावकको फरक धारणा थियो। मल्टिमिडियाबाट पढाउने विद्यालयमा छोराछोरी पढाएको भए पनि एउटा निवेदनसम्म लेख्न जान्दैनन्। के पढ्छ्न र के पढाउँछन् भन्ने गुनासो थियो। अक्षर कुरूप छन्। सामजिकीकरण र घुलमिलनको पाटो ज्यादै कमजोर छ। अरूसँग बोलचाल गर्दैनन्। बोलचाल गर्नुपर्छ भन्ने ठान्दैनन्। यी दुई प्रतिनिधि भनाइले सिकाइका बारेमा धेरै संकेत गर्छन्। सिकाइ शैली माथि प्रश्न खडा गरेको छ। मल्टिमिडिया सबै समस्याको समाधान होइन। केवल सिकाइ प्रभावकारी बनाउने माध्यम हो। मल्टिमिडियाबाट सही ढंगमा सिकाउन सकिएन भने परम्परागत सिकाइभन्दा फरक हुँदैन। नाम चलेका सार्वजनिक तथा निजी शैक्षिक संस्थाले नयाँ विद्यार्थी आकर्षण गर्न पहिलो बुँदामा मल्टिमिडियाबाट पढाइ हुने लेखेका हुन्छन्। मल्टिमिडिया सर्वसाधारणलाई भ्रम पर्ने सजिलो माध्यम बनेका छन्। अचम्मैको कुरा सिकाउँछ कि क्या हो मल्टिमिडियाले भन्ने बुझ्दछ्न। अभिभावक पनि दंग छोराछोरीले कम्प्युटरबाट पढेका छन् ! राम्रो गरेका छन् ! समयसँगै प्रविधिले फड्को मार्दा हातहातमा मोबाइल र इन्टरनेट पुग्यो। दुनियाँ एउटा मोबाइल र कम्प्युटरभित्र अटेको छ। सबै कुरा त्यसैमा छ। सजिलोमा अति सजिलो भयो। सिकाइको लागि वरदान भयो। तर सिकाउने शैली उन्नत हुन नसक्दा अधिकांश शिक्षकले ज्ञानसँग सम्बन्धित कुरा मल्टिमिडियाबाट देखाउँदा सीप (स्किल) र प्रवृत्ति (एट्टिच्युड) विकास हुन सकेनन्। सहरी क्षेत्रमा ६० को दशकपछि प्रोजेक्टरमार्फत मल्टिमिडियाको प्रयोग गरेर पढाउन थालेता पनि ग्रामीण क्षेत्रमा ठाउँ हेरेर यो प्रणाली पुग्दैछ। कतै किताब पढाउने, भाषण सुनाउने र नोट लेखाउने परम्परा कायम छ। शिक्षकहरूले मल्टिमिडिया प्रयोग गरे पनि अतिरिक्त प्रयास गर्दैनन्। थप कुराहरू जोडेर सिकाउनुपर्छ भन्ने ठान्दैनन्। मल्टिमिडियाको धक्कु लगाउनेहरूले नोटलाई स्लाइड बनाएर देखाएका हुन्छन्। सान्दर्भिक भिडियोहरू तथा अन्य पूरक शैक्षिक सामग्री देखाउन आवश्यक ठान्दैनन्। देखाउँदैनन्। किताबमा उल्लेख गरेका विषयवस्तुलाई स्लाइड बनाएर देखाउँछन्। प्रोजेक्टरबाट स्लाइड देखाउनुलाई चमत्कारपूर्ण सिकाइ ठान्छन्। विषयवस्तुलाई अन्तरक्रियात्मक ढंगले सिकाउँदैनन्। दसौं वर्षदेखिका पुराना स्लाइड देखाउँदैमा सिकाइ प्रभावकारी हँुदैन। स्लाइड देखाएर चिच्याउनु र कक्षा कोठामा भाषण दिनु उस्तै कुरा हो। दुवै शिक्षक केन्द्रित विधि हुन्। सिकाइमा त्यसले ताŒिवक अन्तर ल्याउँदैन। त्यसमा विद्यार्थी सक्रिय भएर सिक्दैनन्। आधुनिक सिकाइ भने पनि त्यो निराशपूर्ण र दिक्कलाग्दो हुन्छ। शिक्षकहरू सकेसम्म धेरै स्लाइड देखाउन खोज्छन्। त्यसले विद्यार्थीलाई झन् दिक्कलाग्दो बनाउँछ। विद्यार्थीहरू सक्रिय भएर छलफल, प्रश्नोत्तर, अन्तसंवाद, समस्या समाधान तथा खोजमा लाग्न पाउँदैनन्। मल्टिमिडिया प्रयोग गरे पनि विद्यार्थीको भूमिका एउटा श्रोताको रूपमा हुन्छ। ऊ निष्क्रिय हुन्छ। विद्यार्थी निष्क्रिय हुनु भनेको शिक्षक केन्द्रित सिकाइ हुनु हो। आधुनिक मल्टिमिडिया सिकाइमा शिक्षकले सहजीकरण मात्र गर्ने हो सिकाइ विद्यार्थी आफैंले सक्रिय गर्नुपर्छ भन्ने मान्यता राखिन्छ। मल्टिमिडिया प्रयोग हुने कक्षा कोठामा यस्तो वातावरण बनेको छ त ? मापन त्यसैले गर्छ। शैक्षिक संस्थामा मल्टिमिडियाको प्रयोग बढेको भएता पनि शिक्षक केन्द्रित विधिभन्दा माथि उठ्न सकेको छैन। सिकाउने पुरानो शैली र अहिलेको शैलीमा खास भिन्नता छैन। यो नै मुख्य सबाल हो। डायरीमा भएको नोटलाई शिक्षकले डिजिटलाइज गरे। विद्यार्थी कपीमा सार्थे। अहिले डिजिटल कपी आफ्नो खातामा सार्छन्। केवल साधन फरक अरू कुरा उस्तै। विद्यार्थीका लेखन सीप, तार्किक सीप, वाचन सीप र अन्तरक्रियात्मक सीपमा ह्रास आएको छ। परीक्षाको बेला आफैंले तयार गरेको नोट वा साथीले तयार गरेको नोट पढेको पुस्ताले डिजिटल प्रणालीमा आफूलाई रूपान्तरण गरेता पनि सिकाइ शैलीमा फरक ल्याउन सकेन। वर्षौं अगाडि तयार गरेको डिजिटल नोटलाई कक्षा कोठामा स्लाइड देखाएर सिकाउनु र कपीको नोट सार्न लगाउनु कुरा उस्तै हो। फरक छैन। नवीनतम खोज गरी सिकाउने शैली शिक्षकमा विकास भएन। राज्यले त्यो खालको शिक्षक उत्पादन गर्न सकेन। शिक्षकलाई तालिम दिएर सक्षम बनाउन सकेन। उहीँ किताब पढाउने, त्यसको व्याख्या गर्ने र विकल्पमा आएको मल्टिमिडिया भने पनि स्लाइडबाट विषयवस्तु देखाउने कुरा एउटै हो। राम्रा र क्षमतावान् दिमागहरू शिक्षण पेसामा आउन मानेनन्। विश्वविद्यालयको शिक्षण गराउनका लागि स्थापित शिक्षाशास्त्र संकाय बेकम्मा भयो। उन्नत शिक्षण सिकाइका लागि यो चुनौतीको विषय हो। ज्ञानको भारी बोकाउने र सम्झन लगाउनेबाहेक अरू तरिकाले सिकाइ भएन। विद्यार्थीले गृहकार्य वा प्रोजेक्टवर्क गर्दा डिजिटल कपी सार्ने वा च्याट जेपीटीबाट सार्ने प्रवृत्ति बढेर गयो। शिक्षकहरू बोल्नुको साटो स्लाइड हेर भन्न थाले। छलफल, अन्तसंवाद, समस्या समाधान, सामाजिक घुलमिलन, तर्क बितर्कजस्ता सीपको विकासमा समस्या देखियो। स्वाभाविक रूपमा नयाँ सिकाइ शैली पुरानोभन्दा प्रभावकारी होस् यसमा कुनै शंका छैन।तर कक्षा कोठामा विद्यार्थी केन्द्रित सिकाइ हुन सकेन। नयाँ र पुरानो सिकाइ शैलीमा फरक आउन सकेन। चिन्ताको विषय यही हो। बजारमा डिजिटल प्रणाली प्रयोग नगर्ने शिक्षक पढाउन र सिकाउन नजान्ने मानक बनाइयो। तर नोट लेखाउने शिक्षक र स्लाइड देखाउने शिक्षकमा भिन्नता छैन। खाली एउटा शिक्षकले कम्प्युटर चलाउन जानेको र अर्को नजानेको फरक त्यत्ति हो। सिकाइका साधन परिवर्तनभन्दा सिकाइ शैलीमा व्यापक रूपान्तरण चाहिएको छ। समयले त्यो खोजेको छ। जबसम्म सिकाइलाई ज्ञानको तहबाट सीप सिकाइ तहमा र प्रवृत्ति विकासको तहमा पुग्दैन, तबसम्म सिकाइ प्रभावकारी भएको मान्न सकिँदैन। ज्ञानमा आधारित सिकाइलाई जीवनमा आधारित सिकाइ बनाउनु पर्छ। तल्लो तहको सिकाइ व्यावहारिक, खोजमूलक र अनुसन्धानमूलक भएन, माथिल्लो तहको सिकाइ पनि उस्तै भयो। सिकाइमा नवीनता आउन सकेन। साधन परिवर्तन हुनुले सिकाइ प्रभावकारी भएको मान्न सकिँदैन। मुख्य कुरा जीवनोपयोगी सिकाइ हो। सिकाइमा विद्यार्थी सक्रिय भएर आफ्ना लागि सिकेका छन्, छैनन् त्यो महŒवपूर्ण कुरा हो। अरू सबै गौण हुन्। दाहाल, त्रिभुवन विश्वविद्यालयमा कार्यरत छन्।"
अर्थतन्त्रका सूचक सोचे जसरी अझै सुधारिएनन् : अर्थमन्त्री,"काठमाडौं : अर्थमन्त्री वर्षमान पुनले अर्थतन्त्रका सूचक सोचे जसरी अझै सुध्रिन नसकेको बताएका छन्। बुधबार साँझ पूर्वअर्थसचिवहरु, नेपाल राष्ट्रबैंकका पूर्वगभर्नर, राष्ट्रिय योजना आयोगका पूर्वउपाध्यक्षहरुसँगको छलफलमा उनले अझै केही सूचक सुधारको खाँचो रहेको बताएका हुन्। गत वर्षको तुलनामा अर्थतन्त्रका धेरै सूचकमा सुधार देखिए पनि केही क्षेत्रमा सुधारको खाँचो रहेको छ। छलफलका सहभागीले यथार्थपरक र कार्यान्वयन हुन सक्ने बजेट ल्याउन सुझाए। पुँजीगत खर्च बढाउनुपर्ने र साधारण खर्च घटाउन, आयात प्रतिस्थापन गरी निर्यात प्रवर्द्धनको नीति अख्तियार गर्न, प्रदेश र स्थानीय तहको क्षेत्रमा पर्ने साना आयोजनामा बजेट विनियोजन नगर्न, सहकारी समस्या समाधान गर्न, बजेट खर्च गर्ने निकायको संरचनागत सुधार गर्न, संघ, प्रदेश र स्थानीय तहबीच समन्वय गरी संघीयता कार्यान्वयनलाई प्रभावकारी बनाउन, चालु ठूला आयोजनाका काम सम्पन्न गर्न, वैदेशिक सहायता वृद्धि गर्न, तथा कर्मचारी संयन्त्रको मनोबल उकास्न सुझाव दिए। छलफलमा राष्ट्रिय योजना आयोगका पूर्वउपाध्यक्षहरु डा पुष्पराज कँडेल, डा दिनेशचन्द्र देवकोटा, दीपेन्द्रबहादुर क्षेत्री, नेपाल राष्ट्रबैंकका पूर्वगभर्नर दीपेन्द्रपुरुष ढकाल, पूर्वमुख्यसचिव विमल कोइराला, पूर्वअर्थसचिवहरु कृष्णहरि बाँस्कोटा, सुमन शर्मा, शंकर अधिकारी, राजन खनाल, रामशरण पुडासैनीलगायत सहभागी थिए। पूर्वप्रशासक र विज्ञको सुझाव लिएपछि अर्थमन्त्री पुनले आर्थिक शिथिलताबाट मुलुकलाई कसरीमाथि उठाउने भन्नेबारे सरकार, राजनीतिक दल, निजी क्षेत्र, प्रशासन संयन्त्र र अर्थ क्षेत्रका विज्ञहरु क्रियाशिल र चिन्तित भएको रहेको बताए।आर्थिक शिथिलताबाट मुलुकलाई कसरी माथि उठाउने भन्ने विषयमा सिंगो देश नै एक ढिक्का छ र चिन्तित पनि छ। यो धेरै सकारात्मक कुरा हो, मन्त्री पुनले भने। अर्थतन्त्रमा संकट हुँदा गरिएका कडाइलाई विस्तारै खुकुलो बनाउनुपर्छ पुनले सरकारको वित्तीय नीति र राष्ट्र बैंकले जारी गर्ने मौद्रिक नीतिमा तालमेल मिलाएर काम गर्नुपर्ने उल्लेख गरे। अर्थतन्त्रमा संकट हुँदा गरिएका कडाइहरुमा विस्तारै खुकुलो जानुपर्ने भन्दै मन्त्री पुनले त्यसबारे राष्ट्रबैंकसँग छलफल भइरहेको जानकारी पनि दिए। निजी क्षेत्र र प्रशासन संयन्त्रको कमजोर मनोबल उठाउने गरी सरकार अघि बढेको उनको भनाइ थियो। निजी क्षेत्र र प्रशासन संयन्त्रको मनोबल कमजोर छ, उनले भने, राजनीतिक नेतृत्वले मुलुकको विकासमा गति पैदा गर्न जोखिम मोल्नुपर्ने अवस्था आएको छ। कामै नगर्नेहरु लोकप्रिय हुने अवस्था आउनु चिन्ताजनक मन्त्री पुनले काम गर्नेले सबैतिर जवाफ दिनुपर्ने र कामै नगर्नेहरु लोकप्रिय हुने अवस्था आउनु चिन्ताजनक भएको बताए। कसैले न कसैले आँट नगरी यही अवस्थामा देशको विकासले गति लिन सक्दैन। राजनीतिक वा प्रशासनिक नेतृत्वमा बस्नेहरु जसले काम गर्दैन त्यो ठीक र लोकप्रिय जसले काम गर्यो त्यसले जवाफ दिनुपर्ने जस्तो सोच समाजमा हाबी हुन थालेको छ, उनले भने, काम गर्दा मानिसले विवेक प्रयोग गर्छ, असल नियतले गर्छ भन्ने पनि सोच्नुपर्छ। सबैतिर अविश्वासको वातावरण छ। सबै लोक रिझ्याइँको पछि लागेर हुँदैन। मुलुक बनाउने हो भने यो अवस्था हटाउनुपर्छ। राजनीतिक र प्रशासनिक नेतृवले कामका लागि आँट गर्नुपर्ने र त्यसमा समाजका अरु पक्षले साथ दिनुपर्ने उनले बताए। सबैले एकपटक आँट गर्नुपर्ने भएको छ। राजनीतिक कोर्सभित्रै रहेर काम गर्ने शैलीमा परिवर्तन गर्नुपर्ने भएको छ। सबैले सबैलाई शंका गर्ने र कसैले केही पनि गर्नुनपर्ने जस्तो भइरहेको छ, उनले भने।"
"१६ जना डीआईजीको सरुवा,को कहाँ ? (सूचीसहित)","काठमाडौं : गृह मन्त्रालयले १६ जना सशस्त्र प्रहरी नायब महानिरीक्षक (डीआईजी) को सरुवा गरेको छ । सशस्त्र प्रहरी अतिरिक्त महानिरीक्षक विभाग प्रमुख चन्द्र प्रकाश गौतमका अनुसार सशस्त्र प्रहरी सेवा, साधारण समूह, साधारण उपसमूहतर्फ देहायका सशस्त्र प्रहरी नायब महानिरीक्षकहरुको सशस्त्र प्रहरी नियमावली, २०७२ को नियम ३५ को उपनियम १ को (ख) अनुसार डीआईजीहरूको सरुवा गरिएको हो । सशस्त्र प्रहरी मुख्यालयको मानव स्रोत विभागका डीआईजी किशोर प्रधानको पशुपतिनाथ बाहिनी मुख्यालय काठमाडौंमा सरुवा भएको छ । उनको नाम सूचीको पहिलो नम्बरमा रहेको छ। यसैगरी डीआईजी कमल गिरीलाई राष्ट्रिय सशस्त्र प्रहरी बल प्रशिक्षण प्रतिष्ठानमा, डीआईजी अभिकुमार खत्रीलाई विन्ध्यवासिनी बाहिनी मुख्यालय रुपन्देही सरुवा भएको छ । हेर्नुहोस् कहाँ को भयो सरुवा ?"
चितवनको रत्ननगरमा मोटरसाइकल घरमा ठोक्किंदा २ जनाको मृत्यु,"चितवन : पूर्वी चितवनको रत्ननगर नगरपालिकामा मोटरसाइकल दुर्घटना हुँदा दुई जनाको मृत्यु भएको छ । दुर्घटनामा रत्ननगर नगरपालिका३ का सुमित महतो र जीवन चौधरीको ज्यान गएको हो । जिल्ला प्रहरी कार्यालय चितवनका प्रहरी नायव उपरीक्षक श्रीराम भण्डारीका अनुसार ना२२प ३४४४ नम्बरको मोटरसाइकल रत्ननगर नगरपालिका४ का सुमन गदालको घरमा ठोक्किएको थियो । उनीहरुको उपचारका क्रममा भरतपुर अस्पतालमा मृत्यु भएको हो । शव परीक्षणका लागि सोही अस्पतालमा राखिएको छ । यसैबीच, रासस प्रतिनिधिले सर्लाहीको बरहथवाबाट पठाएको समाचारअनुसार जिल्लाका दुई छुट्टाछुट्टै स्थानमा भएका सडक दुर्घटनामा एक जना महिलाको मृत्यु हुनुका साथै तीन जना घाइते भएका छन् । गए राति मलङ्गवा नगरपालिका१, भेडियाहीमा मोटरसाइकलको ठक्करबाट ठक्करबाट सोही स्थानकी ६५ वर्षीया मलकिनया देवीको मृत्यु भएको जिल्ला प्रहरी कार्यलय सर्लाहीका प्रवक्ता दीपक श्रेष्ठले जानकारी दिए। दुर्घटनालगत्तै उपचारको लागि प्रादेशिक अस्पताल मलङ्गवा पुयाएकामा उनलाई चिकित्सकले मृत घोषणा गरेका थिए । प्रहरीले ठक्कर दिने मोटरसाइकल र त्यसका चालकलाई नियन्त्रणमा लिएको जनाएको छ। जिल्लाको रामनगर गाउँपालिका५, बिर्ता टोलस्थित हुलाकी सडकमा एम्बुलेन्सको ठक्करबाट मोटरसाइकलमा सवार तीन जना घाइते भएका छन् । मलङ्गवाबाट बलरातर्फ जाँदै गरेको ज१झ ४११ नम्बरको एम्बुलेन्सले भारतीय दर्ता नम्बरको बिआर ३० एफ ५४६१ मोटरसाइकललाई ठक्कर दिएको प्रहरीले जनाएको छ । दुर्घटनामा परेका एम्बुलेन्स, मोटरसाइकल र एम्बुलेन्स चालक प्रहरी नियन्त्रणमा छन् ।"
"मन्त्रिपरिषद् बैठक बस्दै, बजेट अधिवेशन बोलाउने तयारी",काठमाडौं : मन्त्रिपरिषद् बैठक बस्दैछ। बैठक प्रधानमन्त्री कार्यालय सिंहदरबारमा अपरान्ह ४ बजे बस्नेगरी बोलाइएको हो। बैठकमा मन्त्रालयका नियमित एजेण्डामाथि छलफल हुने जनाइएको छ। गत चैत्र ३० गते हिउँदे अधिवेशन अन्त्य गरेको सरकारले बजेट अधिवेशन बोलाउनेबारे आजको बैठकमा छलफल हुने सम्भावना रहेको एक मन्त्रीले जानकारी दिए। उनका अनुसार हिउँदे अधिवेशन वैशाख अन्तिम साताभित्रै बोलाउने सरकारले आवश्यक तयारी गरिरहेको छ। जेठ १५ गतेमा आगामी वर्षको बजेट ल्याउनुपर्ने संवैधानिक व्यवस्था छ। त्यसअघि सरकारले नीति तथा कार्यक्रम ल्याउनेछ।
"धादिङको थाक्रेमा आगलागी, वृद्ध दम्पतीको मृत्यु","मलेखु (धादिङ) : धादिङको थाक्रे गाउँपालिका५ पुरानडाँडास्थित घट्टेखोला भन्ने ठाउँको एक घरमा आगलागी हुँदा वृद्ध दम्पतीको मृत्यु भएको छ । गएराति ७० वर्षीय तेजबहादुर लामाको एकतले घरमा आगलागी हुँदा उनी र उनकी ७० वर्षीया पत्नी ठूली लामाको मृत्यु भएको धादिङका प्रहरी प्रमुख प्रहरी उपरीक्षक गौतम केसीले बताए । घरमा भएका अन्नपात र लत्ताकपडा सबै नष्ट भएको छ उनको भनाइ छ। 'राति करिब ११:३० बजे घरमा आगो लागेको खबर पायौँ । हाप्सेचौर अस्थायी प्रहरी चौकी र इलाका प्रहरी कार्यालय खानीखोलाको टोली घटनास्थल पुग्दा उहाँहरूको मृत्यु भइसकेको थियो', प्रहरी उपरीक्षक केसीले भने।"
वेष्ट इण्डिज ए विरुद्ध नेपाललाई दोस्रो सफलता,काठमाडौं : वेष्ट इण्डिज ए विरुद्ध टी२० श्रृंखलाको चौथो खेलमा नेपाललाई दोस्रो सफलता मिलेको छ। कीर्तिपुरस्थित त्रिवि क्रिकेट मैदानमा टस हारेर बलिङ गरेको नेपालका लागि कुशल भुर्तेलले विकेट लिएका हुन्। ९ ओभरमा भुर्तेलको बलमा जोनसन चार्ल्सलाई दीपेन्द्र सिंह ऐरीले क्याच आउट गराएका हुन्। चार्ल्सले ३० बलमा ५८ रनको योगदान गरे। त्यस अगाडि प्रतिश जिसीले दोस्रो ओभरको पहिलो बलमा विकेट लिएकाथिए। वेष्ट इण्डिज एका उपकप्तान एलिक अथान्जे जिसीको बलमा सन्दीप जोराले क्याच आउट गराएका हुन्। अथान्जे ७ बलमा ५ रन बनाएर बाहिरिए। वेष्ट इण्डिज एले १० ओभरको समाप्तिमा २ विकेटको क्षतिमा १०१ रन बनाएर खेलिरहेको छ। वेस्ट इन्डिजका कप्तान रोस्टन चेजले टस जितेर नेपाललाई बलिङको निम्तो दिएका हुन्। यसअघि सम्पन्न तीनवटा खेलमा नेपालले एउटा र वेस्ट इन्डिजले दुईवटा खेलमा विजयी भएको छ। पहिलो खेलमा नेपाल ४ विकेटले विजयी भए पनि त्यसपछिका खेलमा नेपाल १० रन र ७६ रनले पराजित भएको हो। सिरिज जित्ने सम्भावना कायमै राख्न नेपालले आजको खेल जित्नुपर्ने दबाब छ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणासमेत गरिसकेको छ। आगामी जुन २ बाट सुरु हुने आईसीसी टीट्वेन्टी विश्वकपको तयारीका लागि नेपालले वेष्ट इण्डिजसँग शृंखला खेलेको हो।
कोवाङ र टुकुचे लेकमा यार्सा संकलन सुरु,"जोमसोम : मुस्ताङका उच्चलेकमा यार्सा गुम्बा संकलन सुरु भएको छ। जिल्लाको थासाङ गाउँपालिका१ टुकुचे र थासाङ गाउँपालिकाका उच्चलेकमा यार्सा संकलन सुरु भएको हो। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) अन्तर्गत रहेको हिमाली जिल्ला मुस्ताङका ५ स्थानीय तहमध्ये ३ स्थानीय तहमा स्थानीय र जिल्ला बाहिरका सर्वसाधारणलाई यार्सा संकलन गर्न अनुमति दिइने गरिन्छ। उपल्लो मुस्ताङको उच्चलेकमा यार्सा संकलन हुँदैन। तर, जिल्लाको बारागुङ मुक्तिक्षेत्र गाउँपालिका, घरपझोङ गाउँपालिका र थासाङ गाउँपालिकाका विभिन्न लेकमा यार्सा संकलन हुन्छ। अन्नपूर्ण संरक्षण क्षेत्र आयोजनाअन्तर्गत (एक्याप) मातहतको इलाका संरक्षण कार्यालय जोमसोममा ९ वटा र इलाका संरक्षण कार्यालय लोमान्थाङमा ७ वटा स्थानीय संरक्षण व्यवस्थापन समिति(सीएमसी)छन्। यी समितिले एक्यापअन्तर्गत रहेर एक्यापले सुम्पिएको जिम्मेवारी र कार्यसम्पादन गर्ने गर्छन्। एक्याप मातहतको समितिले एक्यापको कार्यविधि र मापदण्डमा रहेर वन तथा वातावरणका साथै जैविक विविधता संरक्षणमा काम गर्ने गरेका हुन्छन्। यो समितिले वन जंगलको संरक्षणसँगै हिमाली वन्य जडिबुटी यार्सा गुम्बा संकलन तथा व्यवस्थापनको काम गर्ने गरेका छन्। यिनै समितिले बैठक बसेर एक्यापको कार्यविधिमा रहेर निर्णय गरी यार्सा संकलन अनुमतिका लागि एक्यापलाई निवेदन पेस गर्छन्। यसरी सम्बन्धित संरक्षण व्यवस्थापन समितिले एक्यापको अनुमति पाएपछि सर्वसाधारणलाई तोकिएको शुल्क लिएर उच्चलेकमा यार्सा संकलन गर्न अनुमति दिने एक्याप मुस्ताङका कार्यालय प्रमुख प्रमोदराज रेग्मीले जानकारी दिए। उनले चालु वर्षका लागि हालसम्म कोवाङ र टुकुचे लेकमा यार्सा गुम्बा संकलन गर्न सम्बन्धित समितिले निवेदन दिएपछि एक्यापले अनुमति प्रदान गरेको जनाए। उनका अनुसार अन्य संरक्षण व्यवस्थापन समितिले पनि यार्सा संकलन छोड पुर्जी दिन एक्यापमा अनुमति दिने तयारी गरेका छन्। हिमाली जिल्ला मुस्ताङअन्तर्गत थासाङको कुञ्जो, कोवाङ र टुकुचे, घरपझोङ गाउँपालिकाको जोमसोम, बारागुङ मुक्तिक्षेत्रको मुक्तिनाथ, झोङ र छेङ्गुरका उच्चलेकमा यार्सा संकलन गर्न सर्वसाधारण नागरिक जाने गर्छन्। मुस्ताङको थासाङ गाउँपालिकाको वडा १ टुकुचे र वडा२ कोवाङ संरक्षण व्यवस्थापन समितिले जिल्ला बाहिर र जिल्लाभित्रका सर्वसाधारणलाई धमाधम यार्सा संकलन पुर्जी दिन थालेका हुन्। संरक्षण व्यवस्थापन समिति कोवाङका अध्यक्ष जीवन थकालीले कोवाङका उच्चलेकमा वैशाख ४ गतेदेखि यार्सा संकलन पुर्जी वितरण गर्न सुरु गरिएको जानकारी दिए। कोवाङ संरक्षण समितिले मुलीलेक, पोलो लेक, श्रीखर्क, मार्चे र सानुसरे लेकमा पुगेर यार्सा संकलन गर्न अनुमति दिने गरिएको समितिका अध्यक्ष थकालीले बताए। सर्वसाधारणलाई यार्सा संकलन गर्न संकलन पुर्जीबापत स्थानीयलाई २ हजार ५ सय र जिल्ला बाहिरका सर्वसाधारणलाई ५ हजार शुल्क लिने गरेको अध्यक्ष थकालीको भनाइ छ। यार्सा संकलनका लागि झन्डै ५० जनाभन्दा बढीले संकलन पुर्जी लिइसकेको र यार्सा संकलनका लागि सर्वसाधारण थपिने क्रम जारी रहेको समिति अध्यक्ष थकालीले जनाए। यसैगरी थासाङ गाउँपालिका१ टुकुचेको संरक्षण व्यवस्थापन समितिले पनि वैशाखको २ गतेदेखि यार्सा संकलन फुकुवा गरेको संरक्षण व्यवस्थापन समिति अध्यक्ष दिपसागर थकालीले जानकारी दिए। टुकुचे संरक्षण व्यवस्थापन समितिले स्थानीयलाई १ हजार र जिल्ला बाहिरका सर्वसाधारणलाई ३ हजार रुपैयाँ शुल्क उठाउने गरेको समिति अध्यक्ष थकालीको भनाइ छ। टुकुचे समितिमार्फत बतासे लेक, धम्पुस लेक, मार्चे लेक र धौलागिरि आइफल लेक यार्सा टिप्न हालसम्म २८ जनाले संकलन अनुमति पुर्जी लिएका छन्। घरपझोङ गाउँपालिकाको जोमसोमको नममुलेक लगायतका स्थानमा यार्सा संकलन अनुमतिको प्रक्रिया थालनी भएको छैन। जोमसोम समितिका अध्यक्ष चन्द्रबहादुर थकालीले समितिले यार्सा संकलन अनुमति दिने विषयमा छलफल भएको र सम्भवत जेठको १ गते संकलन अनुमति दिने तयारी भइरहेको बताए। हामी पहिले बैठक बस्छौं, त्यसपछि मिति तोक्छौं, अध्यक्ष थकालीले भने, यार्सा टिप्नेलाई नियम र शुल्क कति लिने भन्ने विषयमा छलफल हुन्छ, यसपछि एक्याप कार्यालयमा पत्राचार गर्छौं। जोमसोम लेकमा गत वर्ष ९० जनाभन्दा बढीले यार्सा संकलन अनुमति लिएका थिए। त्यस समय स्थानीयलाई ४ हजार र जिल्ला बाहिरका सर्वसाधारणलाई ६ हजार शुल्क तोकिएको थियो। बारागुङ मुक्तिक्षेत्रको मुक्तिनाथ लेकमा यार्सा संकलनका लागि छोड पुर्जी दिने तयारी भएको मुक्तिनाथ संरक्षण व्यवस्थापन समिति अध्यक्ष घ्युर्मी गुरुङले जानकारी दिए। मुक्तिनाथ लेकमा गत वर्ष यार्सा संकलन पुर्जीका लागि स्थानीयलाई ४ हजार र जिल्ला बाहिरका लागि ६ हजार शुल्क थियो। गत वर्ष मुक्तिनाथ लेकमा यार्सा टिप्न करिब ८० जना मानिस पुगेका थिए। बारागुङको झोङ लेकमा यार्सा संकलनका लागि छोडपुर्जी दिने विषयमा प्रारम्भिक छलफल भएको समिति अध्यक्ष सोनाम खाण्डो गुरुङले बताइन्। झोङ लेकमा गत वर्ष स्थानीयलाई २ हजार र अन्यलाई ३ हजार शुल्क लिइएको थियो। यार्सा संकलनबाट उठेको रकम समितिमार्फत गाउँ समाजलाई बुझाउनुपर्ने बाध्यता रहेको उनले सुनाइन्। झोङ लेकमा गत वर्ष ५० जनाभन्दा बढीले अनुमति लिएका थिए। बारागुङको छेङ्गुर लेकमा संरक्षण व्यवस्थापन समितिले नभई गाउँ समाजलेनै यार्सा संकलन अनुमति दिने गरेको स्रोतले जनाएको छ। यसरी यार्सा संकलन अनुमतिबाट उठेको रकम गाउँसमाजकै कोषमा जम्मा हुने गरेको स्रोतको भनाइ छ। मुस्ताङका उच्चेलेकमा यार्सा गुम्बा संकलनका लागि स्थानीय सर्वसाधरणसहित रोल्पा, दाङ, रुकुम, गोरखा, धादिङ, बाग्लुङ र म्याग्दी जिल्लाका सर्वसाधरण आएका छन्। जैविक विविधतामध्येको बहुमूल्य प्राकृतिक हिमाली जडिबुटी यार्सा गुम्बाको स्वदेश तथा विदेशमा उत्तिकै माग हुने गर्छ। यार्सा गुम्बा विभिन्न आयुर्वेद औषधिमा समेत प्रयोग हुन्छ भने यसको सेवनले शारीरिक स्फूर्ति र यौन क्षमता वृद्धि गर्नसमेत टेवा पुयाउँछ।"
धनार्जनको मोहमा रित्तिन्छ खुसी,"विकासशील मुलुकका नागरिकहरू धनार्जनलाई महŒव दिन्छन्। सामाजिक सुरक्षाको प्रत्याभूति नभएको देशमा व्यक्तिपरिवारको आवश्यकता पूरा गर्न धन महत्त्वपूर्ण मानिन्छ। विकासशील मुलुकको नागरिक भएकै कारण हामी नेपालीले पनि धन अर्थात् पैसालाई महत्त्व दिँदै गइरहेका छौं। मेरो एकजना आफन्तको लामो समय सरकारी सेवामा बित्यो। प्रशस्त पैसा कमाउनु भयो। छोराछोरीहरूलाई विदेशमा शिक्षादीक्षा दिनुका साथै स्वदेशमा व्यापार व्यवसायमा लगानी बढाउनु भयो। झर्लक्क खुसी नै खुसी थियो। तर केही समयअघि उहाँसँग भेट भयो। जीवनको उत्तरार्धमा पछुतो महसुस गरिरहेको सुनाउनु भयो। सन्तानको खुसीकै लागि अनैतिक काम गर्दाको प्रतिफल ज्येष्ठ नागरिक भएर दिन बिताउँदा पाइरहेको दुःखेसो थियो। छोराछोरीले समेत बुवाको इमान्दारितामा गर्व गर्ने अवसर पाएको भए राम्रो हुनेथियो भन्ने आभास दिलाएका रहेछन्। खुसी पैसामा होइन इमान्दारिताको कमाइमा रहेछ भन्ने महसुस भयो। आफूले खुसी खरिदको लागि पैसा जम्मा गर्ने क्रममा गरेका गलत कामले गर्दा बुढेसकालमा एक्लोपन महसुस भइरहेको थियो। अरूले आफूले गरेको गलत काम थाहा पाएकी भनेर सामाजिक समारोहमा जानसमेत गाह्रो हुने तथा आफूले गलत काम गरेर दुःख दिएका व्यक्तिहरूलाई सम्झेर एकदमै पीडा भइरहेको अनुभूति थियो। माथि उल्लेखित सरकारी सेवामा अनुभव बटुलेका मेरा नातेदार एक प्रतिनिधिमूलक पात्र मात्र हुनुहुन्छ। तपाईं हामी पनि धनार्जनको मोहमा परेका त छैनौं ? पैसा कमाउने लोभमा हाम्रा मूल्य र मान्यताबाट विचलित भइरहेका छौं कि ? खुसी खरिद गर्ने साधनका रूपमा पैसालाई मानिरहेका त छैनौं ? अकुत सम्पत्ति कमाउने होडमा हामीले खुसी हुने मौका गुमाइरहेका त छैनौं ? यसतर्फ सोच्ने बेला भएन र ? शक्तिको दुरुपयोग शिक्षा, स्वास्थ्यलगायत हरेक क्षेत्रमा रहेको छ। तर हामीले चारवटा औंला आफूतिर फर्केको नदेखेर आफ्नो कमजोरी लुकाउन अरूतिर चोर औंला उठाइरहेका मात्र छांै। एकैछिन विचार गरौं, त सरकारी विद्यालयमा पूरा समय नदिने शिक्षक वा कर्मचारी हुन् वा आफ्नो जिम्मेवारी पालन गर्ने क्रममा काम नगरेर घुस लिने सरकारी कर्मचारी होस् वा पुस्तक वा विद्यालय पोसाक निश्चित पसलबाट किन्नुपर्छ भनेर कमिसन लिने निजी विद्यालय हुन् वा बिरामीलाई कमिसनको लोभमा अनावश्यक परीक्षण गर्न वा औषधि दिने चिकित्सक होस् वा आफ्नो पक्षलाई फाइदा दिनको लागि नीतिहरूको दुरुपयोग गर्ने नेताहरू हुन् यी सबै शक्तिको दुरुपयोग हुन्। यहाँ माथि उल्लेख गरिएका सबै प्रकारका व्यक्तिहरूले पदको दुरुपयोग गरिरहेका छन् तर सबैले आफूबाहेक यो देशका सबै भ्रष्ट भनेर अरूलाई चोरऔंला ठड्याउन लागिरहेका छन्। अहिले धन आर्जनको ध्याउन्नमा अरू कुरा नदेख्नेहरूले बुढेसकालमा पक्कैप नि मेरो आफन्तको जस्तो नियति भोग्नुपर्ने हुनेछ। हो, पैसालाई बढी महŒव दिने विकासशील समाजमा अधिकांश व्यक्ति पद र शक्तिको दौडमा हुन्छन्। पद र शक्तिको लालसाले गलत काम गर्न तल्लीन रहन्छन्। तर यस्ता गलत कामको परिणाम कुनै दिन अवश्य नै भोग्नुपर्ने हुन्छ। म कहिलेकाहीँ छोरीको विद्यालयको कार्यक्रममा सहभागी हुने क्रममा केही अभिभावकहरू सरकारी गाडी चढेर आउनुभएको हुन्छ। निजी गाडी हुँदाहुँदै सरकारी गाडी प्रयोग गर्नुमा सायद उहाँलाई लागिरहेको होला शक्तिको प्रदर्शन गर्दा सबैले महान् मानिरहेका होलान्। तर उहाँले के कुरालाई कम आकलन गरिरहनु भएको हुन्छ भने सरकारी गाडी चढेर निजी काममा जाँदा एक त उहाँले गरिब र सीमान्तकृत समुदायको लागि प्रयोग हुने स्रोत र साधनको दुरुपयोग गरेर नकारात्मक ऊर्जा प्राप्त गरिरहनु भएको छ भने अर्कोतर्प उहाँले सम्मान होइन गलत धारणा प्राप्त गरिरहनुभएको छ। जसले उहाँलाई पछिसम्म खुसी मिल्ने छैन। हो, सामाजिक सुरक्षा नभएको मुलुकमा केही धनआर्जन गरेर सुरक्षित भविष्यको लागि गलत काम गर्न तयार भएको देखिन्छ। तर विचार गरौं त, हामीले एकअर्कालाई लडाएर आफू अगाडि पुग्नुको साटो सबैजना हातेमालो गरेर गन्तव्यमा पुग्दा कति रमाइलो हुन्थ्यो होला। सुन्दा काल्पनिक लाग्ने यी कुरा हामीले विभिन्न परिवेशमा प्रयोग गर्दै आइरहेका छौं। पहाडलाई समस्या पर्दा तराई र हिमालले सहयोग गरिरहेका छौं भने तराईमा समस्या आउँदा हिमाल र पहाडले सहयोगी हातहरू फैलाइरहेका छौं। तर आज विभिन्न नाममा हामीले एकअर्कालाई घृणा गर्ने तथा समाजमा द्वैष फैलाइरहेका छौ। पुनः एकपटक विचार गरौं त यदि भोलि सबैलाई पछाडि पारेर आफूमात्र अगाडि बढ्दा कतै हामीले खुसी आदानप्रदान गर्ने व्यक्तिसमेत नपाउने अवस्था त बन्दैन ? अहिलेका युवाहरूमा पैत्रिक सम्पत्तिमा भर पर्नेभन्दा आफैंले केही गरेर स्वतन्त्र हुन खोजिरहेका छन्। र यसैमा उनीहरू गर्व गरिरहेका छन्। तसर्थ दोस्रो पुस्तालाई खुसी दिनको लागि गलत गरेर धेरै पैसा जम्मा गर्नुभन्दा उनीहरूलाई स्वतन्त्र र गर्व गर्नलायक अभिभावक बन्न सकेमा सन्तान सफल र स्वतन्त्र जीवनयापन गर्न पाउनेछन्। अन्यथा उनीहरू सधैंभरि भ्रष्टाचारीको सन्तानको रूपमा जीवनयापन गर्न बाध्य हुनेछन्। र तपार्इं हामीले गरेको अपराधको भागी भइरहने छन्। तसर्थ खुसी किन्ने नाममा गलत काम गर्ने होइन राम्रो काम गरेर थोरै पैसा भए पनि जीवनभर सुखी हुने उपाय अपनाउने कि ? हो, गलत तरिकाले कमाएको पैसाले केही समयको लागि भौतिक वस्तुहरूको खरिद गर्न सकौला। तर खुसी प्राप्त गर्न सक्दैनौं। हामी नेपालीहरूको विशेषता भनेको अरूलाई सहयोग गर्ने, पारिवारिक एकता कायम गर्दै एकअर्कालाई सहयोग गरेर समस्याको समाधान गर्ने हो। तर स्वतन्त्रता र आधुनिकताको नाममा हामीले हाल यी मूल्य र मान्यताहरूमा निरन्तर प्रहार गर्दै असहिष्णु बन्दै गइरहेका छौं। आज सबै गलत गर्ने मानिसहरूको एउटै तर्क हुने गर्दछ, हो देशको अवस्था खत्तम छ। कमसेकम आफ्नो भविष्यत सुरक्षित गर्नुपयो। तर हामीहरूले नबुझेको कुरा के हो भने अरूलाई गाली गरेर आफ्नो कमजोरी ढाक्ने प्रयास गर्दा अझ गम्भीर परिणामा भोग्नुपर्ने हुन्छ। तसर्थ अरूलाई गाली गर्न छोडेर समाजमा सकारात्मक परिवर्तन गर्ने दिशामा अगाडि बढौं।"
डढेलो बस्तीमा पस्दा पाल्पामा एकै दिन ४० घरगोठ जले,"तानसेन : पाल्पामा जंगलमा लागेको डढेलो बस्तीमा पस्दा बुधबार राती ४० बढी घरगोठ जलेर खरानी भएका छन्। पाल्पाको रामपुर नगरपालिका४ र ५ पूर्वखोला गाउँपालिकाको वडा नं ६ हेक्लाङमा जंगलमा लागेको डढेलो बस्तीमा फैलिएपछि ४० बढी घरगोठ जलेर खरानी भएका हुन्। आगलागीबाट करोडौंको धनमाल, अन्नपात जलेर नष्ट भएको छ। पूर्वखोलाको हेक्लाङमा २५ घरगोठ जलेको छ भने सयौं गाई भैंसी, बंगुर बाख्रा कुखुरा आगोले जलेका वडा अध्यक्ष धनबहादुर घर्तीमगरले जानकारी दिए। 'गाउँमा निकै दुखदायी घटना भयो। साविकको हेकलाङको सबै वडामा एकैचोटी आगलागी भयो। ', वडा अध्यक्ष घर्तीले बताए। आगालगीबाट मानवीय क्षति नभए पनि नगद, लत्ता कपडा, तथा खाद्यान्न जलेर करोडौंको नोक्सान भएको वडा अध्यक्ष घर्तीको भनाइ छ। गाउँमा लिफ्टको खानेपानी विद्युतको भोल्टेज कम आउँदा पम्प गर्न नसकिएको कारण गाउँमा पानी नभएको उनले बताए। एउटा दमकल त आएको थियो तर एउटा दमकलले के गर्ने? अहिले पनि टयाक्टरमा पानी बोकेर घर गोठमा लागेको आगो निभाउने काम भइरहेको वडा अध्यक्ष घर्तीले बताए। वडा नं ६ हेकलाङको लाकुरी, रेदी, बाँसडाँडा, खुमडाँडा, पनेर्दी, सालवास, पोखराथोक लगायतका जंगलमा भीषण डढेलो फैलिएको छ। यस्तै पाल्पाकै रामपुर नगरपालिका४ को तल्लो गिजनडाडा र वडा नं ५ को गैरा गाउँबाट सुरु भएको आगो बस्तीमा पस्दा रेवती पोखरा, छतिनडाँडा, मौलाथर, जल्केनी, दरकोट बस्तीमा पुगी प्रन्ध घरगोठ जलेको वडा अध्यक्ष रामबहादुर रानाले बताए। बुधबार दिउँसोबाट लागेको आगो हावाहुरीको कारण बस्तीमा पसेकोले निभाउन नसकिएको वडा अध्यक्ष रानाले बताए। वडा नं ४ मा आगलागीबाट बुधबार दश घरगोठ जलेको उनले बताए। हिजोदेखि लागेको आगो निभाउने काम भइरहेको वडा अध्यक्ष रामबहादुर रानाले बताए। रामपुरको वडा नं ५ को गैरागाउँमा आगलागीबाट ६ घरगोठ जलेको वडा अध्यक्ष दुर्गाप्रसाद पोखरेलले बताए। हिजोदेखि लागेको आगो अहिलेसम्म नियन्त्रणमा नआएकोले राम्चे सामुदायिक वनको माथिल्लो टापुमा आगो बलिरहेकोले नियन्त्रणको लागि स्थानीयवासी, उपभोक्ताहरु लागि गरेको वडा अध्यक्ष पोखरेलले बताए। पाल्पामा गत वर्षभन्दा आगलागीका घटना तीव्र रुपमा वृद्धि भएको छ। पाल्पामा चैत्र वैशाखमा मात्र १ सय ५० स्थानमा आगलगाी भएको छ भने ३ हजार ५ सय हेक्टर वन जंगल डढेलोले जलेको छ। ९५ प्रतिशत आगलागीका घटना मानवीय लापरवाहीको कारण लाग्दै आएको छ। बैशाख महिनामा प्रहरी, शसस्त्र प्रहरी र नेपाली सेना तथा वन कर्मचारीहरुको मुख्य काम नै जंगल बस्तीमा लागेको आगो निभाउने भएको बताए।"
सुनको मूल्य तोलामा २ हजार बढ्यो,काठमाडौं : आज स्थानीय बजारमा सुनको मूल्य तोलामा २ हजारले वृद्धि भएको छ। नेपाल सुनचाँदी व्यवसायी महासङ्घका अनुसार बुधबार तोलामा एक लाख ३४ हजार पाँच सयमा कारोबार भएको छापावाला सुन आज एक लाख ३६ हजार पाँच सय निर्धारण भएको छ। यस्तै बुधबार एक लाख ३३ हजार आठ सय ५० मा कारोबार भएको तेजाबी सुन आज भने एक लाख ३५ हजार आठ सय ५० निर्धारण भएको छ। चाँदीको मूल्य तोलामा १५ ले वृद्धि भएको छ। बुधबार प्रतितोला एक हजार छ सय ३० मा कारोबार भएको चाँदी बिहीबारका लागि भने एक हजार छ सय ४५ निर्धारण भएको छ।
सूचना प्रविधि तथा साइबर सुरक्षासम्बन्धी कानुन निर्माण प्रक्रियामा छन् : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले सूचना प्रविधिको विकास, विस्तार र सुरक्षित प्रयोगलाई सुनिश्चित गर्न आवश्यक नीतिगत तथा कानुनी व्यवस्था गर्न सरकार प्रतिबद्ध रहेको बताएका छन्। सातौँ राष्ट्रिय सूचना तथा सञ्चारप्रविधि दिवसका अवसरमा आयोजित कार्यक्रममा उनले सूचना तथा सञ्चार प्रविधि नीतिको परिमार्जन र सूचना प्रविधि तथा साइबर सुरक्षासम्बन्धी कानुन निर्माण प्रक्रियामा रहेको बताएका हुन्। प्रधानमन्त्री प्रचण्डले दिनानुदिन बढ्दै गइरहेको साइबर अपराधसम्बन्धी घटनाहरू नियन्त्रण गरिने बताए। प्रधानमन्त्री प्रचण्डले भने, राष्ट्रिय साइवर सुरक्षा नीति, २०८० तर्जुमा गरी कार्यान्वयनको अवस्थामा छ । साइवर सुरक्षाको जोखिम पहिचान, प्रतिकार्य अनुगमन गर्न राष्ट्रिय साइवर सुरक्षा केन्द्र स्थापना गरिएको छ । प्रधानमन्त्री प्रचण्डले अन्तर्राष्ट्रिय स्तरको डाटा सेन्टरहरूको स्थापनालाई प्राथमिकता दिने बताए । विश्वस्तरका तालिम प्रदायकहरूलाई आकर्षित गरी सीपयुक्त दक्ष जनशक्तिको निर्माण गरिनेछ, प्रचण्डले भने, सूचना प्रविधि उद्योगको प्रवर्द्धनमार्फत रोजगारी सिर्जना गरिनेछ । साथै निर्यात प्रवर्द्धन गर्दै देशको अर्थतन्त्रलाई सुदृढ गर्ने लागयतका विषयहरू सरकारको प्राथिमिकतामा छन् । सञ्चार तथा सूचना प्रविधिको विकास, विस्तार र प्रयोगबाट नै आर्थिक, सामाजिक रूपान्तरण गर्न सकिन्छ भन्ने सरकारको विश्वास रहेको उल्लेख गर्दै प्रधानमन्त्री प्रचण्डले सोहीअनुरूप नै डिजिटल नेपाल फ्रेमवर्क, २०७६ लाई पुनरावलोकनसहित कार्यान्वयनमा ल्याउने रणनीति सरकारको बताए ।"
निर्वाचन आयोगले राष्ट्रपतिलाई बुझायो उपनिर्वाचनको परिणामसहितको प्रतिवेदन,काठमाडौं : निर्वाचन आयोगले यही वैशाख १५ गते सम्पन्न उपनिर्वाचनको परिणामसहितको प्रतिवेदन राष्ट्रपतिसमक्ष पेश गरेको छ। आयोगका प्रमुख निर्वाचन आयुक्त दिनेश कुमार थपलियाले राष्ट्रपति कार्यालय शीतल निवासमा पुगेर राष्ट्रपति रामचन्द्र पौडेलसमक्ष निर्वाचनको परिणाम पेश गरेका हुन्। वैशाख १५ गते इलाम२ प्रतिनिधिसभा सदस्य र बझाङ १ (१) मा प्रदेशसभा सदस्यका लागि उपनिर्वाचन भएको थियो। निर्वाचनमा बझाङमा एमालेका दमन भण्डारी र इलाममा एमालेकै सुहाङ नेम्बाङ विजयी भएका छन्।
आगलागी हुन नदिन सचेत रहौं,"अहिलेसम्म गुल्मीका ६५ वटा घर जलेर पूर्णरूपमा नष्ट भएका छन। इस्मा, छत्रकोट, मदाने, धुर्कोट गाउँपालिकासहित मुसीकोट र रेसुंगा नगरपालिकामा आगलागीका घटनाहरू धेरै भएका छन्। जिल्लाका १२ वटै स्थानीय तहमा थोरै धेरै आगलागीका घटना भइरहेका छन्। करिब १ सयभन्दा बढी गाईभैंसीलगायतका पशुचौपायाहरू आगोमा परेर मरेका छन्। सुक्खा मौसम र बढ्दो हावाहुरीका कारण आगो नियन्त्रणमा लिन धेरै चुनौती देखिएको छ। जिल्लाभरि एउटा मात्र दमकल सदरमुकाम तम्घासस्थित रेसुंगा नगरपालिकामा छ। आगलागीको अवस्था र जोखिमको पहिचान गरेर दमकल पठाउने गर्छौं। घर पूर्णरूपमा जलेर नष्ट भएकाहरूलाई संघीय सरकारको विपद् व्यवस्थापन कोषबाट प्राप्त हुने प्रतिघरपरिवार २० हजारका दरले राहत उपलव्ध गराइएको छ। आगलागी आफैं लाग्ने होइन। कोही न कोही मानिसले लगाउने हो। त्यसकारण आगलागी हुन नदिन सबै नागरिक सचेत हुनु जरुरी छ। जिल्लामा रहेका सुरक्षाकर्मी, स्थानीयवासी, जनप्रतिनिधिलगायतको सहभागितामा आगो नियन्त्रण गर्दै आएका छौं। आगो लगाएको आरोपमा अहिलेसम्म दुई जना मानिसलाई नियन्त्रणमा लिइएको छ। तर, मुख्य समस्या भनेको आगो कसले लगायो भन्ने कुराको सूचना नै दिँदैनन्। जंगलमा लागेको आगो फैलिएर बस्तीमा पुगेको छ। नागरिकहरू सचेत हुने, पानीका मुहान संरक्षण गर्ने, सुक्खा मौसममा झरेका रूखका पातहरू सोर्ने जस्ता विषयमा ख्याल गरियो भने आगलागीबाट जोगिन सकिन्छ। (शर्मा गुल्मीका प्रमुख जिल्ला अधिकारी हुन्।)"
प्रतिश जिसीले पहिलो बलमै लिए वेष्ट इण्डिज ए को विकेट,काठमाडौं : वेष्ट इण्डिज ए विरुद्ध टी२० श्रृंखलाको चौथो खेलमा नेपाललाई पहिलो सफलता मिलेको छ। कीर्तिपुरस्थित त्रिवि क्रिकेट मैदानमा टस हारेर बलिङ गरेको नेपालका लागि प्रतिश जिसीले पहिलो विकेट लिएका हुन्। वेष्ट इण्डिज एका उपकप्तान एलिक अथान्जे जिसीको बलमा सन्दीप जोराले क्याच आउट गराएका हुन्। दोस्रो ओभरको पहिलो बलमै उनी आउट भए। अथान्जे ७ बलमा ५ रन बनाएर बाहिरिए। वेष्ट इण्डिज एले दोस्रो ओभरको समाप्तिमा १ विकेटको क्षतिमा १५ रन बनाएर खेलिरहेको छ। वेस्ट इन्डिजका कप्तान रोस्टन चेजले टस जितेर नेपाललाई बलिङको निम्तो दिएका थिए। यसअघि सम्पन्न तीनवटा खेलमा नेपालले एउटा र वेस्ट इन्डिजले दुईवटा खेलमा विजयी भएको छ। पहिलो खेलमा नेपाल ४ विकेटले विजयी भए पनि त्यसपछिका खेलमा नेपाल १० रन र ७६ रनले पराजित भएको हो। सिरिज जित्ने सम्भावना कायमै राख्न नेपालले आजको खेल जित्नुपर्ने दबाब छ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणासमेत गरिसकेको छ।
गर्मी छल्न जाउँ हिँड रेसुंगा,"गुल्मी : देशभर गर्मी बढेको छ। गर्मी छल्ने उचित गन्तव्य गुल्मी जिल्ला बन्न सक्छ। वैशाख २० गते प्रधानमन्त्री पुष्पकमल दाहालले जाउँ हिँड रेसुंगा अभियानलाई काठमाडौंबाटै उद्घाटन गर्दै छन्। यसका लागि रेसुंगा नगरपालिकाले पनि व्यापक तयारी गरेको छ। नगर प्रमुख खिलध्वज पन्थीका अनुसार समुन्नत रेसुंगा हाम्रो शान, उत्कृष्ट नगर सबैको पहिचान नारासहित नगरपालिकाले रेसुंगालाई विश्वमा चिनाउन जाउँ हिँड रेसुंगा अभियान सुरु गरेको हो। पर्यटन प्रवद्र्धनमार्फत आर्थिक समृद्धि हाँसिल गर्ने उद्देश्यले रेसुंगाको पर्यटन प्रवद्र्धनका लागि नेपाल पर्यटन बोर्डको सहकार्यमा जाउँ हिँड रेसुंगा अभियान प्रधानमन्त्री दाहालले बिहीबार उद्घाटन गर्ने कार्यक्रम रहेको नगरप्रमुख पन्थीले जानकारी दिए। रेसुंगाको मात्र नभई जिल्लाको समृद्धिका लागि यो अभियान जरुरी छ, नगरप्रमुख पन्थीले भने, यसलाई नेपालकै महत्वपूर्ण पर्यटकीय गन्तव्य बनाउन सबैको सहयोग आवश्यक छ। गत जेठ २१ गतेदेखि सुरु भएको यस अभियानमा एक वर्षको अवधिमा झन्डै १ लाख आन्तरिक तथा बाह्य पर्यटक रेसुंगामा पुगेका नगरपालिकाका प्रवक्ता तथा जाउँ हिँड रेसुंगा अभियानका संयोजक रामप्रसाद पन्थी (राम्जी)ले जानकारी दिए। संयोजक पन्थीका अनुसार रेसुंगामा कोरिया, फ्रान्स, बेलायत र अमेरिकालगायत विदेशी मुलुक र नेपालका ५५ जिल्लाबाट पर्यटक आएका छन्। ऐतिहासिक, धार्मिक तथा पर्यटकीय हिसाबले निकै महत्वपूर्ण गुल्मीलाई विश्वमाझ चिनाउन र पर्यटक भिœयाउन गुल्मीको रेसुंगा नगरपालिकाले गत जेठ २१ मै जाउँ हिँड रेसुंगा अभियान चलाएको हो। अभियान सञ्चालनको करिब १ वर्षको अवधिमा एक लाख आन्तरिक तथा बाह्य पर्यटक रेसुंगा पुगेका छन्। करोडौंको लगानीमा गर्जुरामा रेसुंगा पार्क निर्माण गरिएको छ। जसले पर्यटक भिœयाउन थप टेवा पुगेको पाइन्छ। स्थानीय सरकारले आफ्नो क्षेत्रमा पर्ने धार्मिक तथा ऐतिहासिक पर्यटकीय स्थलको संरक्षण तथा प्रचारप्रसारमा जोड दिइरहेका छन्। त्यस्तै धार्मिक तथा पर्यटकीय क्षेत्रमा प्राचीन शैलीमा निर्माण गरिएका कलात्मक मठमन्दिरले थप सौन्दर्य बढाएको छ। रेसुंगा, अर्जुन, मुसिकोट दरबार, गुल्मी दरबार, इस्मा दरबार, धुर्कोट दरबार, तिमुरे ताल, बिचित्र गुफा, मालिका मन्दिर, कंके देउराली, रूख घर लगायतका स्थलहरू पर्यटकीय हिसाबमा निकै चर्चित छन्। बुटवलबाट १ सय १५ किलोमिटर पक्की सडकको यात्रापछि सदरमुकाम तम्घास पुग्न सकिन्छ। तम्घासको चिसो हावासँगै रेसुंगाको अवलोकनका लागि पुग्ने आन्तरिक पर्यटकमध्ये तराईका जिल्लाका पर्यटकको संख्या बढी छ। रेसुंगा र अर्जुनसँगै जिल्लाको सदरमुकाम तम्घास बजार यतिबेला शीतलताको लागि उपयुक्त गन्तव्य बनेको छ। तम्घासबाट २५ मिनेटको सवारी साधन र केही पैदल यात्रापछि प्रसिद्ध धार्मिक स्थल रेसुंगा पुग्न सकिन्छ। यहाँबाट जिल्लाका र छिमेकी जिल्लाका रमणीय दृश्य देख्न सकिन्छ। रेसुंगाको अवलोकन गर्ने यो उत्तम समय हो भने तराईको गर्मी छल्न रेसुंगा उपयुक्त विकल्प पनि हो। दिउँसोको समयमा छिनछिनमा खुल्ने आकाश अनि देखिने सुन्दर दृश्यले जोकोहीको मन लोभ्याइ हाल्छ। दुई नगरपालिका र १० गाउँपालिका गरी १२ वटा स्थानीय तह रहेको यस गुल्मी जिल्लामा प्रशस्त सम्भावना बोकेका प्राकृतिक, धार्मिक तथा पर्यटकीय स्थलहरू छन्। जसले देशमा मात्रै होइन, विदेशमा पनि आफ्नो पहिचान बनाएका छन्। प्राकृतिक सौन्र्दयता र यहाँका धार्मिक तथा पर्यटकीय स्थलको आफ्नै महत्व र महिमा छ। धार्मिक र पर्यटकीय क्षेत्रले जिल्लाकै आर्थिक तथा सामाजिक विकासमा ठूलो टेवा पुगेको छ। जिल्लाभर थुपै्र ऐतिहासिक, धार्मिक तथा विभिन्न सांकृतिक रूपमा भरिपूर्ण स्थलहरू छन्। जहाँ घुम्न र प्राकृतिक आनन्द लिन पछिल्लो समय आन्तरिक तथा बाह्य पर्यटकको संख्या दैनिक बढ्दो छ। लिच्छविकालीन र मध्यकालमा सैनिक गुल्म भएकाले जिल्लाको नाम गुल्मी भनेर नामाकरण गरिएको भनाइ छ। भौगोलिक रूपमा लुम्बिनी प्रदेशको पहाडी जिल्ला हो गुल्मी। जिल्लाका विभिन्न ठाउँमा पुग्ने जो कोहीको हरियाली वनजंगल र सुन्दर डाँडाकाँडा देख्न सक्छन्। एक पटक पुगेका स्थान र त्यहाँको मनमोहक दृश्यले फेरि पुगौं जस्तो अनुभूति भएको आन्तरिक पर्यटक मदन भण्डारीले बताए। पछिल्लो समय रेसुंगामा पर्यटकको आकर्षण बढ्दो देखियो। यद्यपि यहाँका भौतिक पूर्वाधारलगायत क्षेत्रमा अझै विकास गर्नुपर्ने देखिन्छ, उनले भने। भौतिक पूर्वाधारको विकास गर्न यहाँ सरकारले थुप्रै बजेट खर्चिएको छ। निर्माणको काम सकिएर लामो समयसम्म रोकिएको रेसुंगा विमानस्थल यतिबेला सञ्चालनमा छ। नेपाल एयर लाइन्सको जहाजले नियमित उडान भरेसँगै आर्थिक समृद्धि तथा जिल्लाको पर्यटन विकासमा थप टेवा पुग्ने आशा पलाएको छ। घण्टौं जोखिम मोलेर गर्ने सवारी यात्रा हवाईमार्फत सहज र छरितो बनेको छ। बुटवल तम्घास विद्युतीय सवारी चलिरहेका छन्। गुल्मी जिल्ला आसपासका जिल्लाबाट यात्रु जहाजको यात्रा गर्न थालेका छन्।"
वेस्ट इन्डिज 'ए' विरुद्ध नेपालले पहिला बलिङ गर्ने,"काठमाडौं : टी२० श्रृंखलाको चौथो खेलमा वेस्ट इन्डिज 'ए' विरुद्ध नेपालले पहिला बलिङ गर्ने भएको छ। कीर्तिपुरस्थित त्रिवि क्रिकेट मैदानमा वेस्ट इन्डिजका कप्तान रोस्टन चेजले टस जितेर नेपाललाई बलिङको निम्तो दिएका हुन्। खेल दिउँसो १२ : १५ मा सुरू हुनेछ। यसअघि सम्पन्न तीनवटा खेलमा नेपालले एउटा र वेस्ट इन्डिजले दुईवटा खेलमा विजयी भएको छ। पहिलो खेलमा नेपाल ४ विकेटले विजयी भए पनि त्यसपछिका खेलमा नेपाल १० रन र ७६ रनले पराजित भएको हो। सिरिज जित्ने सम्भावना कायमै राख्न नेपालले आजको खेल जित्नुपर्ने दबाब छ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणासमेत गरिसकेको छ। नेपाल : रोहित पौडेल (कप्तान), आसिफ शेख, कुशल भुर्तेल, दीपेन्द्र सिंह ऐरी, गुलशन झा, कुशल मल्ल, सन्दीप जोरा, प्रतिश जिसी, सोमपाल कामी, ललित राजवंशी र अभिनाश बोहोरा ।"
युवाका निम्ति नयाँ अवसर सिर्जना गरिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले देशभित्रै केही गर्न चाहने युवाका निम्ति नयाँ अवसर सिर्जना गरिने स्पष्ट पारिने बताएका छन् । सातौँ राष्ट्रिय सूचना तथा सञ्चारप्रविधि दिवसका अवसरमा आज आयोजित कार्यक्रममा प्रधानमन्त्री प्रचण्डले युवालाई लक्षित गरी अगाडि बढाइएको स्टार्टअप कार्यक्रम लाई एकीकृत गरी प्रभावकारी कार्यान्वयन गर्न सरकार गम्भीररूपले लागिरहेको स्पष्ट पारेका हुन्। उत्पादकत्व वृद्धि र रोजगारी सिर्जनाका कार्यक्रमअन्तर्गत कृषिजन्य उत्पादन एवं सार्वजनिक सेवाका क्षेत्रहरूमा नवप्रवर्तनलाई प्रोत्साहित गर्ने नीति अगाडि सार्ने तयारी गरिएको उनले जानकारी दिए। प्रधानमन्त्री प्रचण्डले नवप्रवर्तन कोष स्थापनाका लागि आवश्यक कानुन तर्जुमाको गृहकार्य सुरु गरिएको जानकारी दिए । सञ्चार तथा सूचना प्रविधिको विकास, विस्तार र प्रयोगबाट नै आर्थिक, सामाजिक रूपान्तरण गर्न सकिन्छ भन्ने सरकारको विश्वास छ, प्रधानमन्त्री प्रचण्डले भने, यही यथार्थलाई आत्मसात गर्दै सरकारले आगामी वर्षको नीति तथा कार्यक्रम र बजेटमा नवप्रवर्तन कोष स्थापना गर्ने तथा सोका निम्ति आवश्यक कानुनको तर्जुमा गर्ने गृहकार्य अगाडि बढाएको छ । कोषको स्थापनासँगै आफ्नै स्वविवेक, क्षमता र पहुँचमा सूचना प्रविधिमार्फत अरबौँको आम्दानी गरिरहेका युवा वैज्ञानिकलाई प्रोत्साहित हुनुका साथै युवा पुस्तालाई देशभित्र आशा जगाउन एवं अर्थतन्त्रमा गुणात्मक सुधार ल्याउन सकिने प्रधानमन्त्री प्रचण्डले विश्वास व्यक्त गरे । उनले सूचनाप्रविधिलाई लिडिङ फ्याक्टर का रूपमा स्वीकार गरेर मात्र विकास, सुशासन र रोजगारीमार्फत समृद्धि हासिल गर्न सकिने विश्वास व्यक्त गरे। प्रधानमन्त्री प्रचण्डले सञ्चार तथा सूचना प्रविधिको क्षेत्रमा तीव्र विकास गरी यसको माध्यमबाट आम नागरिकको आर्थिक, सामाजिक जीवनमा उन्नयन र रूपान्तरणका निम्ति सम्वद्ध सबैमा अपिल गरे ।"
साहित्यकार बरालको अर्धकदको शालिक अनावरण,"काठमाडौं : प्रसिद्ध नेपाली साहित्यकार स्वर्गीय बहादुरसिंह बरालको अर्धकदको शालिक भारतको दारीको भाग्सुस्थित गोरखनाथ मन्दिर परिसरमा अनावरण भएको छ। तत्कालीन ब्रिटिस इन्डियन आर्मीको पहिलो गोर्खा राइफल्सको दोस्रो बटालियनका अवकाशप्राप्त सैनिक अधिकृत कप्तान स्वर्गीय बरालको सो मन्दिर उनले सन् १९५५ अप्रिलमा स्थापना गरेका थिए। उक्त शालिक अनावरण कार्यक्रममा गेस्ट अफ अनर त्रिभुवन विश्वविद्यालयको नेपाली विभागका प्रमुख डा खगेन्द्रप्रसाद लुइँटेल र प्रमुख अतिथि पूर्वसांसद दिलकुमारी राई भण्डारी थिए। कार्यक्रमको विशेष अतिथि बिक्रमपाण्डे काजी उपस्थित थिए। स्वर्गीय बराल विसं १९७० साल पहिलो गोर्खा राइफल्सको दोस्रो बटालियनमा सोझै कमिसन पाउने गरी जमदार पदमा भर्ती भएका थिए। उनी सुबेदार मेजर पदमा हुँदा सन् १९१४ मा पहिलो विश्वयुद्ध सुरु भएकाले उनी आफ्नो पल्टन लिएर फ्रान्सको रणभूमिमा सरिक भए। सन् १९३५ मा उनी सेवानिवृत्त भएका थिए। त्यसपछि उनी सन् १९३५१९३९ सम्म अल इन्डिया गोर्खा एसोसिएसन को अध्यक्षका साथै गोर्खा ढोगभेटसत्संग प्रचारिणी सभा को अध्यक्ष भएर सामाजिक सुधारका कार्यमा सक्रिय भए। दोस्रो विश्वयुद्धको प्रारम्भसँगै सरकारी आह्वानअनुसार उनी पुनः सैनिक सेवामा प्रवेश गरी सन् १९५२ सम्म काम गरे। यस अवधिमा उनलाई मानार्थ कप्तान को दज्र्यानी प्रदान गरियो। उनी मेम्बर अफ भिक्टोरियन अर्डर र अर्डर अफ ब्रिटिस इन्डिया बाट विभूषित थिए। विसं २००७ सालको क्रान्तिका क्रममा उनले बीपी कोइराला लगायतका शीर्ष कांग्रेसी नेताहरूलाई आर्थिक सहयोग गर्थे । सो क्रान्तिको प्रारम्भमा उनी र उनका कान्छा छोरा खड्गजित बराल (पछि नेपाल प्रहरीका आईजीपी तथा म्यानमारका लागि आवासीय नेपाली राजदूत) भारतको बिहारको बैरगनियास्थित बैरगनिया सम्मेलनमा सहभागी भए। बाल्यकालदेखि गीत गाउन सिपालु भएकाले बहादुरसिंहलाई गोर्खाली पल्टनमा शंखस्वर भन्ने गरिन्थ्यो। बरालको आँसु उनीद्वारा नेपाली भाषामा रचित गीत, गजल र भजनको संग्रह हो। यस कृतिमा १ सय ६८ वटा रचना छन्। समग्रमा यस कृतिलाई राष्ट्रप्रेमराष्ट्रिय, सामाजिकसांस्कृतिक र जातीय जागरण, नीतिवादी औपदेशिक तथा धार्मिक विषयक गीतगजल संग्रहका रूपमा लिइन्छ। बरालको आँसुको अन्तिम संस्करण डा खगेन्द्रप्रसाद लुइँटेलबाट सम्पादित भई विसं २०६९ मा प्रकाशित भएको थियो।"
अन्नपूर्ण पोस्ट्ले मनायो वार्षिकोत्सव,"काठमाडौं : अन्नपूर्ण पोस्ट् दैनिक २३ वर्षमा प्रवेश गरेको छ। यसले पृथक् प्रस्तुति र सिर्जनशीलताबाट आफ्ना पाठक, दर्शक र स्रोतालाई समाचारको खुराक पस्किँदै आएको छ। वार्षिकोत्सवका अवसरमा काठमाडौं गैरीगाउँस्थित मुख्यालयमा आयोजित विशेष समारोहमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले सबैको साथ र सहयोगलाई धन्यवाद दिए। राष्ट्रिय तथा अन्तर्राष्ट्रिय जगतमा स्वतन्त्र र स्वच्छ पत्रकारिताका माध्यमबाट चिनिन पाएकामा गौरवान्वित भएको क्याप्टेन थापाको भनाइ थियो। धेरै राष्ट्रिय तथा अन्तर्राष्ट्रिय मुद्दाहरूमा कलम चलाएका छौं। छुट्टै पहिचान बनाउन सफल भएका छौं। साँच्चै नै गर्वको विषय हो यो, अध्यक्ष थापाले भने। नेटवर्कअन्तर्गत आमसञ्चारका सम्पूर्ण माध्यम अन्नपूर्ण पोस्ट् दैनिक, अन्नपूर्ण पोस्ट् डटकम अनलाइन, एपीवान टेलिभिजन र रेडियो अन्नपूर्ण सशक्त सञ्चार माध्यम रहेको उनले बनाए। थापाले समाचारको प्रस्तुति, विषयको गम्भीरता र सत्य सूचना सधैं अघि रहेको बताए। राज्यको चौथो अंग भएकाले समाज र देशप्रतिको कर्तव्यका कारण हरेक दिन चुनौतीको सामाना गर्नु अन्नपूर्णको विशेषता भएको थापाको भनाइ थियो। विश्वव्यापी आर्थिक मन्दीबाट नेपाल पनि अछुतो छैन। यसको असर सञ्चार जगतमा पनि परेको छ, थापाले भने, यस्तो अवस्थामा पनि दत्तचित्त भएर लागि पर्ने सम्पूर्ण सहकर्मी धन्यवादका पात्र हुन्। वार्षिकोत्सवका अवसरमा अन्नपूर्ण पोस्ट्का प्रधान सम्पादक अखण्ड भण्डारीले विषयवस्तु र त्यसको प्रस्तुतिका हिसाबले अन्नपूर्ण पोस्ट् नेपालको पत्रकारितामा १ नम्बरमा रहेको बताए। यसलाई यो गुणस्तर दिलाउन लागि पर्ने सम्पूर्ण सहकर्मीलाई उनले धन्यवाद व्यक्त गरे। खोजी सामग्री र सिर्जनशील प्रस्तुति हाम्रा पहिचान हुन्, उनले भने। अन्नपूर्ण मिडिया नेटवर्कका ग्रुप सीईओ सनत न्यौपानेले अहिलेको जटिल परिस्थितिबाट माथि उठ्न गृहकार्य भइरहेको बताउँदै चाँडै नै नयाँ तरिकाले अघि बढ्ने जानकारी दिए। अहिलेको आर्थिक चुनौती व्यवस्थापनतर्फ अघि बढेको बताउँदै प्रमुख कार्यकारी न्यौपानेले अन्नपूर्णको भविष्य उज्जवल रहेको बताए। कार्यक्रममा शिक्षा व्यवसायी डा राजेन्द्र केसीले अन्नपूर्ण पोस्ट् नेपालमा फस्ट हुने होडमा लाग्नुभन्दा पनि समाचारमा सधैं फास्ट हुन जरुरी रहेको बताए। अन्नपूर्ण नेटवर्कलाई नेटवर्थका रूपमा लैजान पर्ने उनको सुझाव थियो। यस्तै, एपीवान टिभीका कार्यकारी उपाध्यक्ष राजेन्द्र शाक्यले सञ्चार जगतमा नै आर्थिक मन्दी चलिरहेको अवस्थामा पनि अन्नपूर्णकर्मीहरूको उत्साहले यो सञ्चारलाई अघि बढाइरहेको बताए। समारोहमा एपीवान टिभीका प्रबन्ध निर्देशक बलराम उप्रेति र अन्नपूर्ण मिडियाका निर्देशक सचन थापाले शुभकामना व्यक्त गरे। अन्नपूर्ण पोस्ट् दैनिकले सन् २००३ मे १ मा प्रकाशन आरम्भ गरेको थियो।"
आज राष्ट्रिय सूचना तथा सञ्चार प्रविधि दिवस मनाइँदै,"काठमाडौं : आज राष्ट्रिय सूचना तथा सञ्चार प्रविधि दिवस विविध कार्यक्रमका साथ मनाइँदैछ। मुलुकमा सूचना तथा सञ्चार प्रविधिको विकास तथा प्रवर्द्धन गर्ने उद्देश्यले हरेक वर्ष मे २ तारिखका दिन राष्ट्रिय सूचना तथा सञ्चार प्रविधि दिवस मनाइने गरेको छ। यसै अवसरमा आज सञ्चार तथा सूचना प्रविधि मन्त्रालयले प्रधानमन्त्री पुष्पकमल दाहाल प्रचण्डको प्रमुख आतिथ्यमा विशेष समारोह आयोजना गर्ने भएको छ। सोही समारोहमा सूचना तथा सञ्चार प्रविधिको क्षेत्रमा योगदान गरेका व्यक्ति तथा सङ्घसंस्था मध्येबाट सर्वोत्कृष्टलाई पुरस्कार प्रदान गर्ने कार्यक्रम छ। सरकारले कृषि, पर्यटन, ऊर्जासँगै सूचना प्रविधिलाई पनि आर्थिक समृद्धिको प्रमुख आधारका रूपमा स्वीकार गरी यसको विकास एवं प्रवर्द्धनका विविध कार्यक्रम कार्यान्वयन गर्दै आएको छ। सूचना प्रविधिको विकास र प्रयोगमार्फत मुलुकको सामाजिकआर्थिक रुपान्तरण गर्ने योजनामा सरकार रहेको सञ्चार तथा सूचना प्रविधि मन्त्री रेखा शर्माले बताएका थिए। उनले सूचना प्रविधिको माध्यमबाट समृद्धिको आधार तयार गर्न सकिन्छ भन्नेमा विश्वासका साथ सरकार यस क्षेत्रको विकासका लागि दृढता साथ अघि बढेको बताए। 'यसअघि कृषि, पर्यटन र ऊर्जालाई समृद्धिका आधार भन्थ्यौँ, पछिल्लो समय सूचना प्रविधि पनि थपिएको छ, युवा वर्गमा पनि सञ्चार तथा सूचना प्रविधिको अधिकतम उपयोग गरेर राष्ट्रलाई विकासको बाटोमा अग्रसर गराउन सकिन्छ भन्ने विश्वास र देशका लागि केही गर्नुपर्छ भन्ने उत्साह छ', मन्त्री शर्माले भने, 'यसलाई सहजीकण गर्ने उद्देश्यका साथ सरकार क्रियाशील छ। ' रासस"
गरिबको चमेली रोइदिने कोही छैन,"काठमाडौं : कोही किन गरिब हुन्छन् ? किन नदी किनारमा सुकुमबासी जीवन बाँच्छन् ? कारण अनेक छन्। दुर्घटनामा परेका एक मात्र जीवनका साहारा २५ वर्षीय छोरो अनिलको उपचार गराउँदा ४९ वर्षीया कमलकुमारी वाजी लिम्बु सुकुमबासी भएकी छिन्। त्यसमाथि छोरो उपचार गराउन पति वैदेशिक रोजगारीमा जाँदा उनका पति धनबहादुर राई पटकपटक ठगिए। यसैले गर्दा कमलाको परिवारको बास खोला किनारमा पुगेको हो। ३५ लाख ऋणको भारी बोकेर बाँचिरहेकी छिन् कमल। साहुको ऋण तिर्न विदेश पुगेका उनका श्रीमान्ले पनि कमाउन नसकेर फर्किएका छन्। भाइलाई उपचार गराउन कमाउन गएकी माइली गुना भने अनुसारको काम र दाम पाउन सकेकी छैन। यता कमला काठमाडौंको मनोहरा खोला किनारमा ढुंगा बोकेर जीवन चलाइरहेकी छिन्। नगरपालिकाले त्यो खोला किनारबाट पनि लखेट्न सूचना लिएर आउँछ। अब कमलाई कहाँ जाने ? ठेगान छैन। २०७१ मा भएको सवारी दुर्घटना उनको छोरो गम्भीर घाइते भए। उनी चिच्याउँछन्, हाँस्छन् तर बोल्दैनन्। उनी थला परेको ९ वर्ष भयो। उनले अरूको साहारामा सास फेर्नु परेको छ। दुःखै, दुःखमा परेकी कमलाले सहन नसकेर आत्महत्याको प्रयास पनि नगरेका होइनन्। तर, बुढी आमाको मुख हेरर बाँच्ची रहेकी छिन् काठमाडौं३२ जडीबुटीस्थित मनोहरा खोला किनारमा साहारा खोजिरहेकी कमला कुमारी वाजीसँग उनको गरिबी जीवन, संघर्ष, अपेक्षाबारे अन्नपूर्णकर्मी राजकरण महतोले गरेको कुराकानी सम्पादित अंश प्रस्तुत छ : तपाईंको नाम के हो ? कमलकुमारी वाजी लिम्बु तपाईंको उमेर ? म ३१ साले हो। त्यस्तै ५० पुग्दो होला। घर ? मेरो घर र जग्गा नै छैन। अहिले जडीबुटी३२ को मनोहरा खोला किनारमा बस्छु। हामी त बाध्यताले सुकुमबासी भयो। कर्म नै यस्तो भयो, के गर्ने। कसरी सुकुमबासी हुनुभयो ? पहिला पतिलाई विदेश पठाइदिने भन्दै एजेन्टले ठग्यो। श्रीमान्लाई विदेश पठाउन साहुसँग ऋण लिएर दिएको थिएँ। वैदेशिक रोजगारीमा धेरैपटक हामी ठगियौं। त्यसपछि छोरो सवारी दुर्घटनामा परे। उपचार गर्नुपर्यो। यी सबै कारणले हाम्रो सबै जम्मै जग्गा बिक्री भयो। लाखौं खर्च गरे पनि छोरो ओछ्यानबाट उठेर हिँड्दैन। बोल्दैन। उसलाई उपचार गर्न सहयोगी मान्छे खोज्दै छु। छोरो कसरी दुर्घटनामा पर्यो ? २०७१ मंसिर ४ गते बिहीबारको दिन। पहाडमा काकाको छोरो बिहे थियो। निम्तो थियो। म बिहानै बाटो लागे। छोरोको ५ बजे टियुसन थियो। उभो(स्कुलतिर) लाग्नुपर्नेमा छोरो साथीसँग उधो(बजार) तिर लागे। बाइक बनाउन गएको थियो रे भन्थ्यो। अनि एक्सिडेन्टमा परे। छोरो दुर्घटनामा परेको कसरी थाहा पाउनुभयो ? गाडीमै हुँदा फोन आयो, छोरो एक्सिडेन्टमा पर्यो। म पत्याइन्। फेरि छोरीले नि फोन गरिन्। अनि बिहेमा नगई बाटोबाटै फर्के। कसरी दुर्घटना भयो ? त्यो भगवन्ले जानोस्। उसको बोली नै छैन, कसरी सोध्ने ? बोली नै हरायो। पुलिसले उठाएर हस्पिटल ल्यायो। विराटनगर न्युरोमा लग्यो। एम्बुलेन्समा छोरालाई देखँे। कस्तो हालत थियो ? मेरो छोरो छ, छैन, हात छाम्छु, कहीँ केही छैन। आँखा देख्दैन। कोखामा तातो थियो। एक मुठ्ठी सास बाँकी थियो कि के, एक्कासि मुखबाट माटो र धुक्का फाल्दै फिज काड्यो। ल अब मेरो छोरो सकेछ। रोएँ। छोरोलाई बचाइ देऊ, भगवान्, भगवन् जप्दै गयौं। कहाँ जानुभयो ? अस्पताल। विराटनगर न्युरो। विराटनगर पुग्न पनि काठमाडौंभन्दा टाढो भयो। न्युरोमा भर्ना भयो। त्यो दिन आइस्वीमा पस्न दिएन। भोलिपल्ट मैले आफ्नै छोरोलाई चिन्न सकिनँ। टाउको र जीउ फुलिएर मेरो छोरो होइन किन लाग्यो। नर्सले तपाईँकै छोरो हो। ८ नम्बर बेडकै हो। मैले भने त्यो बेडबाट हटाउनुस्। बेडबाट हटाउन किन भन्नुभयो ? १२ र ८ ले पर्छ। त्यसैले। भोलिपल्ट ९ नम्बरमा बेर्डमा सारिदियो। २४ दिन आईसीयूमा राखे। दिनको १६ हजार लाग्थ्यो। खर्च अभाव भयो। त्यो बेला कसरी खर्च जुटाउनुभयो ? धन्न उसको बाउ(धनबहादुर राई) रसियामा छिर्नुभयो। स्काफोल्डरको काममा। छोरो दुर्घटना भएको १२ दिनपछि नै उहाँ विदेश उड्नुभयो। उनले त्यहाँबाट कमाएर पठाउनुहुन्थ्यो। यहाँ मैले छोराको उपचार गराउँथेँ। महिनाको ढेड लाख कमाउनुहुन्थ्यो। त्यो सबै खर्च नानीको उपचारमा खर्च हुन्थ्यो। उहाँ गएको एक वर्षपछि नै कम्पनीले फर्काइदियो। उपचार गर्न त कठिनै परे होला ? त्यसअघि श्रीमान्को अंशमा परेको दुई कठ्ठा १३ धुर जग्गा परेको थियो। त्यो जग्गा बेचियो। जे होस् त्यो बेला २ लाख आएको थियो त्या जग्गाबाट। त्यो पैसाले पनि नानीको उपचार गरियो। पछि यिनै कारणले मेरो आमाको १ विघा ओइलानी र १० कट्टा नम्बरी पनि बिक्री भयो। अस्पालमै कति समय भर्ना गर्नु पर्यो ? ११ महिना अस्पतालकै बेडमा राखियो। ऋण कति भयो, भयो, जग्गा सप्पै बिक्री भयो। कसरी बिक्री भयो जग्गाहरू ? छोरो दुर्घटना हुनुभन्दा पहिला नै श्रीमान्लाई विदेश पठाइदिने भन्दै ८ लाख खाइदियो। २०५८ सालमा इराक पठाइदिने भन्दै साढे ३ लाख खाइदियो। २०७० सालमा मलेसियाको सीपमा पठाइदिने भन्दै एजेन्टले ढेड लाख लियो। राम्रो कमाई हुन्छ। आफूलाई ऋण तिर्नु छ भनेर कर्जा गरे एजेन्टलाई दिएँ। श्रीमान्लाई मलेसिया उडायो। पहिलोपटक २२ हजार पठाउनुभयो। त्यसपछि कमाई भएन। उहाँलाई भात खान त मुस्किलले दिन्थ्यो। १ वर्षमा उहाँ फर्केर आउनुभयो। फेरि छोरोको उपचारका लागि पैसा जोहो गर्न अजात भिसामा श्रीमान् कतार जानुभयो। एजेन्टले महिनाको एक लाख ढेड लाख कहीँ जाँदैन भन्थेँ। २ लाख ५० हजारमा लियो। उडायो। २०७३ सालमा गएको थियो। त्यहाँ पनि कमाइ भएन। विदेश जान साहुँग लिएको ऋण तिर्दा पनि जग्गा नै बिक्री गर्नु पर्यो। केही उपाय लागेन ? उता विदेशमा पटकपटक श्रीमान् फस्यो। ठगीमा परे। गाउँमा बसी नसक्नुभयो। छोरोको पनि इलाज गर्नु पर्यो। श्रीमान्ले पनि पैसा पठाउँदैन। कोही, कोहीले भन्यो काठमाडौंका युटुभरलाई भन्यो भने उपचारका लागि सहयोग पाइन्छ रे ! अनि काठमाडौं आउनुभयो ? उनीहरूलाई कुन ढंगले, कसरी, कहाँ भेट्ने ? पत्रकार कहाँ भेट्ने ? लु म छोरोलाई उपचार गर्न छोरोलाई घरमै छोडे गाउँबाट काठमाडौं लागे। यो कुरो २०७४ सालको कुरो हो। काठमाडौंमा कसैलाई चिन्नुभएको थियो त्यो बेला ? अँ चिनेको थिए। हाम्रो गाउँको दुई भाइ थिए कार्की र दाहाल थरको। अनि यहाँ आएपछि युटुभर भेट्नुभयो ? भेटिएन। पछि भेटे पनि हाम्रो दुःखको कुरो बोलिदिएन। अनि के गर्नुभयो ? बुढा विदेश गएको यस्तै भयो। कोटेश्वरमा हाम्रो गाउँको दुई जनाले गेष्ट हाउस खोलेको थियो। उनीहरूले त्यहीको कमाईले जग्गा जोड्यो। ऋण तिरो। अनि मलाई पनि ऋण तिर्नु थियो। छोरोको उपचार गर्नु थियो। कोटेश्वरमा भेटिएकी हाम्रै गाउँको निरौलाकी बुहारीले मिलेर केही गरौं भन्यो। नहुनेलाई कहीँ पनि नहुँदो रहेछ। त्योसँग मिलेर व्यापार नगर्नु भनेर एक जना लिम्बुनी बजैले भन्यो, बरु म र तिमी मिलेर गरौं। बज्जैलाई कसरी पत्याउनुभयो ? बज्जैसँग ५० हजार पैसा रहेछ। अनि उसले बोलेको बोलीलाई मैले पत्याए। अर्काले बिगार्छ भनेर लिम्बुनी बजैतिरै लागे। नहुने मतिलाई छुँदा त्यस्तो हुन्छ। बजैसँग मिलेर कोटेश्वरमा पूर्वेली खाजा घर गर्ने भयौं। लगानी कसरी जुटाउनुभयो ? २०७४ सालमा पिँजडा भन्ने कानमा सुनको टप थियो, त्यो बेचे। ३५ हजार आयो। त्यही पैसा लगानी गरँे। त्यहाँको सर्टमा राम्रो व्यपार हुने। बजैलाई भनेको थिए, भोली छोड्दा पनि मचाहिँ जादिनँ यो ठाउँ छोडेर। म नयाँ मान्छे तपाईं भनेको यहाँ धेरै चिनिएको मान्छे। उहाँले जानै परे, मैई जान्छु, तैं बसेर पसल गर्नु। यसो कुरो भएको। पछि जति बिकेको (व्यापार) सप्पै उसैले (लिम्बुनी) राख्ने।(रिसाउँदै) तपाईंले कहीँ खुसी पाउनुभएन ? त्यसपछि उनीसँग हामी खाजा पसल नगर्ने पक्षमा गयौं। फाल्टै गरौं। विथामा अब झन् राम्रो हुनेभयो। त्यो बेलासम्म मेरो श्रीमान् विदेशबाट आइसक्नुभएको थियो। के सल्लाह भयो श्रीमान्सँग ? लु अब हामी सेकुवा कर्नर खोलुमु भन्ने सल्लाह भयो। पुरानो ठाउँबाट छुटिदा लिम्बुनी बज्जैले ५५ हजार दिएर निकाली दियो। त्यो पैसा थियो साथमा। त्यसपछि जटिबुटीमा धराने कालो बंगुर सेकुवा कर्नर राख्यौं। आम्दानी त राम्रै भयो ? दिनको २०२५ हजार व्यापार हुन थाल्यो। नजिकैको छाप्रोमा बस्थ्यौं। अनि श्रीमान्ले छोरोलाई लिएर गाउँको घर जानुभयो। यतिको दोकान चलेपछि छोरोलाई पालिन्छ। उपचार गरिन्छ। खुवाइन्छ। भडा पनि तिरिन्छ। गाउँबाट छोरो पनि काठमाडौं ल्यायौं। धेरै मान्छेले भन्यो भीडभाडमा छोरो निकाल्दा झट्ट होस् आउँछ। अनि निकाल्न थाले। त्यही छोरोलाई सुम्मसुमाइयो, हेरियो। भगवान् छन् मेरो छोरोलाई केही हुन्छ भन्दै कामना गर्थें। तर, सेकुवा कर्नरको व्यपार घट्दै गयो। किन व्यपार घट्यो ? छोरोको र्याल र सिंगान आउँछ। छोरोलाई पसलमै राखेर काम गर्नुपथ्र्याे। त्यसले ग्राहकहरू घिनायो। मलाई पो घिन लाग्दैन मेरो बच्चा छ। अरूलाई त घिन नलाग्ने कुरो हुँदैन। दोकान सुक्दै गयो। कमिनी साथी एकदिन फर्सीको मुन्टा बेच्दै गइरहेको थिए। उसले भन्यो अब पसल चल्दैन कसरी बस्छेस् ? कसरी भाडा तिर्छस् ? उसलाई के जवाफ दिनुभयो ? अब दोकान नचल्ने भएपछि बेच्ने भयौं। पहिला पाँच लाखमै जान्थ्यो पसल। पछि त व्यापार घट्दा पसलको मोल घट्यो। ३ लाख ८० मा बिक्री गर्यौं। किन्नले २ लाख दियो। १ लाख ८० हजार उसले पनि नतिरेरै भाग्यो। त्यो पैसा पनि डुब्यो। समस्या र दुःखी भएको बेला भगवान्ले पनि साथ दिँदैन। केही उपाय लागेन है ? उपाय त खोजेको खोजै गर्यौ नि ! अनि हामीले बास खोज्न थाल्यो। जडीबुटीको मनोहरा खोला किनारमा चार लाखमा चर्चेको ठाउँ किन्यौं। त्यसपछि हामी बुढाबूढी ज्यामी काम गर्न थाल्यौबालुवागिट्टी बोक्न थाल्यौं। चार पाँच तल्लामा भारी बोकेर चढ्नु थाल्यौं। ज्याला राम्रै हुन्थ्यो ? के राम्रो हुनु। बिहानदेखि रातिसम्म काम गर्दा सात सय दिन्थ्यौं। तीन वर्ष यो काम गर्यौं। त्यहाँ पनि हामीलाई दलेले दल्यो। ज्यामीले छोरोको उपचार नहुने भयो। श्रीमान् र छोरीलाई विदेश पठाए। उनीहरूको हालत के छ ? श्रीमान् विदेश गएको दुई वर्ष फर्किको छ। श्रीमान् साउदी जानुभएको थियो। माइली छोरी गुना राई दुबईमा छिन्। त्यहाँ पनि कमाई छैन। अलिअलि कमाएर पठाएको साहुलाई ऋण तिर्नै पुग्दैन। श्रीमान् बैदेसिक रोजगारीमा ठगिँदै आउनुभएको छ। छोरो उपचार गर्दासम्म अहिले कति ऋण लाग्यो ? ३०३५ लाख रुपैयाँ ऋण छ। साहुहरूले तँलाई गुण्डा लगाएर मार्छु भन्छन्। साहुले लु, गुण्डा लगाएर मार्छ भने उसले दिएको पैसा त पाउँदैन होली नि ! बाँच्नै कठिन बन्यो है ? साहुले कराएपछि अ केही सीप नलाग्ने भयो। आत्महत्या गरुम् भनेर मनमा आयो। तर, बाटोबाट फर्के। कसले फर्कायो त्यो मृत्युको मुखबाट ? ८५ वर्षीय आमा हुनुहुन्छ। म मरेपछि कसले हेर्छ। लास्टमा आमाकै मुख हेरेर फर्के। छोरो पनि हिँड्दैन। मैले के पाप गरे ? थाहा छैन। चारै तिरबाट दुःखै दुःख छ। साहुले पनि राम्रो मनले हामीलाई ऋण दिनुभयो ? मैले उहाँहरूलाई राम्रो मनले फर्काउनु पर्थियो। तर, समयले कतै पनि साथ दिएन। छोरोको उपचार गर्दा र श्रीमान्लाई कमाउन विदेश पठाउँदा घरजग्गा सबै सक्यो। छोरोलाई डेनमार्क लगेर उपचार गराउने नाममा एक जनाले पैसा खाइदियो। खाजा पसल गर्दा पनि लगानी उठेन। अब ज्यान बाहेक मसँग केही छैन सम्पत्ति। के गरुँ। अब यसरी कति दिन बस्ने ? तनावै तनाव छ। छोरोको हालत अहिले के छ ? थाला परेको ९ वर्ष भयो। छोरो दुर्घटनामा परेपछि हराएको बोली फर्किएको छैन। दिसापिसाब एकै ठाउँमा गर्छ। हिँड्न सक्दैन। के भयोभयो। छोरो बोल्छ, हिँड्छ भनेर जसले जहाँ भन्छ त्यही कुदाउँछु। यता डाक्टर सुन्छु यतै कुदाउँछु, उता वैध, धामीझाँक्रीलाई देखाउँछु। जबसम्म छोरो ठीक हुँदैन तबसम्म छोरोलाई उपचार त गर्ने पर्छ। राति १२ बजे विशाल बजारको काल भैरवमा पनि लान्छु। भगवान् छ, राम्रो भइहाल्छ भनेर। तर केही हँुदैन। जस्ताको त्यस्तै। छोरोको उपचार, वैदेशिक रोगजारीमा हुने ठगीले तपाईंको जीवन काठमाडौं आएर सुकुमबासी बन्यो। यस अघि पहिलाको बसोबास कहाँ थियो ? मिकलाजुग गाउँपालिका८ मधुमल्ला मोरङ। तपाईंको जन्म त्यही भयो ? होइन्, पहाड पाँचथर, दुरदिम्बा७ सामचा। मोरङ मेरो विवाह गरेर आएको घर हो। तपाईं कति भाइबहिनी। मेरो दिदी अमृता हुनुहुनथ्यो, खस्नुभयो। अहिले म एकलै छु। कसरीे बित्नुभयो ? ०४२०४३ साल तिरको कुरो हो, म सानै थिए। अलिअलि मात्रै याद छ। हामी पहाडतराई आउजाउ गर्थियौं। दिदी पाँचथरको पहाडमै बोजी(हजुरआमा)संग बस्नुहुनुहुन्थ्यो। ज्वरो आइरहेको बेलामा निमुनिया भयो। उहाँलाई १७ वर्षमै रोग खायो। विवाह पनि भएको थिएन। तपाईंहरू तराईमा बस्नु हुन्थ्यो, पहाडमा बसेको दिदी बितेको कसरी थाहा भयो ? त्यो बेला फोनसोन केही थिएन। पहाडबाट गाई बेच्न तराई आउनेहरूले बुवालाई खबर दिए। सुनाए, तेरो छोरी बिरामी पर्यो। बुवा, म, मामा हिँडेर गयौं। बिहानै हिँड्दा अबेर राति पुग्यौं। किन अबेर राति भयो ? मिकलुकको उकालो बाटोमा मै बिरामी भएँ। ज्वरो लागेर म लठ्ठै बिरामी भए। मधेसमा भएको आमा पनि बिरामी पर्नुभयो। आमालाई पनि डोकोमा बोकेर पहाड ल्याइयो। तर, आमाले दिदीको लास भेट्नु भएन। दिदीलाई दाहसंस्कार गर्न जंगल पुर्याइसकेको रहेछ। उता दिदी बितेको पीडा यता आमा छोरी बिरामी भयौं। पहाड र मधेस दुवैतिर बसाइ किन ? तल जग्गा थोरै, फेरि माथि पनि जग्गा भएको। हिउँदमा पहाडबाट गाईवस्तु तल झर्थियौं। १०११ वटा गाईवस्तु थियो। चैतपछि फेरि पहाड लान्थ्यौं। दुई हल गोरु जात्ने चलन थियो। दुई हल गोरु अनिवार्य हुन्थ्यो। मैत गोरु जोत्थेँ। त्यो बेला महिलाले हलो जोत्ने चलन त थिएन ? मलाई अहिले पनि चामल केलाउन आउँदैन बरु गोरु जोत्न आउँछ। त्यति खेर बुवा र म एक हल गोरु जात्थ्यौं। कति उमेरको हुँदा हलो जोत्न थाल्नुभयो ? मैले २०४५ सालको भूकम्प देखेको छु। त्यो बेला त्यस्तै म १६ वर्षको थिए। पहाडमा धेरै दुःख थियो। त्यही भएर बुवा पहाडबाट मावली गाउँ तराई झर्नुभएको थियो। दिदी पनि पहाडमा बित्नुभयो। त्यसैले बुवाको चित्त दुःख्यो होला। सप्पै त मलाई थाहै छैन। तपाईं स्कुल जान पाउनुभयो ? गएँ। कक्षा ९ पढ्थेँ। अनि हलो जोत्थेँ। पत्रिकामा यो कुरा छापियो भने देख्ने छिमेकीहरूले यसले गरेकै हो भनेर भन्छ। एसएलसी पास गर्नुभयो ? गरिनँ, मैले एसएलसी फेल गरेँ। किन ? मेरो आँखै कमजोरी। सरहरूले प्रश्न भनी दिदाँ उत्तर आउने। नत्र के हो, के हो नि ? आँखाले नदेखेपछि त ? उत्तर के दिने। परीक्षा हलमा सरहरूबाट सहयोग पाइन्। पत्रिका पढ्न सक्दिन, मोबाइलमा रिचार्ज पनि हाल्न सक्दिनँ। कति सालको एसएलसी हो ? २०४८ सालको (औंला गन्दै) कतिवटा विषय लाग्यो ? चारवटामा फेल भए। हिसाब, इग्लिस, अर्थशास्त्र अनि विज्ञान। आँखाले फेल गरायो हैई ? हो नि ! फेल भएपछि पढ्न मन मर्यो। कसरी विवाह भयो ? २०५० सालमा बिहे भयो। देख्दै न देखेको मान्छेसँग विवाह भयो। गाउँमै विवाह भयो, मोरङको शिसौलीमा।अनि श्रीमान्को नाम धनबहादुर राई हो। के भयो भने नि (हाँस्दै) जग्गा भनेको एकढेड बिघा जति थियो होला। केटो ब्रिटिस लाहुरे भिर्न आँटेको। काकाले बिहे गर्दा हुन्छ भनेर बुवालाई फकाउनुभयो। अनि उहाँसँगै बिहे भयो। उहाँ लाहुर जानुभयो ? कहाँ जानु, त्यतिकै बस्नुभयो। घरकै दुःख सुखमा अल्झिनुभयो। मिस्त्रीको काम अलि गर्नुहुन्थ्यो। अहिले घर पनि बनाउनु हुन्छ। विवाहित जीवन कसरी चल्यो ? २०५२ सालमा जेठी छोरी मुना राई जन्मी। २०५४ सालमा माइली छोरी गुना राई जन्मी। २०५६ सालमा छोरो अनिल जन्मियो। २०५८ जेठमा राजा खसेकै बेला कान्छी छोरी प्रमिला राई जन्मी। छोरीहरू के गर्दै छिन् ? मुना बिहे गरेर गई। भाइ सेहार्दा सेहार्दै ऋण धेरै भयो। मैले भनी छोरी गुनालाई भने, तिमी विदेश जाँकी, म जान्छु। ऋण दिएकाले छोड्दैन। सबैलाई आफ्नो धनको माया नै हुन्छ। आमा तपार्इं भाइ सेहार्नु। म जान्छु। अहिले गुना दुबई गएकी छे। उ गएको पनि पुसमा ३ वर्षमा बढी नै भयो। जेठी र कान्छी छोरीको विवाह भयो। छोरी विदेश जानुभन्दा अघि के गर्थिन् ? ११ कलास पढ्दै गर्दा दुःखले गर्दा विदेश गई। उपर कटेश्वरको क्याम्पस पढ्थिन्। अहिले तपाईं के गर्नुहुन्छ ? जडी बुट्टीमा ढुंगा बोक्छु। कहाँ लाग्नु हुन्छ ? ट्रकमा आउँछ। त्यो ढुंगा बोकेर तल झार्छ। १० चक्के टिपरमा ढुंगा आउँछ। त्यसैले चुलो बल्छ। अन्तमा ? भगवान् मेरो छोरोलाई निको पारिदियोस्। दुईवटा, तीनवटा होइन्, एउटै छोरो हो। कसले उपचार गराएर निको पारिदिनुहोस्। उहाँलाई म जिन्दगी भरी सम्झिरहने छु।"
आज यी स्थानमा हावाहुरी आउने,"काठमाडौं : आज कोशी, मधेश र लुम्बिनी प्रदेशका केही स्थानमा हुरी बतासको सम्भावना रहेको जल तथा मौसम विज्ञान विभागले जनाएको छ। अहिले मुलुकका पहाडी भूभागमा आंशिक बदली रही बाँकी भागमा मौसम सफा रहेको बताएको छ। विभागका अनुसार आज दिउँसो कोशी, बागमती र गण्डकी प्रदेशका पहाडी भागमा आंशिक बदली भई बाँकी भागमा आंशिक मौसम सफा रहने छ। 'कोशी र गण्डकी प्रदेशका पहाडी भागका एकदुई स्थानमा एकदुई स्थानमा मेघगर्जन र चट्याङसहित हल्का वर्षा तथा कोशी प्रदेशको उच्च पहाडी तथा हिमाली भागका एकदुई स्थानमा हल्का हिमपातको पनि सम्भावना रहेको छ। कोशी, मधेश र लुम्बिनी प्रदेशका केही स्थानमा हुरी बतासको सम्भावना छ।', विभागको बुलेटिनमा उल्लेख छ। आज राति पनि कोशी र गण्डकी प्रदेशका पहाडी भागका एकदुई स्थानमा मेघगर्जन र चट्याङसहित हल्का वर्षाको सम्भावना छ। कोशी प्रदेशको उच्च पहाडी तथा हिमाली भागका एकदुई स्थानमा हल्का हिमपातको पनि सम्भावना रहेको जनाएको छ। कोशी, मधेस र लुम्बिनी प्रदेशका केही स्थानमा हुरीबतासको सम्भावना रहेकोले विभागले आवश्यक सतर्कता अपनाउन अनुरोध गरेको छ।"
सार्वजनिक खर्च र वित्तीय जवाफदेहिता मूल्यांकनको पहल,"काठमाडौं : सरकार र विकास साझेदारहरूले सार्वजनिक खर्च र वित्तीय जवाफदेहिताको मूल्यांकन सुरु गर्ने भएका छन्। नेपालसँग सार्वजनिक वित्तीय व्यवस्थापन (पीएफएम)का लागि बलियो कानुनहरू र संस्थागत ढाँचा भए पनि कार्यान्वयन फितलो भएकाले सार्वजनिक खर्च र वित्तीय जवाफदेहिता (पेफा) मूल्यांकन गर्न आवश्यक ठानिएको हो। साथै नेपालमा हरित, लचिलो र समावेशी विकासलाई जोड दिन वित्तीय र विनियोजित बजेटको परिणामलाई सुदृढ गर्न थप सुधार आवश्यक भएको औंल्याइएको छ। यसैले नेपाल सरकारको बहुदाता ट्रस्ट कोषको सहयोगमा संयुक्त रूपमा पेफाको कार्यसम्पादन मूल्यांकन प्रतिवेदन मंगलबार सार्वजनिक गरिएको हो। यो मूल्यांकन अन्तर्राष्ट्रिय रूपमा मान्यता प्राप्त पेफा फ्रेमवर्कमा आधारित छ। जसले सरकारमा सार्वजनिक वित्तीय व्यवस्थापनको प्रगति मूल्यांकन गर्दछ। मूल्यांकनका आधारमा नेपाल सरकारले मध्यमकालीन पीएफएम सुधार रणनीति र कार्ययोजना तयार गर्नेछ। सार्वजनिक वित्तीय व्यवस्थापनमा जवाफदेहिता कम भएको दातृ निकायहरूको गुनासो रहँदै आएको छ। यसैक्रममा सार्वजनिक जवाफदेहिता कमजोर भएको उल्लेख गर्दै अर्थविद् डाचन्द्रमणि अधिकारी उदाहरण दिन्छन्, सरकारले बजेट १७ खर्ब ५१ अर्ब रुपैयाँको पेस गर्छ। यति खर्च गर्छु भनेको बजेट पछि लगेर १५ खर्ब रुपैयाँमात्रै खर्च हुन्छ भन्छ। यसो हुँदा बजेटमा जवाफदेहिता भएन। अर्कोतर्फ रकमान्तर पनि जथाभावी गरिदिन्छन्। कतिपय भुक्तानी दिनुपर्नेमा भएको छैन र नदिनुपर्ने ठाउँमा भुक्तानी भएको छ। सार्वजनिक जवाफदेहिता कमजोर नबनाउन अर्थविद्को सुझाव मूल्यांकनका आधारमा नेपाल सरकारले मध्यमकालीन पीएफएम सुधार रणनीति र कार्ययोजना तयार गर्ने राजस्व धेरै उठाउनु पर्नेमा थोरै उठाइएको छ। बक्यौता बढेर गएको छ। बेरुजुको अंक बढेर गएको छ। ५ खर्ब रुपैयाँ बेरुजु पुगिसक्यो। महालेखा परीक्षकको प्रतिवेदनले पनि वित्तीय जवाफदेहिता नभएको भनेर सरकारलाई पटकपटक ध्यानाकर्षण गराइरहेको छ। यस कारणले हामी कहाँ सार्वजनिक जवाफदेहिता कमजोर भएको छ। सार्वजनिक जवाफदेहिता कमजोर हुँदै जाँदा दातृ निकायहरूले पनि ऋण होस् वा अनुदान दिन गाह्रो मान्छन्। किनभने उनीहरूको पनि जवाफदेहिता हुन्छ, डा अधिकारीले अन्नपूर्णसँग भने। मुलुकको स्रोत बढी प्रभावकारी बनाउन पनि मूल्यांकन जरुरी भएको उनले बताए। विनियोजन ऐनमा खर्चमा मितव्ययिता अपनाउने उल्लेख छ। हाम्रै थुप्रै ऐन कानुन, नियमावली, निर्देशिका, मापदण्डहरू पनि पालना नहुँदा सार्वजनिक वित्तीय व्यवस्थापन हुन नसकेको उनको ठहर छ। तर, अब आगामी दिनमा उचित वित्तीय तथा बजेटको प्रतिफल प्राप्त गर्न सम्भावित हुने गरी सार्वजनिक वित्तीय व्यवस्थापन सुधारहरूको लागि विभिन्न क्षेत्रहरूलाई मूल्यांकन गर्न केन्द्रित गरिएको छ। यसमध्ये दिगो मध्यमअवधि व्यय ढाँचा, वित्तीय नियमहरूको पुनः क्यालिब्रेसन, खर्च पुनः प्राथमिकता र जोखिम व्यवस्थापनमार्फत वित्तीय विश्वसनीयता पुनस्र्थापनालाई जोड दिनुपर्ने छ। यससँगै, अक्षमता घटाएर र जलवायुउत्थानशील पूर्वाधार निर्माण गरेर सार्वजनिक लगानी दक्षतामा सुधार गर्ने, जलवायु र लैंगिक विचारहरूमा वित्तीय निर्णय लिने, वित्तीय नियमहरू लागू गरेर वित्तीय पारदर्शिता र जवाफदेहिता अभिवृद्धि गर्न प्रतिवेदनले सुझाएको छ। सार्वजनिक वित्तीय व्यवस्थापन र कार्यसम्पादन मूल्यांकनका अनुसार सरकारले पीईएफको दक्षता बढाउन विभिन्न सूचना प्रणालीहरू परिचालन गरेको बताएको छ। बजेट र लेखा वर्गीकरणमा अन्तर्राष्ट्रिय मापदण्डहरूको पालनाले वित्तीय जानकारीमा तुलनात्मकता, शुद्धता, व्यापकता र पारदर्शिता सुनिश्चित गर्ने भएकाले यसलाई जोड दिइएको हो। प्रतिवेदनअनुसार बजेटहरू मध्यमअवधि दृष्टिकोणको साथ डिजाइन गरिएका छन्। खर्च एकाइहरूको लागि स्रोत उपलब्धताको पूर्वानुमान उच्च स्तरमा छ। उपराष्ट्रिय सरकारहरूलाई छुट्ट्याइएको वित्तीय स्थानान्तरणले पारदर्शिता र स्थापित नियमहरूको पालना प्रदर्शन गर्दछ जबकि आन्तरिक र बाह्य दुवै लेखापरीक्षणहरूको दायरा र कभरेज व्यापक छ, प्रतिवेदनमा उल्लेख छ। प्रतिवेदन सार्वजनिक गर्ने क्रममा बोल्दै अर्थमन्त्री वर्षमान पुनले सार्वजनिक वित्तीय व्यवस्थापनमा जनताको जीवन र जीविकोपार्जनमा परिवर्तन ल्याउने शक्ति भएको बताए। उनी भन्छन्, बलियो सार्वजनिक वित्त प्रणाली स्थापना गर्न र कठोर सुधार र डिजिटल शासनको अवलम्बनमार्फत सार्वजनिक वित्तीय व्यवस्थापन परिदृश्य परिवर्तन गर्न हामी प्रतिबद्ध छौं।"
सिरिज जित्ने सम्भावना कायमै राख्न नेपालले आज वेष्ट इण्डिज ए लाई जित्नैपर्ने,काठमाडौं : नेपालले आज वेष्ट इण्डिज एसँग चौथो टी२० खेल खेल्दैछ। कीर्तिपुरस्थित त्रिवि मैदानमा बिहीबार मध्यान्ह १२:१५ बजे खेल सुचारु हुनेछ। आगामी जुन २ बाट सुरु हुने आईसीसी टीट्वेन्टी विश्वकपको तयारीका लागि नेपालले वेष्ट इण्डिजसँग शृंखला खेलेको हो। वेस्ट इन्डिजले पाँच खेलको टीट्वेन्टी शृंखलामा २१ को अग्रता बनाएको छ। यसअघि पहिलो खेलमा नेपालले चार विकेटको जित निकालेको थियो। दोस्रो खेलमा भने घरेलु टोली नेपाल १० रनले पछि परेको थियो। बुधबार भएको तेस्रो खेलमा नेपालले वेस्ट इन्डिजसँग ७६ रनले पराजय बेहोरेको थियो। सिरिज जित्ने सम्भावना कायमै राख्न नेपालले आजको खेल जित्नुपर्ने दबाब छ। आजको खेलमा नेपालले विश्वकप खेल्ने टीमका सदस्यलाई प्लेइङ ११ मैदान उतार्ने सम्भावना छ। यस्तै पाँचौं तथा अन्तिम खेल शनिबार हुनेछ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणा गरेको छ।
युवालाई अवसर दिने उपाय,"समकालीन नेपालको सबैभन्दा ठूलो चिन्तामध्येको एक युवाको विदेश पलायन हो । अन्तर्राष्ट्रिय विमानस्थलबाट विदेश उड्नेको पंक्तिमा युवा पुस्ताकै बाहुल्य छ, जो वैदेशिक रोजगारीका लागि र उच्च शिक्षा भने पनि रोजगारीकै लागि भासिएका हुन् । देशमा द्वन्द्व र राजनीतिक संघर्षका बेला पनि यति धेरै निराशा नागरिक तहमा थिएन, जति अहिले छ । बरु त्यस्तो कठिन बेला राजनीतिक निकासकै खोजी जनताले गरेका थिए, त्यसमा युवा पंक्ति पनि थियो । त्यही युवा पंक्तिले जुन आशा र अपेक्षाका साथ राजनीतिक परिवर्तनका लागि संघर्ष गयो, ऊ पनि आजको नेपालबाट सन्तुष्ट छैन । त्यसपछिको पुस्ता त निराशै छ । देशमा धेरै राजनीतिक उथलपुथलपछि संविधान निर्माणपछि स्थिरतामात्रै होइन समृद्धिको पनि जुन अपेक्षा थियो, त्यो हासिल हुन नसक्नु नै युवा पलायनको प्रमुख कारण मान्न सकिन्छ । सरासर दुई पटक आम निर्वाचन भइसक्दा पनि मुलुकले राजनीतिक स्थिरता नभएजस्तो भएको छ, सरकार फेरिएको फेरियै भएका छन् र देश राजनीतिक व्यवस्थाकै बहस र अन्योलमा फँसेको छ । खासमा सरकार बन्ने र भत्कने गोलचक्करकै कारण देशमा निराशा छ । त्यो तथ्यांकले नै देखाउँछ । २०७४ मा निर्वाचन भएपछिको वर्ष दुई लाख युवा बाहिरिनु र २०७९ मा चाहिँ ९ लाख बाहिरिनुलाई राजनीतिक धमिलोपनकै उपज मान्नुपर्छ । २०७४ पनि स्थिरताको जुन अपेक्षा थियो, त्यसमाथि झन्डै दुई तिहाइ बहुमत ल्याएको कम्युनिस्ट पार्टीहरूको गठबन्धनले कुठाराघात गर्यो । आफ्नै सरकार कम्युनिस्टहरूले टिकाएनन् र युवालाई पनि यहाँ टिक्न दिएनन् । नुनदेखि सुनसम्मका सयौं खानीहरू देशमै छन् । हरेकजसो जिल्ला कृषिका लागि उर्वरभूमि छन् । खोलानालामा बिजुली निकाल्ने प्रचूर सम्भावना छ । तर उद्योगधन्दा र कलकारखाना केही खोल्ने र चल्ने वातावरण छैन । देशमै रोजगारी गरेर परिवार चलाउन सक्ने परिस्थितिमात्रै हुने हो बिदेसिने मन अपवादहरूलाई मात्रै हुन्छ । त्यसैले बाहिरबाट धनको खोजी गर्ने वा धनी व्यक्तिहरूलाई लगानी गर्न डाक्नेभन्दा पनि पहिला युवालाई स्वदेशमै रोजगारी दिने स्वरोजगार बनाउने कर्तव्य पूरा गर्नुपर्छ । त्यसो भए देशकै युवा धनी बन्छन् । देश धनी बन्छ ।"
युवालाई अवसर दिने उपाय,"समकालीन नेपालको सबैभन्दा ठूलो चिन्तामध्येको एक युवाको विदेश पलायन हो । अन्तर्राष्ट्रिय विमानस्थलबाट विदेश उड्नेको पंक्तिमा युवा पुस्ताकै बाहुल्य छ, जो वैदेशिक रोजगारीका लागि र उच्च शिक्षा भने पनि रोजगारीकै लागि भासिएका हुन् । देशमा द्वन्द्व र राजनीतिक संघर्षका बेला पनि यति धेरै निराशा नागरिक तहमा थिएन, जति अहिले छ । बरु त्यस्तो कठिन बेला राजनीतिक निकासकै खोजी जनताले गरेका थिए, त्यसमा युवा पंक्ति पनि थियो । त्यही युवा पंक्तिले जुन आशा र अपेक्षाका साथ राजनीतिक परिवर्तनका लागि संघर्ष गयो, ऊ पनि आजको नेपालबाट सन्तुष्ट छैन । त्यसपछिको पुस्ता देशमा धेरै राजनीतिक उथलपुथलपछि संविधान निर्माणपछि स्थिरतामात्रै होइन समृद्धिको पनि जुन अपेक्षा थियो, त्यो हासिल हुन नसक्नु नै युवा पलायनको प्रमुख कारण मान्न सकिन्छ । सरासर दुई पटक आम निर्वाचन भइसक्दा पनि मुलुकले राजनीतिक स्थिरता नभएजस्तो भएको छ, सरकार फेरिएको फेरियै भएका छन् र देश राजनीतिक व्यवस्थाकै बहस र अन्योलमा फँसेको छ । खासमा सरकार बन्ने र भत्कने गोलचक्करकै कारण देशमा निराशा छ । त्यो तथ्यांकले नै देखाउँछ । २०७४ मा निर्वाचन भएपछिको वर्ष दुई लाख युवा बाहिरिनु र २०७९ मा चाहिँ ९ लाख बाहिरिनुलाई राजनीतिक धमिलोपनकै उपज मान्नुपर्छ । २०७४ पनि स्थिरताको जुन अपेक्षा थियो, त्यसमाथि झन्डै दुई तिहाइ बहुमत ल्याएको कम्युनिस्ट पार्टीहरूको गठबन्धनले कुठाराघात गर्यो । आफ्नै सरकार कम्युनिस्टहरूले टिकाएनन् र युवालाई पनि यहाँ टिक्न दिएनन् । नुनदेखि सुनसम्मका सयौं खानीहरू देशमै छन् । हरेकजसो जिल्ला कृषिका लागि उर्वरभूमि छन् । खोलानालामा बिजुली निकाल्ने प्रचूर सम्भावना छ । तर उद्योगधन्दा र कलकारखाना केही खोल्ने र चल्ने वातावरण छैन । देशमै रोजगारी गरेर परिवार चलाउन सक्ने परिस्थितिमात्रै हुने हो बिदेसिने मन अपवादहरूलाई मात्रै हुन्छ । त्यसैले बाहिरबाट धनको खोजी गर्ने वा धनी व्यक्तिहरूलाई लगानी गर्न डाक्नेभन्दा पनि पहिला युवालाई स्वदेशमै रोजगारी दिने स्वरोजगार बनाउने कर्तव्य पूरा गर्नुपर्छ । त्यसो भए देशकै युवा धनी बन्छन् । देश धनी बन्छ ।"
गर्मी छल्न जाउँ हिँड रेसुंगा,"गुल्मी : देशभर गर्मी बढेको छ। गर्मी छल्ने उचित गन्तव्य गुल्मी जिल्ला बन्न सक्छ। वैशाख २० गते प्रधानमन्त्री पुष्पकमल दाहालले जाउँ हिँड रेसुंगा अभियानलाई काठमाडौंबाटै उद्घाटन गर्दै छन्। यसका लागि रेसुंगा नगरपालिकाले पनि व्यापक तयारी गरेको छ। नगर प्रमुख खिलध्वज पन्थीका अनुसार समुन्नत रेसुंगा हाम्रो शान, उत्कृष्ट नगर सबैको पहिचान नारासहित नगरपालिकाले रेसुंगालाई विश्वमा चिनाउन जाउँ हिँड रेसुंगा अभियान सुरु गरेको हो। पर्यटन प्रवद्र्धनमार्फत आर्थिक समृद्धि हाँसिल गर्ने उद्देश्यले रेसुंगाको पर्यटन प्रवद्र्धनका लागि नेपाल पर्यटन बोर्डको सहकार्यमा जाउँ हिँड रेसुंगा अभियान प्रधानमन्त्री दाहालले बिहीबार उद्घाटन गर्ने कार्यक्रम रहेको नगरप्रमुख पन्थीले जानकारी दिए। रेसुंगाको मात्र नभई जिल्लाको समृद्धिका लागि यो अभियान जरुरी छ, नगरप्रमुख पन्थीले भने, यसलाई नेपालकै महत्वपूर्ण पर्यटकीय गन्तव्य बनाउन सबैको सहयोग आवश्यक छ। गत जेठ २१ गतेदेखि सुरु भएको यस अभियानमा एक वर्षको अवधिमा झन्डै १ लाख आन्तरिक तथा बाह्य पर्यटक रेसुंगामा पुगेका नगरपालिकाका प्रवक्ता तथा जाउँ हिँड रेसुंगा अभियानका संयोजक रामप्रसाद पन्थी (राम्जी)ले जानकारी दिए। संयोजक पन्थीका अनुसार रेसुंगामा कोरिया, फ्रान्स, बेलायत र अमेरिकालगायत विदेशी मुलुक र नेपालका ५५ जिल्लाबाट पर्यटक आएका छन्। ऐतिहासिक, धार्मिक तथा पर्यटकीय हिसाबले निकै महत्वपूर्ण गुल्मीलाई विश्वमाझ चिनाउन र पर्यटक भिœयाउन गुल्मीको रेसुंगा नगरपालिकाले गत जेठ २१ मै जाउँ हिँड रेसुंगा अभियान चलाएको हो। अभियान सञ्चालनको करिब १ वर्षको अवधिमा एक लाख आन्तरिक तथा बाह्य पर्यटक रेसुंगा पुगेका छन्। करोडौंको लगानीमा गर्जुरामा रेसुंगा पार्क निर्माण गरिएको छ। जसले पर्यटक भिœयाउन थप टेवा पुगेको पाइन्छ। स्थानीय सरकारले आफ्नो क्षेत्रमा पर्ने धार्मिक तथा ऐतिहासिक पर्यटकीय स्थलको संरक्षण तथा प्रचारप्रसारमा जोड दिइरहेका छन्। त्यस्तै धार्मिक तथा पर्यटकीय क्षेत्रमा प्राचीन शैलीमा निर्माण गरिएका कलात्मक मठमन्दिरले थप सौन्दर्य बढाएको छ। रेसुंगा, अर्जुन, मुसिकोट दरबार, गुल्मी दरबार, इस्मा दरबार, धुर्कोट दरबार, तिमुरे ताल, बिचित्र गुफा, मालिका मन्दिर, कंके देउराली, रूख घर लगायतका स्थलहरू पर्यटकीय हिसाबमा निकै चर्चित छन्। बुटवलबाट १ सय १५ किलोमिटर पक्की सडकको यात्रापछि सदरमुकाम तम्घास पुग्न सकिन्छ। तम्घासको चिसो हावासँगै रेसुंगाको अवलोकनका लागि पुग्ने आन्तरिक पर्यटकमध्ये तराईका जिल्लाका पर्यटकको संख्या बढी छ। रेसुंगा र अर्जुनसँगै जिल्लाको सदरमुकाम तम्घास बजार यतिबेला शीतलताको लागि उपयुक्त गन्तव्य बनेको छ। तम्घासबाट २५ मिनेटको सवारी साधन र केही पैदल यात्रापछि प्रसिद्ध धार्मिक स्थल रेसुंगा पुग्न सकिन्छ। यहाँबाट जिल्लाका र छिमेकी जिल्लाका रमणीय दृश्य देख्न सकिन्छ। रेसुंगाको अवलोकन गर्ने यो उत्तम समय हो भने तराईको गर्मी छल्न रेसुंगा उपयुक्त विकल्प पनि हो। दिउँसोको समयमा छिनछिनमा खुल्ने आकाश अनि देखिने सुन्दर दृश्यले जोकोहीको मन लोभ्याइ हाल्छ। दुई नगरपालिका र १० गाउँपालिका गरी १२ वटा स्थानीय तह रहेको यस गुल्मी जिल्लामा प्रशस्त सम्भावना बोकेका प्राकृतिक, धार्मिक तथा पर्यटकीय स्थलहरू छन्। जसले देशमा मात्रै होइन, विदेशमा पनि आफ्नो पहिचान बनाएका छन्। प्राकृतिक सौन्र्दयता र यहाँका धार्मिक तथा पर्यटकीय स्थलको आफ्नै महत्व र महिमा छ। धार्मिक र पर्यटकीय क्षेत्रले जिल्लाकै आर्थिक तथा सामाजिक विकासमा ठूलो टेवा पुगेको छ। जिल्लाभर थुपै्र ऐतिहासिक, धार्मिक तथा विभिन्न सांकृतिक रूपमा भरिपूर्ण स्थलहरू छन्। जहाँ घुम्न र प्राकृतिक आनन्द लिन पछिल्लो समय आन्तरिक तथा बाह्य पर्यटकको संख्या दैनिक बढ्दो छ। लिच्छविकालीन र मध्यकालमा सैनिक गुल्म भएकाले जिल्लाको नाम गुल्मी भनेर नामाकरण गरिएको भनाइ छ। भौगोलिक रूपमा लुम्बिनी प्रदेशको पहाडी जिल्ला हो गुल्मी। जिल्लाका विभिन्न ठाउँमा पुग्ने जो कोहीको हरियाली वनजंगल र सुन्दर डाँडाकाँडा देख्न सक्छन्। एक पटक पुगेका स्थान र त्यहाँको मनमोहक दृश्यले फेरि पुगौं जस्तो अनुभूति भएको आन्तरिक पर्यटक मदन भण्डारीले बताए। पछिल्लो समय रेसुंगामा पर्यटकको आकर्षण बढ्दो देखियो। यद्यपि यहाँका भौतिक पूर्वाधारलगायत क्षेत्रमा अझै विकास गर्नुपर्ने देखिन्छ, उनले भने। भौतिक पूर्वाधारको विकास गर्न यहाँ सरकारले थुप्रै बजेट खर्चिएको छ। निर्माणको काम सकिएर लामो समयसम्म रोकिएको रेसुंगा विमानस्थल यतिबेला सञ्चालनमा छ। नेपाल एयर लाइन्सको जहाजले नियमित उडान भरेसँगै आर्थिक समृद्धि तथा जिल्लाको पर्यटन विकासमा थप टेवा पुग्ने आशा पलाएको छ। घण्टौं जोखिम मोलेर गर्ने सवारी यात्रा हवाईमार्फत सहज र छरितो बनेको छ। बुटवल तम्घास विद्युतीय सवारी चलिरहेका छन्। गुल्मी जिल्ला आसपासका जिल्लाबाट यात्रु जहाजको यात्रा गर्न थालेका छन्।"
कोवाङ र टुकुचे लेकमा यार्सा संकलन सुरु,"जोमसोम : मुस्ताङका उच्चलेकमा यार्सा गुम्बा संकलन सुरु भएको छ। जिल्लाको थासाङ गाउँपालिका१ टुकुचे र थासाङ गाउँपालिकाका उच्चलेकमा यार्सा संकलन सुरु भएको हो। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) अन्तर्गत रहेको हिमाली जिल्ला मुस्ताङका ५ स्थानीय तहमध्ये ३ स्थानीय तहमा स्थानीय र जिल्ला बाहिरका सर्वसाधारणलाई यार्सा संकलन गर्न अनुमति दिइने गरिन्छ। उपल्लो मुस्ताङको उच्चलेकमा यार्सा संकलन हुँदैन। तर, जिल्लाको बारागुङ मुक्तिक्षेत्र गाउँपालिका, घरपझोङ गाउँपालिका र थासाङ गाउँपालिकाका विभिन्न लेकमा यार्सा संकलन हुन्छ। अन्नपूर्ण संरक्षण क्षेत्र आयोजनाअन्तर्गत (एक्याप) मातहतको इलाका संरक्षण कार्यालय जोमसोममा ९ वटा र इलाका संरक्षण कार्यालय लोमान्थाङमा ७ वटा स्थानीय संरक्षण व्यवस्थापन समिति(सीएमसी)छन्। यी समितिले एक्यापअन्तर्गत रहेर एक्यापले सुम्पिएको जिम्मेवारी र कार्यसम्पादन गर्ने गर्छन्। एक्याप मातहतको समितिले एक्यापको कार्यविधि र मापदण्डमा रहेर वन तथा वातावरणका साथै जैविक विविधता संरक्षणमा काम गर्ने गरेका हुन्छन्। यो समितिले वन जंगलको संरक्षणसँगै हिमाली वन्य जडिबुटी यार्सा गुम्बा संकलन तथा व्यवस्थापनको काम गर्ने गरेका छन्। यिनै समितिले बैठक बसेर एक्यापको कार्यविधिमा रहेर निर्णय गरी यार्सा संकलन अनुमतिका लागि एक्यापलाई निवेदन पेस गर्छन्। यसरी सम्बन्धित संरक्षण व्यवस्थापन समितिले एक्यापको अनुमति पाएपछि सर्वसाधारणलाई तोकिएको शुल्क लिएर उच्चलेकमा यार्सा संकलन गर्न अनुमति दिने एक्याप मुस्ताङका कार्यालय प्रमुख प्रमोदराज रेग्मीले जानकारी दिए। उनले चालु वर्षका लागि हालसम्म कोवाङ र टुकुचे लेकमा यार्सा गुम्बा संकलन गर्न सम्बन्धित समितिले निवेदन दिएपछि एक्यापले अनुमति प्रदान गरेको जनाए। उनका अनुसार अन्य संरक्षण व्यवस्थापन समितिले पनि यार्सा संकलन छोड पुर्जी दिन एक्यापमा अनुमति दिने तयारी गरेका छन्। हिमाली जिल्ला मुस्ताङअन्तर्गत थासाङको कुञ्जो, कोवाङ र टुकुचे, घरपझोङ गाउँपालिकाको जोमसोम, बारागुङ मुक्तिक्षेत्रको मुक्तिनाथ, झोङ र छेङ्गुरका उच्चलेकमा यार्सा संकलन गर्न सर्वसाधारण नागरिक जाने गर्छन्। मुस्ताङको थासाङ गाउँपालिकाको वडा १ टुकुचे र वडा२ कोवाङ संरक्षण व्यवस्थापन समितिले जिल्ला बाहिर र जिल्लाभित्रका सर्वसाधारणलाई धमाधम यार्सा संकलन पुर्जी दिन थालेका हुन्। संरक्षण व्यवस्थापन समिति कोवाङका अध्यक्ष जीवन थकालीले कोवाङका उच्चलेकमा वैशाख ४ गतेदेखि यार्सा संकलन पुर्जी वितरण गर्न सुरु गरिएको जानकारी दिए। कोवाङ संरक्षण समितिले मुलीलेक, पोलो लेक, श्रीखर्क, मार्चे र सानुसरे लेकमा पुगेर यार्सा संकलन गर्न अनुमति दिने गरिएको समितिका अध्यक्ष थकालीले बताए। सर्वसाधारणलाई यार्सा संकलन गर्न संकलन पुर्जीबापत स्थानीयलाई २ हजार ५ सय र जिल्ला बाहिरका सर्वसाधारणलाई ५ हजार शुल्क लिने गरेको अध्यक्ष थकालीको भनाइ छ। यार्सा संकलनका लागि झन्डै ५० जनाभन्दा बढीले संकलन पुर्जी लिइसकेको र यार्सा संकलनका लागि सर्वसाधारण थपिने क्रम जारी रहेको समिति अध्यक्ष थकालीले जनाए। यसैगरी थासाङ गाउँपालिका१ टुकुचेको संरक्षण व्यवस्थापन समितिले पनि वैशाखको २ गतेदेखि यार्सा संकलन फुकुवा गरेको संरक्षण व्यवस्थापन समिति अध्यक्ष दिपसागर थकालीले जानकारी दिए। टुकुचे संरक्षण व्यवस्थापन समितिले स्थानीयलाई १ हजार र जिल्ला बाहिरका सर्वसाधारणलाई ३ हजार रुपैयाँ शुल्क उठाउने गरेको समिति अध्यक्ष थकालीको भनाइ छ। टुकुचे समितिमार्फत बतासे लेक, धम्पुस लेक, मार्चे लेक र धौलागिरि आइफल लेक यार्सा टिप्न हालसम्म २८ जनाले संकलन अनुमति पुर्जी लिएका छन्। घरपझोङ गाउँपालिकाको जोमसोमको नममुलेक लगायतका स्थानमा यार्सा संकलन अनुमतिको प्रक्रिया थालनी भएको छैन। जोमसोम समितिका अध्यक्ष चन्द्रबहादुर थकालीले समितिले यार्सा संकलन अनुमति दिने विषयमा छलफल भएको र सम्भवत जेठको १ गते संकलन अनुमति दिने तयारी भइरहेको बताए। हामी पहिले बैठक बस्छौं, त्यसपछि मिति तोक्छौं, अध्यक्ष थकालीले भने, यार्सा टिप्नेलाई नियम र शुल्क कति लिने भन्ने विषयमा छलफल हुन्छ, यसपछि एक्याप कार्यालयमा पत्राचार गर्छौं। जोमसोम लेकमा गत वर्ष ९० जनाभन्दा बढीले यार्सा संकलन अनुमति लिएका थिए। त्यस समय स्थानीयलाई ४ हजार र जिल्ला बाहिरका सर्वसाधारणलाई ६ हजार शुल्क तोकिएको थियो। बारागुङ मुक्तिक्षेत्रको मुक्तिनाथ लेकमा यार्सा संकलनका लागि छोड पुर्जी दिने तयारी भएको मुक्तिनाथ संरक्षण व्यवस्थापन समिति अध्यक्ष घ्युर्मी गुरुङले जानकारी दिए। मुक्तिनाथ लेकमा गत वर्ष यार्सा संकलन पुर्जीका लागि स्थानीयलाई ४ हजार र जिल्ला बाहिरका लागि ६ हजार शुल्क थियो। गत वर्ष मुक्तिनाथ लेकमा यार्सा टिप्न करिब ८० जना मानिस पुगेका थिए। बारागुङको झोङ लेकमा यार्सा संकलनका लागि छोडपुर्जी दिने विषयमा प्रारम्भिक छलफल भएको समिति अध्यक्ष सोनाम खाण्डो गुरुङले बताइन्। झोङ लेकमा गत वर्ष स्थानीयलाई २ हजार र अन्यलाई ३ हजार शुल्क लिइएको थियो। यार्सा संकलनबाट उठेको रकम समितिमार्फत गाउँ समाजलाई बुझाउनुपर्ने बाध्यता रहेको उनले सुनाइन्। झोङ लेकमा गत वर्ष ५० जनाभन्दा बढीले अनुमति लिएका थिए। बारागुङको छेङ्गुर लेकमा संरक्षण व्यवस्थापन समितिले नभई गाउँ समाजलेनै यार्सा संकलन अनुमति दिने गरेको स्रोतले जनाएको छ। यसरी यार्सा संकलन अनुमतिबाट उठेको रकम गाउँसमाजकै कोषमा जम्मा हुने गरेको स्रोतको भनाइ छ। मुस्ताङका उच्चेलेकमा यार्सा गुम्बा संकलनका लागि स्थानीय सर्वसाधरणसहित रोल्पा, दाङ, रुकुम, गोरखा, धादिङ, बाग्लुङ र म्याग्दी जिल्लाका सर्वसाधरण आएका छन्। जैविक विविधतामध्येको बहुमूल्य प्राकृतिक हिमाली जडिबुटी यार्सा गुम्बाको स्वदेश तथा विदेशमा उत्तिकै माग हुने गर्छ। यार्सा गुम्बा विभिन्न आयुर्वेद औषधिमा समेत प्रयोग हुन्छ भने यसको सेवनले शारीरिक स्फूर्ति र यौन क्षमता वृद्धि गर्नसमेत टेवा पुयाउँछ।"
गरिबको चमेली रोइदिने कोही छैन,"काठमाडौं : कोही किन गरिब हुन्छन् ? किन नदी किनारमा सुकुमबासी जीवन बाँच्छन् ? कारण अनेक छन्। दुर्घटनामा परेका एक मात्र जीवनका साहारा २५ वर्षीय छोरो अनिलको उपचार गराउँदा ४९ वर्षीया कमलकुमारी वाजी लिम्बु सुकुमबासी भएकी छिन्। त्यसमाथि छोरो उपचार गराउन पति वैदेशिक रोजगारीमा जाँदा उनका पति धनबहादुर राई पटकपटक ठगिए। यसैले गर्दा कमलाको परिवारको बास खोला किनारमा पुगेको हो। ३५ लाख ऋणको भारी बोकेर बाँचिरहेकी छिन् कमल। साहुको ऋण तिर्न विदेश पुगेका उनका श्रीमान्ले पनि कमाउन नसकेर फर्किएका छन्। भाइलाई उपचार गराउन कमाउन गएकी माइली गुना भने अनुसारको काम र दाम पाउन सकेकी छैन। यता कमला काठमाडौंको मनोहरा खोला किनारमा ढुंगा बोकेर जीवन चलाइरहेकी छिन्। नगरपालिकाले त्यो खोला किनारबाट पनि लखेट्न सूचना लिएर आउँछ। अब कमलाई कहाँ जाने ? ठेगान छैन। २०७१ मा भएको सवारी दुर्घटना उनको छोरो गम्भीर घाइते भए। उनी चिच्याउँछन्, हाँस्छन् तर बोल्दैनन्। उनी थला परेको ९ वर्ष भयो। उनले अरूको साहारामा सास फेर्नु परेको छ। दुःखै, दुःखमा परेकी कमलाले सहन नसकेर आत्महत्याको प्रयास पनि नगरेका होइनन्। तर, बुढी आमाको मुख हेरर बाँच्ची रहेकी छिन् काठमाडौं३२ जडीबुटीस्थित मनोहरा खोला किनारमा साहारा खोजिरहेकी कमला कुमारी वाजीसँग उनको गरिबी जीवन, संघर्ष, अपेक्षाबारे अन्नपूर्णकर्मी राजकरण महतोले गरेको कुराकानी सम्पादित अंश प्रस्तुत छ : तपाईंको नाम के हो ? कमलकुमारी वाजी लिम्बु तपाईंको उमेर ? म ३१ साले हो। त्यस्तै ५० पुग्दो होला। घर ? मेरो घर र जग्गा नै छैन। अहिले जडीबुटी३२ को मनोहरा खोला किनारमा बस्छु। हामी त बाध्यताले सुकुमबासी भयो। कर्म नै यस्तो भयो, के गर्ने। कसरी सुकुमबासी हुनुभयो ? पहिला पतिलाई विदेश पठाइदिने भन्दै एजेन्टले ठग्यो। श्रीमान्लाई विदेश पठाउन साहुसँग ऋण लिएर दिएको थिएँ। वैदेशिक रोजगारीमा धेरैपटक हामी ठगियौं। त्यसपछि छोरो सवारी दुर्घटनामा परे। उपचार गर्नुपर्यो। यी सबै कारणले हाम्रो सबै जम्मै जग्गा बिक्री भयो। लाखौं खर्च गरे पनि छोरो ओछ्यानबाट उठेर हिँड्दैन। बोल्दैन। उसलाई उपचार गर्न सहयोगी मान्छे खोज्दै छु। छोरो कसरी दुर्घटनामा पर्यो ? २०७१ मंसिर ४ गते बिहीबारको दिन। पहाडमा काकाको छोरो बिहे थियो। निम्तो थियो। म बिहानै बाटो लागे। छोरोको ५ बजे टियुसन थियो। उभो(स्कुलतिर) लाग्नुपर्नेमा छोरो साथीसँग उधो(बजार) तिर लागे। बाइक बनाउन गएको थियो रे भन्थ्यो। अनि एक्सिडेन्टमा परे। छोरो दुर्घटनामा परेको कसरी थाहा पाउनुभयो ? गाडीमै हुँदा फोन आयो, छोरो एक्सिडेन्टमा पर्यो। म पत्याइन्। फेरि छोरीले नि फोन गरिन्। अनि बिहेमा नगई बाटोबाटै फर्के। कसरी दुर्घटना भयो ? त्यो भगवन्ले जानोस्। उसको बोली नै छैन, कसरी सोध्ने ? बोली नै हरायो। पुलिसले उठाएर हस्पिटल ल्यायो। विराटनगर न्युरोमा लग्यो। एम्बुलेन्समा छोरालाई देखँे। कस्तो हालत थियो ? मेरो छोरो छ, छैन, हात छाम्छु, कहीँ केही छैन। आँखा देख्दैन। कोखामा तातो थियो। एक मुठ्ठी सास बाँकी थियो कि के, एक्कासि मुखबाट माटो र धुक्का फाल्दै फिज काड्यो। ल अब मेरो छोरो सकेछ। रोएँ। छोरोलाई बचाइ देऊ, भगवान्, भगवन् जप्दै गयौं। कहाँ जानुभयो ? अस्पताल। विराटनगर न्युरो। विराटनगर पुग्न पनि काठमाडौंभन्दा टाढो भयो। न्युरोमा भर्ना भयो। त्यो दिन आइस्वीमा पस्न दिएन। भोलिपल्ट मैले आफ्नै छोरोलाई चिन्न सकिनँ। टाउको र जीउ फुलिएर मेरो छोरो होइन किन लाग्यो। नर्सले तपाईँकै छोरो हो। ८ नम्बर बेडकै हो। मैले भने त्यो बेडबाट हटाउनुस्। बेडबाट हटाउन किन भन्नुभयो ? १२ र ८ ले पर्छ। त्यसैले। भोलिपल्ट ९ नम्बरमा बेर्डमा सारिदियो। २४ दिन आईसीयूमा राखे। दिनको १६ हजार लाग्थ्यो। खर्च अभाव भयो। त्यो बेला कसरी खर्च जुटाउनुभयो ? धन्न उसको बाउ(धनबहादुर राई) रसियामा छिर्नुभयो। स्काफोल्डरको काममा। छोरो दुर्घटना भएको १२ दिनपछि नै उहाँ विदेश उड्नुभयो। उनले त्यहाँबाट कमाएर पठाउनुहुन्थ्यो। यहाँ मैले छोराको उपचार गराउँथेँ। महिनाको ढेड लाख कमाउनुहुन्थ्यो। त्यो सबै खर्च नानीको उपचारमा खर्च हुन्थ्यो। उहाँ गएको एक वर्षपछि नै कम्पनीले फर्काइदियो। उपचार गर्न त कठिनै परे होला ? त्यसअघि श्रीमान्को अंशमा परेको दुई कठ्ठा १३ धुर जग्गा परेको थियो। त्यो जग्गा बेचियो। जे होस् त्यो बेला २ लाख आएको थियो त्या जग्गाबाट। त्यो पैसाले पनि नानीको उपचार गरियो। पछि यिनै कारणले मेरो आमाको १ विघा ओइलानी र १० कट्टा नम्बरी पनि बिक्री भयो। अस्पालमै कति समय भर्ना गर्नु पर्यो ? ११ महिना अस्पतालकै बेडमा राखियो। ऋण कति भयो, भयो, जग्गा सप्पै बिक्री भयो। कसरी बिक्री भयो जग्गाहरू ? छोरो दुर्घटना हुनुभन्दा पहिला नै श्रीमान्लाई विदेश पठाइदिने भन्दै ८ लाख खाइदियो। २०५८ सालमा इराक पठाइदिने भन्दै साढे ३ लाख खाइदियो। २०७० सालमा मलेसियाको सीपमा पठाइदिने भन्दै एजेन्टले ढेड लाख लियो। राम्रो कमाई हुन्छ। आफूलाई ऋण तिर्नु छ भनेर कर्जा गरे एजेन्टलाई दिएँ। श्रीमान्लाई मलेसिया उडायो। पहिलोपटक २२ हजार पठाउनुभयो। त्यसपछि कमाई भएन। उहाँलाई भात खान त मुस्किलले दिन्थ्यो। १ वर्षमा उहाँ फर्केर आउनुभयो। फेरि छोरोको उपचारका लागि पैसा जोहो गर्न अजात भिसामा श्रीमान् कतार जानुभयो। एजेन्टले महिनाको एक लाख ढेड लाख कहीँ जाँदैन भन्थेँ। २ लाख ५० हजारमा लियो। उडायो। २०७३ सालमा गएको थियो। त्यहाँ पनि कमाइ भएन। विदेश जान साहुँग लिएको ऋण तिर्दा पनि जग्गा नै बिक्री गर्नु पर्यो। केही उपाय लागेन ? उता विदेशमा पटकपटक श्रीमान् फस्यो। ठगीमा परे। गाउँमा बसी नसक्नुभयो। छोरोको पनि इलाज गर्नु पर्यो। श्रीमान्ले पनि पैसा पठाउँदैन। कोही, कोहीले भन्यो काठमाडौंका युटुभरलाई भन्यो भने उपचारका लागि सहयोग पाइन्छ रे ! अनि काठमाडौं आउनुभयो ? उनीहरूलाई कुन ढंगले, कसरी, कहाँ भेट्ने ? पत्रकार कहाँ भेट्ने ? लु म छोरोलाई उपचार गर्न छोरोलाई घरमै छोडे गाउँबाट काठमाडौं लागे। यो कुरो २०७४ सालको कुरो हो। काठमाडौंमा कसैलाई चिन्नुभएको थियो त्यो बेला ? अँ चिनेको थिए। हाम्रो गाउँको दुई भाइ थिए कार्की र दाहाल थरको। अनि यहाँ आएपछि युटुभर भेट्नुभयो ? भेटिएन। पछि भेटे पनि हाम्रो दुःखको कुरो बोलिदिएन। अनि के गर्नुभयो ? बुढा विदेश गएको यस्तै भयो। कोटेश्वरमा हाम्रो गाउँको दुई जनाले गेष्ट हाउस खोलेको थियो। उनीहरूले त्यहीको कमाईले जग्गा जोड्यो। ऋण तिरो। अनि मलाई पनि ऋण तिर्नु थियो। छोरोको उपचार गर्नु थियो। कोटेश्वरमा भेटिएकी हाम्रै गाउँको निरौलाकी बुहारीले मिलेर केही गरौं भन्यो। नहुनेलाई कहीँ पनि नहुँदो रहेछ। त्योसँग मिलेर व्यापार नगर्नु भनेर एक जना लिम्बुनी बजैले भन्यो, बरु म र तिमी मिलेर गरौं। बज्जैलाई कसरी पत्याउनुभयो ? बज्जैसँग ५० हजार पैसा रहेछ। अनि उसले बोलेको बोलीलाई मैले पत्याए। अर्काले बिगार्छ भनेर लिम्बुनी बजैतिरै लागे। नहुने मतिलाई छुँदा त्यस्तो हुन्छ। बजैसँग मिलेर कोटेश्वरमा पूर्वेली खाजा घर गर्ने भयौं। लगानी कसरी जुटाउनुभयो ? २०७४ सालमा पिँजडा भन्ने कानमा सुनको टप थियो, त्यो बेचे। ३५ हजार आयो। त्यही पैसा लगानी गरँे। त्यहाँको सर्टमा राम्रो व्यपार हुने। बजैलाई भनेको थिए, भोली छोड्दा पनि मचाहिँ जादिनँ यो ठाउँ छोडेर। म नयाँ मान्छे तपाईं भनेको यहाँ धेरै चिनिएको मान्छे। उहाँले जानै परे, मैई जान्छु, तैं बसेर पसल गर्नु। यसो कुरो भएको। पछि जति बिकेको (व्यापार) सप्पै उसैले (लिम्बुनी) राख्ने।(रिसाउँदै) तपाईंले कहीँ खुसी पाउनुभएन ? त्यसपछि उनीसँग हामी खाजा पसल नगर्ने पक्षमा गयौं। फाल्टै गरौं। विथामा अब झन् राम्रो हुनेभयो। त्यो बेलासम्म मेरो श्रीमान् विदेशबाट आइसक्नुभएको थियो। के सल्लाह भयो श्रीमान्सँग ? लु अब हामी सेकुवा कर्नर खोलुमु भन्ने सल्लाह भयो। पुरानो ठाउँबाट छुटिदा लिम्बुनी बज्जैले ५५ हजार दिएर निकाली दियो। त्यो पैसा थियो साथमा। त्यसपछि जटिबुटीमा धराने कालो बंगुर सेकुवा कर्नर राख्यौं। आम्दानी त राम्रै भयो ? दिनको २०२५ हजार व्यापार हुन थाल्यो। नजिकैको छाप्रोमा बस्थ्यौं। अनि श्रीमान्ले छोरोलाई लिएर गाउँको घर जानुभयो। यतिको दोकान चलेपछि छोरोलाई पालिन्छ। उपचार गरिन्छ। खुवाइन्छ। भडा पनि तिरिन्छ। गाउँबाट छोरो पनि काठमाडौं ल्यायौं। धेरै मान्छेले भन्यो भीडभाडमा छोरो निकाल्दा झट्ट होस् आउँछ। अनि निकाल्न थाले। त्यही छोरोलाई सुम्मसुमाइयो, हेरियो। भगवान् छन् मेरो छोरोलाई केही हुन्छ भन्दै कामना गर्थें। तर, सेकुवा कर्नरको व्यपार घट्दै गयो। किन व्यपार घट्यो ?छोरोको र्याल र सिंगान आउँछ। छोरोलाई पसलमै राखेर काम गर्नुपथ्र्याे। त्यसले ग्राहकहरू घिनायो। मलाई पो घिन लाग्दैन मेरो बच्चा छ। अरूलाई त घिन नलाग्ने कुरो हुँदैन। दोकान सुक्दै गयो। कमिनी साथी एकदिन फर्सीको मुन्टा बेच्दै गइरहेको थिए। उसले भन्यो अब पसल चल्दैन कसरी बस्छेस् ? कसरी भाडा तिर्छस् ? उसलाई के जवाफ दिनुभयो ? अब दोकान नचल्ने भएपछि बेच्ने भयौं। पहिला पाँच लाखमै जान्थ्यो पसल। पछि त व्यापार घट्दा पसलको मोल घट्यो। ३ लाख ८० मा बिक्री गर्यौं। किन्नले २ लाख दियो। १ लाख ८० हजार उसले पनि नतिरेरै भाग्यो। त्यो पैसा पनि डुब्यो। समस्या र दुःखी भएको बेला भगवान्ले पनि साथ दिँदैन। केही उपाय लागेन है ? उपाय त खोजेको खोजै गर्यौ नि ! अनि हामीले बास खोज्न थाल्यो। जडीबुटीको मनोहरा खोला किनारमा चार लाखमा चर्चेको ठाउँ किन्यौं। त्यसपछि हामी बुढाबूढी ज्यामी काम गर्न थाल्यौबालुवागिट्टी बोक्न थाल्यौं। चार पाँच तल्लामा भारी बोकेर चढ्नु थाल्यौं। ज्याला राम्रै हुन्थ्यो ? के राम्रो हुनु। बिहानदेखि रातिसम्म काम गर्दा सात सय दिन्थ्यौं। तीन वर्ष यो काम गर्यौं। त्यहाँ पनि हामीलाई दलेले दल्यो। ज्यामीले छोरोको उपचार नहुने भयो। श्रीमान् र छोरीलाई विदेश पठाए। उनीहरूको हालत के छ ? श्रीमान् विदेश गएको दुई वर्ष फर्किको छ। श्रीमान् साउदी जानुभएको थियो। माइली छोरी गुना राई दुबईमा छिन्। त्यहाँ पनि कमाई छैन। अलिअलि कमाएर पठाएको साहुलाई ऋण तिर्नै पुग्दैन। श्रीमान् बैदेसिक रोजगारीमा ठगिँदै आउनुभएको छ। छोरो उपचार गर्दासम्म अहिले कति ऋण लाग्यो ? ३०३५ लाख रुपैयाँ ऋण छ। साहुहरूले तँलाई गुण्डा लगाएर मार्छु भन्छन्। साहुले लु, गुण्डा लगाएर मार्छ भने उसले दिएको पैसा त पाउँदैन होली नि ! बाँच्नै कठिन बन्यो है ? साहुले कराएपछि अ केही सीप नलाग्ने भयो। आत्महत्या गरुम् भनेर मनमा आयो। तर, बाटोबाट फर्के। कसले फर्कायो त्यो मृत्युको मुखबाट ? ८५ वर्षीय आमा हुनुहुन्छ। म मरेपछि कसले हेर्छ। लास्टमा आमाकै मुख हेरेर फर्के। छोरो पनि हिँड्दैन। मैले के पाप गरे ? थाहा छैन। चारै तिरबाट दुःखै दुःख छ। साहुले पनि राम्रो मनले हामीलाई ऋण दिनुभयो ? मैले उहाँहरूलाई राम्रो मनले फर्काउनु पर्थियो। तर, समयले कतै पनि साथ दिएन। छोरोको उपचार गर्दा र श्रीमान्लाई कमाउन विदेश पठाउँदा घरजग्गा सबै सक्यो। छोरोलाई डेनमार्क लगेर उपचार गराउने नाममा एक जनाले पैसा खाइदियो। खाजा पसल गर्दा पनि लगानी उठेन। अब ज्यान बाहेक मसँग केही छैन सम्पत्ति। के गरुँ। अब यसरी कति दिन बस्ने ? तनावै तनाव छ। छोरोको हालत अहिले के छ ? थाला परेको ९ वर्ष भयो। छोरो दुर्घटनामा परेपछि हराएको बोली फर्किएको छैन। दिसापिसाब एकै ठाउँमा गर्छ। हिँड्न सक्दैन। के भयोभयो। छोरो बोल्छ, हिँड्छ भनेर जसले जहाँ भन्छ त्यही कुदाउँछु। यता डाक्टर सुन्छु यतै कुदाउँछु, उता वैध, धामीझाँक्रीलाई देखाउँछु। जबसम्म छोरो ठीक हुँदैन तबसम्म छोरोलाई उपचार त गर्ने पर्छ। राति १२ बजे विशाल बजारको काल भैरवमा पनि लान्छु। भगवान् छ, राम्रो भइहाल्छ भनेर। तर केही हँुदैन। जस्ताको त्यस्तै। छोरोको उपचार, वैदेशिक रोगजारीमा हुने ठगीले तपाईंको जीवन काठमाडौं आएर सुकुमबासी बन्यो। यस अघि पहिलाको बसोबास कहाँ थियो ? मिकलाजुग गाउँपालिका८ मधुमल्ला मोरङ। तपाईंको जन्म त्यही भयो ? होइन्, पहाड पाँचथर, दुरदिम्बा७ सामचा। मोरङ मेरो विवाह गरेर आएको घर हो। तपाईं कति भाइबहिनी। मेरो दिदी अमृता हुनुहुनथ्यो, खस्नुभयो। अहिले म एकलै छु। कसरीे बित्नुभयो ? ०४२०४३ साल तिरको कुरो हो, म सानै थिए। अलिअलि मात्रै याद छ। हामी पहाडतराई आउजाउ गर्थियौं। दिदी पाँचथरको पहाडमै बोजी(हजुरआमा)संग बस्नुहुनुहुन्थ्यो। ज्वरो आइरहेको बेलामा निमुनिया भयो। उहाँलाई १७ वर्षमै रोग खायो। विवाह पनि भएको थिएन। तपाईंहरू तराईमा बस्नु हुन्थ्यो, पहाडमा बसेको दिदी बितेको कसरी थाहा भयो ? त्यो बेला फोनसोन केही थिएन। पहाडबाट गाई बेच्न तराई आउनेहरूले बुवालाई खबर दिए। सुनाए, तेरो छोरी बिरामी पर्यो। बुवा, म, मामा हिँडेर गयौं। बिहानै हिँड्दा अबेर राति पुग्यौं। किन अबेर राति भयो ? मिकलुकको उकालो बाटोमा मै बिरामी भएँ। ज्वरो लागेर म लठ्ठै बिरामी भए। मधेसमा भएको आमा पनि बिरामी पर्नुभयो। आमालाई पनि डोकोमा बोकेर पहाड ल्याइयो। तर, आमाले दिदीको लास भेट्नु भएन। दिदीलाई दाहसंस्कार गर्न जंगल पुर्याइसकेको रहेछ। उता दिदी बितेको पीडा यता आमा छोरी बिरामी भयौं। पहाड र मधेस दुवैतिर बसाइ किन ? तल जग्गा थोरै, फेरि माथि पनि जग्गा भएको। हिउँदमा पहाडबाट गाईवस्तु तल झर्थियौं। १०११ वटा गाईवस्तु थियो। चैतपछि फेरि पहाड लान्थ्यौं। दुई हल गोरु जात्ने चलन थियो। दुई हल गोरु अनिवार्य हुन्थ्यो। मैत गोरु जोत्थेँ। त्यो बेला महिलाले हलो जोत्ने चलन त थिएन ? मलाई अहिले पनि चामल केलाउन आउँदैन बरु गोरु जोत्न आउँछ। त्यति खेर बुवा र म एक हल गोरु जात्थ्यौं। कति उमेरको हुँदा हलो जोत्न थाल्नुभयो ? मैले २०४५ सालको भूकम्प देखेको छु। त्यो बेला त्यस्तै म १६ वर्षको थिए। पहाडमा धेरै दुःख थियो। त्यही भएर बुवा पहाडबाट मावली गाउँ तराई झर्नुभएको थियो। दिदी पनि पहाडमा बित्नुभयो। त्यसैले बुवाको चित्त दुःख्यो होला। सप्पै त मलाई थाहै छैन। तपाईं स्कुल जान पाउनुभयो ? गएँ। कक्षा ९ पढ्थेँ। अनि हलो जोत्थेँ। पत्रिकामा यो कुरा छापियो भने देख्ने छिमेकीहरूले यसले गरेकै हो भनेर भन्छ। एसएलसी पास गर्नुभयो ? गरिनँ, मैले एसएलसी फेल गरेँ। किन ? मेरो आँखै कमजोरी। सरहरूले प्रश्न भनी दिदाँ उत्तर आउने। नत्र के हो, के हो नि ? आँखाले नदेखेपछि त ? उत्तर के दिने। परीक्षा हलमा सरहरूबाट सहयोग पाइन्। पत्रिका पढ्न सक्दिन, मोबाइलमा रिचार्ज पनि हाल्न सक्दिनँ। कति सालको एसएलसी हो ? २०४८ सालको (औंला गन्दै) कतिवटा विषय लाग्यो ? चारवटामा फेल भए। हिसाब, इग्लिस, अर्थशास्त्र अनि विज्ञान। आँखाले फेल गरायो हैई ? हो नि ! फेल भएपछि पढ्न मन मर्यो। कसरी विवाह भयो ? २०५० सालमा बिहे भयो। देख्दै न देखेको मान्छेसँग विवाह भयो। गाउँमै विवाह भयो, मोरङको शिसौलीमा।अनि श्रीमान्को नाम धनबहादुर राई हो। के भयो भने नि (हाँस्दै) जग्गा भनेको एकढेड बिघा जति थियो होला। केटो ब्रिटिस लाहुरे भिर्न आँटेको। काकाले बिहे गर्दा हुन्छ भनेर बुवालाई फकाउनुभयो। अनि उहाँसँगै बिहे भयो। उहाँ लाहुर जानुभयो ? कहाँ जानु, त्यतिकै बस्नुभयो। घरकै दुःख सुखमा अल्झिनुभयो। मिस्त्रीको काम अलि गर्नुहुन्थ्यो। अहिले घर पनि बनाउनु हुन्छ। विवाहित जीवन कसरी चल्यो ? २०५२ सालमा जेठी छोरी मुना राई जन्मी। २०५४ सालमा माइली छोरी गुना राई जन्मी। २०५६ सालमा छोरो अनिल जन्मियो। २०५८ जेठमा राजा खसेकै बेला कान्छी छोरी प्रमिला राई जन्मी। छोरीहरू के गर्दै छिन् ? मुना बिहे गरेर गई। भाइ सेहार्दा सेहार्दै ऋण धेरै भयो। मैले भनी छोरी गुनालाई भने, तिमी विदेश जाँकी, म जान्छु। ऋण दिएकाले छोड्दैन। सबैलाई आफ्नो धनको माया नै हुन्छ। आमा तपार्इं भाइ सेहार्नु। म जान्छु। अहिले गुना दुबई गएकी छे। उ गएको पनि पुसमा ३ वर्षमा बढी नै भयो। जेठी र कान्छी छोरीको विवाह भयो। छोरी विदेश जानुभन्दा अघि के गर्थिन् ? ११ कलास पढ्दै गर्दा दुःखले गर्दा विदेश गई। उपर कटेश्वरको क्याम्पस पढ्थिन्। अहिले तपाईं के गर्नुहुन्छ ? जडी बुट्टीमा ढुंगा बोक्छु। कहाँ लाग्नु हुन्छ ? ट्रकमा आउँछ। त्यो ढुंगा बोकेर तल झार्छ। १० चक्के टिपरमा ढुंगा आउँछ। त्यसैले चुलो बल्छ। अन्तमा ? भगवान् मेरो छोरोलाई निको पारिदियोस्। दुईवटा, तीनवटा होइन्, एउटै छोरो हो। कसले उपचार गराएर निको पारिदिनुहोस्। उहाँलाई म जिन्दगी भरी सम्झिरहने छु।"
इन्टरनेट सेवा अवरूद्ध भएपछि सञ्चार मन्त्रालयको गम्भीर ध्यानाकर्षण,"काठमाडौं : सञ्चार तथा सूचना प्रविधि मन्त्रालयले देशभर इन्टरनेट सेवा प्रदान गर्दैआएका केही सेवा प्रदायकहरूले ब्याण्डविथ खरिदवापतको विदेशी मुद्रा भुक्तानीको सिफारिस नहुँदा इन्टरनेट सेवा अवरुद्ध भएको प्रकाशित समाचाप्रति गम्भीर ध्यानाकर्षण भएको जनाएको छ। मन्त्रालयले शुक्रबार एक प्रेस विज्ञप्ति जारी गर्दै इन्टरनेटजस्तो अत्यावश्यक सेवा अवरूद्ध हुनेगरी कुनै काम नगर्ननगराउन सेवा प्रदायक निकायहरूलाई आग्रह गरेको हो। आम उपभोक्ताबाट अग्रिमरूपमा संकलन गरेको महशुलबाट कानुनबमोजिम राज्यलाई तिर्न बुझाउनुपर्ने ग्रामीण दूरसञ्चार विकास शुल्क तथा रोयल्टी रकम समयमा नबुझाइ अत्यावश्यक सेवा अवरूद्ध हुनेगरी कोही कसैले कुनै कार्य नगर्न र नगराउन आग्रह गरेको छ। नेपाल दूरसञ्चार प्राधिकरणमा दर्ता भएका एकसय २२ वटा इन्टरनेट सेवा प्रदायकहरू र २३ वटा नेटवर्क सेवा प्रदायकमध्ये केही इन्टरनेट सेवा प्रदायकबाहेक अन्य दूरसञ्चार सेवा प्रदायकले नियमअनुसार तिर्नु बुझाउनुपर्ने शुल्क बुझाएका सेवा प्रदायकहरूको विदेशी मुद्रा सट्टा सिफारिस नेपाल दूरसञ्चार प्राधिकरणको सिफारिसमा सञ्चार तथा सूचना प्रविधि मन्त्रालयले गर्ने कानुनी व्यवस्थाबमोजिम नियमित सिफारिस भइरहेको पनि मन्त्रालयले जनाएको छ। इन्टरनेट सेवा प्रदायकहरूले देशभित्र इन्टरनेट सेवा प्रदान गरेवापत ग्राहकबाट अग्रिम रूपमा महशुल लिने गरेको, यसरी लिएको महशुलबाट वार्षिक आयको दुई प्रतिशत ग्रामीण दूरसञ्चार विकास कोष र वार्षिक कूल आम्दानीको चार प्रतिशत रोयल्टी बुझाउनुपर्ने व्यवस्थाबारे पनि मन्त्रालयले पुनः स्मरण गराएको छ। 'इन्टरनेट सेवा प्रदायकहरूले देशभित्र इन्टरनेट सेवा प्रदान गरेवापत ग्राहकबाट अग्रिमरूपमा महशुल लिने गरेको, यसरी लिएको महशुलबाट वार्षिक आयको दुई प्रतिशत ग्रामीण दूरसञ्चार विकास कोष र वार्षिक कूल आम्दानीको चार प्रतिशत रोयल्टी बुझाउनुपर्ने व्यवस्था दूरसञ्चार ऐन, २०५३ को दफा ३० र दूरसञ्चार नियमावली, २०५४ को नियम २६ मा रहेको छ। नियमावलीको नियम २६ मा (१) नियम १० को उपनियम (५) र (६) बमोजिम अनुमतिपत्र प्राप्त व्यक्तिले आफूले गरेको वार्षिक कूल आम्दानीको चार प्रतिशतले हुने रकम प्रत्येक वर्ष रोयल्टीको रूपमा नेपाल सरकारलाई बुझाउनु पर्नेछ र सो अवधिभित्र नबुझाएमा बुझाउन बाँकी रहेको रकमको दुई प्रतिशतका दरले प्रत्येक महिना थप दस्तुर लाग्नेछ,' विज्ञप्तिमा उल्लेख छ। सो व्यवस्थाअनुसारको शुल्क बुझाउन नेपाल दूरसञ्चार प्राधिकरणले सेवा प्रदायकहरूलाई पटकपटक अनुरोध गरिसकेको पनि विज्ञप्तिमा जनाइएको छ।"
सहकारीको रकम हिनामिना गर्नेहरूविरुद्ध छानबिन गर्न राप्रपाको माग,"काठमाडौं : राष्ट्रिय प्रजातन्त्र पार्टी (राप्रपा)ले सहकारीको रकम अपचलन गर्नेहरूविरुद्ध छानबिन गर्न माग गरेको छ। पार्टीको कार्यसम्पादन बैठकले सहकारीको रकम अपचलनसम्बन्धी घटनामा संलग्न रहेका व्यक्तिहरूमाथि स्वतन्त्र छानबिन गर्न सरकारसँग माग गरेको हो। बैठकले आफ्ना नेतृ गीता बस्नेतलाई पनि सहकारी अपचलनसम्बन्धी घटनामा सघाउन पुर्याउन निर्देशन दिएको छ। प्रतिनिधिसभा सदस्यसमेत रहेकी बस्नेतको कम्पनीबाट सहकारीको रकम अपचलन भएको विषय सार्वजनिक भएको थियो। त्यस्तै हालै सम्पन्न उपनिर्वाचनको मतपरिणाम अनपेक्षित रहेको बैठकमा समीक्षा भएको पार्टी प्रवक्ता मोहनकुमार श्रेष्ठले जानकारी दिए। निर्वाचनको परिणाम पार्टीको पक्षमा नआउनुमा संगठन प्रमुख कारण रहेको बैठकको निष्कर्ष रहेको श्रेष्ठको भनाइ छ। त्यस्तै बैठकले ४० बुँदे माग, पार्टीको नीति, विचार सिद्धान्त र जनजीविकाका विषयलाई आन्दोलनकै रुप दिइ आवश्यकताअनुसार कार्यक्रम तय गर्न र आआफ्नो क्षेत्रमा संगठन सुदृढीकरणको अभियान सन्चालन गर्न सबै प्रदेश र जिल्ला कार्यसमितिलाई निर्देश गरिएको प्रवक्ता श्रेष्ठले बताए। राप्रपाले जेठ १०, ११ र १२ गते काठमाडौंमा केन्द्रीय कमिटी बैठक डाकेको छ।"
वैशाख २८ गते बजेट अधिवेशन बोलाउने सरकारको निर्णय,काठमाडौं : सरकारले वैशाख २८ गते बजेट अधिवेशन बोलाउने निर्णय गरेको छ। सञ्चार तथा सूचना प्रविधिमन्त्री रेखा शर्माले बजेट अधिवेशनका निम्ति सरकारले राष्ट्रपति रामचन्द्र पौडेललाई सिफारिस गर्ने निर्णय भएको बताइन्। उनका अनुसार वैशाख २८ गते दिउँसो २ बजे संघीय दुवै सदनको बैठक आह्वान गरिएको छ।
राष्ट्रपतिले आह्वान गरे संघीय दुवै सदनको अधिवेशन,"काठमाडौं : राष्ट्रपति रामचन्द्र पौडेलले संघीय दुवै सदनको अधिवेशन आह्वान गरेका छन्। मन्त्रिपरिषद्को सिफारिसमा राष्ट्रपति पौडेलले वैशाख २८ गते दिउँसो २ बजेका लागि बैठक आह्वान गरेका हुन्। 'सम्माननीय राष्ट्रपति श्री रामचन्द्र पौडेलज्यूले नेपालको संविधानको धारा ९३ को उपधारा (१) बमोजिम नेपाल सरकार, मन्त्रिपरिषद्को मिति २०८११२० को सिफारिसमा सम्वत् २०८१ साल वैशाख २८ गते शुक्रबारका दिन १४:०० बजे अन्तर्राष्ट्रिय सम्मेलन केन्द्र, नयाँबानेश्वरमा संघीय संसदको दुवै सदनको अधिवेशन आह्वान गर्नुभएको छ,' राष्ट्रपति कार्यालयका प्रवक्ता शैलजा रेग्मी भट्टराईले जारी गरेको विज्ञप्तिमा भनिएको छ।"
सहकारी समस्या समाधान गर्न पूर्व न्यायाधीश गौतमको अध्यक्षमा बन्यो समिति,काठमाडौं : सरकारले समस्याग्रस्त सहकारी समस्या समाधान गर्न व्यवस्थापन समिति गठन गरेको छ। समितिको अध्यक्षमा उच्च अदालतका पूर्व न्यायाधीश रमण कुमार गौतमलाई नियुक्त गर्ने निर्णय गरेको सञ्चार तथा सूचना प्रविधिमन्त्री रेखा शर्माले बताइन्। त्यस्तै बैठकले देशभरि लागेको डढेलो नियन्त्रणका लागि सबै शक्ति परिचालन गर्ने र शुक्रबार गृहमन्त्रालयमा बैठक बसेर आवश्यक राहत सहयोगको बारेमा निर्णय गर्ने उनले बताइन्। त्यस्तै सरकारले वैशाख २८ गते बजेट अधिवेशन बोलाउने निर्णय गरेको छ। बैठकले वैशाख २३ गतेबाट हुने जापानका परराष्ट्रमन्त्री योको कामिकावाको नेपाल भ्रमणका क्रममा द्विपक्षीय वार्ता गर्न परराष्ट्रमन्त्री नारायणकाजी श्रेष्ठको नेतृत्वमा वार्ता समिति गठन गर्ने निर्णय गरेको प्रवक्तासमेत रहेकी शर्माले बताइन्।
जापानका परराष्ट्रमन्त्री आइतबार नेपाल भ्रमणमा आउँदै,काठमाडौं : जापानका परराष्ट्रमन्त्री योको कामिकावा नेपाल भ्रमणमा आउने भएका छन्। उनी वैशाख २३ गते आइबार काठमाडौं आइपुग्ने कार्यक्रम रहेको सञ्चार तथा सूचना प्रविधिमन्त्री रेखा शर्माले बताइन्। उनको भ्रमणका क्रममा नेपाल र जापानबीच द्विपक्षीय वार्ता हुने शर्माले बताइन्। त्यसका लागि परराष्ट्रमन्त्री नारायणकाजी श्रेष्ठको संयोकत्वमा वार्ता समिति बनाइएको उनले बताइन्।
'सिधाकुरा'लाई अडियो सामग्री उपलब्ध गराउने राजकुमार तिमिल्सिनालाई बयानका लागि झिकाउने सर्वोच्चको आदेश,"काठमाडौं : सर्वोच्च अदालतले सिधाकुरा डटकमबाट प्रसारित अडियो सामग्री उपलब्ध गराउने राजकुमार तिमिल्सिनालाई बयानका लागि झिकाउने आदेश दिएको छ। न्यायाधीशद्वय हरिप्रसाद फुयाल र महेश शर्मा पौडेलको संयुक्त इजलासले ललितपुरको गोदावरीमा बस्ने तिमिल्सिनालाई वैशाख २३ गते अदालतमा उपस्थित गराउन आदेश दिएको हो। 'बयानका क्रममा प्रकाशक युवराज कँडेलले प्रसारित अडियो सामाग्रीको स्रोत ललितपुर गोदावरी बस्ने राजकुमार तिमिल्सिना भनी खुलाएको देखिएको (फोन नं ९७६०८२१३३३ इमेल ) र   र  मा निजले अन्तर्वार्ता दिएको भन्ने देखिएको हुँदा निजलाई समेत उल्लिखित अडियो भिडियो सम्बन्धमा अदालतको अवहेलनामा किन कारबाही र सजाय गर्नु नपर्ने हो? त्यसरी कारबाही गर्नु नपर्ने आधार र कारण भए आफूसँग भएका सवुद प्रमाणसहित बयानका लागि यस अदालतमा उपस्थित हुनु भनी फोन र इमेलबाट जानकारी लिई त्यसको अभिलेख राख्नु,' आदेशमा भनिएको छ। त्यस्तै सिधाकुरा डटकमका प्रकाशक कँडेलको बयान सकिएको र कार्यकारी सम्पादक नविन ढुंगानाको बयान बाँकी रहेको भन्दै अदालतले शुक्रबार १० बजे अदालतमा उपस्थित हुन आदेश दिएको छ।"
"मन्त्रिपरिषद् बैठक बस्दै, बजेट अधिवेशन बोलाउने तयारी",काठमाडौं : मन्त्रिपरिषद् बैठक बस्दैछ। बैठक प्रधानमन्त्री कार्यालय सिंहदरबारमा अपरान्ह ४ बजे बस्नेगरी बोलाइएको हो। बैठकमा मन्त्रालयका नियमित एजेण्डामाथि छलफल हुने जनाइएको छ। गत चैत्र ३० गते हिउँदे अधिवेशन अन्त्य गरेको सरकारले बजेट अधिवेशन बोलाउनेबारे आजको बैठकमा छलफल हुने सम्भावना रहेको एक मन्त्रीले जानकारी दिए। उनका अनुसार हिउँदे अधिवेशन वैशाख अन्तिम साताभित्रै बोलाउने सरकारले आवश्यक तयारी गरिरहेको छ। जेठ १५ गतेमा आगामी वर्षको बजेट ल्याउनुपर्ने संवैधानिक व्यवस्था छ। त्यसअघि सरकारले नीति तथा कार्यक्रम ल्याउनेछ।
अर्थतन्त्रका सूचक सोचे जसरी अझै सुधारिएनन् : अर्थमन्त्री,"काठमाडौं : अर्थमन्त्री वर्षमान पुनले अर्थतन्त्रका सूचक सोचे जसरी अझै सुध्रिन नसकेको बताएका छन्। बुधबार साँझ पूर्वअर्थसचिवहरु, नेपाल राष्ट्रबैंकका पूर्वगभर्नर, राष्ट्रिय योजना आयोगका पूर्वउपाध्यक्षहरुसँगको छलफलमा उनले अझै केही सूचक सुधारको खाँचो रहेको बताएका हुन्। गत वर्षको तुलनामा अर्थतन्त्रका धेरै सूचकमा सुधार देखिए पनि केही क्षेत्रमा सुधारको खाँचो रहेको छ। छलफलका सहभागीले यथार्थपरक र कार्यान्वयन हुन सक्ने बजेट ल्याउन सुझाए। पुँजीगत खर्च बढाउनुपर्ने र साधारण खर्च घटाउन, आयात प्रतिस्थापन गरी निर्यात प्रवर्द्धनको नीति अख्तियार गर्न, प्रदेश र स्थानीय तहको क्षेत्रमा पर्ने साना आयोजनामा बजेट विनियोजन नगर्न, सहकारी समस्या समाधान गर्न, बजेट खर्च गर्ने निकायको संरचनागत सुधार गर्न, संघ, प्रदेश र स्थानीय तहबीच समन्वय गरी संघीयता कार्यान्वयनलाई प्रभावकारी बनाउन, चालु ठूला आयोजनाका काम सम्पन्न गर्न, वैदेशिक सहायता वृद्धि गर्न, तथा कर्मचारी संयन्त्रको मनोबल उकास्न सुझाव दिए। छलफलमा राष्ट्रिय योजना आयोगका पूर्वउपाध्यक्षहरु डा पुष्पराज कँडेल, डा दिनेशचन्द्र देवकोटा, दीपेन्द्रबहादुर क्षेत्री, नेपाल राष्ट्रबैंकका पूर्वगभर्नर दीपेन्द्रपुरुष ढकाल, पूर्वमुख्यसचिव विमल कोइराला, पूर्वअर्थसचिवहरु कृष्णहरि बाँस्कोटा, सुमन शर्मा, शंकर अधिकारी, राजन खनाल, रामशरण पुडासैनीलगायत सहभागी थिए। पूर्वप्रशासक र विज्ञको सुझाव लिएपछि अर्थमन्त्री पुनले आर्थिक शिथिलताबाट मुलुकलाई कसरीमाथि उठाउने भन्नेबारे सरकार, राजनीतिक दल, निजी क्षेत्र, प्रशासन संयन्त्र र अर्थ क्षेत्रका विज्ञहरु क्रियाशिल र चिन्तित भएको रहेको बताए।आर्थिक शिथिलताबाट मुलुकलाई कसरी माथि उठाउने भन्ने विषयमा सिंगो देश नै एक ढिक्का छ र चिन्तित पनि छ। यो धेरै सकारात्मक कुरा हो, मन्त्री पुनले भने। अर्थतन्त्रमा संकट हुँदा गरिएका कडाइलाई विस्तारै खुकुलो बनाउनुपर्छ पुनले सरकारको वित्तीय नीति र राष्ट्र बैंकले जारी गर्ने मौद्रिक नीतिमा तालमेल मिलाएर काम गर्नुपर्ने उल्लेख गरे। अर्थतन्त्रमा संकट हुँदा गरिएका कडाइहरुमा विस्तारै खुकुलो जानुपर्ने भन्दै मन्त्री पुनले त्यसबारे राष्ट्रबैंकसँग छलफल भइरहेको जानकारी पनि दिए। निजी क्षेत्र र प्रशासन संयन्त्रको कमजोर मनोबल उठाउने गरी सरकार अघि बढेको उनको भनाइ थियो। निजी क्षेत्र र प्रशासन संयन्त्रको मनोबल कमजोर छ, उनले भने, राजनीतिक नेतृत्वले मुलुकको विकासमा गति पैदा गर्न जोखिम मोल्नुपर्ने अवस्था आएको छ। कामै नगर्नेहरु लोकप्रिय हुने अवस्था आउनु चिन्ताजनक मन्त्री पुनले काम गर्नेले सबैतिर जवाफ दिनुपर्ने र कामै नगर्नेहरु लोकप्रिय हुने अवस्था आउनु चिन्ताजनक भएको बताए। कसैले न कसैले आँट नगरी यही अवस्थामा देशको विकासले गति लिन सक्दैन। राजनीतिक वा प्रशासनिक नेतृत्वमा बस्नेहरु जसले काम गर्दैन त्यो ठीक र लोकप्रिय जसले काम गर्यो त्यसले जवाफ दिनुपर्ने जस्तो सोच समाजमा हाबी हुन थालेको छ, उनले भने, काम गर्दा मानिसले विवेक प्रयोग गर्छ, असल नियतले गर्छ भन्ने पनि सोच्नुपर्छ। सबैतिर अविश्वासको वातावरण छ। सबै लोक रिझ्याइँको पछि लागेर हुँदैन। मुलुक बनाउने हो भने यो अवस्था हटाउनुपर्छ। राजनीतिक र प्रशासनिक नेतृवले कामका लागि आँट गर्नुपर्ने र त्यसमा समाजका अरु पक्षले साथ दिनुपर्ने उनले बताए। सबैले एकपटक आँट गर्नुपर्ने भएको छ। राजनीतिक कोर्सभित्रै रहेर काम गर्ने शैलीमा परिवर्तन गर्नुपर्ने भएको छ। सबैले सबैलाई शंका गर्ने र कसैले केही पनि गर्नुनपर्ने जस्तो भइरहेको छ, उनले भने।"
पराजित भएपछि कप्तान पौडेलले भने सही समयमा सही निर्णय लिन सकेनौं,काठमाडौं : नेपाली राष्ट्रिय क्रिकेट टोलीका कप्तान रोहित पौडेलले विश्वकप खेल्नका लागि अहिलेको टिम बेस्ट १५ रहेको बताएका छन्। बिहीबार वेस्ट इन्डिज ए संगको चौथो खेलपछिको पोस्ट म्याचमा उनले अहिलेको अवस्थामा विश्वकप खेल्ने नेपालको टीम बेस्ट १५ रहेको बताएका हुन्। बिहीबारको खेलमा खेलाइएको ११ खेलाडीहरुमा व्याटिङ र बलिङमा कमजोरी देखिएकाले यसलाई गर्दै अघि बढ्ने उनले बताए। त्यस्तै उनले मिडिल ओभरमा नेपाली टिममा पार्टनरसीपको कमि देखिएको बताए। बिहीबार पराजित भएपछि वेस्ट इन्डिज ए ले उपाधि कव्जा गरेको थियो। पावर प्लेमा अपेक्षित प्रदर्शन गर्न नसक्दा टोली दबाबमा परेको र सही समयमा सही निर्णय लिन नसक्दा नजिता अर्को पक्षमा गएको कप्तान पौडेलले बताए।
"१६ जना डीआईजीको सरुवा,को कहाँ ? (सूचीसहित)","काठमाडौं : गृह मन्त्रालयले १६ जना सशस्त्र प्रहरी नायब महानिरीक्षक (डीआईजी) को सरुवा गरेको छ । सशस्त्र प्रहरी अतिरिक्त महानिरीक्षक विभाग प्रमुख चन्द्र प्रकाश गौतमका अनुसार सशस्त्र प्रहरी सेवा, साधारण समूह, साधारण उपसमूहतर्फ देहायका सशस्त्र प्रहरी नायब महानिरीक्षकहरुको सशस्त्र प्रहरी नियमावली, २०७२ को नियम ३५ को उपनियम १ को (ख) अनुसार डीआईजीहरूको सरुवा गरिएको हो । सशस्त्र प्रहरी मुख्यालयको मानव स्रोत विभागका डीआईजी किशोर प्रधानको पशुपतिनाथ बाहिनी मुख्यालय काठमाडौंमा सरुवा भएको छ । उनको नाम सूचीको पहिलो नम्बरमा रहेको छ। यसैगरी डीआईजी कमल गिरीलाई राष्ट्रिय सशस्त्र प्रहरी बल प्रशिक्षण प्रतिष्ठानमा, डीआईजी अभिकुमार खत्रीलाई विन्ध्यवासिनी बाहिनी मुख्यालय रुपन्देही सरुवा भएको छ । हेर्नुहोस् कहाँ को भयो सरुवा ?"
निर्वाचन आयोगले राष्ट्रपतिलाई बुझायो उपनिर्वाचनको परिणामसहितको प्रतिवेदन,काठमाडौं : निर्वाचन आयोगले यही वैशाख १५ गते सम्पन्न उपनिर्वाचनको परिणामसहितको प्रतिवेदन राष्ट्रपतिसमक्ष पेश गरेको छ। आयोगका प्रमुख निर्वाचन आयुक्त दिनेश कुमार थपलियाले राष्ट्रपति कार्यालय शीतल निवासमा पुगेर राष्ट्रपति रामचन्द्र पौडेलसमक्ष निर्वाचनको परिणाम पेश गरेका हुन्। वैशाख १५ गते इलाम२ प्रतिनिधिसभा सदस्य र बझाङ १ (१) मा प्रदेशसभा सदस्यका लागि उपनिर्वाचन भएको थियो। निर्वाचनमा बझाङमा एमालेका दमन भण्डारी र इलाममा एमालेकै सुहाङ नेम्बाङ विजयी भएका छन्।
अन्नपूर्ण पोस्ट्ले मनायो वार्षिकोत्सव,"काठमाडौं : अन्नपूर्ण पोस्ट् दैनिक २३ वर्षमा प्रवेश गरेको छ। यसले पृथक् प्रस्तुति र सिर्जनशीलताबाट आफ्ना पाठक, दर्शक र स्रोतालाई समाचारको खुराक पस्किँदै आएको छ। वार्षिकोत्सवका अवसरमा काठमाडौं गैरीगाउँस्थित मुख्यालयमा आयोजित विशेष समारोहमा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले सबैको साथ र सहयोगलाई धन्यवाद दिए। राष्ट्रिय तथा अन्तर्राष्ट्रिय जगतमा स्वतन्त्र र स्वच्छ पत्रकारिताका माध्यमबाट चिनिन पाएकामा गौरवान्वित भएको क्याप्टेन थापाको भनाइ थियो। नेटवर्कअन्तर्गत आमसञ्चारका सम्पूर्ण माध्यम अन्नपूर्ण पोस्ट् दैनिक, अन्नपूर्ण पोस्ट् डटकम अनलाइन, एपीवान टेलिभिजन र रेडियो अन्नपूर्ण सशक्त सञ्चार माध्यम रहेको उनले बनाए। थापाले समाचारको प्रस्तुति, विषयको गम्भीरता र सत्य सूचना सधैं अघि रहेको बताए। राज्यको चौथो अंग भएकाले समाज र देशप्रतिको कर्तव्यका कारण हरेक दिन चुनौतीको सामाना गर्नु अन्नपूर्णको विशेषता भएको थापाको भनाइ थियो। विश्वव्यापी आर्थिक मन्दीबाट नेपाल पनि अछुतो छैन। यसको असर सञ्चार जगतमा पनि परेको छ, थापाले भने, यस्तो अवस्थामा पनि दत्तचित्त भएर लागि पर्ने सम्पूर्ण सहकर्मी धन्यवादका पात्र हुन्। वार्षिकोत्सवका अवसरमा अन्नपूर्ण पोस्ट्का प्रधान सम्पादक अखण्ड भण्डारीले विषयवस्तु र त्यसको प्रस्तुतिका हिसाबले अन्नपूर्ण पोस्ट् नेपालको पत्रकारितामा १ नम्बरमा रहेको बताए। यसलाई यो गुणस्तर दिलाउन लागि पर्ने सम्पूर्ण सहकर्मीलाई उनले धन्यवाद व्यक्त गरे। खोजी सामग्री र सिर्जनशील प्रस्तुति हाम्रा पहिचान हुन्, उनले भने। अन्नपूर्ण मिडिया नेटवर्कका ग्रुप सीईओ सनत न्यौपानेले अहिलेको जटिल परिस्थितिबाट माथि उठ्न गृहकार्य भइरहेको बताउँदै चाँडै नै नयाँ तरिकाले अघि बढ्ने जानकारी दिए। अहिलेको आर्थिक चुनौती व्यवस्थापनतर्फ अघि बढेको बताउँदै प्रमुख कार्यकारी न्यौपानेले अन्नपूर्णको भविष्य उज्जवल रहेको बताए। कार्यक्रममा शिक्षा व्यवसायी डा राजेन्द्र केसीले अन्नपूर्ण पोस्ट् नेपालमा फस्ट हुने होडमा लाग्नुभन्दा पनि समाचारमा सधैं फास्ट हुन जरुरी रहेको बताए। अन्नपूर्ण नेटवर्कलाई नेटवर्थका रूपमा लैजान पर्ने उनको सुझाव थियो। यस्तै, एपीवान टिभीका कार्यकारी उपाध्यक्ष राजेन्द्र शाक्यले सञ्चार जगतमा नै आर्थिक मन्दी चलिरहेको अवस्थामा पनि अन्नपूर्णकर्मीहरूको उत्साहले यो सञ्चारलाई अघि बढाइरहेको बताए। समारोहमा एपीवान टिभीका प्रबन्ध निर्देशक बलराम उप्रेति र अन्नपूर्ण मिडियाका निर्देशक सचन थापाले शुभकामना व्यक्त गरे। अन्नपूर्ण पोस्ट् दैनिकले सन् २००३ मे १ मा प्रकाशन आरम्भ गरेको थियो।"
आगलागी पीडितलाई आवश्यक सहयोग गर्ने प्रधानमन्त्रीको घोषणा,"काठमाडौं : प्रधानमन्त्री पुष्पकमल दाहाल प्रचण्डले रेसुंगा धार्मिक तथा प्राकृतिक पर्यटनका लागि निकै सम्भावना बोकेको क्षेत्र भएको बताएका छन्। जाउँ हिड रेसुंगा कार्यक्रमलाई सम्बोधन गर्दै प्रधानमन्त्री प्रचण्डले रेसुंगा ऐतिहासिक, धार्मिक, पौराणिक, सांस्कृतिक तथा पर्यटकीय सम्पदा भएको बताएका हुन्। पर्यटन क्षेत्रको विकासमा तीनै तहका सरकार थप क्रियाशील हुनुपर्नेमा उनले जोड दिए। प्रधानमन्त्री प्रचण्डले गैरसरकारी तथा समुदायिक क्षेत्रसँगको सहकार्यमा पर्यटन क्षेत्रको विकास र विस्तार गर्न सकिने बताए। उनले रेसुंगा क्षेत्रको समग्र विकासका लागि संघीय सरकारबाट आवश्यक सहयोग हुने विश्वास दिलाए। वर्तमान सरकार सुशासन, सामाजिक न्याय र समृद्धिको लक्ष्यसहित अगाडि बढिरहेको उल्लेख गर्दै प्रधानमन्त्री प्रचण्डले पर्यटन बहुआयमिक सम्भावनाहरूको नेतृत्व गर्ने क्षेत्र भएको बताए। प्रधानमन्त्री प्रचण्डले पछिल्लो समय देशव्यापी रूपमा आगलागी फैलिएको र गुल्मी जिल्लामा पनि आगलागीबाट ठूलो क्षति पुगेकोप्रति गहिरो दुःख व्यक्त गरे। उनले पीडितहरूका पक्षमा सरकारको तर्फबाट आवश्यक सहयोग गरिने प्रतिबद्धता व्यक्त व्यक्त गरेका छन्।"
नवनियुक्त उपकुलपतिलाई प्रधानमन्त्रीको निर्देशनप्रतिस्पर्धात्मक जनशक्ति उत्पादनमा केन्द्रित हुनू,"काठमाडौं : प्रधानमन्त्री पुष्पकमल दाहाल प्रचण्डले योग्यताक्रमका आधारमा विश्वविद्यालयका उपकुलपति नियुक्ति गरिएको बताएका छन्। हालै नियुक्त भएका पूर्वाञ्चल,मध्यपश्चिम र सुदूरपश्चिम विश्वविद्यालयका उपकुलपतिहरूसँगको भेटमा प्रधानमन्त्री प्रचण्डले आफूले उपकुलपति नियुक्ति प्रक्रियालाई पारदर्शी एवं प्रतिस्पर्धात्मक बनाएको बताएका हुन्। प्रधानमन्त्री प्रचण्डले विश्वविद्यालयलाई प्रतिस्पर्धी एवं पारदर्शी तवरले सञ्चालन गर्न निर्देशन दिए। उनले भने,'विश्वविद्यालयको उपकुलपति नियुक्तिमा दलीय भागवण्डाको अन्त्यगरी प्रतिस्पर्धाका आधार जिम्मेवारी दिन सुरु गरिएको छ। यहाँहरूको नियुक्ति पनि सोहीअनुसार भएको हो,आआफ्ना जिम्मेवारी निष्पक्ष तवरले पूरा गर्नुहोला ।' प्रधानमन्त्री प्रचण्डले विश्वविद्यालयबाट गुणस्तरीय शिक्षा प्रदान गरी विश्वबजारमा प्रतिस्पर्धा गर्ने जनशक्ति उत्पादनमा केन्द्रित हुन उपकुलपतिहरूलाई आग्रह समेत गरे। पूर्वाञ्चल विश्वविद्यालयका नवनियुक्त कुलपति प्राडाविजुकुमार थपलिया,मध्यपश्चिम विश्वविद्यालयका नवनियुक्त कुलपति प्राडा ध्रुवकुमार गौतम र सुदूरपश्चिम विश्वविद्यालयका नवनियुक्त कुलपति प्राडा हेमराज पन्तले आज नियुक्तिपत्र बुझेका हुन्।"
युवाका निम्ति नयाँ अवसर सिर्जना गरिन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले देशभित्रै केही गर्न चाहने युवाका निम्ति नयाँ अवसर सिर्जना गरिने स्पष्ट पारिने बताएका छन् । सातौँ राष्ट्रिय सूचना तथा सञ्चारप्रविधि दिवसका अवसरमा आज आयोजित कार्यक्रममा प्रधानमन्त्री प्रचण्डले युवालाई लक्षित गरी अगाडि बढाइएको स्टार्टअप कार्यक्रम लाई एकीकृत गरी प्रभावकारी कार्यान्वयन गर्न सरकार गम्भीररूपले लागिरहेको स्पष्ट पारेका हुन्। उत्पादकत्व वृद्धि र रोजगारी सिर्जनाका कार्यक्रमअन्तर्गत कृषिजन्य उत्पादन एवं सार्वजनिक सेवाका क्षेत्रहरूमा नवप्रवर्तनलाई प्रोत्साहित गर्ने नीति अगाडि सार्ने तयारी गरिएको उनले जानकारी दिए। प्रधानमन्त्री प्रचण्डले नवप्रवर्तन कोष स्थापनाका लागि आवश्यक कानुन तर्जुमाको गृहकार्य सुरु गरिएको जानकारी दिए । सञ्चार तथा सूचना प्रविधिको विकास, विस्तार र प्रयोगबाट नै आर्थिक, सामाजिक रूपान्तरण गर्न सकिन्छ भन्ने सरकारको विश्वास छ, प्रधानमन्त्री प्रचण्डले भने, यही यथार्थलाई आत्मसात गर्दै सरकारले आगामी वर्षको नीति तथा कार्यक्रम र बजेटमा नवप्रवर्तन कोष स्थापना गर्ने तथा सोका निम्ति आवश्यक कानुनको तर्जुमा गर्ने गृहकार्य अगाडि बढाएको छ । कोषको स्थापनासँगै आफ्नै स्वविवेक, क्षमता र पहुँचमा सूचना प्रविधिमार्फत अरबौँको आम्दानी गरिरहेका युवा वैज्ञानिकलाई प्रोत्साहित हुनुका साथै युवा पुस्तालाई देशभित्र आशा जगाउन एवं अर्थतन्त्रमा गुणात्मक सुधार ल्याउन सकिने प्रधानमन्त्री प्रचण्डले विश्वास व्यक्त गरे । उनले सूचनाप्रविधिलाई लिडिङ फ्याक्टर का रूपमा स्वीकार गरेर मात्र विकास, सुशासन र रोजगारीमार्फत समृद्धि हासिल गर्न सकिने विश्वास व्यक्त गरे। प्रधानमन्त्री प्रचण्डले सञ्चार तथा सूचना प्रविधिको क्षेत्रमा तीव्र विकास गरी यसको माध्यमबाट आम नागरिकको आर्थिक, सामाजिक जीवनमा उन्नयन र रूपान्तरणका निम्ति सम्वद्ध सबैमा अपिल गरे ।"
"४८ जना उपसचिवको सरुवा, को कहाँ? (सूचीसहित)","काठमाडौं : सरकारले ४८ जना उपसचिवको सरुवा गरेको छ। संघीय मामिला तथा सामान्य प्रशासन मन्त्रालयको बिहीबार बसेको बैठकले उनीहरूलाई सरुवा गरेको हो। उनीहरूलाई विभिन्न स्थानीय तहको प्रशासकीय अधिकृत, जिल्ला समन्वय समिति र केहीको मन्त्रालयमा सरुवा गरिएको हो। हेर्नुस् सूची"
एमाले र माओवादीको चेतावनी कोशीका मुख्यमन्त्रीलाई विशेषाधिकार हननमा कारबाही हुन सक्छ,"विराटनगर : नेकपा (एमाले) र नेकपा (माओवादी केन्द्र)ले कोशी प्रदेशका मुख्यमन्त्री केदार कार्कीलाई संसद (प्रदेशसभा)को विशेषाधिकार हननमा कारबाही हुनसक्ने चेतावनी दिएका छन्। प्रदेशसभाबाट पारित भएको संकल्प प्रस्ताव असंवैधानिक भन्दै मुख्यमन्त्री कार्कीले प्रदेश प्रमुख पर्शुराम खापुङलाई पत्र लेखेपछि सत्तारुढ एमाले र माओवादी आक्रोसित बनेका हुन्। प्रदेशसभा सचिवालयमा बिहीबार दुवै दलले संयुक्त पत्रकार सम्मेलनको आयोजना गर्दै मुख्यमन्त्रीले प्रदेश प्रमुखलाई पत्र लेखेकोमा आपत्ति जनाएका छन्। सार्वभौम संसदले दिएको निर्देशनलाई असंवैधानिक करार गरेर पत्र लेख्नु संसदको विशेषाधिकार हनन हो, एमाले कोशी प्रदेश संसदीय दलका प्रमुख सचेतक रेवतीरमण भण्डारीले भने, मुख्यमन्त्रीलाई विशेषाधिकार हननअन्तर्गत कारबाही हुनसक्छ । उनका अनुसार सदनले गरेको निर्णय चित्त नबुझेमा न्यायिक निरुपणमा जाने बाटो खुला हुन्छ। संसदको निर्णय चित्त नबुझ्दा सर्वोच्च अदालत जान सकिन्छ, भण्डारी भन्छन्, तर, प्रदेश प्रमुखलाई सरकारले पत्र लेख्नु र संसदको निर्णय मान्दिन भन्दै हिँड्नु कानुनविपरीत हो। मुख्यमन्त्री कार्कीले संसदको अवहेलना गरेको उनको जिकिर छ। अब सदन खुलेपछि संसद नै न्यायालय बनेर विशेषाधिकार हननमा मुख्यमन्त्रीलाई कारबाही गर्नसक्ने उनले बताए। प्रदेशसभाबाट पारित भएको संकल्प प्रस्तावका विरुद्धमा राय दिनु र विरोधमा बोल्नु संविधानको धारा १८७ को उपधारा २ विपरीत हुने भण्डारीको भनाइ छ। मुख्यमन्त्री कार्कीविरुद्ध दर्ता भएको संकल्प प्रस्ताव प्रदेशको विशेष अधिवेशनबाट वैशाख ७ गते पारित भएको थियो। कार्कीले वैशाख २५ गतेसम्ममा राजीनामा दिनुपर्ने या विश्वासको मत लिनुपर्ने व्यहोरासहितको संकल्प प्रस्ताव पास भएको हो। एमाले तथा माओवादीले सरकारलाई दिएको समर्थन फिर्ता गरे पनि मुख्यमन्त्री कार्कीले राजीनामा पनि नदिने र विश्वासको मतसमेत नलिने अडान राखेपछि उनीविरुद्ध दुवै दलले संकल्प प्रस्ताव दर्ता गराएका थिए। राजीनामा नदिए वा विश्वासको मत परीक्षण नभए वैकल्पिक सरकार गठनका लागि प्रदेश प्रमुखले प्रक्रिया अघि बढाउनुपर्ने सन्देश पनि संकल्प प्रस्तावमार्फत दिइएको थियो। नेपाली कांग्रेसका विद्रोही ८ सहित एमालेका प्रदेशसभा सदस्यको समर्थनमा संविधानको धारा १६८ को उपधारा ५ बमोजिम कार्की गत असोज २७ गते मुख्यमन्त्री नियुक्त भएका थिए। उनलाई राप्रपाबाहेक सबै दलले विश्वासको मत दिएका थिए। सत्ता गठबन्धन फेरबदलसँगै उनलाई दिएको समर्थन एमाले र माओवादीका प्रदेशसभा सदस्यले फिर्ता लिएका छन्। तर, कार्की भने आफूलाई दिएको समर्थन फिर्ता भए पनि विश्वासको मत नलिने र राजीनामा पनि नदिने अडानमा छन्। प्रदेशसभाले संकल्प प्रस्ताव कार्यान्वयनका लागि पत्र पठाएपछि मुख्यमन्त्रीले मुख्य न्यायाधिवक्तासँग राय मागेका थिए। मुख्य न्यायाधिवक्ताले संकल्प प्रस्ताव नै संविधानविपरीत रहेकाले विश्वासको मत लिन नपर्ने राय दिएपछि यो विषय पेचिलो बनेको छ। मुख्यमन्त्री कार्कीले प्रदेश प्रमुख खापुङलाई पत्र पठाएर नयाँ सरकार गठन प्रक्रिया अघि बढाउनु संविधानविपरीत हुने जिकिर गरेका छन्। उनले नयाँ सरकार गठन प्रक्रिया अघि नबढाउन प्रदेश प्रमुखलाई आग्रह गरेर पत्र पठाएका हुन्। संकल्प प्रस्तावविरुद्ध राय दिनु वा बोल्दै हिँड्नु प्रदेशसभाको विशेषाधिकारको हनन हुने एमाले प्रमुख सचेतक भण्डारीको भनाइ छ। चित्त नबुझ्दा सर्वोच्च जाने बाटो खुला हुँदाहुँदै संकल्प प्रस्तावको विरोध गर्ने र विपक्षमा राय लेख्ने गर्दा संविधानको बर्खिलाप मात्रै नभइ प्रदेशसभाको विशेषाधिकारको गम्भीर उल्लंघन भएको छ, उनले भने, प्रदेशसभाको आगामी बैठकले आफ्नो विशेषाधिकारको हननमा कारबाही गर्नसक्छ। मुख्यमन्त्रीले संविधानको धारा १८७ को उपधारा ७ र ८ बमोजिमको कारबाही प्रक्रियालाई अगाडि बढाउनैपर्ने अवस्थामा पुर्याएको पनि उनको जिकिर छ। अब बस्ने प्रदेशसभा बैठक न्यायालयमा परिणत हुने बाटो खुलेको छ, भण्डारी भन्छन्, संविधानको बर्खिलाप र प्रदेशसभाको विशेषाधिकारको उल्लंघनमा मुख्यमन्त्रीलाई कारबाही हुनसक्छ। माओवादी केन्द्रका प्रदेशसभा सदस्य एवं पूर्वमन्त्री गणेश उप्रेतीले मुख्यमन्त्री कार्कीले वैशाख २५ गतेसम्ममा राजीनामा दिनुपर्ने या विश्वासको मत लिनुपर्ने बताए। मुख्यमन्त्रीले राजीनामा दिए ठीकै छ। नदिए संसदबाट विश्वासको मत परीक्षण हुनुपर्छ, उप्रेतीले भने, विश्वासको मत प्राप्त गरेमा उहाँलाई मुख्यमन्त्री मान्न हामी तयार छौं। दुवै नगरेमा प्रदेश प्रमुखले बर्खास्त गरेर नयाँ सरकार गठनको प्रक्रिया अघि बढाउनुपर्छ। सांसदले सरकारलाई दिएको समर्थन फिर्ता लिइसकेपछि आफूसँग प्रदेशसभामा बहुमत रहेको देखाउन मुख्यमन्त्रीले विश्वासको मत लिनै पर्ने उनले बताए। राजीनामा नदिने र विश्वासको मत पनि नलिने अडान राख्नु गलत हो, उप्रेती भन्छन्, अर्कोतर्फ संकल्प प्रस्ताव असंवैधानिक भन्दै प्रदेश प्रमुखलाई पत्र लेख्नु संविधानविपरीत हो । संविधान मिचेर अघि बढ्ने छुट कसैलाई पनि नभएको उनले बताए। संविधानको धारा १८७ मा प्रदेशसभाको विशेषाधिकारसम्बन्धी व्यवस्था छ। उक्त धाराको उपधारा २ मा संविधानको अधिनमा रही आफ्नो काम कारबाही र निर्णय गर्ने पूर्ण अधिकार प्रदेशसभालाई हुने उल्लेख छ। उक्त उपधाराले प्रदेशसभाको कामकारबाही नियमित छ वा छैन भनेर निर्णय गर्ने अधिकार प्रदेशसभालाई मात्र हुने र यसबारे कुनै अदालतमा समेत प्रश्न उठाउन नपाइने स्पष्ट व्यवस्था गरेको छ। धारा १८७ को उपधारा ७ ले विशेषाधिकार हननलाई प्रदेशसभाको अवहेलना मानेको छ। सोही धाराको उपधारा ८ ले अवहेलनामा सचेत गराउने, नसिहत दिने वा ३ महिनामा नबढ्ने गरी कैद वा १० हजार रूपैयाँसम्म जरिवाना हुनसक्ने व्यवस्था गरेको छ।"
सूचना प्रविधि तथा साइबर सुरक्षासम्बन्धी कानुन निर्माण प्रक्रियामा छन् : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले सूचना प्रविधिको विकास, विस्तार र सुरक्षित प्रयोगलाई सुनिश्चित गर्न आवश्यक नीतिगत तथा कानुनी व्यवस्था गर्न सरकार प्रतिबद्ध रहेको बताएका छन्। सातौँ राष्ट्रिय सूचना तथा सञ्चारप्रविधि दिवसका अवसरमा आयोजित कार्यक्रममा उनले सूचना तथा सञ्चार प्रविधि नीतिको परिमार्जन र सूचना प्रविधि तथा साइबर सुरक्षासम्बन्धी कानुन निर्माण प्रक्रियामा रहेको बताएका हुन्। प्रधानमन्त्री प्रचण्डले दिनानुदिन बढ्दै गइरहेको साइबर अपराधसम्बन्धी घटनाहरू नियन्त्रण गरिने बताए। प्रधानमन्त्री प्रचण्डले भने, राष्ट्रिय साइवर सुरक्षा नीति, २०८० तर्जुमा गरी कार्यान्वयनको अवस्थामा छ । साइवर सुरक्षाको जोखिम पहिचान, प्रतिकार्य अनुगमन गर्न राष्ट्रिय साइवर सुरक्षा केन्द्र स्थापना गरिएको छ । प्रधानमन्त्री प्रचण्डले अन्तर्राष्ट्रिय स्तरको डाटा सेन्टरहरूको स्थापनालाई प्राथमिकता दिने बताए । सञ्चार तथा सूचना प्रविधिको विकास, विस्तार र प्रयोगबाट नै आर्थिक, सामाजिक रूपान्तरण गर्न सकिन्छ भन्ने सरकारको विश्वास रहेको उल्लेख गर्दै प्रधानमन्त्री प्रचण्डले सोहीअनुरूप नै डिजिटल नेपाल फ्रेमवर्क, २०७६ लाई पुनरावलोकनसहित कार्यान्वयनमा ल्याउने रणनीति सरकारको बताए ।"
सुकुम्बासी बस्तीमा डोजर चलाउन रोकौं : केपी ओली,"काठमाडौं : केपा एमाले अध्यक्ष केपी शर्मा ओलीले सुकुम्बासी बस्तीमा डोजर चलाउन बन्द गर्न आग्रह गरेका छन्। उनले सुकुम्बासीलाई व्यवस्थापन गर्न छोडेर डोजर चलाएर आतंक नमचाउन आग्रह गरेका हुन्। 'प्लास्टिकको छाप्रो रहेको सुकुम्बासी बस्तीमा हामीले डोजर देखाएर आतंक फैलाइरहेका छौं। डोजर चलाउन बन्द गरेर उनीहरूको समस्या व्यवस्थापन गर्नतिर लागौं,' उनले भने। उनले संघ, प्रदेश र स्थानीय सरकारलाई सुकुम्बासी समस्या व्यवस्थापन गरेर समाधान गर्न आग्रह गरे। 'डोजर चलाउने गरिबका छोराछोरी नै हो। गरिबका छोराछोरीलाई गरिबविरुद्ध डोजर चलाउन रोकौं। धनीले डोजर चलाएको मैले थाहा पाएको छैन,' उनले भने,' तीनवटै सरकार जनताप्रति उत्तरदायी हुनुपर्छ।' उनले लोकतन्त्रमा जे पनि गर्न नमिल्ने बताए। 'अहिले हामी सरकारमा आएका छौं। तर विभिन्न बहानामा कर्मचारीतन्त्र बाधक बनिरहेका छन्। जनताका समस्याप्रति जिम्मेवार बन्न आग्रह गर्न चाहन्छु। लोकतन्त्रमा जे पनि गर्न मिल्दैन। सुकुम्बासी समस्या व्यवस्थापन गर्नुपर्छ। समाधान गरेर जानुपर्छ,' उनले भने।"
डढेलो लगाउनेको सुराकी दिनेलाई ५० हजार पुरस्कार,"सिन्धुपाल्चोक : पछिल्लो समय सिन्धुपाल्चोकको विभिन्न सामुदायिक वन डढेलोले सखाप पारेको छ। डिभिजन वन कार्यालय सिन्धुपाल्चोकको अनुसार पछिल्लो तीन महिनामा २ सय ५० हेक्टर वनक्षेत्र डढेलोले नष्ट भएको छ। तीव्र रुपमा वन डढेलो फैलन थालेपछि स्थानीय सरकारले केही नियन्त्रणका उपायहरू अपनाउन थालेका छन्। हेलम्बु गाउँपालिकाले एक सूचना जारी गरी वन डढेलोमा संलग्न व्यक्तिको बारे सप्रमाण जानकारी गाउँपालिकामा गराएमा सूचनादाताको नाम गोप्य राखी ५० हजार पुरस्कार प्रदान गरिने जनाएको छ। आम नागरिकलाई असर गर्ने र कानुनले समेत बर्जित गरेको विषयमा दिनप्रतिदिन आगलागीको घटना घटेकाले यसलाई नियन्त्रणमा लिन पुरस्कारको व्यवस्था गरिएको हेलम्बु गाउँपालिकाका अध्यक्ष निमा ग्याल्जेन शेर्पाले बताए। दैनिक आगलागी र वन डढेलोको घटनाहरू बढिरहेको कारणले त्यसलाई न्यूनीकरण गर्न डडेलो लगाउनेको सूचना दिनेलाई पुरस्कारको घोषणा गरिएको हो, शेर्पाले भने, गैरकानुनी काम गर्नेलाई कारबाही गर्ने र त्यस्ता कार्यको न्यूनीकरण गर्न प्रयत्न गर्ने हाम्रो प्रयास हो। गाउँपालिकाको निमित्त प्रमुख प्रशासकीय अधिकृत धनध्वज लामाद्वारा जारी सूचनामा हेलम्बुबासी लगायत सम्बद्ध सबैमा वन क्षेत्रमा डढेलो लगाउने जस्ता कुनै पनि कार्य नगर्न समेत सचेत गराइएको छ। अन्यथा वन ऐन २०७६ को दफा ५० को उपदफा (४) लगायतका प्रचलित नियमानुसार कानुनी कारबाही गरिने सूचनामा उल्लेख छ। डिभिजन वन कार्यालयका वन अधिकृत रमेश दुलालका अनुसार गर्मी मौसमसँगै डढेलो लाग्ने क्रम जारी रहेकाले यकिन तथ्यांक प्राप्त नभइसके पनि सिन्धुपाल्चोकमा २ सय ५० हेक्टर भन्दा बढी वनक्षेत्र डढेलोले नष्ट बनाएको छ। यसबाट महत्वपूर्ण जडीबुटी, वन्यजन्तु र करोडौँका रुख बिरुवा नोक्सान भएको उनले जनाए। वन डढेलो नियन्त्रणको लागि प्रहरीले पनि प्रयास गरिरहेको छ। केही समयअघि वनमा डढेलो लगाउँदै गरेको अवस्थामा बलेफी गाउँपालिका७ का ३५ वर्षीय मिलन लामालाई जलविरे प्रहरीले पक्राउ गरेको थियो। सेल्ताप सामुदायिक वनमा आगो लगाउँदै गरेको अवस्थामा प्रहरीले लामालाई पक्राउ गरेको जिल्ला प्रहरी कार्यालयका सूचना अधिकारी प्रहरी नायव उपरीक्षक निरञ्जन भट्टराईले जानकारी दिए। कसुर सावित भएमा क्षति भएको बिगो असुल गरी तीन वर्ष कैद वा ६० हजार जरिवाना वा दुवै सजाय हुने कानुनी व्यवस्था वन ऐन २०७६ मा रहेको उनले जनाए। पछिल्लो समय जिल्लाको चौतारा सागाचोकगढी नगरपालिका, बलेफी, सुनकोशी र हेलम्बु गाउँपालिकामा आगलागी र वन डढेलोको घटनामा बृद्धि भइरहेको प्रहरीको तथ्यांक छ। अहिले दैनिक ४५ वटा वन डढेलोको घटना दर्ता भइरहेका छन्, भट्टराईले भने, डढेलोका कारण निस्किएको धुवाँले स्वास्थ्यमा त असर पार्छ नै, जंगललाई समेत कुरूप बनाउँछ। त्यसकारण यसको रोकथामका लागि हेलम्बु गाउँपालिकालेजस्तै सबै स्थानीय सरकारले केही न केही प्रयास गर्नुपर्दछ।"
गर्मी छल्न जाउँ हिँड रेसुंगा,"गुल्मी : देशभर गर्मी बढेको छ। गर्मी छल्ने उचित गन्तव्य गुल्मी जिल्ला बन्न सक्छ। वैशाख २० गते प्रधानमन्त्री पुष्पकमल दाहालले जाउँ हिँड रेसुंगा अभियानलाई काठमाडौंबाटै उद्घाटन गर्दै छन्। यसका लागि रेसुंगा नगरपालिकाले पनि व्यापक तयारी गरेको छ। नगर प्रमुख खिलध्वज पन्थीका अनुसार समुन्नत रेसुंगा हाम्रो शान, उत्कृष्ट नगर सबैको पहिचान नारासहित नगरपालिकाले रेसुंगालाई विश्वमा चिनाउन जाउँ हिँड रेसुंगा अभियान सुरु गरेको हो। पर्यटन प्रवद्र्धनमार्फत आर्थिक समृद्धि हाँसिल गर्ने उद्देश्यले रेसुंगाको पर्यटन प्रवद्र्धनका लागि नेपाल पर्यटन बोर्डको सहकार्यमा जाउँ हिँड रेसुंगा अभियान प्रधानमन्त्री दाहालले बिहीबार उद्घाटन गर्ने कार्यक्रम रहेको नगरप्रमुख पन्थीले जानकारी दिए। रेसुंगाको मात्र नभई जिल्लाको समृद्धिका लागि यो अभियान जरुरी छ, नगरप्रमुख पन्थीले भने, यसलाई नेपालकै महत्वपूर्ण पर्यटकीय गन्तव्य बनाउन सबैको सहयोग आवश्यक छ। गत जेठ २१ गतेदेखि सुरु भएको यस अभियानमा एक वर्षको अवधिमा झन्डै १ लाख आन्तरिक तथा बाह्य पर्यटक रेसुंगामा पुगेका नगरपालिकाका प्रवक्ता तथा जाउँ हिँड रेसुंगा अभियानका संयोजक रामप्रसाद पन्थी (राम्जी)ले जानकारी दिए। संयोजक पन्थीका अनुसार रेसुंगामा कोरिया, फ्रान्स, बेलायत र अमेरिकालगायत विदेशी मुलुक र नेपालका ५५ जिल्लाबाट पर्यटक आएका छन्। ऐतिहासिक, धार्मिक तथा पर्यटकीय हिसाबले निकै महत्वपूर्ण गुल्मीलाई विश्वमाझ चिनाउन र पर्यटक भिœयाउन गुल्मीको रेसुंगा नगरपालिकाले गत जेठ २१ मै जाउँ हिँड रेसुंगा अभियान चलाएको हो। अभियान सञ्चालनको करिब १ वर्षको अवधिमा एक लाख आन्तरिक तथा बाह्य पर्यटक रेसुंगा पुगेका छन्। करोडौंको लगानीमा गर्जुरामा रेसुंगा पार्क निर्माण गरिएको छ। जसले पर्यटक भिœयाउन थप टेवा पुगेको पाइन्छ। स्थानीय सरकारले आफ्नो क्षेत्रमा पर्ने धार्मिक तथा ऐतिहासिक पर्यटकीय स्थलको संरक्षण तथा प्रचारप्रसारमा जोड दिइरहेका छन्। त्यस्तै धार्मिक तथा पर्यटकीय क्षेत्रमा प्राचीन शैलीमा निर्माण गरिएका कलात्मक मठमन्दिरले थप सौन्दर्य बढाएको छ। रेसुंगा, अर्जुन, मुसिकोट दरबार, गुल्मी दरबार, इस्मा दरबार, धुर्कोट दरबार, तिमुरे ताल, बिचित्र गुफा, मालिका मन्दिर, कंके देउराली, रूख घर लगायतका स्थलहरू पर्यटकीय हिसाबमा निकै चर्चित छन्। बुटवलबाट १ सय १५ किलोमिटर पक्की सडकको यात्रापछि सदरमुकाम तम्घास पुग्न सकिन्छ। तम्घासको चिसो हावासँगै रेसुंगाको अवलोकनका लागि पुग्ने आन्तरिक पर्यटकमध्ये तराईका जिल्लाका पर्यटकको संख्या बढी छ। रेसुंगा र अर्जुनसँगै जिल्लाको सदरमुकाम तम्घास बजार यतिबेला शीतलताको लागि उपयुक्त गन्तव्य बनेको छ। तम्घासबाट २५ मिनेटको सवारी साधन र केही पैदल यात्रापछि प्रसिद्ध धार्मिक स्थल रेसुंगा पुग्न सकिन्छ। यहाँबाट जिल्लाका र छिमेकी जिल्लाका रमणीय दृश्य देख्न सकिन्छ। रेसुंगाको अवलोकन गर्ने यो उत्तम समय हो भने तराईको गर्मी छल्न रेसुंगा उपयुक्त विकल्प पनि हो। दिउँसोको समयमा छिनछिनमा खुल्ने आकाश अनि देखिने सुन्दर दृश्यले जोकोहीको मन लोभ्याइ हाल्छ। दुई नगरपालिका र १० गाउँपालिका गरी १२ वटा स्थानीय तह रहेको यस गुल्मी जिल्लामा प्रशस्त सम्भावना बोकेका प्राकृतिक, धार्मिक तथा पर्यटकीय स्थलहरू छन्। जसले देशमा मात्रै होइन, विदेशमा पनि आफ्नो पहिचान बनाएका छन्। प्राकृतिक सौन्र्दयता र यहाँका धार्मिक तथा पर्यटकीय स्थलको आफ्नै महत्व र महिमा छ। धार्मिक र पर्यटकीय क्षेत्रले जिल्लाकै आर्थिक तथा सामाजिक विकासमा ठूलो टेवा पुगेको छ। जिल्लाभर थुपै्र ऐतिहासिक, धार्मिक तथा विभिन्न सांकृतिक रूपमा भरिपूर्ण स्थलहरू छन्। जहाँ घुम्न र प्राकृतिक आनन्द लिन पछिल्लो समय आन्तरिक तथा बाह्य पर्यटकको संख्या दैनिक बढ्दो छ। लिच्छविकालीन र मध्यकालमा सैनिक गुल्म भएकाले जिल्लाको नाम गुल्मी भनेर नामाकरण गरिएको भनाइ छ। भौगोलिक रूपमा लुम्बिनी प्रदेशको पहाडी जिल्ला हो गुल्मी। जिल्लाका विभिन्न ठाउँमा पुग्ने जो कोहीको हरियाली वनजंगल र सुन्दर डाँडाकाँडा देख्न सक्छन्। एक पटक पुगेका स्थान र त्यहाँको मनमोहक दृश्यले फेरि पुगौं जस्तो अनुभूति भएको आन्तरिक पर्यटक मदन भण्डारीले बताए। पछिल्लो समय रेसुंगामा पर्यटकको आकर्षण बढ्दो देखियो। यद्यपि यहाँका भौतिक पूर्वाधारलगायत क्षेत्रमा अझै विकास गर्नुपर्ने देखिन्छ, उनले भने। भौतिक पूर्वाधारको विकास गर्न यहाँ सरकारले थुप्रै बजेट खर्चिएको छ। निर्माणको काम सकिएर लामो समयसम्म रोकिएको रेसुंगा विमानस्थल यतिबेला सञ्चालनमा छ। नेपाल एयर लाइन्सको जहाजले नियमित उडान भरेसँगै आर्थिक समृद्धि तथा जिल्लाको पर्यटन विकासमा थप टेवा पुग्ने आशा पलाएको छ। घण्टौं जोखिम मोलेर गर्ने सवारी यात्रा हवाईमार्फत सहज र छरितो बनेको छ। बुटवल तम्घास विद्युतीय सवारी चलिरहेका छन्। गुल्मी जिल्ला आसपासका जिल्लाबाट यात्रु जहाजको यात्रा गर्न थालेका छन्।"
डढेलो बस्तीमा पस्दा पाल्पामा एकै दिन ४० घरगोठ जले,"तानसेन : पाल्पामा जंगलमा लागेको डढेलो बस्तीमा पस्दा बुधबार राती ४० बढी घरगोठ जलेर खरानी भएका छन्। पाल्पाको रामपुर नगरपालिका४ र ५ पूर्वखोला गाउँपालिकाको वडा नं ६ हेक्लाङमा जंगलमा लागेको डढेलो बस्तीमा फैलिएपछि ४० बढी घरगोठ जलेर खरानी भएका हुन्। आगलागीबाट करोडौंको धनमाल, अन्नपात जलेर नष्ट भएको छ। पूर्वखोलाको हेक्लाङमा २५ घरगोठ जलेको छ भने सयौं गाई भैंसी, बंगुर बाख्रा कुखुरा आगोले जलेका वडा अध्यक्ष धनबहादुर घर्तीमगरले जानकारी दिए। 'गाउँमा निकै दुखदायी घटना भयो। साविकको हेकलाङको सबै वडामा एकैचोटी आगलागी भयो। ', वडा अध्यक्ष घर्तीले बताए। आगालगीबाट मानवीय क्षति नभए पनि नगद, लत्ता कपडा, तथा खाद्यान्न जलेर करोडौंको नोक्सान भएको वडा अध्यक्ष घर्तीको भनाइ छ। गाउँमा लिफ्टको खानेपानी विद्युतको भोल्टेज कम आउँदा पम्प गर्न नसकिएको कारण गाउँमा पानी नभएको उनले बताए। एउटा दमकल त आएको थियो तर एउटा दमकलले के गर्ने? अहिले पनि टयाक्टरमा पानी बोकेर घर गोठमा लागेको आगो निभाउने काम भइरहेको वडा अध्यक्ष घर्तीले बताए। वडा नं ६ हेकलाङको लाकुरी, रेदी, बाँसडाँडा, खुमडाँडा, पनेर्दी, सालवास, पोखराथोक लगायतका जंगलमा भीषण डढेलो फैलिएको छ। यस्तै पाल्पाकै रामपुर नगरपालिका४ को तल्लो गिजनडाडा र वडा नं ५ को गैरा गाउँबाट सुरु भएको आगो बस्तीमा पस्दा रेवती पोखरा, छतिनडाँडा, मौलाथर, जल्केनी, दरकोट बस्तीमा पुगी प्रन्ध घरगोठ जलेको वडा अध्यक्ष रामबहादुर रानाले बताए। बुधबार दिउँसोबाट लागेको आगो हावाहुरीको कारण बस्तीमा पसेकोले निभाउन नसकिएको वडा अध्यक्ष रानाले बताए। वडा नं ४ मा आगलागीबाट बुधबार दश घरगोठ जलेको उनले बताए। हिजोदेखि लागेको आगो निभाउने काम भइरहेको वडा अध्यक्ष रामबहादुर रानाले बताए। रामपुरको वडा नं ५ को गैरागाउँमा आगलागीबाट ६ घरगोठ जलेको वडा अध्यक्ष दुर्गाप्रसाद पोखरेलले बताए। हिजोदेखि लागेको आगो अहिलेसम्म नियन्त्रणमा नआएकोले राम्चे सामुदायिक वनको माथिल्लो टापुमा आगो बलिरहेकोले नियन्त्रणको लागि स्थानीयवासी, उपभोक्ताहरु लागि गरेको वडा अध्यक्ष पोखरेलले बताए। पाल्पामा गत वर्षभन्दा आगलागीका घटना तीव्र रुपमा वृद्धि भएको छ। पाल्पामा चैत्र वैशाखमा मात्र १ सय ५० स्थानमा आगलगाी भएको छ भने ३ हजार ५ सय हेक्टर वन जंगल डढेलोले जलेको छ। ९५ प्रतिशत आगलागीका घटना मानवीय लापरवाहीको कारण लाग्दै आएको छ। बैशाख महिनामा प्रहरी, शसस्त्र प्रहरी र नेपाली सेना तथा वन कर्मचारीहरुको मुख्य काम नै जंगल बस्तीमा लागेको आगो निभाउने भएको बताए।"
रौतहटमा ५ घर जलेर नष्ट,"रौतहट : माधवनारायण नगरपालिका६ विनटोलमा बिहीबार दिउँसो भएको आगलागीमा ५ घर जलेका छन्। बिहीबार दिउँसो साढे १ बजे स्थानीय मोहिचन्द मुखियाको फुस र खपडाको छाना भएको कच्ची घरबाट आगो सल्किएर रामानन्द मुखिया, शिवजी बिन, राज नारायण मुखिया र हृदय नारायण मुखियाको घर गोठ जलेर नष्ट भएको छ। घर गोठ जलेर अन्नपात, लत्ताकपडा, गरगहना, नगद सहित ७ लाख ५० हजार ५ सय रुपैयाँको क्षति भएको सशस्त्र प्रहरी रौतहटका प्रमुख एसपी बिक्रम हुमागाईंले जानकारी दिएका छन्। आगलागीको खबर पाउनासाथ सुरक्षा वेसक्याम्प भलोहियाबाट सई भैरो बहादुर राईको कमाण्डमा गएको ७ जना, प्रहरी चौकी मधोपुरबाट असई शेख हुल सुल्ताहको कमाण्डमा गएको ७ जना, गौर नगरपालिकाको दमकल र स्थानीयहरूको सहयोगमा आगलागी नियन्त्रणमा आएको सशस्त्र प्रहरी रौतहटले जनाएको छ।"
मुस्ताङमा निर्माणाधीन घमी र छुसाङ पुल अलपत्र,"जोमसोम : राष्ट्रिय गौरवको (बेनीजोमसोमकोरला)सडक आयोजनाअन्तर्गत निर्माणाधीन मुस्ताङखण्डको २ वटा पुल लामोसमयदेखि अलपत्र परेको छ। आयोजना अन्तर्गत मुस्ताङको छुसाङ र घमी खोलामा निर्माणाधीन पक्की मोटरेबल पुल निर्माण कम्पनीको ढिलासुस्ती र चरम बेवास्ताका कारण एक वर्षदेखि अलपत्र परेको हो। मुस्ताङको मार्फा, छुसाङ र घमी खोला पुल निर्माणको जिम्मा एउटै निर्माण कम्पनी हिमढुङ ठोक्कर ईमोटल जेभी कन्स्ट्रक्सनले जिम्मा लिएको थियो। पुलमध्ये मार्फा खोला पुल आंशिक रुपमा काम भइरहेको छ। राष्ट्रिय राजमार्ग सडकलाई जोड्ने गौरवको सडक अन्तर्गतका ३ वटै पुलको म्याद पटकपटक थपिँदै आएको छ। लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले कोरलानाका जोड्ने घमी खोला पुल निर्माण कम्पनीको चरम ढिलासुस्तीले एक वर्षदेखि पुल निर्माणको काम रोकिएको जानकारी दिए। एक वर्षदेखि घमी खोलामा पुल बनाउने काम ठप्पै छ, छिटो पुल बनेको भए सबैलाई आवतजावतमा सहज हुन्थ्यो, अध्यक्ष बिष्टले भने, काम गर्ने ठेकेदार पनि बेपत्ता छन्, अहिलेसम्म पुल बनिसक्नु पर्नेमा तर, पुलको काम अघि बढ्नै सकेको छैन।"
भेलुबाजेको निधन,बुटवल : सामाजिक सञ्जाल टिकटकमा सर्वाधिक रुचाइएका प्यूठानका मिन बहादुर बुढामगर (भेलुबाजे)को निधन भएको छ। बिहीबार उपचारका क्रममा जिल्ला अस्पताल विजुवार प्यूठानमा उनको निधन भएको अस्पतालकी मेडिकल सुपरिटेन्डेन्ट डाप्रमिला खनालले जानकारी दिइन्। हँस्यौली ठट्यौलीमा कुरा गर्ने उनी युट्युबमा लोकप्रिय थिए। प्यूठान नगरपालिका५ जुम्रिकाँडा निवासी भेलुबाजे श्रीमतीको निधनपछि विक्षिप्त थिए। उनकी श्रीमतीको एक वर्षअघि उपचारको क्रममा भारतको नयाँ दिल्लीमा निधन भएको थियो।
काठमाडौं विश्वकै पहिलो प्रदूषित सहर,"काठमाडौं : काठमाडौँ आज फेरि वायु प्रदूषणको हिसाबले विश्वकै पहिलो प्रदूषित सहरका रुपमा सूचीकृत भएको छ। एयर क्वालिटी इन्डेक्स को आजको तथ्याङ्कअनुसार समग्र वायु गुणस्तर सूचकाङ्क (एक्युआई) एक सय ६२ पुगेको छ। एयर क्वालिटी इन्डेक्स का अनुसार दोस्रो प्रदूषित सहरका रुपमा थाइल्याडको चियाङ माई सहर सूचीकृत भएको छ। यसैगरी इन्डोनेसियाको मेदान तेस्रो प्रदूषित सहरका रुपमा सूचीकृत रहेको छ। सुक्खा यामसँगै बढ्दै गइरहेको तापक्रम वृद्धिसँगै मुलुकको विभिन्न स्थानमा लागेको वन डढेलोका कारण वायुप्रदूषण पनि बढिरहेको हो। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार आज ३९ जिल्लाका एक सय ६५ स्थानमा वन डढेलो लागिरहेको छ। डढेलोविद् सुन्दर शर्माले मुलुकको विभिन्न स्थानमा लागिरहेको वन डढेलोसँगै प्रदूषण पनि बढिरहेको जानकारी दिएका छन्। 'वनमा लागिरहेको डढेलोका कारण अहिले वायुप्रदूषण बढेर काठमाडौँलगायतका मुख्य सहरका हावा अस्वस्थ बनेको छ', उनले भने, 'केही समय पानी नपरे वन डढेलो पनि नियन्त्रणमा ल्याउन गाह्रो हुने र प्रदूषण अझै बढ्ने खतरा रहेको छ।' तर जल तथा मौसम विज्ञान विभाग अन्तर्गतको मौसम पूर्वानुमान महाशाखाका मौसमविद् गोविन्द झाका अनुसार केही स्थानमा छिटपुट वर्षा भए पनि तत्कालका लागि राम्रो वर्षाको सम्भावना छैन। विपत् व्यवस्थापनविद् डा धर्मराज उप्रेतीका अनुसार ० देखि एक्युआई ५० राम्रो अर्थात् ग्रीन सिङ्गलले चिनिन्छ। '५१ देखि एक सयसम्मको एक्युआइलाई होसियार रहुँ अथवा पहेंलो सङ्कतले चिनिन्छ। यसैगरी एक सय एकदेखि एक सय ५० सम्मलाई अस्वस्थ जसमा श्वासप्रश्वास र मुटुरोगीका बिरामीलाई असर गर्छ भन्ने बुझिन्छ', उनले भने, 'एक सय ५१ देखि दुई सयदेखिको एक्युआइलाई पनि अस्वस्थ तर सबैलाई असर गर्छ भन्ने बुझिन्छ। २०१ देखि ३०० सयलाई धेरै अस्वस्थ्यका रुपमा लिइन्छ र तीन सय एकदेखि चार सयलाई खतरनाक र ४०१ देखि ५० लाई धरै खतरा मानिएको छ।' बढ्दो वन डढेलोका कारण वायुप्रदूषण पनि बढिरहेको भन्दै वन डढेलो जतिसक्दो छिटो नियन्त्रण गर्न नसके प्रदूषण बढेर आपत्कालीन अवस्थामा पुग्ने बताउँछन् वातावरण अभियन्ता राजन थापा। काठमाडौँ उपत्यकाका लागि वायु गुणस्तर व्यवस्थापन कार्ययोजना, २०७६ ले पनि नेपाल सरकारले निर्धारण गरेको एक्युआइको मान ३०० भन्दाबढी भएको अवस्थालाई विपद्का रुपमा लिने बताएको छ। यो विपद् रोक्नका लागि कार्ययोजनामा फोहर बाल्ने कार्य रोक्ने, सडक सफा गर्न ब्रमुर तथा भ्याकुमको प्रयोग व्यापक गर्ने, बालबालिका, ज्येष्ठ नागरिक, बिरामीलाई विशेष सावधानी अपनाउन सार्वजनिक सूचना जारी गर्न कार्ययोजनामा उल्लेख गरिएको छ। रासस"
संरक्षणकर्मी आचार्यलाई हरित क्षेत्रको ओस्कार मानिने हिट्ली संरक्षण पुरस्कार,"पोखरा : संरक्षणकर्मी राजु आचार्यलाई हरित क्षेत्रको ओस्कार मानिने विश्व प्रसिद्ध हिट्ली' संरक्षण पुरस्कार प्रदान गरिएको छ। विगत ३५ वर्ष देखि वन्यजन्तुको अध्ययन, अनुसन्धान र संरक्षणमा निरन्तर लाग्दै आएका पोखराका आचार्यलाई बेलायतको लन्डनमा आयोजित विशेष कार्यक्रममा बुधबार अवार्ड प्रदान गरिएको हो। आचार्यलाई बेलायती राजकुमारीको हातबाट विश्व प्रसिद्ध हिट्ली पुरस्कार प्रदान गरिएको हो। बेलायतको च्यारिटी द हिट्ली फन्ड फर नेचर (डब्लुएफएन) ले विश्व भरिका ६ जना वन्यजन्तुको अध्ययन, अनुसन्धान र संरक्षण क्षेत्रमा लागेका संरक्षणकर्मीलाई दिएको यो पुरस्कार ५० हजार पाउण्ड राशीको रहेको छ। आचार्यलाई लाटोकोसेरो संरक्षणमा पुर्याएको योगदानको कदर गर्दै यो पुरस्कार प्रदान गरिएको छ। यो वर्ष आचार्यसहित ब्राजिल, भुटान, पपुवान्यु गिनिज, क्यामरुन र गुयानाका संरक्षणकर्मीहरुलाई पुरस्कार प्रदान गरिएको हो। पुरस्कारहरु एक विशेषज्ञ न्यायधीश प्यानलद्धारा विश्वव्यापी खोज र मूल्याङ्कन पछि वन्यजन्तु, परिदृश्य र मानिसहरुको नेतृत्व गर्ने प्रेरणादायी संरक्षणवादीहरुलाई दिइदै आएको आयोजक संस्थाले बताएको छ। विगत ३० वर्षदेखि संरक्षण क्षेत्रमा योगादन दिँदै आएका संरक्षणकर्मीलाई प्रदान गरिँदै आएको यस पुरस्कार यस अघि विश्वका ८० भन्दा बढी मुलुकका २ सय जना संरक्षणकर्मीहरुलाई प्रदान गरिएको छ। विगत ३५ वर्षदेखि वन्यजन्तु अनुसन्धान र संरक्षण क्षेत्रमा कार्यरत आचार्यले ब्वाँसो, जंगली चौंरी, हिउँ चितुवा, वन कुकुर, साना मांसाहारी, गिद्ध, कालिज, मानव वन्यजन्तु द्वन्द्व, जैविक विविधता अभिलेखीकरण, वन कार्बन, समुदायमा आधारित प्रकृति संरक्षण, हरित विद्यालय लगायतका क्षेत्रमा काम गरेका छन्। पछिल्ला १६ वर्षदेखि आचार्य लाटोकोसेरो संरक्षणको काममा बढी सक्रिय छन्। प्रकृतिका साथीहरु संस्थाका कार्यकारी निर्देशक आचार्यको लाटोकोसेरो प्रतिको माया र लगावको कारण उल्लु सरको उपनाम पाएका छन्। विगत १६ वर्षमा उनि प्रत्यक्ष रुपमा ६० हजार भन्दा बढी मानिसहरु सम्म पुगेर लाटोकोसेरोको महत्वको बारेमा जानकारी गराएका छन्। विगत ११ वर्ष देखि उनकै नेतृत्वमा उनी आवद्ध संस्था प्रकृतिका साथीहरुले लाटोकोसेरो तथा हुचिल संरक्षण उत्सव गर्दै आएको छ। गत माघ १९ र २० गते पर्वत जिल्लाको जलजला गाउँपालिकामा ११ औं संस्करणको लाटोकोसेरो तथा हुचिल उत्सव भएको थियो। पुरस्कार पाएपछि आचार्यले भने, 'यो मेरो जीवनको सबैभन्दा खुसीको दिन हो। ' आचार्यले पुरस्कार सबै चराको लागि समर्पित रहेको सुनाउँदै दुर्लभ नभएकै कारण अनुसन्धान र संरक्षणकर्मीको आँखामा परेको छैनन् ति चराहरुमा पुरस्कार समर्पित रहेको पनि उनले सुनाए। पुरस्कार राशी लाटोकोसेरो संरक्षणमा आचार्यले पाएको ५० हजार पाउण्ड राशीको विश्व प्रसिद्ध हिट्ली संरक्षण पुरस्कार लाटोकोसेरो संरक्षणको क्षेत्रमा खर्च गर्ने बताएका छन्। गण्डकी प्रदेशमा प्रस्ताव गरेको लाटोकोसेरो संरक्षणको काममा पुरस्कार खर्च गरिने उनले सुनाए। नेपाल सरकारले बनाएको १० वर्षे लाटोकोरेरो संरक्षण कार्य योजनाले तोकेको कार्यहरुमा रकम खर्च हुने बताइएको छ। सो कार्यक्रम अन्तर्गत गुलेली नियन्त्रण, बुढा रुखको संरक्षण, कृत्रिम गुडको वितरण तथा लाटोकोसेरोको अबैध चोरी सिकारी नियन्त्रण लगायतका क्षेत्र रहेको उनले बताए।"
नक्कली शैक्षिक प्रमाणपत्र पेश गरी सरकारी सेवा प्रवेश गर्ने अहेवविरुद्ध मुद्दा,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरी सरकारी सेवा प्रवेश गरेको आरोपमा एकजना सिनियर अहेवविरुद्ध भ्रष्टाचार मुद्दा दायर गरेको छ। अख्तियारले गल्याङ नगरपालिका स्याङ्जाका अहेव दुर्गाप्रसाद भट्टराईले एलएलसी तहको नक्कली शैक्षिक प्रमाणपत्र पेश गरी नेपाल सरकारअन्तरगत ग्रामीण स्वास्थ्य कार्यकर्ता पदमा नियुक्ति भइ तहतहहुँदै सिनियर पदसम्म बढुवा भइ सो तहको ओहदा,लाभ र सुविधा प्राप्त गरी भ्रष्टाचार गरेको आरोपमा उनीविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरी घिमिरेले एसएलसी तहको शैक्षिक प्रमाणपत्र नक्कली रहेको भन्ने उजुरीका आधारमा अनुसन्धान हुँदा अहेव भट्टराईले माध्यमिक शिक्षा परिषद क्षेत्रीय कार्यालय,वाराणसी,भारतबाट जारी भएको हाइस्कुल तहको नक्कली प्रमाणपत्र पेश गरी सरकारी सेवा प्रवेश गरेको पुष्टि हुन आएकाले उनीविरुद्ध भ्रष्टाचार मुद्दा दायर भएको जानकारी दिए। उनीमाथि भ्रष्टाचार निवारण ऐन २०५९ को दफा १६ (१) बमोजिमको कैद र जरिवाना हुन मागदावी गरेको अख्तियारले जनाएको छ।"
देशका ४३६ स्थानमा डढेलो,"काठमाडौं : देशभर वन डढेलोको अवस्था बिकराल बन्दै गइरहेको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार आज ५३ जिल्लाका चार सय ३६ स्थानमा वन डढेलो लागिरहेको छ। प्राधिकरणका डढेलोविद् सुन्दर शर्माले लामो समयसम्म पानी नपर्ने र हावा चलेका कारण डढेलो फैलिरहेको बताए। आज पनि देशभर डढेलोको अवस्था बिराल बनेको छ। नेपालको भौगोलिक बिकटताका कारण नियन्त्रणमा थप समस्या उत्पन्न भइरहेको छ, उनले भने, पानी परेको छैन तर हावा हुरीका कारण डढेलो फैलिरहेको छ। उनका अनुसार कैलाली, डोटी, सल्यान, दैलेख, पाल्पालगायतका जिल्ला डढेलोका कारण बढी प्रभावित बनेका छन्। उनका अनुसार नेपालमा साधरणतया वर्षमा दुई हजार पाँच सयको हाराहारीमा डढेलाको घटनाहरु हुन्छन्। ८० प्रतिशत वन डढेलाको घटनाहरु फागुनको मध्यदेखि जेठको मध्यसम्म ४ महिनामा हुने गर्छन् । चैत र वैशाखमा मात्रै ६० प्रतिशत डढेलोको घटनाहरु हुने गर्छन् । यसकारण अहिले हामी उच्च जोखिममको समयमा छौँ, शर्माले भने। मध्य फागुनदेखि जेठको मध्यसम्म डढेलाको घटनाहरु हुने भएकाले यो समयमा सतर्क भएर बस्नुपर्ने अवस्था भएको उनले बताए। प्राधिकरणका अनुसार बुधबार ३९ जिल्लाका एक सय ६५ स्थानमा वन डढेलो लागेको थियो।"
चितवनको रत्ननगरमा मोटरसाइकल घरमा ठोक्किंदा २ जनाको मृत्यु,"चितवन : पूर्वी चितवनको रत्ननगर नगरपालिकामा मोटरसाइकल दुर्घटना हुँदा दुई जनाको मृत्यु भएको छ । दुर्घटनामा रत्ननगर नगरपालिका३ का सुमित महतो र जीवन चौधरीको ज्यान गएको हो । जिल्ला प्रहरी कार्यालय चितवनका प्रहरी नायव उपरीक्षक श्रीराम भण्डारीका अनुसार ना२२प ३४४४ नम्बरको मोटरसाइकल रत्ननगर नगरपालिका४ का सुमन गदालको घरमा ठोक्किएको थियो । उनीहरुको उपचारका क्रममा भरतपुर अस्पतालमा मृत्यु भएको हो । शव परीक्षणका लागि सोही अस्पतालमा राखिएको छ । यसैबीच, रासस प्रतिनिधिले सर्लाहीको बरहथवाबाट पठाएको समाचारअनुसार जिल्लाका दुई छुट्टाछुट्टै स्थानमा भएका सडक दुर्घटनामा एक जना महिलाको मृत्यु हुनुका साथै तीन जना घाइते भएका छन् । गए राति मलङ्गवा नगरपालिका१, भेडियाहीमा मोटरसाइकलको ठक्करबाट ठक्करबाट सोही स्थानकी ६५ वर्षीया मलकिनया देवीको मृत्यु भएको जिल्ला प्रहरी कार्यलय सर्लाहीका प्रवक्ता दीपक श्रेष्ठले जानकारी दिए। दुर्घटनालगत्तै उपचारको लागि प्रादेशिक अस्पताल मलङ्गवा पुयाएकामा उनलाई चिकित्सकले मृत घोषणा गरेका थिए । प्रहरीले ठक्कर दिने मोटरसाइकल र त्यसका चालकलाई नियन्त्रणमा लिएको जनाएको छ। जिल्लाको रामनगर गाउँपालिका५, बिर्ता टोलस्थित हुलाकी सडकमा एम्बुलेन्सको ठक्करबाट मोटरसाइकलमा सवार तीन जना घाइते भएका छन् । मलङ्गवाबाट बलरातर्फ जाँदै गरेको ज१झ ४११ नम्बरको एम्बुलेन्सले भारतीय दर्ता नम्बरको बिआर ३० एफ ५४६१ मोटरसाइकललाई ठक्कर दिएको प्रहरीले जनाएको छ । दुर्घटनामा परेका एम्बुलेन्स, मोटरसाइकल र एम्बुलेन्स चालक प्रहरी नियन्त्रणमा छन् ।"
खडेरीले खेतीबाली सुक्न थालेपछि जलसमाधी र अखण्ड कीर्तन,"बेनी : वर्षा नभएर बाली सुकेपछि म्याग्दीको धवलागिरी गाउँपालिका७ ताकमका कृषकले जलसमाधी र चौबिस घण्टे अखण्ड कीर्तन गरेका छन्। पानीका इष्टदेवता इन्द्र, वरुण र महादेवको वैदिक पूजाआजासहित ताकमको पधेराचौरमा जप, ध्यान गर्नुका साथै अखण्ड कीर्तन गरेका हुन्। ब्राह्माण समाज ताकमको आयोजनामा मंगलबार दिउँसो २ बजेदेखि बुधबार २ बजेसम्म लगातार २४ घण्टा संयुक्त भजन कीर्तन र जलसमाधी गरिएको स्थानीय गोपाल आचार्यले बताए। वर्षाका लागि देवतालाई कामना गर्दै जलसमाधी र अखण्ड कीर्तन गरिएको आयोजकले जनाएका छन्। ठाकुर पौडेल, हरिहर पौडेल, गोविन्द पौडेल, श्यामप्रसाद आचार्य, छवीलाल सुवेदी र ध्रुबराज सुवेदीले निरन्तर ४ घण्टा पानीमा बसेर ओम वरुणाण नम मन्त्र ४५ हजार पटक जप गरेका हुन्। १२१२ जनाको ३ वटा समूहले पालो लगाएर भजन कीर्तन गरेका थिए। पानी छेपाछेप खेलेर भजन कीर्तन र जलसमाधी समान गरेका थिए। सहभागीले हरेराम, हरेकृष्ण भन्दै नाचगान र कीर्तन गरेका थिए। साविक ताकम गाविसको ३, ४, ५ र ६ नम्बर वडाका बासिन्दाहरू सो कार्यक्रममा सहभागी भएका थिए। चन्दा संकलन गरेर अखण्ड कीर्तनको व्यवस्थापन गरिएको स्थानीय गोविन्द पौडेलले बताए। गत माघ महिनायता बर्षा नहुँदा बर्खे बाली लगाउन पाएका छैनन्। कोदो, मकैको बिउ छरेपनि उम्रिएको छैन। हिउँदे बाली खडेरीले सुकेको, कोदो, मकैको बिउ नउम्रिएको र धानको ब्याड राख्न नपाएको कृषक चिन्तामणि सुवेदीले बताए। यसअघि लामो खडेरीमा यसरी नै पूजा गरेपछि पानी परेको थियो, उनले भने त्यसपछि लामो खडेरी पर्दा अखण्ड कीर्तन लगाइने गरेको छ। पानीका मुहान सुकेपछि सिँचाइ र खानेपानीको अभाव भएको छ। खडेरीले खेतीयोग्य जमिन बाँझो राख्नुपर्ने समस्या रहेको छ। ताकम ७ वटा वडा रहेको धवलागिरी गाउँपालिकाको अन्नको भण्डार मानिन्छ। कृषि ज्ञान केन्द्र म्याग्दीका अनुसार कुल ३० हजार ८५६ हेक्टर खेतीयोग्य जमिन रहेकोमा १९ हजार ४१९ अथवा ६३ प्रतिशतमा खेती भएको छ। ११ हजार ३५४ हेक्टर अथवा ३७ प्रतिशत जमिन बाँझो छ। खेती भएको मध्य ३०८४ प्रतिशत अथवा ६ हजार १३ हेक्टरमा सिँचाइ सुविधा पुगेको कृषि ज्ञान केन्द्रका प्रमुख सञ्जिव बास्तोलाले बताए। खडेरीले खेतीबाली लगाउन र हिउँदेबालीको उत्पादन प्रभावित भएको उनले बताए।"
मोरङमा पत्नीको हत्या गरेर पति फरार,"विराटनगर : मोरङको सुन्दरहरैँचामा एक जना पुरुषले आफ्नै पत्नी (श्रीमती)को हत्या गरेका छन्। पत्नीको हत्यापछि पति (श्रीमान) फरार बनेको प्रहरीले जनाएको छ। सुन्दरहरैँचा नगरपालिका५ गार्खाली टोलकी ४५ वर्षीया मनमाया तामाङको हत्या भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले जानकारी दिए। उनका अनुसार हत्यापछि मनमायाका पति ५० वर्षीय पदमबहादुर तामाङ फरार बनेका छन्। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान अघि बढाएर फरार रहेका पदमबहादुरको खोजी तीव्र पारेको छ। डीएसपी बस्नेतका अनुसार हत्या गरिएको अवस्थामा बिहीबार बिहान ७:२० बजेतिर मनमायाको शव घरभित्रै फेला परेको हो। सुत्ने कोठाको खाटमाथि अर्धनग्न र उत्तानो परेको अवस्थामा शव फेला परेको छ, उनले भने, कम्मरदेखि माथिको भागमा कपडा थिएन। उनका अनुसार प्रहरी घटनास्थलमा पुग्दा शव भेटिएको कोठाको ढोका खुला थियो। पत्नीको हत्यापछि कोठा खुलै राखी भागेका पदमबहादुर अहिलेसम्म सम्पर्कविहीन रहेको जानकारी बस्नेतले दिए। घटनाका बारेमा छोरी रत्ना तामाङले प्रहरीलाई जानकारी गराएकी हुन्। त्यसलगत्तै प्रहरी चौकी गछिया र अस्थायी प्रहरी पोस्ट बलियाबाट संयुक्त टोली घटनास्थल पुगेको थियो। हात र शरीरका विभिन्न भागमा चोटपटक रहेको अवस्थामा शव फेला परेको हो, बस्नेतले भने, घटनाको प्रकृति हेर्दा कुनै वस्तुले हिर्काएर हत्या गरेजस्तो देखिन्छ। उनका अनुसार हत्या बुधबार राति नै भएको हो। उनका अनुसार पदमबहादुरले छोरी रत्नालाई आमा रक्सीले मातेर लडिरहेकी छ भन्दै राति ८ बजेतिर फोन गरेको पाइएको छ। विहान पुगेर हेर्दा हत्या भएको अवस्थामा आमाको शव देखेको र बुबा सम्पर्कविहीन बनेको भन्दै रत्नाले प्रहरीलाई खबर गरेकी हुन्। प्रहरीका अनुसार घरमा पदमबहादुर र मनमाया मात्रै बस्दै आएका थिए। छोरीको बिहे भइसकेको र छोरा वैदेशिक रोजगारीका लागि साउदीमा रहेको जानकारी प्रहरीले दिएको छ। पदमबहादुरले मदिरा सेवन गरेर यसअघि पनि बारम्बार पत्नी मनमायालाई कुटपिट गर्ने गरेको प्रहरीको प्रारम्भिक अनुसन्धानबाट खुलेको छ। डीएसपी बस्नेतका अनुसार मदिरा सेवन गरेर पत्नीसँग बारम्बार झैझगडा गर्ने गरेको जानकारी स्थानीयले दिएका छन्। मदिरा सेवन गरेर पदमबहादुरले कुटपिट गर्न थालेपछि मनमाया साँझ ६ बजेतिर छिमेकीको शरणमा पुगेकी रहिछन्। केही समयपछि आफ्नै घर फर्किछन्, उनले भने, मनमाया घरमा पुगेपछि पति र पत्नीबीच झैझगडा भएको छिमेकीले सुनेका रहेछन्। भोलिपल्ट विहान घरभित्रै शव फेला परेको छ। कानुनी प्रक्रिया पूरा गरेर शवलाई पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगिएको जानकारी डीएसपी बस्नेतले दिए। पोस्टमार्टम रिपोर्ट प्राप्त भएपछि घटनाका बारेमा थप प्रष्ट हुने उनको भनाइ छ।"
अन्नपूर्णकर्मी पोखरेललाई मातृशोक,काठमाडौं : अन्नपूर्ण पोस्ट्का सप्तरी संवाददाता मनोहर कुमार पोखरेललाई मातृशोक परेको छ। उनको आमा मेनकादेवी पोखरेलको ८२ वर्षको उमेरमा बुधबार राति निधन भएको थियो। १९९९ सालमा जन्मिएकी स्वर्गीय पोखरेलका पत्रकार मनोहरसहित दुई छोरा र एक छोरी छन्।
"एमाले पर्साको अध्यक्षमा शर्मा सर्वसम्मत, उपाध्यक्षसहितका पदाधिकारीमा चुनाव हुने","वीरगन्ज : नेकपा एमालेको पर्सा जिल्ला अध्यक्षमा डाक्टर विश्वम्भर शर्मा सर्वसम्मत चयन भएका छन्। वीरगन्जमा सम्पन्न नवौं जिल्ला अधिवेशनबाट अध्यक्षमा शर्मा सर्वसम्मत चयन भएका हुन्। शर्मा यसअघि जिल्ला संयोजक थिए। अध्यक्षमा संविधानसभा सदस्य जयप्रकाश थारुले पनि दाबी गर्दै आएको भएपनि नेताहरूको प्रयासमा उनले आफ्नो दाबी फिर्ता लिएपछि अध्यक्षमा शर्मा सर्वसम्मत चयन भएका हुन्। अध्यक्षमा शर्मा सर्वसम्मत चयन भएपनि उपाध्यक्षसहित चार पदाधिकारीको पदमा भने निर्वाचन नै हुने भएको छ। एक उपाध्यक्ष, एक सचिव र दुई उपसचिव पदका शुक्रबार बिहान मतदान हुने प्रमुख निर्वाचन अधिकृत भोजराज ढकालले जानकारी दिए। उपाध्यक्ष पदमा मनोज गुप्ता र लालबाबु शेख ,सचिव पदमा महेस दास र नवराज शर्मा ,उपसचिव(खुल्ला) मा रामिकिशोर सिंह पराग ,नविजान मियाँ अन्सारी र इमरान हुसेन तथा उपसचिव(महिला)मा सीतादेवी लामा र गीता देवी भण्डारीको उम्मेदवारी परेको छ। यस्तै जिल्लाका १४ वटा पालिकामध्ये वीरगन्ज महानगरपालिकासहित केही पालिकाको सदस्य पदका लागि पनि शुक्रबार मतदान हुने ढकालले जानकारी दिए। यस्तै लेखा समितिको उपाध्यक्षमा गोविन्द प्रताप श्रेष्ठपनि सर्वसम्मत चयन भएका छन्। लेखा समितिको अध्यक्षमा भने सन्तोष कुमार सिंह र शिवजी गुप्ताको उम्मेदवारी परेकाले उक्त पदका लागि पनि चुनाव हुने भएको छ। एमालेको नवौं जिल्ला अधिवेशन गत सोमबारदेखि सुरु भएको थियो। सोमबार उद्घाटन समारोह सम्पन्न भएको अधिवेशनको बन्द सत्र मंगलबार सकिएपछि लगत्तै त्यही दिनदेखि नयाँ कार्य समिति चयनका लागि निर्वाचन प्रकृया सुरु भएको थियो। सर्वसम्मति मै जिल्ला कार्य समिति चयनका लागि नेताहरूले निरन्तर प्रयास गर्दै आएकोमा बिहीबार अध्यक्ष पदमा मात्र सर्वसम्मत हुन सकेको हो। उपाध्यक्षसहित बाँकी चार पद र केही सदस्य पदमा एकभन्दा बढीको दाबेदारी कायमै रहेपछि ती पदमा सर्वसम्मत हुन नसकेकाले शुक्रबार मतदान हुन लागेको ढकालले बताए। शुक्रबार हुने मतदानमा ५ सय ८४ जना मतदाता सहभागी हुने ढकालले जानकारी दिए।"
"सर्लाहीको विष्णु गाउँपालिकामा भीषण आगलागी, ७० घर जलेर नष्ट","मलंगवा : सर्लाहीको दक्षिणी क्षेत्रमा अवस्थित विष्णु गाउँपालिका१ बाराउद्योरणमा आगलागी हुँदा गाउँ नै सखाप भएको छ। करिब ७० घर जलेर खरानी भएको छ। स्थानीय सत्रुधन राउतको घरको घरबाट सुरु भएको आगलागीमा परेर गाउँ नै सखाप भएको हो। गाउँ भन्दा केही पर रहेको प्रभु राउत र हरी राउतको घर बाहेक गाउँ पुरै सखाप भएको स्थानीय अजित कुमार सिंहले जानकारी दिएका छन्। सत्रुधनको काठको दुई तल्ले घरबाट सुरु भएको आगलागीले पूरै गाउँ नै सखाप बनाएको सिंहले बताएका छन्। स्थानीय सिंहका अनुसार सत्रुधन राउतको घरबाट आगलागी सुरु भएको थियो। आगलागी भएको केही मिनेटमै घरमा रहेको ग्याँस सिलिण्डर पड्कँदा आगो गाउ भर छरिएका थिए। आगलागीको क्रममा गाउँको ७ वटा सिलिण्डर पड्किएको थियो। चर्को गर्मी र तेज गतिमा बहेको हावाका कारण आगो चाँडै नै गाउँ भर फैलिएको थियो। आगलागीमा परेर कति घर जले, के कति क्षति भएको हो त्यसको विवरण आउन बाँकी नै रहेको जिल्ला प्रहरी कार्यालय सर्लाहीका प्रहरी नायव उपरीक्षक दीपक श्रेष्ठले बताएका छन्। आगो नियन्त्रणमा रहेको र तथ्यांक संकलनको काम भइरहेको प्रहरीले बताएका छन्। स्थानीयबासी, प्रहरी र हरिवन नगरपालिका र महोत्तरीको रामगोपालपुरबाट आएको बरुण यन्त्रले आगोलाई नियन्त्रणमा लिएको छ। केही दिन अगाडि धनकौल गाउँपालिका, चक्रघट्टा गाउँपालिका, बसबरिया गाउँपालिका र हरिपूर्वा नगरपालिकामा आगलागी हुँदा घरहरू जलेर नष्ट भएको थियो।"
नेकपा एमाले बर्दियाको अध्यक्षमा अधिकारी,गुलरिया : नेपाल कम्युनिष्ट पार्टी एमाले जिल्ला कमिटी बर्दियाको अध्यक्षमा शालिकराम अधिकारी निर्वाचित भएका छन्। लाल बहादुर श्रेष्ठलाई १० मतले उछिन्दै अधिकारी विजयी भएका छन्। अधिकारीले १ सय ८० मत प्राप्त गर्दा श्रेष्ठले १ सय ७० मत ल्याएका हुन्। नेकपा एमाले बर्दियाको १० औं अधिवेशनले कार्यसमिति सर्वसम्मत रुपमा चयन गर्न नसकेपछि निर्वाचन प्रक्रियामा गएको थियो। दुई वटा प्यानलमा निर्वाचनमा सहभागी थिए। उपाध्यक्ष पदका विजयी दुर्गाबहादुर वली १ सय ७९ मत प्राप्त गर्दा प्रतिद्वन्द्वी कृष्णप्रसाद गौतमले १ सय ५९ मत प्राप्त गरेका छन्। सचिव पदमा पदम ढकालले १ सय ७९ मत प्राप्त गरे प्रतिद्वन्द्वी नैन बहादुर खत्रीले १ सय ६८ मत प्राप्त गरी पराजित भए। उपसचिव खुलातर्फ लहानु थारूले १ सय ७८ मत प्राप्त गरी विजयी भएका छन्। प्रतिद्वन्द्वी जीवन शाहीले १ सय ५८ मत प्राप्त गरे। उपसचिव महिलातर्फ संगीता थारूले १ सय ८७ मत प्राप्त गरी विजयी भएकी छिन्। त्यस्तै प्रतिद्वन्द्वी मन्जु शर्माले १ सय ५१ मत प्राप्त गरिन्। कुल ३ सय ६४ प्रतिनिधि मतदाता रहेको अधिवेशनमा ३ सय ५९ मत खसेको थियो। अधिवेशनबाट ५ जना पदाधिकारीसहित १ सय ५ सदस्यीय जिल्ला कमिटी गठन भएको छ। अधिवेशनले विष्णु भट्टराईको अध्यक्षतामा ७ सदस्यीय लेखा समिति सर्वसम्मत चयन गरेको निर्वाचन समितिले जनाएको छ। बुधबार नेकपा एमालेका महासचिव शंकर पोखरेलले उद्घाटन गरेको अधिवेशन बिहीबार सकिएको छ।
"धादिङको थाक्रेमा आगलागी, वृद्ध दम्पतीको मृत्यु","मलेखु (धादिङ) : धादिङको थाक्रे गाउँपालिका५ पुरानडाँडास्थित घट्टेखोला भन्ने ठाउँको एक घरमा आगलागी हुँदा वृद्ध दम्पतीको मृत्यु भएको छ । गएराति ७० वर्षीय तेजबहादुर लामाको एकतले घरमा आगलागी हुँदा उनी र उनकी ७० वर्षीया पत्नी ठूली लामाको मृत्यु भएको धादिङका प्रहरी प्रमुख प्रहरी उपरीक्षक गौतम केसीले बताए । घरमा भएका अन्नपात र लत्ताकपडा सबै नष्ट भएको छ उनको भनाइ छ। 'राति करिब ११:३० बजे घरमा आगो लागेको खबर पायौँ । हाप्सेचौर अस्थायी प्रहरी चौकी र इलाका प्रहरी कार्यालय खानीखोलाको टोली घटनास्थल पुग्दा उहाँहरूको मृत्यु भइसकेको थियो', प्रहरी उपरीक्षक केसीले भने।"
कोवाङ र टुकुचे लेकमा यार्सा संकलन सुरु,"जोमसोम : मुस्ताङका उच्चलेकमा यार्सा गुम्बा संकलन सुरु भएको छ। जिल्लाको थासाङ गाउँपालिका१ टुकुचे र थासाङ गाउँपालिकाका उच्चलेकमा यार्सा संकलन सुरु भएको हो। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) अन्तर्गत रहेको हिमाली जिल्ला मुस्ताङका ५ स्थानीय तहमध्ये ३ स्थानीय तहमा स्थानीय र जिल्ला बाहिरका सर्वसाधारणलाई यार्सा संकलन गर्न अनुमति दिइने गरिन्छ। उपल्लो मुस्ताङको उच्चलेकमा यार्सा संकलन हुँदैन। तर, जिल्लाको बारागुङ मुक्तिक्षेत्र गाउँपालिका, घरपझोङ गाउँपालिका र थासाङ गाउँपालिकाका विभिन्न लेकमा यार्सा संकलन हुन्छ। अन्नपूर्ण संरक्षण क्षेत्र आयोजनाअन्तर्गत (एक्याप) मातहतको इलाका संरक्षण कार्यालय जोमसोममा ९ वटा र इलाका संरक्षण कार्यालय लोमान्थाङमा ७ वटा स्थानीय संरक्षण व्यवस्थापन समिति(सीएमसी)छन्। यी समितिले एक्यापअन्तर्गत रहेर एक्यापले सुम्पिएको जिम्मेवारी र कार्यसम्पादन गर्ने गर्छन्। एक्याप मातहतको समितिले एक्यापको कार्यविधि र मापदण्डमा रहेर वन तथा वातावरणका साथै जैविक विविधता संरक्षणमा काम गर्ने गरेका हुन्छन्। यो समितिले वन जंगलको संरक्षणसँगै हिमाली वन्य जडिबुटी यार्सा गुम्बा संकलन तथा व्यवस्थापनको काम गर्ने गरेका छन्। यिनै समितिले बैठक बसेर एक्यापको कार्यविधिमा रहेर निर्णय गरी यार्सा संकलन अनुमतिका लागि एक्यापलाई निवेदन पेस गर्छन्। यसरी सम्बन्धित संरक्षण व्यवस्थापन समितिले एक्यापको अनुमति पाएपछि सर्वसाधारणलाई तोकिएको शुल्क लिएर उच्चलेकमा यार्सा संकलन गर्न अनुमति दिने एक्याप मुस्ताङका कार्यालय प्रमुख प्रमोदराज रेग्मीले जानकारी दिए। उनले चालु वर्षका लागि हालसम्म कोवाङ र टुकुचे लेकमा यार्सा गुम्बा संकलन गर्न सम्बन्धित समितिले निवेदन दिएपछि एक्यापले अनुमति प्रदान गरेको जनाए। उनका अनुसार अन्य संरक्षण व्यवस्थापन समितिले पनि यार्सा संकलन छोड पुर्जी दिन एक्यापमा अनुमति दिने तयारी गरेका छन्। हिमाली जिल्ला मुस्ताङअन्तर्गत थासाङको कुञ्जो, कोवाङ र टुकुचे, घरपझोङ गाउँपालिकाको जोमसोम, बारागुङ मुक्तिक्षेत्रको मुक्तिनाथ, झोङ र छेङ्गुरका उच्चलेकमा यार्सा संकलन गर्न सर्वसाधारण नागरिक जाने गर्छन्। मुस्ताङको थासाङ गाउँपालिकाको वडा १ टुकुचे र वडा२ कोवाङ संरक्षण व्यवस्थापन समितिले जिल्ला बाहिर र जिल्लाभित्रका सर्वसाधारणलाई धमाधम यार्सा संकलन पुर्जी दिन थालेका हुन्। संरक्षण व्यवस्थापन समिति कोवाङका अध्यक्ष जीवन थकालीले कोवाङका उच्चलेकमा वैशाख ४ गतेदेखि यार्सा संकलन पुर्जी वितरण गर्न सुरु गरिएको जानकारी दिए। कोवाङ संरक्षण समितिले मुलीलेक, पोलो लेक, श्रीखर्क, मार्चे र सानुसरे लेकमा पुगेर यार्सा संकलन गर्न अनुमति दिने गरिएको समितिका अध्यक्ष थकालीले बताए। सर्वसाधारणलाई यार्सा संकलन गर्न संकलन पुर्जीबापत स्थानीयलाई २ हजार ५ सय र जिल्ला बाहिरका सर्वसाधारणलाई ५ हजार शुल्क लिने गरेको अध्यक्ष थकालीको भनाइ छ। यार्सा संकलनका लागि झन्डै ५० जनाभन्दा बढीले संकलन पुर्जी लिइसकेको र यार्सा संकलनका लागि सर्वसाधारण थपिने क्रम जारी रहेको समिति अध्यक्ष थकालीले जनाए। यसैगरी थासाङ गाउँपालिका१ टुकुचेको संरक्षण व्यवस्थापन समितिले पनि वैशाखको २ गतेदेखि यार्सा संकलन फुकुवा गरेको संरक्षण व्यवस्थापन समिति अध्यक्ष दिपसागर थकालीले जानकारी दिए। टुकुचे संरक्षण व्यवस्थापन समितिले स्थानीयलाई १ हजार र जिल्ला बाहिरका सर्वसाधारणलाई ३ हजार रुपैयाँ शुल्क उठाउने गरेको समिति अध्यक्ष थकालीको भनाइ छ। टुकुचे समितिमार्फत बतासे लेक, धम्पुस लेक, मार्चे लेक र धौलागिरि आइफल लेक यार्सा टिप्न हालसम्म २८ जनाले संकलन अनुमति पुर्जी लिएका छन्। घरपझोङ गाउँपालिकाको जोमसोमको नममुलेक लगायतका स्थानमा यार्सा संकलन अनुमतिको प्रक्रिया थालनी भएको छैन। जोमसोम समितिका अध्यक्ष चन्द्रबहादुर थकालीले समितिले यार्सा संकलन अनुमति दिने विषयमा छलफल भएको र सम्भवत जेठको १ गते संकलन अनुमति दिने तयारी भइरहेको बताए। हामी पहिले बैठक बस्छौं, त्यसपछि मिति तोक्छौं, अध्यक्ष थकालीले भने, यार्सा टिप्नेलाई नियम र शुल्क कति लिने भन्ने विषयमा छलफल हुन्छ, यसपछि एक्याप कार्यालयमा पत्राचार गर्छौं। जोमसोम लेकमा गत वर्ष ९० जनाभन्दा बढीले यार्सा संकलन अनुमति लिएका थिए। त्यस समय स्थानीयलाई ४ हजार र जिल्ला बाहिरका सर्वसाधारणलाई ६ हजार शुल्क तोकिएको थियो। बारागुङ मुक्तिक्षेत्रको मुक्तिनाथ लेकमा यार्सा संकलनका लागि छोड पुर्जी दिने तयारी भएको मुक्तिनाथ संरक्षण व्यवस्थापन समिति अध्यक्ष घ्युर्मी गुरुङले जानकारी दिए। मुक्तिनाथ लेकमा गत वर्ष यार्सा संकलन पुर्जीका लागि स्थानीयलाई ४ हजार र जिल्ला बाहिरका लागि ६ हजार शुल्क थियो। गत वर्ष मुक्तिनाथ लेकमा यार्सा टिप्न करिब ८० जना मानिस पुगेका थिए। बारागुङको झोङ लेकमा यार्सा संकलनका लागि छोडपुर्जी दिने विषयमा प्रारम्भिक छलफल भएको समिति अध्यक्ष सोनाम खाण्डो गुरुङले बताइन्। झोङ लेकमा गत वर्ष स्थानीयलाई २ हजार र अन्यलाई ३ हजार शुल्क लिइएको थियो। यार्सा संकलनबाट उठेको रकम समितिमार्फत गाउँ समाजलाई बुझाउनुपर्ने बाध्यता रहेको उनले सुनाइन्। झोङ लेकमा गत वर्ष ५० जनाभन्दा बढीले अनुमति लिएका थिए। बारागुङको छेङ्गुर लेकमा संरक्षण व्यवस्थापन समितिले नभई गाउँ समाजलेनै यार्सा संकलन अनुमति दिने गरेको स्रोतले जनाएको छ। यसरी यार्सा संकलन अनुमतिबाट उठेको रकम गाउँसमाजकै कोषमा जम्मा हुने गरेको स्रोतको भनाइ छ। मुस्ताङका उच्चेलेकमा यार्सा गुम्बा संकलनका लागि स्थानीय सर्वसाधरणसहित रोल्पा, दाङ, रुकुम, गोरखा, धादिङ, बाग्लुङ र म्याग्दी जिल्लाका सर्वसाधरण आएका छन्। जैविक विविधतामध्येको बहुमूल्य प्राकृतिक हिमाली जडिबुटी यार्सा गुम्बाको स्वदेश तथा विदेशमा उत्तिकै माग हुने गर्छ। यार्सा गुम्बा विभिन्न आयुर्वेद औषधिमा समेत प्रयोग हुन्छ भने यसको सेवनले शारीरिक स्फूर्ति र यौन क्षमता वृद्धि गर्नसमेत टेवा पुयाउँछ।"
काभ्रेमा आगलागी पीडितलाई सहयोग,"काभ्रे : जिल्लाको रोशी गाउँपालिका४ सानोपोटा गाउँका अग्निपीडितलाई विभिन्न व्यक्ति एवं संघसंस्थाले सहयोग गरेका छन्। १५ परिवारलाई जिल्ला विपद् व्यवस्थापन समितिमार्फत राहत सामग्री वितरण गरिएको हो। प्रमुख जिल्ला अधिकारी रुद्रा देवी शर्माले राहत वितरण गरिन्। गाउँपालिकाले प्रतिपरिवार दुई बोरा चामल, त्रिपाल, नुन, तेल र दाल, रेडक्रसले भाडाकुँडा, कम्बल लगायत सामग्री वितरण गरिएको थियो। विपद् व्यवस्थापन समितिले पीडितलाई प्रतिपरिवार पाँच हजार रुपैयाँका दरले नगद पनि उपलब्ध गराएको छ। प्रमुख जिल्ला अधिकारी शर्माले सरकारबाट पाउने राहतमध्ये हाललाई पाँच हजार दिइएको र बाँकी १० हजार केही दिनमै उपलब्ध गराइने बताइन्। गाउँ नजिकको सामुदायिक वनमा लागेको डढेलो हुरी बतासका कारण बस्तीमा फैलिएपछि सानोपोटा गाउँका १५ घर जलेका थिए।"
"सोलुखुम्बुमा डढेलोले दश घर जले, दर्जनौँ पशुचौपाया हताहत","सल्लेरी : हिमाली जिल्ला सोलुखुम्बुमा जङ्गलको डढेलो गाउँमा सल्किँदा १० घर जलेर नष्ट भएका छन्। आगोले एक दर्जन बढी गाई, भैँसीको गोठ जल्नुका साथै पशुचौपायासमेत हताहत भएको जिल्ला प्रहरी कार्यालय सोलुखुम्बुले जनाएको छ। जिल्लाको थुलुङ दूधकोशी गाउँपालिका३ पञ्चनमा बुधबार भएको आगलागीबाट स्थानीय बुद्धिमाया चर्मकार, पूर्णबहादुर अधिकारी, कालीबहादुर अधिकारी, हस्तिमाया राई र पारसमणि राईको घर र गोठ जलेर नष्ट भएको जिल्ला प्रहरी कार्यालयका सूचना अधिकारी प्रहरी निरीक्षक रामचन्द्र साहले जानकारी दिए। यस्तै बडीसुवा राई, उत्तरकुमार राई, दिलबहादुर राई, निशान राई र टीकाध्वज राईको घर पनि आगोले जलेको प्रहरी निरीक्षक साहले बताए। उनका अनुसार घटनामा दर्जनौँ गोठ तथा घरपालुवा पशुचौपाया जलेर हताहत भएका छन्। थुलुङ दूधकोशी गाउँपालिका३ पञ्चनस्थित राष्ट्रिय वन क्षेत्रमा लागेको डढेलो हावाको बेगका कारण घरमा सल्किँदा बस्ती नै खरानी भएको प्रहरी नायब उपरीक्षक द्वारिकाप्रसाद घिमिरेले बताए। उनले भने, 'वनमा फैलिएको डढेलो निभाउन प्रहरीसहित स्थानीय जनशक्ति सक्रिय थिए, एक्कासी आगो गाउँमा सल्कियो र गाउँ नै सखाप बनायो, त्यो आगो हावाले उडाएर ल्याएको झिल्कोबाट सल्किएको हुनुपर्छ, त्यहाँका अधिकांश घरमा खरको छानो भएकाले नियन्त्रणमा लिन समय लाग्यो।' गाउँमा सल्किएको आगो नेपाल प्रहरी, सशस्त्र प्रहरी, स्थानीयवासी, गाउँपालिकालगायतको सक्रियतामा नियन्त्रणमा लिन सफल भएको छ भने जङ्गलको डढेलो नियन्त्रण बाहिर रहेको छ। घटनाको क्षतिको विवरण सङ्कलन भइरहेको जिल्ला प्रहरी कार्यालय सोलुखुम्बुले जनाएको छ। आगोले सबै धनसम्पत्ति जलेर खरानी भएपछि पीडितहरू अर्धचेत अवस्थामा पुगेको जिल्ला समन्वय समिति सोलुखुम्बुका प्रमुख कृष्णप्रसाद निरौलाले बताए। 'आगोले सबै नष्ट गरायो, भएभरका सबै गुमाएपछि अहिले यहाँका स्थानीयमा चेत छैन, पूरै गाउँ नै रुवाबासीमा परिणत भएको छ, बस्ती नै खरानी भयो, जङ्गलमा लागेको आगो नियन्त्रणमा आउन सकेको छैन, धुवाँ र धुलोले अझै आँखा हेर्न सक्ने अवस्था छैन', समन्वय प्रमुख निरौलाले भने। एकाबिहानै दुई घर र एक खोर जले, ६५ लाखको क्षति जिल्लाको नेचासल्यान गाउँपालिका२ डिटीमा आज बिहान दुईवटा घर र बाख्राको एउटा खोर जलेर नष्ट भएको छ। बिहान ४:३० बजे डिटीका ज्ञानबहादुर खत्रीको दुईवटा घर र एउटा खोर जलेर नष्ट भएको जिल्ला प्रहरी कार्यालय सोलुखुम्बुले जनाएको छ। प्रहरी निरीक्षक रामचन्द्र साहका अनुसार आगलागीबाट ६५ लाख बराबरको क्षति भएको छ। ज्ञानबहादुरको दुईवटा घरमा भएको रु ५० हजार नगद, नौ तोला सुन, २० तोला चाँदी, २० मुरी अन्न, एक थान मोबाइल, लत्ताकपडा, भाँडावर्तनलगायत सबै सामग्री जलेर नष्ट हुँदा सो बराबरको क्षति भएको प्रहरी निरीक्षक साहले बताए। आगोले नजिकै रहेको बाख्राको खोरसमेत जल्दा एउटा बोका र एउटा बाख्रा जलेर मरेको छ। आगलागीको कारण खुल्न सकेको छैन। रासस"
आगलागी हुन नदिन सचेत रहौं,"अहिलेसम्म गुल्मीका ६५ वटा घर जलेर पूर्णरूपमा नष्ट भएका छन। इस्मा, छत्रकोट, मदाने, धुर्कोट गाउँपालिकासहित मुसीकोट र रेसुंगा नगरपालिकामा आगलागीका घटनाहरू धेरै भएका छन्। जिल्लाका १२ वटै स्थानीय तहमा थोरै धेरै आगलागीका घटना भइरहेका छन्। करिब १ सयभन्दा बढी गाईभैंसीलगायतका पशुचौपायाहरू आगोमा परेर मरेका छन्। सुक्खा मौसम र बढ्दो हावाहुरीका कारण आगो नियन्त्रणमा लिन धेरै चुनौती देखिएको छ। जिल्लाभरि एउटा मात्र दमकल सदरमुकाम तम्घासस्थित रेसुंगा नगरपालिकामा छ। आगलागीको अवस्था र जोखिमको पहिचान गरेर दमकल पठाउने गर्छौं। घर पूर्णरूपमा जलेर नष्ट भएकाहरूलाई संघीय सरकारको विपद् व्यवस्थापन कोषबाट प्राप्त हुने प्रतिघरपरिवार २० हजारका दरले राहत उपलव्ध गराइएको छ। आगलागी आफैं लाग्ने होइन। कोही न कोही मानिसले लगाउने हो। त्यसकारण आगलागी हुन नदिन सबै नागरिक सचेत हुनु जरुरी छ। जिल्लामा रहेका सुरक्षाकर्मी, स्थानीयवासी, जनप्रतिनिधिलगायतको सहभागितामा आगो नियन्त्रण गर्दै आएका छौं। आगो लगाएको आरोपमा अहिलेसम्म दुई जना मानिसलाई नियन्त्रणमा लिइएको छ। तर, मुख्य समस्या भनेको आगो कसले लगायो भन्ने कुराको सूचना नै दिँदैनन्। जंगलमा लागेको आगो फैलिएर बस्तीमा पुगेको छ। नागरिकहरू सचेत हुने, पानीका मुहान संरक्षण गर्ने, सुक्खा मौसममा झरेका रूखका पातहरू सोर्ने जस्ता विषयमा ख्याल गरियो भने आगलागीबाट जोगिन सकिन्छ। (शर्मा गुल्मीका प्रमुख जिल्ला अधिकारी हुन्।)"
आज यी स्थानमा हावाहुरी आउने,"काठमाडौं : आज कोशी, मधेश र लुम्बिनी प्रदेशका केही स्थानमा हुरी बतासको सम्भावना रहेको जल तथा मौसम विज्ञान विभागले जनाएको छ। अहिले मुलुकका पहाडी भूभागमा आंशिक बदली रही बाँकी भागमा मौसम सफा रहेको बताएको छ। विभागका अनुसार आज दिउँसो कोशी, बागमती र गण्डकी प्रदेशका पहाडी भागमा आंशिक बदली भई बाँकी भागमा आंशिक मौसम सफा रहने छ। 'कोशी र गण्डकी प्रदेशका पहाडी भागका एकदुई स्थानमा एकदुई स्थानमा मेघगर्जन र चट्याङसहित हल्का वर्षा तथा कोशी प्रदेशको उच्च पहाडी तथा हिमाली भागका एकदुई स्थानमा हल्का हिमपातको पनि सम्भावना रहेको छ। कोशी, मधेश र लुम्बिनी प्रदेशका केही स्थानमा हुरी बतासको सम्भावना छ।', विभागको बुलेटिनमा उल्लेख छ। आज राति पनि कोशी र गण्डकी प्रदेशका पहाडी भागका एकदुई स्थानमा मेघगर्जन र चट्याङसहित हल्का वर्षाको सम्भावना छ। कोशी प्रदेशको उच्च पहाडी तथा हिमाली भागका एकदुई स्थानमा हल्का हिमपातको पनि सम्भावना रहेको जनाएको छ। कोशी, मधेस र लुम्बिनी प्रदेशका केही स्थानमा हुरीबतासको सम्भावना रहेकोले विभागले आवश्यक सतर्कता अपनाउन अनुरोध गरेको छ।"
आज राष्ट्रिय सूचना तथा सञ्चार प्रविधि दिवस मनाइँदै,"काठमाडौं : आज राष्ट्रिय सूचना तथा सञ्चार प्रविधि दिवस विविध कार्यक्रमका साथ मनाइँदैछ। मुलुकमा सूचना तथा सञ्चार प्रविधिको विकास तथा प्रवर्द्धन गर्ने उद्देश्यले हरेक वर्ष मे २ तारिखका दिन राष्ट्रिय सूचना तथा सञ्चार प्रविधि दिवस मनाइने गरेको छ। यसै अवसरमा आज सञ्चार तथा सूचना प्रविधि मन्त्रालयले प्रधानमन्त्री पुष्पकमल दाहाल प्रचण्डको प्रमुख आतिथ्यमा विशेष समारोह आयोजना गर्ने भएको छ। सोही समारोहमा सूचना तथा सञ्चार प्रविधिको क्षेत्रमा योगदान गरेका व्यक्ति तथा सङ्घसंस्था मध्येबाट सर्वोत्कृष्टलाई पुरस्कार प्रदान गर्ने कार्यक्रम छ। सरकारले कृषि, पर्यटन, ऊर्जासँगै सूचना प्रविधिलाई पनि आर्थिक समृद्धिको प्रमुख आधारका रूपमा स्वीकार गरी यसको विकास एवं प्रवर्द्धनका विविध कार्यक्रम कार्यान्वयन गर्दै आएको छ। सूचना प्रविधिको विकास र प्रयोगमार्फत मुलुकको सामाजिकआर्थिक रुपान्तरण गर्ने योजनामा सरकार रहेको सञ्चार तथा सूचना प्रविधि मन्त्री रेखा शर्माले बताएका थिए। उनले सूचना प्रविधिको माध्यमबाट समृद्धिको आधार तयार गर्न सकिन्छ भन्नेमा विश्वासका साथ सरकार यस क्षेत्रको विकासका लागि दृढता साथ अघि बढेको बताए। 'यसअघि कृषि, पर्यटन र ऊर्जालाई समृद्धिका आधार भन्थ्यौँ, पछिल्लो समय सूचना प्रविधि पनि थपिएको छ, युवा वर्गमा पनि सञ्चार तथा सूचना प्रविधिको अधिकतम उपयोग गरेर राष्ट्रलाई विकासको बाटोमा अग्रसर गराउन सकिन्छ भन्ने विश्वास र देशका लागि केही गर्नुपर्छ भन्ने उत्साह छ', मन्त्री शर्माले भने, 'यसलाई सहजीकण गर्ने उद्देश्यका साथ सरकार क्रियाशील छ। ' रासस"
गरिबको चमेली रोइदिने कोही छैन,"काठमाडौं : कोही किन गरिब हुन्छन् ? किन नदी किनारमा सुकुमबासी जीवन बाँच्छन् ? कारण अनेक छन्। दुर्घटनामा परेका एक मात्र जीवनका साहारा २५ वर्षीय छोरो अनिलको उपचार गराउँदा ४९ वर्षीया कमलकुमारी वाजी लिम्बु सुकुमबासी भएकी छिन्। त्यसमाथि छोरो उपचार गराउन पति वैदेशिक रोजगारीमा जाँदा उनका पति धनबहादुर राई पटकपटक ठगिए। यसैले गर्दा कमलाको परिवारको बास खोला किनारमा पुगेको हो। ३५ लाख ऋणको भारी बोकेर बाँचिरहेकी छिन् कमल। साहुको ऋण तिर्न विदेश पुगेका उनका श्रीमान्ले पनि कमाउन नसकेर फर्किएका छन्। भाइलाई उपचार गराउन कमाउन गएकी माइली गुना भने अनुसारको काम र दाम पाउन सकेकी छैन। यता कमला काठमाडौंको मनोहरा खोला किनारमा ढुंगा बोकेर जीवन चलाइरहेकी छिन्। नगरपालिकाले त्यो खोला किनारबाट पनि लखेट्न सूचना लिएर आउँछ। अब कमलाई कहाँ जाने ? ठेगान छैन। २०७१ मा भएको सवारी दुर्घटना उनको छोरो गम्भीर घाइते भए। उनी चिच्याउँछन्, हाँस्छन् तर बोल्दैनन्। उनी थला परेको ९ वर्ष भयो। उनले अरूको साहारामा सास फेर्नु परेको छ। दुःखै, दुःखमा परेकी कमलाले सहन नसकेर आत्महत्याको प्रयास पनि नगरेका होइनन्। तर, बुढी आमाको मुख हेरर बाँच्ची रहेकी छिन् काठमाडौं३२ जडीबुटीस्थित मनोहरा खोला किनारमा साहारा खोजिरहेकी कमला कुमारी वाजीसँग उनको गरिबी जीवन, संघर्ष, अपेक्षाबारे अन्नपूर्णकर्मी राजकरण महतोले गरेको कुराकानी सम्पादित अंश प्रस्तुत छ : तपाईंको नाम के हो ? कमलकुमारी वाजी लिम्बु तपाईंको उमेर ? म ३१ साले हो। त्यस्तै ५० पुग्दो होला। घर ? मेरो घर र जग्गा नै छैन। अहिले जडीबुटी३२ को मनोहरा खोला किनारमा बस्छु। हामी त बाध्यताले सुकुमबासी भयो। कर्म नै यस्तो भयो, के गर्ने। कसरी सुकुमबासी हुनुभयो ? पहिला पतिलाई विदेश पठाइदिने भन्दै एजेन्टले ठग्यो। श्रीमान्लाई विदेश पठाउन साहुसँग ऋण लिएर दिएको थिएँ। वैदेशिक रोजगारीमा धेरैपटक हामी ठगियौं। त्यसपछि छोरो सवारी दुर्घटनामा परे। उपचार गर्नुपर्यो। यी सबै कारणले हाम्रो सबै जम्मै जग्गा बिक्री भयो। लाखौं खर्च गरे पनि छोरो ओछ्यानबाट उठेर हिँड्दैन। बोल्दैन। उसलाई उपचार गर्न सहयोगी मान्छे खोज्दै छु। छोरो कसरी दुर्घटनामा पर्यो ? २०७१ मंसिर ४ गते बिहीबारको दिन। पहाडमा काकाको छोरो बिहे थियो। निम्तो थियो। म बिहानै बाटो लागे। छोरोको ५ बजे टियुसन थियो। उभो(स्कुलतिर) लाग्नुपर्नेमा छोरो साथीसँग उधो(बजार) तिर लागे। बाइक बनाउन गएको थियो रे भन्थ्यो। अनि एक्सिडेन्टमा परे। छोरो दुर्घटनामा परेको कसरी थाहा पाउनुभयो ? गाडीमै हुँदा फोन आयो, छोरो एक्सिडेन्टमा पर्यो। म पत्याइन्। फेरि छोरीले नि फोन गरिन्। अनि बिहेमा नगई बाटोबाटै फर्के। कसरी दुर्घटना भयो ? त्यो भगवन्ले जानोस्। उसको बोली नै छैन, कसरी सोध्ने ? बोली नै हरायो। पुलिसले उठाएर हस्पिटल ल्यायो। विराटनगर न्युरोमा लग्यो। एम्बुलेन्समा छोरालाई देखँे। कस्तो हालत थियो ? मेरो छोरो छ, छैन, हात छाम्छु, कहीँ केही छैन। आँखा देख्दैन। कोखामा तातो थियो। एक मुठ्ठी सास बाँकी थियो कि के, एक्कासि मुखबाट माटो र धुक्का फाल्दै फिज काड्यो। ल अब मेरो छोरो सकेछ। रोएँ। छोरोलाई बचाइ देऊ, भगवान्, भगवन् जप्दै गयौं। कहाँ जानुभयो ? अस्पताल। विराटनगर न्युरो। विराटनगर पुग्न पनि काठमाडौंभन्दा टाढो भयो। न्युरोमा भर्ना भयो। त्यो दिन आइस्वीमा पस्न दिएन। भोलिपल्ट मैले आफ्नै छोरोलाई चिन्न सकिनँ। टाउको र जीउ फुलिएर मेरो छोरो होइन किन लाग्यो। नर्सले तपाईँकै छोरो हो। ८ नम्बर बेडकै हो। मैले भने त्यो बेडबाट हटाउनुस्। बेडबाट हटाउन किन भन्नुभयो ? १२ र ८ ले पर्छ। त्यसैले। भोलिपल्ट ९ नम्बरमा बेर्डमा सारिदियो। २४ दिन आईसीयूमा राखे। दिनको १६ हजार लाग्थ्यो। खर्च अभाव भयो। त्यो बेला कसरी खर्च जुटाउनुभयो ? धन्न उसको बाउ(धनबहादुर राई) रसियामा छिर्नुभयो। स्काफोल्डरको काममा। छोरो दुर्घटना भएको १२ दिनपछि नै उहाँ विदेश उड्नुभयो। उनले त्यहाँबाट कमाएर पठाउनुहुन्थ्यो। यहाँ मैले छोराको उपचार गराउँथेँ। महिनाको ढेड लाख कमाउनुहुन्थ्यो। त्यो सबै खर्च नानीको उपचारमा खर्च हुन्थ्यो। उहाँ गएको एक वर्षपछि नै कम्पनीले फर्काइदियो। उपचार गर्न त कठिनै परे होला ? त्यसअघि श्रीमान्को अंशमा परेको दुई कठ्ठा १३ धुर जग्गा परेको थियो। त्यो जग्गा बेचियो। जे होस् त्यो बेला २ लाख आएको थियो त्या जग्गाबाट। त्यो पैसाले पनि नानीको उपचार गरियो। पछि यिनै कारणले मेरो आमाको १ विघा ओइलानी र १० कट्टा नम्बरी पनि बिक्री भयो। अस्पालमै कति समय भर्ना गर्नु पर्यो ? ११ महिना अस्पतालकै बेडमा राखियो। ऋण कति भयो, भयो, जग्गा सप्पै बिक्री भयो। कसरी बिक्री भयो जग्गाहरू ? छोरो दुर्घटना हुनुभन्दा पहिला नै श्रीमान्लाई विदेश पठाइदिने भन्दै ८ लाख खाइदियो। २०५८ सालमा इराक पठाइदिने भन्दै साढे ३ लाख खाइदियो। २०७० सालमा मलेसियाको सीपमा पठाइदिने भन्दै एजेन्टले ढेड लाख लियो। राम्रो कमाई हुन्छ। आफूलाई ऋण तिर्नु छ भनेर कर्जा गरे एजेन्टलाई दिएँ। श्रीमान्लाई मलेसिया उडायो। पहिलोपटक २२ हजार पठाउनुभयो। त्यसपछि कमाई भएन। उहाँलाई भात खान त मुस्किलले दिन्थ्यो। १ वर्षमा उहाँ फर्केर आउनुभयो। फेरि छोरोको उपचारका लागि पैसा जोहो गर्न अजात भिसामा श्रीमान् कतार जानुभयो। एजेन्टले महिनाको एक लाख ढेड लाख कहीँ जाँदैन भन्थेँ। २ लाख ५० हजारमा लियो। उडायो। २०७३ सालमा गएको थियो। त्यहाँ पनि कमाइ भएन। विदेश जान साहुँग लिएको ऋण तिर्दा पनि जग्गा नै बिक्री गर्नु पर्यो। केही उपाय लागेन ? उता विदेशमा पटकपटक श्रीमान् फस्यो। ठगीमा परे। गाउँमा बसी नसक्नुभयो। छोरोको पनि इलाज गर्नु पर्यो। श्रीमान्ले पनि पैसा पठाउँदैन। कोही, कोहीले भन्यो काठमाडौंका युटुभरलाई भन्यो भने उपचारका लागि सहयोग पाइन्छ रे ! अनि काठमाडौं आउनुभयो ? उनीहरूलाई कुन ढंगले, कसरी, कहाँ भेट्ने ? पत्रकार कहाँ भेट्ने ? लु म छोरोलाई उपचार गर्न छोरोलाई घरमै छोडे गाउँबाट काठमाडौं लागे। यो कुरो २०७४ सालको कुरो हो। काठमाडौंमा कसैलाई चिन्नुभएको थियो त्यो बेला ? अँ चिनेको थिए। हाम्रो गाउँको दुई भाइ थिए कार्की र दाहाल थरको। अनि यहाँ आएपछि युटुभर भेट्नुभयो ? भेटिएन। पछि भेटे पनि हाम्रो दुःखको कुरो बोलिदिएन। अनि के गर्नुभयो ? बुढा विदेश गएको यस्तै भयो। कोटेश्वरमा हाम्रो गाउँको दुई जनाले गेष्ट हाउस खोलेको थियो। उनीहरूले त्यहीको कमाईले जग्गा जोड्यो। ऋण तिरो। अनि मलाई पनि ऋण तिर्नु थियो। छोरोको उपचार गर्नु थियो। कोटेश्वरमा भेटिएकी हाम्रै गाउँको निरौलाकी बुहारीले मिलेर केही गरौं भन्यो। नहुनेलाई कहीँ पनि नहुँदो रहेछ। त्योसँग मिलेर व्यापार नगर्नु भनेर एक जना लिम्बुनी बजैले भन्यो, बरु म र तिमी मिलेर गरौं। बज्जैलाई कसरी पत्याउनुभयो ? बज्जैसँग ५० हजार पैसा रहेछ। अनि उसले बोलेको बोलीलाई मैले पत्याए। अर्काले बिगार्छ भनेर लिम्बुनी बजैतिरै लागे। नहुने मतिलाई छुँदा त्यस्तो हुन्छ। बजैसँग मिलेर कोटेश्वरमा पूर्वेली खाजा घर गर्ने भयौं। लगानी कसरी जुटाउनुभयो ? २०७४ सालमा पिँजडा भन्ने कानमा सुनको टप थियो, त्यो बेचे। ३५ हजार आयो। त्यही पैसा लगानी गरँे। त्यहाँको सर्टमा राम्रो व्यपार हुने। बजैलाई भनेको थिए, भोली छोड्दा पनि मचाहिँ जादिनँ यो ठाउँ छोडेर। म नयाँ मान्छे तपाईं भनेको यहाँ धेरै चिनिएको मान्छे। उहाँले जानै परे, मैई जान्छु, तैं बसेर पसल गर्नु। यसो कुरो भएको। पछि जति बिकेको (व्यापार) सप्पै उसैले (लिम्बुनी) राख्ने।(रिसाउँदै) तपाईंले कहीँ खुसी पाउनुभएन ? त्यसपछि उनीसँग हामी खाजा पसल नगर्ने पक्षमा गयौं। फाल्टै गरौं। विथामा अब झन् राम्रो हुनेभयो। त्यो बेलासम्म मेरो श्रीमान् विदेशबाट आइसक्नुभएको थियो। के सल्लाह भयो श्रीमान्सँग ? लु अब हामी सेकुवा कर्नर खोलुमु भन्ने सल्लाह भयो। पुरानो ठाउँबाट छुटिदा लिम्बुनी बज्जैले ५५ हजार दिएर निकाली दियो। त्यो पैसा थियो साथमा। त्यसपछि जटिबुटीमा धराने कालो बंगुर सेकुवा कर्नर राख्यौं। आम्दानी त राम्रै भयो ? दिनको २०२५ हजार व्यापार हुन थाल्यो। नजिकैको छाप्रोमा बस्थ्यौं। अनि श्रीमान्ले छोरोलाई लिएर गाउँको घर जानुभयो। यतिको दोकान चलेपछि छोरोलाई पालिन्छ। उपचार गरिन्छ। खुवाइन्छ। भडा पनि तिरिन्छ। गाउँबाट छोरो पनि काठमाडौं ल्यायौं। धेरै मान्छेले भन्यो भीडभाडमा छोरो निकाल्दा झट्ट होस् आउँछ। अनि निकाल्न थाले। त्यही छोरोलाई सुम्मसुमाइयो, हेरियो। भगवान् छन् मेरो छोरोलाई केही हुन्छ भन्दै कामना गर्थें। तर, सेकुवा कर्नरको व्यपार घट्दै गयो। किन व्यपार घट्यो ? छोरोको र्याल र सिंगान आउँछ। छोरोलाई पसलमै राखेर काम गर्नुपथ्र्याे। त्यसले ग्राहकहरू घिनायो। मलाई पो घिन लाग्दैन मेरो बच्चा छ। अरूलाई त घिन नलाग्ने कुरो हुँदैन। दोकान सुक्दै गयो। कमिनी साथी एकदिन फर्सीको मुन्टा बेच्दै गइरहेको थिए। उसले भन्यो अब पसल चल्दैन कसरी बस्छेस् ? कसरी भाडा तिर्छस् ? उसलाई के जवाफ दिनुभयो ? अब दोकान नचल्ने भएपछि बेच्ने भयौं। पहिला पाँच लाखमै जान्थ्यो पसल। पछि त व्यापार घट्दा पसलको मोल घट्यो। ३ लाख ८० मा बिक्री गर्यौं। किन्नले २ लाख दियो। १ लाख ८० हजार उसले पनि नतिरेरै भाग्यो। त्यो पैसा पनि डुब्यो। समस्या र दुःखी भएको बेला भगवान्ले पनि साथ दिँदैन। केही उपाय लागेन है ? उपाय त खोजेको खोजै गर्यौ नि ! अनि हामीले बास खोज्न थाल्यो। जडीबुटीको मनोहरा खोला किनारमा चार लाखमा चर्चेको ठाउँ किन्यौं। त्यसपछि हामी बुढाबूढी ज्यामी काम गर्न थाल्यौबालुवागिट्टी बोक्न थाल्यौं। चार पाँच तल्लामा भारी बोकेर चढ्नु थाल्यौं। ज्याला राम्रै हुन्थ्यो ? के राम्रो हुनु। बिहानदेखि रातिसम्म काम गर्दा सात सय दिन्थ्यौं। तीन वर्ष यो काम गर्यौं। त्यहाँ पनि हामीलाई दलेले दल्यो। ज्यामीले छोरोको उपचार नहुने भयो। श्रीमान् र छोरीलाई विदेश पठाए। उनीहरूको हालत के छ ? श्रीमान् विदेश गएको दुई वर्ष फर्किको छ। श्रीमान् साउदी जानुभएको थियो। माइली छोरी गुना राई दुबईमा छिन्। त्यहाँ पनि कमाई छैन। अलिअलि कमाएर पठाएको साहुलाई ऋण तिर्नै पुग्दैन। श्रीमान् बैदेसिक रोजगारीमा ठगिँदै आउनुभएको छ। छोरो उपचार गर्दासम्म अहिले कति ऋण लाग्यो ? ३०३५ लाख रुपैयाँ ऋण छ। साहुहरूले तँलाई गुण्डा लगाएर मार्छु भन्छन्। साहुले लु, गुण्डा लगाएर मार्छ भने उसले दिएको पैसा त पाउँदैन होली नि ! बाँच्नै कठिन बन्यो है ? साहुले कराएपछि अ केही सीप नलाग्ने भयो। आत्महत्या गरुम् भनेर मनमा आयो। तर, बाटोबाट फर्के। कसले फर्कायो त्यो मृत्युको मुखबाट ? ८५ वर्षीय आमा हुनुहुन्छ। म मरेपछि कसले हेर्छ। लास्टमा आमाकै मुख हेरेर फर्के। छोरो पनि हिँड्दैन। मैले के पाप गरे ? थाहा छैन। चारै तिरबाट दुःखै दुःख छ। साहुले पनि राम्रो मनले हामीलाई ऋण दिनुभयो ? मैले उहाँहरूलाई राम्रो मनले फर्काउनु पर्थियो। तर, समयले कतै पनि साथ दिएन। छोरोको उपचार गर्दा र श्रीमान्लाई कमाउन विदेश पठाउँदा घरजग्गा सबै सक्यो। छोरोलाई डेनमार्क लगेर उपचार गराउने नाममा एक जनाले पैसा खाइदियो। खाजा पसल गर्दा पनि लगानी उठेन। अब ज्यान बाहेक मसँग केही छैन सम्पत्ति। के गरुँ। अब यसरी कति दिन बस्ने ? तनावै तनाव छ। छोरोको हालत अहिले के छ ? थाला परेको ९ वर्ष भयो। छोरो दुर्घटनामा परेपछि हराएको बोली फर्किएको छैन। दिसापिसाब एकै ठाउँमा गर्छ। हिँड्न सक्दैन। के भयोभयो। छोरो बोल्छ, हिँड्छ भनेर जसले जहाँ भन्छ त्यही कुदाउँछु। यता डाक्टर सुन्छु यतै कुदाउँछु, उता वैध, धामीझाँक्रीलाई देखाउँछु। जबसम्म छोरो ठीक हुँदैन तबसम्म छोरोलाई उपचार त गर्ने पर्छ। राति १२ बजे विशाल बजारको काल भैरवमा पनि लान्छु। भगवान् छ, राम्रो भइहाल्छ भनेर। तर केही हँुदैन। जस्ताको त्यस्तै। छोरोको उपचार, वैदेशिक रोगजारीमा हुने ठगीले तपाईंको जीवन काठमाडौं आएर सुकुमबासी बन्यो। यस अघि पहिलाको बसोबास कहाँ थियो ? मिकलाजुग गाउँपालिका८ मधुमल्ला मोरङ। तपाईंको जन्म त्यही भयो ? होइन्, पहाड पाँचथर, दुरदिम्बा७ सामचा। मोरङ मेरो विवाह गरेर आएको घर हो। तपाईं कति भाइबहिनी। मेरो दिदी अमृता हुनुहुनथ्यो, खस्नुभयो। अहिले म एकलै छु। कसरीे बित्नुभयो ? ०४२०४३ साल तिरको कुरो हो, म सानै थिए। अलिअलि मात्रै याद छ। हामी पहाडतराई आउजाउ गर्थियौं। दिदी पाँचथरको पहाडमै बोजी(हजुरआमा)संग बस्नुहुनुहुन्थ्यो। ज्वरो आइरहेको बेलामा निमुनिया भयो। उहाँलाई १७ वर्षमै रोग खायो। विवाह पनि भएको थिएन। तपाईंहरू तराईमा बस्नु हुन्थ्यो, पहाडमा बसेको दिदी बितेको कसरी थाहा भयो ? त्यो बेला फोनसोन केही थिएन। पहाडबाट गाई बेच्न तराई आउनेहरूले बुवालाई खबर दिए। सुनाए, तेरो छोरी बिरामी पर्यो। बुवा, म, मामा हिँडेर गयौं। बिहानै हिँड्दा अबेर राति पुग्यौं। किन अबेर राति भयो ? मिकलुकको उकालो बाटोमा मै बिरामी भएँ। ज्वरो लागेर म लठ्ठै बिरामी भए। मधेसमा भएको आमा पनि बिरामी पर्नुभयो। आमालाई पनि डोकोमा बोकेर पहाड ल्याइयो। तर, आमाले दिदीको लास भेट्नु भएन। दिदीलाई दाहसंस्कार गर्न जंगल पुर्याइसकेको रहेछ। उता दिदी बितेको पीडा यता आमा छोरी बिरामी भयौं। पहाड र मधेस दुवैतिर बसाइ किन ? तल जग्गा थोरै, फेरि माथि पनि जग्गा भएको। हिउँदमा पहाडबाट गाईवस्तु तल झर्थियौं। १०११ वटा गाईवस्तु थियो। चैतपछि फेरि पहाड लान्थ्यौं। दुई हल गोरु जात्ने चलन थियो। दुई हल गोरु अनिवार्य हुन्थ्यो। मैत गोरु जोत्थेँ। त्यो बेला महिलाले हलो जोत्ने चलन त थिएन ? मलाई अहिले पनि चामल केलाउन आउँदैन बरु गोरु जोत्न आउँछ। त्यति खेर बुवा र म एक हल गोरु जात्थ्यौं। कति उमेरको हुँदा हलो जोत्न थाल्नुभयो ? मैले २०४५ सालको भूकम्प देखेको छु। त्यो बेला त्यस्तै म १६ वर्षको थिए। पहाडमा धेरै दुःख थियो। त्यही भएर बुवा पहाडबाट मावली गाउँ तराई झर्नुभएको थियो। दिदी पनि पहाडमा बित्नुभयो। त्यसैले बुवाको चित्त दुःख्यो होला। सप्पै त मलाई थाहै छैन। तपाईं स्कुल जान पाउनुभयो ? गएँ। कक्षा ९ पढ्थेँ। अनि हलो जोत्थेँ। पत्रिकामा यो कुरा छापियो भने देख्ने छिमेकीहरूले यसले गरेकै हो भनेर भन्छ। एसएलसी पास गर्नुभयो ? गरिनँ, मैले एसएलसी फेल गरेँ। किन ? मेरो आँखै कमजोरी। सरहरूले प्रश्न भनी दिदाँ उत्तर आउने। नत्र के हो, के हो नि ? आँखाले नदेखेपछि त ? उत्तर के दिने। परीक्षा हलमा सरहरूबाट सहयोग पाइन्। पत्रिका पढ्न सक्दिन, मोबाइलमा रिचार्ज पनि हाल्न सक्दिनँ। कति सालको एसएलसी हो ? २०४८ सालको (औंला गन्दै) कतिवटा विषय लाग्यो ? चारवटामा फेल भए। हिसाब, इग्लिस, अर्थशास्त्र अनि विज्ञान। आँखाले फेल गरायो हैई ? हो नि ! फेल भएपछि पढ्न मन मर्यो। कसरी विवाह भयो ? २०५० सालमा बिहे भयो। देख्दै न देखेको मान्छेसँग विवाह भयो। गाउँमै विवाह भयो, मोरङको शिसौलीमा।अनि श्रीमान्को नाम धनबहादुर राई हो। के भयो भने नि (हाँस्दै) जग्गा भनेको एकढेड बिघा जति थियो होला। केटो ब्रिटिस लाहुरे भिर्न आँटेको। काकाले बिहे गर्दा हुन्छ भनेर बुवालाई फकाउनुभयो। अनि उहाँसँगै बिहे भयो। उहाँ लाहुर जानुभयो ? कहाँ जानु, त्यतिकै बस्नुभयो। घरकै दुःख सुखमा अल्झिनुभयो। मिस्त्रीको काम अलि गर्नुहुन्थ्यो। अहिले घर पनि बनाउनु हुन्छ। विवाहित जीवन कसरी चल्यो ? २०५२ सालमा जेठी छोरी मुना राई जन्मी। २०५४ सालमा माइली छोरी गुना राई जन्मी। २०५६ सालमा छोरो अनिल जन्मियो। २०५८ जेठमा राजा खसेकै बेला कान्छी छोरी प्रमिला राई जन्मी। छोरीहरू के गर्दै छिन् ? मुना बिहे गरेर गई। भाइ सेहार्दा सेहार्दै ऋण धेरै भयो। मैले भनी छोरी गुनालाई भने, तिमी विदेश जाँकी, म जान्छु। ऋण दिएकाले छोड्दैन। सबैलाई आफ्नो धनको माया नै हुन्छ। आमा तपार्इं भाइ सेहार्नु। म जान्छु। अहिले गुना दुबई गएकी छे। उ गएको पनि पुसमा ३ वर्षमा बढी नै भयो। जेठी र कान्छी छोरीको विवाह भयो। छोरी विदेश जानुभन्दा अघि के गर्थिन् ? ११ कलास पढ्दै गर्दा दुःखले गर्दा विदेश गई। उपर कटेश्वरको क्याम्पस पढ्थिन्। अहिले तपाईं के गर्नुहुन्छ ? जडी बुट्टीमा ढुंगा बोक्छु। कहाँ लाग्नु हुन्छ ? ट्रकमा आउँछ। त्यो ढुंगा बोकेर तल झार्छ। १० चक्के टिपरमा ढुंगा आउँछ। त्यसैले चुलो बल्छ। अन्तमा ? भगवान् मेरो छोरोलाई निको पारिदियोस्। दुईवटा, तीनवटा होइन्, एउटै छोरो हो। कसले उपचार गराएर निको पारिदिनुहोस्। उहाँलाई म जिन्दगी भरी सम्झिरहने छु।"
