शीर्षक,विवरण
काभ्रेमा वनमा आगो लगाउने पाँच जनालाई मुद्दा,काभ्रे : जिल्ला प्रहरी कार्यालय काभ्रेले एक महिनामा आगलागीका घटनामा संलग्न पाँच जनालाई पक्राउ गरेको छ। आगलागीका घटनामा वृद्धि हुन थालेसँगै प्रहरीले विशेष सूचनाका आधारमा पक्राउ गरेको डीएसपी राजकुमार श्रेष्ठले जानकारी दिए। २०८० चैत २८ गते मण्डनदेउपुर नगरपालिका११ जैसिथोकका ३१ वर्षीय मैते तामाङलाई नियन्त्रणमा लिएको थियो। तर्किनीटारको सामुदायिक वनमा आगो लगाएर सिँचाइको पाइप लाइन नै जलेपछि उनलाई जिल्ला वन कार्यालयले मुद्दा चलाएको प्रहरीले जनाएको छ। सोही दिन पाँचखाल नगरपालिका५ मा रहेको रातेमाटे सामुदायिक वनमा आगो लगाएको भन्दै प्रहरीले पाँचखाल५ का विकास भुजेल र सविन सुनारलाई नियन्त्रणमा लिएको छ। दुवै जनालाई जिल्ला वन कार्यालयले मुद्दा चलाएको छ। आफ्नो बारीमा लगाएको आगो फैलिएर जंगलमा छिरेपछि नमोबुद्ध नगरपालिका१ को ८० वर्षीया आइतीमाया तामाङलाई प्रहरीले सम्झाएर छाडेको छ। उनको आगो फैलाउने नियत नदेखेपछि प्रहरीले सम्झाएर छाडेको हो। चौरी देउराली गाउँपालिका६ को आरुबोट सामुदायिक वनमा आगो लगाएको आरोपमा प्रहरीले सोही स्थानका ४९ वर्षीय लालकुमार सेन ठकुरीलाई मुद्दा चलाएको छ। मुद्दा लागेका सबैले आफ्नो खोरिया बारीमा असावधानीपूर्वक आगो बाल्दा जंगलमा फैलिएको उल्लेख गरिएको छ।
"गुल्मीमा माटाको ढिस्कोले पुरिएर महिलाको मृत्यु , एक जना घाइते","गुल्मी : गुल्मीमा माटाको ढिस्कोले पुरिएर एकजना महिलाको ज्यान गएको छ भने एकजना घाइते भएकी छन्। जिल्लाको जिल्लाको रेसुंगा नगरपालिका १४, पराल्मी चौराहाकी ५५ वर्षीया विष्णु रानाको मृत्यु भएको हो। त्यस्तै ढिस्कोले लागेर सोही स्थानकी ५४ वर्षीया हुमकला राना घाइते भएको जिल्ला प्रहरी कार्यालय गुल्मीका प्रवक्ता तथा प्रहरी नायब उपरीक्षक शंकर पोखरेलले जानकारी दिए। शनिबार दिउँसो १:३० बजेको समयमा घर लिप्ने माटो लिन एकै गाउँका ६ जना गएका थिए। माटो खनिरहेका बेला अचानक ढिस्को खसेर घाइते भएकी विष्णुको गुल्मी अस्पतालमा उपचारका क्रममा मृत्यु भएको प्रहरीले जनाएको छ। मृतककी जेठानी हुमकला घाइते भएको र बोल्न नसक्ने अवस्थामा रहेकी छन्। उनको उपचार गुल्मी अस्पतालमा भइरहेको छ। घटनास्थलमा उद्धारका लागि प्रहरी निरीक्षक किरण सापकोटाको कामना प्रहरीको टोली पुगेको थियो। घटनाबारे थप अनुसन्धान भइरहेको छ।"
लुम्बिनीमा अन्तर्राष्ट्रिय सेमिनार,"लुम्बिनी : विश्वमा व्याप्त हुँदै गइरहेको प्राकृतिक असन्तुलन, बैमनस्यता र बेमेलको अन्त्यका लागि बौद्ध शिक्षाको जीवनोपयोगी बनाउनेगरी प्रवर्द्धनमा प्राथमिकतामा दिनुपर्ने विज्ञहरूले बताएका छन्। राष्ट्र तथा व्यक्तिहरूबीचमा असमझदारी, पर्यावरणीय हानी नोक्सानी, युद्ध तथा अपराधको बढ्दो ग्राफ न्यूनीकरण गर्नका लागि बुद्धका उपदेशहरूको परिपालना महत्वपूर्ण कडी हुने भन्दै विज्ञहरूले बौद्ध शिक्षालाई विश्वव्यापी बनाउनुपर्नेमा जोड दिए। बौद्ध शिक्षाबाटै अहिलेका विश्वव्यापी समस्याहरूको समाधान खोजिनुपर्ने विज्ञहरूले बताए। लुम्बिनी बौद्ध विश्वविद्यालयको बौद्ध अध्ययन संकायको आयोजनामा शनिबारदेखि लुम्बिनीमा सुरु भएको विश्वव्यापी चुनौतीहरूको समाधान सन्दर्भमा बौद्ध शिक्षा विषयक अन्तर्राष्ट्रिय सेमिनारमा बोल्दै विज्ञहरूले बुद्धका शिक्षाको परिपालनाले मानवीय व्यवहारहरू परिवर्तन हुने बताएका हुन्। वातावरणीय असन्तुलन, व्यापारिक प्रतिस्पर्धा, बढ्दो तापक्रम, नयाँनयाँ संक्रमणकालीन ब्याधी तथा युद्ध अपराध जस्ता विश्वव्यापी समस्याको समाधान बौद्ध दर्शनमा रहेको भन्दै त्यसको खोजी अपरिहार्य रहेको विज्ञहरूले बताए। बौद्ध शिक्षालाई जीवनोपयोगी बनाउने गरी अध्ययन अनुसन्धान भइरहेकाले ती पक्षहरूलाई व्यवहारमा उतार्नका लागि सबै राष्ट्रले जोड दिनुपर्ने बताए। त्यसका लागि बौद्ध शिक्षालाई पाठ्यक्रममार्फत हरेक शैक्षिक कार्यक्रमहरूमा समावेश गर्नुपर्ने जोड विज्ञहरूको थियो। बुद्धको शिक्षाले संयक आजीविका आत्मसाथ गर्न अभिप्रेतित गर्ने भन्दै बुद्धको शिक्षाले नै अहिलेको विश्वलाई शान्तिमय बनाउन सक्ने उनीहरूले बताए। बुद्ध जन्मस्थल लुम्बिनीबाट बुद्ध शिक्षाको विश्वव्यापी बिगुल फुक्नका लागि सबै तत्पर हुनुपर्ने विज्ञहरूको जोड थियो। ईष्या, राग, द्वेय, मोहमुक्त मानव समाज निर्माण अपरिहार्य रहेको तर्क विज्ञहरूले गरे। नेपाल, भारत, बंगलादेश, श्रीलंका, म्यान्मार, फ्रान्स, पोर्चुगल, ताइवान, थाइल्याण्ड, मंगोलिया, जापानका विज्ञहरू सम्मिलित सेमिनारको उद्घाटन सत्रमा बोल्नै विज्ञहरूले बौद्ध शिक्षालाई जीवयनयापनमै उपयोगमा ल्याउनेगरी व्यवहारिक सिकाइमा लैजानुपर्ने बताए। बौद्ध ध्यानले मानवीय चित्तलाई निर्मल गर्न सक्ने भन्दै बुद्धले दिएका पञ्चशील, आर्य अष्टाङ्गि मार्गहरूलाई जीवनयापनमा जोड्ने गरी शिक्षा फैलाउनुपर्ने उनीहरूले बताए। मानवीय चित्तको परिवर्तनले पर्यावरणीय हानी नोक्सानी कम हुने र युद्ध अपराधहरू कम हुँदै जाने उनीहरूले बताए। कार्यक्रममा चिनियाँ संसदका सदस्य माष्टर इन सुनले लिखित मन्तव्यमार्फत बौद्ध शिक्षाको प्रवर्द्धनमा चीनले महत्वपूर्ण सहयोग पुर्याउने बताए। बौद्ध शिक्षा जीवनका लागि नभई नहुने व्यवहारिक ज्ञान हो, यसको पालना गर्न सबैलाई आग्रह गर्दछु, उनले भने।"
खिसिट्यूरीका लयहरू,जीवन के हो ? अनि के हुन यी सन्तुष्टि र रहरहरू ? भन्छन् बाँच्न जान्नु पर्छ रे जानीन मैले कसरी छलिन्छन् कहरहरू । कहाँ छ लक्ष्य ? कहाँ छ लक्ष्य निशाना के हो ? महसुसमा छ या छ दृष्टिदोषमा भन्छन् हाँस्न जान्नु पर्छ रे ! जानिन मैले होसमा या कहीँ बेहोसमा । कहाँ छ सिमाना ? कहाँ छ सिमाना कहाँ पुग्न पर्ने हो ? लड्खडाउँदै पाइला चालिरहेँ भन्छन् गाँस्न जान्नु पर्छ रे ! जानिन मैले दायीत्वका वोझहरू पालिरहेँ । क्षितिजमा पुग्ने मेरा सपनाहरूमा काटेर आएँ धेरै साँधहरू आँसुका भेलले फुटाए कति भरोसाका वाँधहरू एकहोरो भएँ कि कतै थाहै नपाइ छुटेछन् कति काँधहरू । आज अनुत्तरित ! आज अनुत्तरित भएको छु आफैँमा उत्तर खोज्दै छु म आफैं भित्र भन्छन् जाँच्न जान्नु पर्छ रे ! जानिन मैले तर कोरिरहेँ बनेन अझै कुनै चित्र । आएर बुझाइदेउन ! आएर कोही बुझाइदेउन मलाई जीवन मर्नु हो या बाँच्नु के मा छ मोक्ष ? सन्तुष्टिमा छ कि वाध्यतामा ! मृत्यूलाई ! मैले आफ्नो मृत्यूलाई ! पटक पटक नजिकबाट देखेको छु कति पटक आँसुले लेखेको छु जीवनलाई सजाउने रहरमा ! दुःखका जंघारहरू तरेको छु । खोजाइका मेरा प्रयासहरूमा धेरै उकाली ओराली गरेको छु आँसुका गहिराइमा डुबुल्की मार्दै उपहारमा प्राप्त घृणा संगाल्दै पटक पटक जिउँदै मरेको छु । अझै खोज्दै छु ! अझै खोज्दै छु जीवनको अर्थ ! परीक्षाका घडीमा आफैंलाई उभ्याउँदै अनुत्तरित प्रश्नहरूको उत्तर खोज्न बाँकि छ अझै बाँकी छ प्रस्थानका विन्दुहरू पहिल्याउन । तर थाहा छैन ! थाहा छैन कहाँसम्म सक्छु म जीवन चिन्नलाई थाकिसकेका यी मेरा पाइलाहरू थाहाछैन कहाँसम्म सक्छु म हिँड्नलाई । प्रदर्शनी कक्षमा राखिएका छन् मेरा रहरहरू प्रत्येक दैलोमा उभिएका छन् जहरहरू । जिस्काइ रहन्छन् खिसिट्यूरीका लयहरूमा प्रत्येक पल सताइरहने मृत्युका भयहरूमा । हरपल खरिद बिक्री हुने मेरा आँसुहरू आँतुर छन् ती मबाट खुशी छिन्नलाई । हरेक विहानीसँगै खरिद गरिएका खुसीहरू थाहाछैन कहाँसम्म सक्छु म किन्नलाई । संघर्षमा जेलिएका जीवनका लहरहरू अनुभूतिसँग गांसिएका सन्तुष्टि र रहरहरू ? भन्छन् गांस्न जान्नु पर्छ रे ! जानीन मैले कसरी छलिन्छन् कहरहरू ।
कर्णाली राजमार्ग चौबिसै घण्टा खुलाउन माग,"कालीकोट : कालीकोटका नागरिकले कर्णाली राजमार्ग चौबिसै घण्टा खुलाउन माग गरेका छन्। जिल्ला प्रहरी कार्यालय कालीकोटले आयोजना गरेको नागरिक सुनुवाइ कार्यक्रममा स्थानीयले सो माग गरेका हुन्। कालीकोट उद्योग वाणिज्य संघका अध्यक्ष रतनबहादुर शाहीले कर्णाली राजमार्गलाई चौबिसै घण्टा नियमित रुपमा खुला गर्नुपर्ने बताए। उनले भने, ठाउँमा ठाउँमा गरिने चेक जाँचले नागरिकलाई सास्ती भएको छ। ट्राफिक प्रहरीले दुःख दिइरहेको छ। रारा घुम्न आउने आन्तरिक तथा बाह्य पर्यटकहरूले कालीकोटको मान्म बस्ने भनेर होटल बुक गरि सकेका हुन्छन्। बाटोमा रात परेको खण्डमा प्रहरीले छोड्दैन। यस्तो कार्यको अन्त्य हुनुपर्यो। कार्यक्रममा बजारमा व्यापार गर्दै आएका स्थानीय युवा जीवन शाहीले प्रहरीले राति ९ बजेदेखि प्रत्येक होटल बन्द गर्ने, राति आवतजावत गर्नेहरूलाई सोधपुछ गर्ने, फोटो खिच्ने लगायतका कार्यले नागरिकमा असर परेको बताए। कार्यक्रममा नागरिक समाजका अगुवा तुलाराम पाण्डेले मान्म बजारमा राखिएका सीसी क्यामेरा तथा सडक बत्तीले काम नगरेको बताए। उनले नगरपालिकाले यसप्रति चासो नदिएकोमा गुनासो गरे। नागरिक समाजका संयोजक दमनराज बमले ग्रामीण सडकमा सञ्चालन हुने गाडीहरूले मनपरी भाडा लिएको गुनासो गरे। उनले भने, रास्कोटदेखि मान्मसम्म, नरहरिदेखि मान्मसम्म, खिनदेखि थिर्पुसम्मको भाडा मनपरी लिएकाले तत्काल रोक्न समेत अनुरोध गरे। प्रहरी नायव उपरीक्षक अर्जुन केसीले कर्णाली राजमार्ग रात दिन खुल्न नसक्ने भन्दै राति खुलाएको खण्डमा कुनै दुर्घटना भएको बेला फोन सम्पर्क नहुने र उद्धारमा पनि कठिनाइ हुने भएकाले समस्या भएको बताए।"
"मधेससँग मेरो लभ छ, मैले त्यसै भनेको होइन : प्रधानमन्त्री दाहाल","मलंगवा : नेकपा माओवादी केन्द्रका अध्यक्षसमेत रहेका प्रधानमन्त्री पुष्पकमल दाहालले मधेसी जनतालाई पहिचान र सम्मान दिने पार्टी माओवादीमात्र रहेको बताएका छन्। विद्यालय भवनको शिलान्यास तथा पार्टी प्रवेश कार्यक्रममा सहभागी हुन सर्लाहीको बलरा नगरपालिका वडा नं ८ गडहिया आएका प्रधानमन्त्रीले शोषण उत्पीडनबाट मधेस मुक्त नभएसम्म देश मुक्त हुन नसक्ने बताए। पटकपटक ठगिएका मधेसी जनताको माओवादीप्रति विश्वास बढेको र यसले पार्टीलाई दरिलो बनाउने काम गरेको उनको भनाइ छ। मानव विकास सूचकांकमा पछाडि परेका मधेस र कर्णालीको लागि यसपटकको बजेटमा विशेष जोड दिने उनले बताए। 'मधेसलाई शोषण उत्पीडनबाट मुक्त नगरेसम्म नेपाल मुक्त हुन सक्दैन। यो कुरा क्रान्तिको समयमा नै मैले भनेको थिएँ। क्रान्ति सफल बनाउनका लागि हजारौं मधेसी युवाले ज्यान गुमाएको छ। त्यो जिम्मेवारी बिर्सेको छैन। त्यही भएर मैले मधेससँग मेरो लभ छ। प्रेम छ भनेको थिएँ,' उनले भने। मधेस प्रदेशको सबै जनताको मुक्ति, पहिचान, सम्मानका निम्ति फेरि एकचोटी माओवादीलाई माया गर्नु भनेर आग्रह गरेका थिए। माओवादी पार्टी बहुमत नआएसम्म देशको मुक्ति हुन सक्दैन। आर्थिक विकास, साँस्कृति विकासका निम्ति बहुमतका साथ संसदमा माओवादीलाई लग्नुपर्ने आवश्यक्ता रहेको उनले बताए। 'शान्ति पक्रियामा आएर पहिलो पटक २०६४ मा चुनाव लडेका माओवादीलाई मधेसले राम्रो मत दिएको थियो। मधेसी जनतासँगको सम्बन्ध राम्रो बन्दै गएको थियो। देशका दलाल, समान्तहरू बिच्छिप्त बनेका थिए। मधेसीसँगको सम्बन्ध मजबुत बन्दै गएपछि उनीहरू षड्यन्त्र गर्न थाल्यो। मधेसमा कमजोर पार्नका लागि गौर हत्या काण्ड गर्यो,' उनले भने। मधेसमा विकास निर्माणको कामलाई गति दिन सक्छ भन्दै मधेशवादी दलसँग दरार पैदा गर्न ती षड्यन्त्रकारी समान्तरूरु लागेको उनको आरोप छ। 'मधेसी जनतालाई मुक्त हुन नदिनका लागि ठूलो षड्यन्त्र गर्यो। माओवादीप्रति मधेसी जनतामा निराशा नआओस भनेर सिरहाबाट मैले चुनाव लडेको थिएँ। लाखौं युवा नागरिकताविहीन थियो। त्यो ऐन संशोधन गरेर मधेसका युवालाई पहिचान र सम्मान दिने काम माओवादीले गरेको छ,' उनले भने। उनले आगलागी पीडितलाई सरकारले तत्काल ५० हजार दिने निर्णय गरेको र पुनःस्थापनाका लागि ३ लाखसम्म दिने नीति ल्याउन लागेको बताए।"
डढेलो लगाएको जानकारी दिनेलाई ५० हजार,नुवाकोट : विदुर नगरपालिकाले डढेलो लगाएको जानकारी दिनेलाई ५० हजार रुपैयाँ दिने भएको छ। लागो लगाउने व्यक्तिको उजुरीसहित जानकारी दिने जोसुकै व्यक्तिलाई नगरपालिकाले ५० हजार रुपैयाँ नगद पुरस्कार प्रदान गर्ने मेयर राजन श्रेष्ठले घोषणा गरेका छन्। नगरपालिकाको वातावरण तथा विपद व्यवस्थापन शाखाले आयोजना गरेको सरोकारवाला तथा सामुदायिक वनका पदाधिकारीहरूको अन्तरक्रियामा मेयर श्रेष्ठले उक्त पुरस्कार घोषणा गरेका हुन्। वनमा आगो लगाएको सूचना दिने र प्रमाणित भए जानकारी दिनेलाई नगद पुरस्कारको व्यवस्था गरेको बताए। नुवाकोटमा धेरैजसो जंगलमा आगलागी भइरहेको छ। ५० भन्दा बढी वन क्षेत्रमा डढेलो लागिरहेको डिभिजन वन कार्यालयले जनाएको छ।
विश्वकप खेल्ने नेपाली टोलीलाई राष्ट्रपतिको शुभकामना,"काठमाडौं : राष्ट्रपति रामचन्द्र पौडेलले आइसीसी टी२० विश्वकप प्रतियोगिताका लागि क्रिकेट खेल्ने खेलाडीलाई सफलताका लागि शुभकामना दिएका छन्। वेस्ट इन्डिज र अमेरिकामा आयोजना हुन लागेको आइसीसी टी२० विश्वकप क्रिकेट खेल्न जाने टोलीका सदस्यलाई सफलताको शुभकामना व्यक्त गरेको राष्ट्रपतिका प्रेस सल्लाहकार किरण पोखरेलले जानकारी दिए। नेपाली क्रिकेट टोली आज राति त्यसतर्फ प्रस्थान गर्दैछ। टी२० विश्वकप जुन १ तारिखदेखि सुरु हुँदैछ। विश्वकपमा नेपाल समूह डीमा परेको छ। यस समूहमा दक्षिण अफ्रिका, श्रीलंका, बंगलादेश र नेदरल्याण्ड्स छन्। नेपालले जुन ४ तारिखमा नेदरल्याण्ड्ससँग विश्वकपको सुरुवात गर्नेछ।"
टोल विकास संस्थामा ३० प्रतिशत युवा अनिवार्य,बुटवल : बुटवल उपमहानगरपालिकाले टोल विकास संस्थाको कार्यसमितिमा अनिवार्य ३० प्रतिशत युवाको सहभागीता हुनुपर्ने निर्णय गरेको छ। १६ देखि ४० वर्ष उमेर समूहका युवाहरूको सहभागिता बिना टोल विकास संस्थाको कार्यसमिति मान्य नहुने उपमहानगरपालिकाले जनाएको छ। कार्यपालिका बैठकले टोल विकास संस्था गठन तथा परिचालन निर्देशिका संशोधन गर्दै युवाको सहभागिता अनिवार्य बनाउने निर्णय गरेको नगरप्रमुख खेलराज पाण्डेयले जानकारी दिए। युवाहरूलाई विकाससँग जोड्दै प्रत्यक्ष सहभागी बनाउने उद्देश्यले निर्देशिका संशोधन गरिएको पाण्डेयको भनाइ छ। टोलदेखि नै विकासमा चासो बढाउने र विकासमा युवाहरूको सहभागिता बढाउने यसले सघाउ पुर्याउने उनको विश्वास छ। यसअघि टोल विकास संस्थाका कार्यसमितिका पदाधिकारी समावेशी बनाउन कम्तीमा ३३ प्रतिशत महिला हुनुपर्ने व्यवस्था रहेकोमा युवाको सहभागिता सुनिश्चित गर्ने प्रावधान थप गरिएको हो पाण्डेयको भनाइ छ।
मुलुकको समृद्धिको लागि एमाले सरकार आवश्यक : ओली,"रसुवा : नेकपा एमाले अध्यक्ष केपी शर्मा ओलीले लामो संक्रमणमा गुज्रेको मुलुकको समृद्धिको लागि एमालेले नेतृत्व दिने बताए। आफूले सरकारको नेतृत्व गरेको समयमा थालेको अधुरा योजना पूरा गर्न अबको निर्वाचनमा एमालेले देशको नेतृत्व लिने उनको भनाइ छ। गोसाइकुण्ड केबुलकार चल्छ र चलाउने बताउँदै ओलीले टनेल तथा केरुङ काठमाडौंरक्सौल रेलमार्गको अवधारणा पूरा गर्ने बताए। नेकपा एमालेको ९औं जिल्ला अधिवेशन उद्घाटन गर्दै उनले स्थानीय सरकारले युवालाई अवसर प्रदान गर्नुपर्ने र युवाहरूलाई सामाजिक विकृति र बिसंगती अन्त्य गरी सभ्य समाज निर्माणमा लाग्न आग्रह गरे। कार्यक्रममा रक्षामन्त्री हरिप्रसाद उप्रेती तथा एमाले नेताहरू सहभागी थिए। अध्यक्ष ओली तथा रक्षामन्त्री उप्रेतीले धार्मिक पर्यटकीय क्षेत्र गोसाइकुण्डको भ्रमण सकेर अधिवेशन उद्घाटन गरेका थिए। नेता ओलीलाई कार्यकर्ताले स्वागत गरेका थिए। अधिवेशनबाट अध्यक्षका लागि हालका अध्यक्ष कर्न्याल लामा, उपाध्यक्ष डिल्ली सुवेदी, सचिव जनार्दन ढकाल, पूर्व प्रदेश कमिटीका सदस्य पेम्बा लामा र तेम्ब्रेल लामाको आकांक्षी देखिएका छन्।"
नेपाली सीमा क्षेत्रमा ब्राउन सुगर पठाउने दुईजना ड्रग्स किंग पक्राउ,"धनगढी : केही दिनअघि भारतीय प्रहरीले पक्राउ गरेका तीन जना ड्रग्स कारोबारी अंकित माल्या, विक्की नेपाली भनिने विक्की गुप्ता र सन्नी गुप्तालाई ब्राउन सुगर उपलब्ध गराउने दुई जना ड्रग्स किंगलाई पनि भारतीय प्रहरीले आधा किलो ब्राउन सुगरसहित पक्राउ गरेको छ। भारतको लखिमपुर खिरी प्रहरीले टाटरगञ्जका बलबीर भनिने वीरेन्द्र करनवाल र पिलिभितका गग्गी भनिने हरमेश सिह नामक कुख्यात अन्तर्राष्ट्रिय ड्रग्स कारोबारी पक्राउ गरेको हो। स्वीफ्ट डिजायर गाडीमा नेपालको सिमानासम्म ब्राउन सुगर पुगाउने उनीहरूको साथबाट भारतीय प्रहरीले ४०१ ग्राम ब्राउन सुगर बरामद गरेको जनाएको छ। उनीहरू नेपाल र भारतको सीमा क्षेत्रका कारोबारीलाई ब्राउन सुगर उपलब्ध गराउने गरेको भारतीय प्रहरीले जनाएको छ। अंकित माल्या र विक्की गुप्तालाई पक्राउ गरिसकेपछि भारतीय प्रहरीले गरेको अनुसन्धानमा यी दुवै जनाको नाम खुलेको हो। भारतको कवच सेल टोलीको सहायताले उनीहरूलाई पक्राउ गर्न सफल भएको सम्पूर्णानगर थानाका प्रमुख निराला तिवारीले भारतीय सञ्चार माध्यमलाई बनाएका छन्। दुवै जनालाई सम्पूर्णानगरको मिल चौराहा भन्ने स्थानबाट पक्राउ गरिएको हो। भारतको कबच सेलले यस्ता तस्करहरूको फोन टेप गर्नेगर्छ। उनीहरूको साथमा रहेको फोन टेप हुन्छ। पक्राउ परेकाहरूले कारोबारको डील गर्छन्। प्रहरीले उनीहरूको फोन टेप गरिराख्छ। अनि लोकेशनमा बोलाइन्छ। के मा आउने ? कस्तो रंगको र कति नम्बरको गाडीमा आउने सबै कुरा रेकर्ड हुन्छ, अनि प्रहरीले समात्छ थाना प्रभारी तिवारीले भने। केही दिनअघि भारतको पलियामा भएको नेपाल भारत सीमा अधिकारीहरूको बैठकमा नेपाली प्रहरीले भारतीय प्रहरीलाई करिब तीन दर्जन ड्रग्स कारोबारीको नाम, नम्बर र तस्बिर उपलब्ध गराएको थियो। त्यसपछि भारतीय प्रहरी पनि एक्सनमा उत्रिएको हो। भारतमा लोकसभाको चुनाव चलिरहेकाले पनि भारतीय प्रहरीले संदिग्ध सूचीमा रहेकाहरूलाई निगरानीमा राखिरहेको छ। यी दुई जना पनि नेपाल प्रहरीको मोस्ट वान्टडको सूचीमा थिए। गतत मंगलबार मंगलबार भारतको पलिया खिरि थाना अन्तर्गतको प्रथम बजार कस्बाका ड्रग्स किंग भनिने अंकित माल्या (२५ वर्ष) र सिगहिया कस्बामा डेरा गरि बस्ने विक्की नेपाली भनिने बिक्की गुप्ता (३२ वर्ष) पनि ३९० ग्राम ब्राउन सुगर सहित पक्राउ परेका थिए। त्यसअघि चैत ८ गते भारतको गौरीफन्टा प्रहरीले बनगवा बजारबाट सन्नी गुप्ता, सचिन गुप्तालाई १० ग्राम ब्राउन सुगर सहित पक्राउ गरेको थियो। सन्नी, अंकित र विक्की गरी तीनै जना नेपाल प्रहरीको मोस्ट वान्टेड सूचीमा रहेका लागूपदार्थ कारोबारी हुन।"
अन्तिम खेलमा नेपालले वेस्ट इन्डिज एलाई ६ विकेटले हरायो,"काठमाडौं : अन्तिम खेलमा नेपालले वेस्ट इन्डिज एलाई ६ विकेटले पराजित गरेको छ। कुशल मल्लले आक्रामक ब्याटिङ गरेपछि वेस्ट इन्डिज एले दिएको १७३ रनको लक्ष्य नेपालले ७ बल अगावै पूरा गर्यो। मल्लले १८ बलमा ३ चौका र ३ छक्का प्रहार गरे। उनले १९औं भरमा लगातार बाउन्ड्री प्रहार गरेका थिए। नेपाललाई जित दिलाउन अनिल साह र आसिफ शेखले अर्धशतक प्रहार गरे। अनिलले ४५ बलमा ४ चौका र ४ छक्का प्रहार गरे भने आसिफले ३५ बलमा २ चौका र ५ छक्का प्रहार गरे। त्यस्तै ओपनर कुशल भुर्तेलले १३ रन बनाएर पेभेलियन फर्किँदा दीपेन्द्र सिंह ऐरीले ५ रन बनाए आउछ भए। रौहित पौडेल क्रिज आए पनि एक बल पनि खेल्न पाएनन्। यसअघि टस जितेर ब्याटिङ गरेको वेस्ट इन्डिज एले निर्धारित ओभरमा ७ विकेटको क्षतिमा १७२ रन बनाएको थियो। वेस्ट इन्डिज एका लागि कप्तान रोस्टन चेजले ३३ रन,जोनसन चार्ल्सले २४ रन, म्याथ्यु फर्डले २३ रन, कडिम अलेइन र मार्क डेयालले ११११ रन, फाबिएन एलेनले ३ रन र गुडाकेश मोतीले १ रनको योगदान गरे। उपकप्तान एलिक अथान्जेले सर्वाधिक ४२ रन र हेडन वाल्सले ७ रन बनाएर अविजित रहे। नेपालका लागि सागर ढकाल र सोमपाल कामीले ३३ विकेट र अविनाश बोहोराले १ विकेट लिए। वेस्ट इन्डिज एले यसअघि नै नेपालविरुद्धको सिरिज आफ्नो पक्षमा पारेको थियो। पहिलो खेल पराजित भएको वेस्ट इन्डिज एले लगातार तीन खेल जितेर सिरिज जितेको थियो।"
वायु प्रदर्शन नियन्त्रणका लागि पहल गर्न माग गर्दै काठमाडौंमा प्रदर्शन,"काठमाडौं : देशभर बढेको वायु प्रदर्शन नियन्त्रणका लागि पहल गर्न माग गर्दै नेपाल समाजवादी पार्टीले काठमाडौंमा प्रदर्शन गरेको छ। केही दिनयता काठमाडौं लगायत देशभर वायु प्रदर्शन बढेको र जनताको स्वास्थ्यमा प्रत्यक्ष असर परेको भन्दै यसलाई नियन्त्रणका लागि पहल गर्न माग गर्दै समाजवादी पार्टीले शनिबार काठमाडौंको माइतीघरमा प्रदर्शन गरेका हुन्। बढ्दो वायु प्रदूषण र यसले बालबालिकादेखि आम नागरिकमा स्वास्थ्य जटिलता ल्याएको तर देशव्यापी डढेलो नियन्त्रणमा सरकार उदासिन देखिएको प्रदर्शनमा सहभागीहरूको भनाइ छ। पर्यावरणीय संकटबारे सरकारको एकदम कमजोर जवाफदेहिता र बेलैमा रोकथामको निम्ति लिनुपर्ने पहलहरूमा बेवास्ताप्रति खबरदारी गर्न प्रदर्शन गरिएको नेपाल समाजवादी पार्टीका नेतृ मानुषी यमी भट्टराईले बताइन्। स्वच्छ वातावरणको संवैधानिक मौलिक हक सुनिश्चित गर्न सरकार गम्भीर हुनुपर्ने उनको भनाइ छ। प्रदर्शनमा सहभागीहरुले नेता बस्छन् एसीमा, जनता धुलो धुवाँमा, हाम्रो जंगलमा डढेलो हेर्दा कहाली लाग्छ, यस्तो अवस्थामा सरकार तिम्लाई निन्द्रा लाग्छ जस्ता प्लेकार्ड प्रदर्शन गरेका थिए।"
"नेपालको पहिलो विकेट गुम्यो, कुशल भुर्तेल आउट","काठमाडौं : वेस्ट इन्डिज ए विरुद्धको खेलमा नेपालको पहिलो विकेट गुमाएको छ। शनिबार टियू क्रिकेट मैदानमा भएको अन्तिम खेलमा वेस्ट इन्डिज एले नेपालका कुशल भुर्तेलको विकेट लिएको हो। १४ ओभरमा ओबेद म्याककोयको बलमा हेडन वाल्सले भुर्तेललाई क्याच आउट गरे। भुर्तेलले ९ बलमा १३ रन बनाएर बाहिरिए। वेस्ट इन्डिज एले जितका लागि नेपाललाई १७३ रनको लक्ष्य दिएको छ। यस अगाडि वेस्ट इन्डिजका लागि कप्तान रोस्टन चेजले ३३ रन,जोनसन चार्ल्सले २४ रन, म्याथ्यु फर्डले २३ रन, कडिम अलेइन र मार्क डेयालले ११११ रन, फाबिएन एलेनले ३ रन र गुडाकेश मोतीले १ रनको योगदान गरे। उपकप्तान एलिक अथान्जेले सर्वाधिक ४२ रन र हेडन वाल्सले ७ रन बनाएर अविजित रहे। नेपालका लागि सागर ढकाल र सोमपाल कामीले ३३ विकेट र अविनाश बोहोराले १ विकेट लिए। नेपाललाई पराजित गर्दै वेस्ट इन्डिजले एक खेलअगावै शृंखला ३१ ले जितिसकेको छ। यो पनि पढ्नुहोस वेस्ट इन्डिज ए ले नेपाललाई दियो १७३ रनको लक्ष्य"
सद्भावनाको सुगन्ध घुरको धुवाँ,"विविधताले सुशोभित नेपाली साहित्य आँगनमा वरिष्ठ पत्रकार एवम् साहित्यकार राजेश खनालले नवीनतमकृति 'घुरको धुवाँ' लिएर आएका छन्। संस्मरणात्मक निबन्धलहरीमा छुट्टाछुट्टै शीर्षकका अठार वटा निबन्धहरू समाविष्ट छन्। यसमा आजभन्दा ४० वर्ष अगाडिको मधेसको चित्र सजीव भएर आएको छ। राजेश खनालले बिताएका बाल्यकाल र यौवनकालको भूगोल सिराहाको भलुवाहीदेखि जनकपुर, जयनगर र महोत्तरीको भरतपुरसम्म फिँजारिएको छ। बीपी राजमार्ग नखुल्दै काठमाडौंदेखि नारायणघाट हुँदै जनकपुर आउँदाजाँदा रात्रिबसको यात्रामा होटलको खाना, हार्दिकता र सेवामा छुटेको संस्कृति पनि साथ साथै सम्झिएका छन् स्रष्टाले। मधेसको आँगनमा, विषयवस्तुको विवधतामा बुनिएका संस्मरणहरू हरेक तराई बासीका लागि चिरस्मरणीय छन्। मधेस र मिथिलाको महक बोकेका संस्मरणहरूमामानवीय संवेदनाको सारङ्गी रेटिएको छ। जीवन जिउने कलाले सबैतिर एकताको सङ्गीत फुकेको छ। भिन्नभिन्न संस्कृति, भाषा, साहित्य, कला, रहनसहनमा सहअस्तित्वको डोरीनिकै बलियो गरी संस्कारले त्यहीबेला थाहैनपाइ बाटेको रहेछ। त्यो समयको मधेसी र पहाडी समाजको संस्कृति, सम्बन्ध र परम्परामा सहसम्बन्धको यथार्थता देखिन्छ। स्वयं मधेस मधेसबासीका लागिपनियो नौलो प्रतिविम्बित हुन्छ। स्मृतिको स्फटिक सरोवरमा मधेसको छाया जस्ताको त्यस्तै झुल्किएको छ। विलुप्त हुनै लागेको मधेसको प्रतिछाया देखिन्छ, नेपाली भएर हाँसिरहेका भिन्न भिन्न रङ्का अनुहारहरू यहाँ आएका छन्। सहअस्तित्वको बाँसुरीबाट निस्किएको मिठो धुनले संवेदनाको जीवन्त सुर आलापेको छ। एकताको स्वर सद्भाव र संस्कृतिमा गुञ्जित छ। सहसम्मान, सहकार्य र सद्भावले गाँसेको छ एकअर्काको भाषा र संस्कृतिलाई। एउटै फूलबारीमा भेटिन्छन् सयौँ थुङ्गा फूलहरूको एउटै माला जपेर बसेका शान्तिप्रिय नेपालीहरू देखिन्छन्। अखण्ड नेपालको फूलबारीमा पृथक फूलहरूको सामूहिक सुगन्धकृतिभित्र कति मज्जाले फैलिएको छ। त्योबेला तराई बासीहरू मात्र भाइभाइ भएर बसेको बडो संगठित समाज छ। त्यो समाजमा नेपालीहरूको मनमा वैमनस्यको कुनै गन्ध छैन, हरेक नेपालीको ओठमा हार्दिकताको हँसिलो मुस्कान छ। जातजाति, भाषाभाषीहरूको साङ्गठ निकसमाजको स्वीकार्यता नै कृतिको सौन्दर्य हो। राजेश खनाल वर्तमान समयमा विलुप्त भैसकेको भूगोल खोज्छन्। स्मृतिमा बाँचेको संसार दृश्य अब छैन तर पनि उनी चाहन्छ समाजमा पुनः स्थापित होस् त्यो भाइचार र सहअस्तित्वको सभ्यता। स्रष्टाले विगतको त्यो सौन्दर्य निबन्धमा लेखेका छन्। कतै भेटाउँछन् कतै भेटाउन सक्दैनन् र अतीतबाट झिक्न थाल्छन् आफ्ना स्वर्गीय पलहरू। त्यही मनोरम सरोवरमा पाठकहरूलाई पनि डुबुल्की मार्न विवश पार्छन्। मधेसको सुगन्धमा रङ्मगिँदै पाठक पनि घुरको घुवाँ ताप्न थाल्छन्। प्रकृतिको मिसावटरहीत सुवास बोकेर जब घुरको धुवाँ फैलिन्छ तब त्यो धुवाँ मधेसमा मात्र सीमित हुँदैन, सीमाविहीन भूगोल, भाषा, संस्कृति र सम्बन्धहरू भन्दा माथि पुगेर फैलिन्छ घुरको घुवाँ। राजेश खनालका निबन्धमा आख्यानको जादु छ। निबन्ध प्रस्तुत गर्ने शैली बडो विमुग्धकारी छ। निबन्धहरू पढ्दै गर्दा मधेसमा छायाङ्कन गरिएको कुनै उत्कृष्ट चलचित्र हेर्दै छु भन्ने भान हुन्छ। आञ्चलिकता नै घुरको धुवाँको विशेषता हो। तराईको भान्साबाट निस्किएको खाना र परिकारको सुगन्धले पाठकको पनि जिब्रो रसाउँछ। कतै चूडा मुरही, कचरी, प्याजीको सुगन्ध फैलिन्छ त कतै रामलीलाको मञ्च तयार हुन्छ। भलुवाहीदेखि महोत्तरीसम्म दशैँमा मञ्चन गरिने नाटकको सिहर्सल देखिन्छ त कतै डाक्टर अन्जनी कुमार शर्माको समाज सेवामा टुप्लुक्क पुगिन्छ। सुन्दरमणि मामाले हार्मोनियममा नारायण गोपालको गीत फिट्दै सारा दिन अरूलाई बाँडे सायद यी रात मेरा  मेरा सुखहरू अरूका  । सुन्न सकिन्छ। भाषिक विविधताबोकेको समाजमा नारायण गोपालको गीतमा सम्पूर्ण समुदाय झुम्दै गरेको देख्दा मलाई यस्तो लाग्यो भाषालाई जति फैल्यायो उति फैलिँदो रहेछ। खोई त यहाँ भाषासम्बन्धी सङ्कुचित धारणा? नेपाली भाषी बकाइदा मैथली भाषा बोल्छन्। मैथली भाषी निःसंकोच नेपाली भाषा बोल्छन्। एकले अर्काको संस्कृति मनाउँछन्। अरूको सभ्यतामा शिर झुकाउँछन्। एक भाषीले अर्को भाषीप्रति देखाएको हार्दिकता यही समाजमा देखिन्छ। सीताले बिँडी खाएको प्रसङ्ग यहाँ बडो रमाइलो किसिमले आएको छ। त्यो समयमा महिलाहरूले नाटक नखेल्ने सभ्यता झल्किन्छ। नाटक खेल्दा पुरुषहरू नै नारीको भूमिकामा अभिनय गर्थे। कम्लु मामाले मञ्च पछाडि जबसीता पात्रले बिँडी पिउँदै गरेको देख्छन् तब ती युवा तीकछक्क पर्छन्। एउटा आदर्श स्थापित गरिसकेका पात्रहरूसँग समाजको ठूलो आश हुन्छ। रङ्गमञ्चमा अभिनय गरेको एउटा पात्रबाट त युवाले नैतिकताको आश गर्दो रहेछ। हामीले आदर्श ठानेका पात्रहरूको चरित्र पनि आदर्श हुनपर्छ भन्ने सोच त साना बालबालिकाहरूमा पनि त हुँदो रहेछ। तर, आज समाजको रङ्गमञ्चमा अभिनय गरिरहेका आदर्श पात्रहरू खुलेआम अराजक, अभद्र र अनैतिक भएर हिँड्दा पनि हामी चेतनशील प्राणी प्रश्न गर्दैनौँ, बडो दुःखदायी समय छ। समाजमा हिँडिरहेका आदर्श पात्रहरूको दुश्चरित्रप्रति साँच्चै चनाखो हुनेबेला त आएको छ। कम्लुमामाको प्रश्नमा हास्यरसभन्दा बढी त मैले गम्भीरताको स्वर सुनेँ। जीवन जिउने कलाले शृङ्गारिएको छ घुरको धुवाँ। प्रविधिको आँगनमा घस्रिएका आजका सन्ततिहरूलाई बाल्यकालको जीवन्त सौन्दर्य, माटोको सुगन्ध र प्रकृतिको काखमा घोलिएको हुन्छ भन्ने सन्देश दिन सफल छ घुरको धुवाँ। जीवनको यथार्थ, संघर्ष, चुनौती, जिम्मेवारी, अनुशासन, आय आर्जन, पेशा, कृषि र अन्नको सम्मानकसरी गर्नुपर्छ भन्ने महाज्ञान संस्कृतिको माध्यमबाट थाहै नपाई बच्चामा हस्तान्तरण भएको रहेछ। मेहनत के हो? अन्नको सम्मान कसरी गर्नुपर्छ? एक एक दान किसानको लागि कति महत्त्वपूर्ण छ भन्ने कुरा धान काटेर खलामा लगिसकेपछि एउटा एउटा धानका बाला टिप्ने संस्कृति कति अर्थपूर्ण छ। राजेश खनाल आफ्नो स्मृतिविम्बमा अर्थशास्त्रको जीवन्त कक्षा यसरी सम्झन्छन्, काट्न बाँकी रहेका धानका बाला भए पनि तानूँ। मामाले देख्नु हुन्न क्यारे! जनहरूले रजेसबा धान लुछै है भनेर चुक्ली लगाउने छैनन् होला। भान्जा खलक भएकाले तिनले पनि ढील दिन्थे। ( पृ १३६ )यो प्रसङ्ग पढ्दा मैले पनि मेरो बाल्यकाल बारम्बार सम्झिएँ। खलाभरि धानका कुन्यु हुँदा पनि एक एक बाला टिप्नुपर्छ भन्दै हामी पनि लोड्हा लोढ्थ्यौं। त्यो जीवन्त पाठको असर आज पनि मैले भुलेकी छैन। जब बुझ्ने भएँ ती स्मृतिहरू आँखामा आएर मलाई सचेत गराउँछन्। म एक सिता अन्न फाल्न सक्दिनँ। मेरी आमा चार सय मुरी धान ढिकुटीमा थन्क्याएर पनि बाटोमा पोखिएको एक मानो धान पोल्टामा उठाउँथिन्। मलाई त्यो केटाकेटी उमेरमा यस्तो लाग्थ्यो मेरी आमा कति लोभी तर आज तिनै प्राकृतिक शिक्षालयमा आर्जन गरेका ज्ञानले मेरो दैनिकी सहज पारेको छ। राजेश खनालको स्मृतिरमणमा म निकै रमाएँ। यहाँ प्रस्तुत गरिएका संस्मरणहरू जीवन्त पाठशालको जीवन्त पढाइ हो। घुरको घुवाँ धुवाँ मात्र होइन। घुरबाट निस्किएको घुवाँले त्यो पुस्तालाई ( राजेश खनाल) समाज र संस्कृतिलाई हेर्ने एउटा सम्यक् दृष्टि दियो। घुरबाट निस्किएको धुवाँ संवेदनशील थियो र त त्यसको तापले राजेश खनाल जस्ता स्रष्टा जन्मायो। घुरको धुवाँ फोहोरको व्यवस्थापन मात्र होइन रहेछ। यो त जीवनकै व्यवस्थापन गर्ने विशेष पाठशाला पो रहेछ। अन्धडको टिकुला, त्यो शुक्रबारे लकडाउन पढ्दा यस्तो लाग्यो बच्चालाई बहादुर बनाउन, निरोगी बनाउन , हिम्मतिलो बनाउन, सन्तुष्ट बनाउन र चुनौतीहरूसँग लड्न त प्रकृतिसँग बारम्बार ठोक्किनु पर्छ। लड्नु पर्छ। पछारिनु पर्छ अनि दह्रोसँग उठ्नु पर्छ तब मात्र बालकको चौतर्फी विकास हुन्छ। पुस्तक पढ्दै गर्दा मलाई निकै चिन्ता पनि भयो, प्रविधिको मुलायम ओछ्यानमा आरामले लडिरहेका युवाशक्ति तनावको जालमा बिस्तारै बिस्तारै जकडिएर औषधिको सहायताले हाँस्न विवश हुँदैछन्। प्रविधिको प्रभावमा आजका बच्चाहरू हृदय उघारेर हाँस्न पनि सक्दैनन्। खनालको स्मृतिमा तिर्न नसकेको त्यो पाँच रुपैया होस् या साथी हो आज परोर पाकेको छर कुर्थीको बास्ना र साइँला मामा भन्ने निबन्ध पढ्दा त्योबेलाको बच्चालाई खानाको महत्त्व र जीवन संघर्षमा घिस्रिरए ताछिएका पाइतालाले बलियो बनाएको देखिन्छ । यसमा बाल मनोविज्ञानको कोलाज हेर्न सकिन्छ। आँधी, तुफान र गड्याङ्गुडुङ्ग गरेर बिजुली चम्केको बेला छिट्टी बोकेर दगुरेका बालबालीकाहरूसँग जम्काभेट हुन्छ। अन्धडको टिकुला टिप्ने बालबालिका योद्धा भएर हिँडेका छन्। प्रकृतिसँग नजिक भएर हुर्किएका केटाकेटीहरूलाई प्रकृतिले नै जीवन्त तालिम दिनेरहेछ। त्यसैले त्यो पुस्ताको स्मरण क्षमता पनि चमत्कारपूर्ण देखिन्छ। निबन्धहरूमा धूमिल भैसकेका मधेसका ऐतिहासिक परम्पराहरू उद्भासित भएका छन्। मधेसको चलन यस्तो हुन्छ कि एक नेपालीभाषी, मैथिली भाषीसँग भेटभयो भने नेपाली भाषी मैथिलीमा बोल्न थाल्छ, भने मैथिली भाषी नेपाली भाषामा बोल्न थाल्छ। मलाई यो किसिमको संस्कृति सुन्न र देख्न पाउँदा बडो आनन्द आउँछ। भाषिक, धार्मिक सहसम्बन्ध, सहसम्मान र सद्भावको यो भन्दा ठूलो नमुना कहाँ भेट्न सकिन्छ? अखण्डता र एकता नै समाजको मजबुत कडी हो। मलाई घुरको धुवाँ पढ्दा यस्तो पनि लाग्यो, अरूको भाषा, सभ्यता र संस्कृतिप्रति परम श्रद्धा र हार्दिकता भएर नै होला नेपाली भाषीहरूले मैथिली भाषामा साहित्य सृजना गरेका छन् भने मैथिली भाषीहरूले नेपाली भाषामा साहित्य सिर्जना गरेका छन्। यहाँ राजेश खनालले नेपाली भाषामा सिङ्गो मधेशको आवाजलाई गुञ्जित पारेका छन्। घुरको धुवाँको आयतन केवल फोहोर विसर्जन गर्ने कामका लागि मात्र सीमित छैन। खरानी र धुवाँ भएर नष्ट हुनु मात्र घुरको प्रक्रिया होइन। घुरको घुवाँ पर्यावरण, समाज, संस्कृति, कृषि, कचरी र साँच्चै भन्ने हो भने राजनीति गतिविधिको वहस गर्ने ठाउँ हो। वास्तवमा कल्पना र सम्झनाको सुरम्य फूलबारीमा मानव जीवन मुस्कुराइरहेको हुनेरहेछ। यदि हामीलाई विस्मृतिले छोप्यो भने हाम्रो जीवन वास्तवमै निरस, निरर्थक र निरुपाय बन्न पुग्छ। अतीतका मीठा मीठा सम्झनाहरूले वर्तमान जीवनलाई बढो रोमाञ्चित पार्दो रहेछ। स्मृतिका तिनै जीवन्त घटनाहरूको जीवन्त एलबम 'घुरको धुवाँ' साँच्चै पठनीय छ। मौलिक, मनोरम मधेसको सन्दर्भ बडो लोभलाग्दो छ। संस्मरणका घटनाहरूको प्रस्तुति बडो कौतुकमय छ। अतीत र वर्तमान समयलाई निकै सुन्दर तरिकाले गाँसेका छन् खनालले। चटक्क जोडिएको सेलरोटी जस्तै लाग्छन् अतीत र वर्तमान गाँसिएका ठाउँहरू। भाषा, शिल्प र शैली निकै सरल, सरस भएर सलल बगेको छ। राजेश खनालका स्मृतिको आँखिझ्यालबाट तराईको विहङ्ग्म वस्तुस्थितिलाई हेर्न सकिन्छ। आफूले बाल्यकालमा भोगेको संस्कार, संस्कृति र सम्बन्ध लोपोन्मुख हुँदैगइरहेको परिवेशमा खनाल धेरै पटक भावविह्वल भएका छन्। अक्षरको जादू यस्तो छ म पनि राजेश खनाल सँगसँगै जनकपुर, जयनगर, भलुवाही र भरतपुर पुगिरहेँ। पुस्तक भित्रका पात्रहरूसँग म पनि नजिक भएकीले नौलो अनुभूति पनि भयो। कहिले मुरही,चूडा, प्याजी, कचरीको स्वादमा हराएँ। आँखै अगाडि आँधीले झारेका आँपका चिचिला 'अन्धडको टिकुला' बटुल्न फूलबारी पुगें। कतै आँपका सिम्टा सुकाएको मान्द्रा देखेँ, कतै फक्का अचार त कतै खटमिठी, कतै कुचुवाअचारमा रङ्मङ्गिएँ। घुरको धुवाँ ताप्दै तराईको सुगन्धलाई समेट्न थालेँ। रामलीला हेदै। हनुमानको उफ्राइ कुदाइमा हाँस्दै, जनकपुरको रेल पछ्याउँदै म पनि रेलको लिक लिक दगुरेँ, दशैंको सांस्कृतिक कार्यक्रम चौरीमा थचक्क बसेर पुनः हेरेँ। कला, साहित्य र सङ्गीतमा डुबुल्की लगाउँदै हिँडेका कलाकार राजेश खनालसँग परिचित भएँ । पहिलो पटक अरूको संस्मरण पढ्दा आफ्नै संस्मरण पढ्दै छु जस्तो भयो।"
पहुँचमार्ग मर्मत गर्न राहुघाट बेसीनका जलविद्युत आयोजनाहरूको बेवास्ता,"मौवाफाँट : म्याग्दीको रघुगंगा गाउँपालिकामा निर्माणाधीन जलविद्युत आयोजनाले प्रयोग गर्ने पहुँच मार्ग मर्मत र स्तरोन्नति गर्न उदासिनता देखाउँदा दुर्घटनाको जोखिम, धूलो र हिलोको समस्या बढेको छ। संसारको सातौ (८,१६७ मिटर) अग्लो धवलागिरी हिमालको फेदीमा मुहान रहेको राहुघाट र सहायक नदीहरूमा १६७३ मेगावाट क्षमताका ५ वटा जलविद्युत आयोजना निर्माणाधीन छन्। तिल्केनीचौर देखि मौवाफाँट दग्नाम दर्मीजाचिमखोलाघ्याँसीखर्क हुँदै सेतिनी भ्यालीसम्म जलविद्युत आयोजनाहरूले उपकरण र निर्माण सामग्री ढुवानी गर्न बनाएको सडक साँघुरो, धूलो र ग्रेड नमिलेका कारण जोखिमयुक्त बनेको छ। जलविद्युत आयोजनाहरूले सडक मर्मतमा बेवास्ता गरेपछि गाउँपालिकाको केन्द्र मौवाफाँटका बासिन्दाहरूले बिहीबार र शुक्रबार दिनभर जलविद्युत आयोजनाका सवारी साधन सञ्चालन गर्न अवरोध गरेका थिए। गाउँपालिकाको कार्यालयमा शुक्रबार भएको सर्वपक्षीय छलफलमा जलविद्युत आयोजनाहरूले पूर्ववत् प्रतिबद्धता अनुसार सडकलाई ग्राभेल सहित स्तरोन्नति गर्ने र नियमित रुपमा सडकको धूलो कम गर्न पानी हाल्ने काम सुरु गर्ने सहमती भएपछि शनिबार बिहानदेखि सडक सुचारु भएको छ। यस अघि गाउँपालिकासँग जलविद्युत आयोजनाहरूले गरेको प्रतिबद्धता अनुसारको काम नभएपछि स्थानीयबासीले सडक अबरोध गरेको र तत्काल ग्राभेल गर्ने सहमति भएपछि सडक सुचारु भएको गाउँपालिका अध्यक्ष भवबहादुर भण्डारीले बताए। रघुगंगा गाउँपालिकामा ४० मेगावाट क्षमताको राहुघाट, २२५ मेगावाट क्षमताको ठूलोखोला, ४८ मेगावाट क्षमताको अपर राहुघाट, ३७५ मेगावाट क्षमताको मङ्गले राहुघाट र २१३ मेगावाटको ठूलोखोला जलविद्युत् आयोजना निर्माणाधीन छन्। जलविद्युत आयोजना र निर्माण कम्पनीका प्रतिनिधि तथा, स्थानीय सरोकारवालाहरू समेतको बैठकमा बेनीजोमसोम सडकखण्डस्थित घुमाउनेतालदेखि पीपले हुँदै मौवाफाँट क्षेत्रको सडकलाई लेबलिङ्ग, ग्रेडिङ र ग्राभेलसहित सडक स्तरोन्नति गर्ने सहमती भएको छ। घुमाउनेताल देखि च्यानडाँडा सम्मको सडकमा रघुगंगा हाइड्रोपावर कम्पनीले सडक लेवलिङ्ग र ग्रेडीङ्ग तथा सडक ग्राभेलको कार्य गर्ने र राहुघाट जलविद्युतको ठेकेदार जेपी एशोशियट्स कम्पनीले घुमाउनेताल देखि झिँ र दग्नाम जाने चोक सम्म तथा रघुगंगा माविको सरसाफ्ट सम्मको ड्रेनको काम गर्ने निर्णय भएको गाउँपालिकाले जनाएको छ। त्यसैगरी च्यानडाँडादेखि अँधेरीखोला र माथिल्लो भेगको सडक मर्मत गर्नुपर्ने स्थानसम्म सडक लेवलिङ्ग र ग्रेडीङ्ग तथा सडक ग्राभेल निर्माण कार्य तुँदी पावर कम्पनी, ठूलोखोला र माथिल्लो ठूलोखोला जलविद्युत आयोजनाले गर्ने निर्णय भएको गाउँपालिका अध्यक्ष भण्डारीले बताए। सडक स्तरोन्नतिको लागत अनुमान तयार गर्ने र नाप जाँचमा गाउँपालिकाका प्राविधिकहरूलाई खटाउँछौँ, पटक पटकको सहमति जलविद्युत आयोजनाहरूले कार्यान्वयन नगर्दा समस्या उत्पन्न भएको छ, उनले भने यस पटकको निर्णयलाई पालना गराउन गाउँपालिकाले निरन्तर पहलकदमी लिन्छ। बैठकमा वडा नम्बर ३ पीपलेका वडाध्यक्ष खिमबहादुर शाहीले पटक पटक भएका सहमति पालना नगरेको कारण स्थानीयबासी सडक अवरोधमा उत्रनुपरेको बताउँदै तत्काल सहमति पालना गरेर सडकलाई स्तरोन्नति गर्न जलविद्युत आयोजनालाई निर्देशन दिए। बैठकमा राहुघाट जलविद्युतको विद्युतगृह रहेको तिल्किनी उपल्लो आर्यघाटमा जमिनको लम्बाइ तथा चौडाइ अनुसार प्रतीक्षालय निर्माण गर्ने र आर्यघाट परिसरमा आयोजनाले राखेको ढुङ्गा तथा माटो आर्यघाट परिसरबाट खाली गर्ने निर्णय समेत भएको छ।"
मधेसका जनताप्रतिको जिम्मेवारी भुलेको छैन : प्रधानमन्त्री,"काठमाडौं : प्रधानमन्त्री अध्यक्ष पुष्पकमल दाहालले मधेसका जनताप्रतिको सम्मान र उनीहरूको आर्थिक एवं सामाजिक विकासका निम्ति आफू प्रतिबद्ध रहेको बताएका छन्। नेकपा माओवादी केन्द्र सर्लाहीमा आयोजित कार्यक्रममा उनले पछिल्लो समय मधेसी जनतामा जागरण पैदा भएकाले यहाँका जनताले मुक्तिको पक्षमा उभिने विश्वास व्यक्त गरे। मिटरब्याज पीडितका समस्या समाधान गर्न र नागरिकताविहीन जनताको मागलाई सम्बोधन गर्न आफू नेतृत्वको सरकारले प्राथमिकताका साथ काम गरेको स्पष्ट पार्दै उनले आगामी दिनमा पनि मधेसको मुद्दालाई आफूले गम्भीरतापूर्वक लिएर सम्बोधन गर्ने प्रतिवद्धता जनाए। आगामी आर्थिक वर्षको नीति तथा कार्यक्रम एवं बजेटमा मधेस प्रदेशलाई पहिलो प्राथमिकतामा राख्ने उल्लेख गर्दै प्रधानमन्त्री दाहालले मधेसका जनताको पक्षमा निरन्तर प्रतिवद्ध भएर लाग्ने विश्वास दिलाए। तराईमा सिँचाइ र विद्युतीकरणका कार्यक्रमलाई पहिलो प्राथमिकतामा राखेर काम अगाडि बढाएको उल्लेख उनले भने, 'मधेसको जमिन सिँचाइमा नहुँदासम्म उत्पादकत्त्व बढ्दैन। जनताले रोजगारी पाउँदैन र समृद्धि पनि हासिल हुँदैन। त्यसैले मधेसमा सिँचाइ गर्ने मेरो प्राथमिकता छ।' मधेसका जनताको मुक्तिका लागि यहाँका जनताले ठूलो त्याग गरेको उल्लेख गर्दै उनले जनताका मुक्तिका लागि संघर्ष गर्ने सम्पूर्ण शहिदप्रति सम्मान व्यक्त गरे। उनले बलरा र सर्लाहीका जनताको मागलाई सम्बोधन गर्ने प्रतिबद्धता व्यक्त गरे। देशभर आगलागीबाट ठूलो क्षति भएको उल्लेख गर्दै प्रधानमन्त्री दाहालले आगजनीबाट भएको क्षतिप्रति दुःख व्यक्त गरे। उनले आगलागीबाट प्रभावित जनतालाई तत्कालका लागि ५० हजार प्रतिपरिवार राहत उपलब्ध गराउने मन्त्रिपरिषद्ले निर्णय गरेको जानकारी गराए। आगलागीबाट भएको क्षतिको अवस्था हेरेर थप राहत उपलब्ध गराउने उनको भनाइ छ।"
एमाले बाधक बनेपछि सुदूरपश्चिमका मुख्यमन्त्री सोडारीले फेरि लिन पाएनन् विश्वासको मत,"धनगढी : सुदूरपश्चिममा मुख्यमन्त्री दीर्घ बहादुर सोडारीको दोस्रो पटकको विश्वासको मत लिने प्रयास पनि असफल भएको छ। एमालेले बझाङबाट उपनिर्वाचन जितेका प्रदेश सभा सदस्य दमनबहादुर भण्डारीको सपथ नहुँदासम्म विश्वासको मत नदिने भनेपछि सोडारीको दोस्रो पटकको विश्वासको मत लिने प्रयास पनि असफल भएको हो। सोडारीले शुक्रबार विश्वासको मत लिने भन्दै संसद बैठक बोलाइदिन सभामुख भीमबहादुर भण्डारीलाई पत्र पठाएका थिए। सभामुखले पनि शुक्रबार ५ बजेका लागि संसद बैठक आह्वान गरेका थिए। एमालेको अडानमा कारण शुत्रबारको बैठक शनिबार बेलुकी साढे ५ बजेसम्मका लागि स्थगित गरिएको थियो। आज (शनिबार)का लागि बोलाइएको बैठक पनि अर्को सूचना नआउँदासम्मका लागि स्थगित भएको छ। विश्वासको मतका बारेमा दलहरूबीच सहमति नभएका कारण शनिबारको बैठक पनि स्थगित गरिएको प्रदेश सभाका सचिव देवबहादुर बोगटीले बताए। एमालेले सुरुवातदेखि नै सोडारीलाई विश्वासको मत नदिने पक्षमा देखिएको छ। सोडारी विवादास्पद पात्र भएको भन्दै एमालेले उनको नेतृत्वको सरकारलाई मुख्यमन्त्रीका लागि समर्थन गरे पनि सरकारमा भने नजाने निर्णय नै गरेको छ। अझ एमाले सोडारीले केन्द्रीय गठबन्धनलाई चुनौती दिँदै कांग्रेस र उन्मुक्तिको रेशम पक्षसँग मिलेर लक्ष्मण किशोर चौधरीलाई मुख्यमन्त्रीमा अघि सारेको भन्दै झनै चिढिएको छ। एमाले संसदीय दलका नेता राजेन्द्र सिंह रावलल र प्रमुख सचेतक सुरेन्द्र बहादुर पाल दुबै जना सोडारीले सपथ लिने दिन शनिबार विहानै संघीय राजधानी गएका छन्। दुबै जनालाई एमाले अध्यक्ष ओलीले बोलाएको बताइएको छ। एमाले अध्यक्ष ओलीलाई पनि सोडारी मुख्यमन्त्री भएको चित्त बुझेको छैन। एमालेले मुख्यमन्त्रीमा समर्थन गर्नुअघि सोडारीको ठाउँमा एकीकृत समाजवादीकै अरु प्रदेश सभा सदस्यलाई अघि सार्न आग्रह गरेको थियो। तर, एकीकृत समाजवादीका अध्यक्ष माधवकुमार नेपालले स्थायी कमिटीबाटै मुख्यमन्त्रीमा सोडारीको नाम पास गराएका थिए। अहिले सोडारीको विश्वासको मत एमाले र एकीकृत समाजवादीले प्रतिष्ठाको विषय बनाएका छन्। सोडारी वैशाख ६ गते एमालेका १०, माओवादीका १०, समाजवादीका ४, नागरिक उन्मुक्ति पार्टीको रञ्जीता पक्षका २ र स्वतन्त्र १ गरी २७ जनाको समर्थन रहेको भन्दै मुख्यमन्त्रीमा नियुक्त भएका थिए। प्रदेशमा बहुमत संख्या पनि २७ नै हो। बझाङमा एमाले जितेपछि अहिलेको गठबन्धनसँग २८ जनाको बहुमत हुनेछ।"
'पपुलिजम' स्वीकार्य नरहेको इलाम उपनिर्वाचनले सन्देश दियो : एमाले महासचिव पोखरेल,काठमाडौं : नेकपा एमालेका महासचिव शंकर पोखरेलले पपुलिजमका आधारमा विचारको जगमा खडा भएका राजनीतिक दलहरूको विकल्प खोज्ने प्रयास इलाममा असफल भएको बताएका छन्। काठमाडौंमा आयोजित कार्यक्रममा महासचिव पोखरेलले पपुलिजम कि विचार भन्ने परीक्षण गर्नुपर्ने अवस्थामा इलाममा भएको उपनिर्वाचनमा पपुलिजम स्वीकार्य छैन भन्ने सन्देश जनताले दिएको बताए। उनले कोशी प्रदेशको नामाकरणविरुद्ध एमालेलाई नियोजितरूपमा कमजोर पार्नका लागि आन्दोलन चलाइएको अवस्थामा जातिवाद स्वीकार्य छैन भन्ने सन्देश पनि उपनिर्वाचनले दिएको बताए। महासचिव पोखरेलले एमालेको नेतृत्वमा सरकार बन्दा नेपाल एउटा विश्वको नमूना राष्ट्रका रूपमा पुर्याउन सफल भए पनि षड्यन्त्रपूर्व विस्थापित गर्दा मुलुक अफ्ठ्यारो अवस्थामा पुगेको बताए। मुलुकको अफ्ठ्यारो अवस्थामा लामो समय गयो भने सम्हालन नसक्ने अवस्थामा पुग्नसक्ने भएकाले एमालेको पहलमा नयाँ सत्ता समीकरण बनाइएको उनले बताए। उनले वर्तमान सत्ता समीकरणले देशलाई तत्काल नै चमत्कार दिने नभएर मुलुकको ओरालो यात्रालाइ रोकेर अघि बढाउनसक्ने मान्यताका साथ सरकारमा सहभागी भएको जिकिर गरे। महासचिव पोखरेलले कतिपयले पार्टी एकताका नाममा फेरी टाउको जोड्ने कुरा गरेको भन्दै अहिले टाउको नभई कायकर्ताको मन जोड्न जरुरी रहेको धारणा राखे । उनले पुष्पलाललाई कांग्रेससंग मिलेर पञ्चायत ढाल्नुपर्दछ भनेबापत गद्दार भन्ने मोहनविक्रम सिंह अहिले समाजवाद कि पुँजीवाद भनेर कित्ताकाट गर्नुपर्ने बेला कांग्रेसकै पछाडी कुदिरहेको टिप्पणी गरे।
मुस्ताङको कागबेनी बस्ती नजिक देखियो दुर्लभ हिउँ चितुवा,"जोमसोम : पछिल्लो समय हिमालकी रानीको उपमा पाएको दुर्लभ हिउँ चितुवा मुस्ताङका सडक तथा बस्ती नजिक देखिन थालेका छन्। चालु वर्षको वैशाख महिनामा मात्रै मुस्ताङका दुई स्थानमा हिउँ चितुवा सडक र बस्ती नजिक आएको देखे। मुस्ताङमा दुर्लभ हिउँचितुवा सार्वजनिक रुपमा देखिन थालेपछि स्थानीयबासीमा थप कौतूहलता बढ्दै जान थालेको हो। वैशाख ९ गते उपल्लो मुस्ताङको लोमान्थाङबाट जोमसोमतर्फ जीप यात्रा गर्दै गरेको अवस्थामा लोमान्थाङ गाउँपालिकाकी उपाध्यक्ष छिमी बिष्टले जोमसोमकोरला सडकमार्गको समर खोला नजिकको सडकमै एकसाथ ४ वटा हिउँ चितुवा आफ्नै आँखाले प्रत्यक्ष देख्न भ्याइन्। त्यही मात्र होइन उपाध्यक्ष बिष्टले त्यस समय जीप भित्र बसेर आफूले देखेका हिउँ चितुवाको तस्बिर र भिडियो समेत खिचिन्। उनले उक्त हिउँ चितुवाको फोटो र भिडियो सामाजिक सञ्चालमा राखेपछि सामाजिक सञ्जाल प्रयोगकर्तामार्फत हिम चितुवाको फोटो र भिडियो भाइरल भयो। यसैगरी शुक्रबार पनि हिमचितुवा बस्ती नजिक देखा परेको छ। वारागुङ मुक्तिक्षेत्र गाउँपालिकाका स्वास्थ्य संयोजक खगेन्द्र बोहोराले एक वटा हिउँचितुवा वारागुङ मुक्तिक्षेत्र४ कागबेनी श्राद्धस्थलको कालिगण्डकी नदी पारी बस्ती नजिक देखा परेको जानकारी दिए। हिमालकी रानी हिउँ चितुवा कागबेनी गाउँ पारी बस्ती नजिक देखापर्यो, मैले त्यसको भिडियो समेत खिच्न भ्याए, स्वास्थ्य संयोजक बोहोराले भने, टन्न अघाएको जस्तो देखिन्थ्यो, नजिकका पशु चौपायालाई केही क्षति नगरी देखिएको हिउँ चितुवा विस्तारै हिँडेर पहाडतीर उक्लियो। स्वास्थ्य संयोजक बोहोराले पनि मोबाइलबाट खिचेको हिउँ चितुवाको भिडियो सामग्री सामाजिक सञ्जाल फेसबुकमा राखेका छन्। उक्त भिडियो पनि सामाजिक सञ्जालमा भाइरल भइरहेको छ। समुन्द्री सतहको ३ हजारदेखि ५ हजार मिटरको अग्लो उचाइको क्षेत्र हिउँ चितुवाको मुख्य वासस्थान हो। हिउँ चितुवा छेवैमा भएर पनि नदेखिनी जात हो। यो लुपुक्क बस्ने ,मानिसलाई छल्ने र मानिसलाई झुक्याउन सक्ने जात हो। यसैका कारण मानिसले सहजै हिउँ चितुवा देख्न सक्ने अवस्था हुँदैन। उच्च हिमाली क्षेत्रमा दुर्लभ संख्यामा रहेका हिउँ चितुवाको मुख्य आहार नाउर नै हो। जैविक विविधता संरक्षण केन्द्र सौराहा चितवनको हिउँ चितुवा विज्ञ मधु छेत्रीले मुस्ताङको सडक तथा बस्तीमा हिउँ चितुवा देखा पर्नु अनौठो नभएको प्रतिक्रिया दिए। हिउँ चितुवा पहिले पहिले पनि तल झर्थे, हामीले नदेखेर अनौठो लागेको हो, हिउँ चितुवा विज्ञ छेत्रीले भने,मुस्ताङमा सडक सञ्जाल सहज भएको र मानिसको आवतजावत बढेकाले हिमचितुवा बिरलै देख्न सकिन्छ।"
बागलुङमा जिल्ला लिग फुटबल प्रतियोगिता हुने,"बागलुङ : बागलुङमा जिल्ला छनौट (नकआउट) चरण प्रतियोगिता र जिल्ला लिग फुटबल प्रतियोगिता हुने भएको छ। बागलुङ जिल्ला फुटबल संघले बैशाख २६ गतेदेखि २८ गतेसम्म जिल्ला छनौट (नकआउट) चरणको खेल र ३१ गतेदेखि जेठ ६ गतेसम्म जिल्ला लिग फुटबल प्रतियोगिता आयोजना गर्ने शनिबार पत्रकार सम्मेलनको आयोजना गरेर जनाएको छ। बागलुङ जिल्ला फुटबल संघका अध्यक्ष जय राजभण्डारीले नवप्रवेशी ३ टिम र पहिले रेलिगेशनमा परेका दुई टिम गरी ५ टिमबीच वैशाख २६ गतेदेखि नकआउट चरणको खेल सञ्चालन हुने बताए। उनले नकआउट चरणमा अमर आदर्श स्पोर्टस् क्लब, तमान युवा क्लब, संयुक्त चार युवा क्लब र बागलुङ एकता क्लब र आदर्श विद्यामन्दिर खेलकुद क्लबले प्रतिस्पर्धा गर्ने जानकारी दिए। नकआउट चरणको विजेता टिमले अर्को वर्ष हुने जिल्ला लिग फुटबल प्रतियोगितामा बढुवा हुने बागलुङ जिल्ला फुटबल संघका महासचिव रेशम गोतामेले जानकारी दिए। यस्तै वैशाख ३१ गतेदेखि जेठ ६ गतेसम्म सञ्चालन हुने जिल्ला लिग फुटबल प्रतियोगितामा ८ टिमको सहभागिता रहनेछ। फुटबल संघले ८ टिमलाई दुई समूहमा विभाजन गरेर लिग सञ्चालन गर्न लागेको जनाएको छ। जिल्ला लिगमा ८ टिमको सहभागिता रहेको छ, अध्यक्ष राजभण्डारीले भने,४४ टिमलाई दुई समूहमा विभाजन गरेर एक टिमले तीन खेल खेल्ने गरी लिग गर्दैछौं। दुई समूहको शीर्षस्थानमा रहने दुई टिमले उपाधि विजेताको लागि प्रतिस्पर्धा गर्नेछन्। लिगमा पावर फिटनेस क्लब, बागलुङ कालिका युवा क्लब बागलुङ सुधार केन्द्र, वीर गोर्खाली युवा क्लब, रामरेखा फुटबल क्लब, कालिका भगवती युवा क्लब, बालजीवन खेलकुद क्लब, रुद्रेपिपल युवा क्लब र गुठी युनाइटेड क्लबले प्रतिस्पर्धा गर्ने छन्। संघले लिगमा सहभागी हुने टिमले धौलागिरी अञ्चल बाहिरका दुई र छिमेकी जिल्ला पर्वत, म्याग्दी र मुस्ताङका चार जना गरी ६ जनासम्म खेलाडीहरु राख्न पाउने नियम गराएको महासचिव गोतामेले बताए। उनले नकआउट चरणका खेलमा सहभागी हुने टिमले जिल्ला बाहिरका खेलाडीहरूलाई समावेश गर्न नपाउने बताए। फुटबल संघले शनिबार नकआउट चरण र लिगको समय तालिका समेत सार्वजनिक गरेको छ। नकआउट चरणको पहिलो खेल संयुक्त चार युवा क्लब र आदर्श विद्यामन्दिर बीच हुनेछ। यस्तै पहिलो सेमिफाइनल अमर आदर्श स्पोर्टस् क्लब र बागलुङ एकता क्लबबीच हुनेछ भने दोस्रो सेमिफाइनल तमान युवा क्लब र पहिलो खेलको विजेता टिम बीच हुनेछ। यस्तै जिल्ला लिगमा दुई समूह विभाजन गरिएको छ। समूह कमा बागलुङ कालिका युवा क्लब बागलुङ सुधार केन्द्र, रुद्रेपिपल युवा क्लब, पावर फिटनेश क्लब र कालिका भगवती युवा क्लब रहेका छन् भने समूह खमा रामरेखा फुटबल क्लब, गुठी युनाइटेड क्लब, वीर गोर्खाली युवा क्लब र बालजीवन खेलकुद क्लब रहेका छन्। लिग विजेताले नगद ७५ हजार, उपविजेताले ४५ हजारसहित ट्रफी, मेडल र प्रमाणपत्र प्राप्त गर्नेछन्। लिगमा उत्कृष्ट खेल प्रदर्शन गर्ने पाँच विधाका खेलाडीलाई जनही ५ हजार प्रदान गरिने अध्यक्ष राजभण्डारीले बताए। प्रतियोगिताको लागि अखिल नेपाल फुटबल संघ (एन्फा) बाट ७ लाख बजेट प्राप्त हुनेछ। अपुग खर्च भने स्थानीय तह र व्यवसायीबाट जुटाइने अध्यक्ष राजभण्डारीले बताए। उनले प्रतियोगिताको लागि बागलुङ नगरपालिका वडा नं २ को कार्यालयले खेलकुद सामग्री सहयोग गर्ने प्रतिबद्धता जनाएको जानकारी दिए। संघले लिग तयारीका प्रत्येक टोलीलाई दुई किस्तामा गरी २५ हजार रुपैयाँ उपलब्ध गराउने भएको छ। पहिलो किस्तामा २० र दोस्रो किस्तामा ५ हजार प्रदान गरिने जिल्ला फुटबल संघका महासचिव रेशम गोतामेले जानकारी दिए।"
राजनीतिक स्थिरताका लागि अब प्रत्यक्ष निर्वाचनमा जानुपर्छ : महत,काठमाडौं : नेपाली कांग्रेसका प्रवक्ता प्रकाशशरण महतले राजनीतिक अस्थिरता नेपालको विकासका लागि घातक रहेको बताएका छन्। शनिबार काठमाडौंमा आयोजित कार्यक्रममा महतले कांग्रेसका कारण मुलुकमा अस्थिरता नभएको भन्दै जसले अस्थिरता निम्ताएको भए पनि यो नेपालको लोकतान्त्रिक आन्दोलन र विकासका लागि घातक रहेको बताए। उनले निरन्तर अस्थिरता बनाइरहने र त्यसमा रमाइरहने प्रवृद्धिलाई निष्तेज बनाउनुपर्ने बताए। अविश्वासको जगमा बनेको वर्तमान सरकार अविश्वासकै कारणले चाडै टुंगिने उनले बताए। उनले चाडै विकास र स्थिरताप्रति सर्मथित सरकार आउने दाबी गर्दै समावेशिता र सहभागिताको सुनिश्चित गर्दै प्रत्यक्ष निर्वाचनमा जान सकिने बताए। उनले मुलुकमा राजनीतिक स्थिरताका लागि प्रत्यक्ष निर्वाचनका लागि बहस चलाउनुपर्ने बताए।
उद्योगीले खोजेजस्तो जनशक्ति तयार पार्न काठमाडौं विश्वविद्यालय तयार,"पोखरा : दक्ष जनशक्तिको अभाव उद्योगीव्यवसायीका साझा समस्या हुन्। पलायनको समस्या उस्तै पेचिलो छ। योग्यताका फाइल बोकेकाहरुको लर्को पनि उस्तै छ! एकातिर विश्वविद्यालयबाट उत्पादित जनशक्ति उद्योगप्रतिष्ठानमा नबिक्ने अर्कोतिर बेरोजगारी। समस्याको समाधान के होला ? काठमाडौं विश्वविद्यालयले उपाय खोजी गर्न थालेको छ। उसले उद्योगीव्यवसायीहरुसँगको सहकार्यमा उनीहरुले चाहेजस्तो जनशक्ति तयार पार्ने कामको सुरुवात गरेको छ। त्यही सन्दर्भमा शुक्रबार काठमाडौं विश्वविद्यालयले इनरजाइज नेपाल परियोजना, हाइड्रो ल्याब परियोजनासँग सम्बन्धित विज्ञसहित पोखराका उद्योगीव्यवसायीसँग छलफल गरेको छ। पोखरा उद्योग वाणिज्य संघको अगुवाइमा सम्पन्न अन्तरक्रिया वर्तमान अवस्थामा उद्योगीहरुले भोग्नुपरेका समस्या र समाधानका लागि विश्वविद्यालय र नेपाल सरकारसँग सहकार्य विषयसँग सम्बन्धित थियो। कार्यक्रममा बोल्दै काठमाडौं विश्वविद्यालयअन्तर्गतको स्कूल अफ इञ्जिनियरिङका डीन प्राडा मनीष पोखरेलले विश्वविद्यालय हातमा मैलो लाग्छ कि भन्ने हैन कि साँच्चै कार्यक्षेत्रमा खटिने इन्जिनियर र त्यस्तै जनशक्ति उत्पादनको दिशामा अगाडि बढेको बताए। निजी क्षेत्रको आवश्यकता अनुसारको जनशक्ति उत्पादनले मात्र राष्ट्रिय अर्थतन्त्रमा टेवा पुर्याउने तथा रोजगारी बढाउने भएकाले विश्वविद्यालयले यो अवधारणा अगाडि सारेको उनको भनाइ थियो। हामी तपाईंले चाहेजस्तो जनशक्ति उत्पादन गर्न चाहन्छौँ, त्यस्तो जनशक्तिलाई पढ्दापढ्दै जागिर दिने अवस्था सिर्जना हुनुपयो भन्ने पनि छ, उनले भने,नीतिगत रुपले यस्ता विषयमा पैरवी गर्ने पनि हाम्रो उद्देश्य हो। काठमाडौं विश्वविद्यालयले हालै हरित उर्जाको रुपमा हाइड्रोजन ग्यासको सफल उत्पादन र परीक्षण गरेको प्रसंग झिक्दै उनले उद्योग क्षेत्रमा त्यसको उपयोगिता बढाउनुपर्ने आवश्यकता पनि औंल्याए। विश्वविद्यालयका अर्का प्राडा भूपेन्द्रविमल क्षेत्रीले अब उद्योग क्षेत्रमा अनुसन्धानमुलक जनशक्तिको आवश्यकता औंल्याउँदै निजी क्षेत्रलाई आवश्यक पर्ने जनशक्ति उत्पादन नै यो परियोजनाको लक्ष्य भएको बताए। विश्वविद्यालयका प्राज्ञिक औद्योगिक संयोजक डा राम लामाले हाइड्रोजनको उपभोग बढाउँदै निर्माणलगायतका क्षेत्रमा यसको प्रयोग हुने वातावरण सिर्जना गर्नुपर्नेमा जोड दिए। यो अभियानमा पोखरा उद्योग वाणिज्य संघसँग सहकार्य गर्ने उनको भनाइ थियो। कार्यक्रममा बोल्दै पोखरा उद्योग वाणिज्य संघका वरिष्ठ उपाध्यक्ष तथा कार्यवाहक अध्यक्ष गोकर्ण कार्कीले नेपालको निजी क्षेत्र प्राज्ञिक अनुसन्धानमा सघाउन तथा सहकार्य गर्न तयार रहेको बताए। हरित उर्जाको खपत बढाउन आवश्यक पर्ने नीतिगत पैरवी गर्ने प्रतिवद्धता पनि उनको थियो। कार्यक्रममा बोल्ने निजी क्षेत्रका प्रतिनिधिहरुले दक्ष जनशक्तिलाई देशमै रोक्न नसकिएको, पढेर आएका व्यक्तिलाई काममा लगाउँदा धुलोमैलोमा लुट्पुटिन नै नचाहेको, हरित उर्जा उपयोगलाई कसरी औद्योगिक क्षेत्रमा प्रयोगमा ल्याउने भन्नेबारे नीतिगत अस्पष्टता रहेकोलगायत समस्याहरु सुनाएका थिए। उद्योगव्यवसायलाई आवश्यक पर्ने दक्ष जनशक्ति उत्पादन भए उनीहरुलाई पढ्दापढ्दै जागिर दिन सकिने पनि उनीहरुको भनाइ थियो।"
मानिस आफ्नै स्वास्थ्यप्रति गम्भीर छैनन् : उपराष्ट्रपति यादव,"काठमाडौं : उपराष्ट्रपति रामसहायप्रसाद यादवले नेपालजस्तो विकासोन्मुख देशमा जनताको राम्रो स्वास्थ्यमा पहुँच नहुनु समस्याको विषय भएको बताएका हु्न्। शनिबार काठमाडौंमा नेपाल डाइबिटिज संस्थाले आयोजना गरेको डाइबिटिज नेपाल अन्तर्राष्ट्रिय सम्मेलनलाई सम्बोधन गर्दै उपराष्ट्रपति यादवले समयमा नै र रोगको परीक्षण हुन नसक्नु र जनताको राम्रो स्वास्थ्यमा पहुँच नहुनु समस्याको विषय भएको बताएका हुन्। उनले मुटु रोग, क्यान्सर, उच्च रक्तचापको लहरमै आउने मधुमेहबाट मृत्यु हुनेको सङ्ख्या उच्च रहेको भन्दै चिन्ता व्यक्त गरे। उपराष्ट्रपति यादवले डरलाग्दा तथ्याङ्कहरुले मानिस आफ्नै स्वास्थ्यप्रति गम्भीर नरहेको उल्लेख गर्दै सबैलाई आफ्नो शरीर र स्वास्थ्यप्रति सचेत, सावधान र गम्भीर बन्न आग्रह गरे। उनले सीमित स्रोत र साधनका कारण स्वास्थ्य परीक्षण, परामर्श र औषधि उपचारका लागि डाइबिटिज नेपाल जस्ता संस्थाहरु ग्रामीण भेगमा पुग्न जरुरी रहेको बताए। सरकारले चाहेर पनि कतिपय काम गर्न नसकिरहेको अवस्थामा यस्ता संघसंस्थाले गर्ने शिविरहरु महत्वपूर्ण हुन सक्ने उनको भनाइ छ। विश्व स्वास्थ्य सङ्गठन (डब्लुएचओ) को प्रतिवेदनअनुसार विश्वभर ४२ करोड २० लाख मानिसमा मधुमेह छ,जसमध्ये अधिकांश निम्न र मध्यम आय भएका देशहरुमा बसोबास गर्दछन्।"
ताली र गाली नै जीवनका अनमोल सम्पत्ति हुन्,"भरत गुरागाईं उपन्यासलाई नाटकमा रूपान्तरण गरेपछि आफूलाई बर्बरिक भन्न रुचाउने साहित्यकार हुन्। पूर्वी नेपालको मोरङ जिल्ला ग्रामथान गाउँपालिकाको झोराहाटका उनी झोराहाट नाट्य समूह खोलेर नाटक कर्ममा आफूलाई होम्ने कलाकार पनि हुन्। साहित्यकार पनि हुन् उनी। उनै अनेक व्यत्तित्व र मनका पनि धनी बर्बरिकसँग अन्नपूर्णकर्मी गोपीकृष्ण ढुंगानाले गरेको कुराकानी : आफूलाई बर्बरिक लेख्नुहुन्छ, किन ? अलि लामो नालीबेली छ। महाभारतमा भीमसेनको नाति घटोत्कचको छोराको नाम बर्बरिक थियो। उनलाई दलित तथा असभ्य भन्दै महाभारतको युद्धबाट षड्यन्त्रपूर्ण रूपमा विमुख गराइएको थियो। यो विषयमा बडो चाखलाग्दो कथा छ। अहिले त्यता नजाऊँ। नेपालको सन्दर्भमा आख्यानकार दाजु प्रदीप नेपालले बर्बरिक नामको उपन्यास लेख्नु भयो, जसमा बर्बरिकको रूपमा नेपालको राजनीतिमा २०४४ देखि २०५० को दासढुंगा दुर्घटनासम्म मदन भण्डारीलाई चित्रण गर्नुभएको छ। मैले उक्त उपन्यासलाई नाटकको रूप दिएको थिएँ र झोराहाट नाट्य समूहले मुलुकका ६५ स्थानमा मञ्चन गरेको उक्त नाटकमा मैले बर्बरिकको भूमिका निर्वाह गरेको थिएँ। नाटक हेर्ने इष्टमित्रहरूले मलाई बर्बरिक भनेर बोलाउन थालेपछि मैले पनि आफूलाई बर्बरिक भन्न थालें। तपाईं नाटक पनि लेख्नुहुँदो रहेछ। कतिवटा लेख्नुभयो ? हो। म नाटक लेख्ने गर्छु। हालसम्म रेडियो नाटक, सडक नाटक, कचहरी नाटक र मञ्च नाटक गरी ५५ वटा नाटक लेखेको छु। के ती सबै नाटक मञ्चन भएका छन् ? अवश्य। नाट्य जीवनमा कहिलेदेखि हुनुहुन्छ ? विगत ४३, ४४ वर्षदेखि यो क्षेत्रमा क्रियाशील छु। कहिले नाटक लेख्छु, कहिले अभिनय गर्छु, कहिले निर्देशन गर्छु त कहिले कार्यक्रम संयोजन गर्छु। मेरो जीवनमा कविता यात्राको समय पनि यही हो। तपाईंका नाटकले कस्ता कुरा बोकेका हुन्छन् ? प्रायः पारिवारिकसामाजिक नाटक रुचाउँछु। समाजको चित्र बोकेको नाटक प्रभावकारी र आवश्यक हुन्छ भन्ने निष्कर्ष हो। राजनीतिक र अन्य चेतनामूलक नाटक पनि लेख्ने र खेल्ने गर्छु। यो चार दशक लामो नाट्य जीवनमा कतिपल्ट अभिनयमा उत्रनुभयो ? खै गनेको त छुइनँ, त्यस्तै ६७ हजार पटक मञ्च टेकें होला। कविताको कुरो उठेको थियो। कविता किन लेख्नुहुन्छ ? अहँ थाहा छैन म किन कविता लेख्छु। मन, मुटु र मस्तिष्कको सम्मिलन र संयोजन एक अनौठो र दुर्लभ कुरा हो जस्तो लाग्छ। यी तीनवटा कुरा मिलेपछि एउटा कविताको जन्म हुन्छ। लेख्दै गएपछि अलि पछि मात्र थाहा पाएँ कविता लेख्नु ठट्टा होइन रहेछ। प्रश्नको उत्तर त आएन नि ! भन्छु। यथास्थितिका विरुद्ध रूपान्तरणका लागि कविता लेख्छु म। अँध्यारोमा भड्किरहेका मान्छेहरूले, जीवनको महŒवाबोध गर्न नसकेकाहरूले, समस्याग्रस्त जिन्दगी बाँच्न विवशहरूले, ठगिएका, हेपिएकाहरूले मेरो कविता पढे वा सुनेपछि ऊर्जा प्राप्त गर्दै आफू लडेको ठाउँबाट उठ्ने प्रयास गरुन् भन्ने लाग्छ। उसो त म बालबालिकाको संवेदना र उथलपुथल मानव मनोविज्ञानलाई कवितामा सम्बोधन गर्न मन पराउँछु। एउटा कविता कतिबेला पूर्ण हुन्छ बर्बरिकजी ? अहो ! यति जटिल प्रश्नको जवाफ दिने हैसियत मसँग कहाँ छ र ! अनेकौं तरिकाले लेखिएको कविता लक्षित व्यक्ति र समूहसम्म पुयाएर त्यसको प्रभाव आत्मसात् नगरुन्जेल कविता पूर्ण हुँदैन कि भन्ने ठान्छु। नाटक लेख्ने गर्छु। हालसम्म रेडियो नाटक, सडक नाटक, कचहरी नाटक र मञ्च नाटक गरी ५५ वटा नाटक लेखेको छु। ४४ वर्षदेखि यो क्षेत्रमा क्रियाशील छु। कहिले नाटक लेख्छु, कहिले अभिनय गर्छु, कहिले निर्देशन गर्छु त कहिले कार्यक्रम संयोजन गर्छु। म नहुँदो परिवारको मान्छे हुँ अर्थात् गरिब। अभाव, अप्ठ्यारा, गरिबी, अपमान र परिचयहीनतालाई नजिकबाट देखेको र भोगेको छु। यो अनेकौं तरिका भनेको चाहिँ के हो ? हजुर ! हामीले कविता लेखिसकेपछि पुस्तकको रूपमा, पत्रपत्रिकाको माध्यमबाट, गोष्ठीमार्फत, सामाजिक सञ्जालबाट वा लक्षित व्यक्ति वा समूहलाई प्रत्यक्ष भेटेर आफ्नो कविता पुयाउन सक्छौं। प्रत्यक्ष भेट्ने भनेको चाहिँ के हो नि ? सम्भव छ र ? बिल्कुल सम्भव छ। समय र त्यागको भावना हुनुपर्छ। म यस्तै उत्प्रेरणा अभियानमा नेपालका १ सय १० वटा स्कुलकलेज पुगिसकेको छु। डेढदेखि दुई घण्टा समय मागेर म ती प्रतिष्ठानहरूमा विद्यार्थी र शिक्षक साथीहरूसँग कुरा गर्ने गर्छु। म आमा समूह, बचत समूह, कीर्तन समूहलगायत स्थानमा पनि जाने गर्छु। यो यात्रा निरन्तर र निःशुल्क छ। निःशुल्क ? कसरी सम्भव छ ? हो, निःशुल्क। गाह्रो त छ, तर असम्भव छैन। जहाँ मेरो आवश्यकता महसुस गरिन्छ, त्यहीँ जान्छु। कुरा बुझेका ज्ञानीहरूले पाल्नुहुन्छ हामी जस्ता फकिरलाई। लाग्छ हाम्रा नानीहरूले पढ्नुपर्ने धेरै कुरा छन् जो उनीहरूको पुस्तकमा लेखिएको छैन हाम्रो समाज र संसारको गति। नलेखिएको त्यो विशाल र महŒवपूर्ण पुस्तक पढ्न उनीहरूलाई घच्घच्याउँछु। के काम गर्नुहुन्छ ? भनें नि भाषा, साहित्य, कला र संस्कृति मेरो कर्म क्षेत्र हो। यो मेरो अन्तिम बाटो पनि हो। सरकारी शिक्षक भएर २६ वर्ष काम गरें। जागिर खाने उमेर अरू १२१३ वर्ष त बाँकी नै थियो। राजीनामा दिएर सडकमा आएँ। तपाईं हिँडेको बाटो पूर्ण व्यावसायिक होइन। जागिर छोडेर बाहिर आएकोमा पश्चात्ताप छैन ? केको पश्चात्ताप हुनु ! खुब खुसी पो छु। अहिले मैले गरिरहेको कर्म कुनै दिन सम्मानसाथ व्यावसायिक हुन्छ र हुनुपर्छ भन्ने आवाज मुखर गरिरहन्छु। के तपाईंका सिर्जना पुस्तकको रूपमा प्रकाशन भएका छन् ? हजुर, केही सिर्जना पुस्तकको रूपमा आएका छन्। पर्खाल, पासवर्ड, घरभित्रको अर्को घर, देश हराएको छजस्ता नाटकहरू र रात र युद्ध, खोज्दै जीवन, बालबोली र मृत्युको आँधीजस्ता कविता संग्रह प्रकाशन भएका छन्; उसैगरी ढुंगाको मूर्ति बाल कथा संग्रह प्रकाशन भएको छ। साथै बर्बरिकका कविताहरू कविता संग्रहको रूपमा र सत्ता उपन्यासको रूपमा प्रकाशन हुन प्रेसमा बसेका छन्। राजनीतिप्रति तपाईंको टिप्पणी के हो ? हेर्नुस्, यो प्रश्न नसोध्नु भएको भए पनि हुन्थ्यो। अन्ततोगत्वा देश चलाउने राजनीतिले नै हो, स्वीकार गर्नैपर्छ। तर त्रिभुवन अन्तर्राष्ट्रिय विमानस्थलमा आउने स्वप्नशील युवाको लाससहितको रातो बाकस र दूरदराज गाउँमा पोल्टाभरि पीडैपीडायुक्त घाउ बोकेर मर्दैमर्दै बाँचेकी आमालाई देख्दा राजनीतिप्रति असाध्य घृणा जागेर आउँछ। साहित्य र राजनीतिप्रतिको दृष्टिकोण के हो ? साहित्यलाई राजनीतिक प्रभावबाट जोगाउनुपर्छ भन्ने मान्यता राख्दिनँ। त्यस्तो मान्यता राख्नु भनेको यथास्थितिलाई पृष्ठपोषण गर्नु हो। सत्य उद्बोध गर्ने रचनात्मक आलोचक तथा प्रतिपक्षीको रूपमा साहित्यले आफूलाई उभ्याउनुपर्छ। सत्ताबाट भएका जनउपयोगी कामको प्रशंसा गर्दा केही बिग्रिँदैन। यसको अर्थ झण्डा बोकेर जिन्दावाद मुर्दावाद भन्नुपर्छ भन्ने होइन। तपाईंसम्बद्ध झोराहाट नाट्य समूहले के काम गर्छ ? हामी बेलाबेलामा नाटकको उत्पादनमूलक कार्यशाला गर्छौं, जसले नाट्य जनशक्ति तयार गर्छ र एउटा अर्को नयाँ नाटक जन्माउँछ। यसरी तयार भएको नाटक हामी नाटकघरमा गर्छौं र अन्य स्थानमा पनि मञ्चन गर्छौं। झोराहाटमा साहित्य नामको मासिक काव्य गोष्ठी गर्छौं। विद्यालयहरूमा नाटकको प्रशिक्षण गर्छौं। विभिन्न संघसंस्थासँग समन्वय गरेर विभिन्न सिर्जनशील कामहरू गर्छौं। सरकारी जागिर छोडेर नाटक र साहित्यको क्षेत्रमा लाग्नुभो। हालसम्म के कस्ता मान, पदवी र पुरस्कार पाउनुभएको छ ? बेलाबेला संघसंस्था र साथीहरूले सम्झिनुभएको सन्दर्भलाई सम्मान गर्छु। खासगरी सिर्जनाभन्दा पनि व्यक्ति र गुटको भलाइका लागि प्रायोजन गरिने यी अनेकका पदवी र पुरस्कारहरू मेरो विषय नै होइन। मेरा श्रोता, दर्शक र शुभेच्छुकहरूबाट सघन रूपमा प्राप्त हुँदै आएका ताली, गाली र शुभेच्छाहरूलाई जीवनको अनमोल सम्पत्ति मानेको छु। ज्यादै चलायमान देखिनुहुन्छ, के गर्दै हुनुहुन्छ ? हो, म अलि बढी नै हिँड्ने गर्छु। साहित्यिक यात्रामा छु। पछिल्ला दिनमा भारतका आसाम, सिक्किम र सिलगढी पुगें। उसैगरी नेपालका सिन्धुली, रुकुम, जाजरकोट, सल्यान, सुर्खेत, काठमाडौं, नुवाकोट पुगेको छु। कोशी प्रदेशका चौधै जिल्ला टेकेको छु। भर्खरै पाँचथरको विकट गाउँ चिलिङ्दिन पुगेर आएको हुँ। अब छिट्टै बुटबल, भैरहवा हुँदै कैलाली पुग्ने कार्यक्रम छ। खासमा मुलुकका सबै जिल्लासम्म पुगेर ती ती ठाउँबाट केही सिक्न चाहन्छु। कवि ? कलाकार ? प्रशिक्षक ? लेखक ? को हो तपाईं ? यो जवाफ तपाईंले नै दिनुपर्छ। तपाईंलाई जे लाग्छ त्यही हुँ म। मेरो विचारमा आम मान्छे हुँ, त्यो पनि भुइँमान्छे। लौ, किन भुइँमान्छे हुँ भन्नुहुन्छ ? म नहुँदो परिवारको मान्छे हुँ अर्थात् गरिब। अभाव, अप्ठ्यारा, गरिबी, अपमान र परिचयहीनतालाई नजिकबाट देखेको र भोगेको छु। सम्पन्न परिवारको सदस्य हुन्थें भने ठूलो मान्छे हुने थिएँ। ग्लानि हो यो ? ग्लानि होइन, कटाक्ष हो हाम्रो समाज र समाजको संरचनाप्रति, समयलाई आफ्नो कब्जामा राख्न खोज्ने प्रवृत्तिप्रति। आदर्श र समर्पणका कुरा छोडिदिऊँ, सम्पत्तिले मान्छेलाई महान् बनाइदिने समय हो यो। मृत्युदेखि डर लाग्दैन ? मृत्यु अवश्यम्भावी छ त किन डराउने ? आमाको गर्भदेखि नै जिन्दगी फाउमा चलिरहेको छ। जतिन्जेल बाँचिन्छ, राम्रो काम गर्ने हो। उसो भए जीवनको उत्कर्ष के हो ? कहीँ पुगेर पनि फर्किनै पर्छ। जहाँसम्म पुगियो, हरेक मान्छेको लागि त्यो नै उत्कर्ष हो। उत्कर्षको कुनै सूत्र हुँदैन।"
भारतमा हुने निर्वाचनका कारण रेलसेवा तीन दिन बन्द हुने,जनकपुर : भारतमा हुने लोकसभा जयनगरजनकपुरभङ्गहा रेलसेवा तीन दिनसम्म बन्द गरिने भएको छ। भारत मधुवनी जिल्लाको भंझारपुर संसदीय निर्वाचन क्षेत्रमा ७ मे २०२४ (वैशाख २५) मा लोकसभा चुनाव हुनलागकोले रेलसेवा तीन दिन बन्द रहेन नेपाल रेल्वे कम्पनी लिमिटेडद्वारा आज जारी सूचनामा जनाइएको छ। त्यसैले चुनावको २४ घण्टा पहिले बन्द गर्नुपर्ने भएकाले भोलिदेखि जयनगरजनकपुरभंगहा रेलसेवा बन्द हुने कम्पनीका महाप्रबन्धक निरञ्जन झाद्वारा जारी सूचनामा उल्लेख छ। इन्डो नेपाल अन्तर्राष्ट्रिय बोर्डर सिल गर्नेगरी नेपाल भारतका दुबै पक्ष सम्मिलित बोर्डर जिल्ला कोर्डिनेशन कमिटीबाट भएको निर्णयअनुसार रेलसेवा मंगलबारसम्म पूर्णरूपमा बन्द रहने छ।
अन्नपूर्ण आरोहण दिवस म्याग्दीमा मनाउन माग,"बेनी : जिल्लाका सरोकारवालाहरूले आठ हजार मिटर अग्लो पहिलो मानव पाइला परेको अन्नपूर्ण हिमालको आरोहण दिवस म्याग्दीमा मनाउन माग गरेका छन्। म्याग्दीको अन्नपूर्ण गाउँपालिका४ स्थित अन्नपूर्ण आधार शिविरमा बसेको जिल्ला स्तरीय समन्वय बैठकले म्याग्दीकै भूगोलमा आरोहण दिवस मनाउन माग गर्ने निर्णय गरेका छन्। अन्नपूर्ण गाउँपालिका म्याग्दीका अध्यक्ष भारतकुमार पुनले समन्वय बैठकको निर्णय अनुसार आरोहीले प्रयोग गर्ने आधार शिविर र हिमाल भएको भूगोलमा अन्नपूर्ण आरोहण दिवस मनाउन नेपाल पर्यटन बोर्डलाई पत्राचार गरिने जानकारी दिए। वैशाख २० गते बिहिबार जिल्ला समन्वय समिति म्याग्दीका प्रमुख राजकुमार थापाको अध्यक्षतामा म्याग्दीका ६ वटै स्थानीय तहका प्रमुख, उपप्रमुख र प्रजिअ लक्ष्मण ढकाल लगायत सुरक्षा अधिकारीहरूको बैठक समुन्द्रि सतहदेखि ४ हजार १०० मिटर उचाइमा रहेको आधार शिविरमा बसेको थियो। बुधबार नारच्याङको हुमखोलादेखि पैदलयात्रा गरेर आधार शिविरतर्फ गएको टोली शुक्रबार फर्किएको हो। फ्रान्सका मौरिस हर्जोगले सन् १९५० जुन ३ तारिकका दिन अन्नपूर्ण प्रथम हिमालको सफल आरोहण गरेका थिए। हरेक वर्ष जुन ३ मा स्वदेश तथा विदेशमा विभिन्न कार्यक्रम गरेर अन्नपूर्ण डे मनाउने गरिएको छ। यसअघिका वर्षमा पोखरा र कास्कीको अन्नपूर्ण गाउँपालिकाको भूगोलमा अन्नपूर्ण दिवस मनाइएको र म्याग्दीको अन्नपूर्ण गाउँपालिकाले हिमालको रोयल्टी नपाएको अध्यक्ष पुनले बताए। राष्ट्रिय प्राकृतिक स्रोत तथा वित्त आयोगमा रोयल्टी दावी गरेपछि गत मंसिरमा उपाध्यक्ष बालानन्द पौडेल सहितको टोलीले स्थलगत अध्ययन गरेर जानु भएको थियो, उनले भने अन्नपूर्ण दिवस मनाउन बजेट विनियोजन गरेको पर्यटन बोर्डले म्याग्दीमा कार्यक्रम आयोजना गर्न गरेको प्रस्तावलाई बेवास्ता गरेकाले दवावका लागि निर्णय सहित पत्राचार गरिएको हो। मौरिस हर्जोगले अन्नपूर्ण आरोहण गरेको दुई वर्षपछि सगरमाथाको पहिलो आरोहण भएको थियो। अन्नपूर्ण पहिलो पटक मानव पाइला परेको ८ हजार मिटर अग्लो हिमाल हो। मौरीज हर्जोगले अन्नपूर्ण हिमाल आरोहण गर्न प्रयोग गरेको पैदलमार्गलाई पछ्याएर तयार पारिएको नारच्याङदेखि आधार शिविर जोड्ने मौरीस हर्जोग पदमार्गको प्रर्वद्धनका लागि आधार शिविरमा समन्वय बैठक र जनप्रतिनिधिहरूको पदयात्रा गरिएको गाउँपालिकाका उपाध्यक्ष दिवा कुमारी तिलिजा पुनले बताइन्। अन्नपूर्ण हिमाल म्याग्दीमा भएर पनि यसको रोयल्टी लगायतको लाभ हामीले पाउन सकेका छैनौं, उनले भनिन् यो तथ्यलाई पुष्टि गरेर वित्त आयोगले वितरण गर्ने पर्यटन रोयल्टी म्याग्दीको अन्नपूर्ण गाउँपालिकामा ल्याउने र पदमार्गको प्रवर्द्धन गर्ने उद्देश्यले पैदलयात्रा गरिएको हो। चालु वसन्त याममा अन्नपूर्ण आरोहणको अनुमति लिएका २५ जना आरोहीले ५१ लाख ६१ हजार ८८० रुपैयाँ रोयल्टी तिरेका पर्यटन विभागले जनाएको छ। गत बसन्त याममा ५ समूहका ५४ जनाले अन्नपूर्ण हिमाल आरोहणको अनुमति लिएका थिए। हुमखोला हुदै गुरासेडाँडा, फुतफेते झरना, सम्धीखर्क, भुसकेत, नारच्याङ पञ्चकुण्ड ताल हुदै चार हजार एक सय मिटर उचाइको अन्नपूर्ण हिमालको आधार शिविर पुग्ने पदमार्गलाई प्रथम आरोहीको सम्मानमा मौरिस हर्जोग नामाकरण गरिएको छ। पदमार्ग, झोलुङ्गे पुल, विश्रामस्थल, आश्रयस्थल लगायतका पर्यटन पूर्वाधार तयार भएपछि अन्नपूर्ण आधार शिविरमा पर्यटकहरू पुग्न थालेका गाउँपालिकाका प्रमुख प्रशासकीय अधिकृत अमृत सुवेदीले बताए। नारच्याङदेखि कुल ४२ किलोमिटरको दुरीमा रहेको नर्थ अन्नपूर्ण आधार शिविर पुग्नका लागि हुमखोलासम्म निलगिरिखोला जलविद्युत आयोजनाले २० किलोमिटर सडकको मार्ग खोलेको छ। हुमखोलादेखि आधार शिविरसम्मको २२ किलोमिटर दूरीमा पदमार्ग निर्माण भएको छ। एकै दिन पैदलयात्रा गरेर पुगिने र नयाँ ठाउँ भएकाले भर्जिन गन्तव्य रोज्नेहरूलाई अन्नपूर्ण नर्थ वेसक्याप आकर्षक गन्तव्य रहेको प्रजिअ लक्ष्मण ढकालले बताए। हर्जोगले आरोहणका लागि आधार शिविर जान प्रयोग गरेको पदमार्गलाई पछ्याउँदै २०६८ मा नारच्याङका तेज गुरुङको नेतृत्वमा मौरिज हर्गोज पदमार्गको पहिचान गरिएको थियो। २०७७ माघमा नारच्याङमा अन्नपूर्ण पर्यटन महोत्सव आयोजना गरिएको थियो। अन्नपूर्ण आधार शिविरमा पुग्ने पदमार्ग, झोलुङ्गे पुल, आश्रयस्थल, लगायतका पूर्वाधार बनाउन पर्यटन मन्त्रालयले २ करोड ८० लाख र अन्नपूर्ण संरक्षण क्षेत्र आयोजना (एक्याप)ले ४० लाख रुपैयाँ भन्दा बढी लगानी गरेका छन्। चालु आर्थिक वर्षमा गाउँपालिकाको पचास लाख रुपैयाँ बजेटमा भुसकेत र आधार शिविरमा आश्रयस्थल निर्माण गर्ने तयारी भएको छ। एकीकृत पर्यटन गुरुयोजना तयार पार्न अध्ययन र सर्वेक्षणको काम अन्तिम चरणमा पुगेको छ। अन्नपूर्ण र निलगिरी हिमालको फेदीबाट बग्ने मिस्त्रीखोलाको किनारै किनार, अग्ला झरना, मनमोहक हिमशृङ्खला, अनौठो भूगोल, पहाड, दुर्लभ वनस्पति, वन्यजन्तुको अवलोकन गर्दै आधार शिविर पुग्न सकिन्छ। अन्नपूर्णको फेदीमा करिब २० हजार बर्गमिटरमा फैलिएको मनोरम पञ्चकुण्ड ताल यहाँका थप आकर्षणको रुपमा रहेको छ। पदयात्राका क्रममा राष्ट्रिय खेलकुद परिषद्का सदस्य तथा भुपु खेलाडी मञ्चका अध्यक्ष खड्ग रानाभाट, भुपु खेलाडी मञ्चका कोषाध्यक्ष दिनेश कुमार श्रेष्ठ र नेपाल ओलम्पिक कमिटीका उपाध्यक्ष तेज बहादुर गुरुङको टोलीले अन्नपूर्ण आधार शिविरलाई लक्षित गरेर म्याराथन प्रतियोगिता सञ्चालन गर्न सम्भाव्यता अध्ययन गरेको छ।"
आमा : पर्दाभित्र पर्दाबाहिर !,"प्रकृतिको यस सृष्टिमा आमाको स्थान र महिमा अपार छ। संस्कृत भाषामा आमाको पर्यायवाची शब्दका रूपमा माता, जननी शब्दहरू प्रयुत्ता छन्। पूर्वमा आमालाई धर्ती भनेर विशेषण दिइन्छ। सहस्रं तु पितृन् माता गौरवेणाऽतिरिच्यते अर्थात् माता पिताभन्दा हजार गुणले गौरवपूर्ण हुन्छिन्। यसरी आमाको महिमागान गरेको पाइन्छ। संसारका सबै धर्म र संस्कृतिमा आमालाई विशेष श्रद्धाका साथ हेरिन्छ। मानवलाई अन्नपानी खुवाएर आमाले जस्तै पालनपोषण गर्ने हुनाले पूर्वीय साहित्यमा जन्मभूमिलाई पनि आमाकै दर्जा सम्मान गरिएको पाइन्छ। जननी जन्मभूमिश्च स्वर्गादपि गरियसी यही अवधारणामा केन्द्रित श्लोक हो। आमाको त्याग र महिमालाई सम्मान गर्दै वर्षको एकदिन भए पनि मातृसम्मान गर्ने परम्परा छ। जुन परम्परा नेपालमात्र होइन, विश्वभरि नै कुनै न कुनै रूपमा प्रचलनमा छ। नेपाली समाजमा आमाको सम्मान गर्ने दिन भनौं वा आमाको मुख हेर्ने दिन अर्थात् मातातीर्थ औंशीका नामबाट प्रसिद्ध छ। पश्चिमी मुलुकहरूमा आमालाई सम्मान गर्ने दिनलाई मदर्स डे भनिन्छ। यसरी, पूर्व र पश्चिम दुवैतिर आमाको सम्मान गर्ने परम्परा युगौंदेखि प्रचलनमा रहेको देखिन्छ। जननी जन्मभूमिश्चः स्वर्गादपि गरीयसी भन्ने भावमा केन्द्रित रहेर विश्वका प्रायः सबै भाषामा विभिन्न विधाका अनेक कृतिको सिर्जना भएका छन्। साहित्यिक कृतिका अतिरिक्त आमालाई केन्द्रमा राखेर चलचित्रको निर्माण गर्ने प्रचलन पनि पाइन्छ। प्रकृतिको यस सृष्टिमा आमाको स्थान र महिमा अपार छ। संस्कृत भाषामा आमाको पर्यायवाची शब्दका रूपमा माता, जननी, अम्बाजस्ता शब्दहरू प्रयुक्त छन्। पूर्वमा आमालाई धर्ती भनेर विशेषण दिइने गरेको पाइन्छ। सन्तान तथा परिवारलाई न्यानोपना प्रदान गर्न आमाले आफैंलाई गलाउन र जलाउन सक्ने यथार्थ हामी सबैले देखेभोगेकै हुनुपर्छ। मान्छेका सन्दर्भबाट हेर्दा आमाप्रति सन्तानको जति अपेक्षा हुन्छ, त्यसभन्दा धेरै गुणा ममत्व र त्याग सन्तानप्रति आमाको हुन्छ। पारिवारिक सुख एवं अमनचैनका लागि आमा एउटा बलियो स्तम्भ हुन्। आफ्नो अस्तित्वलाई मेटाएरै भए पनि सिंगो परिवारलाई एउटै सूत्रमा बाँधेर राख्ने शक्तिस्वरूपा हुन् आमा। त्यसैले आमा विश्वासको घडा हुन्, आस्थाको पुञ्ज हुन्, आदर्शको आकाश हुन् अनि त्यागको बिम्ब हुन्। सन् १९०७ मा प्रकाशित म्याक्सिम गोर्र्कीको आमा धेरै भाषामा अनुदित भई विश्वका असंख्य पाठकलाई आकर्षित गर्न सफल भएको उपन्यास हो। सोभियत संघमा मात्र प्रस्तुत कृतिको दुई सयभन्दा बढी संस्करण प्रकाशन भएको जानकारी पाइन्छ। विश्वका लगभग चार दर्जन भाषामा अनुदित यस कृतिको ८० लाखभन्दा बढी प्रति प्रकाशन भएर विश्वभर पुगेको बताइन्छ। विश्वप्रसिद्ध यसमा आधारित भर्र्ई चलचित्र निर्माण गरिएको छ। क्रान्तिकारी मानवतावादीको सेरोफेरोको चित्रण पाइने गोर्कीको आमा शीर्षक उपन्यासले नेपाली साहित्यकारहरूलाई पनि गहिरो प्रभाव पार्न सफल भएको देखिन्छ। यस दृष्टिले हेर्दा नेपाली साहित्यमा मात्र म्याक्सिम गोर्कीको आमा शीर्षक कृतिको अनुवाद एकजनाले मात्र नभई विभिन्न व्यक्तिले गरेको भेटिएको छ। नेपाली साहित्यमा बीएन प्रधानले सन् १९७६, राजेन्द्र मास्केले सन् १९८१, बाबुराम भट्टराईले २०५५ तथा वसन्तकुमार शम्र्मा नेपालले २०७१ मा गोर्कीको आमा शीर्षक उपन्यास अनुवाद गरी प्रकाशन गरेको जानकारी पाइन्छ। नेपाली साहित्यका कविता, कथा, आख्यान, निबन्ध, नाटक आदि विविध विधामा आमाको ममत्व, संवेदनशीलता एवं संघर्षको चित्रणका साथ आमाप्रति श्रद्धाभाव प्रकट गर्दै अनेकौं कृति लेखिएका छन्। नेपाली साहित्यमा आमालाई केन्द्रमा राखेर लेखिएका कृतिहरूको सर्वेक्षण गर्नु यस लेखको अभीष्ट हो। साहित्यको इतिहास कालक्रमका आधारमा तयार पार्नुपर्ने सर्वमान्य सिद्धान्त भए पनि दैनिक पत्रिकाको पाठकका लागि पठन सहज होस् भन्ने हेतुले यस लेखमा सर्जकको वर्णानुक्रमका आधारमा आमाका गतिविधिमा आधारित भई लेखिएका नेपाली साहित्यका विभिन्न विधाका कृतिको सर्वेक्षण गरिएको छ। कविता संग्रह नेपाली कविताका क्षेत्रमा आमालाई विषय बनाएर लेखिएका कविता संग्रह, लामाछोटा काव्य तथा गीति संग्रहहरू थुप्रै प्रकाशन भएका छन्। त्यस्ता कृतिहरूको उल्लेख तल गरिन्छ : ऋतु आसीक आमालाई (२०४८) एकदेव ज्ञवाली आमा, दिदीबहिनी हो ! ! ! (२०६०) कमलमणि बराल आमाको सपना (२०५१) कल्पना आचार्य आमाभित्र देश (२०६५) कविता राई आमा र जून (२०७६) केदार पोखरेल आमा (२०७२) खगेन्द्र प्रसाद आचार्य मेरी आमा र म (२०७४) खगेन्द्र प्रसाद आचार्य मेरी आमा र म २ (२०७५) खगेन्द्र प्रसाद आचार्य मेरी आमा र म ३ (२०७६) खगेन्द्र प्रसाद आचार्य मेरी आमा र म ४ (२०७८) गङ्गा लिगल आमा (२०६४) गणेश कौडिण्य आमाको गुनासो र अर्ति (२०५४) गीता कार्की आमा किरणहरूको छालमा (२०७६) गोपालप्रसाद रिमाल आमाको सपना (२०२०) गोविन्द आचार्य आमा (२०५९) चित्रराज त्रिपाठी आमालाई पत्र, भाइलाई गुहार (२०२३) टीकादत्ता धिताल आमाको माया (२०६३) टीकादेवी नेपाल आमाको माया (२०५६) टीकाराम शर्मा पौडेल आमाको ओखती (२०७२) टेकनाथ पीडित आमाहरू (२०६९) तारा दाहाल आमाको वृक्ष (२०६४) तुलसा स्वदेशी राई आमा (२०७५) दिलीप श्रेष्ठ खोलापारिकी आमा (२०७७) दिवाकर बराल आमाको सम्झना (२०६७) दिव्यलक्ष्मी पोखरेल आमाको स्नेह (२०६५) दीपक सोती मेरी आमा रुँदी हुन् (२०६७) दुर्गाप्रसाद अधिकारी आमालाई चिठी (२०५८) देवीप्रसाद उपाध्याय रेग्मी वनवासी आमाको सन्देश (२०२१) देवेन्द्रराज शाक्य आमा (२०६८) धनकुटे कान्छा अक्षरहरू, आमा र देश (२०६२, हाइकु) धर्मेन्द्र उपाध्याय तिमी घामकी आमा (सन् २०१२) ध्रुवलाल शर्मा आमाको सम्झना (२०६२) नरप्रसाद धिताल बूढानीलकण्ठ सेवक आमाको काखमा (२०६१) नवराज न्यौपाने (सं) नेपाल आमा (भाग १) (२०६३) नारायणदत्त शास्त्री आमाको आँशु (२०१५) पेशल आचार्य जून आमा जून (२०७२) प्रेमवहादुर मानन्धर आमाको मुहार उज्यालो पारौं (२०४१) बलदेव अवस्थी पुर्चुणो आमालाई रुवाएर नमरूँ (२०६१) बिन्दु श्रेष्ठ आमा (२०६४) बोगीराम गोर्खा भण्डारी आमा ! पूरा भयो तिम्रो चाहना (सन् २०१३) भुवन शिवाकोटी चौघरे नेपाल आमाको फैसला (२०६७) मनरूप नेप्च्युन मेरी आमा (२०४८, सह) महेश राज थापा आमा (२०७८) मित्रप्रसाद दाहाल आमा (२०७६) मीना शाक्य आमाको पुकार (२०६९) मोहनबहादुर कायस्थ आमा मेरी आमा (२०७३) यमुना प्रधानांग मुना आमा (२०६७) रमेश ढु्ंगाना आमाको सम्झना (२०६६) रमेश श्रेष्ठ आमा नदीहरू (२०५७) राजीव कमिनी आमा (२०७३) राजेन्द्र तारकिणी आमाको वेदना (२०६७) रामबाबु सिग्द्याल आमा (२०१४) रामबाबु सुवेदी आमाजस्ती गुरुमा (२०६०, बाल) रामबाबु सुवेदी नेपाल आमा (२०५६) रूपनारायण श्रेष्ठ आमा रोएको देश (२०७९) रेवती राजभण्डारी आमाको खोजी (२०६९) ललिता दोषी समयकी आमा (२०७०) शंकर सुवेदी आमा (२०५९) शरद अधिकारी आमा (२०७५) शान्तिकुमारी राई आमाको सम्झना (२०५४) शिवराज शर्मा आमाको पुकार (२०२४) शुकदेव शर्मा लामिछाने आमाको माया (२०५९) शेरबहादुर गुरुङ आमाको बिलौना (२०३७) शोभा पोखरेल पौडेल आमाको माया (२०७७) सुरेशजङ्ग शाह आमा (सन् २००४) सुरेश हाचेकाली सीमान्त आमाहरू (२०६६) सुवर्णराम जोशी आमाको वन्दना (२०४४) सुष्मा रानाहँमा आमाको तासफोटो (२०७७) सूर्यमणि रेग्मी आमाको पुकार (२०७७) सूर्यवदना पण्डित मेरी आमा (२०७२) हिमालय लोहनी नेपाल आमाको पुकार (२०३६) काव्य अर्जुन अस्तफल र सुरेन्द्र अस्तफल आमा (२०७३) उमा गुरुङ आमाको सम्झना (२०६५) ओमवीरसिंह बस्न्यात आमा (२०५७) ओमवीरसिंह बस्न्यात आमा नदीहरू (२०५७) कमला देवकोटा आमाको सम्झनामा दुई थोपा आँसु (२०७४) कुमारी खाती आमा (सन् २००३) कृष्णप्रसाद शर्मा वस्ती ठुलीआमा (२०६३) कृष्णविलास पौड्याल आमा (२०७०) खेमनाथ शर्मा पौडेल आमा (२०५८) खेमराज ओझा नेपाल आमा (२०६२, महाकाव्य) गङ्गा कर्माचार्य पौडेल धौली आमा (२०६५, बाल) गंगाधर कट्टेल आमा खण्डकाव्य (२०७५) गणेश घिमिरे मार्मिक आमा (२०७८) गीता खत्री आमा हुन् आमा (२०७१) गोविन्दप्रसाद घिमिरे वेदमणि आमा (२०६१) चूडामणि ओली आमा (२०७२) जनक वाग्ले आमाको चिनो (२०७७) जनार्दन शर्मा पौडेल आमाको सम्झना (२०६०) ज्योति पौडेल आमा (सन् २०१४) ज्ञाननिष्ठ ज्ञवाली आमा (२०७८) टीकाराम शर्मा आमाको पुकार (२०२०) तीर्थराज पाण्डेय आँशु आमाको सपना (२०५८) तुलशीराम शर्मा कश्यप आमा (२०४५, महाकाव्य) त्रिलोचन आचार्य आमाबिनाको घर (२०६०) देवीप्रसाद शर्मा पौडेल आमा (२०१२) धर्मराज अर्याल आमा (२०७३) नवीनबन्धु पहाडी आमाको आँगन (२०७४, महाकाव्य) नारदमणि पौड्याल आमाको यादमा (२०६५) नारायणदत्ता शास्त्री आमाको आँशु (२०१५) पवनकुमार खनाल आमा (२०४२) पुरुषोत्ताम सिग्देल आमा (२०६९, महाकाव्य) पुष्पलता आचार्य आमा छोरा (२०६३, बाल) पोषराज पौडेल आमा (२०६६) बुद्धिप्रसाद शर्मा रेग्मी मेरी आमा (२०७९, महाकाव्य) भद्रकुमारी घले आमा (२०६६) भद्रसिंह बुढा भद्र भास्वर बोक्सी आमा (२०७२) भरतराज पीडित आमा म पाऊँ कहाँ ? (२०६८) भागवतप्रसाद शर्मा आमाको पुकार (२०५९) भाग्यशाली अधिकारी आमाका क्रन्दन (२०६०) भूपेन्द्र सुवेदी आमा र उनको बह (२०७०) भेषराज पन्त निश्छल आमा (२०६९) मनोज निरौला कल्पित आमाको माया (२०६७) महादेव अधिकारी तपसी आमा (२०७८) माधव घिमिरे पापिनी आमा (२०२७) मित्रप्रसाद दाहाल आमा (२०७६, महाकाव्य) रणबहादुर क्षेत्री आमाको पुकार ः छोराको हँुकार (सन् १९८९) राज्यलक्ष्मी निरौला आमाको वेदना (२०६०) रामचन्द्र जोशी आमा (२०४५) रामचन्द्र भट्ट आमाको सम्झना (२०४६) लक्ष्मीदत्ता भट्ट सत्यप्रेमी आमाको स्मृतिमा (२०६९) विद्यापति दाहाल आमा (२०६०) विशाल के सी आमा (सन् २०१४) विश्वराज ढुंगाना आमाको कथा (२०६२, गीतिकाव्य) विष्णु केसी आमा (२०७१) विष्णुहरि अधिकारी आक्रोसित आमाको विलौना (२०६०) शंकर पौडेल आमा (२०५२) शिवगोपाल रिसाल आमा (२०६५) शेषकान्त अर्याल आमा म पृथ्वीमा जान पाऊँ (२०७१) श्यामानन्द पौड्याल आमा (२०३४) श्रीहरि फुयाँल आमाको सम्झना (२०४७) सीताराम अधिकारी आमा (२०३७, शोक काव्य) सोमप्रसाद गर्तौला मेरी आमा (२०७१) गीत कर्णबहादुर पौडेल आमाको परिश्रम (२०३९) गणेशप्रसाद काफ्ले आमाको परिश्रम (२०४४) जयानन्द जोशी परमहंस नेपाल आमा (२०७७) जानुका राई आमा (२०७४) जीवनी ढुकुरे आमाको माया (२०२४) टेक तामाङ नेपाल आमा (२०७८) दामोदर घिमिरे मेरी आमा कति राम्री (२०६३, बाल) धनहजुर राणा आमा म जान्छु (२०२५) धर्मराज थापा आमाछोरा पुष्पलता आचार्य गाउँको माया आमाको काख (२०५२) रुकु कार्की धर्ती हाम्री आमा (२०६८, बाल) सूर्यनाथ सापकोटा मेरी आमा दिलभरि (२०७१) माथि उल्लिखित काव्यकृतिमध्ये प्रायःजसो कृति सर्जकका जन्मदातृ आमासँग सम्बन्धित छन् भने कतिपय साहित्यकारले आफ्नो स्थानीय जन्मभूमि एवं सिंगो देश नेपाललाई आमाको रूपमा चित्रण गर्दै तयार गरेका कृति पनि छन्। उल्लिखित कृतिमध्ये अधिकांश जन्मदातृ आमाको निधनबाट आहत भएर शोककाव्यका रूपमा लेखिएको देखिन्छ। माथि उल्लेख गरिएबाहेक नेपाली साहित्यमा आमा शीर्षक नदिइए पनि आमालाई केन्द्रमा राखेर थुप्रै काव्यात्मक कृतिको सिर्जना भएका छन्। उदाहरणका लागि गार्गी शर्माको गोमा शीर्षक महाकाव्य एवं नरनाथ लुइटेलको ठुली शीर्षक काव्यलाई लिन सकिन्छ। कथा आमा शीर्षककै सेरोफेरोमा नेपाली कथाका क्षेत्रमा पनि थुप्रै कृति सिर्जना भएका छन्। तिनको उल्लेख लेखकको नामको वर्णानुक्रमका आधारमा तल गरिन्छ : अनुराधा सुपर आमा (२०७५, बाल) उर्मिला लामिछाने आमा र छोरा (२०६३, बाल) कल्पना अधिकारी आमा (२०६२) कृष्णदीप सिग्देल आमा खुसी हुनुभयो (२०७२, बाल) कृष्णश्री राई बौलाही आमा र सुनौला मुस्कानहरू (२०७१) खगेन्द्र संग्रौला आमा र यमदूतहरू (२०५९) गणेशकुमार पौडेल आमाको खोजी (२०७६) गोविन्दप्रसाद भुसाल आमा (२०६३) ज्योति अधिकारी आमाको माया (२०५९, बाल) झपटबहादुर गुरुङ मेरी आमा (२०४९) तेजविनोद पोखरेल आमाको रित्तो सन्दुस (२०७६) देवीप्रसाद सुँयल थापा मामा आमा (सन् २०१०) नारायणप्रसाद निरौला आमाको माया (२०७५) पोष चापागाईं आमा पुतली (२०५८, बाल) बीबी लकान्द्री आमा घर फर्किनन् (सन् १९९३) माया ठकुरी आमा ! जानुहोस् (२०६४) मोहनबहादुर कायस्थ गोरेकी आमा (२०६६) रक्ष राई शहीदकी आमाको लास (२०५७) रञ्जुश्री पराजुली सबै आमाका सन्तान (२०४८, बाल) राधिका दाहाल पागल आमाहरू (२०६४) रामलाल जोशी बाआमा (२०७९) लक्ष्मीप्रसाद निरौला लेकाली मीतआमा र अरू सिर्जनाहरू (२०६३) लव जोशी आमाको सन्दुक (२०७७) विजयराज आचार्य आमाको माया (२०७०, बाल) विष्णु केसी आमाको उपचार (२०६४) शिवभत्ता शर्मा आमा (२०३८) श्याम अधिकारी झापाली आमा (२०६२) श्रीधर पौडेल सौतेनी आमा (२०६९, बाल) समीक्षा थापा आमा (२०७०, बाल) हरिहर खनाल सहिदगेटकी आमा (२०७५) उपन्यास जन्मदातृ आमाका विविध रूपको चित्रण गरी नेपालीमा उपन्यासहरू पनि प्रशस्तै लेखिएका छन्। यसरी लेखिएका औपन्यासिक कृतिहरूको उल्लेख उपन्यासकारको नामको वर्णानुक्रमका आधारमा तल गरिन्छ : अनिल पौडेल आमाचरी (२०६३) अनुपम रोशी कुमारी आमा (२०६८) अप्सरा लावती आमाको चाहना (सन् २००१) आन्विका गिरी आमाले सक्नुहुन्छ (२०७५, बाल) इन्द्र खवास आमाको गुनासो (२०५२) कात्यायन कोमामा आमा (२०७३) केसु विरही आमाको माया (२०५७) खगेन्द्र संग्रौला आमाको छट्पटी (२०३२) गीता उपाध्याय आमा म फस्ट भएँ (सन् १९९९) गुरुङ रामप्रकाश समथिङ साहसी आमा (२०७४) चन्द्र इङ्नाम बन्दरगाहमा आमा (२०७५) त्रिलोचन ढकाल सबै आमाको काखमा (२०७४, बाल) दामोदर अधिकारी छोराकी आमा (२०७८) पुण्य खरेल त्रिवेणी आमा (२०६६) भत्ताबहादुर नेपाली नेपाली आमा (२०४९) भारती खरेल यौटी आमाको कथा (२०४६) भारती खरेल कुमारी आमा (२०५१) भारती गौतम अमेरिकामा आमा (२०७२) रविकिरण निर्जीव आमाको दूधको भारा (२०७२) रामकृष्ण बान्तवा आमाछोरीको कथा (२०६१) रामकृष्ण बान्तवा आमालाई चिठ्ठी (२०७५) रामप्रकाश पुरी नानीकी आमा (२०६३) रामेश कोइराला आमाको मुटु (२०६८) विजय सापकोटा आमाको माया (२०६०) सन्ध्या उपाध्याय अभागिनी आमा (२०७८) सञ्जय थापा पार्टीकी आमा र मुत्तिा (२०४७) हरि खनाल आमा (२०७८) हरिभक्त बुढाथोकी आमाको उपहार (२०३०) नाटक आमालाई नै विषय बनाएर कतिपय साहित्यकारले नाटक पनि सिर्जना गरेका छन्। तीमध्ये कतिपय पुस्तकाकार कृतिका रूपमा प्रकाशन भएका छन् भने कतिपय मञ्चन मात्र भएको जानकारी पाइन्छ। आमालाई विषय बनाई नेपालीमा प्रकाशित नाट्यकृतिको उल्लेख तल गरिन्छ: उदय शर्मा आमा (२०३९) देवेन्द्रकुमार रिजाल आमाको पुकार (२०६७) नरनाथ शर्मा निरौला आमा (२०६१) नारायणदत्ता शास्त्री आमा (२०१७) प्रेमसिंह सुवेदी कुमारी आमा (सन् २०००) महेश पौड्याल आमा नहुँदा एक साँझ (२०६८) माधव भँडारी आमाको आकांक्षा (२०३१) मोदनाथ प्रश्रित आमाको काखमा (२०२९) सुनील राई आमा (सन् २००७) आमालाई विषय बनाएर नाटकको विद्युतीय स्वरूप चलचित्रको निर्माण विश्वका धेरै भाषामा भएको पाइन्छ। नेपालमा निर्मित पहिलो चलचित्रको शीर्षक पनि आमा नै रहेको छ। नेपालीमा आमा शीर्षकमा निर्माण गरिएका चलचित्र र तिनका लेखक यसप्रकार छन् : दुर्गा श्रेष्ठ आमा (२०२१) राजकुमार शर्मा आमा (२०५४) दीपेन्द्र के खनाल आमा (२०७६) रमेश क्षेत्री आमा (२०७८) माथि उल्लेख गरिएमध्ये २०२१ सालमा निर्मित चलचित्र श्री ५ को सरकार प्रचार विभागद्वारा तत्कालीन राज्य व्यवस्थाको समर्थन गर्ने अभीष्टले देशलाई आमाको रूपमा चित्रण गरी सरकारी लगानीमा निर्माण गरिए भने अन्य चलचित्र सामाजिक कथावस्तुमा आधारित भई निजी लगानीमा तयार गरिएका हुन्। निबन्ध नेपालीमा कतिपय साहित्यकारले आमाको संस्मरणमा निबन्धात्मक कृतिको पनि सिर्जना गरेको पाइन्छ। यस्ता निबन्धात्मक कृतिमध्ये अधिकांश कृति आमाको जीवनका संघर्षपूर्ण पाटाको चित्रणमा केन्द्रित देखिन्छन्। नेपालीमा लेखिएका यस्ता कृतिको तिनको उल्लेख रूपमा तल गरिन्छ : अर्जुनदेव भट्ट मेरी आमाः एक दृढ प्रतिज्ञ नारी (२०७८) कमलराज रेग्मी आमा, म र पाल्पा (२०६६) खगेन्द्र संग्रौला आमा र यमदूतहरू(२०५९) घनश्याम राजकर्णिकार पवित्र सम्झना आमाको (२०४३) चक्रपाणि (मदनमणि) मेरी आमाको प्रश्नलाई अझै जवाफ चाहिएको छ (२०३२) चन्द्र श्री कार्की आमा मेरी आमा (२०७१) नरेन्द्रराज प्रसाई मेरी आमा भागीरथा प्रसाई (२०७६) नीलप्रभा राजोपाध्याय आमा (२०७७) पुष्कर अथक रेग्मी आमा (२०७१) भवानी क्षत्री आमाहरू (२०६८) भुवनहरि सिग्देल आमोई (२०७२) भोजराज भट्ट आमाका गाथाहरू (२०७८) मित्रसेन दाहाल आमा (२०७३) राजन कार्की आमा व्यथैव्यथा (२०७७) रामशरण कार्की आमाको पुकार (२०५२) श्यामप्रसाद मेरी आमा (२०२३) सन्ध्या रेग्मी आमाका अविस्मरणीय अतीतहरू र म (२०६६) हरिप्रसाद पाण्डे आमासँगै यात्रा (२०६२) माथि उल्लेख गरिएबाहेक आमा शीर्षक नदिएको भए पनि जन्मदातृ आमाको संस्मरणमा छोरीहरूद्वारा लिखित आमासम्बन्धी अन्य कृतिहरू पनि नेपालीमा प्रकाशित छन्। यसको केही उदाहरण तल दिइन्छ : नयादेवी अन्नपूर्णादेवी (सन् २०११) मञ्जु थापा जीवन संघर्षका पलहरू (२०६८) रत्नमणि लामा प्रेरणाको स्रोत मायादेवी (सन् १९९६) नेपाली निबन्धकारले जन्मदातृ आमामात्र नभएर समाजमा आदर्श छवि निर्माण गर्न सफल महिलालाई पनि आमाकै रूपमा चित्रण गरी कृतिको सिर्जना गरेको पाइन्छ। देवकुमारी सिंहद्वारा लिखित पुण्यात्मा आमा (सन् १९५२) शीर्षक कृतिलाई यसको उदाहरणका रूपमा लिन सकिन्छ। सन्त रामकृष्ण परमहंसकी पत्नी शारदादेवीको त्याग र समाज सेवाका बारेमा चर्चा गरिएको यस कृतिमा उनीभित्र रहेको धार्मिक आस्थालाई देखाइएको छ। मानवरूपी आमा मात्र नभएर पशुलाई पनि मानवीय संवेदना प्रत्यारोपण गरी आमाको महत्ता प्रस्तुत गरिएको कृति पनि नेपाली साहित्यमा पाइन्छ। चक्रपाणि र केशवजीको सहलेखनमा प्रकाशित गाईआमाको करुण क्रन्दन (२०१२) शीर्षक कृति यसको उदाहरण हो। नेपालीमा आमासम्बन्धी एकल रचनाबाहेक अनेक कृतिहरूको सम्पादन गरी आमाको महत्ता गाइएको स्थिति पनि नेपाली साहित्यमा पाइन्छ। यसको पुष्टि निम्न कृतिले गर्छन् : सम्पादन तुलसीगोविन्दराज भट्टराई स्मृतिमा आमा (२०७६) प्रमोद प्रधान आमा ! मेरी आमा ! ! (२०७६) मञ्जु थापा छोरीले जन्माएका आमाहरू (२०७९) विश्व शाक्य आमा : मनको मझेरीबाट (२०६४) शिवनारायण र मधु पोखरेल स्मृतिमा आमा (२०७७) सम्पादन समूह पर्दाभित्र लुकेका अर्घाखाँचीका आमाहरू (२०७८) आके राई र सचिन राई शेर्पा सम्झनामा आमा (२०७३) माथि उल्लेख गरिएका कृति पुस्तकाकार रूपमा प्रकाशित मात्र हुन्। यीबाहेक आमाप्रति श्रद्धाभाव व्यक्त गरिएका अनगिन्ती फुटकर रचनाहरू नेपाली साहित्यमा देखिएका छन्। विभिन्न पत्रपत्रिकामा प्रकाशित फुटकर रचनाको स्थिति हेर्ने हो भने आमासम्बन्धी रचना नलेख्ने लेखक बिरलै मात्र भेटिन्छन्। माथि उल्लेख गरिएबाहेक आमालाई केन्द्रबिन्दुमा राखेर नेपाली साहित्यका विभिन्न विधामा प्रकाशित अन्य थुप्रै कृति यस लेखका लेखकको जानकारीमा भए पनि प्रामाणिक सामग्रीको अभावमा यहाँ उल्लेख गर्न सकिएको छैन। यो सर्वेक्षण लेखकको निजी संकलनमा रहेका सामग्रीका आधारमा तयार गरिएको हो। सीमित समय र स्रोतका कारण आमाबारे लेखिएका कृतिहरूको पूर्ण सर्वेक्षण हुन नसकेको यथार्थ टड्कारो रहेको छ। सम्बद्ध व्यक्तिबाट आवश्यक जानकारी र सामग्री प्राप्त भएमा यस सर्वेक्षणलाई पूर्णता दिई तुलनात्मक र विश्लेषणात्मक अध्ययन गर्नसक्ने मार्ग प्रशस्त हुनेछ।"
भारतमा लोकसभा निर्वाचन अवलोकन गर्न २३ देशका प्रतिनिधि,"नयाँ दिल्ली : भारतको निर्वाचन आयोगले २३ देशका निर्वाचन व्यवस्थापन निकायहरू (इएमबीएस) बाट ७५ अन्तर्राष्ट्रिय आगन्तुकहरूलाई विश्वको सबैभन्दा ठूलो चुनावको अवलोकन गर्न आमन्त्रित गरेको छ । सहभागिताको मात्रा र परिमाणका हिसाबले यो अभ्यास पहिलो भएको निर्वाचन आयोगले जनाएको छ । आमन्त्रित प्रतिनिधिहरूले भुटान, मङ्गोलिया, अष्ट्रेलिया, मडागास्कर, फिजी, किर्गिज गणतन्त्र, रुस, माल्डोभा, ट्युनिसिया, सेशेल्स, कम्बोडिया, नेपाल, फिलिपिन्स, श्रीलङ्का, जिम्बाब्वे, बङ्गलादेश, काजाकिस्तान, जर्जिया जस्ता २३ देशका विभिन्न इएमबीएस र सङ्गठनहरूको प्रतिनिधित्व गर्छन् । यी २३ राष्ट्रका साथमा इन्टरनेशनल फाउन्डेसन फर इलेक्टोरल सिस्टम्स (आइएफइएस) का सदस्यहरू तथा भुटान र इजरायलका मिडिया टोलीहरू पनि सहभागी हुनेछन् । भारतको निर्वाचन निकायले उच्च मापदण्डको आम चुनाव गराउने आफ्नो प्रतिबद्धताको उदाहरण दिने र इएमबीएसलाई लोकतान्त्रिक उत्कृष्टताको प्रत्यक्ष साक्षीका लागि सुनौलो पुल प्रदान गर्ने भनेको छ । जारी लोकसभा चुनाव सन् २०२४ को समयमा चुनावी आगन्तुक कार्यक्रम (आइइविपी) आयोजना गरेर अन्तर्राष्ट्रिय सहयोगलाई बढावा दिइरहेको भारतको निर्वाचन आयोग (इसिआई) ले एक विज्ञप्तिमार्फत उल्लेख बताएको छ । मे ४ मा सुरु हुने कार्यक्रमले विदेशी इएमबीएसलाई भारतको निर्वाचन प्रणालीका सूक्ष्मताका साथै विश्वको सबैभन्दा ठूलो लोकतन्त्र (भारत) ले प्रयोग गर्ने उत्कृष्ट अभ्यासहरूबारे परिचित गराउन खोजेको इसिआईले जानकारी दिएको छ । प्रमुख निर्वाचन आयुक्त राजीव कुमार तथा निर्वाचन आयुक्तद्वय ज्ञानेश कुमार र डा सुखवीर सिंह सन्धुले मे ५ मा प्रतिनिधिहरूलाई सम्बोधन गर्नेछन् । त्यसपछि प्रतिनिधिहरू साना समूहमा छ वटा राज्य महाराष्ट्र, गोवा, गुजरात, कर्नाटक, मध्य प्रदेश र उत्तर प्रदेशका विभिन्न निर्वाचन क्षेत्रहरूमा मतदान र सम्बन्धित तयारीहरू अवलोकन गर्न प्रस्थान गर्ने र सो कार्यक्रम मे ९ मा समापन हुनेछ । अप्रिल १९ देखि सुरु भएको निर्वाचन सात चरणमा सञ्चालन भइरहेको र लोकसभा चुनाव जुन १ मा सम्पन्न हुनेछ ।"
वेस्ट इन्डिज एविरुद्ध सागर ढकालले लिए पहिलो विकेट,"काठमाडौं : वेस्ट इन्डिज ए विरुद्ध नेपालले पहिलो विकेट लिएको छ। टीयू क्रिकेट मैदानमा शनिबार टी२० शृंखलाअन्तर्गत अन्तिम खेलमा वेस्ट इन्डिजका कडिम अलेइनलाई सागल ढकालले आउट गरेका हुन्। १४ ओभरमा ढकालको बलमा अलेइनसलाई कप्तान रोहितकुमार पौडेलले क्याच आउट गरे। उनले ६ बलमा ११ रन बनाएर बाहिरिए। टस जितेर पहिलो ब्याटिङ गरेको वेस्ट इन्डिजले २ ओभरको समाप्तिमा १ विकेटको क्षतिमा २२ रन बनाएर खेलिरहेको छ। नेपाललाई पराजित गर्दै वेस्ट इन्डिजले एक खेलअगावै शृंखला ३१ ले जितिसकेको छ। यो शृंखलामा नेपालले लगातार तेस्रो हार व्यहोरेको हो। नेपालले गत शनिबार पहिलो खेलमा वेस्ट इन्डिजलाई ४ विकेटले पराजित गरेको थियो। त्यसपश्चात आइतबार दोस्रो खेलमा १० रन, बुधबार भएको तेस्रो खेलमा ७६ रनले नेपाल पराजित भएको हो। आईसीसी टी२० विश्वकपको तयारीका लागि नेपालले वेस्ट इन्डिजसँग टी२० शृंखला खेलिरहेको हो। आजको खेलपश्चात नेपाली टोली आईसीसी टी२० विश्वकप खेल्नका लागि प्रस्थान गर्नेछ। विश्वकप अघि नेपाली टोलीले वेस्ट इन्डिजमा पनि अभ्यास गर्नेछ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणा गरिसकेको छ। क्यानले विश्वकप खेल्न जाने टोलीलाई शुक्रबार बिदाई गरेको थियो। नेपाली टोली १० वर्षपछि विश्वकप खेल्न लागेको हो। समूह डीमा रहेको नेपालसँग विश्वकपमा नेदरल्याण्डस्, श्रीलंका, दक्षिण अफ्रिका र बंगलादेश छन्।"
इजरायलको जेलमा प्यालेस्टिनी डाक्टरको मृत्यु,करिब चार महिनासम्म इजरायलको जेलमा थुनिएका प्यालेस्टिनी डाक्टरको मृत्यु भएको प्यालेस्टिनी बन्दी संघले जनाएको छ । डा अदनान अलबुर्स ५० वर्षका थिए र अल शिफा अस्पतालको शल्यक्रिया विभागका प्रमुख थिए। इजरायली जेल सेवाले अप्रिल १९ मा एक विज्ञप्ति जारी गरी राष्ट्रिय सुरक्षा कारणले हिरासतमा राखिएका कैदीको मृत्यु भएको पुष्टि गरेको थियो। मृत्यु हुने व्यक्ति डा अलबुर्स थिए। इजरायली जेल सेवाले यस विषयमा थप जानकारी दिएको छैन र यस विषयमा अनुसन्धान भइरहेको जनाएको छ। प्यालेस्टिनियन प्रिजनर्स एसोसिएसनले एक विज्ञप्ति जारी गर्दै डा अलबुर्सको मृत्यु हत्या भएको र उनको शव अझै इजरायलको हिरासतमा रहेको बताएको छ। डा अदनान अलबुर्स शल्यक्रिया प्रमुख रहेका अल शिफा अस्पतालमा पछिल्ला केही महिनाहरूमा इजरायली सेनाले धेरै पटक छापा मारेको छ। इजरायली सेनाले डा अलबुर्सलाई उत्तरी गाजाको अल अवदा अस्पतालमा अस्थायी रूपमा काम गरिरहेको बेला हिरासतमा लिएको थियो। गाजामा हमास विरुद्ध इजरायलले गरेको आक्रमणका कारण ३४ हजारभन्दा बढी प्यालेस्टिनीले ज्यान गुमाएका छन् । बीबीसी
पृथ्वी तलमा स्वर्ग हो जानी लेख्याँ,"ल्हुँती अर्थात् बालाजुको प्रमुखस्थल बाइसधारा हो भने यहाँको प्रमुख आकर्षण नै बालाजु बाइसधारा मेला हो। काठमाडौंको पश्चिमोत्तर दिशामा नागार्जुन पर्वतको काखमा रहेको ऐतिहासिक नगर बालाजुलाई नेपाल भाषामा ल्हुँती भनिन्छ। ल्हुँती भन्नाले ढुंगाको पहरो रसाएर आएको पानी भन्ने अर्थ लाग्छ। प्रारम्भमा यहाँ पहरो रसाएर पानी बग्ने गर्दथ्यो र त्यसैको नामबाट नै यसको नाम ल्हुँती रहन गएको पाइन्छ। ल्हुँती अर्थात् बालाजुको प्रमुखस्थल बाइसधारा हो भने यहाँको प्रमुख आकर्षण नै बालाजु बाइसधारा मेला हो। ऐतिहासिक तथ्यका आधारमा बाइसधाराको निर्माण कान्तिपुरका मल्ल राजा जयप्रकाश मल्ललाई जान्छ। उनले नेपाल सम्बत् ८७५ मा बालाजुमा एक्काइस धारा निर्माण गराएका थिए। पछि रणबहादुर शाहले १८५५ सालमा बीचमा एउटा ठूलो धारा निर्माण गराएपछि यसको नाम बाइसधारा रहन गएको देखिन्छ। बाइसधारा उद्यानका रूपमा २०२१ सालमा सबैका लागि सार्वजनिक गरिएको यस ठाउँमा वर्षको एक दिन अर्थात् बालाजु बाइसधारा पूर्णेको दिन भव्य मेला लाग्छ। उक्त मेला भर्न उपत्यकाबाट मात्र नभएर नुवाकोट, धादिङ, काभ्रेबाट पनि भक्तजन आउने गर्छन्। उक्त दिन बाइसधारामा स्नान गरी उद्यानको पूर्वतिर रहेको सानो कुण्डका भगवान् विष्णु अर्थात् बालनीलकण्ठको पूजा अर्चना गर्ने गरेर नागार्जुन पर्वतका टुप्पोमा रहेको जामाचोमा दर्शन गर्न जाने चलन छ। इतिहासमा उल्लेख भएअनुसार ज्ञानेश्वरमा प्राप्त बूढानीलकण्ठको मूर्ति दरबारको भण्डारखालमा स्थापना गर्दा भगवान् रिसाएर अब उप्रान्त तिमीहरूले मेरो दर्शन गर्न नआउनू भनेका थिए। सोही कारण प्रताप मल्लले बालाजुमा उक्त मूर्तिकै प्रतिरूप तयार पार्न लगाई नेपाल सम्बत् ७७५ मा प्रतिस्थापन गराएका थिए। तर गोपाल वंशावलीअनुसार बालाजुको जलशायी मूर्ति विष्णुगुप्तले नै स्थापना गरेको देखिन्छ। जसलाई जलशायी हरिहरमूर्ति मानिएको छ। जुन कुरालाई गौतमवज्र वज्राचार्यले हनुमानढोका राजदरबार नामक पुस्तकमा चर्चा गरेका छन्। तर विदेशी लेखक सिल्भा लेभीले भने नेपाल नामक पुस्तकमा ईस्वीको सत्रौं शताब्दीमा प्रताप मल्लले नयाँ नीलकण्ठ बालनीलकण्ठ, बालाजी बनाए भन्ने तथ्य उल्लेख गरेकी छन्। त्यस्तै, बालाजुमा विष्णु भगवान्को शेषशायी मूर्ति स्थापना गर्दा उक्त ठाउँवरपर कालभैरवको मूर्ति भेट्टिएको थियो र उक्त मूर्तिलाई हनुमान ढोकाअगाडि लगेर प्रताप मल्लको पालामा स्थापना गरिएको थियो। बाइसधारा स्नान गरेर नागार्जुन पर्वतको टुप्पोमा रहेका जामाचो बुद्धस्तूप र नागार्जुन महादेवको दर्शन गर्न थुप्रै भक्तजन जाने गर्दछन्। यो तीर्थ हिन्दु र बौद्ध धर्मावलम्बीको साझा तीर्थस्थल हो। जामाचोका रूपमा प्रसिद्ध रहेको यस स्थानलाई बुद्धधर्ममा जातामात्रोच्व भनिन्छ। सात हजार फिट उचाइमा रहेको यस तीर्थको उत्पत्ति र नामकरणका बारेमा स्वयम्भू पुराणमा पनि उल्लेख भएको पाइन्छ। पृथ्वीनारायण शाहको नेपाल एकीकरणको समयमा समेत उपत्यकाको एउटा महŒवपूर्ण राज्यका रूपमा लुटीकोट रहेको तथ्य इतिहासमा पाइन्छ। त्यसैले, नेपाल राज्यको एकीकरणमा सानो भएर पनि ल्हुँतीकोटको महŒवपूर्ण स्थान रहेको पाइन्छ। कान्तिपुरको रक्षाका निमित्त बनिरहेको ल्हँुतीकोटमा घेरा दिएर रातमा आक्रमण गरी पृथ्वीनारायण शाहले १८२२ सालमा यस कोटलाई दखल गरेको तथ्य बाबुराम आचार्यद्वारा लिखित् श्री ५ बडामहाराजाधिराज पृथ्वीनारायण शाहको संक्षिप्त जीवनी नामक पुस्तकमा उल्लेख छ। ल्हुँतीकोटमा अझै पनि जंगबहादुरकालीन दरबारको भग्नावशेष र जुद्धशमशेरको पालामा निर्माण भएको दरबार देख्न सकिन्छ। आदिकवि भानुभक्त आचार्यले पृथ्वीको एउटा स्वर्ग हो भनेर उल्लेख गरेको यो स्थानको हिजोआज रौनक हराएको देखिन्छ। यति दिन पछि बल्ल बालाजु देख्याँ पृथ्वी तलमा स्वर्ग हो जानी लेख्याँ। उनै कविको सालिक उद्यानको अग्रभागमा स्थापना गरिएको छ। जसको उद्घाटन तत्कालीन प्रधानमन्त्री गिरिजाप्रसाद कोइरालाले २०५० सालमा गरेका थिए। प्रारम्भमा काठमाडौंका नेवार समुदायले मात्र मनाउने गरिएको यो मेला हाल आएर सबै सम्प्रदायले मनाउने गरेको पाइन्छ। यस अवसरमा ल्हुँतीकोटवरपरका नागार्जुन, बालाजु, फूलबारी, लोलाङ र श्वेतविनायकको खटजात्रा हुने गर्दछ। धार्मिक, ऐतिहासिक, सांस्कृतिक तथा पर्यटकीय दृष्टिकोणले महŒवपूर्ण मानिने बाइसधारामा वर्षैभरि नै पर्यटक आउने गर्छन्। त्यसैले यसलाई अझै व्यवस्थित रूपमा सञ्चालन गर्न सकेमा यसले ऐतिहासिक पहिचान बचाउन सक्ने देखिन्छ। बालाजुका विभिन्न पोखरीमा पानीको सञ्चय गरेर एवं सरसफाइलाई विशेष जोड दिने हो भने यो स्थान बाह्य तथा आन्तरिक पर्यटकका लागि विशेष पर्यटकीयस्थल बन्ने देखिन्छ।"
अत्यधिक गर्मी बढेपछि चितवनका अस्पतालमा बिरामीको चाप,"चितवन : गर्मी अत्यधिक बढेपछि जिल्लाका अस्पतालमा बिरामीको चाप बढ्न थालेको छ। गर्मीका कारण ज्वरो, टाइफाइड, डेङ्गु, मलेरिया, भाइरल ज्वरोका बिरामी बढ्न थालेका हुन्। यहाँको सरकारी भरतपुर अस्पतालमा विगतमा आइतबारदेखि मङ्गलबारसम्म दुई हजार हाराहारी र बुधबारदेखि शुक्रबारसम्म एक हजार छ सय हाराहारी हुने बिरामी अहिले दैनिक दुई हजारदेखि दुई हजार दुई सयसम्म पुग्ने गरेका छन्। अस्पतालका प्रवक्ता डा रामप्रसाद सापकोटाका अनुसार विगत एक सातादेखि बिरामीको चाप बढ्न थालेको हो। मौसममा आएको परिवर्तनसँगै बिरामीको चाप बढ्दै गएको उनले बताए। उनले भने, 'अस्पतालमा आउने बिरामीको चाप व्यवस्थापन गर्न कठिन हुने स्थित आउन थाल्यो।' अन्य समयको तुलनामा यो समयमा बिरामीको चाप सामान्य बढ्ने भए पनि अहिले सङ्ख्यात्मकरुपमा केही बढी देखिन थालेको छ। लामो समयसम्म वर्षा नहुँदा विभिन्न किसिमका बिरामीको चाप बढेको छ। अस्पताल आउने बिरामीको चापलाई मध्यनजर गर्दै अस्पतालले आइतबारदेखि टिकट काउन्टर थप गर्न लागेको उनले बताए। उनले भने, 'बिरामीको चाप व्यवस्थापन गर्न टिकट काउन्टर दुई वटा थप्ने योजनामा अस्पताल रहेको छ।' नियमित अस्पताल आउनेबाहेक अहिले भाइरल ज्वरो, टाइफाइड, डेङ्गु, मलेरिया, झाडापखालालगायतका बढीमात्रामा छन्। उनीहरुलाई लक्षित गर्दै अस्पतालले नियमित जाँचका लागि आउने बिरामीको टिकट काउन्टर थप गर्न लागेको हो। बहिरङ्ग सेवामा आउने बिरामीको सङ्ख्या बढ्दो क्रममा छ। गत माघदेखिको तथ्याङ्क हेर्ने हो भने अस्पतालको बहिरङ्ग सेवामा उपचारका लागि आउने बिरामीको चाप बढ्दो क्रममा रहेको छ। माघमा ३२ हजार, फागुनमा ३४ हजार पाँच सय, चैतमा ३६ हजार दुई सय र वैशाख २० गतेसम्म २४ हजार आठ सय बिरामीले सेवा लिएका छन्। अहिले जिल्लाको तापक्रम ४० डिग्री हाराहारीमा रहेको छ। उनले आमसर्वसाधारणलाई नियमित झोलिलो पदार्थ सेवन गर्नसमेत आग्रह गरे। उनले भने, 'अहिलेको समयमा पानी, झोलिलो पदार्थ नियमित सेवन गरौँ।' सामान्य समस्या देखिए चिकित्सकको परामर्शमा आउनसमेत उनले आग्रह गरे। अहिले अस्पतालले तीन वर्ष मुनिका र ज्येष्ठ नागरिकका लागि छुट्टै काउन्टर स्थापना गरेको छ। योसँगै नियमित औषधि सेवन गर्ने बिरामीका लागि अस्पतालमा परार्मश कक्षको स्थापना गरी चिकित्सकले परामर्श दिँदै आएको उनले बताए। चितवन मेडिकल कलेजका प्रमुख कार्यकारी अधिकृत प्रताप देवकोटाले पछिल्ला दिनमा बिरामीको सङ्ख्या बढ्दै गएको बताए। उनले चैतमाभन्दा वैशाख लागेसँगै बिरामीको सङ्ख्या बढ्दै गएको बताए। गर्मी बढ्दै जाँदा बिरामीको सङ्ख्या अझै बढ्नसक्ने भन्दै उनले सर्वसाधारणलाई सचेतता अपनाउन आग्रह गरे। रासस"
पत्नीको हत्या गरेर फरार भएका पुरुष पक्राउ,विराटनगर : मोरङको सुन्दरहरैँचामा पत्नी (श्रीमती)को हत्या गरेर फरार भएका एक जना पुरुषलाई प्रहरीले पक्राउ गरेको छ । सुन्दरहरैँचा नगरपालिका५ गोर्खाली टोलका ५० वर्षीय पदमबहादुर तामाङलाई शुक्रबार राति ९:५५ बजेतिर पक्राउ गरिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार सुन्दरहरैँचा५ स्थित बूढी खोला किनारमा भाग्दै गरेका पदमबहादुरलाई इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले स्थानीयको सहयोग लिएर पक्राउ गरेको हो । पक्राउ परेका पदमबहादुरलाई बेलबारी प्रहरीको हिरासतमा राखेर घटनाको थप अनुसन्धान अघि बढाइएको जानकारी डीएसपी बस्नेतले दिए । उनका अनुसार पदमबहादुरविरुद्ध कर्तव्य ज्यान मुद्दा चलाउने तयारी छ । उनले आफ्नै पत्नी ४५ वर्षीया मनमाया तामाङको बुधबार राति हत्या गरेको प्रहरीले जनाएको छ । मादक पदार्थ सेवन (मापसे) गरेर घर आएका पदमबहादुरले सामान्य पारिवारिक विवादमा बाँसले हिर्काएर पत्नी मनमायाको हत्या गरेको प्रहरीको प्रारम्भिक अनुसन्धानबाट खुलेको छ । पत्नीलाई मारेपछि उनी फरार बनेका थिए । हत्या गरेर घरको कोठाभित्र छाडेको अवस्थामा बिहीबार बिहान शव फेला परेको थियो । सुत्ने कोठाको खाटमाथि अर्धनग्न र उत्तानो परेको अवस्थामा शव फेला परेको डीएसपी बस्नेतले बताए । मनमायाको हात र शरीरका विभिन्न भागमा चोटपटक थियो । प्रहरीका अनुसार पत्नीको हत्यापछि पदमबहादुरले छोरी रत्ना तामाङलाई आमा रक्सीले मातेर लडिरहेकी छ भन्दै फोन गरेका थिए । भोलिपल्ट बिहान माइती घर पुगेर हेर्दा हत्या भएको अवस्थामा आमाको शव देखेपछि रत्नाले प्रहरीलाई खबर गरेकी थिइन् । प्रहरीका अनुसार घरमा पदमबहादुर र मनमाया मात्रै बस्दै आएका थिए । छोरी रत्नाको बिहे भइसकेको र छोरा वैदेशिक रोजगारीका लागि साउदीमा रहेको जानकारी प्रहरीले दिएको छ । शवको धरानस्थित बीपी कोइराला स्वास्थ्य विज्ञान प्रतिष्ठाना पोस्टमार्टम गरिएको छ ।
माओवादी केन्द्र संसदीय दलको बैठक जारी,"काठमाडौं : सत्ताको नेतृत्व गरिरहेको नेकपा माओवादी केन्द्रको संसदीय दलको बैठक जारी रहेको छ। सिंहदरबारस्थित माओवादी केन्द्रको संसदीय दलको कार्यालयमा संसदीय दलको बैठक बसेको हो। बैठकमा शुक्रबारदेखि सुरु हुने संसद्को बजेट अधिवेशन, माओवादीले संसदमा खेल्ने भूमिका लगायतको विषयमा छलफल भइरहेको छ।"
तेजेश्वर चिनाउने तर्कहरू,"तेजेश्वरबाबु ग्वंगः नेपाली साहित्यका चम्किला नक्षत्र हुन्। योग्य शिक्षक, कुशल प्रशासक, सुपरिचित कवि, उत्कृष्ट निबन्धकार र विशिष्ट लेखकका रूपमा प्रसिद्ध ग्वंगः नेपाल, नेपाली र अंग्रेजी भाषामा साधिकार कलम चलाउँछन्। उनका संस्कृतिका आयाम (निबन्ध संग्रह, २०५२), संस्कृतिया पल (नेपालभाषा निबन्ध संग्रह नेपाल संवत् १११०), अवकाशपछिको आकाश (निबन्ध संग्रह, २०६७), चराको गुँड झैं जन्मस्थल मेरो भक्तपुर (कविता संग्रह, २०७३), औकातभरिको सौगात (निबन्ध संग्रह, २०७३), रङ अभिज्ञान (निबन्ध संग्रह, २०७४) प्रकाशित छन्। तेजेश्वरबाबुको जीवनमा आधारित लेखक जितेन्द्र रसिकले लेखेको युगको तेज (जीवनी, २०८०) पछिल्लो प्रकाशित कृति हो। पुस्तकाकार रूपमा नआएका तर पत्रपत्रिकामा प्रकाशित अनेकौं निबन्ध र लेखले पनि उनको सर्जकलेखक व्यक्तित्व प्रभासित र प्रसारित भएको देखिन्छ। यस लेखमा जितेन्द्र रसिकद्वारा लिखित ग्वंगको सद्य प्रकाशित जीवनी युगको तेज नामक कृतिका बारेमा संक्षिप्त चर्चा गर्न चाहन्छु। युगको तेज कृति पढेपछि मेरा मनमा एउटा संशय प्रकट भयो यो संस्मरण हो कि जीवनी ? भन्न त यसलाई जीवनी भनिएको छ। यसमा तेजेश्वरबाबुका बाल्यकालदेखि अठासी वर्षसम्मका जीवनमा घटेका प्रमुख घटना र उनले गरेका कार्यको वर्णन गरिएको छ। यसबाट ग्वंगःको जन्म, मातापिता, बाल्यकाल, शिक्षादीक्षा, नोकरी, विवाह, सन्तान, मातापिताको देहावसान, घर, आफूले गरेका महत्त्वपूर्ण कार्य आदिको स्पष्ट जानकारी पाइन्छ। त्यसैले यसलाई जीवनी भनिएको होला। जीवनी आफैले लेख्दा आत्मजीवनी र अरूले लेखिदिँदा जीवनी हुन्छ। जीवनी बढी वस्तुपरक र तथ्याद्धृत हुने भएकाले मूर्त र ठोस हुन्छ। यो साहित्यिक र असाहित्यिक दुवै तरिकाले लेखिन सक्छ। यो आत्मजीवनी वा जीवनीको रूपमा आउँछ। यसमा तथ्यको मूल्य बढी हुन्छ र यो तथ्यकै रूपमा आउँछ। संस्मरण तथ्याद्धृत भए पनि बढी सिर्जनात्मक हुने भएकाले त्यो तुलनात्मक रूपमा अमूर्त, कलात्मक र तरल हुन्छ। त्यसैले यसमा रचनात्मकता वा सिर्जनात्मकताको मूल्य बढी हुन्छ। यो कलाका रूपमा आउँछ। यसरी जीवनी र संस्मरण दुवैको ठूलो उपयोगिता छ, तर मूल्य भने भिन्नाभिन्नै देखिन्छ। जीवनीका रूपमा पढ्दा यसमा तेजेश्वरबाबु ग्वंगःका जीवनका महत्त्वपूर्ण घटना समेटिएका देखिन्छन् जन्म, बाल्यकाल, शिक्षादीक्षा, नोकरी, विवाह, मातापिताको देहावसान, घर निर्माण, तेजेश्वरबाबुले गरेका महत्त्वपूर्ण कार्य आदि सबै समेटिएका छन्। त्यसैले यो ग्वंगःको जीवनी हो। यो वर्णनात्मक र चित्रात्मक रूपमा प्रकट भएको छ। कृतिमा ग्वंगःको जीवनको विगत र वर्तमान प्रतिविम्बित छ। यसमा ग्वंगःका जीवनीभित्रै तात्कालिक समाज, भक्तपुर, काठमाडौं, सिन्धुपाल्चोकको ऐंसेलु खर्क र ग्वंगःले देखेका नेपालका अन्य कतिपय ठाउँको चित्र झल्केको पाइन्छ। यसमा देशको राजनीति, धर्म, संस्कृति, आर्थिक स्थिति, भौतिक विकास, शैक्षिक, प्रशासनिक र साहित्यिक अवस्थाको चित्रण गरिएको छ। यसमा केही प्रबन्धजस्ता रचना पनि छन्। जसमा अन्तर्राष्ट्रिय राजनीति र दोस्रो विश्वयुद्धमा अमेरिकाले जापानका दुइटा सहरमा अणुबम प्रहार गरेर गरेको नरसंहारको विरूप तस्बिर देखिन्छ। यी सबै तथ्यका रूपमा प्रकट भएकाले यसलाई कुनै इतिहासकारले प्रमाणका रूपमा प्रस्तुत गर्न सक्छ। त्यसैले यो तथ्याद्धृत जीवनी भएको छ र त्यस दृष्टिले यो मूल्यवान् बनेको छ। यो संस्मरण हो, किनभने सिर्जनात्मक शैलीमा लेखिएको छ। यसलाई निबन्धजस्तै पारेर प्रस्तुत गरिएकाले ग्वंगःको जीवनी निबन्धका रूपमा प्रकट भएको छ। प्रायः सबै शीर्षक दुइटा पारिएको छ। यसबाट पाठकमा पढ्ने जिज्ञासा बढ्छ। यसमा आफ्ना कुराप्रति पाठकलाई सहमत गराउने ग्वंगीय आग्रह छ। विषयको प्रस्तुति रोचक र नवीन भएको छ। यस्तो नवीनताले यो झन् पठनीय भएको छ। कतिपय निबन्ध कथाजस्ता पनि लाग्छन्। किनभने प्रत्येक शीर्षकभित्र कथावस्तु छ। पात्र छन्। तात्कालिक परिवेश छ। आख्यानात्मक शैलीशिल्प छ। कतिपय निबन्ध फुटकर कविताजस्ता भएका छन्। ती छोटा, मीठा र काव्यात्मक छन्। कतिपय ठाउँमा गद्य र मुक्त लयको प्रयोग गरेर विषय प्रस्तुत गरिएकाले यो कृति चम्पुकाव्यजस्तो पनि भएको छ। यसमा ग्वंगःले आफ्नो सम्झना आफैंले गरेको वा आफ्नो उत्खनन आफैंले गरेकोजस्तो देखिन्छ। ग्वंगः नेपालका मूर्तअमूर्त दुवै संस्कृति हुन्। नेपालका ठूला सांस्कृतिक सम्पदा हुन्। यसमा ती दुवै खाले सम्पदाको उत्खनन भएको छ। विद्यार्थी, शिक्षक, कर्मचारी, प्रशिक्षक, सर्जक, पुत्र, पति, पिता र अन्ततः देशको नागरिकको भूमिकामा ग्वंगः अब्बल देखिएका छन्। उनीसँग विलक्षण प्रतिभा र सामथ्र्य देखिन्छ। निस्वार्थता, सत्यवादिता, स्पष्टता, कार्यकुशलता, कर्मशीलता, समाजसेवा, राष्ट्रसेवा, भाषा, साहित्य र संस्कृतिप्रेम आदि ग्वंगःका असली परिचय वा वैशिष्ट्य हुन्। लाग्छ एउटै व्यक्तिमा पाइने यिनै दुर्लभ विशेषताको मोहनीले प्रजावत्सल राजारानी वीरेन्द्र र ऐश्वर्य उनका निवासमा आएका हुन सक्छन्। वास्तवमा सबै साहित्य अन्ततः सर्जककै आत्माको अभिव्यक्ति हुन्छ। त्यसैले यो कृति रसिकमार्फत लेखिएको तेजेश्वरको सांस्कृतिक आत्माको सच्चा अभिव्यक्ति हो। यसमा यात्रा संस्मरण छन्। देशविदेश घुमेका, नेपालका विभिन्न जिल्ला र विदेशअमेरिका, जापान आदि ठाउँ घुमेका संस्मरण छन्। यसमा ग्वंगःका जागिरे जीवनका संस्मरण छन्। शिक्षण पेसामा रहँदाका संस्मरण छन्। विद्यार्थी जीवनका संस्मरण छन्। साहित्यिक गोष्ठीहरूको संस्करण छ। नेपालका मूर्धन्य साहित्यकारहरूको व्यक्तित्व संस्मरणात्मक शैलीमा प्रस्तुत गरिएको छ। यी रेखाचित्रजस्ता भएका छन्। यी संस्मरणले केदारमान व्यथित, सत्यमोहन जोशी, बालकृष्ण सम, लक्ष्मीप्रसाद देवकोटा, गोविन्दबहादुर मल्ल, हृदयचन्द्रसिंह प्रधान, कृष्णचन्द्रसिंह प्रधान, लैनसिंह वाङ्देल, धुस्वाँ सायमी, रमेश विकल, कमलमणि दीक्षित आदि साहित्यकारको ग्वंगःको हृदयमा लेखिएको चित्र कोरेका छन्। त्यस्तै, पढ्दाका, नोकरी गर्दाका, भ्रमण गर्दाका अनेकौं सहकर्मी साथीहरूको प्रेरक व्यक्तित्व एवं राजा वीरेन्द्र र रानी ऐश्वर्यको प्रजावत्सल व्यक्तित्वको छवि पनि कृतिले कोरेको छ। यसर्थ यो यात्रा संस्मरणजस्तो भएको छ। कलात्मक वा सिर्जनात्मक मूल्यका दृष्टिले युगको तेज कृति विशिष्ट देखिन्छ। नेपाली निबन्ध क्षेत्रमा चार, पाँच जनाको नाम लिँदा सजिलै पर्ने, सांस्कृतिक निबन्धका शिखर व्यक्ति, छोटा वाक्य प्रयोग गर्न, शब्द खेलाएर विशिष्ट र गम्भीर अर्थ निकाल्न खप्पिस, मौलिक वा ग्वंगीय शैलीशिल्पले अन्यभन्दा नितान्त भिन्न, विशिष्ट प्रतिभाका धनी ग्वंगःको जीवनी वा संस्मरण प्रकाशित हुनु अत्यन्त महत्त्वपूर्ण र सराह्रनीय कार्य हो। नेपाली कला र संस्कृतिले सम्पन्न, नेपाली सांस्कृतिक सम्पदाको अनन्य प्रतिमान, विश्वसम्पदा सूचीमा सूचीकृत नेपालको गौरव भक्तपुरजस्तो प्राचीन सहरमा जन्मन र हुर्कन पाउनु, भक्तपुरको संग्रहालयमा जागिरे भएर त्यहाँका ऐतिहासिक, सांस्कृतिक सम्पदासँग परिचित हुने सुअवसर प्राप्त गर्नु, विदेशीले नेपालको सांस्कृतिक सम्पदाभन्दा अन्य बाहिरी कुरालाई महत्त्व दिएको देखेर नेपाली कला र संस्कृतिप्रति गहिरो रुचि जाग्नु र त्यस्ता सांस्कृतिक सम्पदाको सुदीर्घ परम्परा, महत्त्व, कलात्मक, धार्मिक, सांस्कृति मूल्य आदिको सिर्जनात्मक खोज र प्रकाशनमा आजीवन समर्पित हुनुजस्ता कृत्यले आजको तेजेश्वरबाबु ग्वंगः निर्मित भएको हामी पाउँछौं।"
महाँकाल गाउँपालिकालाई पर्यटकीय पालिका घोषणा गर्न पहल गर्छु : प्रधानमन्त्री,ललितपुर(महाँकाल) : प्रधानमन्त्री पुष्पकमल दाहाल प्रचण्डले महाँकाल गाउँपालिकालाई पर्यटकीय गाउँपालिका घोषणा गर्न पहल गरिने बताएका छन्। प्रज्ञा स्मृति प्रतिष्ठानद्वारा आयोजित प्रथम बागमती प्रदेश अन्तरपालिकास्तरीय राष्ट्रिय भलिबल प्रतियोगिताको आज उद्घाटन गर्दै प्रधानमन्त्री प्रचण्डले बागमती प्रदेश सरकारलाई महाँकाल गाउँपालिकालाई पर्यटकीय पालिका घोषणा गर्न आग्रह गर्ने बताएका हुन्। विकासमा पछि परेको पालिका र यहाँका जनताको समस्या समाधानको विशेष ध्यान जाने उल्लेख गर्दै प्रधानमन्त्री प्रचण्डले आगामी आर्थिक वर्षको बजेटमार्फत महाँकाललाई प्राथमिकता दिने बताए। ललितपुरमा आजदेखि बागमती प्रदेशका १६ टोलीको सहभागिता रहेको छ। प्रतियोगिता यही वैशाख २२ देखि २५ गतेसम्म सञ्चालन हुनेछ।
"वेस्ट इन्डिज एले टस जित्यो, नेपालले पहिले बलिङ गर्ने","काठमाडौं : वेस्ट इन्डिज ए विरुद्ध नेपालले टस हारेर फिल्डिङ गर्ने भएको छ। टी२० शृंखलाअन्तर्गत अन्तिम खेल आज वेस्ट इन्डिजले टस जितेर पहिलो ब्याटिङ गर्न लागेको हो। आज नेपाली टोलीमा सागर ढकाल र अनिल शाह टोलीमा समावेश छन्। कीर्तिपुरस्थित त्रिवि क्रिकेट मैदानमा हुने पाँचौं खेल १२:१५ बजेबाट सुरू हुने छ। नेपाललाई पराजित गर्दै वेस्ट इन्डिजले एक खेलअगावै शृंखला ३१ ले जितिसकेको छ। यो शृंखलामा नेपालले लगातार तेस्रो हार व्यहोरेको हो। नेपालले गत शनिबार पहिलो खेलमा वेस्ट इन्डिजलाई ४ विकेटले पराजित गरेको थियो। त्यसपश्चात आइतबार दोस्रो खेलमा १० रन, बुधबार भएको तेस्रो खेलमा ७६ रनले नेपाल पराजित भएको हो। आईसीसी टी२० विश्वकपको तयारीका लागि नेपालले वेस्ट इन्डिजसँग टी२० शृंखला खेलिरहेको हो। आजको खेलपश्चात नेपाली टोली आईसीसी टी२० विश्वकप खेल्नका लागि प्रस्थान गर्नेछ। विश्वकप अघि नेपाली टोलीले वेस्ट इन्डिजमा पनि अभ्यास गर्नेछ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणा गरिसकेको छ। क्यानले विश्वकप खेल्न जाने टोलीलाई शुक्रबार बिदाई गरेको थियो। नेपाली टोली १० वर्षपछि विश्वकप खेल्न लागेको हो। समूह डीमा रहेको नेपालसँग विश्वकपमा नेदरल्याण्डस्, श्रीलंका, दक्षिण अफ्रिका र बंगलादेश छन्।"
चोटमाथि चोट,यता जिन्दगीले हरेको हेर्यै छ उता हेर फूल छरेको छर्यै छ कतै सिम मात्रै छ लेउ बसेको उही पानी वर्षा गरेको गर्यै छ कति याद गर्नु दुःखाएर छाती जहाँ चोटमा चोट परेको पर्यै छ रविलाई चिसो शशीले बनाए अझै शीत बिन्दु झरेको झर्यै छ बचाएर सारा म बाँच्छु भनेको यही बोध आफैं मरेको मर्यै छ।  बोधराज पौडेल
मधेसमा आगलागीबाट ४६ करोडको क्षति,"जनकपुरधाम : मधेस प्रदेशका विभिन्न जिल्लामा आगलागीबाट विगत १० महिनामा ४६ करोडभन्दा बढी मूल्य बराबरको धनसम्पत्ति जलेर नष्ट भएको छ। मधेस प्रदेश प्रहरी कार्यालयले आगलागीका सम्बन्धमा जिल्लाबाट हालसम्म सङ्कलन गरिएको तथ्याङ्क विवरणअनुसार मधेस प्रदेशका आठवटै जिल्लामा आगलागीबाट क्षति भएको जनाएको छ। अहिले पनि प्रदेशका कुनै न कुनै स्थानमा आगलागी भइरहकाले आगलागीबाट सुरक्षित तथा सर्तक रहनका साथै पीडितलाई सहयोगका लागि आग्रह गरिएको छ। प्राप्त विवरणमा धनुषामा आठ करोड ४९ लाख, महोत्तरीमा रु चार करोड १४ लाख, सर्लाहीमा रु चार करोड ४१ लाख, सप्तरीमा रु पाँच करोड ४१ लाख, सिरहामा रु आठ करोड ४९ लाख, रौतहटमा रु चार करोड ९८ लाख, बारामा रु चार करोड १७ लाख र पर्सामा रु पाँच करोड ७२ लाख मूल्य बराबरको भौतिक सम्पत्ति जलेर नष्ट भएको बताइएको छ। मधेस प्रदेशको सिरहामा सबैभन्दा बढी तथा सर्लाहीमा सबैभन्दा कम आगलागीका घटना भएका छन्। सो अवधिमा सिरहामा दुई सय १६ तथा सर्लाहीमा एक सय छ आगलागीका घटना भएको विवरणमा जनाइएको छ। यसैगरी सप्तरीमा एक सय ७२, धनुषामा एक सय ४५, महोत्तरीमा एक सय ३०, रौतहटमा एक सय ८३, बारामा एक सय २१ तथा पर्सामा एक सय २८ आगलागीका घटना भएको विवरणमा उल्लेख गरिएको छ। लामो समयदेखि आकासे पानी नपरेको तथा तातो हावा र बढ्दो गर्मीका कारण आगलागीका घटना अत्यधिक भएको प्रहरीको अनुमान रहेको छ। साथै मानवीय लापरबाही तथा प्राविधिक समस्याले पनि आगलागीका घटना तथा क्षति भएको हो। रासस"
वेस्ट इन्डिज ए ले नेपाललाई दियो १७३ रनको लक्ष्य,"काठमाडौं : वेस्ट इन्डिज एले नेपाललाई १७३ रनको लक्ष्य प्रस्तुत गरेको छ। शनिबार टियू क्रिकेट मैदानमा भएको टी२० शृंखलाअन्तर्गत अन्तिम खेलमा वेस्ट इन्डिज एले निर्धारित ओभरमा ७ विकेटको क्षतिमा १७२ रन बनाएको हो। वेस्ट इन्डिजका लागि कप्तान रोस्टन चेजले ३३ रन,जोनसन चार्ल्सले २४ रन, म्याथ्यु फर्डले २३ रन, कडिम अलेइन र मार्क डेयालले ११११ रन, फाबिएन एलेनले ३ रन र गुडाकेश मोतीले १ रनको योगदान गरे। उपकप्तान एलिक अथान्जेले सर्वाधिक ४२ रन र हेडन वाल्सले ७ रन बनाएर अविजित रहे। नेपालका लागि सागर ढकाल र सोमपाल कामीले ३३ विकेट र अविनाश बोहोराले १ विकेट लिए। नेपालले केहि समयपश्चात जवाफि ब्याटिङ गर्दैछ। नेपाललाई पराजित गर्दै वेस्ट इन्डिजले एक खेलअगावै शृंखला ३१ ले जितिसकेको छ।"
माथि टल्क्यो साईपाल हिमाल तल बग्या सेती,"जसरी सुर्मा सरोवरबाट पश्चिमी भागमा कालंगा गाड बाह्रैमहिना बगिरहन्छ, देउडा गीतका मौलिक भाकाहरू पनि सधैं गुञ्जिरहन्छन्। माथि टल्क्यो साईपाल हिमाल तल बग्या सेती जन्म्या ठाउँको बौलोमाया क्यान लाग्छ यति। तलकोट र सुर्मा दौलीचौर बझाङ जिल्लाका पिछडिएका गाउँपालिका हुन्। वर्षायाम सुरु हुनुभन्दा अघि यहाँका अधिकांश बासिन्दा यार्चागुम्बा टिप्न साईपाल हिमालको फेदीसम्म पुग्छन्। साईपाल हिमालको नामबाट रहेको पहिलेको काँडा गाउँपालिका देशकै विशेष गाउँपालिकाअन्तर्गत पर्छ। यार्चागुम्बा र अन्य जंगली जडीबुटीका कारण साईपाल गाउँपालिकाका जनताको जीवनस्तर पनि क्रमिक रूपमा सुधिँ्रदैछ। जुम्ला जिल्लाबाट बसाइँ सर्न पुगेका र स्थानीय भोटे जातिमा लोकसंस्कृतिमा केही फरकपन देखिन्छ। देउडा गीत संस्कृतिको खानी मानिएको बझाङका अन्य ठाउँको भन्दा साईपाल गाउँपालिकाको लोकसंस्कृतिमा केही फरकपन देखिन्छ। वर्षदिनको भेट भयो देउडा खेलिहाल नयाँ वर्ष बिसु पर्व झल्का रेलिहाल। यस पटकको बिसुपर्व जन्मभूमि बझाङको तलकोटको वेदकाली ब्रह्मस्थान गाउँमा मनाउन पुगें। बिसु सुदूरपश्चिमको मौलिक पर्व हो। त्यस भेगमा नयाँ वर्षको पहिलो दिनलाई बिसुपर्व भनिन्छ। मौलिक संस्कृति बोकेको छ बिसुले। दहीमा चामल मिसाएर खानु, मासका बटुक (बारा) दहीमा भिजाएर खानुलाई शुभ मानिन्छ। शिवजीका रूपमा लौरोको पूजा गर्नु, पार्वतीका रूपमा पुतलीको पूजा गर्नु यहाँका नरनारीको मौलिक परम्परा हो। शैवभूमिका रूपमा हाम्रो मुलुकलाई स्वीकार्नु यो पनि सर्वस्वीकार्य नमुना हो। भारतको बम्बै, बैङ्लोर, कालापत्थर, दिल्ली, केरला आदि ठाउँमा कामको खोजीमा जानु तलकोट गाउँपालिकाका युवाको परम्परागत नियति नै बनेको छ। त्यसैगरी, नैनीतालका स्याउ, अलमोडाका आलु, केराबारीको रेखदेख र परिवारको लुगाकपडाको जोहो गरी पर्वका बेला घर फर्कनु यस भेगका मानिसको दैनिन्दिनी हो। हुनेखाने केही युवा मलेसिया, खाडीमुलुक पुगेता पनि अधिकांशको गन्तव्य मुलुक भनेको भारत नै हो। यसबारे देउडा गायकले त्यो भूमिकाबारे गीत नै तयार पारेका छन् ताल स्याउ अलमोडा आलु रानीखेत केला सम्झन्छु धुणुक्क रुन्छु साई सम्झेका बेला। जन्मभूमिको माया कस्लाई लाग्दैन र ? परदेशमा काम गर्दाका पीडा गाउँका युवाले देउडा खेलमा यो पंक्तिकारसँग पोखे। देउडा गीतले जीवनको सुखदुःखको भाव बुझ्यो। हालै खाडी मुलुकमा हत्या गरिएका १२ विद्यार्थीको दर्दनाक व्यथा उनीहरूले देउडामा पोखे। विपिन जोशीलाई खाडी मुलुकबाट रिहा गर्न नसक्ने राष्ट्रपति र प्रधानमन्त्रीले नेपाल (काठमाडौं)मा भत्तामात्र पचाउँदै छन् कि नागरिकको भलाइ गर्दैछन् भनी उत्तर मागे सुकिलो ओड्नाको गादो हरियो मेलामी बालो जोवल यसै बित्यो वैस्खान्या बेलामी। हरियो मेला (घाँस उम्रेको भिर)मा सेतो गादो (लुगा)ले शोभा दिए झैं लाउँ लाउँ खाउँ खाउँ भन्ने उमेरमा स्वदेशमा रोजगारी पाए बिदेशमा कष्टकर जीवन बिताउनु पर्दैनथियो। काठमाडौं बसेर उच्च शिक्षा हासिल गरेका तिमीले स्वदेशमा हामीलाई छिटो काम दिलाऊँ भन्ने सन्देशका गीतले मन छुन्छ। तर प्रजातन्त्र र लोकतन्त्र प्राप्तिका लागि जीवनभर संघर्ष गरेको पंक्तिकारलाई पार्टी र सरकारले आजसम्म जिम्मेवार नदिँदा सेवामा चुक्नु पर्यो। अनि गीतमार्फत उत्तर दिनै पर्यो जिन्दगी अँध्यारै लाग्दो साउनका रातजन छुट्याउन्या तक्दिरै होइकी हुरिका पातजन। जिल्लाका अन्य भूभाग झैं तलकोट गाउँपालिका पनि विद्वान्हरू जन्माउने भूमि हो राष्ट्रिय कलाकारदेखि प्रसिद्ध समाजसेवी एवं शिक्षाका अगुवा स्व देवीचन्द्र जोशी यही ठाउँमा जन्मेका व्यक्ति हुन्। रजवार जंगबहादुर सिंहलाई तलकोटी संस्कृतिप्रेमीले सम्झिरहन्छन्। विद्वान्हरू ललितप्रसाद जोशी, प्रयागराज जोशी, लालबहादुर बोहोरा, रामबहादुर बिष्ट, कानुनविद् रणबहादुर सिंह, ज्योतिषविद् लक्ष्मीभक्त उपाध्याय र करनदेव जोशी आयुर्वेदका जानकार भिकारी सार्की पनि तलकोट गाउँपालिकामा जन्मेका व्यक्ति हुन्। जसलाई देउडा लोकसंस्कृतिप्रति अगाध माया छ। समाज परिवर्तनका लागि चिन्ता थियो र छ। साहित्यकार एवं पूर्वप्रधानमन्त्री लोकेन्द्रबहादुर चन्दको ससुरालीगृह तलकोट संस्कृतिको धनी भूमि हो। सुर्मादेवी ताल माया सुर्मादेवी ताल बिर्सन गारो भो कस्तो माया जाल ! २०४१ सालमा रेडियो नेपालमा रेकर्ड गरिएको यो गीतले बझाङमा शक्तिपीठ सुर्मादेवीको मन्दिर छ, सुर्मा सरोवर पनि छ। हिजोमात्र होइन, भविष्य र पर्यटनका लागि गन्तव्यस्थल बन्नेछ भन्ने सन्देश पनि दिएको छ। सुर्मा र दौलीचौरका छोराट्टीहरूले गाएका मौलिक देउडागीतका भाका कहिल्यै पनि भुल्न सकिँदैन। कालो कपालमा सेतो मुन्याठो त्यसैमा राष्ट्रिय फूल लालीगुराँसले सिँगारिँदा र मौलिक पहिरन गुन्यूचोली लगाउँदा सुर्मा दौलीचौरका गीतागीं नानीहरूको गुलाबी चेहरा अंग्रेजी कवि वर्डस् वर्थको लुसिग्रे कविताभन्दा कम लाग्दैन आफ्नो कला जोगाउनलाई अब लागी पर सुर्मादेवी भगवती हाम्रो रक्षा गर। (छमक्क छमक्क) कुनै बेला अभिभावकका अगाडि लजाउने चेलीबेटी अहिले धक नमानी देउडा खेल खेल्ने गर्छन्। गाउँका पटांगिनीमा प्रतियोगिता सञ्चालन हुन्छ गीतको। शिक्षा स्वास्थ्य छाउपडी हटाऊ आदि विषयका चेतनामूलक गीतहरूको प्रतियोगिता ती गाउँमा भइरहन्छन्। आफ्ना छोरीहरूले पुरस्कार पाए अभिभावक पनि दंगदास पर्छन् भनी खुसी व्यक्त गर्छन् गाउँपालिकाका अध्यक्ष खड्गबहादुर बोहरा। जसरी सुर्मा सरोवरबाट पश्चिमी भागमा कालंगा गाड र पूर्वी भागमा सुनिगाड बाह्रैमहिना बगिरहन्छन्। देउडा गीतका मौलिक भाकाहरू पनि सबै ऋतुमा प्रकृतिका आँसुकवि कवयित्रीद्वारा गुञ्जिरहन्छन्। बझाङको मौलिक लोकसंस्कृतिको विशेषता यही हो।"
क्यानडामा हरदीप सिंहको हत्या आरोपमा ३ भारतीय पक्राउ,"क्यानडाले सिख पृथकतावादी नेता हरदीप सिंह निज्जरको हत्याको आरोपमा तीन भारतीय नागरिकलाई पक्राउ गरेको छ। गत जुनमा मुखौटाधारी बन्दुकधारीले ४५ वर्षीय हरदीप सिंह निज्जरको क्यानडाको भ्यानकुभर नजिकै गोली हानी हत्या गरेका थिए। क्यानडाका प्रधानमन्त्री जस्टिन ट्रुडोले हत्यामा भारतको संलग्नता रहेको आरोप लगाएका थिए। त्यसपछि भारत र क्यानडाबीच कूटनीतिक तनाव बढेको देखिन्छ। भारतले भने क्यानडाद्वारा लगाइएका आरोप अस्वीकार गरेको थियो। पक्राउ पर्नेहरू २२ वर्षीय करण बरार, २२ वर्षकै कमल प्रीत सिंह र २८ वर्षीका करण प्रीत सिंह रहेका बीबीसि समाचारमा उल्लेख छ। तीनै जना अल्बर्टाको एडमन्टनमा बस्थे। उनीहरू सोही ठाउँबाट प्रहरीले पक्राउ गरेको हो। अदालतको अभिलेख अनुसार तीनै जनालाई नियोजित हत्या र हत्याको षड्यन्त्र गरेको आरोप लगाइएको छ। बीबीसी"
मेरो महसुस,"म तिमीलाई महसुस गर्छु संसारका सारा मुलायम हातहरू तिम्रै हुन् मखमली फूलबाट बास्ना बोकेर हिँड्ने हावाको अल्लारे लहर कुनै पागलप्रेमी कविको कविताको सबैभन्दा सुन्दर अंशहरू अथवा यसो भनौं परदेसिएको युवकले आफ्नो गाउँ पुग्दा पाएको अपूर्व आनन्द वा, तिर्खाले छट्पटिएको चराले पानी भेटेर मनमौजी नुहाएको दृश्य। मेरो महसुसम तिमीलाई महसुस गर्छु सताउने यादहरू तिम्रै हुन् एउटी बंैसालु ग्रामीण युवतीको लज्जालु मुस्कान देशका लागि केही गर्छु भन्ने हुटहुटीले अप्रत्याशित पहिलो जित निकालेको युवा नेतृत्वको पहिलो भाषण हराएको बहुमूल्य चिज एक्कासि वर्षौंपछि पाउँदाको खुसीमा बुल्किएको मनको तरंग अथवा यसो भनौं हरेक पल्ट आउने बाडुलीपश्चात् हुने तिम्रो जबर्जस्त उपस्थिति !"
"नेपाललाई तेस्रो सफलता, सागर ढकालले लिए विकेट",काठमाडौं : वेस्ट इन्डिज ए विरुद्ध सागर ढकालले एकै ओभरमा दुई विकेट लिएका छन्। टीयू क्रिकेट मैदानमा शनिबार टी२० शृंखलाअन्तर्गत अन्तिम खेलमा सागर ढकालले वेस्ट इन्डिजका जोनसन चार्ल्स र मार्क डेयाललाई आउट गरेका हुन्। ७१ ओभरमा ढकालले आफ्नै बलमा चार्ल्सलाई क्याच आउट गरे भने ७३ ओभरमा ढकालको बलमा कप्तान रोहित पौडेलले डेयाललाई क्याच आउट गरेका हुन् । वेस्ट इन्डिज एका लागि चार्ल्सले २० बलमा २२ चौका र छक्कासहित २४ रनको योगदान गरे। डेयालले १९ बलमा ११ रन बनाएर बाहिरिए। त्यस अगाडि १४ ओभरमा पनि ढकालको बलमा कडिम अलेइन कप्तान पौडेलको हातबाट क्याच आउट भएका थिए। टस जितेर पहिलो ब्याटिङ गरेको वेस्ट इन्डिजले ८ ओभरको समाप्तिमा ३ विकेटको क्षतिमा ६५ रन बनाएर खेलिरहेको छ। नेपाललाई पराजित गर्दै वेस्ट इन्डिजले एक खेलअगावै शृंखला ३१ ले जितिसकेको छ।
बजेटको दर हेरफेरमा निष्पक्षताको प्रतिबद्धता,"काठमाडौं : अर्थमन्त्री वर्षमान पुनले आगामी आर्थिक वर्षको बजेटमा करका दर हेरफेर गर्दा विवाद नआउने गरी काम गर्ने बताएका छन्। बजेट निर्माणका सम्बन्धमा युवा उद्यमी तथा सूचना प्रविधि क्षेत्रका विज्ञसँग सुझाव लिन शुक्रबार मन्त्रालयमा आयोजित छलफल कार्यक्रममा मन्त्री पुनले करका दर हेरफेरमा कसैको दबाब वा स्वार्थपूर्ति हुने गरी काम नगर्ने प्रतिबद्धता जनाए। राजस्वका दरहरू हेरफेर गर्दा सरोकारवालासँग परामर्श गरी उनीहरूका सुझावका आधारमा निर्णयमा पुगिने उनको भनाइ थियो। करका दर घटाउने, बढाउने, विस्तार गर्ने वा छुट दिने जे गर्दा पनि विगतमा अर्थमन्त्री वा अर्थ मन्त्रालयलाई विवादमा पार्ने गरिएको छ, मन्त्री पुनले भने, मन्त्रीको व्यक्तिगत इच्छामा वा निकटताका अधारमा कसैलाई प्रोत्साहन गर्न र कसैलाई कमजोर बनाउन करका दरमा हेरफेर हुँदैन भन्ने हाम्रो प्रतिबद्धता हो। उनले कुन वस्तुमा पहिला कति थियो र अहिले किन घटाइयो वा बढाइयो भन्ने तर्कपूर्ण कारण देखाएर करका दरमा हेरफेर गरिने स्पष्ट गरे। आफूले सरकारवालाको सहभागितामा बजेट बनाउन लागेको भन्दै मन्त्री पुनले यसअघि पूर्वअर्थमन्त्रीहरू, नेपाल राष्ट्र बैंकका पूर्वगभर्नर, पूर्वअर्थसचिव, पूर्वाधार, स्वास्थ्य र शिक्षा क्षेत्रका विज्ञसँग छलफल गरी सुझाव संकलन गरिसकेको उल्लेख गरे। निजी क्षेत्रका छाता संस्था नेपाल उद्योग वाणिज्य महासंघ, नेपाल उद्योग परिसंघ, चेम्बर अफ कमर्स र महिला उद्यमीसँग पनि छिट्टै छलफल गर्ने तय भएको जानकारी मन्त्री पुनले दिए। मुलुकको भूअवस्थिति, प्राकृतिक स्रोत र जनशक्तिका आधारमा विकासका योजना बनाउने सरकारको नीति रहेको बताए। सरकारको नीति र नीतिगत निरन्तरताका कारण पर्यटन, ऊर्जा र सिमेन्ट उद्योगमा नेपालमा पछिल्लो डेढ दशकमा राम्रो प्रगति गरेको चर्चा गर्दै युवा वर्गलाई लक्षित गरी सूचना प्रविधि क्षेत्र, स्टार्टअप र नवप्रवर्तनलाई आगामी दिनमा प्राथमिकतामा राख्ने नीतिमा सरकार रहेको उनको भनाइ थियो। एक अध्ययनले आगामी पाँच वर्षमा सूचना प्रविधिका पाँच खर्ब रुपैयाँबराबरका उत्पादन निर्यातको सम्भावना औंल्याएकाले उक्त क्षेत्रको सम्भावनालाई व्यक्त गर्ने भनाइ मन्त्री पुनको छ। पछिल्लो तीन दशकमा नेपालको सरदर आर्थिक वृद्धि ४२३ प्रतिशत मात्र रहेको उल्लेख गर्दै उनले त्यसको कारण सबै मिलेर खोज्नुपर्ने बताए। नेपाल विशाल जनसंख्या र ठूलो अर्थतन्त्र भएका भारत र चीनको बीचमा रहेको भन्दै उनले दुवै छिमेकीले गरेका विकासको प्रतिफल लिन सक्नुपर्नेमा जोड दिए। नेपालभित्रै र बाहिर रहेका युवाहरूमा सूचना प्रविधि क्षेत्रमा आकर्षण देखिएको भन्दै मन्त्री पुनले लगानी सम्मेलनको पूर्वसन्ध्यामा सरकारले ल्याएको अध्यादेशमा नेपालमा लगानी गरेर आर्जन गरेको धन बाहिर लैजान र बाहिर आर्जन गरेको नेपाल ल्याउन दिने व्यवस्था गरिएको जानकारी दिए।"
माओवादी जनयुद्धमाथि युवा मीमांसा,"मारीखोलाको ढुंगो पढिसक्न धेरै समय त लाग्दैन तर यसले उठान गरेको माओवादी जनयुद्धको औचित्यले भने लामो समयसम्म बेचैन गराउँछ, छापामारहरूलाई अझ बढी। जेबी दर्लामीले फ्ल्यासब्याक शैलीमा उपन्यासलाई सुरुआत गर्छन् र त्यो शैली अन्तिमसम्म नै चलिरहन्छ पछाडिका घटना अगाडि र अगाडि घटेका घटनापछि राखिएका छन्। माओवादी जनयुद्धलाई केन्द्रबिन्दुमा राखेर लेखिएको यस उपन्यासले निश्चित समय कालखण्डपछि त्यसताका भएको सशस्त्र द्वन्द्व र युद्ध जेका लागि गरिएको थियो, त्यसको उद्देश्य पूरा नभएको सार अन्त्यमा अयोग्य लडाकुमार्फत प्रस्तुत गर्छ। प्रायः उपन्यासका कथा काल्पनिक हुन्छन् तर मारीखोलाको ढुंगोमा वास्तविकता र यथार्थ बढी छन् केही त समाचारका अंश नै हुन् जस्तो पनि लाग्छ। द्वन्द्वकालको औचित्यमाथि समीक्षा जहिले उपल्लो वर्ग वा नेताले मात्र गरे र त्यसलाई नै सत्य मानियो, तल्लो तप्काका लडाकु वा मजदुरको दृष्टिकोण जहिले गौण रह्यो, राखियो। मारीखोलाको ढुंगोले त्यही तल्लो तप्कामा रहेका मजदुर र लडाकुहरूले द्वन्द्वकालमा अनुभव गरेका बीभत्स घटनाहरूको दृष्टान्त दिन्छ र दिन्छ एक दर्दनाक क्यानभास जहाँ युद्धका तस्बिरहरू जसले देखाउँछ दाजुभाइ र आफ्नाबीच काटाकाट र मारामारको स्थिति। शान्ति सम्झौतापछि भर्ती भएका कमान्डरहरू पनि सरकारी सेनाका लागि योग्य हुन्छन् तर वर्षौं माओवादी पार्टीका लागि युद्धमा लड्ने योद्धाहरू अयोग्य ठहरिन्छन् र उनीहरूलाई घर फर्किन सहीछाप गराइन्छ। त्यही अलपत्र योद्धाको पीडादायी जीवनमरणको दोसाँधमा रहेका घटनाक्रम पढ्न पाइन्छ पुस्तकमा जसको अन्तमा अयोग्यताले पाठकमा करुणा सिर्जना गर्छ। उपन्यासले अहिलेको नयाँ पुस्तालाई माओवादी जनयुद्धबारे संक्षिप्तमा सार दिन्छ। लेखकको अभिप्राय उक्त जनयुद्धलाई अवहेलना गर्ने, तुस्तीकरण गर्ने, गलत थियो भनेर ठहर्याउने पटक्कै छैन। किनकि किताबको सुरुको आधा अंशले माओवादी द्वन्द्व किन गरियो भन्नेबारे विविध कथानकबाट प्रष्ट हुन्छ। दशकौंपछि पुराना यादहरूमा फर्किएर जनयुद्धले मलाई के दियो भनेर छापामारले आफैंसँग गरेको प्रश्नबारे मीमांसा हो मारीखोलाको ढुंगो। उपन्यास युद्धको चित्रण गर्न पूर्ण सफल छ, लेखक स्वयं द्वन्द्वमा केही हदसम्म सहभागी भएको जस्तो महसुस हुन्छ किनकि युद्ध र छापाका ससाना कार्यहरूको चित्रणमा दृश्य प्रभाव सिर्जना हुन्छ। जस्तै, माओवादी लडाकुहरूले छापा मारेको, बन्दुकहरू प्रयोग गर्न सिकेको, अग्लो स्थान खोजेको, युद्धका लागि बालुवादेखि कागजमा नक्सांकन गरेको, प्रहरीसँग आमनेसामने परेको, आत्मसमर्पण गर्दा पनि बलात्कारी भएका कारण खुकुरीले छप्काएको, प्रहरीले जानीजानी अग्लो डिलबाट गुहु छोडेको, बंकरका लागि गहिरो खनेको आदि। उपन्यासको सशक्त पक्ष धेरै छन् भाषा एकदम सरल र बग्ने खालको छ, मारीखोलामा बग्ने पानी झैं। गम्भीर विषयहरूलाई हल्का तरिकाले प्रस्तुत गरिएको झैं लाग्छ बेलाबेला जसको कारण समय परिवर्तनले गर्दा भएको हुन सक्छ। पढ्दापढ्दै हाँसो कहाँ सकिन्छ र गाम्र्भीयता सुरु हुन्छ थाहै हुँदैन र अचानक गम्भीर बनाउँदा बनाउँदै हसाइँदिन्छ। द्वन्द्वलाई यतिका वर्षपछि चिन्तनमनन् गर्नु, त्यसबारे मीमांसा सिर्जना गर्नु साहित्यमा मात्र नभएर वास्तविकतामा पनि आवश्यक रहेको कुरा हामी सुनिरहेका छौं। ठीक थियो वा बेठीक थियो, ती अर्कै कुरा तर व्यक्तिगत मानव हृदयमा त्यसको प्रभाव कस्तो रह्यो ? त्यसको एकालाप हो उपन्यास। सुरुआती कथाहरूमा द्वन्द्वमा होमिनु आवश्यकता थियो, क्रान्ति थियो, मजबुरी थियो, समानताका लागि लडाइँ थियो, बलिदानी थियो, जे जे भने पनि ठीक थियो भने भाष्य अन्तिममा रहेको उपकथनमा उदांगो हुन्छ। केही सिप नलागेर, अयोग्य भएपछि, घर फर्किन विवश भएपछि, गाउँमा अनेकन मानमर्दन खेपेपछि र समग्रमा भन्नुपर्दा कोही केही बाँकी नरहेपछि, कमान्डर हुँदाको अलपत्र नाम जस्तै हुन पुगेपछि अवैध तरिकाले साउदीमा सेक्युरिटीमा काम गर्दैगर्दा मीरा बहिनीलाई लेखेका चिठीहरूले करुणाभाव जाग्छ। बलिदान रोकामगर भन्छन्, मैले युद्ध रोजेको थिइनँ, युद्धले जबर्जस्ती मलाई घिसारेको थियो आफूमा। जीवित शरीरमा अलपत्र बनेका माओवादी लडाकु अलपत्र अवैध काम गरिरहेको कारणले नै समयमा औषधिउपचार नपाएर प्राण त्याग गर्छन् र मृत शरीर पनि नौ महिनासम्म अलपत्र परेर साउदीको सरकारी अस्पतालमा रहेको हुन्छ। एक गर्विलो गुरिलाको गिरावट अपत्यारिलो गुमाइमा अन्त्य हुँदा पाठकको मन बेजोड रुन्छ। सशक्त कथालाई साहित्यका अनेकन टुलहरू प्रयोग गएर कथावाचन सार्है मीठो पस्केका छन्, जेबी दर्लामीले। किताबको संवाद, दृश्यात्मक कथानक र साहित्यिक साधनहरूका प्रयोगले यो किताब वास्तवमै सिनेमा बनाउन उत्कृष्ट छ। द्वन्द्वकालबारे अन्य धेरै श्रव्यदृश्य बने पनि यसका ससाना विवरणलाई दृश्यसामग्रीमा उतार्न सक्दा पृथक् हुनेछ। जम्मा १३४ पृष्ठ लामो यो उपन्यास नयाँ पुस्ताका किशोरकिशोरीले पनि सजिलै पढेर माओवादी जनयुद्धबारे सरल तरिकाले बुझ्न सक्छन्।"
गोलन्जोरमा सुविधासम्पन्न अस्पताल बन्दै,"सिन्धुली : गोलन्जोर गाउँपालिकामा सुविधासम्पन्न अस्पताल बन्ने भएको छ। वैशाख २१ गते गोलन्जोर गाउँपालिकाको ग्वाल्टार हेल्थपोस्ट परिसरमा अस्पताल निर्माणका लागि शिलान्यास गरिएको छ। उक्त अस्पताल भवनको शिलान्यास गोलन्जोर गाउँपालिका प्रमुख शंकरराज बराल, ब्याक टु लाइफका निर्देशकद्वय डिकेन्द्र ढकाल र अच्युतप्रसाद पौडेलले संयुक्तरूपमा गरेका छन्। ब्याक टु लाइफ ईभी जर्मनी नामक अन्तर्राष्ट्रिय गैरसरकारी संस्थाको ६ करोड ७६ लाख रुपैयाँ बराबरको लागतमा अस्पताल निर्माण सुरु गरिएको छ। ब्याक टु लाइफको यस परियोजनाका स्थानीय साझेदार संस्था समुदाय पद्धति विकास सेवा नामक गैरसरकारी संस्थाका परियोजना ओभरसियर करण कार्कीका अनुसार नेपाल सरकारले तोकेको ५ श्यया अस्पताल भवनको मापदण्डअनुसार डिजाइन गरिएको छ। निर्माण थालनी गरिएको अस्पताल भवनको निर्माण कार्य १८ महिनाभित्र सम्पन्न गर्ने गरी काम सुरु गरिएको ब्याक टु लाइफका मेनेजर अनुप पौडेलले जानकारी दिए। पालिका प्रमुख बरालले भवन निर्माणपछि उक्त अस्पताललाई आवश्यक पर्ने उपकरण जडान गरी गोलन्जोर गाउँपालिकालाई हस्तान्तरण हुने र गाउँपालिकाले अस्पताल सञ्चालन गर्ने जानकारी दिए। पालिकाका उपाध्यक्ष ज्वालाप्रसाद न्यौपानेले यस अस्पताल भवन सम्पन्न भएपश्चात् यस विकट क्षेत्रको स्वास्थ्य सेवामा महत्वपूर्ण उपलब्धि हासिल हुने बताए।"
डढेलो निभाउन सघाउने सिम्रिक एयरको प्रतिबद्धता,"काठमाडौं : निजी क्षेत्रको हेलिकप्टर कम्पनी सिम्रिक एयरले देशका विभिन्न भागका वनमा लागेको आगो निभागउन सक्दो सहयोग गर्ने प्रतिबद्धता व्यक्त गरेको छ । सिम्रिक एयरका महाप्रबन्धक मुरलीधर जोशीले आगो निभाउन सरकारले हेलिकप्टर माग गरेमा सहयोग गर्न कम्पनी तयार रहेको बताए। उनले भने, 'डढेलो नियन्त्रणका लागि हाम्रा हेलिकप्टर प्रयोग गर्न सकिन्छ ।' आफ्नो कम्पनीका हेलिकप्टरमार्फत बम्बी बकेट प्रणालीअनुसार जङ्गलमा लागेको आगो निभाउन सकिने बताउँदै उनले पाथिभरा, लुक्ला, तनहुँ, काठमाडौँको शिवपुरी, बालाजु औद्योगिक क्षेत्रलगायत स्थानमा आगलागी हुँदा सोही प्रणालीबाट आगो निभाइएको जानकारी दिए। कम्पनीले विगतमा आफ्नो सामाजिक उत्तरदायित्वअन्तर्गत हेलिकप्टर प्रयोग गरी आगो निभाएको महाप्रबन्धक जोशीले बताए। उनले देशका सबै पालिकालाई पानीको स्रोत व्यवस्थापन गर्न अुनरोध गरे। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार शुक्रबार ५३ जिल्लाका चार सय ३६ वनमा डढेलो सल्केको थियो ।"
वेयुल किमोलुङ सेराङ : सत्यम् शिवम् सुन्दरम्,"गोरखा : आँखाभरि हिमशृंखला, छाँगा, छहरा र गुराँसे वन। श्रवणभरि घोरल, झारल, नाउर, डाँफे र मुनाल क्रीडाको गुञ्जन। मनभरि सत्यम्, शिवम् सुन्दरम्। यो हो, सेराङको स्मरण। जहाँ कायिक, वाचिक, मानसिक हिंसामुक्त छ। जहाँ मान्छे र वन्यजन्तुबीच मित्रवत् सम्बन्ध छ। त्यो हो वेयुल किमोलुङ सेराङ। केही दिनअघि यही सेराङबाट नुब्री क्षेत्रलाई अहिंसा उपत्यका घोषणा भयो। यसअघि १९७७ सालमा गौतम बुद्धको जन्म, बोधिलाभ र महापरिनिर्वाणको सन्दर्भ पारेर टुल्कुडुक्पा लामा सेराप दोर्जेले चुम उपत्यकालाई अहिंसा क्षेत्र घोषणा गरेका थिए। त्यसको एक सय वर्ष पूरा भएको अवसरमा गत वर्ष चुम उपत्यकाको राजेन गुम्बामा स्याग्या शताब्दी महोत्सव मनाइएको थियो। अहिंसालाई स्थानीय भाषामा स्याग्या भन्ने गर्छन्। सेराङ स्वयं त सदियौंदेखि अहिंसा क्षेत्र नै थियो। अब सेराङ रहेको नुब्री उपत्यका नै अहिंसा क्षेत्र भयो। अहिंसा हुनका लागि सेराङ गुम्बा र गाउँपालिकाले शील अर्थात् आचारसंहिता जारी गरेका छन्। बौद्ध धर्मावलम्बीले पालना गर्नुपर्ने पाँचवटा नियमलाई पञ्चशील भनिन्छ। जसअन्तर्गत पहिलो शील हो कुनै पनि प्राणीको शरीर तथा मनमा चोट नपुर्याउने अर्थात् यसलाई अहिंसा पनि भनिन्छ। त्यस्तै मादक पदार्थ (लागूऔषध) सेवन नगर्नु, व्यभिचार नगर्नु, झूटो नबोल्नु र अरूको वस्तुमाथि अधिकार नजन्माउनु हो। शान्ति उपत्यका हुनका लागि चुम र नुब्री क्षेत्रका बासिन्दाले पालना गर्नुपर्ने नियमलाई बुद्धले जारी गरेको पञ्चशीलसँग सम्बन्ध जोड्ने प्रयास गरे पनि ठ्याक्कै त्यस्तो भने छैन। यहाँ जारी शील मौलिक खालका छन्। जंगली वा घरपालुवा पशुपक्षी हत्या नगर्ने, डढेलो नलगाउने, मह नकाढ्ने, सिकार नखेल्ने शीलमा उल्लेख छ, गाउँपालिका अध्यक्ष निमा लामा भन्छन्। शीलको पालना गर्ने गराउने प्रतिबद्धता पत्रमा सेराङ गुम्बाका प्रमुख लामा टुल्कु कर्मा रिम्पोछे, टुल्कु पासाङ रिम्पोछे, टुल्कु आङ्वा रिम्पोछे, औतारी लामा पासाङ ङिमा र पालिका प्रमुख निमा लामालगायतले हस्ताक्षर गरे। सेराङ गुम्बा सेराङ हिमालको काखमा अवस्थित छ। सेराङ हिमाल, जसलाई श्रृंगी हिमाल पनि भन्ने गरिन्छ। स्थानीय भाषामा भने यसलाई काङ् टासी पासाङ भन्ने गरिन्छ। यो चुमनुब्री गाउँपालिका५ मा अवस्थित छ। सेराङ हिमाल आरोहणका लागि अनुमति छैन। अनुमति माग गर्न पर्वतारोहण तथा पर्यटनसँग संबद्ध व्यवसायीले लविङ गरिरहेका छन्। तर सेराङ गुम्बाले यो हिमाल आरोहणका लागि अनुमति नदिन सरकारसँग माग गरिरहेको छ। गुम्बाले गाउँपालिकासँग पनि आरोहण नदिन लविङ गरिदिन अनुरोध गरेअनुसार केही दिन अगाडि सम्पन्न सेराङ कार्यपालिका बैठकले आरोहणका लागि अनुमति नदिन लबिङ गर्ने निर्णय पनि गरेको छ। समुद्री सतहदेखि ३५ सय मिटर उचाइमा रहेको सेराङ गुम्बा पुग्न चुमनुब्री५ बिहीबाट करिब ६ घण्टा पैदलयात्रा तय गर्नुपर्छ। चुमनुब्री४ क्वाक, छाकबाट पनि पदमार्ग छ। विदेशी पर्यटक सेराङ पुगेर क्वाक छाक हुँदै पुनः मनास्लु पदमार्गमा जोडिन्छन् । सेराङ गुम्बा धेरै पुरानो गुम्बा हो। यहाँका प्रमुख लामा टुल्कु पासाङ रिम्पोछेका अनुसार सेराङ बज्रयाना सम्प्रदायका संस्थापक गुरु पद्मसम्भवले बेयुल किमोलुङ (लुकेको पवित्रस्थल) अन्तर्गत पर्ने ठाउँ हो भनेर पहिचान गराएको ठाउँ हो। नेपालीबाट श्रृंगी हिमाल र बुद्धमार्गीहरूको धर्मग्रन्थमा टासी पासाङ भनेर लेखिएको हिमाल यहाँ छ, रिम्पोछेले भने, सातौं, आठौं शताबदीतिर तिब्बती गुरु रिम्पोछेले यहाँ लुकेर रहेको धर्मग्रन्थ तथा धार्मिक सामग्रीहरू फेला पारेका थिए। टासी पासाङ हिमालभित्र अझै पनि त्यस्ता धेरै सामान लुकका छन् भनेर धर्मग्रन्थमा लेखिएको छ। यो ठाउँ विश्वभरका लागि शान्तिभूमि हो। बुद्धमार्गी मात्रै होइन, हिन्दुका ऋषि श्रृंगीले पनि यहाँ तपस्या गरेर ज्ञान प्राप्त गरेको भनिन्छ । हिन्दुहरू यो हिमाललाई श्रृंगी हिमाल भनेर पुज्छन्। टुल्कु पासाङ रिम्पोछेका अनुसार कम्तीमा चार सय वर्षअघि सेराङ गुम्बा निर्माण भएको हो। यसलाई यो क्षेत्रकै सबैभन्दा प्राचीन गुम्बा मानिन्छ। आठौं शताब्दीका गुरु पद्मसम्भवले ध्यान गरेको ठाउँ भएकाले यो गुम्बाको विशेष महत्त्व छ। त्यसैले यहाँ धेरै आनी, भिक्षुहरूले बुद्ध धर्मको अभ्यास गरिरहेका हुन्छन्, उनी भन्छन्, यो ठाउँलाई संरक्षण गर्न र विश्वभर चिनाउन प्रयास गरिरहेका छन्। प्रमुख लामा चुकी निमा रिम्पोछेले यो गुम्बाको अहिले देखिएको संरचना सन् १९८१ मा निर्माण गर्नुभएको थियो र १९९१ मा सिक्किममा बस्ने तिब्बतका धेरै ठूलो रिम्पोछे आएर उद्घाटन गर्नुभएको थियो। यहाँ ध्यान केन्द्र र शिक्षा केन्द्र छन्। यो गुम्बामा बुद्धधर्म सम्प्रदायको कला, इतिहास आदिका बारेमा पढाइ हुने उनले बताए। धेरै महत्त्वपूर्ण गुम्बा भएकाले यस गुम्बामा धेरै लामा, आनीहरू बुद्धधर्म, दर्शनको अभ्यास गर्ने गर्छन्। तपस्वीहरू गुम्बा आसपास रहेका गुफाहरूमा तीन, चार वर्षसम्म ध्यानमा बस्ने गर्छन्। ध्यान बस्नका लागि सेराङ आसपास धेरै गुफाहरू छन्। यहाँ २० वर्षसम्म पनि ध्यान बस्ने गरेको पाइन्छ, रिम्पोछे भन्छन्, आधुनिक प्रणालीको शिक्षा नहुँदा नयाँ पुस्ताका बालबालिकालाई दुःख हुने रहेछ भन्ने महसुस भयो र गुम्बाले सेराङ गुम्बा आधारभूत विद्यालय नामको एउटा विद्यालय सञ्चालन गरेको छ। त्यहाँ गुम्बाले नै १५ जना शिक्षक राखेर पठनपाठन गरिरहेको छ। यहाँ अहिले १ सय ३० जना बालबालिका पढ्ने गर्छन्। जाडोका बेला यहाँभन्दा केही न्यानो हुने बिही गाउँमा बसेर पढ्न छुट्टै विद्यालय भवन निर्माण गरेर सञ्चालन गरेको छ। यहाँका बालबालिकालाई खाने, बस्ने व्यवस्था गुम्बाले गरेको छ। साथै पोसाक, स्टेसनरी सबै सामान गुम्बाले नै निःशुल्क उपलब्ध गराउने गर्दछ। स्वदेशी तथा विदेशी पर्यटक आउने भए पनि हिंसा नहुने हुँदा यहाँ जंगली पशुपन्छीहरू मान्छेका नजिक आउँछन्। जंगली नाउरहरू मान्छेसँगै खेल्ने, बस्ने, खाने र रमाउने गर्छन्। मानव र जंगली जनावरको मित्रवत् सम्बन्धको रमाइलो अनुभव यहाँ लिन सकिन्छ।"
वेस्ट इन्डिज ए विरुद्ध आज अन्तिम खेल खेल्दै नेपाल,"काठमाडौं : वेस्ट इन्डिज ए विरुद्ध नेपालले टी२० शृंखलाअन्तर्गत अन्तिम खेल आज खेल्दैछ। कीर्तिपुरस्थित त्रिवि क्रिकेट मैदानमा हुने पाँचौं खेल १२:१५ बजेबाट सुरू हुने छ। नेपाललाई पराजित गर्दै वेस्ट इन्डिजले एक खेलअगावै शृंखला ३१ ले जितिसकेको छ। यो शृंखलामा नेपालले लगातार तेस्रो हार व्यहोरेको हो। नेपालले गत शनिबार पहिलो खेलमा वेस्ट इन्डिजलाई ४ विकेटले पराजित गरेको थियो। त्यसपश्चात आइतबार दोस्रो खेलमा १० रन, बुधबार भएको तेस्रो खेलमा ७६ रनले नेपाल पराजित भएको हो। आईसीसी टी२० विश्वकपको तयारीका लागि नेपालले वेस्ट इन्डिजसँग टी२० शृंखला खेलिरहेको हो। आजको खेलपश्चात नेपाली टोली आईसीसी टी२० विश्वकप खेल्नका लागि प्रस्थान गर्नेछ। विश्वकप अघि नेपाली टोलीले वेस्ट इन्डिजमा पनि अभ्यास गर्नेछ। नेपालले अर्को महिना हुने आईसीसी टी२० विश्वकप खेल्ने अन्तिम १५ सदस्य टोली घोषणा गरिसकेको छ। क्यानले विश्वकप खेल्न जाने टोलीलाई शुक्रबार बिदाई गरेको थियो। नेपाली टोली १० वर्षपछि विश्वकप खेल्न लागेको हो। समूह डीमा रहेको नेपालसँग विश्वकपमा नेदरल्याण्डस्, श्रीलंका, दक्षिण अफ्रिका र बंगलादेश छन्।"
आज यी स्थानमा वर्षा हुने,"काठमाडौं : आज कोशी, बागमती, गण्डकी, कर्णाली र सुदूरपश्चिम प्रदेशका पहाडी भूभागमा वर्षा हुने सम्भावना रहेको छ। जल तथा मौसम विज्ञान विभागका अनुसार हाल देशमा पश्चिमी वायु र स्थानीय वायुको आंशिक प्रभाव कायम रहेको छ। अहिले सुदूरपश्चिम, कर्णाली, लुम्बिनी र गण्डकी प्रदेशमा आंशिक बदली रही बाँकी भागमा मौसम सफा रहेको छ। 'आज दिउँसो देशका पहाडी भागमा आंशिक बदली तथा बाँकी भागमा मौसम सफा रहने छ । कोशी, बागमती, गण्डकी, कर्णाली र सुदूरपश्चिम प्रदेशका पहाडी भागका केही स्थानमा मेघगर्जन र चट्याङसहित हल्का वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का हिमपातको सम्भावना पनि छ ।', विभागको बुलेटिनमा उल्लखे छ। त्यस्तै आज राती पनि कोशी, बागमती, गण्डकी र कर्णाली प्रदेशका पहाडी भूभागका एकदुई स्थानमा मेघगर्जन र चट्याङसहित हल्का वर्षाको सम्भावना रहेको छ । देशका उच्च पहाडी तथा हिमाली भागका एकदुई स्थानमा हिउँ पर्ने सम्भावना छ । त्यस्तै कोशी, लुम्बिनी र सुदूरपश्चिम प्रदेशका एक दुई स्थानमा हुरीबतासको सम्भावना रहेको जनाउँदै विभागले आवश्यक सतर्कता अपनाउन अनुरोध गरेको छ ।"
महाकुम्भ महास्नान,"चतराधामवराहक्षेत्र, सुनसरी : २२ वर्षपछि नेपालमै कुम्भ स्नान गर्न पाएँ, वराह क्षेत्रस्थित कौशिकी नदी तटमा स्नान गरेपछि धनगढीकी सावित्रा भट्टले खुसीका आँसु बगाउँदै भनिन्, नेपालमै कुम्भ लाग्दैछ भन्ने सुनेको थिएँ, आउने अनुकूल परेको थिएन। अर्ध र पूर्ण कुम्भहरू आए गए तर मेरो कुम्भ स्नानको साइत बल्ल आयो। ६७ वर्षीया उनले यसअघि भारतका कुम्भ जाने गरेको बताइन्। कुम्भ स्नानको महत्त्व चानचुने होइन भन्ने अरूबाटै सुनेको थिएँ, चतरामा जगद्गुरु बालसन्तको प्रवचन सुनेपछि अझै धेरै महत्त्व बुझें, उनले अन्नपूर्णसँग भनिन्, कुम्भ राष्ट्रको गौरव पनि हो भन्ने बुझेपछि त यति टाढाबाट धाएर आएको सार्थकता पुष्टि भयो। हरेक ६ वर्षमा अर्ध कुम्भ र १२ वर्षमा पूर्ण कुम्भ लाग्ने सुनसरीको चतरामा यतिबेला पूर्ण कुम्भ अर्थात् महाकुम्भ चलिरहेको छ। वराहक्षेत्र नगर क्षेत्रको कौशिकी (कोका) नदीमा २०८० चैत २७ गतेदेखि पूर्ण कुम्भ सुरु भएको हो। एकमहिने उक्त महाकुम्भ मेला २०८१ वैशाख २८ गते सम्पन्न हुनेछ। वराह क्षेत्र र चतराको कौशिकी (सप्तकोशी नदी)मा स्नान गर्न देश विदेशबाट लाखौं हिन्दुधर्मावलम्बीको भिड लाग्ने गरेको कुम्भ मेला मूल आयोजक समितिका सचिव चन्द्र मगरको भनाइ छ। उनले झन्डै ४० लाखले मेलामा सहभागी भइसकेको बताए। झापा बिर्तामोडका मीनबहादुर खड्का २०५९ देखि सुरु भएको कुम्भको अर्ध र पूर्ण दुवै मेलामा निरन्तर सहभागी हुँदै आएका छन्। नेपालमा कुम्भ लागेदेखि लगातार स्नान गर्ने अवसर जुरेको छ, परिवार लिएर चतरा पुगेका ५५ वर्षीय उनले भने, नेपालमा कुम्भ नलाग्दा भारत पनि धाइयो तर धेरै सास्ती हुन्थ्यो। आफ्नो देश भनेको आफ्नै हो। भाषा मिल्छ, सबैबाट सरसहयोग हुन्छ। कुम्भ स्नान एकदमै सहज भएको छ नेपालीका लागि। उनले बरु भारतका हरिद्वार, उज्ज्वैन, प्रयाग आदि ठाउँमा अमृतका थोपा झरेको तर नेपालको कौशिकीमा अमृतको तर नै खसेको शास्त्रहरूमा वर्णन भएको थाहा पाएपछि नेपाल राष्ट्रप्रति आफूलाई झनै गौरव लागेको बताए। प्राचीन हरिद्वार कुम्भको राजधानी कुम्भ स्नान गर्दा जीवनमा वरदान प्राप्ति हुने जनविश्वास छ। आयोजक समितिले महाकुम्भमा आउने भक्तजनका लागि पाँचवटा स्थानमा स्नान स्थल निर्माण गरेको जनाएको छ। सप्तकोशीमा एकैपटक पाँच हजार बढीले स्नान गर्ने प्रबन्ध मिलाइएको आयोजकको भनाइ छ। कुम्भमा नेपालसहित विश्वका आठ मुलुकबाट गरी झन्डै दुई करोड हाराहारीमा भक्तजन आउने दाबी आयोजकले गरेको छ। कुम्भमा आउने भक्तजन बिरामी पर्दा उपचारको व्यवस्थासमेत गरिएको छ। भक्तजनका लागि बसोबास र खानाको व्यवस्था गरिएको छ। धरान र विराटनगरका मारवाडी समुदायले खानाको निःशुल्क रूपमा व्यवस्था गरेका छन्। कुम्भमा आउने सबै भक्तजनलाई दाल, भात, तरकारी र अचारसम्मको व्यवस्थापन गरिएको रहेछ, विराटनगरबाट आएकी जुनू कार्की भन्छिन्, दैनिक हजारौंलाई बिहानबेलुकी यति व्यवस्थित ढंगले खुवाउनु पनि चानचुने कर्म होइन। उनीसँगै आएकी अमृता रानामगरले भने आफूहरूले राधाकृष्ण मन्दिर परिसरको चउरमा रात बिताउनु परेको बताइन्। तर गुनासो किन छैन भने यत्रो जनसागरलाई सुत्ने व्यवस्था सम्भव पनि छैन, उनले भनिन्, चउरभरि के युवा के वृद्धवृद्धा सबै लडेका ठाउँमा हामीले पनि रात कटायौं बरु छुट्टै अनुभव बटुल्यौं। मेला सोचे जति व्यवस्थित नभए पनि अव्यवस्थित नरहेको उनले प्रतिक्रिया दिइन्। अमृतको तर नै भेटिएको पिण्डेश्वरस्थित कौशिकी (सप्तकोशी) नदीमा कुम्भ स्नान गर्नाले पापबाट मुक्त भई मनोकांक्षा पूरा हुने धार्मिक विश्वासका साथ कुम्भ मेलाको आयोजना गरिएको पाइन्छ। समुन्द्र मन्थनपछि उत्पन्न अमृतमय कुम्भ घडा आफ्नो बनाउन देवता र दैत्यका बीच भएको लुछातानीका क्रममा जहाँजहाँ अमृत खस्यो, त्यहाँत्यहाँ कुम्भ पर्व लाग्ने गरेको पाइन्छ। नेपालको चतराधाममा अमृतको छाली नै खसेकाले कुम्भको चतराधाम राजधानी मान्ने गरिएको चतराका स्थानीय बासिन्दा युवराज श्रेष्ठले बताए। चतरालाई प्राचीन हरिद्वार भनेर पनि चिनिन्छ। राष्ट्रपतिबाट महाकुम्भको उद्घाटन १२ वर्षे पूर्णकुम्भ मेलाको उद्घाटन राष्ट्रपति रामचन्द्र पौडेलले गरेका थिए। उनले वराह क्षेत्रको गुरुयोजना तयार गरी दीर्घकालीन विकासमा योगदान गर्न तीनै तहका सरकारले ध्यान दिनुपर्नेमा जोड दिएका थिए । उनले भनेका थिए, तीनै तहका सरकारले वराह क्षेत्रको विकास गर्न वार्षिक नीति तथा कार्यक्रममा समेटेर आकर्षक धार्मिक एवं पर्यटकीय स्थलको रूपमा विकास गर्नुपर्ने आवश्यकता छ। यो राष्ट्रको गौरवको विषय हो। कुम्भ मेलाले वराह क्षेत्रलाई धार्मिक तथा पर्यटकीय गन्तव्यका रूपमा विकास गर्न सघाउ पुर्याउने पनि राष्ट्रपति पौडेलले विश्वास व्यक्त गरेका थिए। कुम्भ मेलाले सबै जात, जाति, धर्म, सम्प्रदाय र भाषाभाषीबीच सद्भाव कायम गर्ने उनको भनाइ थियो। चैत महिनाको शुक्ल प्रतिपदादेखि वैशाख शुक्ल अक्षय तृतीयासम्म एक महिना चल्नेछ। पूर्ण महाकुम्भ मेलाका उद्घाटनका क्रममा कोशी प्रदेशका मुख्यमन्त्री केदार कार्कीले कुम्भ मेलाले आर्थिक गतिविधिलाई चलायमान बनाएको बताए। उनले भने, धार्मिक मेलामार्फत जनताको आर्थिक र सांस्कृतिक गतिविधिमार्फत नेपाललाई नयाँ बाटोमा डोर्याउनेमा विश्वस्त छु। कुम्भ स्नान गर्नुपर्ने शास्त्रीय कारण कुम्भको सबैभन्दा विशेष पक्ष भनेकै स्नान नै हो। यसको महत्त्व नै नुहाउनुमा छ। जगद्गुरु बालसन्तका अनुसार, दोस्रो, कुम्भमा साधुसन्तको दर्शन गर्नु नै हो। तेस्रो, इहलोकमा सुख प्राप्तिका लागि भगवान्को यजन गरिन्छ। जुन कुम्भमा हुन्छ। चौथो, कुम्भ मेलाका बेला गरेको पुण्यचाहिँ अक्षय हुन्छ, कहिल्यै नास नहुने प्रकृतिको हुन्छ। पाँचौं कारण, ठूलाठूला महापुरुष भेला भएर राष्ट्र के हो ? मातृभूमि के हो ? देश प्रेम के हो ? आदि महत्त्वपूर्ण विषयहरूमा जनतालाई जानकारी गराउँथे। कुम्भको महत्त्व यो पाँचौं हो। राष्ट्रभक्तको जागरण चानचुने विषय होइन। कुम्भ राष्ट्रको यज्ञ पनि हो। कुम्भ मेलाका परिकल्पनाकार बालसन्त नेपालमै कुम्भ सम्भव छ भनेर शास्त्रीय प्रमाण जुटाएका थिए, नेपालका प्रथम जगद्गुरु वालसन्त मोहनशरण देवाचार्यले। कुम्भ मेलाका परिकल्पनाकार उनले पटकपटक कुम्भ मेला नेपालको गौरवसँग जोडिएको बताउँदै आएका छन्। उनले भनेका छन्, सुनसरीको कौशिकी नदीमा हुने कुम्भलाई धर्मसँग मात्र जोडेर हेर्नु न्यायसंगत हुँदैन। कुम्भ नेपाली जनता र देशसँग जोडिएको राष्ट्रिय गौरवको विषय हो। कुम्भको व्यापक प्रचारप्रसार गर्ने र सोहीअनुसार व्यवस्थापन गर्ने हो भने धार्मिक एवं सांस्कृतिक पर्यटकको संख्या पनि यसैबाट लाखौं हुन्छ। उनले नेपाल चिनाउन कुम्भ एउटा गतिलो आधार भएको बताएका छन्। नेपालमा पहिलो पटक २०५९ सालको चैत शुक्ल प्रतिपदा अर्थात् चैत ६ गतेदेखि वैशाख शुक्ल तृतीयासम्म एक महिना चतराधाममा कुम्भ महोत्सव आयोजना भएको थियो। चतराधाममा २०६३६४ मा दोस्रो कुम्भ, २०७०७१ तेस्रो कुम्भ मेला अर्थात् पूर्ण कुम्भ मेला र २०७५७६ सालमा चौथो कुम्भ मेलाको रूपमा अर्ध महाकुम्भ मेला लागेको थियो। २०८०८१ मा अहिले पूर्ण महाकुम्भ मेला चलिरहेको छ। वराह क्षेत्र (कोकाकौशिकी नदी)को महिमा भगवान् वराह जुन अवतार धरतीको पहिलो अवतार हो, यो अवतार धारण गरेर भगवान् विराजमान हुनुभएको भन्ने शास्त्रीय प्रमाण भेटिन्छन् त्यसैले यस ठाउँलाई नै अहिले वराह क्षेत्र भनिन्छ, प्रथम जगद्गुरु पीठका व्यवस्थापक बिहारीशरण उपाध्याय भन्छन्, यसै अर्थमा यहाँको नगरपालिकाको नाम पनि वराह क्षेत्र नगरपालिका छ। वराह क्षेत्र धाम जहाँकुम्भ स्नान हुन्छ, यो सुनसरी जिल्लाको चतराधामको सिरानमा पर्छ। उपाध्यायका अनुसार, जब हिरण्याक्षले पृथ्वीको हरण गरे तब ब्रह्माजी तथा देवताहरूको प्रार्थना सुनेर भगवान्ले वराह रूप धारण गर्नुभयो। त्यसपछि पृथ्वीको खोजी गर्न लाग्नुभयो। जाँदाजाँदै हिरण्याक्षलाई भेट्नुभयो, जसले पृथ्वीलाई हरण गरेको थियो। हिरण्याक्षले भगवान्को खिल्ली उडाउन थाल्यो। भगवान्को मार्ग रोक्न थाल्यो। उक्त कार्यले भगवान् क्रोधित हुनुभयो र वराहका साथ हिरण्याक्षको विशाल युद्ध भयो। भगवान्ले हिरण्याक्षको अन्त्य गर्नुभयो। पृथ्वीलाई स्थापना गर्नुभयो तर यति गर्दा पनि भगवान् वराहको क्रोध शान्त भएन। अब भगवान् घुम्न लाग्नुभयो। घुम्दै जाँदा भगवान् कोका र कौशिकीको संगममा प्रवेश गर्नुभयो। जब भगवान् जलमा प्रवेश गर्नुभयो, तब भगवान्को क्रोध शान्त भयो। भगवान् कोका र कौशिकीलाई देखेर प्रसन्न हुनुभयो अनि वरदान माग्न भन्नुभयो। कोकाले भनिन् कि हे प्रभु हजुर यसै क्षेत्रमा विराजमान हुनुहवस् तब भगवान् कोकालाई वरदान दिँदै त्यसै वराह क्षेत्रमा विराजमान हुनुभयो। तस्यास्तीरे महापुण्यं क्षेत्रं वाराहसंज्ञितम्। दर्शनात्सर्वपापध्नं वर्तते परमेश्वरी।। स्कन्ध पुराणमा लेखिएका यी वाक्यले भन्छन् उनै कैशिकी नदीका तीरमा महापुण्यदायी पवित्र क्षेत्र वराह क्षेत्र छ। यस वराह क्षेत्रको दर्शन मात्र गर्नाले पनि मनुष्यका सम्पूर्ण पाप नष्ट हुन्छन्। कुम्भको सबैभन्दा विशेष पक्ष भनेकै स्नान नै हो। यसको महत्त्व नै नुहाउनुमा छ। नेपालमा कुम्भ नलाग्दा भारत पनि धाइयो तर धेरै सास्ती हुन्थ्यो। आफ्नो देश भनेको आफ्नै हो। भाषा मिल्छ, सबैबाट सरसहयोग हुन्छ। कुम्भ स्नान एकदमै सहज भएको छ नेपालीका लागि। कुम्भ देशको सम्पत्तिा हो, अनि गौरव पनि। सरकारले पूर्ण जिम्मा लिएर कुम्भको भव्य ढंगले नियमित सञ्चालन गर्नुपर्छ। चतराधाम र वराहक्षेत्र सुनसरीमा २०५९ सालमा सुरु कुम्भ मेला २०६३६४ मा दोस्रो, २०७०७१ तेस्रो कुम्भ मेला अर्थात् पूर्णकुम्भ मेला र २०७५७६ सालमा चौथो कुम्भ मेलाको रूपमा अर्ध महाकुम्भ मेला लागेको थियो। २०८०८१ मा अहिले पूर्णकुम्भ (महाकुम्भ) मेला चलिरहेको छ। अब कुम्भ सरकारको भयो, मैले त शास्त्रीय प्रमाण जुटाइदिएको हुँ : जगद्गुरु बालसन्त २०५९ सालदेखि नेपालमा पुनः जागरण सुरु भयो कुम्भका रूपमा। देश प्रेमको जागरण सुरु भयो सुनसरीको चतराधामबाट। कौशिकी सभ्यताको जागरण भएको वर्ष हो यो। मानव मात्रको कल्याणको जागरण कुम्भका माध्यमबाट प्रकट भयो। नेपालमै कुम्भ सम्भव छ भनेर बुझेपछि शास्त्रीय प्रमाण जुटाउन लागें। भारत पुगेपछि एक विद्वान्ले भन्नुभयो महाराजजी, एउटा प्रमाण छ सत्यवतीको उत्तरपट्टि कुम्भको उत्पत्ति भएको हो भनेर। सत्यवती कहाँ छ ? भनेर नेपाल फर्किएर खोज्न थालें। स्कन्ध पुराणको हिमवत्खण्डमा प्रमाण भेटें नेपालका चारवटा नाम हुन्। सत्ययुगमा सत्यवती, तेत्रायुगमा मधुवन, द्वापरयुगमा मुक्ति सोपान र कलियुगमा नेपाल। सत्य धर्ममा रहेकी सत्यवती नै कौशिकी नदीका रूपमा बग्नुभयो भनेर वाल्मीकिको बालकाण्डमा रामले कोशी नदीको व्याख्या सोध्दा भनेको विश्वामित्रले वर्णन गर्नुभएको छ। खोज्दै जाँदा सोलुखुम्बु जिल्लाको सगरमाथाको फेदमा रहेको दूधकुण्ड भनेर पुराणमा लेखेको भेटाएँ। सगरमाथालाई मदानी बनाएर विशाल समुन्द्र मन्थन गर्दा त्यहाँबाट अमृत निस्किएको वर्णन छ। पुराणमा वर्णन गरिएअनुसार त्यो अमृतको घडालाई इन्द्र महाराजको छोरो जयन्तले कौवाको रूप धारण गरेर चुच्चोले घडा बोकेर भागेछन्। यसरी भाग्दा भारतको नासिक, उज्वैन, प्रयाग र हरिद्वार यी चार ठाउँमा अमृतको थोपा झरे। तिनै थोपा झरेको आधारमा त्यहाँ कुम्भ मेला सुरु भयो। जयन्तले सोचे, यो घडा सोलुखुम्बुको सगरमाथामै राख्छु। राखे पनि। पुराणमा छ तरलाई छानेर राखेर ती देवताहरूलाई अमृत पिलाउनुभयो। अमृतको तरलाई पिण्ड बनाएर विष्णुले सीधै रुद्राक्ष वनको नजिकै कौशिकी नदीको तटमा जानुभयो जसलाई चतरा भनिन्छ। त्यस दिन भगवान् विष्णुले त्यो छाली कौशिकी तटमा लगेर राख्नुभयो। पूजा गर्नुभयो। र, विष्णुले सारा देवताका साथ कुम्भ स्नान गर्नुभयो। अब त्यो पिण्ड सुरक्षित स्थानमा राख्नुपर्छ भनेर त्रिपुरासुरलाई वध गर्ने पार्वतीलाई शिवले भन्नुभयो यो तरलाई लगेर धरान बजारको माथिको डाँडा विजयपुर (शीत शैलरुद्राक्षारण्यविजय पर्वत)को शिखरमा पिण्ड राखिदिनू। सुधा भनेको अमृतलाई पिण्डीकृत पिण्ड बनाएर त्यो डाँडामा राखेको हुनाले त्यसको नाम पिण्डेश्वर महादेव भनिएको हो। यसैले कुम्भ स्नानपछि भक्तजन धरानस्थित पिण्डेश्वर पुगेर दर्शन र पूजाआजा गर्छन्। मैले त थालनी गरिदिएको हुँ कुम्भको। केही वर्षदेखि संघीय, प्रदेश र स्थानीय सरकार लागिपरेका छन्।"
