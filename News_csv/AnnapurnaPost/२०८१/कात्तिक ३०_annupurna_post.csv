शीर्षक,विवरण
डिसी फास्टचार्जिङ स्टेसन नेटवर्क विस्तारका लागि शारडा ग्रुप र गोल्छा अर्गनाइजेसनबीच सम्झौता,"काठमाडौं : नेपालमा विद्युतीय सवारी साधनको पूर्वाधार विस्तार गर्ने महत्वपूर्ण कदममा शारदा ग्रुप र गोल्छा अर्गनाइजेसनले डिसी फास्ट चार्जिङ स्टेसनको बृहत् सञ्जाल विकास गर्न सहकार्य गर्न औपचारिक रूपमा एक समझदारी पत्रमा हस्ताक्षर गरेका छन्। नेपालमा विद्युतीय सवारी साधनको पूर्वाधार विस्तार गर्ने एउटा महत्वपूर्ण कदमको रूपमा, यो साझेदारीले इभि प्रयोगकर्ताहरूका लागि सुविधाजनक चार्जिङ स्टेसन उपलब्ध गराउने र राष्ट्रव्यापी रूपमा वातानुकुलित र दिगो (सस्टेनेबल) यातायात प्रविधिलाई प्रवर्द्धन गर्ने लक्ष्य राखेको छ। यस साझेदारीले १ वर्ष भित्रमा, देशभरका १०० स्थानहरूमा फास्टचार्जर स्थापना गर्ने योजना राखेको छ। हाल देशभर १६ भन्दा बढी फास्टचार्जिङ नेटवर्क सञ्चालनमा रहेका छन्। उपभोक्तामाझ विद्युतीय सवारीसाधनको बढ्दो लोकप्रियता र प्रयोगसँगै, पहुँचयोग्य र भरपर्दो चार्जिङ पूर्वाधारको आवश्यकता बढेको छ। हाल पोखरा३ स्थान, काठमाडौं३ स्थान, नारायणघाट३ स्थान, नेपालगन्ज, बुटवल, विराटनगर२ स्थान, वीरगन्ज, बिर्तामोड, बर्दिवास लगायतका स्थानमा विद्यमान चार्जिङ पूर्वाधार रहेका छन्। शारडा ग्रुप र गोल्छा अर्गनाइजेसनबीचको यो संयुक्त पहलले देशका मुख्य राजमार्ग तथा स्थानहरूमा चार्जिङ स्टेसन स्थापना गर्नमा ध्यान केन्द्रित गर्नेछ जसले अन्तत: इभि प्रयोगकर्ताहरूलाई निर्धक्क रूपमा देशभर यात्रा गर्न सजिलो बनाउँछ। यो सम्झौतासँगै ग्राहकलाई सहज सेवा प्रदान गर्ने उद्देश्यले एक वर्षभित्र देशभर १०० वटा डिसी फास्ट चार्जर स्थापना गर्ने साझेदारी योजना रहेको छ। शारदा ग्रुप निसान, ओमोडा र जाइको र जिकर गाडीको आधिकारिक वितरक हो भने गोल्छा अर्गनाइजेसन नेपालका लागि लिपमोटर, सिट्रोन, प्युजियो र काइको आधिकारिक वितरक हो। साझेदारीले शारदा समूह र गोल्छा अर्गनाइजेसनसँग सम्बद्ध सबै ब्रान्डका ग्राहकहरूलाई पहुँच प्रदान गर्दछ। डिसी फास्ट चार्जरको परम्परागत लाभ राष्ट्रव्यापी रूपमा सबै ग्राहकहरूले प्रयोग गर्न सक्छन्। यो सम्झौतासँगै शारडा ग्रुप र गोल्छा अर्गनाइजेसनले बढ्दो विद्युतीय सवारीको बजारलाई अझ प्रोत्साहित गर्ने प्रतिबद्धता प्रमाणित गरेका छन्। यो सम्झौता नेपालको इभि चार्जिङ नेटवर्कको विकासमा अपरिहार्य एक उपलब्धि हो, जसको साथमा यातायात क्षेत्रमा वातानुकुलित र दिगो भविष्यको लागि मार्ग प्रशस्त हुन्छ।"
अनलाइनमा बालयौन दुर्व्यवहारको सामग्री प्रसारण गर्ने व्यक्ति पक्राउ,"काठमाडौं : अनलाइनमा बालयौन दुर्व्यवहारको सामग्री प्रसारण गरेको अभियोगमा नवलपरासी पश्चिम प्रतापुर गाउँपालिका७ का २४ वर्षीय अमन प्रताप हरिजन पक्राउ परेका छन्। नेपाल प्रहरी प्रधान कार्यालय साइबर ब्यूरोबाट खटिएको प्रहरीले जिल्ला प्रहरी कार्यालय नवलपरासी पश्चिमको सहयोगमा उनलाई नवलपरासीबाट पक्राउ गरेको हो। उनी उपर विद्युतीय (इलेक्ट्रोनिक) कारोबार ऐन, २०६३ अन्तर्गतको कसूरमा जिल्ला अदालत काठमाडौंबाट ५ दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
डिजेल र मट्टितेलको मूल्य वृद्धि,काठमाडौं : नेपाल आयल निगमले डिजेल र मट्टितेलको मूल्य वृद्धि गरेको छ। निगम सञ्चालक समितिको शुक्रबार बसेको बैठकले साविकको खुद्रा बिक्री मूल्यमा प्रतिलिटर डिजेल र मट्टितेलमा ३ रुपैयाँ बढाएको हो। नयाँ मूल्य राति १२ बजेबाट लागू हुने छ। निगमका अनुसार इण्डियन आयल कर्पोरेसनबाट आज प्राप्त पेट्रोलियम पदार्थको नयाँ खरिद मूल्य अनुसार प्रति लिटर पेट्रोलमा ०३२ र डिजेलमा २५४ रुपैयाँले बढेर आएको छ।
ग्राहकको संरक्षणमा विशेष ध्यान दिएका छौं : गभर्नर अधिकारी,काठमाडौं : नेपाल राष्ट्र बैंकका गर्भनर महाप्रसाद अधिकारीले ग्राहक संरक्षणमा केन्द्रीय बैंकले विशेष ध्यान दिएको बताएका छन्। नेपाल बैंक लिमिटेडको ८८औं वार्षिकोत्सवका अवसरमा शुक्रबार काठमाडौंमा आयोजित कार्यक्रममा गभर्नर अधिकारीले ग्राहक संरक्षणका लागि छुट्टै मेकानिज्मसमेत बनाउन लागेको बताए। उहाले ग्राहकहरूलाई बैंकबाट हुने अनावश्यक दबाबको नियमन गर्नका लागि सुक्ष्म निगरानी गरिने धारणा राखे। गभर्नर अधिकारीले सबै बैंकले एउटै नियमनभित्र बसेर प्रतिस्पर्धात्मक सेवा प्रवाह गरुन् भन्ने नीति राष्ट्र बैंकको रहेकाले नेपाल बैंकमाथि पनि अरु निजी बैंकभन्दा फरक दृष्टिकोण नबनाउने स्पष्ट पारे। उनले बैंकको उद्देश्य प्राप्तीका लागि आफ्ना कर्मचारीलाई सन्तुष्ट पार्नसक्नुपर्ने र कर्मचारीसँग पनि सन्तुष्ट ग्राहक हुन जरुरी रहेको धारणा राखे। त्यस्तै उनले उत्पादन क्षेत्रमा लगानी केन्द्रित गर्न सुझावसमेत दिए। वार्षिकोत्सवका अवसरमा बैंकले केही कर्मचारीलाई सम्मान र पुरस्कृत गरेको थियो।
शाओमीले उच्चक्षमता र फास्ट चार्जिङसहितको नयाँ पावर ब्यांकहरू सार्वजनिक गर्यो,"काठमाडौं : ग्लोबल टेक्नोलोजी लिडर शाओमीले नेपालमा तीन वटा नयाँ पावर ब्यांकहरू सार्वजनिक गरेको छ। उक्त लन्चका साथ शाओमीले मोबाइल एक्सेसरिजमा गुणस्तर र विश्वासको साथै आफ्नो प्रतिष्ठालाई पनि थप सुदृढ बनाएको छ। नयाँ उपलब्ध मोडलहरु २२५ वाटको फास्ट चार्जिङ सहितको शाओमी पावर ब्यांक ४ आई १०००० एमएएच, ३३ वाटको सोनिक चार्जसहितको शाओमी पावर ब्यांक ४ आई २०००० एमएएच र २२५ वाटको फास्ट चार्जिङ र बिल्ट इन केबलसहितको शाओमी पकेट पावर ब्यांक १०००० एमएएच रहेका छन्। लन्चको क्रममा शाओमी नेपालका कन्ट्री म्यानेजर मनु मनस्वीले भने, हामी आफ्ना ग्राहकहरूको परिवर्तनशील आवश्यकतालाई राम्रोसँग बुझ्छौं। ग्राहकवर्गले आफ्नो व्यस्त जीवनमा द्रुत र भरपर्दो समाधान खोजिरहेको अवस्थामा हामी उहाँहरूलाई अझ बढी सुविधा, कार्यक्षमता भएको पावर बैँकहरु प्रदान गरी उहाँहरुको डिभाइसमा जुनसुकै समयमा र जहाँसुकै पावर रहिरहोस् भन्ने चाहन्छौँ। यी उपकरणहरूले विभिन्न प्रयोगकर्ताको आवश्यकतालाई ध्यानमा राखी छिटो चार्जिङ क्षमता, बहुउपकरण चार्जिङ र कम्प्याक्ट डिजाइनहरू प्रदान गर्दछ। शाओमी पावर ब्यांक ४ आई १०००० एमएएच (२२५ वाट फास्ट चार्ज) शाओमी पावर ब्यांक ४ आई १०००० एमएएच फास्ट पोर्टेबल पावरको आवश्यकता भएका ग्राहकका लागि उपयुक्त हुन्छ। २२५ वाटको फास्ट चार्जिङ र टाइप सी पोर्टको साथ यस पावर बैँकले स्मार्टफोन, ट्याब्लेटहरू र अन्य ग्याजेटहरू छिटो चार्ज गर्न मद्दत पुर्याउँदछ। यो कम्प्याक्ट डिभाइस युयसवीए र यूसबीसी पोर्टसहित उपलब्ध छ जसले एकै पटकमा तीनवटा ग्याजेहरूलाई चार्ज गर्नसक्छ। उच्च सुरक्षा सुविधाहरू उपलब्ध रहेको यो पावर बैँकले धेरै तात्ने र सर्टसर्किट जस्तो समस्याबाट सुरक्षा प्रदान गर्दछ। मुख्य फिचरहरू: ब्याट्री क्षमता: १०००० एमएएच (३७ वाट आओर) इनपुट (टाइपसी): ५ भोल्ट३ एम्पियर, ९ भोल्ट२५ एम्पियर आउटपुट (टाइपसीयुएसबी): २२५ वाटसम्म डाइमेन्सन: १४७८ ८ ७३९ ८ १५३ सेन्टीमिटर चार्जिङ समय: ९ भोल्ट२ एम्पियर चार्जरसहित लगभग ४ घण्टामा शाओमी पावर ब्यांक ४ आई २०००० एमएएच (३३ वाट सोनिक चार्ज) अधिक पावर र लामो प्रयोग आवश्यक पर्नेहरूको लागि शाओमी पावर ब्यांक ४ आई २०००० एमएएच ३३ वाटको सोनिक चार्ज प्रविधिसहित उपलब्ध रहेको छ। दुईवटा १०००० एमएएचको लिथियमआयन ब्याट्रीहरू सहित यस पावर ब्यांकले दिनभरि एकभन्दा धेरै डिभाइसहरुलाई चार्ज गर्न पर्याप्त ऊर्जा प्रदान गर्दछ। यसको टाइपसी पोर्टले अन्य डिभाइसका साथै पावर ब्यांक स्वयंलाई पनि छिटो दुईतर्फी चार्जिङको अनुमति दिन्छ। मजबुत निर्माण गुणस्तर र १२लेयरको सेफ्टी प्रोटेक्सनको साथ, यो पावर बैँक लामो समयसम्मको प्रदर्शनको लागि निमार्ण गरिएको कम्पनीले जनाएको छ। मुख्य फिचरहरू: ब्याट्री क्षमता: २०००० एमएएच (७४ वाट आओर) इनपुट (टाइपसी): ३० वाटसम्म आउटपुट (टाइपसीयुएसबीए): ३३ वाटसम्म डाइमेन्सन: १५०६ ८ ७२२ ८ २६३ सेन्टीमिटर चार्जिङ समय: ९ भोल्ट२ एम्पियर चार्जरसहित लगभग ६९ घण्टामा शाओमी पकेट पावर ब्यांक १०००० एमएएच (२२५ वाटको साथ बिल्टइन केबल) बिल्टइन टाइपसी चार्जिङ केबलसहित शाओमीको पकेट पावर ब्यांकले सुविधा र स्टाइल दुवै प्रदान गर्दछ। कम्प्याक्ट र शक्तिशाली यो १०००० एमएएच पावर ब्यांकले २२५ वाटसम्मको चार्जिङ लिन सक्छ भने यसले एकै पटकमा तीनवटा डिभाइसहरूलाई चार्ज गर्न सक्छ। यसको टिकाउपना र पकेटसाइजको डिजाइनले यसलाई हरेक यात्रामा प्रयोग गर्न सहज सकिन्छ। मुख्य फिचरहरू: ब्याट्री क्षमता: १०००० एमएएच (३७ वाट आओर) इनपुट: २२५ वाट आउटपुट (टाइपसीयुएसबीएबिल्टइन केबल): २२५ वाटसम्म आयाम: १०५२ ८ २६९ ८ ६५२ मिलिमिटर चार्जिङ समय: ९ भोल्ट२५ एम्पियर चार्जरसहित लगभग ३५ घण्टा बजार उपलब्धता २२५ वाटको फास्ट चार्जिङसहितको शाओमी पावर ब्यांक ४ आई १०००० एमएएच रू३,४९९ मा उपलब्ध छ भने ३३ वाटको सोनिक चार्जसहितको शाओमी पावर ब्यांक ४ आई २०००० एमएएच रू४,९९९ मा उपलब्ध छ। त्यसैगर २२५ वाटको फास्ट चार्जिङ र बिल्ट इन केबलसहितको शाओमी पकेट पावर ब्यांक १०००० एमएएच रू४,२९९ मा उपलब्ध रहेको छ।"
८ लाख बढी जरिवानाका दुई कसुरदार पक्राउ,उदयपुर : आठ लाख रुपैयाँभन्दा बढी जरिवाना तोकिएका दुई कसुरदारलाई शुक्रबार उदयपुर प्रहरीले पक्राउ गरेको छ। जिल्ला प्रहरी कार्यालय उदयपुरबाट खटिएको प्रहरी टोलीले अलगअलग मुद्दामा २ वर्ष कैद र आठ लाख ६८ हजार ६४५ रुपैयाँ जरिवाना तोकिएका उनीहरूलाई पक्राउ गरेको हो। पक्राउ पर्नेमा त्रियुगा नगरपालिका१२ का ५४ वर्षीय वालशेर राई र त्रियुगा५ खारखोलाका ६७ वर्षीय तेजबहादुर रानामगर रहेको डीएसपी राजन चापागाईंले बताए। राईलाई उच्च अदालत विराटनगरले २०७९ चैत ३ गते लेनदेन मुद्दामा दुई वर्ष कैद पाँच लाख जरिवानाको फैसला सुनाएको उनले बताए। त्यसैगरी रानामगरलाई सर्वोच्च अदालतले २०८० वैशाख २९ गते वन मुद्दामा तीन लाख ६८ हजार ६४५ रुपैयाँ जरिवानाको फैसला सुनाएको उनले बताए। दुवैलाई फैसला कार्यान्वयनका लागि शुक्रबार नै जिल्ला अदालत पठाइएको छ।
शनिबार देशका यी स्थानमा हुने छ वर्षा,"काठमाडौं : शनिबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। शनिबार राति कोशी प्रदेश, बागमती प्रदेश र गण्डकी प्रदेश पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ।"
कास्कीमा ४८ जना फरार प्रतिवादी पक्राउ,"काठमाडौं : अदालतको फैसला कार्यान्वयनका लागि कास्कीमा ४८ जना फरार प्रतिवादी पक्राउ परेका छन्। जिल्ला प्रहरी कार्यालयका अनुसार एक महिनामा ४८ जना फरार प्रतिवादी पक्राउ परेका हुन्। जिल्ला प्रहरी कार्यालय कास्की तथा मातहत प्रहरी कार्यालयहरू समेतबाट खटिएको प्रहरी टोलीले अदालतबाट विभिन्न मुद्दामा फैसला भई कैद तथा जरिवाना भुक्तान गर्न बाँकी रहेका ३६ पुरुष र १२ जना महिलालाई पक्राउ गरेको हो। पक्राउ परेकालाई फैसला कार्यान्वयनका लागि अदालतमा बुझाइएको सूचना अधिकारी एवं प्रहरी नायव उपरीक्षक वसन्त कुमार शर्माले बताए। पक्राउ परेकाहरूबाट १ वर्ष ६ महिना ६ दिन कैद सजाय र एक करोड दुई लाख एक हजार पाँच सय रुपैयाँ जरिवाना असुल गर्नका लागि अदालतमा उपस्थित गराइएको हो। पक्राउ परेकामध्ये चेक अनादार मुद्दामा ३५, लागू औषध मुद्दामा ५, बैंकिङ कसुर मुद्दामा ४ जना तथा अभद्र व्यवहार, आपराधिक उपद्रव, सार्वजनिक सम्पत्तिको नोक्सान गरी भ्रष्टचार गरेको र लेनदेन बिगो मुद्दामा एकएक जना पक्राउ गरिएको छ।"
बाजुराको स्वामीकार्तिकमा निर्वाचन अधिकृतको कार्यालय स्थापना,बाजुरा : स्वामीकार्तिक खापर गाउँपालिकामा उपाध्यक्ष पदको उपनिर्वाचनका लागि मुख्य निर्वाचन अधिकृतको कार्यालय स्थापना गरिएको छ। आगामी मंसिर १६ गते हुने उपनिर्वाचनका लागि आज स्वामीकार्तिक खापर गाउँपालिका केन्द्र सुईजिउलामा कार्यालय स्थापना गरिएको मुख्य निर्वाचन अधिकृत्त सन्जीव पोखरेलले बताए। मनोनयन दर्तादेखि मतगणना गाउँपालिकामा नै गर्नुपर्ने भएकाले गाउँपालिकाको केन्द्रमा नै कार्यालय स्थापना गरिएको मुख्य निर्वाचन अधिकृत पोखरेलले बताए। भोलिदेखि निर्वाचनका कामहरू अघि बढाउने तयारी रहेको कार्यालयले जानकारी दिएको छ। २०७९ को स्थानीय तहको निर्वाचनबाट निर्वाचित गाउँपालिकाकी उपाध्यक्ष मैनादेवी जोशीको निधनपछि रिक्त पदमा उप निर्वाचन हुन लागेको हो। उपनिर्वाचनको लागि ५ वटा मतदानस्थलमा ९ वटा मतदान केन्द्र तोकिएको छ।
उपनिर्वाचनका लागि ३८ वटा निर्वाचन अधिकृतका कार्यालय स्थापना,काठमाडौं : आसन्न स्थानीय तह उपनिर्वाचनका लागि आज ३८ वटा निर्वाचन अधिकृतका कार्यालय स्थापना गरिएका छन्। उपनिर्वाचन हुने स्थानीय तहमा ३२ वटा मुख्य निर्वाचन अधिकृतको कार्यालय र छवटा निर्वाचन अधिकृतको कार्यालय स्थापना गरिएको निर्वाचन आयोगले जनाएको छ। उपनिर्वाचन हुने सम्बन्धित स्थानीय तह तथा वडाको केन्द्र रहेको स्थानमा निर्वाचन अधिकृतका कार्यालय स्थापना गरिएको आयोगका प्रवक्ता नीता पोखरेल अर्यालले बताइन्। आगामी मंसिर २ देखि ५ गतेसम्म सम्बन्धित मुख्य निर्वाचन अधिकृत र निर्वाचन अधिकृतको कार्यालयमा निर्वाचन कार्यक्रम सञ्चालन हुनेछन्। मंसिर २ गते उम्मेदवारको मनोनयन दर्ता गर्ने कार्यतालिका छ। मंसिर ५ गते उम्मेदवारको अन्तिम नामावली प्रकाशन गर्ने र उम्मेदवारलाई निर्वाचन चिह्न प्रदान गर्ने कार्यक्रम छ। मंसिर १६ गते आइतबार बिहान ७ देखि अपराह्न ५ बजेसम्म मतदान हुनेछ। यसैबीच आयोगले सहसचिव नीता पोखरेल अर्याललाई प्रवक्ताको जिम्मेवारी तोकेको छ। आयोगको आजको निर्णयानुसार अर्याललाई प्रवक्ता तोकिएको सहायक प्रवक्ता दुर्गाप्रसाद चालिसेले जानकारी दिए।
एनपीएलको प्रत्यक्ष प्रसारण स्टार स्पोर्ट्सबाट हुने,काठमाडौं : पहिलो संस्करणको नेपाल प्रिमियर लिग (एनपीएल)को प्रत्यक्ष प्रसारण भारतीय च्यानल स्टार स्पोर्ट्सबाट हुने भएको छ। नेपाल क्रिकेट संघ (क्यान)ले शुक्रबार काठमाडौंमा पत्रकार सम्मेलन गर्दै एनपीएल स्टार स्पोर्ट्सबाट प्रत्यक्ष प्रसारण हुने जानकारी दिएको हो। क्यानका सचिव पारस खड्काले प्रिमियर लिगको प्रत्यक्ष प्रसारणका लागि क्यानले स्टार स्पोर्ट्सलाई जिम्मेवारी दिएको बताए। उनले नेपालको घरेलु लिगलाई अन्तर्राष्ट्रिय प्लेटफर्ममा लैजाने मौका मिलेको बताए। उनले पहिलो संस्करणको एनपीएललाई क्यानले ब्राण्डको रूपमा स्थापित गर्न खाजेको उल्लेख गरे। पहिलो एनपीएल खेल्न विदेशी फ्रेन्चाइजहरूले खेल्न इच्छा देखाए पनि सम्भव नभएको भन्दै उनले अर्को संस्करणमा अन्तर्राष्ट्रिय फ्रेन्चाइज खेलको रूपमा विकसित हुनसक्ने बताए। लिग खेल्न आउने विदेशी खेलाडीहरूको श्रम स्वीकृतिलगायतका काममा क्यानले सहजीकरण गर्ने खड्काले जानकारी दिए। त्यस्तै उनले उपनिर्वाचनका कारण मंसिर १६ गते खेल आयोजना गर्न सम्भव नभएकाले छिट्टै नयाँ खेल तालिका सार्वजनिक गर्ने बताए। त्यस्तै नेपाल प्रिमियर लिग (एनपीएल)लाई सिद्धार्थ बैंकले मुख्य प्रायोजन गरेको छ। क्यानका सचिव खड्काले सिद्धार्थ बैंक ५ वर्षका लागि एनपीएलको मुख्य प्रायोजक रहने जानकारी दिए। क्यानको आयोजनामा ८ टोलीको सहभागिता रहने लिग मंसिर १५ गते पुस ६ गतेसम्म टीयु क्रिकेट मैदानमा एनपीएल हुँदैछ।
ऊर्जा क्षेत्रमा महिलालाई सुदृढ पार्न वेपावर राष्ट्रिय च्याप्टर सुरु,"काठमाडौं : नेपालमा अवस्थित विश्व बैंकको कार्यालयबाट ऊर्जा क्षेत्रमा महिलाको भूमिकालाई सुदृढ बनाउन द साउथ एसिया वुमन इन पावर सेक्टर प्रोफेशनल नेटवर्क (वेपावर) नेपाल नेशनल च्याप्टर (एनएनसी)ले आधिकारिक रूपमा सुरुवात गरेको छ। यसको सुरुवातले नेपालको ऊर्जा क्षेत्रमा उन्नत रोजगारी र महिलाहरूको लागि नेतृत्व भूमिकाका लागि सीपहरू बढाउन नयाँ राष्ट्रिय र क्षेत्रीय साझेदारीलाई प्रवर्द्धन गर्न महत्वपूर्ण कदम चाल्ने विश्व बैंकले दावी गरेको छ। माल्दिभ्स, नेपाल र श्रीलंकाका लागि विश्व बैंक क्षेत्रीय निर्देशक डेभिड सिस्लेनले भने, विश्व बैंक वेपावरको अन्तरिम सचिवालयको रूपमा काम गर्न पाउँदा गर्व छ र हामी नेपालमा महिलाका लागि थप रोजगारी सिर्जना गर्न प्रतिबद्ध छौं। हामी कार्यबलमा धेरै महिलाहरू र नेपालको भविष्यलाई आकार दिने महत्वपूर्ण नीति संवादमा थप महिलाहरू संलग्न भएको हेर्न चाहन्छौं। एनएनसीका अध्यक्ष डा संगीता सिंहले वेपावर एउटा सञ्जाल मात्र नभई समग्रमा ऊर्जामा महिलाहरूलाई सशक्तीकरण गर्ने प्रतिबद्धता भएको तर्क गरिन्। उनी भन्छिन्, वेपावरमार्फत हामीले समान प्रतिनिधित्वलाई प्रवर्द्धन गर्न र सबैका लागि उज्यालो, थप दिगो र लचिलो भविष्य सिर्जना गर्न मद्दत गरिरहेका छौं। यसैक्रममा एशियन डेभलपमेन्ट बैंक नेपालका कन्ट्री डाइरेक्टर अर्नाउड काचोइसले यसले ऊर्जा क्षेत्रमा महिलाहरूका लागि सञ्जाल निर्माण गर्न कोशेढुङ्गा सावित हुने बताए। उनका अनुसार नेतृत्व कौशल विकास गर्न र आफ्नो करियरलाई अगाडि बढाउन महत्वपूर्ण अवसरहरू ल्याउँछ। यसले लैङ्गिक खाडलहरू बन्द गर्ने र प्रमुख क्षेत्रहरूमा महिला सहभागिता प्रवर्द्धन गर्ने प्रयास गर्ने छ। हामीले यसको समर्थन गर्न पाउँदा गर्व लागेको छ। उद्घाटन कार्यक्रममा प्रमुख ऊर्जा क्षेत्रका उपयोगिताहरू, विकास साझेदारहरू, निजी क्षेत्रका संस्थाहरू र शिक्षाविद्हरूका प्रतिनिधिहरूको उपस्थिति थिए। वेपावर करिब ५० ऊर्जा क्षेत्र सरोकारवालाहरूको संस्था हो। जसमा बंगलादेश, भुटान, भारत, पाकिस्तान र श्रीलंका लगायतका सम्बद्ध विभिन्न विश्वविद्यालयहरू र व्यावसायिक संघहरू समावेश छन्। नेपालमा वेपावरअन्तर्गत पाँच नेपाली साझेदारहरू छन्। जस्मा वैकल्पिक ऊर्जा प्रवर्द्धन केन्द्र, इन्जिनियरिङ संस्थानत्रिभुवन विश्वविद्यालय, सामुदायिक विद्युत उपभोक्ता राष्ट्रिय संघनेपाल, नेपाल विद्युत प्राधिकरण र नेपाल इन्जिनियर्स संघ महिला समिति रहेका छन्। सन् २०१९ मा नेपालमा पहिलो पटक वेपावर क्षेत्रीय सम्मेलन गरेको थियो। त्यसबेला नेपालमा वेपावर साझेदारहरूले ३ हजार २ सय १५ जना महिलाहरूसँगै अन्य विद्यार्थीहरू लाभान्वित भएका थिए। यसका कारण लैङ्गिक सम्बन्धी गतिविधिहरूको दायरा सुरु गर्न महत्वपूर्ण भूमिका खेलेको थियो। एनएनसीले भविष्यमा कार्य योजना मार्फत नेपालको ऊर्जा क्षेत्रमा थप महिला पेशाकर्मीहरूको सहभागितालाई निरन्तरता दिने बताइएको छ।"
रास्वपाले कानुन विपरीत नियोजितरूपमै गतिविधि गरिरहेको छ : एमाले,"काठमाडौं : नेकपा एमालेले राष्ट्रिय स्वतन्त्र पार्टी (रास्वपा)ले कानुनी राज्यको उपहास गरिरहेको बताएको छ। सहकारी प्रकरणमा अनुसन्धानका लागि पक्राउ परेका सभापति रवि लामिछानेको विषयलाई लिएर रास्वपाले नियोजित रूपमै गतिविधि गरिरहेको एमालेको आरोप छ। 'रवि लामिछानेको पक्राउलाई लिएर जस्तो खालको गतिविधि भइरहेका छन्, त्यो कानुनी राजको दृष्टिकोणले उपयुक्त होइन। यो कुरा जोकोहीले पनि भन्न सक्छन्,' एमाले महासचिव शंकर पोखरेलले भने, 'आवेगमा कहिलेकाहीँ हुनसक्छ। तर, निरन्तर रूपमा योजना बनाएर गतिविधि गर्नु उचित कुरा होइन।' सहकारीसम्बन्धी संसदीय समितिले गोरखा मिडियामा आएको सहकारीको रकम अपचलनमा रवि लामिछानेको पनि भूमिका रहेको भन्दै छानबिन गर्न सिफारिस गरेको थियो। त्यसलगत्तै कास्कीको सूर्यदर्शन सहकारीको रकम अपचलनका विषयमा लामिछानेलाई काठमाडौंबाट पक्राउ गरी पोखरा लगिएको थियो। लामिछानेलाई हिरासतमा राखेर कास्की प्रहरीले अनुसन्धान गरिरहेको छ। यसबीचमा बुटवलको सुप्रिम सहकारीको रकम अपलचन विषयमा रुपन्देही प्रहरीले लामिछानेसँग तीन दिन लगाएर बयान लिएको थियो। त्यस्तै महासचिव पोखरेलले सामाजिक सञ्जालको दुरुपयोग गरेर अराजकता फैलाउने काम भइरहेको बताए। त्यसले नेपाली समाजलाई दिशाहीन बनाउने प्रयत्न भइरहेको उनको भनाइ छ। 'सामाजिक सञ्जालमा जस्तो भाषा, अभिव्यक्ति र सामग्रीहरू आइरहेका छन्। तथ्य र जवाफदेही बिनै अराजकता मचाउने काम भइरहेको छ। त्यसले नेपाल समाजलाई दिशाहीन बनाउने कोसिस भइरहेको छ,' उनले भने। महासचिव पोखरेलले प्रविधिको दुरुपयोग भइरहेकोबारे आम सञ्चारमाध्यमले पनि जनतालाई जागरूक बनाउनुपर्ने बताए।"
सिम्रौनगढ नगरपालिकाका प्रमुख प्रशासकीय अधिकृतविरुद्ध भ्रष्टाचार मुद्दा,काठमाडौं : अख्तियार दुरूपयोग अनुसन्धान आयोगले बारा सिम्रौनगढ नगरपालिकाका निमित्त प्रमुख प्रशासकीय अधिकृत वीरेन्द्र प्रसाद साह कानुविरुद्ध भ्रष्टाचार मुद्दा दायर गरेको छ। अधिकृत साहविरुद्ध आज विशेष अदालत काठमाडौंमा भ्रष्टाचार मुद्दा दायर गरिएको प्रवक्ता नरहरी घिमिरेले जानकारी दिए। बिल भुक्तानी गरेवापत सेवाग्राहीसँग घुस लिँदै गरेको अवस्थामा अख्तियारको टोलीले उनलाई ७८ हजार घुस रकमसहित नियन्त्रणमा लिएको थियो। अनुसन्धानका क्रममा घुस लिएको पुष्टि भएपछि उनीविरुद्ध मु्द्दा दायर गरेको अख्तियारले जनाएको छ। अख्तियारले उनीविरुद्ध ७८ हजार बिगो मागसहित सजाय माग गरेको छ।
उदयपुरको दुवै ठाउँमा निर्वाचन अधिकृतको कार्यालय स्थापना,"उदयपुर : उदयपुरका दुई ठाउँमै शुक्रबार निर्वाचन अधिकृतको कार्यालय स्थापना गरिएको छ। सदरमुकाममा रहेको त्रियुगा नगरपालिका १२ नम्बर वडा कार्यालयमा मुख्य निर्वाचन अधिकृत र बेलका नगरपालिका९ को कार्यालयमा निर्वाचन अधिकृतको कार्यालय स्थापना गरिएको हो। वडाध्यक्ष पदको उपनिर्वाचनलाई लक्षित गर्दै दुवै वडामा कार्यालय स्थापना गरिएको हो। त्रियुगामा न्यायपरिषदबाट जिल्ला अदालत उदयपुरका न्यायाधीश दीपककुमार खरेललाई मुख्य निर्वाचन अधिकृत र बेलकामा न्याय सेवा आयोगबाट जिल्ला सरकारी वकिल कार्यालयका जिल्ला न्यायाधिवक्ता मनोजकुमार गुप्तालाई तोकिएको छ। दुवै जनाले शुक्रबार नै कार्यालय स्थापना गरी काम सुचारु गरेको जिल्ला निर्वाचन कार्यालयका प्रमुख तथा निर्वाचन अधिकृत दीपक दाहालले बताए। कार्यालयको दुवै निर्वाचन अधिकारीले औपचारिक रूपमा उद्घाटन गरेका छन्। निर्वाचन आयोगले मंसिर २ गतेदेखि १६ गतेसम्मको चुनावी कार्यतालिका तोके अनुसार उम्मेदवारको मनोनयन पत्र दर्तादेखि मतदानसम्मको समय निर्धारण गरिएको छ। निर्वाचन कार्यालय उदयपुरका अनुसार त्रियुगा १२ मा पुरुष १ हजार ८ सय ७६ र महिला मतदाताको संख्या १ हजार ९ सय ७१ सहित ३ हजार ८ सय ४० मतदाता रहेका छन्। त्यसैगरी बेलका ९ मा जम्मा ३ हजार १ सय ३६ मतदातामध्ये पुरुष १ हजार ५ सय ७२ र महिला १ हजार ५ सय ६४ मतदाता छन्। गत २०७९ वैशाख २० गते सम्पन्न स्थानीय तह निर्वाचनमा विजयी वडाध्यक्षहरू त्रियुगा १२ का चुडाराज काफ्ले र बेलका ९ का पदम खड्काको मोटरसाइकल दुर्घटनामा परेर निधन भएपछि रिक्त स्थानमा उपनिर्वाचन हुन लागेको हो। काफ्लेको चुनाव जितेकै वर्ष फागुनमा शिवरात्रिको साँझ मोटरसाइकल दुर्घटनामा परी निधन भएको थियो। नेपाली कांग्रेसबाट निर्वाचित काफ्लेको ठाउँमा पार्टीले उनकै छोरा सञ्जिवलाई उम्मेदवार बनाएको छ। काफ्लेसँगै वडाध्यक्षका लागि एमालेका लक्ष्मीनारायण चौधरी, माओवादीका नवीनकुमार बान्तवा राई, एकीकृत समाजवादीका निर्मला चौधरी र रास्वपाका ध्रुव पोखरेलले प्रतिस्पर्धा गर्नेछन्। त्यसैगरी बेलका ९ मा कांग्रेसबाटै निर्वाचित वडाध्यक्ष पदम खड्काको पनि गत जेठमा मोटरसाइकल दुर्घटनामै परी ज्यान गएको हो। त्यहाँ कांग्रेसले नवीन बस्नेतलाई उठाएको छ भने एमालेले मृतककै भाइ मनोज खड्का, माओवादीले भरत घिमिरे र रास्वपाले मेख विश्वकर्मालाई वडाध्यक्षमा प्रतिस्पर्धा गराउने भएको छ। कार्यालय स्थापनासँगै दुवै अधिकारीहरूले सर्वदलीय छलफल, लगायतका नियमित कामकारबाही सुचारु गर्ने तयारी गरेको दाहालले बताए। उपनिर्वाचनलाई स्वच्छ, मर्यादित र भयरहित वातावरणमा सम्पन्न गर्ने गरी राजनीतिक सहमति तथा परामर्श, छलफललाई निरन्तरता दिइने उनले बताए।"
नक्कली नोटसहित चारजना पक्राउ,"दाङ : तुल्सीपुर उपमहानगरपालिका९ बेलुवाबाट नेपाली एक हजार दरका १२ थान नक्कली नोटसहित ४ जना पक्राउ परेका छन्। पक्राउ पर्नेहरूमा तुल्सीपुर उपमहानगरपालिका१० राइसल्यानका ३० वर्षीय राम मनी चौधरी, सोही उपमहानगरपालिका८ का १७ वर्षीय किशोर, सोही उपमहानगरपालिका९ दोघरेका १९ वर्षीय धन बहादुर खत्री र शान्तिनगर गाउँपालिका४ घर भई तुल्सीपुर उपमहानगरपालिका९ बेलुवा बस्ने १७ वर्षीय किशोर रहेका छन्। विशेष सूचनाका आधारमा इलाका प्रहरी कार्यालय तुल्सीपुरबाट खटिएको प्रहरीले उनीहरूलाई उक्त नक्कली नोट सहित फेला पारी पक्राउ गरेको हो। यस सम्बन्धमा आवश्यक अनुसन्धान भइरहेको जिल्ला प्रहरी कार्यालयले जनाएको छ।"
मुद्दा व्यवस्थापनमा 'अब्बल' बन्दै विशेष अदालत,"काठमाडौं : विशेष अदालत कार्य सम्पादनमा अब्बल बन्दै गएको छ। न्यायाधीश टेक नारायण कुँवरले विशेष अदालतको अध्यक्षको जिम्मेवारी सम्हालेपछि मुद्दा व्यवस्थापन प्रणालीमा सुधार आएको हो। कुँवर विशेष अदालतको अध्यक्षमा नियुक्त हुँदा अदालतमा ३२८ थान मुद्दाको लगत रहेको थियो। अब विशेषमा फैसला हुन ५९ मुद्दा मात्रै छन्। तीमध्ये १२ थान ठूला तथा महत्वपूर्ण मुद्दाका रुपमा छन्। न्यायाधीश कुँवरले २०८० मंसिर ५ गते विशेष अदालतको अध्यक्षको जिम्मेवारी सम्हालेका थिए। उनको टीमले हरेक दिन दुईवटा इजलासबाट मुद्दामा नियमित सुनुवाइ गर्दै आएको छ। अदालतको नेतृत्व सम्हाले यता अध्यक्ष कुँवर नेतृत्वको टीमले मुद्दा व्यवस्थापन प्रणालीमा सुधार ल्याउन दत्तचित्त भएर लागेको अदालतका उपरजिस्ट्रार एवं प्रवक्ता गेहेन्द्रराज रेग्मीले जानकारी दिए। उनले न्याय सम्पादनलाई छिटोछरितो,कम खर्चिलो एवं प्रभावकारी बनाइ सबैका लागि न्याय सुनिश्चित गर्न विशेष अदालतले निरन्तर काम गरिरहेको बताए। 'अदालतलाई सूचना प्रविधिमैत्री बनाइ सेवाग्राहीलाई न्यायमा पहुँच स्थापित गर्न लागिपरेका छौं,'उपरजिस्ट्रार रेग्मीले अन्नपूर्णसँग भने,'जसले गर्दा मुद्दा दर्ता भएको ६ महिनाभित्र फैसला गर्न सफल भएका छौं।' विशेषमा अहिले ६ जना न्यायाधीशको टीम छ। अध्यक्ष कुँवरको नेतृत्वमा न्यायाधीशहरू डाखुसीप्रसाद थारु,तेजनारायण सिंह राई,रामबहादुर थापा,मुरारीबाबु श्रेष्ठ र रितेन्द्र थापा छन्। विशेष अदालतको इतिहासमै पहिलो पटक गत आर्थिक वर्ष २०८००८१ मा ८८ प्रतिशत अर्थात् ५७५ थान मुद्दामध्ये ५०६ थान मुद्दा छिनेर रेकर्ड कायम गर्न सफल भएको छ। विशेष अदालत ऐन २०५९ को दफा १६ मा ६ महिनाभित्र मुद्दाको कारवाही र किनारा गर्ने भन्ने व्यवस्था छ । सोही व्यवस्थाअनुसार अध्यक्ष कुँवरको टीमले अदालतबाट ६ महिनाभित्र मुद्दाको अंग पुर्याइ उक्त अवधिभित्र मुद्दाको फर्छ्यौट गर्ने कार्यलाई उच्च प्राथमिकतामा राखेर काम गर्दै आएको छ। विशेषले न्याय सेवालाई थप प्रभावकारी बनाउन ८ वटा बुँदालाई आगामी दिनको कार्यदिशामा राखेको छ। अदालतलाई स्मार्ट कोर्ट बनाउने उद्देश्य पूरा गर्ने, न्याय सम्पादनको क्रममा सूचना प्रविधिको अधिकतम प्रयोग गर्ने,अदालत व्यवस्थापनलाई    लिने उद्देश्यले काम गर्ने, सेवाग्राहीलाई न्यायमा पहुँचका कुनै पनि सुविधामा कमी नगर्ने, कानुनको म्यादभित्र मुद्दा फर्छ्यौट गर्ने, सरोकारवालासँग निरन्तर अन्तरक्रिया गर्ने र दक्षता अभिवृद्धि गर्न कर्मचारीहरूलाई प्रशिक्षण प्रदान गर्ने विषयलाई कार्यदिशामा समेटेको छ। विशेष अदालतको इतिहासमै पहिलो पटक गत आर्थिक वर्ष २०८००८१ मा ८८ प्रतिशत अर्थात् ५७५ थान मुद्दामध्ये ५०६ थान मुद्दा छिनेर रेकर्ड कायम गर्न सफल भएको छ। २०८१ को साउनदेखि असोजसम्म ५९ थान मुद्दा विचाराधीन अवस्थामा छन्। गत आर्थिक वर्ष २०८००८१ बाट जिम्मेवारी सरी आएका ६९ थान समेत गरी असोज मसान्तसम्म गरी जम्मा लगत ९७ कायम भएकोमा ३५ थान मुद्दाको फैसला भइसकेको छ। २०८० मंसिर १८ गतेदेखि २०८१ असोजसम्म २३ थान चर्चित तथा महत्वपूर्ण फैसला भएका छन्। तीमध्ये १६ थान फैसलामा ठहर भएको छ। गत आर्थिक वर्ष २०८००८१ मा ५७५ थान मुद्दाको लगत कायम भएकोमा ५०६ थान फर्छ्यौट गरिसकेको छ। जम्मा लगतको ८८ प्रतिशत र वार्षिक फर्छ्यौट लक्ष्यको ११४२२ प्रतिशत मुद्दा फर्छ्यौट भएको विशेष अदालतको तथ्यांकमा उल्लेख छ। गत आर्थिक वर्ष २०८००८१ मा अदालतमा विचाराधीन मुद्दाको अवधिगत अवस्था हेर्दा ६ महिना नाघेका सबै मुद्दा फर्छ्यौट भएका छन्। सोही आर्थिक वर्षमा जम्मा लगत ५७५ मध्ये २ वर्ष नाघेका १९९, १८ महिनादेखि २ वर्षसम्मका ६२ थान ,१ वर्षदेखि १८ महिनाभित्रका ९८ थान, छ महिनादेखि १ वर्षसम्मका ८६ थान र ६ महिनाभित्रका ६१ थान मुद्दा फर्छ्यौट भएका हुन्। यसैगरी २०८० मंसिर १८ गतेदेखि २०८१ असोजसम्म २३ थान चर्चित तथा महत्वपूर्ण फैसला भएका छन्। तीमध्ये १६ थान फैसलामा ठहर भएको छ। २०८० को माघमा १,फागुनमा २ र चैतमा ९ मुद्दा दर्ता भएका थिए भने २०८१ वैशाखमा ४,जेठमा ७,असारमा १४,साउनमा ७,भदौमा १५ र असोजमा ३ मुद्दागरी जम्मा ६२ मुद्दा दर्ता भएका हुन्। तीमध्ये ६ महिना नाघेका मुद्दाको संख्या १२ थान छन्। असोज मसान्तसम्म ९७ थान मुद्दाको लगत कायम भएकोमा ३५ थान मुद्दा फछ्यौट भइसकेका छन्। विशेष अदालत २०८१ मा फर्छ्यौटको लक्ष्यभन्दा बढी मुद्दा फर्छ्यौट गर्न सफल भएको छ। लगत ९७ मुद्दामा २९ वटाको फर्छ्यौट गर्ने उद्देश्य लिएकोमा ३५ थान मुद्दा फर्छ्यौट भइसकेका छन्। गत आर्थिक वर्ष २०८००८१ मा अदालतबाट फैसला भएकामध्ये १५९ थान मुद्दामा ठहर ,१०४ थान मुद्दामा आंशिक ठहर, र २४३ थान मुद्दामा सफाइ भएको छ। विशेष अदालतको २० वर्षको अवधिको तथ्यांकलाई हेर्दा आर्थिक वर्ष २०८००८१ मा भएको मुद्दाको फर्छ्यौट सबैभन्दा धेरै हो। ०८००८१ मा ५७५ मुद्दामध्ये ५०६ थान मुद्दाको फर्छ्यौट भएको थियो। २०८१ मा मात्रै ९७ मुद्दामध्ये ३५ वटाको फर्छ्यौट भइसकेको छ। यसैगरी विशेष २०८१ मा फर्छ्यौटको लक्ष्यभन्दा बढी मुद्दा फर्छ्यौट गर्न सफल भएको छ। लगत ९७ मुद्दामा २९ वटाको फर्छ्यौट गर्ने उद्देश्य लिएकोमा ३५ थान मुद्दा फर्छ्यौट भइसकेका छन्। गत आर्थिक वर्ष २०८००८१ मा अदालतबाट फैसला भएकामध्ये १५९ थान मुद्दामा ठहर ,१०४ थान मुद्दामा आंशिक ठहर, र २४३ थान मुद्दामा सफाइ भएको छ। ठहर भएका मुद्दाको प्रतिशत ५१९७ प्रतिशत हो भने सफाइ हुने मुद्दाको प्रतिशत ४८०२ प्रतिशत हो। २०८००८१ मा गैरकानुनी सम्पत्तीका ३९ थान मुद्दामध्ये ३५ वटा फर्छ्यौट भएका थिए। जसमध्ये ७ थान मुद्दालाई ठहर,१ थान मुद्दालाई आंशिक ठहर, १६ थान मुद्दालाई सफाइ दिइएको थियो। घुस रिसवतका ११५ मुद्दामध्ये १०८ मुद्दाको सुनुवाइ भएको थियो। जसमा ५५ थान मुद्दालाई ठहर, २६ लाई आंशिक ठहर र २७ वटालाई सफाइ दिइएको थियो। यसैगरी निर्णयगत अनियमितताका ३४७ थान मुद्दामध्ये ३०४ वटाको सुनुवाइ भएको थियो। तीमध्ये ५५ थान मुद्दाले ठहर , ७० थानले आंशिक ठहर र १७९ थान मुद्दाले सफाइ पाएको थियो। आर्थिक वर्ष २०७९०८० बाट जिम्मेवारी सरी आएका मुद्दामध्ये ५ वर्ष नाघेका २ थान, ४ वर्ष नाघेका ६६ थान, ३ वर्ष नाघेका ३८ थान र २ वर्ष नाघेका ९३ वटा मुद्दा फर्छ्यौट भएको विशेषको तथ्यांकले देखाएको छ। नक्कली प्रमाणपत्रसम्बन्धी ४० थान मुद्दामध्ये २७ थान मुद्दा फर्छ्यौट भएका थिए। जसमा २७ मुद्दालाई ठहर , ७ लाई आंशिक ठहर र ८ लाई सफाइ दिइएको थियो। सम्पत्ति शुद्धिकरणका ३४ मुद्दामध्ये ३२ वटाको फर्छ्यौट भएको थियो। तीमध्ये १७ मुद्दालाई ठहर, ७ लाई आंशिक ठहर र ८ थान मुद्दालाई सफाइ दिएको विशेषको तथ्यांकमा उल्लेख छ। गैरकानुनी सम्पत्तीका ४, घुस रिसवतका ७,नियर्णगत अनियमितताका ४३, नक्कली प्रमाणपत्रका १३ र सम्पत्ति शुद्धिकरणका २ मुद्दा विचाराधीन अवस्थामा छन्। विशेषले आर्थिक वर्ष २०८००८१ मा ४४३ थान मुद्दा फर्छ्यौट गर्ने लक्ष्य लिएकोमा ५०६ मुद्दा फर्छ्यौट गरेको हो । यो ११४२२ प्रतिशत हो। आर्थिक वर्ष २०७९०८० बाट जिम्मेवारी सरी आएका मुद्दामध्ये ५ वर्ष नाघेका २ थान,४ वर्ष नाघेका ६६ थान,३ वर्ष नाघेका ३८ थान र २ वर्ष नाघेका ९३ वटा मुद्दा फर्छ्यौट भएको विशेषको तथ्यांकले देखाएको छ। विशेषको तथ्यांकअनुसार २०७००७१ मा मुद्दाको संख्या ३४७ थियो। जसमध्ये १४३ वटा मुद्दाको मात्रै फछ्यौट भएको थियो। ०७१०७२ मा ५२३ मुद्दा रहेकोमा २१० वटाको मात्रै सुनुवाइ भएको थियो। २०७२०७३ मा ४७२ मुद्दामा २२८ फर्छ्यौट भए। यसैगरी ०७३०७३ मा ४१४ मुद्दा रहेकोमा १८२ वटा मुद्दा फर्छ्यौट भए। ०७४०७५ मा ४२९ मुद्दामध्ये १७६ वटाको सुनुवाइ भयो। ०७५०७६ मा ६२३ मुद्दामा २३० वटा मुद्दा फर्छयौट भए। ०७६०७७ सालमा ८४३ मुद्दा थिए। जसमध्ये १७८ वटाको मात्रै सुनुवाइ भएको थियो। ०७७०७८ मा ७९२ मुद्दामध्ये १३५ वटाको मात्रै सुनुवाइ भयो। ०७८०७९ मा ७९२ मुद्दामध्ये ३३९ वटाको फर्छयौट भए। ०७९०८० मा ६२९ मुद्दामा २७० वटाको मात्रै सुनुवाइ भएको विशेषको तथ्यांकले देखाएको छ। २०८००८१ मा विशेषले जरिवानाबाट मात्रै ४० अर्ब ५ करोड ४४ लाख ७६ हजार १२१ रुपैयाँ राजश्व संकलन गरेको छ।"
नेपालको उच्च हिमाली क्षेत्रको कुरा वाकुमा,"मुगु : अजरबैजानको बाकु शहरमा आयोजित जलवायु परिवर्तनसम्बन्धी संयुक्त राष्ट्रसंघीय संरचना महासन्धि पक्ष राष्ट्रहरूको २९औँ सम्मेलन (कोप२९)मा उच्च हिमाली क्षेत्रको विषय प्रस्तुत गरिएको छ। मुगुको छायाँनाथ रारा नगरपालिका४ का ३७ वर्षीय मिनबहादुर रावलले जलवायु परिवर्तनको असरले सबैभन्दा बढी उच्च हिमाली क्षेत्रका समुदाय र युवाहरूले समस्या भोग्नु परेको बताएका हुन्। विश्वमा जलवायु परिवर्तनले पारेको असर तथा नेपाल नेपालजस्तै अन्य कम विकसित राष्ट्रले झेल्दै आएका समस्या र नेपालको उच्च हिमाली क्षेत्रका समुदाय र युवाहरुले खैप्दै आएका भोगाइलाई उक्त सम्मेलनमा अन्य देशबाट सहभागी युवाहरूलाई जानकारी गराएको उनको भनाइ छ। जलवायु परिवर्तनको असरले नेपालको उच्च हिमाली क्षेत्रमा पहिलाको जस्तो हिमपात नहुने, हिमतालहरू फुट्ने खतरा रहेको, बढ्दो तापक्रमका कारण पानीका मुहानहरू सुक्दै गएका, नदीको सतहहरू घट्दै गएको लगायतका विषयवस्तु प्रस्तुत भएको उनले बताए। तापक्रम वृद्धिका कारण जडीबुटी लगायत अन्य जैविक विविधता लोप हुने खतरामा छन्। उच्च हिमाली क्षेत्रमा बसोबास गर्ने समुदाय र त्यहाँका युवाहरूको मुख्य आयश्रोत जडीबुटी भएको र जलवायु परिवर्तनका असरले जडीबुटी नै लोप हुन थालेपछि युवाहरूले यसको असर खेप्नु परेको उक्त सम्मेलनमा जानकारी गराएको बताएका थिए।"
विभिन्न देशहरूमा पठाइदिने भन्दै ठगी गर्ने तीनजना पक्राउ,"काठमाडौं : आकर्षक तलबको प्रलोभनमा पारी विभिन्न देशहरूमा पठाइदिने भन्दै रकम ठगी गरेको आरोपमा ३ जना पक्राउ परेका छन्। पक्राउ पर्नेहरूमा सोलुखुम्बु नेचासल्यान गाउँपालिका३ घर भई भक्तपुर बालकोट बस्ने २२ वर्षीया प्रितिका बास्तोला, चितवन भरतपुर महानगरपालिका१० ज्ञानदर्शनटोल ठेगाना भएका ३६ वर्षीय शारदा सुवेदी र चितवन भरतपुर महानगरपालिका४ त्रिचोक ठेगाना भएका २५ वर्षीय सुरज कँडेल रहेका छन्। पक्राउमध्ये प्रितिकाले दुबई पठाइदिन्छु भन्दै १ जना पीडितबाट २ लाख रुपैयाँ, शारदाले युके पठाइदिन्छु भन्दै १ जना पीडितबाट १ लाख रुपैयाँ र सुरजले युके पठाइदिन्छु भन्दै १ जना पीडितबाट १ लाख रुपैयाँ लिई सम्पर्कविहीन भएको भन्दै पीडितहरूले उजुरी दिएका थिए। उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरूलाई काठमाडौं टेकुबाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग ताहाचल काठमाडौं पठाइएको छ।"
डिजिटल सवारी चालक अनुमति पत्रको नियमनका लागि ट्राफिक प्रहरीलाई स्मार्ट फोन,"काठमाडौं : डिजिटल सवारी चालक अनुमति पत्रको नियमनको लागि ट्राफिक प्रहरीलाई ४ सय ८ थान स्मार्ट फोन हस्तान्तरण गरिएको छ। बागमती प्रदेश श्रम, रोजगार तथा यातायात मन्त्रालयको आयोजनामा ललितपुरमा शुक्रबार आयोजित कार्यक्रममा मुख्यमन्त्री बहादुर सिंह लामाले प्रहरी महानिरीक्षक वसन्त बहादुर कुँवरलाई उक्त स्मार्ट फोन हस्तान्तरण गरेका हुन्। मुख्यमन्त्री लामाले हस्तान्तरण गरिएका स्मार्ट फोनबाट प्रभावकारी यातायात व्यवस्थापनमा सहयोग पुग्ने बताए। नागरिकको गुनासोलाई सम्बोधन गरी आगामी दिनमा ट्राफिक प्रहरीको काम कारबाहीलाई थप प्रभावकारी बनाउँदै लैजान आवश्यक समन्वय गर्दै जाने उनले बताए। प्रहरी महानिरीक्षक कुँवरले सीमित स्रोत साधनको अधिकतम सदुपयोग गर्दै प्रभावकारी ट्राफिक व्यवस्थापन गर्दै आइरहेको नेपाल प्रहरीलाई आज हस्तान्तरण भएका स्रोत साधनहरू अत्यन्तै उपयोगी सिद्ध हुने विश्वास लिएको बताए। प्रहरीको एकल प्रयासले मात्र ट्राफिक व्यवस्थापन सम्भव नहुने भएकोले सरोकारवाला निकायको सहयोग र समन्वयले ट्राफिक व्यवस्थापनलाई समयानुकूल आधुनिक र प्रविधिमैत्री बनाउँदै पारदर्शी, परिष्कृत र परिमार्जित सेवा प्रवाह गर्न सहजीकरण हुने उनले उल्लेख गरे। समग्रमा ट्राफिक प्रहरी कर्मचारीहरूको समेत क्षमता विकास तथा सेवा प्रवाहको प्रभावकारितामा वृद्धि गर्न महत्वपूर्ण भूमिका खेल्ने अपेक्षा लिएको उनले बताए।"
सक्षम र पारदर्शी प्रशासन सरकारको प्राथमिकतामा : प्रधानमन्त्री ओली,"काठमाडौं : प्रधानमन्त्री केपी शर्मा ओलीले जनगुनासोलाई सम्बोधन गर्दै सक्षम र पारदर्शी प्रशासन सञ्चालन गर्ने विषय सरकारको उच्च प्राथमिकतामा रहेको बताएका छन्। सिंहदरबारमा शुक्रबार बसेको राष्ट्रिय विकास समस्या समाधान समितिको ५३औं बैठकमा प्रधानमन्त्री ओलीले विकासका लागि सुशासन झनै आवश्यक भएकाले शासकीय सुधारलाई समितिबाट निर्णय गर्नुपर्ने कार्यसूचीको पहिलो नम्बरमा राखेको समेत बताए। वन वातावरण संरक्षण गर्दै यस क्षेत्रले विकासका आयोजनालाई सहजीकरण गर्नुपर्ने र विकासलाई अवरोध गर्ने गरी वनसम्बन्धी निकायले काम गर्न नहुने बताए। उनले अजरवैजानको बाकुमा भएको जलवायुसम्बन्धी सम्मेलनमा वन मन्त्रालयले आवश्यकताभन्दा बढी कर्मचारी पठाएको सन्दर्भ उल्लेख गर्दै यस्ता गलल प्रवृत्ति हुन नहुनेमा मन्त्री र सचिवहरूलाई ध्यानाकर्षण गराए। प्रधानमन्त्री ओलीले माध्यमिक शिक्षा परीक्षा कक्षा १० (एसइई) को नतिजामा सुधारका लागि अनलाइन कक्षालगायतका विकल्पका योजना ल्याउन शिक्षा मन्त्रालयलाई निर्देशन दिए। बैठकमा प्रस्तुत शासकीय सुधार, राष्ट्रिय प्राथमिकता प्राप्त आयोजनामा वन क्षेत्रको उपयोग, आयोजना बैंक, सार्वजनिक खरिद प्रयोजनका लागि जिल्ला दररेट, बाल सुधार गृह सञ्चालन तथा सडक बालबालिका मुक्त अभियान, सङ्घ, प्रदेश र स्थानीय तहमा सरकारी भवन, समपूरक अनुदान विपद्पछिको पुनःनिर्माण तथा पुनःस्थापनाका कार्यसूचीहरूमा समाधानको विकल्पसहित निर्णय भएका छन्।"
अध्यागमन कानुन उल्लंघन गर्ने १२ नेपालीलाई मलेसियाले गर्यो निष्कासन,"काठमाडौं : मलेसियाले वैदेशिक रोजगारमा गएका १२ जना नेपालीलाई निष्कासन गरेको छ। अध्यागमन कानुन उल्लंघन गरेको भन्दै मलेसियाले उनीहरूलाई निष्कासन गरेको हो। अध्यागमन विभागका अनुसार उनीहरू बिहीबार काठमाडौं आइपुगेका हुन्। 'मलेसियाले डीपोर्ट गरेका उनीहरू बिहीबार काठमाडौं आइपुगेका छन्। अध्यागमन कानुन उल्लंघन गरेको भन्ने छ। तर, कुन कानुन भन्ने कुरा स्पष्ट खुलाइएको छैन,' अध्यागमन विभाग स्रोतले अन्नपूर्णसँग भने। निष्कासनमा पर्नेहरूमा विजयसिंह गंगी, बुद्धिलाल मुसहर, प्रवास कुमार विश्वास, अनिल लोद, श्यामकुमार लिम्बु, ईश्वर कुमार राई, राजन दास, तुलाराम ओली, रामकुमार सदा, जितेन्द्र ठाकुर, रामसेवक मण्डल र विवेक यादव छन्। उनीहरू मालिन्दो एयरलायन्सको जहाजबाट वैदेशिक रोजगारका लागि मलेसिया पुगेका थिए। त्यस्तै माल्दिभ्स, बेलायत र कतारले पनि एकएक जना नेपालीलाई निष्कासन गरेका छन्। अध्यागमन कानुन विपरीत यात्रा गरेको पाइएपछि श्रीलंकन एयरलायन्सबाट माल्दिभ्स पुगेका दिल्पाकुमारी सार्की, कतार एयरलायन्सबाट दोहा पुगेका गुडु शेख र थाइ एयरलायन्सको जहाजबाट बेलायत पुगेका सागर गुरुङलाई निष्कासन गरिएको अध्यागमन विभागले जनाएको छ। पछिल्लो समय मलेसियाले अवैध तरिकाले प्रवेश गर्नेहरूमाथि कडाइ गरेको छ। वैदेशिक रोजगारका लागि मलेसिया पुग्ने कामदारमाथि पनि उसले निगरानी गर्दै आएको छ। नेपालीहरूको प्रमुख गन्तव्य मलेसिया बन्दै आए पनि त्यहाँ समस्या पनि विकराल रहेको बताइन्छ। भिसा समस्याका कारण कतिपय नेपालीहरू लुकिछिपी काम गर्नुपर्ने अवस्था आएको नेपालीहरू बताउँछन्। कोरोना महामारीपछि लुकिछिपी बस्दै आएका वैदेशिक कामदारमाथि मलेसिया धरपकड पनि गर्दै आएको छ।"
साउदीमा एकैदिन ७१ जना नेपालीले पाए बहिर्गमन भिसा,"साउदी : साउदीमा एकैदिन ७१ जना नेपालीले पाए बहिर्गमन भिसा पाएका छन्। वैदेशिक रोजगारका क्रममा लामो समयदेखि कार्यरत रहँदा सम्बन्धित कम्पनीले एकामा नवीकरण नगरेका, हुरुप लगाएका तथा अन्य कारणले अलपत्र परेका नेपालीहरूका लागि साउदी सरकारले बहिर्गमन भिसा जारी गरेको हो। नेपाली दूतावास रियादको सहयोगमा साउदी सरकारले एकै दिनमा ७१ जना नेपालीको बहिर्गमन भिसा जारी गरेको हो। जसबाट उनीहरू सहजै रूपमा स्वदेश फिर्ता हुने भएका छन् भने भिसा प्राप्त गरेकाले सामान्य तय ६० दिनभित्र साउदी अरेबिया छोड्नु व्यवस्था रहेको छ। बहिर्गमन भिसाको बारेमा नेपाली दूतावास रियादले नेपाली कामदारको लागि सूचना जारी गदै बहिर्गमन एक्जिट भिसा प्रोसेसिङ निःशुल्क हुनेछ भने बहिर्गमन भिसा पाएकाले स्वदेश फिर्ताको लागि हवाई टिकट स्वयंले व्यवस्था गर्नुपर्नेछ। एक्जिट भिसा दिने सम्पूर्ण अधिकार साउदीको अध्यागमन (जवाजत) अफिससँग रहेकाले दूतावासले एक्जिट भिसाको लागि प्रोसेस मात्रै गरिदिने हो। साथै साउदीमा कार्यरत रहँदा जुन ठाउँबाट आफ्नो इकामा बनेको हो त्यही ठाउँको श्रम कार्यालय र अध्यागमन कार्यालयबाट मात्रै एक्जिट भिसाको लागि प्रोसेसिङ गर्नुपर्ने साउदी नियम रहेको छ। नेपाली दूतावासले साउदीमा कार्यरत नेपालीलाई राहदानी नवीकरण लागी अस्थायी रूपमा राहदानी आवेदन संकलनका लागि साउदीको ताबुक , आभा, खमिस, दमाम , जुवेल , रियाद, जेद्दा,हाईल, अल्कासिम शहरमा कार्यालय व्यवस्था गर्नुको साथै दूतावास राहदानी आवेदनका लागि सक्कल राहदानी, नागरिकताको फोटोकपी लगायत आवश्यक डकुमेन्ट उपलब्ध गराउन अनुरोध गदै राहदानी नवीकरणका लागी दस्तुर २ सय साउदी रियल र हराएको वा कुनै कारणले बिग्रिए वा च्यातिएको खण्डमा ४ सय साउदी रियल लाग्ने जनाएको छ। दूतावासले पासपोर्ट नवीकरणका लागि आफ्नो फेसबुक पेज मार्फत आवश्यक विवरण सहित अनलाइन फारमको व्यवस्था समेत गरेको छ।"
"सरकार छोडेकोमा कुनै चिन्ता छैन, अहिले 'कम्फर्ट' महशुस भइरहेको छ",काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मुलुकलाई पछाडि फर्काउने कसरत देखिएकाले परिवर्तनकारी शक्तिहरू सजक हुनुपर्ने बताएका छन्। शुक्रबार काठमाडौंमा नेपाल राष्ट्रिय प्राध्यापक संगठन केन्द्रीय समितिले आयोजना गरेको कार्यक्रममा प्रचण्डले विगतको जस्तो संविधान मिच्ने वा संसद् विघटन गर्ने कसरतबाट सजक हुनुपर्ने बताएका हुन्। राजावादीहरूले जनतामा फैलिएको असन्तुष्टिलाई उपयोग गरेर त्यसको माध्यमबाट प्रतिगमनतर्फ लैजाने प्रयास पनि सफल हुन नदिने उनले बताए। प्रचण्डले गिरिजाप्रसाद कोइरालाले मृत्युशैयामा हुँदै गर्दा आफूलाई देशको जिम्मा दिएको सधैं स्मरण गर्ने धारणा राखे । उनले अहिले बाघको छालामा स्यालको रजाईं हुन खोजेको हो कि भन्ने आभाष हुने गरेपनि त्यसलाई सफल हुन नदिने बताए। उनले माओवादीले गरेको गल्ती कमजोरीलाई आत्मसमिक्षा गर्दै अघि बढ्ने बताए। आफू मिठा कुरामा चिप्लिदा मुलुकको राजनीतिक अवस्था जटिल भएको तर्फ आफू जानकार रहेको उनको भनाइ छ । उनले सरकार छाडेकोमा कुनै चिन्ता नभएको र अहिले अझ कम्र्फट महशुस गरेको बताए।
मोरङमा मुख्य निर्वाचन अधिकृतको कार्यालय स्थापना,"विराटनगर : मोरङमा मुख्य निर्वाचन अधिकृतको कार्यालय स्थापना गरिएको छ। स्थानीय तहको आगामी उपनिर्वाचनलाई लक्षित गर्दै ग्रामथान गाउँपालिकामा शुक्रबार कार्यालय स्थापना गरिएको हो। ग्राथान गाउँपालिकाको कार्यालय रहेको तेतरियामा रहने गरी स्थापना गरिएको कार्यालयको जिल्ला अदालत मोरङका न्यायाधीश एवं मुख्य निर्वाचन अधिकृत उद्धवप्रसाद भट्टराईले उद्घाटन गरेका छन्। कार्यालय स्थापना गरेलगत्तै मुख्य निर्वाचन अधिकृत भट्टराईले सर्वदलीय छलफलसमेत राखेका थिए। निर्वाचनमा भाग लिने सबै राजनीतिक दल सहभागी छलफलमा आगामी निर्वाचनलाई स्वच्छ, मर्यादित र भयरहित रूपमा सम्पन्न गर्न राजनीतिक दलहरुलाई उनले आह्वान गरेका छन्। शान्तिपूर्ण हिसाबले निर्वाचन सम्पन्न गर्न दलहरुको भूमिका महत्वपूर्ण उनको भनाइ छ। छलफलमा विभिन्न दलका नेताहरु उपस्थित थिए। उनीहरुले निर्वाचनलाई भयरहित हिसाबले सम्पन्न गर्ने प्रतिबद्धता जनाएका छन्। मुख्य निर्वाचन अधिकृत भट्टराईले निर्वाचन कार्यक्रम आगामी मंसिर २ गतेबाट सुरु हुने जानकारी दिए। निर्वाचन आयोगले मंसिर २ गते उम्मेदवारको मनोनयन गर्ने समय तोकेको छ। उम्मेदवारी दर्ता बिहान १० बजेबाट सुरु हुने उनले बताए। निर्वाचन अधिकृतको कार्यालयले मनोनयन दर्ताका लागि राजनीतिक दलहरूलाई समय दिएको छ। कोशी प्रदेश निर्वाचन कार्यालय विराटनगरका प्रमुख चोलाराज दंगालले निर्वाचन आचारसंहिता, मनोनयन दर्ताका लागि आवश्यक विषयका बारेमा जानकारी दिएका छन्। ७ वटा वडा रहेको ग्रामथानमा आगामी उपनिर्वाचनमा २६ हजार ४४ जनाले मतदान गर्न पाउने आयोगले जनाएको छ। यसअघि २०७९ को स्थानीय तह निर्वाचनबाट ग्रामथानको अध्यक्षमा निर्वाचित जयप्रकाश गच्छदारको गत असार ३ गते निधन भएको थियो। उनको निधनसँगै रिक्त रहेको अध्यक्ष पदका लागि उपनिर्वाचन हुने भएको हो। मुलुकभर आगामी मंसिर १६ गते स्थानीय तहको उपनिर्वाचन हुँदै छ। मुलुकभर ४४ पदका लागि उपचुनाव हुने आयोगले जनाएको छ। उपनिर्वाचन हुने स्थानहरुमा शुक्रबार मुख्य निर्वाचन अधिकृतको कार्यालय स्थापना गरिएको जानकारी आयोगले दिएको छ।"
समय तोकेर विधेयकहरू अगाडि बढाऔं : गृहमन्त्री लेखक,"काठमाडौं : गृहमन्त्री रमेश लेखकले उपनिर्वाचन केन्द्रित सुरक्षा प्रबन्ध मजबुद गर्न आवश्यक निर्देशन दिइसकेको बताएका छन्। सिंहदरबारमा शुक्रबार बसेको प्रतिनिधिसभाअन्तर्गतको राज्य व्यवस्था तथा सुशासन समिति बैठकमा लेखकले निर्वाचन आयोगसँग समन्वय गरेर सुरक्षाको आवश्यक प्रबन्ध गर्न निर्देशन दिइसकेको बताए। उनले निष्पक्ष र भयरहित वातावरणमा उपनिर्वाचन गर्न सरकार तयार रहेको बताए। उपनिर्वाचनअघि केही स्थानमा कर्मचारी सरुवा भएको विषयमा संघीय मामिला मन्त्रीसँग कुरा भइरहेको उनले बताए। अख्तियार दुरुपयोग अनुसन्धान आयोग ऐन,२०४८ लाई संशोधन गर्न बनेको विधेयकका सम्बन्धमा भएको छलफलका क्रममा मन्त्री लेखकले कानुन निर्माणका विधेयक दर्तादेखि पास गर्नेसम्मका सबै चरणहरूलाई समय तोकेर अगाडि बढाउनुपर्ने बताए। बैठकमा सांसदहरूले अख्तियारलाई निष्पक्षरूपमा अघि बढाउनका लागि विधेयकमा आवश्यक परिमार्जन गरी अघि बढाउनुपर्नेमा जोड दिएका थिए। सांसद विश्वप्रकाश शर्माले अख्तियारका प्रमुख आयुक्त र आयुक्तहरू खुला प्रतिस्पर्धाबाट जानसक्ने विधि अवलम्वन गर्नुपर्ने बताए। त्यस्तै उनले भ्रष्टाचार विधेयकमाथि समितिमा छलफल भइरहदा राज्यमन्त्रीको कम्पनी कालोसूचीमा परेको र उपनिर्वाचन हुने तहमा कर्मचारी सरुवालगायतका प्रकरण देखिएको भन्दै स्पष्ट पार्नुपर्ने बताए। त्यस्तै सांसद रघुजी पन्तले विधेयकमा आएका संशोधनलाई समावेश गर्न नसके सरकारले नै विधेयक परिमार्जन वा अन्य उचित प्रबन्धन गरेर समेट्न सक्ने गरी अघि बढ्नुपर्ने बताए। बैठकमा कांग्रेस सांसद विश्वप्रकाश शर्माले उठाएका विषयमा ऊर्जा राज्यमन्त्री पूर्णबहादुर तामाङले आफू जनताको प्रतिनिधि भएसँगै आफ्नो काम र जिम्मेवारी अरुलाई हस्तान्तरण गरेको बताए। अहिलेको अवस्थामा आफू कानुनबमोजिम कसुर देखिए राजनीतिबाट बाहिर निस्कने उनको भनाइ छ। यसैबीच समितिले अख्तियार दुरुपयोग अनुसन्धान आयोग ऐन २०४८ लाई संशोधन गर्न बनेको विधेयकमा सहमति हुन नसकेका विषयहरूमा समाधान खोज्ने र सुझावलाई समेट्ने जिम्मेवारी उपसमितिलाई दिएको छ।"
जनमत निर्माण गर्न एमालेले मंसिर ७ गते काठमाडौंमा जागरण सभा गर्दै,"काठमाडौं : सत्तारुढ दल नेकपा एमालेले मंसिर ७ गते जागरण सभा गर्ने भएको छ। काठमाडौं, ललितपुर र भक्तपुर कमिटीको संयुक्त आयोजनामा एमालेले भृकुटीमण्डपमा जागरण सभा गर्ने भएको हो। मंसिर १६ गते हुने स्थानीय तह उपनिर्वाचनमा जनमत निर्माण गर्न जागरण सभा आयोजना गरिएको पार्टी संयोजक राजन भट्टराईले बताए। 'कानुनको पक्षमा जनमत निर्माण गर्न, सरकारको काम कारबाहीबारे जनतालाई स्पष्ट पार्न, संरचनागत सुधारको पक्षलाई मजबुत बनाउन र स्थानीय तह उपनिर्वाचनका लागि जनमत निर्माण गर्न जागरण सभा आयोजना गर्न लागिएको हो,' उनले भने। उनले साढे ११ बजे भद्रकालीबाट सभा सुरु हुने ट्राफिकलाई असर नपार्नेगरी कोसिस गर्ने बताए। उनका अनुसार भृकुटीमण्डपमा जागरण सभा आयोजना हुनेछ। त्यस्तै महासचिव पोखरेलले सत्तारुढ दल एमाले रक्षात्मक भन्दा पनि आक्रामक भएको स्पष्ट पारे। उनले सत्तारुढ दलले कुनै सभा आयोजना गर्नै नहुने भन्ने नरहेको बताए। 'जनताबाट निर्वाचित प्रतिनिधिले सरकार बन्ने हो। अनि सरकारले जनतालाई जानकारी गराउने परम्परा पनि छ। प्रधानमन्त्रीले नै निर्वाचनको अगुवाइ गरिरहेको उदाहरण भारतमा पनि हेर्न सकिन्छ। जनतालाई जागरूक बनाउन राज्य र सत्तारुढ दलको पनि दायित्व हो,' उनले भने।"
रुपन्देहीबाट रवि लामिछानेलाई पोखरा लगियो,"भैरहवा : पूर्वगृहमन्त्री एवं राष्ट्रिय स्वतन्त्र पार्टीका सभापति रवि लामिछानेलाई रुपन्देहीबाट पोखरा लगिएको छ । सूर्यदर्शन सहकारीको रकम अपचलनको आरोपमा अनुसन्धानका लागि कास्की प्रहरीको हिरासतमा रहेका सभापति लामिछानेलाई रुपन्देहीको बुटवलस्थित सुप्रिम बचत तथा ऋण सहकारी संस्थाको रकम ठगी कसुरको आरोपमा बयानका लागि कार्तिक २७ गते रुपन्देही ल्याइएको थियो । भैरहवास्थित जिल्ला सरकारी वकिल कार्यालयमा ७४ प्रश्नको सवाल जवाफको बयानपश्चात उनलाई शुक्रबार पोखरा लगिएको हो । लामिछानेसगँ तीन दिनमा साढे २३ घण्टा बयान लिइएको थियो । कसुरसँगसम्बन्धित अन्यको बयान गर्दा वा थप कागजप्रमाणपत्र फेला परेमा थप बयान लिनुपर्ने भएमा पुनः लामिछानेसँग बयान लिने जिल्ला सरकारी वकिल कार्यालयका जिल्ला न्यायाधिवक्ता प्रेमराज पौडेलले बताए । बयान बिहीबार सकिए पनि पुनः कास्की पठाउन ढिलाइ हुने भएपछि शुक्रबार उनलाई यति एयरलाइन्सको विमानमार्फत् कास्की पठाइएको रुपन्देहीका एसपी रंजितसिंह राठौरले जानकारी दिए । सुप्रिम बचत तथा ऋण सहकारी संस्थाको १४ करोड २९ लाख रुपैयाँ गोर्खा मिडिया नेटवर्क प्रालिमा लगेर खर्च गरेको भन्दै अनुसन्धान गर्न लामिछाने, जीवी राईसहित १२ जनालाई पक्राउ गर्न प्रहरीले रुपन्देही जिल्ला अदालतबाट पक्राउ अनुमति लिएको थियो । बुटवलस्थित सुप्रिम सहकारीबाट एक करोड ९६ लाख रवि लामिछानेकै नाममा र १४ करोड २९ लाख रुपैयाँ विभिन्न व्यक्तिमार्फत गोर्खा मिडिया नेटवर्कमा पुगेको संसदीय छानबिन विशेष समिति र प्रहरीको प्रतिवेदनमा उल्लेख छ ।"
जनशक्ति व्यवस्थापनमा नयाँ युगको सुरुवात,"काठमाडौं : मुलुकमा चार लाखभन्दा धेरै कम्पनी सञ्चालित छन्। तर, ९० प्रतिशतभन्दा धेरै कम्पनीले अझै पनि पूर्ण रूपमा प्रविधिको उपयोग गर्न सकेका छैनन्। अर्थात्, कम्पनीका संगठनलाई अटोमेसनमा ल्याउन सकेका छैनन्। जसका कारण कम्पनीको वृत्ति विकासमा प्रत्यक्ष प्रभाव परेको छ। तर, अब स्वदेशमै चार जना युवाले कम्पनी हाँक्ने जनशक्तिको विकासका लागि अत्याधुनिक सफ्टवेयरको विकास गरेका छन्। आर्कबो टेक्नोलोजिज नामक एक स्टार्टअप कम्पनी निर्माण गरेका छन्। जसले कुनै पनि कम्पनीको मानव संसाधन क्षेत्रलाई नयाँ उचाइमा पुयाउनेछ। यसबाट मुलुकको एचआर (मानव संसाधन) क्षेत्रमा फडको मार्न सहयोग पुग्ने कम्पनीको विश्वास छ। आर्कबो टेक्नोलोजिजका संस्थापकमा अध्यक्ष भूषणराज गिरी, सीईओ रवि न्यौपाने, सीटीओ क्षितिज न्यौपाने र अनुसन्धान र विकास निर्देशक ओमप्रकाश भण्डारी छन्। यी युवाले मुलुकको व्यावसायिक वातावरण र आवश्यकतालाई बुझ्दै, एचआर प्रणालीलाई डिजिटल र स्वचालित बनाउनका लागि स्ट्राटेजिक पिपुल डेभलपमेन्ट सिस्टम को विकास गरेका छन्। संस्थापकको अनुभव र दक्षता आर्कबो टेक्नोलोजिजका संस्थापकहरूको ठोस पेसागत अनुभवले नै यस कम्पनीलाई एक विशिष्टता दिएको छ। संस्थाका अध्यक्ष गिरीलाई जनशक्ति व्यवस्थापन तथा व्यावसायिक विकासमा १५ वर्षभन्दा बढीको अनुभव छ। यस्तै, सफ्टवेयर विकास र टेक्नोलोजी इन्फ्रास्ट्रक्चरमा कुशलता भएका प्रमुख कार्यकारी अधिकृत (सीईओ) न्यौपानेसँग १३ वर्षभन्दा बढीको अनुभव छ। यसैगरी अर्का संस्थापकहरू प्रमुख प्रविधि अधिकृत (सीटीओ) क्षितिज न्यौपानेसँग डेभलपमेन्ट, अपरेसन सिस्टम सुरक्षा क्षेत्रमा र अनुसन्धान र विकास निर्देशक ओमप्रकाश भण्डारीसँग इन्टरप्राइज एप्लिकेसन डेभलपमेन्टमा ९९ वर्षभन्दा बढीको अनुभव प्राप्त छ। चारैजना संस्थापकहरूमा नेपालका हरेक क्षेत्रका कम्पनीहरूसँग सहकार्य गरेको अनुभव छ। एसएमईको कर्मचारीलाई व्यवस्थापन गर्ने आर्कबो टेक्नोलोजिज आर्कबो टेक्नोलोजिजको मुख्य उद्देश्य नेपालका साना, मझौला र ठूला व्यवसायहरूलाई एक प्रभावकारी र स्वचालित एचआर प्रणालीमार्फत आफ्ना कर्मचारी व्यवस्थापनलाई अझ सरल र परिष्कृत बनाउन सहयोग पुयाउनु हो। कम्पनीका संस्थापक अध्यक्ष गिरीका अनुसार, मुलुकमा एचआर व्यवस्थापनमा प्रविधिको प्रयोग कम छ। हाम्रो उद्देश्य भनेको नेपालको व्यवसायलाई डिजिटल एचआर प्रणालीसँग जोडेर उनीहरूको कार्यसम्पादन, जनशक्ति विकास र कर्मचारी सन्तुष्टिमा गुणात्मक सुधार गर्नु हो, उनले भने। कुनै पनि कम्पनीका संगठनलाई अटोमेसनमा ल्याउन सके कम्पनीको वृत्ति विकासमा प्रभाव पर्नेछ। कम्पनीहरूलाई आवश्यक प्रविधि प्रदान गर्न सके त्यसले स्वदेशमै धेरै मात्रामा रोजगारी सिर्जना हुने र मुलुकको अर्थतन्त्रमा उल्लेखनीय योगदान पुयाउनेछ। यी विषयले नै आफूलाई यस्ता किसिमका सफ्टवेयरहरूको विकास गर्न प्रेरित गरेको अध्यक्ष गिरी बताउँछन्। कम्पनीका सीईओ रबि न्यौपाने भन्छन्, हाम्रो सफ्टवेयरले कर्मचारीहरूको सशक्तीकरण, मूल्यांकन, तालिम र डेभलपमेन्टमा सहजता ल्याउँछ। हामी विश्वास गर्छौं कि आर्कबो टेक्नोलोजिजका सफ्टवेयरले नेपाली व्यवसायलाई एचआर व्यवस्थापनको क्षेत्रमा एउटा नयाँ दिशा दिन सक्छ। न्यौपानेका अनुसार एचआरको सिद्धान्त राइट पर्सन, राइट प्लेस इन् राइट टाइम को वास्तविक अभ्यास नेपालमा भइसकेको छैन। धेरै संस्थाहरूले कर्मचारी व्यवस्थापनमा खासै सिद्धान्तअनुसार काम गर्न सकेका छैनन्। आर्कबो नै किन ? कम्पनीका सीईओ न्यौपाने भन्छन्, आर्कबो एक परिपूर्ण र परिस्कृत समाधान हो, जसले लामो समयदेखि बजारलाई नजिकबाट अध्ययन गरेर नेपाली माटो सुहाउँदो विकल्प तयार गरेको छ। नेपालमा नै पहिलो पटक यस्ता प्रकारको समाधान, र त्यो पनि एआई इन्टिग्रेट रहेको कारण आर्कबो हरेक प्रकारका संगठनहरूलाई समाधान प्रदान गर्न सक्षम भएकाले यसले अरू सबैभन्दा फरक र नवीनतम भएको संस्थापकको दाबी छ। अहिले पनि नेपालमा ठूला र धेरै कर्मचारी भएका कम्पनीहरूलाई विदेशी कम्पनीहरूको सफ्टवेयरमा भर पर्नु परेको अवस्था छ। नेपालमा भएका सफ्टवेयरहरूले अन्तर्राष्ट्रिय स्तरका समाधानहरू अझै राम्रोसँग प्रदान गर्न सकिरहेका छैनन्। त्यसैले, आर्कबोले अब यस्ता किसिमका सफ्टवेयरहरू नेपालमै निर्माण गरेर विश्वस्तरीय समाधान प्रदान गर्ने लक्ष्य राखेको छ। संस्थापकहरूमा भएको लामो अनुभव र यसमा प्रयोग भएका नवीनतम प्रविधि तथा उच्चस्तरीय सुरक्षा प्रणालीका कारण, आर्कबोले विकास गरेको प्रत्येक उत्पादन विश्वस्तरीय छ। कुनै पनि राष्ट्रिय र अन्तर्राष्ट्रिय कम्पनीले सहजै प्रयोगमा ल्याउन सक्ने क्षमता राख्दछ। साथै, नेपालीमा पहिलो पटक इन्टरप्राइज एप्लिकेसन डेभलपमेन्ट मा एआई इन्टिग्रेट गरेर यसको विकास गरिएको छ। जसको कारण कुनै पनि कम्पनीलाई सिस्टम अपरेसनमा मानवीय सहायता कमभन्दा कम आवश्यक पर्नेछ, सीटीओ न्यौपानेले भने। यसैगरी, अनुसन्धान र विकास निर्देशक भण्डारी भन्छन्, सिस्टम डेभलप गर्दा सफ्टवेयर डेभलपमेन्ट मेथोडोलोजीहरूको सम्पूर्ण प्रक्रिया पूरा गरिएको हुँदा, सिस्टम पूर्ण रूपमा विकसित भएको छ र कमभन्दा कम समस्या देखा पर्छन्, जसको कारण बिनाझन्झट ढुक्क भएर कुनै रुकोवट बिनासिस्टम चलाउन सकिन्छ। यही कामका लागि आर्कबोले २५ फुल टाइम र १० जना पार्टटाइममा रोजगारीको अवसर दिएको छ। अझ दई वर्ष भित्रसम्ममा एक सय जनालाई रोजगार दिने लक्ष्य राखेको छ। यस्तै, पाँच वर्षभित्र पाँच हजारभन्दा बढी लघु, साना तथा मझौला उद्यमशील (एसएमई)सम्म आफ्ना सेवा विस्तार गर्ने योजना रहेको अध्यक्ष गिरी बताउँछन्। डिजिटल युगमा अत्याधुनिक प्रविधिको प्रयोगबाट क्रान्ति ल्याउने लक्ष्य लिइएको छ। उत्पादन र सेवाहरू आर्कबो टेक्नोलोजिजका मुख्य उत्पादनहरूमा आर्कबो स्ट्राटेजिज पिपुल डेभलपमेन्ट सिस्टम हो। जसमा अनलाइन एक्जामिनेसन, ट्रेनिङ म्यानेजमेन्ट, लर्निङ म्यानेजमेनट, ट्रेनिङ निड आइडेन्टिफिकेसन (टीएनआई), बजेटिङ, कम्पिटेन्सी म्यापिङ, सक्सेसन प्लानिङ, परफरमेन्स इभ्यालुएसनजस्ता प्रभावकारी उपकरणहरू समावेश छन्। यसका साथै, कम्पनीले आर्कबो अफिस अटोमेसन सिस्टम पनि उपलब्ध गराउँछ। जसले फाइल म्यानेजमेन्ट, कर्पोरेट च्याट र भिडियो कन्फेरेन्स प्लेटफर्म, भल्ट, इमेल, प्रोजेक्ट र टास्क म्यानेजमेन्ट सिस्टम प्रदान गर्छ। यी सबै सेवाहरूले कम्पनीहरूलाई प्रशासनिक र जनशक्ति व्यवस्थापन कार्यहरूमा डिजिटल परिवर्तन गर्न मद्दत पुयाइरहेका छन्। कम्पनीले आवश्यकताअनुसार कस्टम एप्लिकेसन डेभलपमेन्ट, मोबाइल एप डेभलपमेन्ट, र वेबसाइट डेभलपमेन्टका कामहरू पनि गर्दै आइरहेको छ। अहिले कम्पनीले प्रदान गर्दै आएको उत्पादनहरू नेपालका प्रमुख निजी कम्पनीहरू, समूह कम्पनीहरू, बैंकहरू, बिमा कम्पनीहरू, वित्तीय संस्था, विद्यालय र कलेजहरू, अस्पतालहरू, सरकारी संस्थाहरू, आईटी कम्पनीहरू र भेन्चर क्यापिटल कम्पनीहरूले पनि प्रयोग गर्दै आएका छन्। कसरी बन्दै छ आर्कबो स्ट्राटेजी पिपुल डेभलपमेन्ट सिस्टम भन्ने प्रश्नमा अध्यक्ष गिरी भन्छन्, संस्थापकहरूको विभिन्न क्षेत्रका अनुभवहरूको समृद्ध मि श्रण छ। संस्थापकहरूले दशकौंको अनुभवलाई ध्यानमा राख्दै प्रणालीको विकास गर्दा, अनुभवलाई दस्तावेजमा उतारेर, प्रोटोटाइप तयार गरी विभिन्न उद्योगका विशेषज्ञहरूसँग (बैंक, बिमा, समूह कम्पनीहरू, आईएसपी, आईटी कम्पनीहरू, एचआर विशेषज्ञ) निरन्तर परामर्श र सुझावहरू लिएर यसको विकास गरिएको हो। यस प्रक्रियाले प्रणालीलाई परिपक्व र प्रभावकारी बनाउन मद्दत पुयाएको छ। जसले कुनै पनि कम्पनीलाई अड्चनबिना प्रयोग गर्न सक्षम बनाउँछ। ग्लोबल पहुँच र रणनीतिक साझेदारी आर्कबो टेक्नोलोजिजले अन्तर्राष्ट्रिय बजारमा पनि आफ्नो पाइला राख्न सफल भएको छ। हालै, स्पेनको एक लिडिंग ईकमर्स सिस्टम विकासका लागि समझदारीमा हस्ताक्षर गरी अन्तर्राष्ट्रिय परियोजनामा आफ्नो उपस्थिति जनाएको छ। यसका साथै, जापान, अस्ट्रेलिया, अमेरिका, बेलायतमा पनि आफ्ना सेवाहरूको विस्तारका लागि लगभग सबै किसिमका तयारीहरू पूरा भएको सीईओ न्यौपानेले जानकारी दिए। यसका साथै, आर्कबो टेक्नोलोजिज अन्नपूर्ण मिडिया नेटवर्कको स्टार्टअपसँग अन्नपूर्ण अभियानअन्तर्गत सामेल भएको छ। जसबाट कम्पनीले व्यावसायिक विस्तार, परामर्श, ब्रान्डिङ र प्रवद्र्धनमा थप सहयोगको अपेक्षा राखेको छ। आर्कबोले आफ्नो पहिलो भर्जन (एलएमएस) सार्वजनिक गर्ने तयारी गरिरहेको छ। कम्पनीले यसलाई नेपालबाहेक विदेशी बजारमा पनि विस्तार गर्ने उद्देश्यले १० संस्थामा युजर एसेप्टेन्स टेस्ट (यूएटी) गरी अफिसियल लन्च गर्ने योजना बनाएको छ। हाल यस सफ्टवेयरको परीक्षण (वेटा भर्सन) दियालो टेक्नोलोजिजमा सुरु भइसकेको छ भने केही प्रमुख बैंक, होटल, र आईएसपीहरूमा पनि परीक्षण भइरहेको छ। नेपालमा एचआर क्षेत्रमा डिजिटल युगको सुरुवात आर्कबो टेक्नोलोजिजको कदमले नेपाली व्यवसाय र संगठनहरूलाई प्रविधिको मार्गमा अघि बढ्न प्रेरित गरेको छ। यसले व्यवसायहरूको कार्यसम्पादन र जनशक्ति व्यवस्थापन प्रक्रियालाई डिजिटल र स्वचालित बनाउँछ। जसले उत्पादकत्वमा वृद्धि र समयको बचतमा ठूलो योगदान पुयाउँछ। कम्पनीको अभिनव सोच र निरन्तरको प्रयासले नेपालमा एचआर क्षेत्रको डिजिटल युगको सुरुवात गर्नेछ। भविष्यमा, आर्कबो टेक्नोलोजिजको समाधानले न केवल नेपाली बजारमा, अन्तर्राष्ट्रिय स्तरमा पनि महत्वपूर्ण स्थान बनाउन सक्छ। यसले अभिनव पथमा आर्कबो टेक्नोलोजिजलाई सरोकारवालाहरू सफलताको शुभकामना दिन्छन्।"
"पश्चिम नेपालको लाइफलाइन : ठेकेदारद्वारा काम ठप्प, स्थानीय दिक्क","बुटवल : पश्चिम नेपालको लाइफलाइन हो, नारायणगढबुटवल सडक। दुई लेनको यो सडक विस्तार गर्ने ठेक्का लियो, चाइना स्टेट कन्स्ट्रक्सन इञ्जिनियरिङ कर्पोरेसन कम्पनीले। ०७९ साउन २२ सम्म विस्तार कार्य सक्न ठेकेदार चिनियाँ कम्पनीलाई समय तोकिएको थियो। तर, सम्झौताअनुसार ठेकेदार कम्पनीले काम सकेन। पटकपटक म्याद थपियो। तीन वर्षमा सक्ने भनिएको काम ६ वर्ष पुग्दा पनि ५३ प्रतिशत मात्रै पूरा भयो। ४७ प्रतिशत काम सक्न अझै कति वर्ष कुर्नुपर्ने हो ? एकिन छैन। उल्टै, असारदेखि ठेकेदार चिनियाँ कम्पनीले काम ठप्प पारेको छ। सडकको दुरावस्था देखेर त्यस क्षेत्रका जनप्रतिनिधिले प्रधानमन्त्रीको ध्यानाकर्षण गराएका छन्। ठेकेदारको लापरबाहीप्रति प्रधानमन्त्री ओली पनि असन्तुष्ट छन्। ठेकेदार कम्पनीले चार महिनादेखि निर्माण कार्य ठप्पै पारेपछि बुटवल नारायणगढ सडक खण्डमा पर्ने तीन जिल्लाका जनप्रतिनिधि ताते। बिहीबार प्रधानमन्त्री ओलीको सामूहिक ध्यानाकर्षण गराए। उनीहरूले ठेकेदारलाई छिटोभन्दा छिटो काम सुचारु गराउनेतर्फ पहल गरिदिन प्रधानमन्त्री ओलीसँग आग्रह गरे। प्रधानमन्त्री ओलीले मंसिर महिनाभित्र निर्माण कम्पनीले काम नथाले ठेक्का तोड्नेसम्मको चेतावनी दिए। प्रधानमन्त्रीको आश्वासनपछि संघीय राजधानी पुगेका तीन जिल्लाका जिल्ला समन्वय समितिका प्रमुख र पालिका प्रमुख, उप्रमुखहरू अब यो योजनाले गति लिनेमा विश्वस्त छन्। तर, नागरिक भने पछिल्लोपटक थपिएको म्यादभित्र योजना पूरा हुनेमा ढुक्क छैनन्। बर्खामा हिलाम्मे र हिउँदमा धुलाम्मे सडकका कारण ६ वर्षदेखि पश्चिम नेपालका नागरिक प्रताडित छन्। मंसिरभित्र काम नथाले ठेक्का तोड्नुको विकल्प छैन शशांक मिश्र,आयोजना प्रमुख, नारायणगढबुटवल सडक योजना (पश्चिम खण्ड) ठेकेदारले काम गर्छाैं गर्छौं मात्र भन्ने तर कामै नथाल्ने गर्दा समस्या निम्तिरहेको छ। जुन वर्षमा नीतिगत र कानुनी झन्झट थिए त्यो वर्षमा काम भयो। तर, अहिले कुनै झन्झट नहुँदा कामै भएको छैन। नागरिकले दिनहुँ सोधिरहेका प्रश्नहरूको हामी नाजवाफ हुनुपरेको छ। प्रधानमन्त्रीसँग भएको छलफलपछि निर्माणले गति लिनेमा हामी विश्वस्त छौं। दसैंपछि काम गर्छौं भने गरेनन्। तिहारपछि गर्छौं भने त्यसपछि पनि गरेनन्। कम्पनीका कामदार र क्याम्पहरू छन्। सबै जना सम्पर्कमै छन्, काम भएकै छैन। निर्माण कम्पनीले खास काम थाल्न नसक्नुको कारण आर्थिक संकट नै रहेको बुझेका छौं। प्रधानमन्त्री ओलीले मंसिर महिनाभित्र ठेकेदारले काम नथाले ठेक्का तोड्नुको विकल्प नभएको बताएका छन्। पूर्वपश्चिम महेन्द्र राजमार्गअन्तर्गत पर्ने बुटवलनारायणगढ सडक नबन्दा यस क्षेत्रका नागरिकले धेरै समस्या भोगेको बताउँदै ओलीले अब छिट्टै टुंगोमा पुग्ने आश्वासन दिए। ठेकेदार कम्पनीहरूले काम गर्ने जिम्मा लिएर २८ वर्षदेखि आयोजना होल्ड गर्ने प्रवृत्तिबाट बच्नुपर्ने ओलीले सुनाए। जुन अपेक्षा र तीव्रताका साथ काम गर्ने सोचेका थियौं, बुटवलनारायणगढ सडक खण्डमा त्यसो हुन सकेन। त्यस क्षेत्रका बासिन्दाले लामो समयदेखि कष्टपूर्ण रूपमा धुलोमैलोमा बस्नु परेको छ। आर्थिक विकासका गतिविधिमा पनि असर परेको छ, प्रधानमन्त्री ओलीले भने, यस विषयलाई गम्भीरताका साथ लिएर सरकारका सम्बन्धित निकायले काम गर्नुपर्ने देखिन्छ। यसमा मेरो पनि गम्भीर ध्यान गएको छ, हामी निर्णायक निर्णय गर्नुपर्ने अवस्थामा पुगेका छौं। तीनवटै जिल्लाका जनप्रतिनिधिहरू सहभागी छलफलमा प्रधानमन्त्रीसहित अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, सहकारीमन्त्री बलराम अधिकारी, भौतिक मन्त्रालयका सचिव केशव शर्मा, तीनवटै जिल्लाबाट निर्वाचित संघीय एवं प्रदेश सांसदहरू, विभागीय प्रमुख, आयोजना प्रमुख लगायतको उपस्थिति थियो। जिल्ला समन्वय समिति नवलपरासी (बर्दघाट सुस्तापश्चिम) का प्रमुख भगौती यादव रुदलको नेतृत्वमा प्रधानमन्त्री ओलीलाई ध्यानाकर्षण पत्र बुझाइएको थियो। ठेकेदारले काम गर्नेमा विश्वस्त छैनन् जनप्रतिनिधि प्रधानमन्त्रीलाई ध्यानाकर्षणपत्र बुझाउँदै जिल्ला समन्वय समिति नवलपरासी (बर्दघाट सुस्तापश्चिम) का प्रमुख भगौती यादव रुदलले सडक बनाउने जिम्मा पाएको ठेकेदारले काम गर्नेमा कत्ति पनि विश्वास नलागेको प्रतिक्रिया दिए। सडक नबन्नुमा मुख्य दोषी ठेकेदार नै रहेको उनको निष्कर्ष छ। पटकपटक ध्यानाकर्षण गराउँदा पनि ठेकेदारले काम गरेन्, उनले भने, अब त अति भयो। नागरिकहरू वाक्कदिक्क भइसके। उद्योगी, व्यवसायीहरू धराशायी बने। नागरिकहरूलाई रोगी बनायो। प्रधानमन्त्रीको आश्वासनले अलिकति भए पनि आशा पलाएको छ। प्रधानमन्त्रीसहित विषयगत मन्त्रीहरूसँगको छलफलले ठोस निर्णय हुनेमा आशावादी छौं। ०८२ जेठ मसान्तपछि पछिल्लोपटक थपिएको म्याद सकिने बताउँदै उनले हालको प्रगति विवरण हेर्दा अबको समयमा काम हुनेमा विश्वास नलागेको बताए। भगौती यादव रुदल, प्रमुख, जिल्ला समन्वय समिति नवलपरासी (बर्दघाट सुस्तापश्चिम) सडक बनाउने जिम्मा पाएको ठेकेदारले काम गर्नेमा कत्ति पनि विश्वास लागेको छैन। सडक नबन्नुमा मुख्य दोषी ठेकेदार नै रहेको हाम्रो निष्कर्ष छ। पटकपटक ध्यानाकर्षण गराउँदा पनि ठेकेदारले काम गरेनन्। अब त अति भइसक्यो। सडक अस्तव्यस्त छ। नागरिकले पाउनु दुःख पाएका छन्। उद्योगी, व्यवसायीहरू धराशायी बने। नागरिकलाई सडकको धुलो र हिलोले रोगी बनायो। प्रधानमन्त्रीको आश्वासनले अलिकति भए पनि आशा पलाएको छ। छलफलले ठोस निर्णय हुनेमा आशावादी छौं। ग्रीन, क्लिन र उज्यालो सुनवलले गति लिएन सुनवल नगरपालिका नवलपरासी (बर्दघाट सुस्तापश्चिम) का नगरप्रमुख विमला अर्यालले बुटवल नारायणगढ सडककै कारण नगरपालिकाले लिएका धेरै योजनाहरू समयमै पूरा गर्न नसकिएको गुनासो गरिन्। नगरपालिकाले ग्रीन सुनवल, क्लिन सुनवल कार्यक्रम अघि बढाएको थियो, उनले भनिन्, तर यही सडककै कारण पूरा गर्न सकिएको छैन। उज्यालो सुनवल कार्यक्रम पनि यसैका कारण गति लिएन। नगरपालिकासँग काम गर्ने सामथ्र्य र स्रोत हुँदाहुँदै पनि राजमार्ग क्षेत्रमा परेको र सडककै कारण अघि नबढ्दा समग्र नगरपालिकाले लिएको दीर्घकालीन लक्ष्य पूरा गर्न नसकिनेमा चिन्ता लागिरहेको उनले सुनाइन्। चार महिनादेखि सडक निर्माणको कामै ठप्प भएपछि सबै जनप्रतिनिधि मिलेर प्रधानमन्त्रीलाई ध्यानाकर्षण गराएका छौं, उनले भनिन्, अब, पनि कामले गति लिएन भने सरकारले ठोस निर्णय लिनुपर्छ। ठेक्का तोडेर नयाँ ठेक्काबाट काम गर्नुपर्छ। जसरी पनि बाटो बन्नुपर्छ। ६ वर्षमा प्रगति ५३ प्रतिशत मात्रै बुटवलदेखि नारायणगढसम्मको दूरी १ सय १३ दशमलव ५ किलोमिटर मात्र छ। गैंडाकोटदेखि दुम्कीबाससम्मको ६५ किलोमिटरलाई पूर्वीखण्ड र बुटवलदेखि दाउन्नेसम्मको दूरीलाई पश्चिम खण्डको रूपमा विभाजन गरेर सडक निर्माण थालिएको हो। हालसम्म दुवै खण्डमा गरी करिब ५३ प्रतिशत मात्र भौतिक प्रगति भएको छ। यी दुवै खण्डको निर्माणका लागि चाइना स्टेट कन्सट्रक्सन इन्जिनियरिङ कर्पोरेसन (सीएससीईसीचाइना)सँग सम्झौता भएको छ। सडक निर्माणका लागि एसियाली विकास बैंक (एडीबी) को सहयोगमा सडक विभागले आयोजना सञ्चालन गरेको हो। ०८२ साउन ६ गतेसम्म सक्ने गरी तेस्रोपटक म्याद थपिएको छ। ६ ावर्षमा ५३ प्रतिशतमात्र काम गरेको कम्पनीले अबको बाँकी समयमा ४७ प्रतिशत काम पूरा गर्नेमा नागरिक कति पनि विश्वस्त छैनन्। दुवै खण्डको बजेट करिब १७ अर्ब पूर्वपश्चिम दुवै खण्डको सडक निर्माणका लागि मूल्य अभिवृद्धि कर (भ्याट) सहित करिब १७ अर्ब रुपैयाँमा निर्माण कम्पनीसँग सम्झौता भएको छ। पश्चिम खण्डको साढे ४८ किलोमिटर ७ अर्ब ८६ करोड र पूर्वी खण्डको ६५ किलोमिटर ९ अर्ब १३ करोड रुपैयाँ बजेटमा निर्माण गर्ने सम्झौता छ। पश्चिम खण्डमा ५२ दशमलव ६५ र पूर्वी खण्डमा ५३ प्रतिशत मात्र सडक निर्माण गरिएको छ। पश्चिम खण्डअन्तर्गत १८ किलोमिटर चार लेन र ३० दशमलव १ किलोमिटर दुई लेनको सडक कालोपत्रे गरिएको छ। वन क्षेत्रमा फोरलेन र बजार क्षेत्रमा ६ लेनको सडक निर्माण गरिएको छ। साना पुल २१ वटा मध्येमा १८ वटा र ठूला ९ वटा मध्येमा ६ वटा निर्माण पूरा भएको पश्चिम खण्ड आयोजना कार्यालयका इन्जिनियर एवं सूचना अधिकारी शरद श्रेष्ठले जानकारी दिए। दुई पटकसम्म थपिएको म्यादमा पनि काम पूरा नभएपछि तेस्रो पटकलाई म्याद थपिएको हो। विमला अर्याल, नगरप्रमुख, सुनवल नगरपालिका नवलपरासी (बर्दघाट सुस्तापश्चिम) यही सडककै कारण नगरपालिकाले लिएका धेरै योजनाहरू समयमै पूरा गर्न सकिएको छैन। ग्रीन, क्लिन र उज्यालो सुनवल घोषणाको कामले गति लिएका छैनन्। नगरपालिकासँग काम गर्ने सामथ्र्य र स्रोत हुँदाहुँदै पनि सडकको कारण पछाडि पर्नुपरेको छ। समग्र नगरपालिकाले लिएको दीर्घकालीन लक्ष्य पूरा गर्न पनि बुटवल नारायणगढ सडकले गर्दा अवरोध पुगेको छ। चार महिनादेखि सडक निर्माणको कामै ठप्प छ। प्रधानमन्त्रीलाई ध्यानाकर्षण गराएका छौं। अब पनि कामले गति लिएन भने सरकारले ठोस निर्णय लिनैपर्छ। पूर्वीखण्डमा वित्तीय प्रगति ४६ प्रतिशत मात्र पूरा भएको आयोजना प्रमुख सिनियर डिभिजनल इन्जिनियर आशिष थापा मगरले जानकारी दिएका छन्। दाउन्ने क्षेत्रको साढे चार किलोमिटर पनि यसै खण्डअन्तर्गत पर्छ। १५ किलोमिटर फोरलेन र १५ किलोमिटर दुई लेनको सडक कालोपत्रे गरिएको छ। कोभिडकै कारण निर्माणले गति नलिएको आयोजना प्रमुख थापामगरले बताएका छन्। चाइनाबाट कोरोना सुरु भयो। चाइनाकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रहेको हो, उनले भने, अन्तर सरकारी निकायहरूबीचमा पनि प्रभावकारी समन्वय हुन नसक्दा जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्न ढिलाइ भयो र निर्माणले अपेक्षाकृत गति लिएन। तेस्रो पटकमा थपिएको म्यादमा कुनै पनि कानुनी झन्झट र निर्माण कम्पनीले लक्ष्यअनुसारको काम गरेमा मात्र योजना पूरा हुने उनको विश्वास छ। निर्माण कम्पनीले प्रतिघण्टा चार सय टन क्षमताको प्लान्ट जडान गरेपछि स्थानीय आयोजना पूरा हुनेमा थप आशावादी थिए। पहिले प्रतिघण्टा १ सय ६० टन क्षमताको मात्र प्लान्ट थियो। नयाँ जडानपछि २ सय ४० टन क्षमता थपिएको भएको थियो। गर्छौंगर्छौं भन्छन्, कामै गर्दैनन् नारायणगढबुटवल सडक योजना (पश्चिम खण्ड) का आयोजना प्रमुख सिनियर डिभिजनल इन्जिनियर शशांक मिश्रले ठेकेदारले काम गर्छौंगर्छौंैै मात्र भन्ने तर कामै नथाल्ने गर्दा समस्या निम्तिरहेको प्रतिक्रिया दिए। विगतका वर्षमा केही नीतिगत र कानुनी झन्झट थिए। त्यो बेला काम भइरहेको थियो। अहिलेसम्म जति पनि कामको प्रगति भएको छ त्यो विगतका वर्षमा भएको हो, उनले भने, अहिले काम गर्न कुनै बाधा अड्चन छैनन् तर ठेकेदारले कामै गरेनन्। नागरिकले दिनहुँ सोधिरहेका प्रश्नको आयोजना कार्यालय नाजवाफ हुनुपरेको उनले प्रतिक्रिया दिए। प्रधानमन्त्रीसँग भएको छलफलपछि निर्माणले गति लिनेमा विश्वस्त भइरहेको उनले सुनाए। चार महिनादेखि कामै नहुँदा नागरिक तहमा धेरै असन्तुष्टि भइरहेको छ, उनले भने, दसैंपछि काम गर्छौं भने गरेनन्। तिहारपछि गर्छौं भने त्यसपछि पनि गरेनन्। कम्पनीका कामदार र क्याम्पहरू छन्। सबै जना सम्पर्कमै छन्, मात्र काम गरेनन्। डिसेम्बरसम्म कम्पनीको लेखापरीक्षण चल्ने र त्यसपछि काम थाल्ने पछिल्लो आश्वासन पाएको मिश्रले जानकारी दिए। ठेकेदार कम्पनीले खास काम थाल्न नसक्नुको कारण आर्थिक संकट नै रहेको बुझिएको उनले सुनाए। करिब ८ वर्षअघिदेखि स्टिमेट गरिएको दररेटमै कम्पनीले काम गरिरहेको छ। ठेक्का सम्झौता भएको बेला र अहिलेको महँगीअनुसार कम्पनीले काम गर्न नसकेको जवाफ आफूहरूले पाएको उनी सुनाउँछन्। काम किन नगरेको ? भनेर प्रश्न गर्दा पैसा छैन भन्ने जवाफ आउने गरेको उनले बताए। निर्माण कम्पनीले प्रतिस्पर्धाको रूपमा ठेक्का हाल्दा २४ प्रतिशत कममा पारेको थियो। चाइनमा भइरहेको उक्त कम्पनीको लेखापरीक्षणपछि ऋण लिएर भए पनि काम थाल्ने आश्वासन आफूहरूले पाएको उनले बताए। यस विषयमा चाइना स्टेट कन्सट्रक्सन इन्जिनियरिङ कर्पोरेसन (सीएससीइसीचाइना)का नेपाली प्रतिनिधि डेपुटी कन्ट्याक म्यानेजर योगेश श्रेष्ठलाई किन काम ठप्प पार्नुभएको ? भनेर जिज्ञासा गर्दा प्रतिक्रिया दिन मानेनन्। हामीले मिडियामा प्रतिक्रिया दिन मिल्दैन्, श्रेष्ठले भने, प्रधानमन्त्री, मन्त्री र आयोजना प्रमुखहरूले दिनुभएको प्रतिक्रियालाई नै आधिकारिक मान्नुहोला। आयोजना प्रमुख मि श्रले यो आयोजनाले गति नलिए पनि चाइनाका निर्माण कम्पनीहरूले गरेको कामको भने गुणस्तर पाइएको अनुभव सुनाए। खेलराज पाण्डेय, नगरप्रमुख, बुटवल उपमहानगरपालिका व्यावसायिक रुपमा गर्विलो छवि बनाएको सहर हो, बुटवल। तर, यही सहर पछिल्लो समय बुटवल नारायणगढ सडककै कारण चपेटामा परेको छ। स्थापित सयौं व्यवसायीहरू विस्थापित हुनुपरेको छ। देशकै अर्थतन्त्रको महत्वपूर्ण हिस्सा ओगट्ने सहर पनि हो बुटवल। सडककै कारण नयाँ लगानाीकर्ताहरू आकर्षित हुन सकेका छैनन्। यस क्षेत्रका जनप्रतिनिधीहरूको संयुक्त टोलीले प्रधानमन्त्री र मन्त्रीहरूलाई भेटेर ध्यानाकर्षण गराएका छौं। अब, ठोस निकास आउने प्रधानमन्त्रीबाट आश्वासन पाएका छौँ। बुटवल नारायणगढ सडकलाई छिटोभन्दा छिटो पूरा गर्नका लागि सरोकारवाला र आम नागरिकहरूको चौतर्फी दवाव आवश्यक छ। संघीय सरकारले बनाउने बाटोकै कारण स्थानीय सरकारले पटक पटक नागरिकहरूबाट आलोचना पनि खेप्नुपर्ने बाध्यता छ। सडककै कारण व्यवसायी विस्थापित लुम्बिनी प्रदेशकै प्रमुख व्यावसायिक थलो हो, बुटवल। उहिलेको बटौलीबाट बाउ, बाजेले नुन बोक्ने ठाउँको परिचय बनाएको अहिलेको बुटवल व्यावसायिक र औद्योगिक क्षेत्रका रूपमा महत्वपूर्ण सहर बनिसकेको छ। तर, यहाँ उद्योग व्यवसाय सञ्चालन गरेर स्थापित सयौं व्यवसायीहरू दिनप्रतिदिन धरासायी बन्दै गएका छन्। अरू कुनै कारणले होइन्, सडककै कारण। बुटवल नारायणगढ सडक प्रमुख कारणको रुपमा रहेको बुटवल उपमहानगरपालिकाका नगरप्रमुख खेलराज पाण्डेयले जानकारी दिए। व्यवसायी दिनहुँ पलायन हुने क्रम रोकिएको छैन्,पाण्डेयले भने, करोडौं पर्ने गाडीहरू सडककै कारण थन्किएका छन्। हरेक क्षेत्र अस्तव्यस्त बनिसक्यो। तर, सडक बनाउनेतर्फ ठेकेदारले चासो नै देखाएनन्। पटकपटकको दबाबपछि राजमार्ग चौराह गोलपार्क सडक निर्माण अघि बढेपनि बुटवल नारायणगढ सडक समयमै नबन्दा देशकै अर्थतन्त्रमा महत्वपूर्ण हिस्सा ओगट्ने बुटवल क्षेत्र चपेटामा परेको उनको भनाइ छ। संघीय सरकारले बनाउने बाटोकै कारण उपमहानगरपालिकाले पटक पटक आलोचना समेत खेप्नुपरेको उनी सुनाउँछन्। बनेन सडक, चौतर्फी असर साढे तीन वर्षमा सक्नुपर्ने ६ वर्षमा पनि सकिएन बल्ल आधा काम तेस्रोपटक थपियो म्याद निर्माणको थालनीमै कोभिड निर्माण कम्पनी चाइनाको कोभिडको उत्पति चाइनाबाटै त्यसको असर वर्षौंसम्म परेको गुनासो अन्तरसरकारी निकायबीच भएन समन्वय रूख कटानमै ढिलाइ कोभिड सकियो, बहाना पनि सकियो अहिले पहिलेकै असर भन्दै आनाकानी बर्खाभरि निर्माण ठप्प सडक नबन्दा अर्बौं गुमाए यातायात व्यवसायीले पश्चिम नेपालको उद्योग, व्यवसाय तहसनहस नागरिक रोगको सिकार दुई घण्टाको दूरीमा ६ घण्टाको यात्रा सडक देखेर लगानी गरेकाहरू निरुत्साहित नयाँ लगानीकर्ताको छैन चासो व्यवसायी किन्छन् करोडका गाडी पहिलो किस्ता तिर्न नपाउँदै लाखौंको मर्मत खर्च"
दार्चुलामा जिप दुर्घटना अपडेटः मृत्यु हुनेको संख्या ८ पुग्यो (नामसहित),"दार्चुला : दार्चुलाको मालिकार्जुन जात्राबाट दर्शनार्थी बोकेर गोकुलेश्वरतर्फ जाँदै गरेको जिप दुर्घटनामा ज्यान गुमाउनेको संख्या ८ जना पुगेको छ । जिल्ला प्रहरी कार्यालय दार्चुलाका प्रहरी नायब उपरीक्षक प्रकाश दाहालका अनुसार मृत्यु हुनेमा शैल्यशिखर नगरपालिका९ नक्तड बस्ने ४५ वर्षीय दिलिप बिष्ट र ४० वर्षीया मिना लेखक, वडा नम्बर५ लेकगाउँका ३० वर्षीय बिरेन्द्र रावल, २५ वर्षीया शान्ति रावल, बैतडीको डिलाशैनी गाउँपालिका वडा नम्बर५ का ५० वर्षीय बिरेन्द्र बोहरा सोही ठाउँका, १६ वर्षीय सुजिव बोहरा, युपी भारतका ४५ वर्षीय मोहमद शाकिर र मेजावट भारतका १८ वर्षीय मोहमद ओसिल रहेका छन् । यस्तै चालक मालिकार्जुन८ पस्तीका सुनिल जोशीको टाउँकोमा गम्भीर चोट रहेको छ भने ठेगाना नखुलेका २२ वर्षीय प्रकाश रावल, डिलाशैनी५ का उत्तम रोकाया, शैल्यशिखर लेकगाउँका सन्दिप रावल र भारतका रोहिन शाह सामान्य घाइते भएको बताइएको छ । घाइतेहरूको गोकुलेश्वर अस्पतालमा उपचार भइरहेको प्रहरीले जनाएको छ । मृतकको पहिचान खुले पनि मृतकका आफन्तहरू आइ नपुगेकाले लासहरूलाई गोकुलेश्वर अस्पतालमा राखिएको छ ।"
नेपालबाट बंगलादेशमा बिजुली निर्यात सुरू,"काठमाडौं : नेपालबाट बंगलादेशमा आजदेखि बिजुली निर्यात सुरू भएको छ। शुक्रबार सिंहदरबारबाट उर्जा जलस्रोत तथा सिंचाई मन्त्री दिपक खड्का र भारत तथा बंगलादेशका ऊर्जामन्त्रीले भर्चुअल माध्यमबाट संयुक्त रुपमा बंगलादेशमा विद्युत् निर्यातको औपचारिक सुरुवात गरेका हुन् । यसअघि भएको त्रिदेशीय सम्झौता अनुसार शुक्रबारदेखि ४० मेगावाट बिजुली बंगलादेश निर्यात हुन थालेको हो । विद्युत् व्यापार गर्ने विषयमा गत असोज १७ गते नेपाल, भारत र बङ्गलादेशका उच्च अधिकारीबीच त्रिपक्षीय सम्झौता भएको थियो । सम्झौताअनुसार हरेक वर्षको १५ जुनदेखि १५ नोभेम्बरसम्म विद्युत बङ्गलादेश निर्यात गरिनेछ । बंगलादेश विद्युत निर्यात शुभारम्भ गर्दै ऊर्जामन्त्री खड्काले बिजुली बङ्गलादेश निर्यात सुरु भएसँगै दक्षिण एशियामा नै विधुत बिक्री गर्ने लक्ष्यमा अघि बढेको बताए । उनले नेपालको आर्थिक विकासमा समेत सहयोग गर्ने जिकिर गरे। विद्युत प्राधिकरणले ढल्केबरमुजफ्फरपुर अन्तरदेशीय लाइनमार्फत भारतीय प्रणालीमा बिजुली उपलब्ध गराएको छ भने मुजफ्फपुरबाट भारतीय प्रसारण प्रणाली हुँदै बहरामपुर भेरमारा चार सय केभी प्रसारण लाइन हुँदै नेपाली बिजुली बङ्गलादेश पुगेको हो । प्राधिकरणले प्रतियुनिट करिब ८ रुपैयाँ ६४ पैसाका दरले बंगलादेशलाई विद्युत् निर्यात गर्ने यसअघि सम्झौता गरेको थियो । बङ्गलादेशले सन् २०४० सम्म नेपालबाट नौ हजार मेगावाट बिजुली लैजाने यसअघि नै घोषणा गरिसकेको छ । बंगलादेशमा निर्यात हुने बिजुलीको मिटर भारतको मुजफ्फरपुरमा रहनेछ। त्यही मिटरका आधारमा प्राधिकरणले पैसा पाउनेछ।"
"सुनको मूल्य सामान्य बढ्यो, चाँदी घट्यो",काठमाडौं : स्थानीय बजारमा सुनको मूल्य सामान्य वृद्धि भएको छ। नेपाल सुन चाँदी व्यवसायी महासंघका अनुसार शुक्रबार तोलामा सय रुपैयाँले बढेर प्रतितोला सुनको मूल्य १ लाख ६० हजार १०० रुपैयाँ कायम भएको हो। बुधबार २ हजार २०० सय रुपैयाँले घटेर प्रतितोला सुन १ लाख ६० हजार रुपैयाँमा कारोबार भएको थियो। सुनको मूल्य बढेपनि चाँदी पनि घटेको छ। यसदिन ३० रुपैयाँले घटेर चाँदी प्रतितोला १ हजार ९१० रुपैयाँमा कारोबार भइरहेको महासंघले जनाएको छ। बिहीबार प्रतितोला चाँदी १ हजार ९४० रुपैयाँमा खरिदबिक्री भएको थियो।
राजनीतिमा रास्वपा रोदन,"केही समयदेखि राष्ट्रिय स्वतन्त्र पार्टीका सभापति प्रहरी हिरासतमा छन्। सहकारीको रकम अपचलनको विषयमा संसदीय छानबिन समितिले दिएको निष्कर्षअनुसार उनलाई प्रहरी नियन्त्रणमा लिइएको सरकारी दाबी छ। रास्वपाका समर्थक र शुभेच्छुकहरू यसलाई राजनीतिक प्रतिशोध र षड्यन्त्र भनिरहेका छन्। यो तर्कलाई कमजोर पार्न सरकारका समर्थकहरू स्वयं रास्वपाकै सांसदसमेतले हस्ताक्षर गरेको प्रतिवेदनअनुसार अनुसन्धान अगाडि बढाएको भन्छन्। तर्क कमजोर पार्न प्रतितर्क निर्माण गर्नु सामान्य अभ्यास भए पनि सरकार पक्षको अन्तर्य भनेको चाहिँ सकेसम्म रास्वपा नै कमजोर पार्नु रहेको हुनसक्छ। पछिल्लो समय राजनीतिमा प्रतिस्पर्धी शक्तिहरूमाथिको अन्तरसम्बन्धलाई लिएर राजनीतिशास्त्रीहरूबाट फोरडीको सिद्घान्त प्रतिपादित छ। सके विनाश (डिस्ट्रोए), नसके पराजित (डिफिट), त्यो पनि नसके बेइज्जती वा अलोकप्रिय बनाउन कोसिस (डिफेम) र त्यो पनि नसके अस्वीकार (डिनाई) गर्ने यसका चरणहरू हुन्। यो पार्टीको स्थापनाको आसपास अन्य दलहरू यसलाई दल नै मान्न तयार थिएनन्। उनीहरू अस्वीकारको चरणमा थिए। सिद्घान्त नभएको, संगठन नरहेको, लहडीबाज र निराशामा खेलेको भन्ने आरोप लगाउँथे। तर जबर्जस्त रूपमा चौथो शक्ति बन्यो, सिद्घान्त र अभ्यासका हिसाबले बलियो बन्ने लक्षण देखायो, रणनीति र विचारहरू स्पष्ट गर्न थाल्यो। भर्खरै सम्पन्न राष्ट्रिय भेलामार्फत संरचनात्मक परिवर्तन र अवस्था परिवर्तनका लागि केही अवधारणाहरू सार्वजनिक गर्यो। योग्य, सक्षम, काविल, अनुभवी, परिणाम दिन सक्ने विज्ञ, दक्ष व्यक्तिहरूलाई राजनीतिमा आकर्षित गर्ने भन्यो। परिवर्तनमा युगान्तकारी नजिर निर्माण गर्ने अभिरुचिमा उम्मेदवार क्लब र लिडरसिप एकेडेमीको स्थापनामार्फत राजनीतिक अभ्यास गर्ने भन्दै सर्वथा अनुपम र अलौकिक अभ्यासको उद्घोष गर्यो। यद्यपि यसको अभ्यास र प्रयोग कस्तो हुन्छ भन्ने त आगामी दिनहरूले देखाउला। अब सकेसम्म यसलाई अलोकप्रिय बनाउने अभ्यासकेन्द्रित गतिविधि बढ्छन्। यसैका आधारमा आगामी निर्वाचनमा यसलाई सकेसम्म पराजित गर्ने र विस्तारै दल नै विघटन हुनुपर्ने अवस्थामा पुर्याउने राजनीतिक अभीष्ट अन्य सबै दलमा हुन्छ। यो तथ्यलाई रास्वपा र यसका शुभेच्छुकले शिरोपर गर्नुपर्छ, परिपक्व रणनीतिहरू अगाडि सार्नुपर्छ। प्रतिस्पर्धीलाई कमजोर बनाउन हरसम्भव प्रयास राजनीतिमा एक स्वीकार्य अभ्यास बनिसकेको नजिर हामी कसैबाट लुकेको छैन। केवल प्रतिशोधको आरोप लगाउनुभन्दा सबल रणनीतिहरू तयार गरी आम नागरिकबीच अझै लोकप्रिय र बलियो बन्नुमात्र उसको अकाट्य उपाय हो। यहाँ राजनीतिमा संलग्न नयाँपुराना कुनै पनि दल अछुतो चाहिँ छैन, जानीनजानी केही गलत कार्यमा नजोडिएका छैनन्। कसैको आयतन अलिक बढी र कसैको घटी चाहिँ हुनसक्छ। कोही इथिकल डिलेमा (समानान्तर सम्भावनाबाट छनोट गर्नैपर्ने बाध्यताका कारण प्रणालीगत त्रुटि)ले फसे होलान्, कोही इथिकल ल्याप्स (जानीजानी बेइमानीको अभ्यास)मा होमिए होलान्। संक्षिप्त मन्तव्य राख्ने क्रममा सिस्नुपानीको देउसीभैलो २०८१ मा प्रधानमन्त्री स्वयंले स्वीकार गरेको सत्य हो यो। रवि लामिछानेकै मुद्दालाई हेर्दा पनि अरूले राजनीतिमा आएर राजनीतिलाई माध्यम बनाएर देशमाथि गलत कार्य गरेका उदाहरण प्रशस्तै छन् भने उनले राजनीतिमा आउनुभन्दा पहिले गरेको गतिविधि चाहिँ अनुसन्धानको घेरामा आएको हो। राजनीतिलाई माध्यम बनाएर बेइमानी गरेको भनिएको छैन। अहिले चर्चामा रहेको सहकारी हिनामिना अतिरिक्त निर्मला बलात्कार काण्ड, सुन तस्करी, गुठी विधेयक, बालुवाटार जग्गा, सेक्युरिटी मास प्रिन्टर, स्वास्थ्य सामग्री खरिद, ओम्नी, यती, बतास, गिरिबन्धु टीस्टेट, भुटानी शरणार्थी, बालमन्दिर जग्गा, बाँसबारी जग्गादेखि अनेकन काण्डहरू ज्वलन्त उदाहरण हुन्। अझै लुकाइएका धेरै कुरामा त आम नागरिक सूचित हुनै बाँकी छ। यस्तै गतिविधिका कारण पुराना दलहरूमाथिको आकर्षण घटेको हो। क्रममा पहिलो र दोस्रो नै स्थान आए पनि २०७४ को तुलनामा २०७९ को निर्वाचनमा लोकप्रिय मत जम्मा १५ लाखले घट्यो जबकि यस निर्वाचनमा १५ लाख नयाँ मतदाता थपिए। सिंगो पार्टीभन्दा व्यक्ति बढी लोकप्रिय बन्दैछन्। पार्टी, सदस्यता, सिद्घान्त अनि संगठनभन्दा काबिल व्यक्तिहरू रोजाइमा पर्न थालेको देखिन्छ। दलहरूले आफ्नो हैसियत कायम राख्न र अभिवृद्घि गर्न समाजका योग्य, विज्ञ, दक्ष, प्रभावी तथा अनुभवी व्यक्तिहरूको समूह नै निर्माण गर्नुमात्र राजनीतिको बाटो भएको स्पष्ट हुँदैछ। एकआपसमा माथापच्ची गर्ने, कसैलाई बोक्ने वा सक्ने, कसैप्रति आशक्ति वा आग्रहको रोदन व्यक्त गर्ने रणनीति अब राजनीतिमा खासै हितकारी हुँदैन। आरोप र अभियोजन एउटै होइन, अनुसन्धान नै हुन नहुने पनि होइन। आरोप लागिसेकपछि अनुसन्धानबाट निर्दोष प्रमाणित भएर निस्कँदा त्यसले राजनीतिक इमान र सच्चाइको अर्को उचाइ दिन्छ। अनुसन्धानलाई प्रतिशोधकै रूपमा व्याख्या गरिहाल्नु पर्ने अपरिहार्यता रहँदैन। यद्यपि फोरडी सिद्घान्तको अनुसरण हुन सक्ने सम्भावनाप्रति अनभिज्ञ रहनु हुँदैन। हाम्रो राजनीतिक इतिहासमा नयाँ पार्टीहरू स्थापनापछि कमजोर मात्रै बन्दै गएका छन्। २०६३ पछि आएका कुनै पनि दलजस्तै माओवादी, मधेसवादी दलहरू, बाबुराम भट्टराईको दललगायत अन्य स्थापनाको पहिलो पटक जत्रो शक्तिका रूपमा उदाएका थिए त्यसपछि निरन्तर ओरालो यात्रामा मात्रै छन्। आफूलाई बलियो ढंगले परिस्कृत नगरे रास्वपा पनि यही नियतिमा बहन सक्छ। अन्य दलहरूले सकेसम्म त्यतैतिर धेकल्न प्रयास गर्नु अनैतिक त होला तर राजनीतिक रूपले अस्वाभाविक भने होइन। केही व्यक्तिहरू नेपाल पनि बंगलादेश हुन सक्ने भन्छन्। बंगलादेश भएको छैन। त्यसो त नहोला पनि भन्न सकिँदैन। जसरी दुई शक्तिशाली महिलाबीच एकअर्कालाई जेलमा राख्ने प्रतिस्पर्धा थियो, त्यो नेपालमा पनि सुरु भयो। हिजो गृहमन्त्री हुँदा आज सरकारमा भएकाहरूलाई पक्राउ गर्न खोजियो, आज नयाँ सरकारले सोही कदम दोहोर्यायो, राजनीति व्यक्तिगत भयो। यो दृष्टान्त पुराना र नयाँबीचको घम्साघम्सी र रस्साकस्सी हो। जसरी पनि आफ्नो प्रभुत्व कायम राख्ने अभिरुचि राजनीतिमा चलेको हुन्छ। नयाँले पुरानालाई विस्थापित गर्न खोज्नु र पुरानाले नयाँलाई रोक्न खोज्नु दुवै राजनीतिका स्वाभाविक अभ्यास हुन्। नागरिकमैत्री र हितका कार्यक्रम दिन सक्नु चाहिँ कुनै पनि पार्टीको मुख्य सक्षमता हो। यस्तो अवस्था हुँदा नेतृत्वपंक्ति जेलमै रहेको अवस्थामा पनि पार्टीमा नागरिक आकर्षण बढेको, स्वयं नेतृत्व र अन्य उम्मेदवारले चुनाव जितेको, दल झन् लोकप्रिय भएको उदाहरण नेपाली राजनीतिमा बाक्लै छ। तसर्थ कसैलाई थुन्दैमा दल सिध्याउन सकिँदैन। तर पुराना दलहरूले एउटा शाश्वत सत्य बिर्सन भने मिल्दैन। यदि कुनै नयाँलाई सिध्याउन सकियो भने पनि पुनः पुरानाले नै नियन्त्रण कायम राख्ने सम्भावना चाहिँ नेपाली राजनीतिबाट अब धेरै टाढा छ। केहीगरी तहसनहस गर्न सके पनि राजनीतिमा अन्य समानान्तर नयाँ शक्तिहरूको उदय हुनेछ। कसैको ज्याकेट सेतो छैन को अर्थ कालै छ भन्ने चाहिँ हुँदैन। रास्वपालाई सिध्याउनु भनेको आफूलाई सुदृढ गर्नु र सुरक्षित राख्नु चाहिँ होइन। आगामी आम निर्वाचन लक्षित गरेर आक्रामक योजना र रणनीतिका साथ कम्तीमा तीन नयाँ दलहरू उदीयमान हुने तयारीमा छन्। केहीकोे त कार्ययोजना यति रोमाञ्चक छन् कि त्यसलाई सुन्दा सायदै कसैको पनि मस्तिष्क नहल्लिरहन सक्दैन। तसर्थ अहिले रस्साकस्सीमा देखिएका दुबै पक्षले आफ्नो आक्रमकतालाई केही मत्थर गर्नु जायज हुन्छ। प्रतिशोध नै हो भन्ने रास्वपा त्रास अथवा रास्वपा सिध्याएर हामी सुरक्षित हुन्छौं कि भन्ने अन्य दलको मनसाय दुवै परिपक्व राजनीतिक निष्कर्ष होइनन्।"
जनताले चाहे संसदीय प्रणालीको विकल्पको बारेमा छलफल हुन सक्छ : उपप्रधानमन्त्री सिंह,काठमाडौं : उपप्रधान तथा शहरी विकास मन्त्री प्रकाशमान सिंहले जनताले चाहे संसदीय प्रणालीको विकल्पको बारेमा छलफल हुन सक्ने बताएका छन्। विराटनगरमा आयोजित पत्रकार सम्मेलनमा बोल्दै सिंहले मुलुकका लागि अहिलेकै संसदीय प्रणाली उचित रहे पनि जनताले चाहे अन्य विकल्पमासमेत छलफल हुन सक्ने बताएका हुन्। उनले संविधान सभाकै बेला प्रत्यक्ष निर्वाचित कार्यकारी बारे व्यापक छलफल भएकोले प्रत्यक्ष निर्वाचित प्रणाली आवश्यक नभएको बताए। फरक प्रसंगमा उपप्रधानमन्त्री सिंहले मन्त्रालय अन्तर्गत अत्यन्त ढिलासुस्तीमा भइरहेको विकास निर्माण बारे परिमार्जन गर्न मन्त्रालयले तयारी गरिरहेको जानकारी दिए। एक प्रश्नको जवाफमा सिंहले बहुदलीय व्यवस्था र त्यसपछि आएको संघीय लोकतान्त्रिक गणतन्त्रका बेला धेरै कामहरू भए पनि यसलाई ओझेलमा पार्ने प्रयास भइरहेको बताए।
सिरहाको कमला नदीमा नुहाउने क्रममा एक बालक बेपत्ता,सिरहा : सिरहाको कमला नदीमा नुहाउने क्रममा एक जना बालक बेपता भएका छन् । बेपत्ताको खोजी गरिरहेको प्रहरीले जनाएको छ। सिरहा नगरपालिका६ स्थित बसपिटा घाटमा पुलको दक्षिणपटी उनी साथीहरूसँग नुहाउन पुगेका थिए । बेपत्ता बालक सिरहा नगरपालिका१५ बुधौराका १४ वर्षीय अभिषेक यादव रहेका प्रहरीले जनाएको छ । अर्को एक जना पनि बेपता भएको जानकारी आएको तर पुष्टि हुन नसकेको प्रहरीको भनाइ छ । आजको दिन यहाँ भूत मेलाको अवसरमा कमलामा स्नान गर्ने परम्परा छ ।
ट्याक्टर दुर्घटनामा दुईजनाको मृत्यु,"उदयपुर : उदयपुरको छुट्टाछुट्टै ठाउँमा बिहीबार ट्याक्टर दुर्घटना हुँदा दुई जनाको ज्यान गएको छ। जिल्ला प्रहरी कार्यालयका सूचना अधिकारी डिएसपी राजन चापागाईका अनुसार उदयपुरगढी गाउँपालिका २ गेर्खेमा प्र१०२००२त९६१ नम्बरको र रौतामाइ गाउँपालिका १ डहरमा प्रदेश०३००१ त ८१९० नम्बरको ट्रयाक्टर दुर्घटना भएको हो। दुर्घटनामा भोजपुर हतुवागढी गाउँपालिका २ का १९ वर्षीय चालक निरज मगर र रौतामाई गाउँपालिका १ डहरका ४० वर्षीय चक्रबहादुर तामाङको ज्यान गएको उनले बताए। दुर्घटनामा घाइते भएका ताप्ली गाउँपालिका २ का २२ वर्षीय रमेश श्रेष्ठ, रौतामाई १ का १८ वर्षीय मनिषा तामाङ र सोही ठाउँका २३ वर्षीय सुरेश तामाङलाई थप उपचारका लागि विराटनगर पठाइएको छ। उदयपुरगढीबाट ताप्लीतर्फ जाँदै गरेको उक्त ट्याक्टर आफैं अनियन्त्रित भइ रोडबाट ५० मिटर तल झरेको घटनाको सर्जमिनज मुचुल्का तयार गर्न पुगेका प्रहरी निरीक्षक (इन्स्पेक्टर) सन्तोष कार्कीले बताए। त्यसैगरी लिम्चुङ्गको गाउँपालिकाको डहरमा मेलामा गएको ट्रयाक्टर रौतामाई डहरस्थित भित्री सडक खण्डमा अनियन्त्रित भई सडकमै पल्टिएको डिएसपी चापागाईंले बताए। दुर्घटनामा ट्याक्टर चालक फरार रहेकाले खोजी कार्य जारी रहेको उनले बताए। घटनाको थप अनुसन्धान र कानुनी प्रक्रिया अघि बढाइएको उनले बताए।"
"प्रधानमन्त्रीको चीन भ्रमण, एजेन्डा पुरानै","काठमाडौं : प्रधानमन्त्री केपी शर्मा ओलीको चीन भ्रमणका एजेन्डा बनाउन सरकारी निकायहरू तयारीमा जुटेका छन्। चिनियाँ राष्ट्रपति सी चिनफिङको सन् २०१९ को भ्रमणमा नेपाल र चीनबीच डेढ दर्जन सहमति भएका थिए। त्योभन्दा अघि र पछि भएका बग्रेल्ती समझदारीपत्रहरूमध्ये करिब चार दर्जन जति सम्झौता भएका योजना अलपत्र परेका छन्। प्रधानमन्त्री ओलीले पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा परिणत गर्न चिनियाँ पक्षलाई आग्रह गर्ने मुख्य एजेन्डाका रूपमा समावेश गर्ने तयारी गरेका छन्। परराष्ट्र मन्त्रालय उच्च स्रोतका अनुसार यो भ्रमणका बेला पोखरा अन्तर्राष्ट्रिय विमानस्थल निर्माण गर्दा लागेको करिब ३३ अर्ब ऋणलाई अनुदानमा बदल्न आग्रह गर्ने एजेन्डालाई सरकारले पहिलो प्राथमिकतामा राखेको छ। चीनको एक्जिम बैंकलाई विमानस्थल निर्माण गर्दा लागेको ऋण सरकारले तिर्न सकेको छैन। चीनले पोखरा अन्तर्राष्ट्रिय विमानस्थललाई बीआरआईअन्तर्गतको आयोजना भएको बताउँदै आएको छ। अर्थ मन्त्रालयले गत भदौ ६ गते पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा परिणत गर्न चीनलाई आग्रह गरे पनि चिनियाँ पक्षबाट कुनै जवाफ आएको छैन। पोखरा क्षेत्रीय अन्तर्राष्ट्रिय विमानस्थलका लागि नेपाल सरकारले चीनको एक्जिम बैंकबाट करिब हालको विनिमय दरअनुसार करिब २५ अर्ब ८८ करोड रुपैयाँ (१३३८७४ मिलियन चिनियाँ यूआन) ऋण लिने सम्झौता गरेको थियो। २०७२ साल चैत ८ गते पोखरा क्षेत्रीय अन्तर्राष्ट्रिय विमानस्थल निर्माणका लागि ऋण सम्झौता भई २०७३ साल पुस २७ गतेबाट निर्माणकार्य सुरु भएको थियो। हालसम्म पोखरा क्षेत्रीय अन्तर्राष्ट्रिय विमानस्थल व्यावसायिक रूपमा सञ्चालन हुन सकेको छैन। पोखरा विमानस्थलका विषयमा गत भदौमा गरिएको प्रस्तावबाहेक कुनै नयाँ ठोस प्रस्ताव नभएको स्रोतले बतायो। यसपालि पनि हामीसँग अरू खास एजेन्डा तय भइसकेका छैनन्, छलफलकै क्रममा छन्। परराष्ट्र मन्त्रालयका एक उच्च अधिकारीले भने, तर पोखरा विमानस्थलको ऋणलाई अनुदानमा कन्भर्ट गर्ने प्रस्ताव तयार भइसकेको छ। प्रधानमन्त्रीले चीन भ्रमणका बेला प्राथमिकतासहित उठाउनु हुनेछ। अरू एजेन्डाहरूबारे चीन सरकारको सहयोग र लगानीमा सञ्चालित परियोजनाबारे छलफल गर्न परराष्ट्रमन्त्री आरजु राणा देउवाले भ्रमणको मिति तय भएदेखि नै सरोकारवाला पक्षहरूसँग छलफललाई तीव्रता पारेकी छिन्। परराष्ट्र मन्त्रालयका अधिकारीले चीन सरकारसँग आजसम्म भएका छलफललाई निरन्तरता दिने तथा चीनका उच्च राजनीतिक अधिकारीसँग संवाद गर्नेबाहेक यो भ्रमणको अरू कुनै ठोस एजेन्डा तय हुन नसकेको पनि बताएका छन्। ती अधिकारीले भने, चीन भ्रमणमा त्यस्तो नयाँ त केही तय भएका छैनन्। पुरानै विषय छन्। बीआरआई एजेन्डाको विषयमा विषयगत मन्त्रालयसँग छलफल सुरु भएको छैन। परराष्ट्रका एक उच्च अधिकारीले भने, आगामी दुई सातामा ठोस एजेन्डा त्यस्तो केही नयाँ हुँदैन। पुरानै विषय पूर्वसहमतिहरूलाई निरन्तरता दिने हो। किनभने प्रधानमन्त्री तहको भ्रमण एजेन्डा हामीले चाहेर मात्रै तह हुँदैन। उनले अगाडि भने, केके एजेन्डा राख्ने भन्ने विषयमा हाम्रो देशको मात्र एकोहोरो हिसाबले हुँदैन। चीनको परराष्ट्र मन्त्रालय र डेस्क तहमा पनि छलफल भएपछि मात्र केके एजेन्डा हुन्छन् भनेर तय हुने हो। सोमबारदेखि मात्रै दुई देशबीच एजेन्डा के राख्ने भन्ने विषयमा छलफल भएको छ। पूर्वपरराष्ट्रमन्त्री एवं एमालेका उपमहासचिव प्रदीप ज्ञवालीले प्रधानमन्त्रीको यस पटकको चीन भ्रमणमा विगतका समझदारी कार्यान्वयनमा जोड दिने भन्ने विषयमा छलफल भएको बताए। पार्टीले गरेको निर्णयका विषयमा उनले भ्रमण एकदम छोटो हुने बताए। यसपटक, दुईपक्षीय भेटघाट र वार्ता सकेर उहाँ फर्किनुहुन्छ। मूलत विगतमा चिनियाँ राष्ट्रपति नेपाल आउँदा भएका उच्चस्तरीय समझदारी र नेपालका राष्ट्रपतिज्यू र प्रधानमन्त्रीज्यू चीन भ्रमण गर्दा भएका समझदारी कार्यान्वयनमै हाम्रो जोड हुनेछ। उनले अगाडि भने, नेपालको अधिकतम हित हुने गरी समझदारीहरू हुन्छन्। नयाँ प्रस्तावका विषयमा चीन सरकारले उक्त एजेन्डामा छलफल गर्न सकिन्छ भनेपछि मात्रै लैजाने हो। अहिले नै यही एजेन्डा विषय भन्न नसकिने भन्दै ज्ञवालीले भने, यसअघि भएका भ्रमणमा लगिएका एजेन्डा कहाँ र के कस्तो अवस्थामा छन् र समयमै समापन गर्न र दुवै देशको हितमा काम गर्ने प्रस्ताव नै लगिनेछ। प्रधानमन्त्री ओलीले मंसिर १७ देखि २० सम्म चीन भ्रमण गर्ने कार्यतालिका बनाइएको छ।"
"बीपी राजमार्ग, मर्मत कि चार लेन ?","विज्ञानका अनेकौं भनाइ सत्य सावित हुँदै गएका छन्। विज्ञानप्रति जनजनमा विश्वास जागेको छ। हामी भने विज्ञानलाई परम्परागत सोचाइले मात्र हेर्ने गर्छौं। आधुनिकतातर्फको यात्रा छाडेर नेपाल देवदेवतालाई सुनका अलंकार चढाएर वरदान माग्ने युगतिर पो फर्किँदै छौं। सरकार र राष्ट्र प्रमुखहरू विज्ञानको विश्वास लिनुभन्दा लहडबाजीमा भगवान्को आरती उतार्ने युगबाट आधुनिकतातिर अगाडि बढ्न सकेका छैनन्। भौतिकवादको मन्दिर शिलान्यास गर्दासमेत पुरोहितद्वारा स्वस्तिवाचन (मन्त्रोच्चारण) का साथ गर्ने प्रचलन कायमै छ। नेपाली संस्कार र संस्कृतिको अमिट छापले सायद कुश, तिल, जल अभिमन्त्रित गर्दै शान्ति पाठ गराउने परम्परा अझै चम्किलो हुँदैछ। त्यो पनि अन्तर्हृदयको प्रस्फुटन हो वा छलकपटपूर्ण। यसको जवाफ विज्ञानले मागिरहेको होला। प्रसंग २०८१ असोज ११ र १२ गतेको भीषण बाढीपहिरोबाट पुगेको जनधनको क्षतिको हो। सरकारकै अंग मौसम पूर्वानुमान महाशाखाले दिन तोकेर भीषण वर्षा हुन्छ। ठूलाठूला पहिरा जान सक्छ। लामा दूरीका गाडी नचलाउनू। छोटो दूरीमा पनि होसियारी अपनाउनू आदि सार्वजनिक सूचना जारी गरेको थियो। सरकारको कार्यान्वयन गर्ने अंगले रोक्नुपर्ने ठाउँमा सार्वजनिक सवारीसाधन ओहोरदोहोर गर्न रोकेन भनेर आलोचना भयो। मौसम पूर्वानुमानलाई पूर्वतयारी गरेन, बेवास्ता गर्यो। परिणाम कैयौं मानिसको अकालमा ज्यान गयो। सार्वजनिक सम्पत्ति क्षति भए। सर्वसाधारणले सास्ती पाइरहेकै छन्। यो नेपाली र नेपाल सरकारका लागि ठूलो चेतावनी र चुनौती थियो। सायद सरकार सचेत भयो होला। जाडो, गर्मी, वर्षा हुने समय र मात्रामा भिन्नता आइरहेको छ। वैज्ञानिकहरूका अनुसार त्यसको कारण जलवायु परिवर्तनलाई भनेका छन्। जलवायु परिवर्तनको कारक तŒव मानिस नै हो भनेका छन्। ग्लोबल वार्मिङका कारण विश्वका निम्ति थपिएको चुनौतीप्रति सचेत भएर विगतमा विश्वको सबैभन्दा होचो मुलुक मालदिभ्स सरकारका राष्ट्रपति मोहम्मद नसिदले समुद्रभित्र मन्त्रिपरिषद्को बैठक राख्नुभयो। त्यसैगरी, विश्वको उच्च स्थानमा रहेको मुलुक नेपालका तत्कालीन प्रधानमन्त्री माधवकुमार नेपाल नेतृत्वको सरकारले पनि विश्वको सर्वोच्च चुली सगरमाथा बेसक्याम्प (कालापत्थर)मा नेपाल सरकार मन्त्रिपरिषद्को बैठक राखेर जलवायु परिवर्तनले पार्ने असरप्रति विश्वको ध्यान आकर्षित गर्ने प्रयास गर्यो। विश्व इतिहासमा सामेल यी दुई बैठकले विश्वको ध्यान आकर्षण गर्ने प्रयास गरेका थिए। भौगोलिक अध्ययनले भन्छ नेपालको भूगोल विश्वको नवीनतम् भूखण्ड हो। यो टेथिस सागर निचोरिएर उठेको भूखण्ड हो। यसमा पनि महाभारत पर्वत शृंखला झनै कलिलो पहाड हो। यस्ता पहाडहरू सानो हलचल वा अधिक वर्षाले तुरुन्त प्रभावित हुने गर्छन्। यसका बारेमा भौगोलिक ज्ञान भएका वातावरणविद्कै रायमा अघि बढ्नुपर्ने हुन्छ। नेपाल सरकारसँग वातावरणका विज्ञको अभाव छैन। उहाँहरूलाई महाभारत पहाडको चट्टान, नदी, जंगलको संवेदनशीलताका बारेमा सरकार र मुलुकको नीतिनिर्माताले प्रशिक्षण लिनु लाभदायक हुन्छ। न कि विकासप्रेमी बन्ने नाममा जताततै भत्काउने। आजको मूल सन्दर्भ रोशी खोला। जसको पौराणिक नाम रोशमती हो। पछि जनबोलीले रोशी भन्यो। रोशी खोला शिर पुछारमा पुरानो सभ्यताका अवशेषहरू देख्न पाइन्छन्। नेपाल महात्म्य र पुराणहरूमा वर्णित कुशेश्वर आदि लिंग, नजिकै गायत्री मन्त्रको उत्पत्तिस्थल विश्वामित्र गुफा, पनौतीको इन्द्रेश्वर महादेव, बनेपाको धनेश्वर र चण्डेश्वरी पौराणिक स्थलहरू हुन्। यसका बारेमा लामै व्याख्या हुन सक्छ। यहाँ यति नै। यसअघिका अनेकौं बाढीले रोशी दोभानमा अवस्थित कुशेश्वर शिवालय जोगिएको छ। पौराणिक कथनअनुसार यो पशुपतिनाथको मन्दिरभन्दा पनि पुरानो हो। यस पटकको बाढीबाट पनि मुस्किल जोगियो। ओखलढुंगाको खिजीदेम्बा गाउँपालिकातिर गाइने एउटा गीतको टुक्रा भन्छ गिद्देको पहरा, काठमाडौं सहर, भल आउने रोशी खोला। त्यसबेलादेखि नै रोशीलाई भल आउने ठाउँ भनेर जनबोलीले भन्दोरहेछ। हामीले केटाकेटी उमेर (२०२८ सालतिर) सुनेका थियौं। रोशीमा बाढी आयो रे ! कुनै एउटा परिवारका सबै सदस्य मारिए। एउटा बालक घरको थाम समातेर बगेको बगेकै गरेछन्। रातको समयमा जब चिसो पानी आयो। लागेछ, उनलाई सुनकोशीमा मिसायोती बालक केही तल जीवितै उत्रिए। सायद आज पनि जीवितै होलान्त्यसबेला पनि रोशीले उसको उपत्यका चाटेको थियो। पानी मात्रको बाढी आएका कारण क्षति कम भयो। आज जताततै माटो निकाल्यौं अनि यो दुर्दशा निम्तियो। यो बाढीमा २०२८ सालमा जसरी केही कसैलाई बाढीले बगाएको भए बाँच्ने सम्भावना हुने थिएन। वातावरणका जानिफकारहरू भन्ने गर्छन्, यसपटक ज्यादा नोक्सान गर्नुको कारण मानिसले रोशी खोलाको बगर र दायाँबायाँका कलिला पहाडलाई ज्यादा कोतर्यो। प्रकृतिले सहनै नसक्ने गरी चिथर्यो, दुह्यो। जताततै भत्काइएका सडक, क्रसर र उसले निकालेको धूलोको व्यवस्थापन गर्न सकेन। यदि वातावरणविद्का भनाइबमोजिम जाने हो भने भविष्यमा क्षति कम गर्न अवश्य सकिन्छ। सायद विज्ञहरूले हामीसँग भन्नु भएका कुरा सरकारलाई नभन्ने कुरै हुँदैन। सरकार अञ्जान छैन। पक्कै भरपूर ज्ञानी छविज्ञतालाई बिलकुलै ध्यान नदिई फेरि पनि भौतिक संरचना मात्र बनाएर छाड्ने हो भने आगामी समयमा घटना अझ विकाराल बनेर दोहोरिन्छन्। माया र न्याय एकै ठाउँमा एकैपटक दिन सकिँदैन। न्याय निर्मम हुन्छ। पृथ्वी कोतरेर जीविकोपार्जन गरिरहेका हाम्रा प्रियजनको मायालाई पुनर्विचार गरौं। प्रकृतिमाथि निर्मम न्याय गरौं। राज्यले इच्छाशक्ति बढाउनै पर्छ। रोशी पानीढलो क्षेत्रलाई सर्वप्रथम संवेदनशील क्षेत्र घोषणा गरौं। यहाँ गरिने विकासका कार्यक्रममा विज्ञहरूको विज्ञानसम्मत राय लिएर मात्र काम गरौं। विकास आफन्तको आग्रह र ढिपीमा होइन, आवश्यकता र विधिविज्ञानको रायमा गर्ने गरौं। जुन विधि लामोसाँघुजिरी सडकमा स्विस सरकारले आजभन्दा झन्नै ४५ वर्ष पहिले अपनाएको थियो। बीपी राजमार्ग निर्माणका लागि त्यसबेलाको सरकारलाई ध्यानाकर्षणकर्ता हुनुका नाताले भन्नैपर्छ अब यो मार्ग चार लेनको बनाउनुपर्छ। काठमाडौंपूर्वको सम्पूर्ण भूभाग यसले समेटेको छ। विद्यमान मार्ग डेढ लेनको मात्र भएकाले धेरै साँघुरो भइरहेछ। जननिर्वाचित प्रथम प्रधानमन्त्री बीपी कोइरालाका नामको यो सडक युद्धस्तरमा बनाऔं। उहाँका समयको रेखांकन दूरदर्शितापूर्वक भए झैं लागेको छ। त्यही स्थान पछ्याउँदै अघि बढ्दा पो सडक बलियो हुन्छ कि ? राजधानी पूर्वको आधा नेपालका जनताले पाएको यो द्रुत सेवा अवरुद्ध भएको छ। युद्धस्तरमा काम गरेर नेपालको कार्यक्षमता विश्वसमक्ष प्रस्तुत गरौं। (पूर्वसांसद पौडेल २०५२ सालमा बीपी राजमार्ग (बनेपासिन्धुलीबर्दिवास सडक) अविलम्ब बनाउन संसद्मार्फत सरकारको ध्यानाकर्षण गराउने प्रस्तावक हुन्।)"
असिनापानीले सखाप पार्यो धानबाली,"दैलेख : नारायण नगरपालिका४ की मनसरा कठायत अहिले वर्षभरिको गुजारा कसरी गर्ने भनेर चिन्तामा छिन्। पाक्नै लागेको धानबाली कात्तिक तेस्रो साताको असिनापानीले सखाप बनायो। वर्षभरिको गर्जो टार्नकै लागि कठायतले खेतमा यस वर्ष गुडे धान रोपेकी थिइन्। गुडे धान दैलेखको चर्चित तथा रैथानी धानमा पर्छ। अघिल्ला वर्षहरूमा उनले अन्य जातका धान रोप्ने गरेकी थिइन्। नगरपालिकाको प्रोत्साहनमा उनले यस वर्ष गुडे धान रोपेकी हुन्। स्थानीय रैथाने जातको धान रोपेका थियौँ, उत्पादन राम्रै होला भन्ने सोचेका थियौँ, तर पाक्नै लागेका बेला असिनापानीले सखाप बनायो, अब वर्षभरिलाई खाद्यान्नको जोहो कसरी गर्ने ? के खाने ? भन्ने चिन्ताले पिरोलेको छ, उनले भनिन्। कठायत जस्तै नारायण नगरपालिका१० का नरबहादुर सार्कीलाई पनि उही पिरलो छ। पाक्नै लागेको धानबालीमा असिनापानीले क्षति पुर्याएपछि नरबहादुरको परिवार बेचैन छ। उनले झन्डै एक हेक्टर जमिनमा धान खेती गरेका थिए। उनले पनि स्थानीय रैथाने गुडे जातको धान रोपेका थिए। गुडे धान हाम्रा गाउँठाउँका लागि धेरै पुरानो हो। यसको स्वाद पनि मिठो हुन्छ, विकसित जातको धानहरू लगाउन छोडेर यस वर्ष गुडे धान रोपेका थियौं, असिनापानीले खसाप बनाइदियो, खेतमा परालबाहेक केही छैन, उनले भने। यी दुई प्रतिनिधिमूलक किसान हुन्। उनीहरू जस्तै नारायण नगरपालिकाका १ सय ८१ किसानले लगाएको धानबाली पूर्ण रूपमा नष्ट भएको छ। नारायण नगरको वडा नम्बर ४, ५ र १० का ती किसानले ४४ हेक्टरमा लगाएको धानबाली पूर्ण रूपमा नष्ट भएको नगरप्रमुख लोमन शर्माले बताए। मेयर शर्माका अनुसार कुल ८२ लाख २१ हजार रुपैयाँबराबरको धानबाली असिनापानीले क्षति गरेको हो। धानबालीसहित किसानले लगाएको तरकारी र सुन्तलामा पनि क्षति गरेको मेयर शर्मा बताउँछन्। क्षतिपूर्तिका लागि मुख्यमन्त्रीलाई अनुरोध किसानले लगाएको धानबाली पूर्ण रूपमा नष्ट भएपछि नारायण नगरपालिकाले क्षतिपूर्तिका लागि कर्णालीका मुख्यमन्त्री यामलाल कँडेलसमक्ष अनुरोधपत्र बुझाएको छ। नगरपालिकाले कात्तिक १९ गते परेको असिनाका कारण किसानको खेतबारीमा ठूलो क्षति पुर्याएकाले संघीय सरकारसँगको समन्वयमा प्रदेश सरकारमार्फत आवश्यक राहत उपलब्ध गराइदिन मुख्यमन्त्रीसँग माग गरेको हो। असिनाका कारण ८२ लाख २१ हजार रुपैयाँबराबरको धान, तरकारी र सुन्तला बालीको क्षति हुन गई उक्त क्षेत्रमा ठूलो भोकमरीको अवस्था सिर्जना हुने भएकाले प्रदेश सरकारमार्फत संघीय सरकारसँगको समन्वयमा आवश्यक राहत उपलब्ध गराइदिनुहुन र कृषि तथा प्रकोप व्यवस्थापन क्षेत्रमा काम गर्ने दातृ निकायहरूलाई उक्त क्षेत्रमा राहतका कार्यक्रम सञ्चालनका लागि आवश्यक निर्देशन गरिदिन अनुरोधपत्रमा उल्लेख गरिएको छ। असिनापानीको क्षति पुर्याएको क्षेत्रका किसानको खेतमा पुगेर प्रदेश सरकारका मन्त्रीहरूले अनुगमनसमेत गरेका छन्। कर्णाली सरकारका भूमि व्यवस्था तथा सहकारी मन्त्री विनोदकुमार शाह, सामाजिक विकासमन्त्री घनश्याम भण्डारीले किसानको खेतमा पुगेर अनुगमन गरेका हुन्। मन्त्रालय धाउँदै जनप्रतिनिधि किसानले रोपेको धानबाली नष्ट भएपछि राहत उपलब्ध गराउन नगरपालिकाका जनप्रतिनिधिहरूले प्रदेश र संघीय सरकारसँग गुहार मागेका छन् । नगरपालिकाले कर्णालीका मुख्यमन्त्री यामलाल कँडेललाई किसानलाई राहत उपलब्ध गराइदिन अनुरोध गरेका छन् । नगरका मेयर लोमनले संघीय सरकारबाट किसानलाई राहत दिलाउन पहल गरिरहेका छन्। किसानलाई ठूलो मर्का परेको छ, किसानलाई राहत उपलब्ध गराउन प्रदेश र संघीय सरकारलाई आग्रह गरेका छौं, क्षतिको विवरण सबै संकलन गरी फाइल बोकेर काठमाडौं आएको छु, नगरप्रमुख शर्माले भने । किसानहरूले पछिल्लो समयमा विकसित जातको धानबाली लगाउने गरेका थिए । यस वर्ष नगरपालिकाले स्थानीय रैथाने जातका धान बालीको खेती लगाउन प्रोत्साहन गरेर किसानले गुडे जातको धान रोपेको नगरप्रमुख शर्मा बताउँछन् । नगरपालिकाले प्रोत्साहन गरेर किसानले रैथाने गुडे धान रोपे, अन्य जातको धान रोप्ने किसानले धानबाली भिœयाइसके, गुडे धान अली ढिलो पाक्छ, नगरप्रमुख शर्माले भने ।"
"दार्चुला जीप दुर्घटना अपडेट : ७ जनाको मृत्यु, ६ घाइते","दार्चुला : दार्चुलामा जीप दुर्घटना हुँदा ७ जनाको मृत्यु भएको छ भने ६ जना घाइते भएका छन्। मृत्यु हुनेमा जिल्लाको शैल्यशिखर नगरपालिका५ लेकगाउँका ३० वर्षीय बिरेन्द्र रावल, सोही ठाउँका २८ वर्षीय शान्ति रावल, शैल्यशिखर९ नकतडका ४५ वर्षीय दिलिप विष्ट, बैतडीको डिलाशैनी५ का १५ वर्षीय सञ्जिव बोहरा र भारतको उत्तर प्रदेश विजनौर जिल्लाका ४५ वर्षीय मोहमद सफिर र सोही जिल्लाका १८ वर्षीय मोहमद बसिम रहेका जिल्ला प्रहरी कार्यालय दार्चुलाका डिएसपी प्रकाश दाहालले बताए । मृतक मध्ये ४ जनाको घटनास्थलमै तथा ३ जनाको उपचारका क्रममा गोकुलेश्वर अस्पतालमा मृत्यु भएको बताइएको छ । मृतक ७ जनामध्ये १ जनाको सनाखत हुन सकेको छैन । शैल्यशिखर नगरपालिका ६ को बगजेबलामा म १ ज ३३८ नम्बरको जिप दुर्घटनामा परेको हो । मालिकार्जुनबाट गोकुलेश्वरतर्फ गइरहेको जीप बिहान ४ बजेतिर दुर्घटनामा परेको प्रहरीले जनाएको छ । घाइतेहरूको गोकुलेश्वर अस्पतालमा उपचार भइरहेको दाहालले जानकारी दिए।"
"दार्चुलामा जात्रा हेरेर फर्किने क्रममा जीप दुर्घटना, ६ जनाको मृत्यु","दार्चुला : मालिकार्जुन धाममा लागिरहेको जात्राबाट फर्केर गोकुलेश्वरतर्फ गइरहेको बोलेरो जीप दुर्घटना हुँदा ६ जनाको मृत्यु भएको छ। म १ ज ३३८ नम्बरको (बन्दबडी) बोलेरो जीप ग्वानीको बजानी नजिक सिराडको खोलामा दुर्घटना हुँदा ६ जनाको मृत्यु भएको प्रहरीले जानकारी दिएको हो। मृतककफ सनाखत हुन बाँकी छ। यतिबेला प्रहरी घटनास्थलमा पुगिसकेको र बाँकी जानकारी आउन केही बेर लाग्ने जिल्ला प्रहरी कार्यालय दार्चुलाले जनाएको छ। जीपमा कतिजना सवार थिए ?, कति को मृत्यु भयो ?, कति घाइते छन् भन्ने एकिन भने हुन सकेको छैन । गाडी सडकभन्दा निकै तल खसेको छ । रातिको समय भएकोले उद्धार कार्यमा कठिनाइ भएको हो ।"
दार्चुला जीप दुर्घटना : घाइते तीन जनालाई सेनाको हेलिकोप्टरबाट धनगढी लगियो,"दार्चुला : दार्चुलामा जिप दुर्घटनामा परी घाइते भएकामध्ये तीन जनालाई थप उपचारका लागि नेपाली सेनाको हेलिकोप्टरमार्फत धनगढी पठाइएको छ। दुर्घटनामा परी गम्भीर घाइते जिप चालक सुनिल जोशी, जिपमा सवार उत्तम रोकाया र सन्दीप रावललाई थप उपचारका लागि नेपाली सेनाको हेलिकोप्टरमार्फत धनगढी पठाइएको शैल्यशिखर नगरपालिकाका प्रमुख प्रशासकीय अधिकृत सुरेन्द्र बहादुर बिष्टले बताए। उनले घाइते दुई जनाको अवस्था भने सामान्य रहेको र उनीहरूको गोकुलेश्वर अस्पतालमै उपचार भइरहेको उल्लेख गरे।"
विद्यालय पुनर्निर्माणले गति पाओस्,"हरेक वर्ष बाढी र पहिरोले विद्यालय र स्थानीय पूर्वाधारलाई गम्भीर असर पुयाउँछ। यसको प्रत्यक्ष मारमा कलिला बालबालिका र विद्यार्थीसमेत पर्ने गरेका छन्। असोज महिनामा काभ्रेको पनौतीस्थित फुलचोकी आधारभूत विद्यालयसहित केही विद्यालय पहिरो र बाढीका कारणले क्षतिग्रस्त हुँदा शैक्षिक वातावरण पुरानो लयमा फर्कन सकेको छैन। विद्यालय भवन भत्किएको छ। विद्यालय जाने बाटो क्षतिग्रस्त छ। कतिपय विद्यार्थीले अभिभावक गुमाए। घर भत्कँदा पाठ्यपुस्तक, पोसाक आदि बाढीपहिरोसँगै बगेका छन्। अझै कतिपय विद्यार्थी विद्यालय जान नसक्ने स्थिति र मनस्थितिमा छन्। अभिभावक र विद्यार्थीको यो मनोविज्ञानलाई सरकारले कहिले सम्बोधन गर्ने हो ? अन्योल कायमै छ। प्राकृतिक विपद् कहरका रूपमा आइरहन्छ, जसले मानवीय जीवनको हरेक पक्षमा अवरोध ल्याइदिन्छ। यसबाट उठेर नयाँ निर्माण र योजनामा लाग्नु अनिवार्य आवश्यकता हो। तर, विद्यालय भवनको पुनर्निर्माण नभएर अस्थायी सिकाइ केन्द्र (टीएलसी) बनाउने कुरा भइरहेको छ। यसले पठनपाठनलाई कहिलेसम्म असर गर्छ भन्ने स्पष्टता छैन। बाढी र पहिरोको रात्रिकालीन दृश्यले बालबालिकामा गहिरो मनोवैज्ञानिक असर पारेको छ। सरकार र सरोकारवालाले समयमै यसतर्फ ध्यान दिन नसके विद्यार्थी र शिक्षकको मनस्थिति झन्झन् बिग्रँदै जाने देखिन्छ। यो कठिन परिस्थितिमा सरकारले गर्ने भएको अस्थायी सिकाइ केन्द्रले कस्तो वातावरण सिर्जना गर्ला ? त्यसमाथि दीर्घकालीन समाधानको चर्चासम्म गरेको देखिँदैन। जसले विशेषतः सिकाइको वातावरण र विद्यालयको अभाव पूर्ण रूपमा पूरा गर्न सक्छ भन्ने देखिँदैन। शिक्षाविद्हरूका भनाइलाई आधार मान्ने हो भने विद्यालयको पुनर्निर्माण र मनोपरामर्श कार्यक्रमलाई एकसाथ अघि बढाउन जरुरी छ। शिक्षा मन्त्रालय र प्रदेश सरकारले आपत्कालीन राहतका लागि २ करोड ५ लाख रुपैयाँ बजेट दिएको दाबी छ। तर पनि यसको कार्यान्वयन कस्तो हुनेछ ? अझै स्पष्ट छैन। स्थानीय तहलाई निर्माणको जिम्मेवारी दिइए पनि निर्माणको प्रभावकारिता देखिएको छैन। विद्यार्थीको भविष्यमा कस्तो असर पर्ने हो भन्ने चिन्ताले अभिभावकहरूमा समेत निराशा थपेको छ। त्यसैले विद्यालय पुनर्निर्माणको प्रक्रियालाई द्रुत गतिमा अघि बढाउन केन्द्र, प्रदेश र स्थानीय सरकारबीच राम्रो समन्वय हुनुपर्ने देखिन्छ। साथै, विपद्मा परेका बालबालिकाको मानसिक स्वास्थ्यलाई समेत ध्यानमा राखेर परामर्श कार्यक्रम सञ्चालन गर्न आवश्यक छ। यसो भएमा मात्रै विद्यार्थीले पुरानो घटनाबाट माथि उठेर आफ्नो शैक्षिक यात्रा सहज बनाउन सक्नेछन्।"
भ्रममा बाँचेका खुसीहरू !,"मानिस जीवनमा खुसी र आनन्द चाहन्छ। जो सुख, दुःख, खुसी र आनन्दभित्र नै जीवन खोजिरहन्छन्। तर पृथ्वीको गोलाद्र्धमा समय, मौसम आदिको समानता छैन। एक ठाउँमा जाडो हुँदा अर्को गोलाद्र्धमा गर्मी र एक गोलाद्र्धमा रात हुँदा अर्र्कोमा दिन भएको पाइन्छ। यद्यपि, जाडोपछि गर्मी र रातपछिको दिन भने निश्चित छ। मानिसको जीवन पनि सुखदुःख, आँसुहाँसोजस्ता परिपूरकीय यात्रामा समेटिएको छ। एकअर्कामा समाहित हुँदै दुःखभित्र सुख बगिरहेछ त आँसुभित्र हाँसो मुस्कुराइरहेछ। समयको परिवर्तनसँगै आजको मानव आफू र आफ्नाभित्र बढी केन्द्रित हुँदै गएको छ। सुख, सुविधा र सम्पन्नता नै जीवनको उद्देश्य र गन्तव्य हो भन्ठानी रहेछन्। इच्छा र आकांक्षाभित्र व्यवहारमा आएको स्वार्थी चिन्तन स्पष्ट देखिन्छ। सुख प्राप्ति नै आनन्द हो भन्ने भ्रममा मानिस सुख खोजिरहेछ। जहाँ विचारमै भ्रम उत्पन्न हुन्छ, त्यहाँ स्वतः अहंकार र अभिमानले जन्म लिने गर्छ। सुखदुःख मानव विचारका क्षणिक भावना हुन्। यस्तो गर्दा सुख र यसो गर्दा दुःख भन्ने मानवीय भ्रममात्र हुन्। वास्तवमा जीवन एउटा गतिशील शक्ति हो। सुखदुःख, आँसुहाँसो सबै जीवनरूपी यात्रामा आउने घामछायाँजस्तै हुन्। घामबिना छायाँले र दुःखबिना सुखले अर्थ राख्दैन। घामछायाँ र सुखदुःखबाट टाढा रहेर जीवन बाँच्न सकिँदैन। सुखदुःखहरू जीवनका नित्यकर्महरू हुन्। जीवन न सधैं सुखैसुखले पोतिन्छ न दुःखैदुःखले ओसिन्छ। दुःखसुख भनेका मानव चिन्तनले ल्याएका परिदृश्यहरू मात्र हुन्। दुःखको कारक मानिस आफैं हो। सुखको भण्डार आफैंभित्र राखेर बाहिर सुख खोजिरहन्छ, भौतारिरहन्छ। भ्रमभित्र पालिएका चाहनाले मानिसलाई बढी पीडा दिइरहेको हुन्छ। कसलाई दुःख, कसलाई सुख अर्थात् कतिलाई दुःख मान्ने र कतिलाई सुख ? आफैंमा भ्रम छ। मानिस आफूलाई भएको दुःख होइन, अरूले भोग गरेको सुखको अगाडि आफूलाई दुःखी बनाउँछ। जब अरूसँग दाँजिन्छ अनि दुःखको अनुभूतिमा गाँजिन्छ। आफूसँग जे छ, त्यसैमा रमाएर खुसी खोज्न सक्नुपर्छ। मागेका खुसीले जीवन सुखी बन्दैन। भविष्यको अनिश्चित घटनाहरूबाट आशा राख्ने र डराउने मानिस भ्रममा जिइरहेको हुन्छ। आफूसँग भएको ज्ञानलाई व्यवस्थित गर्न नसक्दा पनि मानिस भ्रमको सिकार बनिरहेका हुन्छन्। जुन चिज तथा वस्तुमा सुख देखिरहेको हुन्छ, ती भ्रमबाहेक केही होइन। अन्ततः भ्रमको दलदलमा फस्न पुग्छ। आचरण र व्यवहारले सन्तुष्टिलाई नियन्त्रणमा राख्नुपर्छ। मानिसले वर्तमानलाई अध्ययन गरेर सुखका रेखा कोर्न सक्छ। मानसिक विचलनले अराजकता ल्याउँछ। अराजकताले जीवनका लक्ष्यहरूलाई अनिश्चित बनाउँछ। जीवनका अनिश्चितताहरूले मानिसलाई भ्रम सिर्जना गरिदिन्छ। देखेका र भोगेका वस्तु र महसुसहरू मात्र सधैं सत्य हुँदैनन्। प्रमाणको अभावमा सत्य पनि कहिले असत्य बनिदिन्छ। सत्यलाई प्रमाण चाहिन्छ तर असत्यलाई हल्ला नै पर्याप्त हुन्छ। प्रमाण नचाहिने यस्ता असत्यहरू जताततै फैलिरहेका हुन्छन्। हल्लाहल्लैमा मानिस जीवन र मृत्युसँग नजिक हुन्छन्। मानिसले जीवन खोजुन् या मृत्यु रोजुन्, दुवै भ्रम हुन्। सत्यलाई भ्रमले चिर्न सक्दैन। सत्य आफ्नै गति र बेगमा बगिरहेको हुन्छ। मानिसले न चाहेर जीवन पाउँछ न मृत्यु नै। मानिसले अनुभूति गर्ने सुखदुःख अर्थात् खुसीआनन्द त गन्तव्यसँग जोडिएको एउटा अंश मात्र हो। जीवनमा न सुख बाहेकको दुःख छ, न धर्तीमा उज्यालो बाहेकको अँध्यारो। जीवनमा सुख, सुविधा कम हुँदै जानु, के यही हो त दुःख ? पक्कै होइन। जीवनमा चाहेको पाउनु सुख र मन परेको वस्तु गुमाउनु मात्र दुःख होइन। यथार्थमा त तेरोमेरो, पाउनुगुमाउनु, मिठोनमिठो यी सबै भ्रम हुन्। गीतामा भनिएको छ, तिमीले के लिएर आएका थियौ जुन तिमीले गुमायौ। न तिमीले केही लिएर आएकै थियौ न लाने नै छौ। जे लियौ यहींबाट लियौ र जे दियौ यहीं दियौ। जो आज तिमीसँग छ। जो हिजो कसैको थियो र भोलि कसैको हुनेछ। भ्रमको मैदानमा नै हुनेहुन् पाउने र गुमाउने खेलहरू। काम, क्रोध, लोभ, अहंकार र ईष्र्या सबै वास्तवमा भौतिक शरीरका साथी र साक्षीमात्र हुन्। यसले जीवनलाई पूर्णतासँग नै तौलन सक्दैन। महसुसमा प्राप्त हुने आनन्दलाई पाउने र गुमाउने तŒवहरूले प्रभाव पार्दैन। मानिसले आफू जे र जेका लागि होइन, त्यसैलाई अँगाल्नु नै दुःखका स्रोत हुन्। कोही खान नपाएर छट्पटिएका छन्, कोही धेरै खाएर छटपटिएका छन्। कोही दिन नपाएर छट्पटिएका छन्, कोही लिन नपाएर छट्पटिएका छन्। कति मानिसहरू आफू जीवित रहेको भ्रममा बाँचिरहेका छन्। स्वास चल्दैमा मानिस जीवित रहने पनि होइन। मानवमा मर्यादा र भावनाहरू पनि जीवित रहनुपर्छ। खुसी कसैले कसैलाई दानमा दिने वस्तु होइन। आफैंले आफैंभित्र खोजेर आफैंले आफैंसँग लिने सुखानुभूति हो। स्वार्थी चिन्तनमा जकडिएको तेरो मेरो, आफ्नो पराइ सबै सम्बन्धले असन्तुष्टिको महल बनाउँछ। आँखा चिम्लिएर हिँड्नेहरूलाई रातको अँध्यारो र दिनको उज्यालोको कुनै अर्थ रहँदैन। आँखा खोलेर आफ्नै मनभित्र पवित्र सोचले सुख खोज्नुपर्छ। सुख र खुसीबाहेक जीवनमा केही छैन।"
कात्तिक नाचको नवौं दिन : नरसिंह अवतारको गाथा (तस्बिरसहित),"ललितपुर : ललितपुरको लोकप्रसिद्ध परम्परागत तथा ऐतिहासिक कात्तिक नाचको नवौं दिन नरसिंह अवतार (हिरण्यकश्यपु बध)को गाथा प्रस्तुत गरिएको थियो। ललितपुरको पाटन दरबारस्थित डबलीमा बिहीबार राती उक्त गाथा प्रस्तुत गरिएको हो। कात्तिक शुक्ल प्रतिपदादेखि सुरु हुने यो नाच मल्लराजा सिद्धिनरसिंह मल्लले सुरु गरेका हुन्। यो नाच विसं १६९७ मल्लराजा सिद्धिनरसिंहले सुरू गरेको मानिन्छ। यो नाच ललितपुरको पाटन दरबारस्थित डबलीमा प्रत्येक वर्षको आयोजना हुन्छ। देशमा शान्ति, सबैको समृद्धि र मनोरञ्जनको हेतुले यो नाच सुरू गरिन्छ। कुनै समय महिनाभरि देखाइने हुँदा यसलाई कार्तिक नाच भनिएको हो।"
राष्ट्रपति पौडेल स्वदेश फिर्ता,"काठमाडौं : राष्ट्रपति रामचन्द्र पौडेल अजरबैजानको बाकुमा आयोजित जलवायु परिवर्तनसम्बन्धी संयुक्त राष्ट्रसङ्घीय संरचना महासन्धि पक्ष राष्ट्रहरूको २९औँ सम्मेलन (कोप२९) मा सहभागी भएर स्वदेश फिर्ता भएका छन्। अजरबैजानका राष्ट्रपति इलहम अलियभको निमन्त्रणामा उक्त सम्मेलनमा सहभागी हुन उच्चस्तरीय नेपाली प्रतिनिधिमण्डलको नेतृत्व गर्दै राष्ट्रपति पौडेल कार्त्तिक २५ गते बाकु प्रस्थान गरेका थिए। अजरबैजानबाट कतारको राजधानी दोहाहुँदै राष्ट्रपति पौडेलसहितको टोली आज स्वदेश फिर्ता भएको हो। राष्ट्रपति पौडेललाई त्रिभुवन अन्तर्राष्ट्रिय विमानस्थलमा उपराष्ट्रपति रामसहायप्रसाद यादव,सभामुख देवराज घिमिरे, प्रधानमन्त्री केपी शर्मा ओली,गृहमन्त्री रमेश लेखक, राष्ट्रियसभाका अध्यक्ष नारायणप्रसाद दाहाललगायत उच्च पदस्थ अधिकारीहरुले स्वागत गरेका थिए भने नेपाली सेनाको एक टुकडिले सलामी अर्पण गरेको थियो सम्मेलनका क्रममा नेपालले आफ्ना एजेण्डामाथि विश्वको ध्यानाकर्षण गराउन कात्तिक २८ गते राष्ट्रपति पौडेलको नेतृत्वमा बेग्लै उच्चस्तरीय सत्र सञ्चालन गरेको थियो । सम्मेलनका क्रममा राष्ट्रपति पौडेलले जलवायु परिवर्तनको असरका कारण नेपालले भोग्नुपरेको समस्याका बारेमा विश्वमाझ जानकारी गराएका थिए। विश्वमै नेपाल जलवायुको असरबाट सबैभन्दा बढी प्रभावित मुलुकमध्ये पर्छ । नेपालले जलवायु परिवर्तनसम्बन्धी विभिन्न महासन्धिको पक्ष राष्ट्रका हैसियतले सन् २०५० सम्म कार्यान्वयन गर्ने राष्ट्रिय अनुकूलन कार्यक्रम तयार गरी कार्यान्वयन गरिरहेको छ । सम्मेलन यही कात्तिक २६ सुरु भई आगामी मङ्सिर ७ गतेसम्म सञ्चालन हुनेछ ।"
सांसद बजगाईंविरुद्ध पर्यटनमन्त्री पाण्डेले दिए उजुरी,"काठमाडौं: संस्कृति,पर्यटन तथा नागरिक उड्डयनमन्त्री तथा नेपाली कांग्रेसका सहमहामन्त्री बद्री पाण्डेले दलकै नेता तथा सांसद राजेन्द्र बजगाईंविरुद्ध उजुरी दर्ता गराएका छन्। शृङ्खलवद्ध रुपमा आफूविरुद्ध कुप्रचार प्रसार गरेको भन्दै पार्टी केन्द्रीय अनुशासन समिति र संसदीय दलमा सांसद बजगाईंविरुद्ध मन्त्री पाण्डेले उजुरी दिएको उनको सचिवालयले जनाएको छ। सचिवालयका अनुसार सांसद बजगाईले पार्टी अनुशासन विपरीत काम गरेको भन्दै अनुशासनको कारवाहीको माग गर्दै कांग्रेस अनुशासन समिति र संसदीय दलमा उजुरी दर्ता गरेको हो। अनुशासन समितिमा बिहीबार र संसदीय दलमा शुक्रबार उजुरी दर्ता भएको हो। सांसद तथा पर्यटन व्यवसायी बजगाईंले आफू मन्त्री नियुक्त भएदेखि नै शृंखलावद्ध रुपमा विभिन्न आरोप लगाउँदै सामाजिक सञ्जालहरूमा कुप्रचार गर्दै आएको बताउँदै मन्त्री पाण्डेले उनीमाथि कारवाहीको माग गरेका छन्। मन्त्री पाण्डेले सांसद बजगाईंले अमर्यादित, अवाञ्छित अराजक तथा गैरकानुनी काम गरेकाले उनीमाथि अनुसन्धान गरी कारवाही गर्न माग गरेका छन्। सांसद बजगाईंको उक्त कार्यले आफूलाई मात्रै नभइ सिंगो पार्टी र पार्टीको सिद्धान्तलाई समेत खलल पुर्याएको दावी गरेका छन्। उजुरीमा भनिएको छ, 'नेपाली कांग्रेसको निर्वाचित माननीय सांसदले पार्टीको आन्तरिक अनुशासन र मेरो व्यक्तिगत इमान र निष्ठामा धावा बोल्ने गरी भए गरेका निराधार आरोपले मेरो व्यक्तिगत भावनामाथि मात्र गम्भीर चोट नपुगी पार्टीको विचार, सिद्धान्त र आदर्शमा समेत आँच पुगेको छ। लोकतन्त्र र विधिको शासनमा यस खाले अवाञ्छित क्रियाकलापलाई कानुनको दायरामा नल्याएसम्म अराजकताले प्रोत्साहन पाइ इमान र निष्ठाको उपहास हुनेछ। 'मन्त्रीको शपथ ग्रहण भएको मितिदेखि श्रृङ्खलाबद्ध रुपमा मन्त्रालयको कामकारवाही र मेरो व्यक्तिगत चरित्र र मानमर्यादामा आँच पुग्ने गरी कुत्सित मनसायका साथ घुसरिसवत जस्तो गम्भीर आरोप लगाई, कुप्रचारप्रसार गर्दै मेरो व्यक्तिगत नैतिक आचारण र ख्यातिमा दोष लगाउने जस्ता कलुसित,अमर्यादित र गैर कानुनी कार्य गरी आउनुभएको छ । यस कार्यले नेपाली कांग्रेस पार्टी र मेरो व्यक्तिगत चरित्र र पार्टीको आन्तरिक अनुशासन तथा अंगिकार गरेका मूलभूत विचार र सिद्धान्तलाई समेत खलल पुर्याएको छ।' मन्त्री पाण्डलेले आफू निष्ठा र इमानदारीका साथ अगाडि बढिरहेको बताउँदै बजगाईका अवाञ्छित अराजक र गैरकानुनी कार्यले विधिको शासन, लोकतन्त्र, पार्टी र संसदीय पद्धती मर्यादा, कानुन र अनुशासनको समेत गम्भीर उलङ्घन गरेको बताएका छन्। उनले बजगाईंले आफूमाथि लगाएका आरोपलाई चुनौतीसमेत दिएका छन्। 'म आफ्नो व्यक्तिगत र राजनीतिक जीवनलाई निष्ठा इमानदारी र नैतिकताको मार्गमा अविचलित रूपमा अगाडि बढाइरहेको छु । नेपाली कांग्रेस पार्टी र शीर्ष नेतृत्वले देखाएको त्याग समर्पण र नैतिकताको बाटोलाई पछ्याउँदै आफ्नो राजनीतिक यात्रामा आफूलाई समर्पित गरिरहेको छु। मेरो निष्ठा र इमानको बाटोलाई कुनै पनि प्रकारको दाग लाग्न नदिन दृढ सङ्कल्पित छु। माननीय बजगाईका अवाञ्छित अराजक र गैरकानुनी कार्यले विधिको शासन, लोकतन्त्र, पार्टी र संसदीय पद्धती मर्यादा, कानुन र अनुशासनको समेत गम्भीर उलङ्घन गरेको छ। प्रतिनिधि सभा सदस्यले पदीय मर्यादा र गरिमा समेतको ख्याल नगरी मिति २०८१ कात्तिक २७ गते आफ्नो व्यक्तिगत सामाजिक सञ्जाल ट्विटर (एक्स) र फेसबुक मार्फत निन्दनीय भाषामा लगाएको आधारहीन फरेवपूर्ण कलुषित तथा गैरकानुनी आरोपलाई चुनौती दिँदै सत्यतथ्यको उजागर गराई, यस खालका अमर्यादित अवाञ्छित अराजक तथा गैरकानुनी कार्यमाथि अनुसन्धान गरी आवश्यक कारवाही गरिदिनु हुन अनुरोध गर्दछु, 'उजुरीमा भनिएको छ बजगाईंले एक क्यासिनोलाई इजाजत दिँदा मन्त्री पाण्डेले भ्रष्टाचार गरेको भन्दै सामाजिक सञ्जालमा लेखेका थिए। सोही आधारमा केही अनलाइनहरुमा समाचार प्रकाशित भएको थियो। समाचार सार्वजनिक भएलगत्तै मन्त्री पाण्डेले आफूमाथि निराधार आरोप लगाएकाले त्यसविरुद्ध कानुनी बाटो अपनाउने प्रतिक्रिया दिएपछि सांसद बजगाइँले पाण्डे विरुद्धका सबै पोस्टहरू सामाजिक सञ्जालबाट हटाएका थिए ।"
