शीर्षक,विवरण
पैसा बगाउने बोरिङ,"तराई मधेस खेतीपातीको उर्वर भूमि हो। तर, सिँचाइको अभाव छ। खोलानाला पहाडबाट बग्दै तराई मधेसकै बाटो भएर भारत हुँदै बंगालको खाडी पुग्छन्। तर हाम्रो तराई मधेसकै खेतमा पानी नभएर धाँजा फाटेको हुन्छ। तराई भूभागको सहतमा पानीको अभाव भए पनि जमिनमुनि त छ। भूमिगत पानीका इनार तराईमा छन्। जसरी मानिसलाई चाहिने पानी इनार र कुवा अर्थात् भूमिगत स्रोतबाट निकालिन्छ, खेतबारीमा पनि त्यसको उपयोग गर्न सकिन्छ। भूमिगत पानी निकाल्ने डिप बोरिङ प्रविधि हुन्छ। यस्तो प्रविधि पञ्चायतकालबाटै पनि नेपालमा सुरु नभएको होइन। तर टिकाउ र भरपर्दाे माध्यमचाहिँ डिप बोरिङ बन्न सकेको छैन। सिरहाको लहान नगरपालिका२४ रायटोलमा ऊ जमानामै डिप बोरिङ थियो। दसकौंअघिको बोरिङ यन्त्रबाट पानी निकालेर स्थानीयले खेतबारी सिँचे पनि। तर केही वर्षमै बिग्रियो। लोकतान्त्रिक कालमा पनि बोरिङ बनाइयो। मर्मत पनि भयो। फेरि नगरपालिकाका अरू ठाउँमा पनि बोरिङ थपिए। अझ टोलैपिच्छे जस्तो पनि बोरिङ बने। तर दुर्भाग्य के भने कतिपय बिग्रेका छन्। कतिपय त्यत्तिकै बन्द छन्। कतिपयचाहिँ बिजुलीको बिल तिर्न नसकेर चल्न सकेका छैनन्। हुन्छ के भने कुनै पनि योजना बन्छ। तर त्यसको दीर्घकालीन सञ्चालन कसरी गर्ने भन्ने योजनै बन्दैन। अनि डिप बोरिङको हालत आज जे छ, त्यस्तै हुन्छ। डिप बोरिङ गर्ने मेसिन त हुन्छ तर पानी आउँदैन। पहिला बोरिङ राख्न खर्च। त्यसपछि मर्मतका लागि खर्च। अनि बिग्रेको बनाउनुभन्दा अर्काे नयाँ राख्ने भनेर खर्च। खर्चमाथि खर्च गरेर पैसा बगाइन्छ। तर पानी आउँदैन। कतिसम्म भने कुनै पनि मेसिन आजीवन चल्दैन। मर्मत गर्नुपर्छ। स्याहार सम्भार चाहिन्छ। यत्ति कुरा ख्याल गर्ने समुदायले पनि हो, राज्यको मात्रै कर्तव्य होइन। जुन कार्यालयले बोरिङ राखिदियो उसैले आजीवन हेर्ने मानसिकताबाट माथि उठ्नुपर्छ। होइन भने चाहे पञ्चायतकालीन हुन्, या अहिले प्रदेश सरकारले बनाएका कुनै पनि योजना चल्दैनन्, बोरिङमात्रै होइन। यस्ता योजना लडहमा पनि बनाउनु हुँदैन। लगानी पनि खेर जान्छ। झन् मधेसमा भूमिगत पानीको सतह तलतल भासिएको छ। प्रकृतिलाई चोट परेको छ। पहाडबाट बगेर आउने नदीकै पानीको नहर बनाएर सिँचाइ बन्दोबस्ती गर्नुपर्छ। त्यो नै दीर्घकालीन समाधान हो। आशा गरौं, सुनकोशीमरिण डाइभर्सन बहुउद्देश्यीय आयोजनासँग बन्ने नहर, सिँचाइले मधेसका धेरै जिल्लामा डिप बोरिङ नचाहिने अवस्था सिर्जना हुनेछ।"
आँपको ब्रान्डिङले बढायो बजार,"ब्रान्डिङ गरेको आँपले राम्रो मूल्य पाए पनि अरू किसानले लाभ उठाउन नसकेको लहान२४ झुटकी गाउँका वीरेन्द्र यादवको भनाइ छ। सिरहा : मालदह प्रजातिलाई आँपहरूको राजा मानिन्छ। जसको माग गाउँदेखि सहरसम्मै धेरै हुन्छ। जेठको दोस्रो सातादेखि केही प्रजातिका आँप पाक्न सुरु हुन्छन्। बजारमा पाइन थाल्छन्। बम्बई आँप स्थानीय बजारमै खपत हुन्छ। आँप कुनै वर्ष बढी त कुनै वर्ष कम फल्ने गर्छ। फलेको वर्ष हावाहुरीले उडाएन भने स्थानीय बजारमा सस्तो हुन्छ। तर, त्यही आँपलाई लहान नगरपालिकाले ब्रान्डिङ सुरु गरेपछि बजार बढेको छ। बिक्रेताले मूल्य पनि राम्रै पाउन थालेका छन्। लहानको आँप भनेर अर्कै ठाउँको बेच्ने, एउटा जातको आँप भनेर अर्कै बेच्ने, विषादी प्रयोग गरिएको आँप बेचेर लहानको आँपलाई बदनाम गराउने प्रचलन बढ्दो छ। यसलाई निरुत्साहित गर्न र भारतबाट भित्रिने आँपलाई रोक्न अर्गानिक लहानको आँपको प्रबद्र्धनलाई लहान नगरपालिकाले यस वर्ष पनि निरन्तरता दिएको नगरप्रमुख महेशप्रसाद चौधरीले बताए। नगरपालिकाले ब्रान्डिङ गरेर काठमाडौं, पोखरालगायत ठूलो सहरमा पठाएको छ। आँप ब्रान्डिङ गरेर काठमाडौं पुर्याउँदा बिक्री पनि बढेको छ। लहानमा ३५ देखि ५० रुपैयाँमा पाउने आँप काठमाडौं पुगेपछि सय रुपैयाँभन्दा बढीमा बिक्री भइरहेका छन्। गाउँगाउँमा किसानले उत्पादन गरेको आँपलाई लहान नगरपालिकाले ब्रान्डिङ, ग्रेडिङ र प्याकेजिङ गरी काठमाडौंलगायत देशका विभिन्न सहरमा बिक्रीका लागि पठाउने गरेको छ, नगरपालिकाका कृषि संयोजक बद्रीनारायण चौधरीले भने, आँपको हरेक प्याकेटमा लहानको आँप भनेर ब्रान्डिङ गरिएको छ। तौल, जात र मूल्य उल्लेख छ। उनका अनुसार यो वर्ष ५० हजार केजी आँप पठाउने लक्ष्य रहेको छ। लहान२४ का सरस्वती कृषि फार्मको ५० प्रतिशत साझेदारीमा यो सुरु भएको हो। नगरपालिकाले १० लाख रुपैयाँ बजेट विनियोजन गरेको छ। गतवर्ष ३० हजार केजी आँप ब्रान्डिङ गरी बिक्री गरेको थियो। आँपको खेती बढाउन वर्षैपिच्छे अनुदानमा बिरुवा पनि वितरण गरिरहेको उनले जानकारी दिए। आँप बिक्रीका लागि लहान र काठमाडौंको नयाँ बानेश्वर शान्तिनगरमा लहानको आँपको स्टल स्थापना गरिएको छ। स्टलमा पाँच र १० किलोको आँप प्याकिङ गरी राखिएको छ। बमई, मालदह, दसहरी, आर्मपाली र कलकतिया आँपलाई अलगअलग प्याकेजिङ गरी बिक्रीका लागि राखिएको कृषि फार्मका सञ्चालक रोहिन महतोले सुनाए। लहानको आँपलाई ब्रान्डिङ गरेर काठमाडौँ पुर्याउँदा बिक्री बढेको छ। यसले हामीहरूलाई राम्रो आम्दानी भइरहेको छ, उनले भने, आँप घरघरमा पुर्याउन ओओ पसलले होम डेलेभरिको व्यवस्था मिलाएको छ। अहिले अनलाइनमार्फत प्रिअर्डर पनि आइरहेको छ। काठमाडौं पुर्याउन खर्च बढी लाग्ने गरेकोले भाउ पनि सोहीअनुसार निर्धारण गरिएको उनले बताए। मेहनतअनुसार आम्दानी सन्तोषजनक हुने गरेको छ। आँपमा मञ्जर लाग्ने बेलादेखि नै स्याहार सुसार गर्नुपर्छ, लहान१ नागेन्द्र प्रधान रामुले भने, फलेपछि राम्ररी प्याकिङ गर्न मानिस भारतबाट ल्याउनुपर्छ। राम्रो प्याकिङ हुँदा आँप खराब हुँदैन। ग्राहकले रुचाउँछन्। उनले पनि १० बिघाको आँप किनेर काठमाडौं, पोखरालगायत सहरका व्यापारीलाई बेचेका छन्। वर्षा धेरै नभए पनि हुने र अरू बालीभन्दा आँपले उत्पादन राम्रै दिने गरेको उनले सुनाए। ब्रान्डिङ गरेको आँपले राम्रो मूल्य पाए पनि अरू किसानले लाभ उठाउन नसकेको लहान२४ झुटकी गाउँका वीरेन्द्र यादवको भनाइ छ। उनले आफ्नो बगैंचा तीन वर्षका लागि स्थानीय व्यापारीलाई बेचेका छन्। आँपलाई धेरै मेहनत पर्छ। समयसमयमा जोताउनुपर्छ। औषधि छर्ने र पानी सिँचाइ गर्नुपर्छ। मेहनत लगानीअनुसार यहाँको बजारमा मूल्य पाइँदैन। बाहिर लग्न साधन छैन, उनले भने, सबै झन्झट हेरेर तीन लाखमा तीन वर्षका लागि बेचेका छौँ। आँप जति सहर बजार पुग्दै गएको छ। उतिउति मूल्य बढेको छ। किसानले थोरै र व्यापारीले धेरै पैसा कमाउन सफल भएका छन्। आँपबाट अचार, अमोट पनि उत्पादन हुने हुनाले सीप र प्रविधि किसानलाई भए अझै फाइदा लिन सक्ने उनको भनाइ छ। आँपको रसको जुस बनाउने उद्योग र कोल्ड स्टोर स्थापना गरी किसानले नै आँपको कारोबार गर्न पाए राम्रो आम्दानी हुने उनले सुनाए।"
गलत मानिसहरूको प्रवेशले नागरिक उन्मुक्ति पार्टी विघटनउन्मुख : सुरेन्द्र चौधरी,"'टीकापुर विद्रोह'बाट जन्मिएको नागरिक उन्मुक्ति पार्टीभित्र फेरि कलह सुरू भएको छ। आइतबार संसदीय दलको बैठकले पार्टी अध्यक्ष रञ्जिता श्रेष्ठलाई हटाएर प्रमुख सचेतक रहेका गंगाराम चौधरीलाई दलको नेता चयन गरेको छ। यसअघि रञ्जिताको पक्षमा खुल्दै आएका अरुण चौधरी पनि निर्णयको पक्षमा उभिएका छन्। नागरिक उन्मुक्तिको अध्यक्ष बन्ने होडले एउटा मुद्दा सर्वोच्च अदालतमा विचाराधीन छ। अदालतको मुद्दा पर्खिरहेका रञ्जितारेशमले भने अहिले पनि आआफ्नो पक्षमा शक्ति केन्द्रित गर्ने काम रोकेका छैनन्। आजको घटना पनि यसैको दृष्टान्त हो। नागरिक उन्मुक्ति पार्टीको सांगठनिक जिम्मेवारीमा बसेर दाङ क्षेत्र नं १ बाट उम्मेदवारसमेत बनेका र अहिले नागरिक फर्स्ट अभियानका सुत्रधार सुरेन्द्र चौधरीसँग अन्नपूर्ण पोस्ट्कर्मी मदन चौधरीले यसै सन्दर्भमा कुराकानी गरेका छन्। कुन विधि र प्रक्रियाबाट व्यक्ति परिवर्तन गरियो चाहिँ मुख्य कुरा हो। नयाँ पार्टीमा विधि र पद्धति बसाल्नुपर्ने हुन्छ। प्रक्रिया पुर्याएरै गरिएका निर्णयलाई संस्थागत गरेको राम्रो पनि हो। यस कुरामा नागरिक उन्मुक्ति सुरुदेखि नै चुकेको छ। पार्टीमा व्यक्ति तोकेर कहिले रेशमले भनेका मान्छे हुने, कहिले रञ्जिताले भनेका मान्छे हुने कुराले निरन्तरता पाएको छ। संसदीय दलको नेता चयन गर्नु नै थियो भने गंगाराम त्यसका लागि योग्य मान्छे हुन्। उनी थरुहट आन्दोलनका योद्धा हुन्। समुदायमा उनको योगदान छ, प्रत्यक्ष जितेर आएका छन्। त्यसैले उनले पदको डिजर्ब गर्छन्। तर त्यही निर्णय उनले रञ्जिताको सहभागिताा गराउनुपर्थ्यो। तीन जनाको बहुमत त पुग्थ्यो, रञ्जिताको उपस्थितिले केही हुनेवाला पनि थिएन। यसले नेता कार्यकर्ता र बाहिर पनि फरक सन्देश जान्थ्यो। पार्टीलाई फाइदा पनि हुन्थ्यो। रञ्जिताले पनि नबुझ्ने होइन, उनी पनि लोकतान्त्रिक विधि पद्धतिबाटै आएका मान्छे हुन्। समस्या के भयो भने अलग्गै बसेर, बेइज्जतीपू्ण तरिकाले निकाल्दा सन्देश राम्रो गएन। अब यस घट्नामा रञ्जिताजीले के गर्नुहुन्छ मलाई थाहा भएन। तर, यसले जटिल समस्या निम्त्याउने पक्का छ। कस्तो जटिल समस्या हो?संसदीय दल विधि र पद्धतिबाट चल्छ। संसदीय दलको विधान हुन्छ। त्यो विधान संसद सचिवालयमा दर्ता गर्नुपर्छ। दर्ता गर्नुअघि त्यसलाई केन्द्रीय समितिबाट अनुमोदन गर्नुपर्छ। तर, नागरिक उन्मुक्ति पार्टीले न विधान अनुमोदन गरेको छ, न सचिवालयमा दर्ता गरेको छ। यही कारण कानुनी जटिलता आउँछ कि भन्ने मेरो चिन्ता हो। त्यो पार्टीमा मेरो पनि सुरुदेखि योगदान थियो, भूमिका थियो। मैले सुरुदेखि भन्दै आएको छु, नागरिक उन्मुक्तिको एजेन्डा २४ क्यारेटको हो। तर, त्यो एजेन्डा स्थापित गर्न विधि पद्धतिबाट पार्टी चलेन। जसका कारण यो समस्या आयो। संसदीय दलको नेता परिवर्तन गर्ने सबालमा दलको विधान दर्ता र अनुमोदन नभएको अवस्थामा केन्द्रीय समितिको निर्णयलाई अन्तिम मानिन्छ। त्यो अवस्थामा पार्टी पुग्यो भने अर्को दुर्भाग्य हुन्छ। वैधानिकताको प्रश्न उठेपछि लडाइँ पनि लामो जान्छ। रञ्जिताजीलाई मेरो के सल्लाह छ भने यो निर्णयलाई सहज ढंगले स्वीकार्नुस्। कुनै कानुनी लडाइँमा नजानुस्। रेशम र रञ्जिताबीचको लडाइँमा फाटो ल्याउने मान्छे पार्टीभित्र छन् कि बाहिरका हुन्? तपाईँलाई के लाग्छ?सबैभन्दा बढी नजिकको जो हुन्छ, उसैले हो झगडा पार्ने, फाटो ल्याउने। टाढाको मान्छेले झगडा पार्यो भन्नु गलत हो। रेशमजीले त नेताहरूको नामै किटान गरेर फाटो ल्याएको भन्नुभएको छ। त्यसमा मैले न प्रचण्डलाई दोष दिन्छु, न देउवा र ओलीलाई नै दिन्छु। लोग्ने स्वास्नीबीच फाटो ल्याउने मान्छेहरू परिचालित मान्छे हुन्। पार्टीभित्र ठूला पद ओगटेर बस्नेहरूले नै हो झगडा पारेका। पार्टी बनाउनमा ती मान्छेहरूको न कुनै योगदान छ, न पार्टी बनाउने उनीहरूको नियत छ। त्यस्ता मान्छेहरूबाट अध्यक्ष रञ्जिता पनि घेरिएकी छन्। उनको पार्टीको सचिवालय हेर्दा पनि त्यस्ता अनुहारहरू देख्न सकिन्छ। स्वार्थले भरिएका झुन्ड छ सचिवालयमा। रञ्जितामात्रै होइन, त्यस्ता व्यक्तिहरूबाट रेशम चौधरी पनि घेरिएका छन्। यो पार्टीलाई आफ्नो भन्ने नेताकार्यकर्ताहरूमात्र होइन, आम थारू समुदाय छन्। उनीहरूको अहिले पनि चाहना छ, लग्ने स्वास्नी मिलेर बसून। २४ क्यारेटको एजेन्डा बोक्ने पार्टीलाई जीवित राख्नुपर्छ भन्ने सबैको भावनामा छ। तर, यिनै स्वार्थहरूको झुन्डले लोग्ने स्वास्नीबीच चरम झगडा भइरहेको छ। यो कुरा दुवैले बुझ्नुपर्छ। स्वार्थीको झुन्ड भनिरहनुभएको छ, त्यस्ता मानिसको प्रवेश पार्टीमा कसरी भयो? तपाईँ पनि स्थापनाकालदेखि पार्टीको संगठनात्मक काम गर्नुभएको थियो। जुन मानिसलाई मैले इंगित गरेर खराब वा स्वार्थी झुन्ड भन्दैछु, त्यस्ता व्यक्तिहरूलाई न मैले प्रवेश गराएको छु, न रञ्जिताजीले। ती सबै मानिसहरूलाई रेशमजीले प्रवेश गराउनुभएको हो। रेशमजीसँग शक्ति हुँदा उनीहरू रेशमलाई घेरेर बसेका थिए। रेशमसँग शक्ति नहुँदा आज रञ्जितालाई घेरेर बसेका छन्। रञ्जिताजीलाई गलत सल्लाह दिइरहेका छन्। उकास्ने काम गरिरहेका छन्। पार्टीमा भाँडभैलो मच्चाउनेहरू पनि तिनीहरू नै हुन्। अहिले केन्द्रीय गठबन्धन नै फेर्ने चर्चा चलिरहेको छ। नागरिक उन्मुक्ति केन्द्र र प्रदेश सरकारहरूमा सहभागी भएको अवस्था छ। गठबन्धन फेरियो भने यो पार्टीमा कस्तो असर गर्छ? कांग्रेसएमालेको गठबन्धन बन्यो भने यो पार्टीको अहिलेको भ्यालु रहँदैन। नागरिक उन्मुक्ति भए पनि, नभए पनि सुदूरपश्चिमको सरकार गठन रोकिँदैन। जब प्रदेशमै नागरिक उन्मुक्तिको आवश्यकता पर्दैन भने केन्द्रमा झन् किन पर्थ्यो? उहाँहरूले जे मन्त्रालयको लागि झगडा गरिरहनुभएको छ, आन्तरिक कलहले केही पनि नपाउने अवस्था आइसक्यो। ओली र देउवाले दया माया र कृपाल कुनै मन्त्रालय दिए बेग्लै कुरा। तर, आफूले रोजेको मन्त्रालय पाउने दिन जान्छ। उनीहरूको आन्तरिक झगडाले के पाउने भयो त? केही पनि पाउने भएन। नेता कार्यकर्तामा निरासामात्रै थोपरियो। यसको जिम्मा पनि एउटालाई दिएर हुँदैन, दुवैले लिनुपर्छ। दुवैले आफू कस्ता मान्छेबाट घेरिएको छु? म के गर्दैछु? भन्ने कुराको समीक्षा गर्न जरुरी छ। लोग्ने स्वास्नी नमिलेसम्म त्यो पार्टी बाँचिरहने कुनै सम्भावना देखिँदैन। के कुराले रेशमरञ्जिताबीच यो लेभलको झगडा भयो?रेशमजीले निर्वाचन आयोगविरुद्ध सर्वोच्च अदालतमा मुद्दा दर्ता गर्नुभयो। त्यसमा निर्वाचन आयोग र नागरिक उन्मुक्ति पार्टीलाई विपक्षी बनाउनुभयो। त्यस मुद्दामा अदालतले रञ्जितासँग जवाफ माग्यो। रञ्जिताले अध्यक्षको हैसियतले जे जवाफ पठाइन्, सबैभन्दा डरलाग्दो कारण त्यही हो जस्तो लाग्छ। एकदमै आपत्ति जनक जवाफ पठाइएको छ। त्यो जवाफमा भनिएको छ, 'रेशम चौधरी फौजदारी अभियोगमा दोषी ठहरिएका कसूरदार व्यक्ति हुन्। उनले पार्टीको कुनै पनि पद वा सदस्यता लिन अयोग्य छन्।' यस खालको जवाफ रञ्जिताले लेखेको होजस्तो मलाई लाग्दैन। रञ्जिताको हात मुखबाट त्यस्तो शब्द निस्किँदैन। अर्को महत्वपूर्ण कुरा, त्यो मुद्दालाई षड्यन्त्रपूर्व के गरिएको छ भने शारदा कडायत जसले रेशमको माफी मिनाहाविरुद्ध मन्त्रिपरिषद्को विपक्षमा मुद्दा हालेकी छन्। त्यो मुद्दा र रेशमको मुद्दा एकै पेसीमा हालिएको छ। कांग्रेसएमालेमाओवादीलाई के डर हो भने रेशमलाई जेल पठाइयो भने थारूहरू फेरि निस्कन्छन् पहिलेजस्तै। रञ्जिताजीले पठाएको जवाफ र शारदा कडायतको मुद्दा एउटै पेसीमा तोकिएपछि फैसला एउटै हुने हो। तर, रेशमजीलाई जेल हालियो भने यो देशका सबै मिडियाहरूले एउटै कुरा भन्नेछन्, रञ्जिताले लेखेको जवाफले नै रेशमलाई कसूरदार ठहराइयो। कांग्रेस, एमाले र माओवादीका नेताहरूले चाहेको पनि त्यही हो। यसको सिधा दोष रञ्जिताजीलाई जाने देखिन्छ। रञ्जिताले त्यस्तो लेख्ला भन्ने कसैले कल्पना गर्न सक्दैन। वकिलहरूले जवाफ लेखिदिएका होलान् आफ्नो ठाउँमा छ, तर रञ्जिताको वरिपरि बस्नेहरूले जवाफ हेर्नुपर्थ्यो कि पर्दैनथ्यो? सायद, पार्टी कब्जा गर्ने झुन्डहरूले खोजेको पनि त्यही नै हो। यो पार्टीको झगडा यसरी नै चलिरहे मिसन ८४ अभियान के हुन्छ? होइन, यसको एउटै उपाय छ। त्यो उपाय भनेको कलेक्टिभ विस्डम (बुद्धिमतापूर्ण निर्णय) हो। एक जना व्यक्तिको सनकका आधारमा गरिने निर्णयको परम्परालाई तोडेर पद्धति बसाल्नुपर्छ। त्यो पद्धति भनेको कलेक्टिभ विस्डम हो। कुनै पनि विषयमा मानिसका दृष्टिकोण फरक हुन्छन्। हरेक व्यक्तिले सोच्ने तरिका पनि फरक हुन्छन्। यो सत्य कुरालाई आत्मसात गर्दै सामूहिक निर्णय गर्दा त्यसको सबल र दुर्बल पक्षका बारेमा विभिन्न तरिकाको दृष्टिकोणहरू आउँछ। त्यसबाट निचोड वा निष्कर्षमा पुग्न सजिलो हुन्छ। लोकतान्त्रिक पार्टीको लागि यो महत्वपूर्ण कुरा हो। अर्को कुरा, सुरुदेखि नै यो पार्टीमा यही कुराले झगडा भएको छ। कहिले रेशमको सनकले एउटा निर्णय हुने, कहिले रञ्जिताको सनकमा अर्को निर्णय हुने। यसलाई रोक्ने भनेकै कलेक्टिभ विस्डम हो। दुवै जनाले यसलाई गुरु मन्त्र मानेर हिँड्नुभयो भने समस्या समाधान हुन्छ। मिसन ८४ पनि सफल हुन्छ। पद्धति बसाल्ने हो भने पार्टी चल्छ, टिक्छ पनि। मैले सुरुमै भने नागरिक उन्मुक्त पार्टीले २४ क्यारेटको एजेन्डा बोकेको छ। अनि मान्छेलाई जोड्ने भनेको एजेण्डा नै हो। नेतृत्व पंक्तिको कार्यशैलीले जोडिएका मान्छेलाई टिकाउने हो। पार्टीको एजेन्डा त जिवितै छ जस्तो लाग्छ। उठान गर्नमात्र जानेन भन्ने हो। अन्त्यमा रेशमरञ्जितालाई के सल्लाह दिनुहुन्छ? संसदीय दलमा उहाँहरूको विधान दर्ता नभए पनि गंगालाई दलको नेतामा रञ्जिताले स्वीकार गएर गएकै राम्रो। 'म मान्दिँ' भनेर जाने हो भने राम्रो हुँदैन। रेशमजीले पनि कुनै निर्णय गर्दा झगडामा नुनचुक थप्नु भएन।"
जितेन्द्र देव एमालेमा प्रवेश,"काठमाडौं : नेपाली कांग्रेसका नेता जितेन्द्र नारायण देव एमाले प्रवेश गरेका छन्। पार्टी कार्यालय च्यासलमा एमाले अध्यक्ष केपी शर्मा ओलीले देवलाई पार्टी प्रवेश गराएका थिए। देवसँगै लोकतान्त्रिक समाजवादी पार्टीका नेताहरू पनि एमाले प्रवेश गरेका थिए। पूर्वमन्त्रीसमेत रहेका देव कांग्रेसबाट राष्ट्रियसभा सदस्य बनेका थिए। विजय गच्छदार निकट मानिएका नेता मधेसी जनअधिकारी फोरम, फोरम लोकतान्त्रिक हुँदै नेपाली कांग्रेसमा प्रवेश गरेका थिए। एमाले नेतासमेत रहिसकेका देव मधेस आन्दोलनपछि फोरममा प्रवेश गरेका थिए। उनी फोरम लोकतान्त्रिकबाट संविधानसभा सदस्य पनि भएका थिए।"
सत्ता समीकरणबारे कांग्रेसले भन्यो विभिन्न दलहरूसँग नेतृत्व तहमा छलफल भइरहेको छ,"काठमाडौं : प्रमुख प्रतिपक्षी दल नेपाली कांग्रेसले सत्ता समीकरणबारे विभिन्न दलहरूसँग छलफल भइरहेको बताएको छ। पार्टी प्रवक्ता प्रकाशशरण महतले नेतृत्व तहले विभिन्न दलहरूसँग छलफल गरिरहेको बताए। 'कांग्रेस ठूलो दलको हैसियतले सरकारको नेतृत्व गर्नुपर्छ भन्ने कुरा अनौठो भएन। नेतृत्व तहले पनि विभिन्न दलहरूसँग छलफल गरिरहेको छ,' उनले भने। यतिबेला कांग्रेसएमाले गठबन्धन बन्ने विषयले चर्चा पाइरहेका बेला प्रवक्ता महतले सत्ता समीकरणका लागि विभिन्न दलहरूसँग छलफल भइरहेको बताएका हुन्। शनिबार दिउँसो कांग्रेस सभापति र एमाले अध्यक्ष केपी शर्मा ओलीबीच बालकोटमा भेटवार्ता भएको थियो। सोही भेटपछि कांग्रेसएमाले गठबन्धन बन्ने चर्चा चुलिएको हो।"
यी हुन् मन्त्रिपरिषद् बैठकको निर्णयहरू,"काठमाडौं : सरकारले सम्पत्ति शुद्धीकरण तथा आतङ्ककारी कार्यमा वित्तीय लगानी निवारणसम्बन्धी राष्ट्रिय रणनीति तथा कार्ययोजना स्वीकृत गरेको छ। मन्त्रिपरिषद्को आजको बैठकले उक्त निर्णय गरेको सञ्चार तथा सूचना प्रविधिमन्त्री रेखा शर्माले बताए। बैठकले जापान सरकारबाट मानवसंशाधन विकासका लागि प्राप्त हुने३८ करोड २२ लाख बराबरको अनुदान सहायता स्वीकृत गर्ने निर्णय भएको उनले जानकारी दिए। सरकारका प्रवक्ता मन्त्री शर्माले धितोपत्रसम्बन्धी ऐन, २०६३ लाई संशोधन गर्न बनेको विधेयक सङ्घीय संसद्मा पेस गर्ने निर्णय गरेको उनले जानकारी दिँदै आर्थिक कार्यविधि तथा वित्तीय उत्तरदायित्व ऐन, २०७६, लाई संशोधन गर्न बनेको विधेयक र नेपाल कानुन व्यवसायी परिषद् ऐन, २०५० लाई संशोधन गर्न बनेको विधेयक संसद्मा पेस गर्ने निर्णय गरेको बताए। त्यस्तै बैठकले तमोर करिडोर लिपिङ खोला जलविद्युत् आयोजना, बुर्तिबाङपौदीअमराईतम्घास गोरुसिङ्गे एक सय ३२ किलोभोल्ट प्रसारण लाइन, जडीबुटी उत्पादन तथा प्रशोधन कम्पनी लिमिटेड र सुपर घलेम्दी जलविद्युत् आयोजनालाई राष्ट्रिय वनको जग्गा प्रयोग गर्न स्वीकृति दिने निर्णय गरेको छ। रानीजमराकुलरिया सिँचाइ आयोजनाका लागि कैलालीको लम्कीचुहा नगरपालिकास्थित एक सय सात हेक्टर जग्गा प्रदान गर्ने निर्णय गरेको छ।"
पदाधिकारी बैठकमा देउवाले भने बालकोटमा सौहार्दपूर्ण वातावरणमा कुराकानी भएको छ,"काठमाडौं : नेपाली कांग्रेसका सभापति शेरबहादुर देउवाले नेकपा एमाले अध्यक्ष केपी शर्मा ओलीसँगको भेटबारे पदाधिकारी बैठकमा ब्रिफिङ गरेका छन्। देउवा निवासमा सोमबार बसेको बैठकमा सभापति देउवाले ओलीसँग सौहार्दपूर्ण वातावरणमा छलफल भएको ब्रिफिङ गरेका हुन्। कांग्रेसका सूचना विभाग प्रमुख मीन विश्वकर्माका अनुसार ओलीले चिया खान बोलाएपछि देउवा शनिबार दिउँसो बालकोट गएका थिए। 'सभापतिजीले चिया खान बोलाएपछि बालकोट गएको भन्नुभएको छ। उहाँले सौहार्दपूर्ण वातावरणमा भेटघाट भएको र यसका बारेमा धेरै चर्चा नगर्न भन्नुभएको छ,' उनले भने। कांग्रेस प्रवक्ता प्रकाशशरण महतले भने कांग्रेस ठूलो पार्टी भएकाले सरकारको नेतृत्व गर्नु सामान्य कुरा भएको बताए। उनले त्यसका लागि विभिन्न दलहरूसँग छलफल पनि भइरहेको बताए। यद्यपि, मुद्दाको प्राथमिकता र दीर्घकालसम्म जाने सम्भावना नभएसम्म सत्ता समीकरणका विषयमा प्रवेश नगर्ने उनको भनाइ छ। 'सत्तामा नेपाली कांग्रेस हुनुपर्छ, नेतृत्व लिनुपर्छ भन्ने कुरा ठूलो भएन। यस विभिन्न दलसँग छलफल गरिरहेका छौं। सत्तामा जानका लागि हाम्रो प्राथमिकताको विषय भनेको दीर्घकालसम्म जाने अवस्था हो कि होइन भन्ने हो। यस विषयमा बोल्नु परिपक्व भएको छैन। मुद्दा बलियो नभएसम्म कांग्रेसको प्राथमिकतामा सरकार हुँदैन। अस्थिरताको अन्त्य गर्नेसक्ने अवस्थामा मात्रै यो विषयलाई विचार गर्न सकिन्छ,' प्रवक्ता महतले भने।"
"मन्त्रिपरिषद्मा प्रधानमन्त्रीको ब्रिफिङ बाहिर फैलाइएका भ्रमहरू सत्य होइनन्, गठबन्धन लामो समय जान्छ","काठमाडौं : प्रधानमन्त्री पुष्पकमल दाहालले पछिल्लो राजनीतिक अवस्थाबारे मन्त्रिपरिषद् बैठकमा ब्रिफिङ गरेका छन्। कांग्रेसएमाले नेतृत्वको गठबन्धन बन्ने विषय उठेपछि प्रधानमन्त्री दाहालले मन्त्रीहरूसँग ब्रिफिङ गरेका हुन्। उनले बाहिरी हल्लाहरूमा कुनै सत्यता नभएको स्पष्ट पारेका छन्। 'प्रधानमन्त्रीले समाचारहरूमा आएका विषयमा ब्रिफिङ गर्नुभएको छ। जुन हल्ला र भ्रमहरू फैलाइएका छन्, त्यसमा सत्यता छैन भन्नुभएको छ। उहाँ(प्रधानमन्त्री)ले यो गठबन्धन लामो समय जन्छ भन्नुभएको छ,' सरकारका प्रवक्ता रेखा शर्माले भनिन्। प्रवक्ता शर्माले एमाले मन्त्रीहरूलाई बालकोट बोलाइएको कुरा पति सत्य नभएको बताइन्। 'क्याबिनेटमा बसिरहनुभएका एमाले मन्त्रीहरू पनि बालकोट बोलाइएका समाचार हेरेर छक्क पर्नुभयो। सबै समाचार सत्य नहुँदा रहेछन्,' उनले भनिन्। शर्माले राष्ट्रिय सहमतिको सरकार बनाउने विषयमा कुनै छलफल नभएको बताइन्। एमाले अध्यक्ष केपी ओली शर्मालाई प्रधामन्त्री बनाउने कुरा पनि सत्य नभएको उनले प्रष्ट पारिन्। 'आज विहान प्रधानमन्त्री र केपी शर्मा ओलीजीबीचको भेटमा ओलीलाई प्रधानमन्त्री बनाउने प्रस्तावका कुरा पनि बाहिर आएका छन्। ती कुरा पनि सत्य छैन,' प्रवक्ता शर्माले भनिन्।"
कांग्रेसले भन्यो बिआरआई ऋणमा चाहिँदैन,"काठमाडौं : नेपाली कांग्रेसले चीनको बिआरआई परियोजना ऋणमा स्वीकार्य नहुने बताएको छ। सभापति शेरबहादुर देउवा निवासमा सोमबार भएको पदाधिकारी बैठकले बिआरआई ऋणमा लिन नसकिने निष्कर्ष निकालेको हो। बिआरआई पूर्ण अनुदानमा मात्रै स्वीकार गर्न सकिने कांग्रेसका प्रवक्ता प्रकाशशरण महतले ताए। 'सरकारले बिआरआईका बारेमा केही गृहकार्य गरिरहेको थाहा पाएका छौं। यही बेला चीनका उपविदेशमन्त्री पनि नेपाल आउनुभएको थियो। कांग्रेसले बिआरआई अनुदानमा मात्रै स्वीकार गर्छ। नेपालमा ऋणको बोझ धेरै भइसक्यो। ऋणको आकारलाई अझै बढाएर लानु हुँदैन,' महतले भने। कांग्रेसले पहिल्यैदेखि बिआरआई अनुदानमामात्रै स्वीकार गर्ने बताउँदै आएको छ। तत्कालीन प्रधानमन्त्री शेरबहादेर देउवाले चिनियाँ विदेशनमन्त्री वाङ यीसँग भेटमा पनि ऋणमा बिआरआई लिन नसकिने बताएका थिए।"
पदमा रहेसम्म स्वास्थ्य क्षेत्रको सुधारमा लाग्छु : मन्त्री यादव,"काठमाडौं : स्वास्थ्य तथा जनसंख्या मन्त्री प्रदीप यादवले स्वास्थ्य क्षेत्रको पुराना संरचनालाई व्यवस्थित गर्न ध्यान केन्द्रित गरेको बताएका छन्। सोमबार मन्त्रालयमा सञ्चारकर्मीसँग छलफल गर्दै उनले अहिलेको राजनीतिक अस्थिरताका कारण नयाँ पूर्वाधार निर्माणमा भन्दा पनि भएरहेका पूर्वाधारहरूलाई व्यवस्थित गर्दै स्वास्थ्य क्षेत्रको सुधारमा ध्यान केन्द्रित गरेको बताइ। राजनीतिक तरंगले आफूलाई कुनै फरक नपार्ने भन्दै मन्त्री यादवले आफू पदमा रहेसम्म यस क्षेत्रको सुधारमा लाग्ने बताए। उनले सरकारी अस्पतालमा बेडको अभाव हटाउने, सहुलियत रूपमा औषधी वितरण हुनुपर्ने भएकाले आफू निरन्तर अनुगमनमा हिँडेको र केही सुधारका संकेत प्राप्त भएको बताए। मन्त्री यादवले स्वास्थ्य क्षेत्रमा जनशक्ति अभावलाई ध्यान दिँदै ९२ हजारभन्दा बढी जनशक्ति थप गर्ने गरी अर्थमा प्रस्ताव पठाएको बताए। उनले स्वास्थ्य बीमामा देखिएको समस्यालाई पनि समाधान गर्ने गरि अघि बढेको दाबी गरे।"
संक्रमणकालीन न्यायसँग सम्बन्धित विषय टुंग्याउन कार्यदल गठन,"काठमाडौं : संक्रमणकालीन न्यायसँग सम्बन्धि विषयलाई टुङ्गो लगाउन मुख्य तीन दलबीच कार्यदल गठन गर्न सहमति भएको छ। बिहीबार प्रधानमन्त्री पुष्पकमल दाहाल प्रचण्ड, एमाले अध्यक्ष केपी शर्मा ओली र कांग्रेस सभापति शेरबहादुर देउवाबीच संक्रमणकालीन न्यायसँग सम्बन्धित मुद्दा टुङ्गो लगाउन तीन पार्टीबाट एकएक जना सदस्य रहने गरी कार्यदल बनाउन सहमति भएको हो। सोही सहमतिपश्चात टीआरसी विधेयकमा सहमति गरेर प्रस्ताव तयार गर्न आइतबार तीन दलबाट एकएक जना सदस्य रहेको कार्यदल गठन गरिएको एमालेका प्रमुख सचेतक महेश बर्तौलाले जानकारी दिए। उनका अनुसार कार्यदलमा नेपाली कांग्रेसबाट प्रमुख सचेतक रमेश लेखक, नेपाल कम्युनिस्ट पार्टी (एमाले) बाट आफू र माओवादी केन्द्रबाट उपमहासचिव जनार्दन शर्मा रहेका छन्। बर्तौलाले कार्यदलले छलफल गरेर टुंग्याउन बाँकी विषयसहितको प्रस्ताव तयार गरेर शीर्ष नेतृत्वलाई बुझाउने जानकारी दिए। कार्यदलले यसअघिको मस्यौदामा भएका असहमतिका बुँदामा छलफल गरेर साझा धारणा बनाउने उनको भनाई छ। टीआरसी विधेयकका अधिकांश बुँदामा सहमति भए पनि चार बुँदामा सहमति कायम हुन नसकेको नेताहरूले बताएका छन्। तत्कालीन प्रतिपक्ष रहँदा पीडितलाई न्याय दिनेभन्दा पनि पीडकको सजाय घटाउने निहित स्वार्थ माओवादी अध्यक्ष एवं प्रधानमन्त्री प्रचण्ड र कांग्रेस सभापति देउवाको रहेको विश्लेषण एमाले अध्यक्ष केपी शर्मा ओलीले गरेका थिए। मानव अधिकारका गम्भीर उलंघन गर्नेलाई सजायको दायरामा ल्याउनुपर्ने र आममाफि दिन नहुने पक्षमा एमाले रहेको छ। नयाँ सत्ता समिकरण बनेपछि शान्तिप्रक्रिया र संक्रमणकालीन न्याय टुंग्याउने भने पनि सरकारले ठोस पहल गरेको छैन। पीडितले न्याय पाउने गरी मात्रै बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐनको संशोधन विधेयक टुंग्याउनुपर्ने एमालेले बताउँदै आएको छ। स्वेच्छाचारी ढंगले सजाय घटाउने कुराले संक्रमणकालीन न्यायको उपहास मात्रै हुने एमालेको निष्कर्ष छ।"
प्रचलित व्यवस्थाअनुसार मन्त्रालयगत बजेट विनियोजन गरिएको हो : अर्थमन्त्री,"काठमाडौं : अर्थमन्त्री वर्षमान पुनले लगानी सम्मेलनले विदेशी लगानीको लागि उपयुक्त आधार रहेको सन्देश गएको बताएका छन्। सोमबार प्रतिनिधिसभा बैठकमा सांसदले सोधेका प्रश्नको जवाफ दिँदै अर्थमन्त्री पुनले लगानी सम्मेलनका कारण निजी क्षेत्रको मनोबल वृद्धि भएको र सम्भावित विदेशी लगानीकर्ताहरूसँग प्रत्यक्ष भेटघाट भएको भन्दै यसले लगानीको लागि उपयुक्त आधार रहेको सन्देश गएको बताएका हुन्। लगानी सम्मेलनको सन्दर्भमा लगानी सहजीकरणका लागि कानुन संशोधन भएको,इनभेष्टमेन्ट गाइड तथा सेक्टोरल प्रोफाइलहरु तयार भएको उनले बताए । उनले संविधानमा भएका व्यवस्था अनुसार नै संसदको सुझावलाई समेटेर बजेट तयार गरिएको जानकारी दिए। मन्त्रालयगत बजेट बिनियोजनको आधार पनि प्रचलित व्यवस्था र मापदण्डलाई टेकेर नै निर्धारण गरिएको उनले बताए।"
प्रतिनिधिसभाको सचिवमा सुरेश अधिकारी सिफारिस,"काठमाडौं : पूर्वसचिव सुरेश अधिकारी प्रतिनिधिसभाको सचिव पदमा नियुक्तिका लागि सिफारिस भएका छन्। सभामुख देवराज घिमिरेले पूर्वसचिव अधिकारीलाई सचिव पदमा नियुक्तिका लागि राष्ट्रपति रामचन्द्र पौडेलसमक्ष आज सिफारिस गरेका हुन्। सभामुखले राष्ट्रपतिसमक्ष नेपालको संविधानको धारा १०६ तथा संघीय संसदका महासचिव, प्रतिनिधि सभाका सचिव तथा राष्ट्रिय सभाका सचिवको पारिश्रमिक, सेवाको शर्त र सुविधा सम्बन्धी ऐन, २०७५ को दफा ३ बमोजिम सङ्खुवासभा खाँदवारी नगरपालिका वार्ड नम्बर २ निवासी अधिकारीलाई प्रतिनिधि सभाको सचिव पदमा नियुक्तिका लागि सिफारिस गरिएको सभामुखको सचिवालयले जनाएको छ। प्रतिनिधि सभा सचिव पद्मप्रसाद पाण्डेय संघीय संसदको महासचिव नियुक्त भएपछि २०८० साल माघ २३ देखि सो पद रिक्त थियो ।"
एकीकृत समाजवादी महाधिवेशन : बन्दसत्र सुरू,"काठमाडौं : नेकपा एकीकृत समाजवादीको जारी महाधिवेशनअन्तर्गत बन्दसत्र सुरु भएको छ । कमलादीस्थित प्रज्ञा प्रतिष्ठानको सभाहलमा सुरु भएको बन्दसत्रमा राजनीतिक दस्तावेज, समाजवादी कार्यक्रम, विधानसम्बन्धी र साङ्गठनिक दस्तावेजमा छलफल गरिनेछ । पार्टीका पोलिटब्युरो सदस्य दिलु पन्तले बन्दसत्रमा प्रतिनिधिबीचमा दस्तावेज माथि छलफल गरिने जानकारी दिए। महाधिवेशनमा एक हजार आठसय ४९ प्रतिनिधि सहभागी छन् । पारित हुने सिद्धान्त, नीति तथा वैचारिक दृष्टिकोणका आधारमा दुई सय ९९ सदस्यीय कार्यसमिति तथा २१ पदाधिकारी चयन गर्नेछ ।"
"सांसदमा खतिवडाको प्रश्न : अगाडिको 'रो' खाली छ,मन्त्री र शीर्ष नेताहरू खोइ ?","काठमाडौं : नेपाली कांग्रेसका सांसद रामहरि खतिवडाले प्रतिनिधिसभा बैठकमा मन्त्री र शीर्ष नेताहरूको खोजि गरेका छन् । बैठकको विशेष समयमा समय लिएर बोल्दै सांसद खतिवडाले आजको बैठकमा शून्य समय र विशेष समयमा उठेका प्रश्नको जवाफ दिने कार्यसूची भएपनि मन्त्रीहरू नै अनुपस्थित हुनु लाजमर्दो भएको टिप्पणी गरे। उनले मन्त्रीहरूको खडेरी परेको भन्दै मन्त्रीहरुको अनुपस्थितको कारण खोजिनुपर्ने बताए। 'हामीलाई यो प्रतिनिधिसभाको संभावित कार्यतालिका भनेर उपलब्ध गराएको आजको कार्यसूचीमा शून्य समयपश्चात शून्य समय र विशेष समयमा उठेका प्रश्नको जवाफ भनेर उल्लेख गरिएको छ। तर, अगाडिको रोमा हेर्छु। सभामुख महोदय मन्त्रीहरूको खडेरी लागेको छ। कही औषधी उपचार गर्न जानु भएको छ कही कतै जानु भएको थाहा छैन,'उनले भने,' शीर्ष नेताहरूको पनि अगाडिको बेन्चमा अनुपस्थित देखिन्छ। कार्यतालिका अनुसार सदन पनि प्रवेश गरेन यसमा जानकारी पाए अझ खुसी हुन्थे।' त्यसपछि सभामुख देवराज घिमिरेले उठान भएको विषयमा ध्यानाकृ्ष्ट भएको बताए। उनले यस विषयमा खोजिनिधि गरिने बताए। एकजना पनि मन्त्री नआएपछि यसअघिको बैठक १५ मिनेटका लागि स्थगित भएको थियो। अहिले दोस्रो बैठक चलिरहेको छ।"
प्रधानमन्त्री प्रचण्ड र एमाले अध्यक्ष ओलीबीच बालुवाटारमा भेटवार्ता,"काठमाडौं : प्रधानमन्त्री पुष्पकमल दाहाल प्रचण्ड र नेकपा एमालेका अध्यक्ष केपी शर्मा ओलीबीच आज पनि भेटवार्ता भएको छ। प्रधानमन्त्री प्रचण्ड र अध्यक्ष ओलीबिच आज बालुवाटारमा भेटवार्ता जारी रहेको प्रचण्ड सचिवालयले जनाएको छ। आजको भेटमा प्रचण्ड र ओलीबीच मन्त्रिमण्डल पुनर्गठन र समसामयिक विषयमा छलफल केन्द्रित रहेको बालुवाटार स्रोतले जनाएको छ। सरकारका काम अझै प्रभावकारी बनाउने बारे छलफल जारी रहेको प्रधानमन्त्री सचिवालयले जनाएको छ। ओलीले सिफारिस गर्ने व्यक्ति नियुक्त नभएपछि सानातिना नियुक्ति, सरुवा, बढुवामा नअल्झिई पोलिसी म्याटरमा जान प्रचण्डलाई सुझाव दिँदै आएका छन्। शनिबार र आइतबार नेपाली कांग्रेसका सभापति शेरबहादुर देउवाले एमाले अध्यक्ष ओलीसँग छलफललाई लिएर माओवादी नेतृत्व तरंगित बनेको छ। एमाले र कांग्रेसबीच संवाद बढेपछि प्रचण्डले समेत भेटवार्ता बढाएका हुन्। माओवादी नेतृत्वमा भने कांग्रेस र एमाले मिलेर सरकार परिवर्तन गर्न लागेको आशंका पैदा भएको छ। कांग्रेसका कतिपय नेताहरु एमाले र कांग्रेस मिलेर देशलाई अगाडि बढाउनुपर्ने अभिव्यक्ति दिइरहेका बेला देउवा र ओलीबीचको भेटलाई अर्थपूर्ण रुपमा हेरिएको छ।"
एकीकृत समाजवादीको महाधिवेशन प्रतिवेदनमाथि सामूहिक छलफलको तयारी,काठमाडौं : नेकपा एकीकृत समाजवादीको दसौं राष्ट्रिय महाधिवेशनको दोस्रो दिन विभिन्न प्रतिवेदनहरू प्रस्तुत गरिएको छ। काठमाडौंको प्रज्ञा भवनमा जारी महाधिवेशनअन्तर्गत बन्द सत्रमा अध्यक्षको राजनीतिकलगायत विभिन्न प्रतिवेदनहरू प्रस्तुत गरिएको हो। प्रतिवेदनमाथि विभिन्न समूहमा मंगलबार दिउँसोसम्म छलफल हुने उपमहासचिव जगन्नाथ खतिवडाले जानकारी दिए। समूहगत छलफलपछि मंगलबार नै सामूहिक निष्कर्ष प्रस्तुत हुने भन्दै त्यसका आधारमा परिमार्जन गरी प्रतिवेदन पारित गर्ने बताए। उनले विभिन्न प्रतिवेदन पारित भएपछि निर्वाचन प्रक्रिया सुरु हुने जानकारी दिए। नयाँ नेतृत्वका चयनका लागि सहमतिको अधिकतम प्रयास गर्ने र सहमति हुन नसके निर्वाचन प्रक्रियामा जाने गरि तयारी गरिएको खतिवडाले बताए। यसअघि सोमबार नै समाजवालीले महाधिवेशन सम्पन्न गर्न पार्टीका सम्मानित नेता झलनाथ खनालको अध्यक्षतामा १३ सदस्यीय अध्यक्ष मण्डल गठन गरेको थियो। अध्यक्ष मण्डलले सम्पूर्ण महाधिवेशन सञ्चालन गर्न विभिन्न संयन्त्र बनाउने तथा विधान र प्रतिवेदनमाथि छलफलबाट सुझाव लिई दस्ताबेज बनाएर पारित गर्ने जिम्मेवारी रहेको छ। नयाँ नेतृत्व चयन गर्दै नेकपा एकीकृत समाजवादीको महाधिवेशन असार २० गतेसम्म सम्पन्न गर्ने तय भएको छ।
मन्त्री उपस्थित नभएपछि प्रतिनिधिसभा बैठक स्थगित,"काठमाडौं : प्रतिनिधिसभा बैठक १५ मिनेटका लागि स्थगित भएको छ। बैठकमा एकजना मन्त्रीको पनि उपस्थित नभएपछि बैठक स्थगित भएको हो। सभामुख देवराज घिमिरेले बैठकको प्रारम्भ भएको जानकारी गराएलगत्तै प्रमुख प्रतिपक्षी दल नेपाली कांग्रेसका सांसदले मन्त्री उपस्थित नभएको ध्यानाकर्षण गराए। सांसद रामकृष्ण यादव बैठकको कामकारवाही सुरू नहुँदै सिटबाट उठेर बोल्न समय मागेका थिए। जवाफमा सभामुखले बैठक सुरू हुन बाँकी रहेको र सुरू भएपछि आफ्ना कुरा राख्न आग्रह गरे। लगत्तै सभामुखले बैठक प्रारम्भ भएको घोषणा गरे। यसपछि समय पाएका सांसद यादवले प्रतिनिधिसभा बैठकमा मन्त्रीको उपस्थिति नभएको भन्दै ध्यानाकर्षण गराए। उनले भने, ' प्रतिनिधिसभा बैठकमा मन्त्रिपरिषदको एकजना सदस्य रहने व्यवस्था छ। एकजना पनि नभएको कारण ध्यानाकर्षण गराउँछु।' त्यसपछि सभामुख घिमिरेले ध्यानाकर्षण भएको भन्दै बैठक १५ मिनेटका लागि स्थगित गरेको घोषणा गरे।"
एसईईको नजिता बारेमा गम्भीर समीक्षा गर्नुपर्छ : शिक्षामन्त्री,"काठमाडौं : शिक्षा,विज्ञान तथा प्रविधिमन्त्री सुमना श्रेष्ठले एसईईको नजिताका बारेमा गम्भीर भएर समीक्षा गर्नुपर्ने बताएकी छन्। सोमबार प्रतिनिधिसभा बैठकमा सांसदहरूले सोधेका प्रश्नको जवाफ दिँदै मन्त्री श्रेष्ठले एसईईको नजिता समाजको वास्तविक चित्रण भएको भन्दै सबैले ग्लानी महशुस गर्दै गम्भीर भएर समीक्षा गर्नुपर्ने बताएकी हुन्। उनले नजिता आइसकेको अवस्थामा सुधारको पाटोलाई प्राथमिकता दिनुपर्ने बताइन् । शिक्षामन्त्री श्रेष्ठले शिक्षा क्षेत्रको सुधारका लागि मन्त्रालय मात्र नभइ सबै पक्ष जिम्मेवारीका साथ लाग्नुपर्ने उल्लेख गरिन्। शिक्षा मन्त्रालयमा बाहिरका कर्मचारी नआउने र शिक्षा क्षेत्रकै कर्मचारी आउने व्यवस्था गर्ने तथा शिक्षाको गुणस्तर मापन गर्ने संयन्त्र तयार पार्नेगरी काम भइरहेको उनले जानकारी दिइन् । उनले सामुदायिक विद्यालयका प्रधानाध्यापकहरूका लागि छुट्टै सेवा आयोग बनाउने विषयमा काम भइरहेको पनि जानकारी दिइन्। त्यस्तै उनले विद्यार्थी र शिक्षकको अनुपात असन्तुलित देखिएकाले प्राथमिक तहका दरबन्दी काटेर माथिल्लो तहमा दरबन्दी बढाउन सकिनेबारे मन्त्रालयले गृहकार्य गरिरहेको बताइन्। यो वर्ष एसईई परीक्षामा ५२१४ प्रतिशत विद्यार्थी फेल भएका छन्।"
सत्ता परिवर्तनको कसरतमा शीर्ष नेता : एमाले र कांग्रेसको नयाँ सरकार बन्दै,"काठमाडौं : नेकपा एमाले र नेपाली कांग्रेस सरकार परिवर्तनको कसरतमा जुटेका छन्। प्रचण्ड नेतृत्वको वर्तमान सरकारबाट राम्रो काम नभएको र बजेट विनियोजन पनि समानुपातिक नगरेको भन्दै सत्ता पक्ष र विपक्षीहरूबाट सर्वत्र विरोध हुन थालेपछि एमाले र कांग्रेसका शीर्ष नेता सरकार परिवर्तनको कसरतमा जुटेका हुन्। संवादबाट टाढा रहेको नेपाली कांग्रेस पछिल्लो समय एमाले अध्यक्ष केपी शर्मा ओली र दोस्रो तहका नेताहरुसँग संवाद अगाडि बढाइरहेको छ। दोस्रो तहका नेताहरूबीच भएको संवाद सकारात्मक भएपछि शीर्ष नेताको छलफल अगाडि बढेको हो। शनिबार र आइतबार पनि एमाले अध्यक्ष ओली र कांग्रेस सभापति शेरबहादुर देउवाबीच भेटवार्ता भएको हो। उनीहरुबीच सैद्धान्तिक रुपमा सहमति अगाडि बढिसकेको स्रोतको भनाई छ। यस अगाडि माओवादी केन्द्रका अध्यक्ष पुष्पकमल दाहाल प्रचण्ड ले पनि कांग्रेससँग छलफल गरेको सुईंको पाएपछि एमाले नेताहरुपनि सक्रिय बनेका हुन्। स्रोतका अनुसार २४ दिनभित्रै सत्ता समिकरण फेरबदल हुनेछ। उच्चस्रोतका अनुसार एमाले र कांग्रेसबीचको छलफलमा एमाले अध्यक्ष केपी शर्मा ओलीलाई प्रधानमन्त्री बनाएर अगाडि बढ्न दुबै दल सहमति भएको बताइएको छ। यस अगाडि शेखर कोइराल पक्षले एमालेसँग सहकार्य गर्नुपर्ने अभिव्यक्ति दिँदै आएका थिए तर, यस पटक भने देउवा आफैंले ओलीलाई प्रधानमन्त्रीमा प्रस्ताव गरेको स्रोतको भनाई छ। उनीहरुबीच संसद्को बाँकी आधाआधा कार्यकाल सरकारको नेतृत्व गर्ने सहमति भएको बताइएको छ। केहि दिनभित्रै सानो मन्त्रिमण्डल बनाएर अगाडि बढ्न दुई दलभित्र गृहकार्य जारी रहेको छ। प्रचण्डले केहि दिन अगाडिसमेत सरकार परिवर्तनको संकेत गरेका थिए। माओवादी केन्द्रका अध्यक्ष समेत रहेका प्रचण्डले सरकारको नेतृत्व लिएदेखि नै हटाउन खोजेपनि आफूसँग जादुमय नम्बर रहेकाले त्यो सम्भव हुन नदिएको अभिव्यक्ति दिएपछि दुई दलबीच संवाद थप बढेको हो। केही दिन पछि सरकार जाँदै छ रे भन्ने र तपाई हाम्रो दिमागमा कन्फ्युजन क्रियट गर्ने पूरै कोसिस भएको छ। यो भन्न थालेको म प्रधानमन्त्री भएदेखि नै हो। तर तरिका मिल्यो भने पूरै अवधि बसिन्छ। ढुक्क भएर काम गरे हुन्छ। हामीलाई हटाउन सजिलो छैन। थोरै छ भनेर चिन्ता गर्नुपर्ने छैन। जादुवाला नम्बर छ। त्यो जादुले अनेक गरेर मिलाई हाल्छ। कांग्रेसका एक पदाधिकारीले भने सरकार परिवर्तन गर्न दुवै दल एक मत भएपनि मोडालिटीको विषय टुंगो लगाउन बाँकी रहेको अन्नपूर्ण पोस्ट्लाई बताए। राजनीतिक स्थिरता दिनका लागि मुख्य दुई दलबीचको सरकार जनताले हेर्न चाहेका छन्। जनतामा प्रणाली प्रति नै वितृष्णा जागिरहेकाले दुई ठूला दलले सरकार चलाउनु आवश्यकता रहेको छ।उनले भने,कसको नेतृत्वमा सरकार बन्ने र कुन मोडालिटीमा अगाडि बढ्ने भन्ने टुंगो लगाउन बाँकी रहेको छ। कांग्रेस पदाधिकारी बैठक बस्दै कांग्रेसले आज दिउँसो पदाधिकारी र पूर्वपदाधिकारी बैठकसमेत बोलाएको छ। बैठकमा सत्ता परिवर्तन र समसामयिक राजनीतिक विषयमा निर्णय हुने एक नेताले जानकारी दिए। बैठकमा सभापति देउवाले ओलीसँग भएको छलफलबारे जानकारी गराउनेछन्। नयाँ सत्ता समीकरणको प्रयास भइरहेको चर्चाबीच आज बिहान प्रचण्ड र ओलीबीच पनि छलफल भएको थियो।"
सरकारलाई प्रदीप पौडेलको प्रश्न : स्मार्ट लाइसेन्स छपाइमा किन ढिलाइ ?,"काठमाडौं : नेपाली कांग्रेस सांसद प्रदीप पौडेलले स्मार्ट लाइसेन्स वितरणमा ढिलाइ भएको भन्दै सरकारको ध्यानाकर्षण गराएका छन्। सोमबार प्रतिनिधिसभा बैठकमा बोल्दै सांसद पौडेलले स्मार्ट लाइसेन्स वितरण प्रभावकारी बनाउन सभामुखमार्फत सरकारको ध्यानाकर्ष गराएका हुन्। यातायात व्यवस्था विभागसँग लाइसेन्स छाप्न एउटा मात्रै मेसिन रहेको बताउँदै उनले तत्काल प्रिन्टर र जनशक्ति थपेर छपाइको काम अगाडि बढाउनुपर्ने बताए। उनले स्मार्ट लाइसेन्स नहुँदा राजश्व भौचरको भरमा काम चलाउनुपर्ने बाध्यता भएको बताए। 'स्मार्ट लाइसेन्स दिने भनेर काम सुरू गरेको एक दशक भइसक्यो। अब छिटो छरितो हुन्छ भन्ने थियो। तर उल्टो भयो। ट्रायल पास भएको वर्ष दिनसम्म लाइसेन्स आउँदैन। आएकाको पनि फोटो क्लियर नभएको र ट्राफिक चेकिङमा अप्ठ्यारो परेको गुनासो सुनिन्छ। स्मार्ट लाइसेन्सको ठाउँमा राजश्व भौचरीले चलाउनुपर्ने व्यवस्था छ। लाइसेन्स भौचरीमा फोटो हुँदैन। भेरिफाइ कसरी गर्ने ? दुरूपयोग हुने जोखिम हुन्छ। पुरानो भइसकेपछि अक्षर पनि अष्पष्ट हुन्छ। अनुगमन गर्न झनै गाह्रो हुन्छ। यातायात व्यवस्था विभागसँग लाइसेन्स छाप्न एउटा मात्रै मेसिन छ। अधिकतम क्षमतामा छाप्दा मासिक सवा लाखदेखि डेढ लाखसम्म लाइसेन्स छाप्न सकिन्छ। हाल नै छपाइका लागि २० लाख बढी आवेदन परेको छ। आवेदन परेका लाइसेन्स छाप्न डेढ वर्ष लाग्छ नयाँ खोज्नेले कहिले प्राप्त गर्छन्,'उनले भने,'स्मार्ट लाइसेन्सको आवेदन दिने वेभसाइट बारम्बार ह्याक र क्रयास हुने गरेको छ। तत्काल समाधान गर्न प्रिन्टर र जनशक्ति थपेर छिटो छपाइ गर्न आग्रह गर्न चाहन्छु।'"
एकीकृत समाजवादीको महाधिवेशनका लागि १३ सदस्यीय अध्यक्षमण्डल,"काठमाडौं : नेपाल कम्युनिष्ट पार्टी (एकीकृत समाजवादी)ले दसौं राष्ट्रिय महाधिवेशन सम्पन्न गर्न पार्टीका सम्मानित नेता झलनाथ खनालको अध्यक्षतामा १३ सदस्यीय अध्यक्षमण्डल गठन गरेको छ। पार्टी अध्यक्ष माधवकुमार नेपालको अध्यक्षतामा सोमबार बसेको महाधिवेशनको बन्दसत्रले अध्यक्ष मण्डल गठन गरेको हो। अध्यक्षमण्डलमा डा वेदुराम भुसाल, राजेन्द्रप्रसाद पाण्डे, घनेन्द्र बस्नेत, प्रमेश हमाल, केशवलाल श्रेष्ठ, धर्मनाथ साह, जयन्ती राई, रामचन्द्र झा, नागेन्द्र चौधरी, सावित्रा भुसाल, महबुज आलम र गणेश विक सदस्य छन्। बन्दसत्रले पार्टीका उपमहासचिव प्रकाश ज्वाला संयोजक रहेको तीन सदस्यीय माइन्युट लेखन कमिटी गठन गरेको छ। समितिका सदस्यमा डा गङ्गालाल तुलाधर र डा विजयकुमार पौडेल छन्। त्यसैगरी बन्दसत्रले उपमहासचिव जगन्नाथ खतिवडा संयोजक तथा सदस्य राजेन्द्र राई, रामकुमारी झाँक्री, धर्मनाथ साह, जीवनराम श्रेष्ठ, हरि पराजुली, देवसिंह महता, भविश्वर पराजुली, यादव रायमाझी, अनारकली मियाँ, अब्दुल हुसेन खाँन, सरिता खड्का र नवराज श्रेष्ठ रहेको बहस नोट कमिटी गठन गरेको छ। त्यस अवसरमा अध्यक्ष नेपालले महाधिवेशन सम्पन्न गर्नका लागि अध्यक्ष मण्डलका अध्यक्ष खनाललाई टोपी र झोला प्रदान गरी जिम्मेवारी हस्तान्तरण गरे। अध्यक्ष मण्डलले सम्पूर्ण महाधिवेशन सञ्चालन गर्न विभिन्न संयन्त्र बनाउने तथा विधान र प्रतिवेदनमाथि छलफलबाट सुझाव लिई दस्तावेज बनाएर पारित गर्ने जिम्मेवारी रहेको छ। सो अवसरमा पूर्वप्रधानमन्त्री नेपालले कम्युनिष्ट आन्दोलनमा विशिष्ट योगदान पुर्याउने पुराना कम्युनिष्ट नेताहरू सिद्धिलाल सिंह, कमल कोइराला, मोदनाथ प्रश्रित, शम्भु शाह, रामऔतार पासवान, हुन्छेबहादुर ढुकुचु, नारायणप्रसाद वैद्य, शीतल झा, विजयलाल श्रेष्ठलगायतलाई सम्मान गरियो। एक हजार आठ सयभन्दा बढी प्रतिनिधिको सहभागिता रहेको उक्त महाधिवेशन असार २० गतेसम्म सञ्चालन हुने महासचिव डा घनश्याम भुसालले जानकारी दिए।"
लगानी सहजीकरण सम्बन्धी विधेयकबारे उद्योग मन्त्री र ३ दलका प्रमुख सचेतकबीच छलफल,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने विधेयक, २०८१ मा प्राप्त संशोधनबारे तीन दलका प्रमुख सचेतकहरुसँग छलफल गरेका हुन्। मन्त्रालयमा आज भएको उक्त छलफलमा नेपाली कांग्रेसका प्रमुख सचेतक रमेश लेखक, नेकपा (एमाले) का महेश बर्तौला र नेकपा (माओवादी केन्द्र) का हितराज पाण्डेसँग मन्त्री भण्डारीले छलफल गरेका हुन्। राससका अनुसार छलफलमा भण्डारीले लगानी सहजीकरण सम्बन्धी कानुन लचकताका साथ संसद्बाट पास गर्न प्रमुख सचेतकहरुसँग आग्रह गरे। लगानीमैत्री वातावरण बनाउन सबै राजनीतिक दलको सहयोग आवश्यक रहेको उनको भनाई छ। कांग्रेसका प्रमुख सचेतक लेखकले आफ्नो पार्टीका संशोधनकर्ता सांसदहरुसँग छलफल गरेर सहजीकरणको वातावरण बनाउने प्रतिबद्धता जनाए। उनले लगानी सहजीकरणका लागि केही बुँदा संशोधन गर्न आवश्यक रहेको बताए। एमालेका प्रमुख सचेतक बर्तौलाले उद्योग कलकारखाना स्थापनाको विषय सबै दलको साझा एजेण्डा भएकाले सत्ता पक्ष र विपक्ष नभनीकन दलिय स्वार्थभन्दामाथि उठेर कानुन निर्माणमा जुट्नुपर्ने बताए। केही जटिल बुँदामा संशोधन आवश्यक रहेको उनको भनाइ थियो। माओवादी केन्द्रका प्रमुख सचेतक पाण्डेले संशोधन प्रस्ताव राख्नु उचित भएपनि समय अभावका कारण नगरी नहुने विषय मात्र संशोधन गरेर अगाडि बढ्नुपर्ने बताए। छलफलका क्रममा वनसँग सम्बद्ध निकुञ्ज र मध्यवर्ती क्षेत्र तथा जग्गा हदबन्दीका विषयमा संशोधन जरुरी रहेको औँल्याइएको थियो। उक्त छलफलमा सरोकारवाला मन्त्रालयका सचिवसमेत सहभागी थिए।"
ठूला भ्रष्टाचारको छानबिन गर्न शक्तिशाली आयोग गठन गर्ने तयारी भइरहेको छ : गृहमन्त्री,"काठमाडौं : उपप्रधान तथा गृहमन्त्री रवि लामिछानेले विभिन्न समयमा भएका भ्रष्टाचारको छानबिन गर्न शक्तिशाली आयोग गठन गर्ने तयारी भइरहेको जानकारी दिएका छन्। सोमबार प्रतिनिधिसभा बैठकमा सांसदहरुको प्रश्नको जवाफ दिँदै लामिछानेले भ्रष्टाचारमा संलग्नहरूमाथि कारबाही गर्न निर्मम भएर लाग्ने भन्दै विभिन्न प्रकरणको छानबिन गर्न शक्तिशाली आयोग गठन गर्ने तयारी भइरहेको जानकारी दिए। कुनै एक पक्षले मात्रै सक्रियताका साथ काम गर्दैमा भ्रष्टाचार नियन्त्रण सम्भव नभएको भन्दै उनले पर्याप्त कानुनी आधार, स्रोतसाधनसहित भएका संरचनाहरूको स्तरोन्नति आवश्यक रहेको बताए । विभिन्न प्रकरणको छानबिनका लागि राजनीतिक नेतृत्व तयार हुने र अख्तियार प्राप्त नेतृत्वले राजनीतिक स्वार्थ प्रेरित नभइ निष्पक्ष अनुसन्धान र अभियोजन गर्ने हो भने न्यूनीकरण हुँदै भ्रष्टाचार नियन्त्रण सम्भव रहेको उनको भनाइ छ । उनले विपद् पूर्वतयारीका लागि सरकारले सबै काम गरिरहेको भन्दै विधि प्रक्रियाबाट बिपद्मा परेका नागरिकहरूलाई सम्बोधन गर्ने जानकारी दिए ।"
गृहमन्त्रीलाई प्रदीप पौडेलको प्रश्न : सहकारी ठगी प्रकरणमा महान्यायाधीवक्ताको कार्यालयले तपाईंलाई क्लिन चिट दिएको हो ?,"काठमाडौं : नेपाली कांग्रेस सांसद प्रदीप पौडेलले सहकारी ठगी प्रकरणमा महान्यायाधवक्ताको कार्यालयले क्लिन चिट दिएको हो ? भन्दै उपप्रधान एवं गृहमन्त्री लामिछानेलाई प्रश्न गरेका छन्। सोमबार प्रतिनिधिसभा बैठकमा नेता पौडेलले सहकारी ठगी प्रकरणमा महान्यायाधवक्ताको कार्यालयले क्लिन चिट दिएको हो कि होइन ? भन्दै गृहमन्त्री लामिछानेलाई प्रश्न गरेका हुन्। तर, नेता पौडेलले सोधेको प्रश्नको जवाफ दिन गृहमन्त्री लामिछानेले मानेन्। गृहमन्त्री लामिछानले सर्वोच्च अदालतमा विचाराधीन मुद्दामा आफूले बोल्न नमिल्ने भन्दै जवाफ दिनबाट पछि हटे। उनले भने, 'तपाईंले उठान गरेका विषय सर्वोच्च अदालतमा विचाराधिन अवस्थामा रहेकाले त्यसै अवस्थामा सदनमा वा कतै चर्चा गर्न उपयुक्त नभएकाले मैले बोल्न उपयुक्त नहुने कुरा जानकारी गराउन चाहन्छु।' सांसद पौडेलले तपाईंको पासपोर्टको बारेमा महान्यायाधीवक्ताको कार्यालयले गरेको निर्णयका सन्दर्भमा सरकारको धारणा के छ ? भन्दै अर्को प्रश्न गरे। सो प्रश्नको जवाफ दिन पनि गृहमन्त्रीले मानेन्। उनले सो विषय पनि सर्वोच्चमै विचाराधीन अवस्थामा रहेको भन्दै जवाफ दिनबाट पंछिए। नेता पौडेलले गृहमन्त्रालयसँग सम्बन्धीत आफूले दर्ता गराएका प्रश्नहरू अस्वीकृत गरेको भन्दै यसको जवाफ मागेका थिए। गृहमन्त्री लामिछानेले ती प्रश्नहरू आफूले अस्वीकृत नगरेको र प्रक्रियागत रुपमा अस्वीकृत भएको हुनसक्ने जवाफ दिएका थिए।"
कृषि मन्त्रालयको अगाडि कर्मचारीहरूको धर्ना,काठमाडौं : कृषि मन्त्रालयमा कार्यरत नेपाल सरकारको राजपत्रांकित तेस्रो श्रेणाीका प्राविधिक कर्मचारीले कृषि तथा पशुपन्छी विकास मन्त्रालयमा धर्ना दिएका छन् । कृषि मन्त्रालयमा समायोजन भएका राजपत्रांकित तेस्रो श्रेणाीका प्राविधिक कर्मचारीहरूले आफ्नो वृत्ति विकास रोकिएकोले वृत्ति विकाससहितको दरबन्दी यकिन गर्न माग गर्दै सोमबार पनि मन्त्रालयमा धर्ना दिएका हुन् । २०७५ सालमा सरकारले समायोजन अध्यायदेश ऐनमार्फत समायोजन गरेपछि संघमा समायोजित भएपनि विभिन्न बहानामा आफूहरूको वृत्ति विकासका लागि नियमित रुपमा लोक सेवा नखोलिएको र ओएनएम पनि नभएकाले सांकेतिक विरोध स्वरुप धर्नामा बसेको प्रधानमन्त्री कृषि आधुनिकीकरण परियोजनामा प्लानिङ अफिसरको रुपमा कार्यरत राजपत्रांकित तृतिय श्रेणीको अधिकृत माधव पौडेलले बताए। चालु आर्थिक वर्षको अन्तिम समय भएकाले आफूहरुले काम नगरेपछि सरकारलाई दबाब सिर्जना भएको उनीहरुको दाबी छ । सम्बन्धित निकायले आफूहरुको माग सम्बोधन गर्ने पहल नगरेमा आन्दोलनलाई अझै सशक्त बनाउने चेतावनी दिएका छन् ।
अर्थ मन्त्रालयद्वारा दीर्घ रोगी बिरामीका लागि ३५ करोड निकासा,"काठमाडौं : अर्थ मन्त्रालयले दीर्घ रोगीहरूका लागि औषधि उपचार खर्चबापत ३५ करोड, २६ लाख १९ हजार रकम निकासा गरेको छ। अर्थमन्त्री वर्षमान पुनले मिर्गौला प्रत्यारोपण गरेका, डायलासिस गराइरहेका, क्यान्सर रोगी र मेरुदण्ड पक्षघातका बिरामीका लागि उक्त रकम निकाशा गर्नेसम्बन्धी फाइल स्वीकृत गरेका हुन्। उपचार खर्चसम्बन्धी कार्यविधि २०७८ अनुसार ती बिरामीले माशिक ५ हजार पाउँदै आएका छन्। स्वास्थ्य मन्त्रालयमार्फत देशभरका विभिन्न स्थानीय तहले रकम माग गरेका थिए। चालु आर्थिक वर्ष २०८००८१ को बजेटबाट उक्त रकम निकासा गरिएको मन्त्रालयले जनाएको छ। उक्त रकम स्थानीय तहमार्फत बिरामीको बैंक खातामा जम्मा हुनेछ।"
समयानुकूल पाठ्यक्रम तयार गरी शैक्षिक कार्यक्रमहरू सञ्चालनको व्यवस्था मिलाउन प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहाल प्रचण्डले युवाविद्यार्थी विदेश पलायन हुने कारणहरू पत्ता लगाई स्वदेशमै बस्ने वातावरण निर्माणका लागि विश्वविद्यालयहरूको अग्रसरता अपरिहार्य रहेको बताए। पूर्वाञ्चल विश्वविद्यालय सभाको ३९औँ सभाबैठकलाई सम्बोधन गर्दै प्रधानमन्त्री प्रचण्डले पछिल्लो समय युवाविद्यार्थीको विदेश पलायनको सङ्ख्या बर्सेनि बढ्दै गएकाले त्यसलाई रोक्नुपर्नेमा जोड दिनुपर्ने बताएका हुन्। 'युवाविद्यार्थी विदेश पलायन हुने कारणहरू पत्ता लगाई स्वदेशमै बस्ने वातावरण निर्माणका लागि समेत विश्वविद्यालयहरूको अग्रसरता अपरिहार्य छ,'प्रधानमन्त्री प्रचण्डले भने, 'अतः २१औँ शताब्दीका युवाविद्यार्थीको चाहना,आवश्यकता र प्राथमिकताहरू बुझेर सोही अनुसारका पाठ्यक्रम तयार गरी शैक्षिक कार्यक्रमहरू सञ्चालनको व्यवस्था मिलाउन निर्देशन दिन्छु ।' पाठ्यक्रममा आमूल परिवर्तन गरेर अध्ययनसँगसँगै उद्यम अथवा निर्वाहमुखी रोजगारीको व्यवस्थाका लागि समेत विश्वविद्यालयहरूले विशेष भूमिका खेल्नुपर्ने आवश्यकता औँल्याउँदै प्रधानमन्त्रीले वैकल्पिक साधनस्रोतहरूको खोजीका पनि ध्यानकेन्द्रित गर्नुपर्नेमा जोड दिए। 'अब विश्वविद्यालयहरूले सरकारको मुख ताकेर बस्ने होइन कि हरेक क्षेत्रमा आवश्यक दक्ष जनशक्ति उत्पादनका लागि वैकल्पिक साधनस्रोतहरूको खोजीका लागि ध्यानकेन्द्रित गर्नैपर्छ,'प्रधानमन्त्री प्रचण्डले भने, 'यस सन्दर्भमा सङ्घ, प्रदेश र स्थानीय तीनै तहका सरकारसँगको सहकार्यमा पहुँच विस्तारका लागि आइपर्ने बाधाअड्चन र कानूनी एवम् नीतिगत समस्याको समाधान गर्न सरकार प्रतिबद्ध छ ।' उनले ऐनको समयाकुल परिमार्जनका लागि समेत सरकारबाट आवश्यक सहयोग प्रदान गर्ने विश्वास दिलाए। उच्चशिक्षामा विकासको गतिलाई व्यापक, व्यावहारिक र जीवनोपयोगी बनाउँदै लैजान सुझाव दिँदै प्रधानमन्त्री प्रचण्डले जैविक विविधताको संरक्षण, जलवायु परिवर्तनको बढ्दो प्रभावलाई न्यूनीकरण गर्नका लागि सूक्ष्म खोजअनुसन्धान, प्राकृतिक सम्पदा र परम्परागत ज्ञानसीपको संरक्षणमा लाग्नुपर्ने बताए। उनले पर्यटन प्रवर्द्धन र कृषिमा आधुनिकीकरण तथा यान्त्रिकरणका माध्यमबाट प्रदेशका साथै समग्र देशको अर्थतन्त्रमा सकारात्मक परिवर्तन ल्याउन सक्ने जनशक्ति उत्पादनका लागि नेतृत्वदायी भूमिका खेल्नुपर्नेमा जोड दिए। खासगरी अलैँची, चिया, रूद्राक्ष, जडिबुटी, जुट, फलफूललगायत नेपालका मौलिक उत्पादनहरूका बारेमा समेत सूक्ष्म शोधअनुसन्धान गर्न विश्वविद्यालयलाई सुझाव दिँदै प्रधानमन्त्रीले स्वदेशी उत्पादनलाई अन्तर्राष्ट्रिय बजारसम्मको पहुँच विस्तारमा समेत यो विश्वविद्यालयले महत्त्वपूर्ण योगदान दिनुपर्ने बताए। गोठगाउँमा सुविधासम्पन्न अस्पतालका साथै मेडिकल कलेज सञ्चालन गरेर यस क्षेत्रका आम जनतालाई सर्वसुलभ रूपमा स्वास्थ्य सेवा उपब्ध गराउन सरकार प्रतिबद्ध रहेको बताउँदै प्रधानमन्त्रीले त्यसका लागि आर्थिक स्रोतको सुनिश्चतताका साथै वैकल्पिक उपायहरूको खोजी गरेर मेडिकल कलेज सञ्चालनको प्रक्रिया अगाडि बढाइएको जानकारी दिए।"
"नयाँ सरकार गठनको कसरत, कांग्रेसको पदाधिकारी बैठक बस्दै","काठमाडौं : नेपाली कांग्रेसले पदाधिकारी बैठक बोलाएको छ। नेकपा एमाले र नेपाली कांग्रेसबीच नयाँ सरकार निर्माणको कसरत भएपछि सभापति शेरबहादुर देउवाले आफ्नै निवास बुढानिलकण्ठमा आज दिउँसो पदाधिकारी र पूर्वपदाधिकारी बैठक बोलाएका हुन्। संवादहीनको अवस्थामा रहेको नेपाली कांग्रेस पछिल्लो समय एमालेका अध्यक्ष केपी शर्मा ओली र दोस्रो तहका नेताहरुबीच संवाद जारी राखेको छ। दोस्रो तहका नेताहरूबीच भएको संवाद सकारात्मक भएपछि शीर्ष नेताको छलफल अगाडि बढेको हो। शनिबार पनि एमाले अध्यक्ष ओली र कांग्रेस सभापति शेरबहादुर देउवाबीच भेटवार्ता भएको हो। उनीहरुबीच सैद्धान्तिक रुपमा सहमति अगाडि बढिसकेको स्रोतको भनाई छ। आजको बैठकमा सत्ता परिवर्तन र समसामयिक राजनीतिक विषयमा निर्णय हुने एक पदाधिकारीले जानकारी दिए। बैठकमा सभापति देउवाले ओलीसँग भएको छलफलबारे जानकारी गराउनेछन्। सरकार गठनको मोडालिटीको विषय आज छलफल हुने एक पदाधिकारीले अन्नपूर्ण पोस्ट्लाई बताए। राजनीतिक स्थिरता दिनका लागि मुख्य दुई दलबीचको सरकार जनताले हेर्न चाहेका छन्। जनतामा प्रणाल प्रति नै वितृष्णा जागिरहेकाले दुई ठूला दलले सरकार चलाउनु आवश्यक्ता रहेको छ। उनले भने,कसको नेतृत्वमा सरकार बन्ने र कुन मोडालिटीमा अगाडि बढ्ने भन्ने टुंगो लगाउन बाँकी रहेको छ। संवाद अगाडि बढिरहेको छ।"
लोकतन्त्रवादी शक्ति एक हुनुपर्नेमा नेताहरूको जोड,"काठमाडौं : नेकपा एकीकृत समाजवादी पार्टीकोे १०औं राष्ट्रिय महाधिवेशन आइतबारबाट राजधानीमा सुरु भएको छ। तीन वर्षअघि एमालेबाट विभाजन भएर बनेको एकीकृत समाजवादी पार्टीले कम्युनिस्ट पार्टीकै निरन्तरता भन्दै १० औं महाधिवेशनको संज्ञा दिएको छ। राष्ट्रियसभा गृहमा भएको महाधिवेशन उद्घाटन सत्रमा प्रमुख दलका शीर्ष नेताहरूले सम्बोधन गरेका थिए। एमाले अध्यक्ष केपी ओली भने उपस्थित भएनन्। उद्घाटन सत्रमा माओवादी केन्द्रका अध्यक्ष एवं प्रधानमन्त्री पुष्पकमल दाहालले देशमा केही पनि हुँदैन भन्ने गलत भाष्य सिर्जना गर्न खोजिएको भन्दै त्यसका विरुद्ध सबै शक्ति एकजुट हुनुपर्ने बताए। देशमा केही भएको छैन, केही छैन, केही हुँदैन, पार्टीहरू सबै खतम छन्, नेताहरू सबै खतम छन् भन्ने भाष्य बनाउन खोजिएको छ। त्यो भाष्य मेरो विचारमा प्रतिक्रियावादी भाष्य हो, त्यो प्रतिगमनकारी भाष्य हो, प्रधानमन्त्री दाहालले भने, भ्रष्टाचार अभियानलाई निस्तेज पार्ने किसिमका प्रचारवाजी गरिएका छन्, यो गलत छ, त्यसकारण राम्रा कामलाई राम्रो भन्न सक्नुपर्यो, नराम्रालाई नराम्रो भनेर आलोचना गर्नुपर्यो। जनताका आशा एवं अपेक्षाहरू पूरा गर्नका लागि सम्पूर्ण लोकतन्त्रवादी राष्ट्रिय शक्तिहरू एकताबद्ध हुनुपर्ने प्रधानमन्त्री दाहाले बताए। माओवादी केन्द्रका अध्यक्षसमेत रहेका प्रचण्डले भने, आन्दोलनका नेताहरूले अझ ठूलो परिवर्तनका निम्ति एवं नेपाली जनताको आशा, अपेक्षा पूरा गर्न फेरि एकपटक संकल्प लिन जरुरी छ, एकताबद्ध एवं केन्द्रित हुन जरुरी छ। प्रधानमन्त्री दाहालले निराशा र अतिवादी प्रवृत्तिलाई परास्त गर्दै क्रान्तिकारी आशावादीका साथ सही विचार र राजनीतिक कार्यदिशा विकास गरेर कम्युनिस्ट एकता, राष्ट्रिय एकता एवं राष्ट्रको समुन्नतिको निम्ति स्पष्ट कार्यक्रम लिएर अगाडि बढ्न नेकपा(एकीकृत समाजवादी)लाई सुझाव दिए। कांग्रेस सभापति शेरबहादुर देउवाले मुलुकको दिगो शान्ति, सुशासन तथा समृद्धिमा ध्यान केन्द्रित गर्नुपर्ने बताएका छन्। सभापति देउवाले संविधानको रक्षा, संघीय लोकतन्त्रात्मक व्यवस्थाको सुदृढीकरण र दिगो शान्ति, सुशासन तथा समृद्धि प्राप्तिको महत्वपूर्ण एजेन्डामा ध्यान केन्द्रित गर्नुपर्ने बताए। एकीकृत समाजवादीका अध्यक्ष माधव नेपालले पार्टी बलियो भएर मात्र नपुग्ने भन्दै विचार र दृष्टिकोण पनि सही हुनुपर्ने बताए। प्रधानमन्त्री दाहाललाई संकेत गर्दै अध्यक्ष नेपालले भने, सम्माननीय प्रधानमन्त्रीज्यू, सुनिन्छ संसद् विघटन गरेर ठीक गरियो भनेर कतिपयले बोल्ने गरेका छन्, नेपालले भने, हिजो विघटन गरेर ठीक गरियो भन्नेले भोलि फेरि विघटन गरिदेलान ख्याल गर्नुहोला। जनता समाजवादी पार्टीका अध्यक्ष अशोककुमार राईले संविधानलाई अझै समृद्ध बनाउन जरुरी रहेको बताए। उनले भने, संविधानलाई अझै खारेर पहिचानयुक्त, सुदृढ र सफल बनाउन आवश्यक छ। धेरै मिहिनेत, त्याग, तपस्याबाट र हजारौं हजार सहिदको बलिदानबाट नयाँ व्यवस्था आएकाले यसलाई व्यवस्थित बनाउन आवश्यक रहेको उनको भनाइ थियो।"
नागरिक उन्मुक्तिले अरुण चौधरीलाई मन्त्री बनाउने,"काठमाडौं : नागरिक उन्मुक्ति पार्टीले अरुण चौधरीलाई मन्त्री बनाउने भएको छ। आइतबार संसदीय दलको बैठकले अरुणलाई मन्त्री सिफारिस गर्ने औपचारिक सहमति गरेको हो। मन्त्री बनाउने सहमति जनाएपछि अरुणले रञ्जितालाई दलको नेताबाट हटाउन राजी भएको स्रोतको भनाइ छ। यसअघि अरुण रञ्जिता पक्षमा खुल्दै आएका थिए। प्रधानमन्त्री पुष्पकमल दाहाल प्रचण्डले मन्त्रिपरिषद् पुनर्गठनका लागि सत्तारुढ दलसँग छलफल अगाडि बढाइरहेका छन्। साना दललाई समेट्न एमाले र माओवादी केन्द्रले मन्त्रि फिर्ता बोलाउने तयारी गरेका छन्। रञ्जिताले अरुणलाई मन्त्री बनाउने आश्वासन दिएकी थिइन्। तर, पछिल्लो समय रञ्जिता आफैं मन्त्री बन्ने घोषणा गरेपछि अरुण बिच्किएको नाउपाभित्र चर्चा रहेको छ। उनले यस विषयमा रञ्जजितासँग जवाफ मागेपछि चित्तबुझ्दो जवाफ नआएको अरुण निकट एक नेताले जानकारी दिए। यससँगै केन्द्रमा अब रेशम चौधरी पक्षमा ३ सांसद भएका छन्। बैठकमा चार सांसदमध्ये तीन जनाले हस्ताक्षर गरेका छन्। पार्टीका चार सांसदमध्ये गंगाराम चौधरी, अरुणकुमार चौधरी र लालवीर चौधरी एकातर्फ उभिएपछि श्रेष्ठ एक्लिएकी छन्। आइतबारको बैठकले दलको नेताबाट रञ्जितालाई हटाएर गंगा चौधरी चयन गरेको छ। त्यस्तै प्रमुख सचेतक पदमा रहेका रेशमका बुबा लालवीर चौधरीलाई राख्ने निर्णय सर्वसम्मतिबाट पारित गरिएको जारी विज्ञप्तिमा उल्लेख छ। विज्ञप्तिमा रञ्जिताको हस्ताक्षर भने छैन। दलको नेता चयनसम्बन्धी पत्र आज संसद् सचिवालयमा दर्ता गर्ने दलका नेता गंगाराम चौधरीले अन्नपूर्ण पोस्ट्लाई जानकारी दिए। पछिल्लो समय रेशम चौधरी र रञ्जिताबीच पार्टी सञ्चालनको विषयलाई लिएर विवाद हुँदै आएको छ। उक्त विवाद निर्वाचन आयोग हुँदै अदालतसम्म पुगेको थियो।"
रञ्जिता श्रेष्ठलाई हटाएर संसदीय दलको नेतामा गंगा चौधरी चयन,काठमाडौं : नागरिक उन्मुक्ति पार्टीको संसदीय दलको नेतामा गंगा चौधरी चयन भएका छन्। आइतबार नागरिक उन्मुक्ति पार्टीको संसदीय दलको सचिवालय बैठकले पार्टी अध्यक्षसमेत रहेकी रञ्जिता श्रेष्ठलाई संसदीय दलको नेताबाट हटाएर चौधरीलाई संसदीय दलको नेतामा चयन गरेका हुन्। गंगाराम चौधरी यसअघि नागरिक उन्मुक्ति पार्टीको प्रमुख सचेतक थिए। बैठकले उनी प्रमुख सचेतकको लालवीर चौधरीलाई जिम्मेवारी दिएको छ। संसद् सचिवालयमा दलको नेता चयनसम्बन्धी पत्र आजै दर्ता गर्ने सांसद गंगाराम चौधरीले जानकारी दिए। उनीहरुले अरुण चौधरीलाई मन्त्री सिफारिस गर्ने तयारी गरेका छन्। पछिल्लो समय रेशम चौधरी र रञ्जिताबीच पार्टी सञ्चालनको विषयलाई लिएर विवाद हुँदै आएको छ। उक्त विवाद निर्वाचन आयोग हुँदै अदालतसम्म पुगेको थियो।
ओलीदेउवा भेटले राजनीतिमा झस्को,"बजेट, धितोपत्र बोर्ड लगायतका नियुक्त प्रक्रियामा प्रधानमन्त्री दाहालसँग एमाले अध्यक्ष ओली असन्तुष्ट छन्। काठमाडौं : प्रमुख विपक्षी कांग्रेस सभापति शेरबहादुर देउवा र सत्तारुढ एमाले अध्यक्ष केपी शर्मा ओलीबीचको भेटघाटले राजनीतिमा तरंग ल्याएको छ। शनिबार देउवा र ओलीबीच लामो संवाद भएको थियो। देउवा पत्नी आरजु राणालाई लिएरै ओलीलाई भेट्न बालकोट पुगेका थिए। बालकोट संवादकै सेरोफेरो आइतबार ओली र प्रधानमन्त्री पुष्पकमल दाहाल प्रचण्ड बीच लामै कुराकानी भयो। ओली र दाहालबीचको छलफलको अन्त्यमा राष्ट्रिय स्वतन्त्र पार्टी (रास्वपा)का अध्यक्ष एवं उपप्रधान तथा गृहमन्त्री रवि लामिछाने पनि मिसिएका थिए। भेटपछि दाहाल र लामिछाने नेकपा एकीकृत समाजवादीको महाधिवेशनमा गए, तर ओली गएनन्। पछिल्ला दिनमा प्रमुख विपक्षी कांग्रेसले एमाले र माओवादी दुवैसँग शीर्ष तहमै संवाद चलाइरहेको छ। एमाले अध्यक्ष ओली आफूले बनाएको गठबन्धन भत्काइहाल्ने पक्षमा छैनन्। तर, सरकारको नेतृत्व नै आफूले पाउने अवस्थामा भने जे पनि हुन सक्ने स्थिति रहेको स्रोतको भनाइ छ। सहकारी ठगी प्रकरणमा उपप्रधानमन्त्री तथा गृहमन्त्री लामिछानेको संलग्नताबारे संसदीय छानबिन समिति बनेको छ। कांग्रेसले सहकारी ठगीमा लामिछाने संलग्न भएको भन्दै छानबिन समिति बताउनुपर्ने भन्दै लामै समय संसद् अबरुद्ध गरेको थियो। यो विषयलाई लामिछाने र कांग्रेस महामन्त्री गगन थापाबीच निकै आरोपप्रत्यारोप चल्यो। कांग्रेसकै चर्को दबाबबीच एमाले सांसद सूर्यबहादुर थापाको नेतृत्वमा संसदीय छानबिन समिति बनेको छ। यो समितिलाई तीन महिनाको अवधि दिइएको छ। समितिले छानबिन गरिरहेको छ। लामिछानेको राष्ट्रिय स्वतन्त्र पार्टीमा पनि खटपट सुरु भएको छ। महामन्त्री डा मुकुल ढकालले देशव्यापी अभियान भन्दै सरकारमा गएकै कारण पार्टीको अवस्था कमजोर भएको समीक्षा प्रतिवेदन अध्यक्ष लामिछानेलाई बुझाएका छन्। इलाम२ को उपचुनावमा नराम्रो पराजयपछि महामन्त्री ढकाललाई समीक्षा यात्रामा खटाइएको थियो । उनले ३९ जिल्ला घुमेर पार्टी संकटापन्न अवस्थामा पुगेको र राष्ट्रिय पार्टी बन्न पनि हम्मेहम्मे रहेकाले सरकारमा रहनुको औचित्य भने पुष्टि गर्नुपर्ने निश्कर्षसहितको प्रतिवेदन अध्यक्ष लामिछानेलाई बुझाएका छन्। यो प्रतिवेदन बुझाएपछि लामिछाने पक्षधरले उनलाई कारबाही गर्नुपर्ने चर्को आवाज उठाउँदै आएका छन्। महामन्त्री डा ढकाललाई स्पष्टीकरण पनि सोधिसकिएको छ। महामन्त्री ढकालले भने अब हुने बैठकसमेत लाइभ गर्नुपर्ने माग राख्न थालेका छन्। देउवा र ओलीको भेटले सत्ता साझेदार दलमा चिसोपन आएको छ। प्रधानमन्त्री दाहाल प्रचण्ड र गृहमन्त्री लामिछाने झस्किएका छन्। सरकारको काम कारबाहीप्रति ओलीले सार्वजनिक रूपमै असन्तुष्टि व्यक्त गर्दै आएका छन्। यहीबीच कांग्रेसले पदाधिकारी बैठक बोलाएको छ। त्यसले थप आशंका उब्जाएको छ। बजेट, धितोपत्र बोर्ड लगायतका नियुक्त प्रक्रियामा प्रधानमन्त्री दाहालसँग एमाले अध्यक्ष ओली असन्तुष्ट छन्। आइतबार एमालेको कृषि विभागले आयोजना गरेको संवाद कार्यक्रममा ओलीले सानातिना नियुक्ति, सरुवा र बढुवामा नअल्झिन सरकारलाई सुझाएका छन्। उनले भने, मैले प्रधानमन्त्रीज्यूलाई पनि भनेको छु, हामी सानातिना नियुक्ति सरुवा बढुवातिर अल्झियौं। पोलिसी म्याटरमा छलफलमा जाऊँ। कुन क्षेत्रमा कस्ता सुधार आवश्यक छ। मैले पनि भन्न पाएको छैन। अरू साथीहरूसँग पनि छलफल गरौं। कुन क्षेत्रमा कस्ता सुधार ? कस्ता नीति र कस्ता कदम लिन आवश्यक छ, त्यसमा छलफल गरौँ। सानो दलको बार्गेनिङले मुलुक अझ कमजोर भएको भन्दै कांग्रेस र एमाले मिल्नु नै उत्तम हुने सुझाव पनि आउन थालेका छन। राजनीतिक विश्लेषक नीलम्बर आचार्य, डा लोकराज बराल तथा संविधानविद् डा विपीन अधिकारी लगायतले संविधानको विषयका समीक्षा गर्ने बेला भएकाले पनि ठूला दुई दल मिलेर त्यसको निकास दिनुपर्ने सुझाव दिएका छन्। ओली र देउवाको भेटपछि सरकार परिवर्तन हुने हो कि भन्ने आशंका गर्न थालिएको छ। एमालेका उपमहासचिव प्रदीप ज्ञवालीले भेटघाटले तरंग ल्याएको स्वीकार गर्दै सरकार फेरबदलको संभावना भने नरहेको स्पष्ट गरे। सरकार फेरबदलको सम्भावना छैन, हामी अस्थिरताको पक्षमा पनि छैनौं, यो सरकार पूरा अवधि टिक्नुपर्छ भन्ने हाम्रो मान्यता हो, उनले भने। मुख्य राजनीतिक दलकाबीच संवाद हुनु जरुरी रहेको समेत उनले बताए। त्यही उद्देश्यका लागि देउवा र ओलीबीच संवाद भएको उनको भनाइ छ। उनले विगत २ वर्ष आफ्नो पार्टीलाई निषेध गरे पनि एमाले प्रतिपक्षको साथ लिएर जानुपर्छ भन्ने पक्षमा सधैं रहेको बताए। पहिला कांग्रेस छलफलका तयार थिएन, हामीलाई दुई वर्ष निषेध नै गरियो तर हामी प्रतिपक्षलाई साथमा लिएर जानुपर्छ, संवाद गदै जानुपर्छ भन्ने पक्ष छ, त्यसैका लागि भेटघाट भएको हो, उनले भने। उनले सक्रमणकालिन न्याय, संविधान कार्यान्वयन, मुलुकको अर्थतन्त्र लगायतका विषयमा प्रतिपक्षलाई साथ लिएर जाने उद्देश्यले नै यो भेटघाट भएको बताए।"
बनेपाको युनिटी सहकारीका अध्यक्ष र कोषाध्यक्ष पक्राउ,काभ्रे : जिल्लाको बनेपा नगरपालिका८ वाँख्योटोलमा रहेको श्री युनिटी बचत तथा ऋण सहकारी संस्थाको अध्यक्ष र कोषाध्यक्षलाई प्रहरीले पक्राउ गरिएको छ। पक्राउ पर्नेमा संस्थाका अध्यक्ष ५८ वर्षीय कृष्ण लाल शुद्धकार र कोषाध्यक्ष ४६ वर्षीय निरज राजवंशी रहेका छन्। पक्राउ परेकामाथि अनुसन्धान सुरु गरिएको डीएसपी राजकुमार श्रेष्ठले जानकारी दिए। सञ्चालक समितिका अध्यक्ष शुद्धकारले बचतकर्ताहरूलाई ललाई फकाई बचतको सुरक्षा हुने विश्वासमा पारी बचत गराउनका लगाएका थिए। बचतकर्ताले बचत गरेको रकम फिर्ता नदिएपछि ३० जनाले जिल्ला प्रहरी कार्यालयमा उजुरी दिएका थिए। बचतकर्ताहरुको दुई करोड ८३ लाख ११ हजार १६१ रकम ठगी कसुरमा उनीहरूविरुद्ध मुद्दा परेको हो।
"देउवा र ओलीबीच भेटघाटको विषय संसदमा प्रवेश, सांसदहरू भन्छन् स्वभाविक रुपमा लिनुपर्छ","काठमाडौं : नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीचको भेटलाई लिएर राजनीतिवृत्त तरंगित बनेको छ। दुई नेताबीचको भेटलाई नेताहरूले स्वभाविक रहेको प्रतिक्रिया जनाए पनि नेकपा माओवादी केन्द्र भने थप आशंकित बनेको छ। सत्ता परिवर्तनको चर्चा चलिरहेको बेला प्रधानमन्त्री पुष्पकमल दाहाल 'प्रचण्ड'ले सत्तारुढ एमाले अध्यक्ष ओलीसँगको भेटलाई बाक्लो बनाएका छन्। आइतबार प्रधानमन्त्री प्रचण्डसँग भेट गरेका ओलीले आज बिहान पुन: छलफल गरेका छन्। उनीहरूबीच भएको कुराकानीलाई सार्वजनिक गरिएको छैन। प्रचण्ड सचिवालयले भने टीरआरसी विधेयक र समसामयिक राजनीति विषयमा छलफल भएको जनाएको छ। यता आइतबार बेलुका कांग्रेस र एमालेका नेताहरूबीच पनि संवाद भएको थियो। सो लगत्तै आज बिहान प्रचण्ड र ओलीबीच पुन: भेटवार्ता भएको हो। उनीहरू बीच भएको भेटघाटको विषय संसदमा समेत प्रवेश गरेको छ। आजको बैठकमा कांग्रेस सांसद दिपक गिरी र माओवादी सांसद माधव सापकोटाले शीर्ष तहको भेटघाटलाई सकारात्मक र स्वभाविक रुपमा लिनुपर्ने बताएका छन्। नेपाली कांग्रेसका सांसद दीपक गिरीले ठूला दलहरुबीचको छलफललाई सकारात्मक रुपमा लिनुपर्ने बताए। गिरीले निर्वाचन प्रणालीमा सुधार गर्नेलगायतका महत्वपूर्ण विषयमा संविधान संशोधन गर्न जरुरी रहेको भन्दै यसका लागि ठूला दलहरुबीच भएको छलफललाई सकारात्मक रुपमा लिनुपर्ने धारणा व्यक्त गरे। एमाले र कांग्रेसबीचको सहकार्यको माध्यमबाट देशमा देखिएको निरासा र वेथितिको अन्त्य हुने भन्दै उनले यसका लागि छलफल सुरु भएको जिकिर गरे। दुईदलबीचको छलफलले नयाँ आशाको सञ्चार जागृत भएको उनको भनाइ छ । सांसद सापकोटाले राजनीतिक दलबीच भएको छलफललाई सत्तासँगमात्रै जोडेर हेर्न नहुने बताए। सापकोटाले पछिल्लो राजनीतिक घटनाक्रमलाई सत्तासमिकरण फेरवदलको रुपमा चर्चा गर्ने गरिएको भन्दै शीर्ष नेताहरुबीच छलफल हुँदा सत्तामा मात्रै जोडेर हेर्न नहुने बताए । उनले अहिले नै सत्तासमीकरण फेरवदलको चर्चामा सत्यता नरहेको पनि बताए। सापकोटाले भने,'देशमा संकट आउँदा र सहमति गर्नुपर्दा शीर्ष तहबीच छलफल हु्न्छ। उहाँहरूबीच नेपालको शान्ति प्रक्रिया टुंग्याउने विषयमा छलफल बाक्लिएको हो।'सापकोटाले शान्ति प्रक्रिया माओवादीको मात्रै विषय नभएकाले सिंगो राष्ट्रका लागि पनि यसलाई निष्कर्षमा पुराउनुपर्ने धारणा राखे। उनले भने,तुरून्तै दुईजना नेताहरू बस्न बित्तिकै पूरै सत्ताको समीकरण उलटफेर हुने, सत्ताको समीकरण नै बदलिने, त्यस्तो परिस्थितिका रूपमा हाम्रो जे भाष्य बनाउने,विश्लेषण बिना नै निष्कर्षमा पुग्ने जे परिपाटी छ। यसले समग्र समाजमा स्थिरताको मानसिकता दिँदैन। त्यसमा सत्यता छ मलाई त्यस्तो पनि लाग्दैन। शान्ति प्रक्रियालाई निष्कर्षमा पुराउनका लागि दलहरुबीच सहमतिको वातावरण बन्नुपर्ने उनको भनाइ छ । उनले दलहरुबीचको छलफलले राष्ट्रिय मुद्दाहरुमा साझा धारणा बनाउनुपर्नेमा जोड दिए ।"
आँपको ब्रान्डिङले बढायो बजार,"ब्रान्डिङ गरेको आँपले राम्रो मूल्य पाए पनि अरू किसानले लाभ उठाउन नसकेको लहान२४ झुटकी गाउँका वीरेन्द्र यादवको भनाइ छ। सिरहा : मालदह प्रजातिलाई आँपहरूको राजा मानिन्छ। जसको माग गाउँदेखि सहरसम्मै धेरै हुन्छ। जेठको दोस्रो सातादेखि केही प्रजातिका आँप पाक्न सुरु हुन्छन्। बजारमा पाइन थाल्छन्। बम्बई आँप स्थानीय बजारमै खपत हुन्छ। आँप कुनै वर्ष बढी त कुनै वर्ष कम फल्ने गर्छ। फलेको वर्ष हावाहुरीले उडाएन भने स्थानीय बजारमा सस्तो हुन्छ। तर, त्यही आँपलाई लहान नगरपालिकाले ब्रान्डिङ सुरु गरेपछि बजार बढेको छ। बिक्रेताले मूल्य पनि राम्रै पाउन थालेका छन्। लहानको आँप भनेर अर्कै ठाउँको बेच्ने, एउटा जातको आँप भनेर अर्कै बेच्ने, विषादी प्रयोग गरिएको आँप बेचेर लहानको आँपलाई बदनाम गराउने प्रचलन बढ्दो छ। यसलाई निरुत्साहित गर्न र भारतबाट भित्रिने आँपलाई रोक्न अर्गानिक लहानको आँपको प्रबद्र्धनलाई लहान नगरपालिकाले यस वर्ष पनि निरन्तरता दिएको नगरप्रमुख महेशप्रसाद चौधरीले बताए। नगरपालिकाले ब्रान्डिङ गरेर काठमाडौं, पोखरालगायत ठूलो सहरमा पठाएको छ। आँप ब्रान्डिङ गरेर काठमाडौं पुर्याउँदा बिक्री पनि बढेको छ। लहानमा ३५ देखि ५० रुपैयाँमा पाउने आँप काठमाडौं पुगेपछि सय रुपैयाँभन्दा बढीमा बिक्री भइरहेका छन्। गाउँगाउँमा किसानले उत्पादन गरेको आँपलाई लहान नगरपालिकाले ब्रान्डिङ, ग्रेडिङ र प्याकेजिङ गरी काठमाडौंलगायत देशका विभिन्न सहरमा बिक्रीका लागि पठाउने गरेको छ, नगरपालिकाका कृषि संयोजक बद्रीनारायण चौधरीले भने, आँपको हरेक प्याकेटमा लहानको आँप भनेर ब्रान्डिङ गरिएको छ। तौल, जात र मूल्य उल्लेख छ। उनका अनुसार यो वर्ष ५० हजार केजी आँप पठाउने लक्ष्य रहेको छ। लहान२४ का सरस्वती कृषि फार्मको ५० प्रतिशत साझेदारीमा यो सुरु भएको हो। नगरपालिकाले १० लाख रुपैयाँ बजेट विनियोजन गरेको छ। गतवर्ष ३० हजार केजी आँप ब्रान्डिङ गरी बिक्री गरेको थियो। आँपको खेती बढाउन वर्षैपिच्छे अनुदानमा बिरुवा पनि वितरण गरिरहेको उनले जानकारी दिए। आँप बिक्रीका लागि लहान र काठमाडौंको नयाँ बानेश्वर शान्तिनगरमा लहानको आँपको स्टल स्थापना गरिएको छ। स्टलमा पाँच र १० किलोको आँप प्याकिङ गरी राखिएको छ। बमई, मालदह, दसहरी, आर्मपाली र कलकतिया आँपलाई अलगअलग प्याकेजिङ गरी बिक्रीका लागि राखिएको कृषि फार्मका सञ्चालक रोहिन महतोले सुनाए। लहानको आँपलाई ब्रान्डिङ गरेर काठमाडौँ पुर्याउँदा बिक्री बढेको छ। यसले हामीहरूलाई राम्रो आम्दानी भइरहेको छ, उनले भने, आँप घरघरमा पुर्याउन ओओ पसलले होम डेलेभरिको व्यवस्था मिलाएको छ। अहिले अनलाइनमार्फत प्रिअर्डर पनि आइरहेको छ। काठमाडौं पुर्याउन खर्च बढी लाग्ने गरेकोले भाउ पनि सोहीअनुसार निर्धारण गरिएको उनले बताए। मेहनतअनुसार आम्दानी सन्तोषजनक हुने गरेको छ। आँपमा मञ्जर लाग्ने बेलादेखि नै स्याहार सुसार गर्नुपर्छ, लहान१ नागेन्द्र प्रधान रामुले भने, फलेपछि राम्ररी प्याकिङ गर्न मानिस भारतबाट ल्याउनुपर्छ। राम्रो प्याकिङ हुँदा आँप खराब हुँदैन। ग्राहकले रुचाउँछन्। उनले पनि १० बिघाको आँप किनेर काठमाडौं, पोखरालगायत सहरका व्यापारीलाई बेचेका छन्। वर्षा धेरै नभए पनि हुने र अरू बालीभन्दा आँपले उत्पादन राम्रै दिने गरेको उनले सुनाए। ब्रान्डिङ गरेको आँपले राम्रो मूल्य पाए पनि अरू किसानले लाभ उठाउन नसकेको लहान२४ झुटकी गाउँका वीरेन्द्र यादवको भनाइ छ। उनले आफ्नो बगैंचा तीन वर्षका लागि स्थानीय व्यापारीलाई बेचेका छन्। आँपलाई धेरै मेहनत पर्छ। समयसमयमा जोताउनुपर्छ। औषधि छर्ने र पानी सिँचाइ गर्नुपर्छ। मेहनत लगानीअनुसार यहाँको बजारमा मूल्य पाइँदैन। बाहिर लग्न साधन छैन, उनले भने, सबै झन्झट हेरेर तीन लाखमा तीन वर्षका लागि बेचेका छौँ। आँप जति सहर बजार पुग्दै गएको छ। उतिउति मूल्य बढेको छ। किसानले थोरै र व्यापारीले धेरै पैसा कमाउन सफल भएका छन्। आँपबाट अचार, अमोट पनि उत्पादन हुने हुनाले सीप र प्रविधि किसानलाई भए अझै फाइदा लिन सक्ने उनको भनाइ छ। आँपको रसको जुस बनाउने उद्योग र कोल्ड स्टोर स्थापना गरी किसानले नै आँपको कारोबार गर्न पाए राम्रो आम्दानी हुने उनले सुनाए।"
दिवा खाजा चेपाङ बालबालिकाका लागि बरदान,"गोरखा : बिहानै घरमा भरेर गएको पेट दिउँसो एक बजे, दुई बजेबाट खालि हुँदै गएपछि प्रजाबस्ती आधारभूत विद्यालयका विष्णु चेपाङलाई पढाइतिर भन्दा भोकतिर ध्यान जान्थ्यो। पढाइ लेखाइको रापभन्दा खालि पेटको तापले तनाव दिन्थ्यो। खाजा खान नपाएको भए हाम्रो ध्यान भोकतिर जान्थ्यो, उनले भने, पेटभरि खाजा पाएपछि ध्यान पढाइतिर जान्छ। खाजाले गर्दा स्कूल पनि धेरै आउँछन्। विष्णुको मात्र होइन, यो अवस्था प्रजाबस्ती आधारभूत विद्यालयमा पढ्ने १२५ जना सबैको मनोविज्ञान हो । तर जब सरकार र सामाजिक संघसंस्थाले स्कुलमै पेटभरि खाजा खुलाउन सुरु गरे, तब त्यहाँँका विद्यार्थीको तनाव समाप्त भयो। चेपाङलाई अर्को शब्दमा प्रजा पनि भन्ने गरिन्छ। त्यसैले करिब तीन सय घरधुरी प्रजा(चेपाङ)को बस्तीमा खुलेको यस विद्यालयको प्रजाबस्ती आधारभूत विद्यालय भनेर नाम राखियो। यहाँ अहिले कक्षा आठसम्म सञ्चालित छ, शिक्षक यानमाया चेपाङ भन्छिन्, यस विद्यालयमा अहिले करिब १ सय २५ जना विद्यार्थी पढ्छन्। सबै विद्यार्थी चेपाङ समुदायकै हो। घरमा पेटभरि खान नपाउँदा यहाँका चेपाङ बालबालिका दिउँसो भोकको राँकोले जलेको देखेपछि चेपाल चेपाङ संघले यहाँका सबै बालबालिकालाई दिवा खाजाको प्रवन्ध गरेको उनको भनाइ छ। यहाँको बालबालिकाको अवस्था देखेपछि चेपाङ संघले २०७२ सालभन्दा अघिदेखि खाजाको व्यवस्था गरिदियो, शिक्षक चेपाङ भन्छिन्, २०७२ सालपछि यहाँ अर्को एक सामाजिक संस्था करुणा फाउन्डेसन आयो। त्यसले चेपाङ संघसँग हातेमालो गयो र यहाँ दुइटा विद्यालय भवन बनाइदियो। खाजा कार्यक्रममा पनि साथ दियो। साथै यहाँका महिलालाई सिलाइबुनाइ तालिम दिएर उनीहरूले बनाएको झोला तथा अन्य सामग्री विदेश पठाउने व्यवस्था मिलाइदिएको उनको भनाइ छ। विगत तीन वर्षदेखि कक्षा १ देखि पाँचसम्मका बालबालिकालाई खाजाको व्यवस्था गाउँपालिकाले नै गर्न थालेको छ। कक्षा ६, ७ र ८ का लागि करुणामय फाउन्डेसनले व्यवस्था गरेको उनले बताइन्। खाजा कार्यक्रम चेपाङ बालबालिकाका लागि धेरै नै प्रभावकारी भएको छ। गरिबीले ग्रस्त चेपाङ बालबालिका घरमा काम चलाउ मात्र खाएर स्कूलमा पेटभरि खाजा पाउने आशामा नियमित आउने शिक्षक ज्ञानेन्द्र सुनार बताउँछन्। खाजा कार्यक्रम गरिब, विपन्न चेपाङ समुदायका बालबालिकाका लागि बरदान सावित भएको उनको भनाइ छ।"
विद्यालय भवन जीर्ण हुँदा पठनपाठनमा समस्या,"हुम्ला : सर्केगाड गाउँपालिका१, तुम्चमा रहेको देवल आधारभूत विद्यालय भवन जीर्ण भएको धेरै भयो। विद्यालयको भवन चर्किएको छ। कक्षाकोठामा डेस्क बेन्च पर्याप्त छैन। जस्तापाताले छाएको छानामुनि विद्यार्थीहरूले ढुंगामा काठको फल्याक बिछ्याएर विद्यार्थीले अध्ययन गर्छन्। चिसो भुइँमा बसेर पढ्ने गरेको कक्षा ५ मा अध्ययन विष्णु शाहीले बताए। उनले भने, कक्षाकोठाको भित्ता जताततै चर्किएको छ। पानी परेको दिन त भित्ताबाट पानी पसेर कक्षाकोठा ताल जस्तै हुने गरेको छ। कक्षाकोठामै बसेर पढ्ने वातावरण नभएको कक्षा ६ मा अध्ययनरत कविता शाहीले बताइन्। भूकम्पले चर्किएको जीर्ण भवनमा डरैडरमा बस्नुपर्ने कक्षा ८ मा अध्ययनरत झरना शाहीले बताइन्। विद्यालयमा घेरवार नुहुँदा पशु चौपाया कक्षाकोठाभित्र छिर्ने गरेको कक्षा ८ मा अध्ययनरत ज्ञानुमाया ऐडीले बताइन्। विद्यालयको हाताभित्रै पशुचौपायाहरूको चरिचरण जस्तै भएको ऐडीको भनाइ छ। सरकारले सामुदायिक विद्यालयका बालबालिकालाई दिवा खाजाको व्यवस्था गरेको छ। तर यस विद्यालयले दैनिक २० रुपैयाँका दरले १५० जना विद्यार्थीले पाउने खाजा रकम शिक्षकलाई तलबमा खर्चिने गरेको छ। विद्यार्थीको नाममा पाउने खाजाको साढे पाँच लाख बजेटले तीन जना शिक्षक राखिएको छ। विद्यार्थीहरूले सरकारले दिने दिवा खाजा पाएका छैनन्। विद्यालयले दिवा खाजा कटाएर निजी स्रोतका शिक्षक चक्र मल्ल, रूपबहादुर शाही, दीपेन्द्र बमलाई राखेको हो। सरकारले प्रारम्भिक बाल विकासदेखि कक्षा ६ सम्मका विद्यार्थीका लागि हुम्लासहित कर्णालीका दुर्गम पाँच जिल्लामा हरेक विद्यार्थीले २० रुपैयाँ खाजाबापत रकम दिन्छ। सरकारले विनियोजन गरेको रकम पालिकामार्फत विद्यालयको खातामा जान्छ। विद्यालयमा शिक्षकहरू नियमित जाँदैनन्। विद्यालयमा प्रधानाध्यापक सहित ६ जना शिक्षक छन्। विद्यार्थीहरू विद्यालय नजाँदा जरिवाना तिर्नुपर्छ। तर शिक्षक गयल हुँदा जरिवाना तिर्नुपर्दैन। विद्यार्थी गयल हुँदा ५० रुपैयाँ तिर्नुपर्ने कक्षा ८ अध्ययनरत खुसी रावतले बताइन्।"
लागूऔषध मुद्दामा फरार रहेका व्यक्ति खैरो हेरोइनसहित पक्राउ,विराटनगर : लागूऔषध मुद्दामा फरार रहेका एक जना व्यक्ति लागूऔषध खैरो हेरोइन (ब्राउन सुगर)सहित मोरङको सुन्दरहरैँचाबाट सोमबार पक्राउ परेका छन्। सुन्दरहरैँचा नगरपालिका४ बाट ४४ वर्षीय अमृतबहादुर भुजेललाई प्रहरी चौकी गछिया र कोशी प्रदेश प्रहरी कार्यालय विराटनगरको प्रादेशिक अनुसन्धान समूह (पिट)को संयुक्त टोलीले बिहान ११ बजेतिर पक्राउ गरेको हो। भुजेलको घर तेह्रथुमको लालीगुराँस नगरपालिका९ र सुनसरीको धरान उपमहानगरपालिका१५ मा छ। तेह्रथुम र धरान घर भएपनि लागूऔषध मुद्दामा फरार रहेका उनी सुन्दरहरैँचा४ स्थित योगकुमारी श्रेष्ठको घरमा कोठा भाडामा लिएर बस्दै आएको प्रहरीले जनाएको छ। डेरा बसेकै घरबाट भुजेललाई पक्राउ गरिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। कोठामा खैरो हेरोइन लुकाइछिपाइ राखेको भन्ने गोप्य सूचनाका आधारमा भुजेलको कोठामा प्रहरीले छापा हानेको थियो। प्रहरीले खानतलासी गर्दा कोठाबाट ३२ ग्राम ७ सय ४० मिलिग्राम खैरो हेरोइन बरामद भएको डीएसपी बस्नेतले बताए। उनका अनुसार भुजेलको साथबाट ६० हजार रुपैयाँ नगद र २ वटा मोबाइल पनि बरामद भएको छ। उनले प्रयोग गर्ने प्रदेश १०२०५१ प ५३६६ नम्बरको स्कुटर पनि नियन्त्रणमा लिइएको जानकारी बस्नेतले दिए। लागूऔषध मुद्दाको अनुसन्धानका लागि प्रहरीले भुजेलविरुद्ध जिल्ला अदालत सुनसरीबाट २०८० साल माघ २६ गते पक्राउ अनुमति लिएको थियो। प्रहरीले पक्राउको तयारी गरेको थाहा पाएर उनी फरार भएका थिए। थातथलो नै छाडेर भागेका उनी अर्को ठाउँमा डेरा खोजेर लुकिपिछी बस्दै आएको खुलेको छ। डेरा बसेको ठाउँबाट पनि लागूऔषधकै धन्दा चलाइरहेको यकिन भएको छ। प्रहरीका अनुसार भुजेल लागूऔषधका नामुद कारोबारी हुन्। भारतबाट खैरो हेरोइन ल्याएर विभिन्न ठाउँमा सप्लाई गर्ने धन्दामा उनको संलग्नता रहेको प्रहरी अधिकारी बताउँछन्। भुजेलविरुद्ध लागूऔषध ऐनअन्तर्गतको मुद्दा चलाउन अदालतबाट म्याद थप गरेर प्रहरीले अनुसन्धानको बाँकी प्रक्रिया अघि बढाएको छ।
जाजरकोटमा पहिरोले पुरिएर बालकको मृत्यु,जाजरकोट : जाजरकोटमा पहिरोमा पुरिएर एक जना बालकको मृत्यु भएको छ । भेरी नगरपालिका५ इबरका रमेश बिकका ५ वर्षीय छोरा प्रिन्स बिकको मृत्यु भएको हो । गएराती परेको बर्षाद्का कारण आएको पहिरोले घर पुर्दा ती बालकको मृत्यु भएको हो। पहिरोमा परि बुवा रमेश घाइते भएका छन् । उनको उद्धार गरि उपचारका लागि जिल्ला अस्पताल ल्याइएको प्रहरीले जनाएको छ । ६ जनाको परिवार अरु सबै सकुशल छ्न् ।
"टिपरको ठक्करबाट महिलाको मृत्यु भएपछि उर्लाबारी तनावग्रस्त, प्रहरी कार्यालयमा ढुंगामुडा","विराटनगर : तीव्र गतिमा रहेको टिपरको ठक्करबाट महिलाको मृत्यु भएपछि सोमबार साँझबाट मोरङको उर्लाबारी तनावग्रस्त बनेको छ। घटनापछि आक्रोसित भएर प्रदर्शनमा उत्रिएका स्थानीयले इलाका प्रहरी कार्यालय उर्लाबारीमा ढुंगामुडा गरिरहेका छन्। स्थानीयको प्रदर्शनका कारण पूर्वपश्चिम लोकमार्गमा सवारी आवागमन बन्द भएको छ। यातायात अवरुद्ध पारेर नाराबाजी गर्दै प्रदर्शनमा उत्रिएकाहरूले उर्लाबारी चोकमा टायर बालेर प्रदर्शन गर्नुका साथै प्रहरी कार्यालयमा ढुंगामुडा गरिरहेका हुन्। उर्लाबारीमधुमल्ला सडक खण्डअन्तर्गत उर्लाबारी नगरपालिका६ सिलौलीमा टिपरको ठक्करबाट महिलाको मृत्यु भएको थियो। मधुमल्लाबाट उर्लाबारीतर्फ आउँदै गरेको बागमती प्रदेश ०३००१ क १०९० नम्बरको टिपरले सोही दिशातर्फ आउँदै गरेको प्रदेश १०१०१४ प ६८३३ नम्बरको स्कुटरलाई साँझ ६:५० बजेतिर ठक्कर दिँदा दुर्घटना भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार दुर्घटनामा परेर स्कुटर चालक उर्लाबारी६ की अन्दाजी २७ वर्षीया सीता बोहोराको मृत्यु भएको हो। गम्भीर घाइते भएकी बोहोराको उपचारका क्रममा मंगलबारेस्थित मदन भण्डारी अस्पताल एवं ट्रमा सेन्टरमा साँझ ७:३० बजेतिर मृत्यु भएको जानकारी बस्नेतले दिए। घरबाट सब्जी लिन निस्किएका बेला उनलाई टिपरले ठक्कर दिएको बताइएको छ। दुर्घटनामा मोटरसाइकलको पछाडि सवार मृतकका छोरा अन्दाजी ९ वर्षीय प्रशान्त बोहोरा घाइते भएका छन्। सुरुमा उपचारका लागि अरनिको अस्पतालमा भर्ना गरिएको थियो। त्यहाँ सम्भव नभएपछि थप उपचारका लागि उनलाई विराटनगरको न्युरो अस्पतालतर्फ ल्याइएको प्रहरीले जनाएको छ। प्रहरीका अनुसार घाइते बालकको अवस्था मध्यम छ। दुर्घटनालगत्तै प्रहरीले टिपर र चालक मोरङको मिक्लाजुङ गाउँपालिका३ का ४२ वर्षीय लालबहादुर लिम्बुलाई नियन्त्रणमा लिएको छ। चालकको लापरबाही र टिपरको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ। डीएसपी बस्नेतले दुर्घटनापछि मृतकका आफन्त र स्थानीयले उर्लाबारीमा प्रदर्शन गरिरहेको बताए। उनका अनुसार २३ सयको संख्यामा रहेकाहरूले सडकमा टायर बालेर नाराबाजी र प्रदर्शन गर्दै प्रहरी कार्यालयलाई लक्षित गरी ढुंगामुडा गरिरहेका हुन्। टिपर आतंक बन्द हुनुपर्ने, दुर्घटनामा संलग्नलाई कारबाही गर्नुपर्ने र मृतकका परिवारलाई उचित क्षतिपूर्ति दिनुपर्ने माग राखेर स्थानीय आन्दोलित भएका छन्। स्थितिलाई नियन्त्रणमा लिन ठूलो संख्यामा सुरक्षाकर्मी परिचालन गरिएको डीएसपी बस्नेतले बताए। प्रदर्शनस्थलमा पुगेको प्रहरीले आन्दोलित बनेकालाई सम्झाई बुझाई गरिरहेको छ। तर, आक्रोशित बनेको भीडले थप उत्तेजित भएर प्रदर्शनलाई उग्र बनाउँदै लगेको छ। सम्झाई बुझाई गर्दा पनि माहोल शान्त नभएमा बल प्रयोग गरेर स्थितिलाई नियन्त्रणमा लिने प्रहरीको तयारी छ। माहोल भड्काउन भूमिका खेल्नेहरूलाई निगरानीमा राखिएको र थप क्षति हुन नदिन सुरक्षाकर्मीले संयमता अपनाइरहेको डीएसपी बस्नेतले बताए। सम्झाई बुझाई गर्दा पनि माहोल शान्त नभए बल प्रयोग गरेर भएपनि स्थितिलाई नियन्त्रणमा लिइने छ। कुनै पनि क्षति हुन नदिन आवश्यकता अनुसार बल प्रयोग गर्नुपर्ने हुनसक्छ , प्रहरी स्रोतले भन्यो।"
रोहिणी नदीमा डुबेर आयल निगमका मजदुर बेपत्ता,"भैरहवा : रुपन्देहीको बैकुण्डपुर क्षेत्रस्थित रोहिणी नदीमा डुबेर नेपाल आयल निगमको मजदुर बेपत्ता भएका छन्। नदीको बगरमा नेपाल आयल निगमले इन्धन भण्डारका लागि डिपो निर्माण कार्य सुरु गरेको छ। निगमले डिपो निर्माण थालेको उक्त जग्गामा बर्सेनि डुबान हुने गर्दछ। सोही डिपो निर्माणकार्य गर्ने मजदुर मकवानपुर राक्सीराङ गाउँपालिका८ का १९ वर्षीय सागर प्रजाको नदीमा डुबेर बेपत्ता भएको प्रारम्भिक अनुसन्धानमा खुलेको जिल्ला प्रहरी कार्यालय रुपन्देहीका डीएसपी एवं सूचना अधिकारी मनोहर भट्टले जानकारी दिए। दिउँसो साढे १२ बजे नदीमा तीन जना नुहाउन गएका थिए। एक जना मजदुर बेपत्ता भएका हुन् नेपाल आयल निगमको निर्माणाधीन डिपो आयोजनाका प्रमुख प्रदीप यादवले भने, प्रहरीहरू आउनु भएको छ। बेपत्ता मजदुरको खोजी र घटनाको अनुसन्धान गरिरहनुभएको छ। बेपत्ता मजदुरको खोजीका लागि नेपाल प्रहरी, सशस्त्र प्रहरीको टोली खटाइएको छ।"
लागुऔषधसहित पाँचजना पक्राउ,"धरान : सुनसरीको धरानबाट लागूऔषधको कारोबारमा संलग्न पाँचजना पक्राउ परेका छन्। इलाका प्रहरी कार्यालय धरानबाट खटिएको प्रहरी टोलीले चेकजाँचका क्रममा सुनसरीको धरान८ का ३६ वर्षीय सुनिल श्रेष्ठ र २३ वर्षीय दीपक विश्वकर्मालाई १ ग्राम ब्राउन सुगरसहित पक्राउ गरिएको डीएसपी मानबहादुर राईले बताए। यैगरी भोक्राहा नरसिंह गाउँपालिका६ का २४ वर्षीय नाजम अन्सारी र बुढीगंगा मोरङका ३० वर्षीय अजय कुमार देवलाई नियन्त्रित औषधी स्पास्मो २५४ टयाब्लेट, ३९ हजार रुपैयाँ र प्र १०२०४९ प ११३ नम्बरको मोटरसाइकलसहित पक्राउ गरिएको उनले बताए। धरान१५ का २७ वर्षीय कबिर तामाङलाई ट्रामाडोल ९० क्याप्सुल, स्पास्मो ९० टयाब्लेट र गाँजा १०० ग्रामसहित पक्राउ गरेको हो। पक्राउ परेका उनीहरूको थप अनुसन्धान कार्य भइरहेको डीएसपी राईले बताए।"
रोल्पामा जीप दुर्घटना हुँदा ६ जनाको मृत्यु,रोल्पा : रोल्पाको पश्चिम तालाबाङ परेवा छहरामा लु १ ज ३२५२ नम्बरको जिप दुर्घटना हुँदा एक बच्चासहित ६ जनाको मृत्यु भएको छ। सोमबार दिउँसो ४ बजे माडी गाउँपालिका३ परेवा छहरा नजिकै जीप सडकबाट करिब ४ सय मिटर तल खसेको थियो। जिल्ला प्रहरी कार्यालयका अनुसार माडी गाउँपालिका२ घर्तिगाउँ बजारबाट तालावाङ जाँदै गरेको जिप दुर्घटना भएको हो। दुर्घटना स्थलमै ५ जनाको ज्यान गएको हो। उपचारका लागि उद्धार गरी घर्तिगाउँ समृती हस्पिटल ल्याइएका १ जना घाइतेको मृत्यु गएको छ। घाइते ५ जनालाई रेउघा अस्पताल पठाइएको माडी गाउँपालिका अध्यक्ष अमरसिंह घर्तीले जानकारी दिए। प्रहरीका अनुसार मृतकको सनाखत भइसकेको छैन। दुर्घटनामा परेकाको स्थानीयले उद्धार गरिरहेका छन्। दुर्घटनाको खबरपछि इलाका प्रहरी कार्यालय घर्तिगाउँबाट प्रहरी घटनास्थल पुगेर उद्धार गरिरहेको जनाइएको छ। दुर्घटनाका के कारणले भएको भन्ने अनुसन्धान भइरहेको प्रहरीले जनाएको छ। दुर्घटनास्थल सदरमुकाम लिबाङबाट करिब ३५ किलोमिटर पश्चिम पर्दछ।
करिब ३१ अर्बको ३२ क्वीन्टल सुन तस्कारी भएको सिआईबीको निष्कर्ष,"काठमाडौं : नेपाल प्रहरीको केन्द्रीय अनुसन्धान ब्युरो (सीआईबी)ले विद्युतिय सामग्री र ब्रेक सुमा लुकाई करिब ३२ क्वीन्टल सुन तस्कारी भएको निष्कर्ष निकालेको छ। सुन तस्करीको दोस्रो चरणको अनुसन्धानका विषयमा जानकारी दिन सोमबार काठमाडौंमा पत्रकार सम्मेलन गर्दै सीआईबीले विद्युतीय सामग्री र ब्रेक सुमा लुकाई ३ हजार १ सय ९४ दशमलव ६६८ सुन तस्करी भएको जानकारी गराएको हो। उक्त सुनको बजार मूल्य ३० अर्ब ८२ करोड २२ लाख ९१ हजार २ सय ७२ रुपैयाँ रहेको छ। सीआईबीले भुजेल इलोक्ट्रोनिक सप्लायर्स, रेडी ट्रेडर्सलगायत पाँच सप्लायर्सहरूले उक्त परिमाणको सुन भित्राएको जनाएको छ। सीआईबीका डीएसपी सुन्दर तिवारीले दोस्रो चरणको अनुसन्धानको प्रतिवेदन जिल्ला सरकारी वकिल कार्यालय काठमाडौंमा बुझाइएको जानकारी दिए। यस क्रममा २० जनालाई पक्राउ गरिएको र २६ जना अझै फरार सूचीमा रहेको उनले बताए। त्यस्तै भुक्तानी सेवा प्रदायक पेवेल नेपाल प्रालि र सजिलो पे पेमेन्ट सर्भिसेजले लाइसेन्सको दुरुपयोग गर्दै सुन तस्करीमा पटकपटक गरी कूल ५५ अर्ब ७९ करोड ८८ लाख ८५ हजार ८ रुपैयाँ ५३ पैसा भुक्तानी सहजीकरण गरेको भेटिएको डीएसपी तिवारीले जानकारी दिए। त्यस्तै सीआईबीका प्रमुख एआईजी श्यामलाल ज्ञवालीले भेपबाहेकको सुन तस्करीको अनुसन्धानका क्रममा पूर्वसभामुख कृष्णबहादुर महरा र दिपेश पुनको संलग्नता नदेखिएको बताए। सिआइवीले भन्सार ऐन, संगठित अपराध निवारण ऐन, मुलुकी अपराध संहिता, नागरिकता ऐन, राहदानी ऐन, नेपाल राष्ट्र बैंक ऐनलाई आधार बनाइ प्रतिवादीबाट २ खर्ब ६६ अर्ब ६७ करोड ९ लाख बिगो मागदाबी गरेको छ।"
व्यापारीसँग पैसा उठाउने पूर्वइन्सपेक्टर विराटनगरबाट पक्राउ,विराटनगर : नेपाल प्रहरीका पूर्वइन्सपेक्टर (पूर्वप्रहरी निरीक्षक) गणेशमान श्रेष्ठ सोमबार साँझ विराटनगरबाट पक्राउ परेका छन्। विराटनगर महानगरपालिका८ घर भएका ५८ वर्षीय श्रेष्ठलाई साँझ ५ बजेतिर पक्राउ गरिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार आफू ब्युरोको प्रहरी भएको बताउँदै धम्क्याएर व्यापारीसँग पैसा उठाउने क्रममा श्रेष्ठ पक्राउ परेका हुन्। आफू ब्युरोको प्रहरी भएको बताउँदै श्रेष्ठ विराटनगर६ स्थित व्यापारी राजकुमार भगतको पसलमा छापा हान्न भनेर पुगेका थिए। श्रेष्ठले आफू प्रहरी हुँदाको पुरानो परिचयपत्र देखाएर डर त्रास देखाई व्यापारी भगतसँग पैसा लिएको पाइएको प्रहरीको प्रारम्भिक अनुसन्धानबाट खुलेको छ। भगतको किराना सामानको गोदाम छ। गोदाममा चिनी लगायतका सामान राखिएको छ। गोदाममा छापा हान्न प्रहरी आएको ठानेर भगतले १० हजार रुपैयाँ पैसा पूर्वइन्सपेक्टर श्रेष्ठलाई दिएका थिए। व्यापारीसँग पैसा लिएको थाहा पाएपछि स्थानीयले नियन्त्रणमा लिएर श्रेष्ठलाई प्रहरीको जिम्मा लगाएका हुन्। श्रेष्ठले व्यापारीसँग लिएको रकम पनि बरामद भएको डीएसपी बस्नेतले बताए। उनले घटनाका सम्बन्धमा थप अनुसन्धान भइरहेको जानकारी दिए।
बेनीमा कोसेली घर,"बेनी : बेनी नगरपालिका८ कालीपुलमा स्थानीय उत्पादनको बिक्री कक्ष (कोसेली घर) स्थापना भएको छ। कालीपुल म्याग्दी र मुस्ताङ भित्रने मुख्य नाका हो। जिल्लामा उत्पादन भएको कृषि, वन, पशुजन्य उत्पादनको बजारीकरण गर्ने उद्देश्यले म्याग्दी उद्योग वाणिज्य संघ र महिला उद्यम विकास समितिले बेनी नगरपालिकासँगको समन्वयमा बिक्री कक्ष सञ्चालन गरेका हुन्। कक्षमा म्याग्दीमा उत्पादन हुने सिमी, भागो, आलु, टिम्मुर, अल्लो र ढाकाका कपडा, मुडा, मह, मकै, अचार, भागो, नाङ्लो, डोका लगायतका परिकार राखिएको महिला उद्यम विकास समितिका अध्यक्ष अम्बिका श्रेष्ठले बताइन्। म्याग्दी भित्रने र मुस्ताङ जाने आउने मुख्य नाकामा स्थापना गरिएको कोसेली घरले स्थानीय उत्पादनको बजारीकरणका साथै जिल्लाको पहिचान बढाउन सहयोग पुग्ने अपेक्षा गरेका छौं, उनले भनिन् गाउँका कृषक र उद्यमीले उत्पादन गरेका कृषि उपज र सामग्री खरिद गरि बिक्री गर्ने व्यवस्था मिलाएका छौं। कोसेली घर रहेको भवनमा गत वैशाख महिनामा पर्यटकहरूलाई जिल्लाका धार्मिक, पर्यटकीय स्थलहरूको बारेमा जानकारी गराउने उद्देश्यले पर्यटक सूचना केन्द्र सञ्चालन भएको छ। सूचना केन्द्र र कोसेली घरले पर्यटन प्रवर्द्धनका साथै स्थानीय उत्पादनको बजारीकरणमा सहयोग पुग्ने म्याग्दी उद्योग वाणिज्य संघका अध्यक्ष सुविन श्रेष्ठले बताए। म्याग्दी भ्रमण वर्षका अवसरमा २०७५ मा स्थापना भएको सूचना केन्द्र कोरोना महामारी फैलिएपछि २०७७ देखि बन्द भएको थियो, उनले भने ३ वर्षपछि गत वैशाखदेखि पुनः सञ्चालनमा ल्याइएको सूचना केन्द्रमा १ जना कर्मचारी र धार्मिक, पर्यटकीय स्थल, कला, संस्कृति सम्बन्धी जानकारी मुलक तस्बिर तथा दृष्य सामग्री राखिएको छ। म्याग्दीका ६ वटै स्थानीय तहका पर्यटकीय, धार्मिक स्थलका साथै जनजीवन, संस्कृति, रहनसहन झल्कने तस्विर, त्यसको महत्त्व, अवस्थिति, पुग्न लाग्ने समय र खान बस्नको सुविधा लगायत विषयमा जानकारीमुलक बोर्ड राखिएको छ। सूचना केन्द्र र कोसेली घर स्थापनाका लागि तत्कालीन जिविस र बेनी नगरपालिकाले २५ लाख रुपैयाँ बढी बजेट खर्चेर भवन बनाएका थिए। कोसेली घरको उद्घाटन गर्दै बेनी नगरपालिकाका प्रमुख सुरत केसीले बेनीमा पर्यटकको बसाई लम्बाउन, उद्यम व्यवसाय प्रवर्द्धन गर्न कोसेली घर र सूचना केन्द्र सहयोगी बन्ने विश्वास गरे। कालीपुल बसपार्कलाई व्यवस्थित गरिएको र सडकलाई आक्सफाल्ट प्रविधिको कालोपत्रे गर्न बेनीजोमसोमकोरला सडक आयोजनाले ठेक्का आह्वान गरेको जानकारी दिए। बेनी नगरपालिकाका उपप्रमुख ज्योती लामिछानेले महिलाहरूलाई सिप सिकाउन र उद्यमशिलताको विकासका लागि आमा समूहसँग उपमेयर कार्यक्रम सञ्चालन गरेको बताइन्।"
कृषिबाटै आम्दानी गर्दै नगदेशबासी,"भक्तपुर : मध्यपुर थिमि नगरपालिका७ नगदेशका रोहन साहापाल र महेश्वरी साहापाल हेर्दै खाउँ खाउँ लाग्ने गाँजर पखाल्दै थिए। असारमा लागेको चर्को घामले पसिना पसिना भएका रोहन गाँजर पखाल्दै थिए भने श्रीमती महेश्वरी उनलाई सघाउँदै थिइन्। ४१ वर्षीय कृषक रोहनले आफ्नो बुबाले अंगालेकाले पेसालाई निरन्तरता दिएको बताए। १२ कक्षासम्म पढेका उनले बुबा आमालाई सघाउँदा सघाउँदै यही पेसामा आफू पनि लागेको बताए। १२ सम्म बढेको छु। कतै तालिम तथा कक्षा लिएको छैन। आफ्नो परिवारले गरेको पेसालाई नै निरन्तरता दिइरहेको छु, उनले भने। यसमा क्षेत्रमा उनी मात्रै होइनन् अधिकांशको पेसा नै कृषि हो। नगदेशका प्रायः कृषकहरू परम्परागत पुस्तौनी कृषि पेसामा संलग्न छन्। नगदेश कृषकहरूको बाहुल्य रहेको शहर हो। अधिकांश नगदेशबासीहरूले आफ्नो पुर्खाले हस्तान्तरण गरेको कृषि पेसालाई अपनाउँदै आफ्नो पेसा बनाएका छन्। कृषकहरूले मौसमका आधारमा खेती गर्ने गरेका छन्। मौसमे खेतीबाट हिउँदमा कृषकहरूले चम्सुर, पालुंगो, मेथी, धनियाँ, गाजर, सेतो मुला, चुकन्दर, नेपाली लसुन लगाउँछन्। बर्खामा कृषकहरूले रायोको साग, देशी पालुंगो, प्याज, कर्कलो, हरियो प्याज, पाकुचा, सलाद लगायतका साग सब्जी उत्पादन गर्ने गरेका छन्। उनीहरूले उत्पादन तरकारी गार्चा तरकारी बजारमा बिक्री वितरण गर्ने गरेका छन्। उक्त तरकारी बजार गार्चा टोलमा बिहान सञ्चालन हुने गर्दछ। बजारबाट कृषकहरूले बिक्री गरेका तरकारीहरू विभिन्न व्यापारी हुँदै कालीमाटी तरकारी बजार, बलखु तरकारी बजार, नखु, तीनकुन्ने जस्ता प्रमुख क्षेत्र तथा उपत्यका बाहिरका चितवन, नारायणघाट लगायतका स्थानहरूमा समेत पुग्ने गरेका छन्। यहाँको स्थानीयको प्रमुख आय स्रोत नै कृषि हो। यही कृषिबाट गरेको आम्दानीबाट उनीहरूले जीवन चलाइरहेका छन्। कृषकका अनुसार वार्षिक २ देखि ४ लाख रुपैयाँसम्म आम्दानी हुने गरेको छ। नगदेशका कृषकहरूले मनोहरा, मूलपानी, काँडाघारी लगायतका स्थानमा कृषि बाली लगाउने गरेका छन्। राष्ट्रिय तथ्यांक कार्यालयका अनुसार वडा नम्बर ७ को जनसंख्या १० हजार १ सय ४१ रहेको छ। जसमध्ये करिब ८० प्रतिशत स्थानीय कृषि पेसामा संलग्न छन्। मध्यपूर थिमि नगरपालिका अन्तर्गत कृषि शाखाको तथ्यांक अनुसार राष्ट्रिय कृषक जनगणनामा नगदेशका ३७४ कृषक परिवार र ५ वटा कृषि सहकारी संस्था सूचीकृत भएका छन्।"
"ओखलढुंगामा पहिरोले ४ घर पुरिए, २३ परिवार विस्थापित","ओखलढुंगाः अविरल वर्षापछि गएको पहिरोले ओखलढुंगाको चार वटा बस्ती जोखिममा परेका छन्। आइतबारको वर्षाले बस्ती माथिबाट आएको पहिरोले मोलुङ गाउँपालिका७ पात्लेस्थित ४ घर पुरिएका छन् भने २३ परिवार विस्थापित भएका छन्। पहिरोले घरसँगै पशु चौपाया बगाएको छ भने मानवीय क्षति भने नभएको वडाध्यक्ष हेमबहादुर सुनुवारले बताए। सुनुवारका अनुसार पहिरोले पहरी बस्तीका चार घर, धनमाल र पशु चौपाया पुरिएका छन्। हल गोरुसहित दर्जन बढी पशु चौपाया पहिरोमा पुरिएका छन्। धनमालको क्षति आकलन हुन बाँकी छ। बस्तीका अरू ३ घर आधाजसो भत्किएका छन्। बस्तीमाथि पहिरो खस्न थालेपछि स्थानीयले भागेर जोगिएका थिए। गैरीडाँडा जेसे, पहरी बस्ती, गुरुङबारी र तामाङ बस्ती पहिरोको चपेटामा छन्। पहिरोको जोखिममा परेका २३ परिवारलाई सुरक्षित स्थानमा सार्ने काम भएको जिल्ला प्रहरी कार्यालय ओखलढुंगाले जनाएको छ। पहिरोले घरसँगै पशु चौपाया बगाएका स्थानीयलाई आवास र खाद्यान्नको समस्या भएको छ। बस्ती नै जोखिममा भएपछि त्रिपालको सहायतामा उनीहरूले बारीमा रात कटाउनुपर्ने बाध्यता रहेको छ। गाउँ पुरै जोखिममा रहेकाले स्थानीयलाई सबैभन्दा ठूलो आपत् आएको स्थानीय शेरबहादुर पहरीले बताए। लगातारको वर्षाका कारण ग्रामीण सडक भत्किएका छन् भने सडक खनेकै कारण बस्तीमा पहिरो समेत जान थालेको छ। सडक निर्माणकै कारण पात्लेका बस्ती जोखिममा परेको स्थानीयको भनाइ छ। यस अघि चिशंखुगढीको वडा नम्बर ५ मा पहिरोले घर बगाउँदा एकै घरका बाबु छोरी गम्भीर घाइते भएका थिए भने आमाको ज्यान गएको थियो। त्यस्तै आइतबारको वर्षातका कारण चिशंखुगढीको माम्खास्थित ठुल्ढुंगामा गएको पहिरोले २० जोखिममा परेका छन्। सिंगो गाउँ नै उच्च जोखिममा परेको स्थानीयले बताए र घर आँगन बारीका कान्ला छुट्टिने गरि बस्तीसहित पाखै सरेको छ। बस्ती नै स्थानान्तरण गर्नु पर्ने अवस्था रहेको भन्दै स्थानीयले सहयोगको अपिल गरेका छन्।"
कृषकलाई फलफूलका बिरुवा वितरण,"अर्घाखाँची : अर्घाखाँचीको सन्धिखर्क नगरपालिकाले कृषकहरूलाई विभिन्न जातका फलफूलका बिरुवा वितरण गरेको छ। व्यावसायिक कृषकहरूका मागका आधारमा नगरपालिकाको कृषि शाखाले कृषकहरूलाई अनुदानमा लिची, सुन्तला, कागती, मौसम र ड्रागन लगायतका ५ हजार भन्दा बढी फलफूलका बिरुवा वितरण शुरु गरिएको कृषि शाखा प्रमुख राजेन्द्र भट्टराईले बताए। सन्धिखर्क नगरपालिकाको ४० प्रतिशत अनुदान र कृषकको ६० प्रतिशत लगानीमा कृषकहरूको मागका आधारमा लिची १२ सय ५०, कागती १३ सय ८०, मौसम ५ सय ५०, सुन्तला १७ सय ३० र ड्रागनका १ सय २० फलफूलका बिरुवा वितरण सुरु गरिएको कृषि शाखा प्रमुख भट्टराईको भनाइ छ। फलफूल खेतीबाट कृषकलाई व्यावसायिक बनाउन र आर्थिक स्वरोजगार बनाउने उदेश्यले फलफूलका बिरुवा वितरण सुरु गरिएको नगर प्रमुख कृष्ण प्रसाद श्रेष्ठले बताए। कृषकलाई बिरुवा वितरण गर्दै नगर प्रमुख श्रेष्ठले कृषि पेशामा लागेर राम्रो काम गर्ने युवालाई नगरपालिकाले प्रोत्साहन गर्ने जानकारी दिए।"
धरानमा गाई चोरेर काटेको आरोपमा दुई जना पक्राउ,धरान : सुनसरीको धरान उपमहानगरपालिका६ को पानाबारीमा गोठमा बाँधिराखेको गाई काटेको आरोपमा दुई जना पक्राउ परेका छन्। पक्राउ पर्नेमा धरान१७ की सपना लिम्बू र धरान१३ का राजकुमार विक रहेका छन्। इलाका प्रहरी कार्यालय धरानका डीएसपी मानबहादुर राईका अनुसार स्थानीय सीता पौडेलको गोठमा रहेको गाई चोरी गरेर आइतबार राति काटिएको हो। मासुसहित पक्राउ परेका उनीहरूमाथि अनुसन्धान भइरहेको डीएसपी राईले बताए। पौडेलको घर भन्दा १५ मिनेटको दूरीमा गाई गोठ रहेको र खाना खान घर गएको समयमा आइतबार बेलुकी गोठबाट हराएको पौडेलले बताइन्। लिम्बू र बिकले गोठबाट गाई चोरेर जङ्गलमा लगेर काटेको प्रहरीले बताएको छ।
म्याग्दीका किसान टिम्मुरखेतीतर्फ आकर्षित,"म्याग्दी : म्याग्दीको बेनी नगरपालिका३ मुसुङका लालबहादुर घर्ती यतिखेर खेतमा रोपाइँ गर्दै छन्। रोपाइँमा व्यस्त भए पनि उनको ध्यान भने पाखो र खेत नजिकैको खाली जग्गामा लगाएको टिम्मुरका बोटमा पुगेको देखिन्छ। घर्तीले आफ्नै बारीमा नर्सरी स्थापना गरेर टिम्मुरका बिरुवा उमारी बिक्री गर्दै आएका छन्। डिभिजन वन कार्यालय, उद्योग वाणिज्य संघलगायत संघसंस्थाको पहलमा प्राविधिक तालिम लिएर स्थापना गरिएको नर्सरीबाट २५ मा प्रतिबिरुवा बिक्री हुने गरेको घर्तीले जानकारी दिए। म्याग्दीमा टिम्मुरखेती व्यावसायिक बन्दै गएको छ। खेतबारीका कान्ला र बाँझो जग्गामा मात्रै होइन खेतीयोग्य जमिनमा पनि अरू खेती छोडेर यहाँका किसानले टिम्मुरखेती गर्न थालेका छन्। बेनी वडा नं ३ भकिम्ली, वडा नं ९ घतान, तोरीपानी र वडा नं १० पात्लेखेतसहित मालिका, मंगला र अन्नपूर्ण गाउँपालिकामा व्यावसायिक रुपमा टिम्मुरखेती गरिएको डिभिजन वन कार्यालयले जनाएको छ। अन्य अन्नबाली छाडेर खेतबारी, निजी तथा सामुदायिक वनमा टिम्मुरखेती गर्न थालिएको कार्यालयका सहायक वन अधिकृत एवं टिम्मुरविज्ञ चन्द्रमणि सापकोटाले जानकारी दिए। एक दशकअघिसम्म त्यत्तिकै खेर गइरहेको टिम्मुरको पछिल्लो समय स्वदेश तथा विदेशबाट अत्यधिक माग हुन थालेपछि यहाँका किसान टिम्मुरखेतीमा आकर्षित भएका उनको भनाइ छ। जिल्लामा २० समूह गठन गरी टिम्मुरखेती विस्तार भइरहेको डिभिजन वन कार्यालयले जनाएको छ। टिम्मुरविज्ञ सापकोटाले सामुदायिक वनमा रहेको टिम्मुर आर्थिक अवस्था कमजोर भएका र एकल महिलाले संकलन गरेर बिक्री गर्ने गरेका बताए। पाँच वर्ष अघिसम्म ६० घरधुरीले टिम्मुरखेती गरेकामा अहिले करिब एक सय ५० घरधुरीले टिम्मुरखेती गरिरहेका उनले जानकारी दिए। टिम्मुरखेतीलाई प्रोत्साहन गर्न जिल्लास्थित उद्योग संघले विभिन्न किसिमका औजारसहित तालिममा सहयोग गरिरहेको छ। एक गाउँ एक उत्पादनअन्तर्गत तोरीपानीसहित विभिन्न गाउँमा १९ हजार पाँच सय बिरुवासहित प्राविधिक सहयोग गरिएको संघले जनाएको छ। जिल्लामा किसानले टिम्मुर प्रशोधन गर्ने औजारसमेत ल्याएका छन्। तोरीपानीका नीलपहरा सामुदायिक वन उपभोक्ता समूहले टिम्मुर सुकाउने, प्रशोधन गर्ने, तौलने, मसला बनाउने औजार खरिद गरेको छ। वन डिभिजन कार्यालयको १० लाख अनुदानमा ती औजार खरिद गरिएको स्थानीय टेकबहादुर चोखालले बताए। तोरीपानी गाउँबाट वार्षिक छ हजारको हाराहारीमा बिरुवा जिल्लाबाहिर बिक्री हुने गरेको छ। एकजना किसानले छ किलोदेखि माथि टिम्मुर उत्पादन गर्दै आइरहेका छन्। प्रशोधन औजारको प्रयोगसँगै मसला बनाई बजारमा बिक्री गर्न, मिसावट रोक्न, गाउँकै ब्रान्डलाई स्थापित गर्नलगायत बजारीकरणमा सहज भएको कृषक समूहले जनाएको छ। जिल्लामा वार्षिक पाँच हजार किलो टिम्मुरको माग भए पनि वार्षिक तीन हजार किलो मात्र उत्पादन हुने अनुमान गरिएको छ। यहाँको टिम्मुर विदेशमा समेत निर्यात हुने गरेको छ। म्याग्दीका गाउँमा फलेको टिम्मुर स्वादिलो हुने भएकाले पनि व्यापारी गाउँमै पुग्ने गरेका बेनी३ मुसुङका अगुवा कृषक लालबहादुर घर्तीले बताए। उनका अनुसार गाउँबाटै प्रतिकिलो एक हजार छ सयदेखि दुई हजारसम्ममा बिक्री हुने गरेको छ।"
तपस्वी बम्जनलाई १० वर्ष कैद र पाँच लाख क्षतिपूर्ति सजाय आदेश,"सर्लाही : जिल्ला अदालत सर्लाहीले बालिकामाथि यौनजन्य कसुर गरेका तपस्वी रामबहादुर बम्जनलाई १० वर्ष कैद र पाँच लाख क्षतिपूर्ति सजाय फैसला गरेको छ। न्यायाधीश जीवनकुमार भण्डारीको एक इजलासले बम्जनलाई १० वर्ष कैद र पीडितलाई पाँच लाख रुपैयाँ क्षतिपूर्ति भराउने आदेश फैसला गरेको स्रेस्तेदार सदन अधिकारीले जानकारी दिए। गत सोमबार तपस्वी बम्जनले बालिका माथि यौनजन्य कसुर गरेको ठहर गरेको थियो। सोही विषयमा आज सजाय सुनाइएको हो। बालिकाको परिवारले सर्लाहीको लालबन्दी नगरपालिकास्थित पत्थरकोटमा रहेको आश्रममा रहेका बेला बारा जिल्लाको निजगढ नगरपालिका१२ निवासी ३० वर्षीय बम्जनले यौनशोषण गरेको भन्दै २०७६ माघ २३ गते जिल्ला प्रहरी कार्यालय मलङ्गवामा किटानी जाहेरी दिएको थियो। सोही मुद्दामा बम्जनलाई काठमाडौंको बूढानीलकण्ठ नगरपालिका६ स्थित निवासबाटै गत पुस २४ गते साँझ सिआइबीको टोलीले पक्राउ गरेको थियो । पुस २६ गते अदालतले पुर्पक्षका लागि थुनामा पठाएपछि बम्जन जिल्ला कारागार महोत्तरी जलेश्वरमा छन्। लिटिल बुद्धसमेत भनिने बम्जनमाथि आश्रममा बस्ने अनुयायीको हत्या गरेको, बेपत्ता पारेको तथा यौनहिंसा गरेको आरोप छ। बम्जनविरुद्ध पाँच परिवारले उजुरी दिएका छन्। आश्रममा बस्दै आएका तीन युवती र दुई युवालाई बेपत्ता पारेको आरोप छ।"
