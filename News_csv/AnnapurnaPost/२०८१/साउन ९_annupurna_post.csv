शीर्षक,विवरण
अझै नउखेलिएको बोक्सी प्रथाको जरो,"सप्तरीको राजगढ गाउँपालिकामा एकजना निरपराध महिलामाथि बोक्सीको आरोप लगाएर यातना दिइएको घटना मुलुककै लागि लज्जाको विषय बनेको छ। नेपाली समाज अझै पनि कति पिछडा छ भन्ने दृष्टान्त यसबाट मिल्छ। त्यसमाथि प्रहरीले पीडितको उद्धार गर्न जाँदा गाउँले नै प्रतिकारमा उत्रिए। यसबाट समाजमा बोक्सी प्रथाको जरा अझै नउखेलिएको देखिन्छ। मान्छेलाई मान्छे हैन, स्वैरकाल्पनिक शक्ति देख्ने व्यक्तिमात्रै होइन, समाज नै हुनु हदैसम्मको चेतनाहीनता हो। नेपाली महिला अझै कतिसम्मको विभेदको जाँतोमा पिँधिएका छन् भन्ने पनि यो घटनाले फेरि उजागर गरेको छ। सीताराम, सतनीदेवी र मनीष यादवलगायतले महिलालाई कुटपिट र बन्धक बनाउँदा पनि गाउँले केवल रमिते बने। रमिते बन्नु भनेको मौनम् स्वीकृतिम् लक्षणम् हो अर्थात् उनीहरू पनि मतियार बनेका हुन्। तसर्थ ती महिलामाथिको अपराधमा रमिते गाउँलेहरू पनि दोषी ठहर्याइनुपर्छ। बोक्सी कुप्रथाविरुद्ध सरकारले कानुन नै बनाएको छ। तर यस्ता घटना मुलुकमा अझै विद्यमान छन् भन्नुको मतलब सामाजिक चेतना अझै विकसित भएको छैन। कानुनसँगसँगै चेतनाको अभियानको अरू आवश्यकता अझै खट्किएको छ। बोक्सीको आरोप (कसुर र सजाय) ऐन २०७२ सालमा आएको हो। त्यसअघि त झन् कतिकति घटना गाउँठाउँमा लुकाइयो वा मिलाइयो। वा उल्टै महिलालाई दोषी देखाएर राजगढमा जस्तै मलमूत्र खुवाउने जस्ता निकृष्ट शैलीका प्रवृत्ति भए। बोक्सी आरोपित महिलाका श्रीमान् विदेश छन्। नाबालिका छोरीसँग बसेर ज्याला निमेकका भरमा घर धानेकी थिइन्। जो निर्धाे छ, जो निमुखो छ, त्यसैलाई बोक्सीको आरोप लगाउने समाज सामन्ती समाज हो। र, सँगसँगै पित्तृसर्वसत्तावाद पनि हो। आफू बिरामी परेको दोष घरबारीमा काम गर्न ज्यालामा आएकी महिलालाई लगाउनु र बोक्सी भन्नु अचेतनमात्रै नभई स्त्रीद्वैषी पित्तृचश्मा नै हो। कानुनले यस्ता घटनाका पीडकलाई आठ वर्षसम्मको कैद सजाय भन्छ। तर मेलमिलापका नाममा मुद्दामै नलैजाने वा गइसके पनि कमजोर बनाउने प्रपञ्चहरू पनि भएका छन्। यो घटनाका सन्दर्भमा प्रहरी स्वयं भुक्तभोगीसमेत भएको हुँदा त्यस्तो हुने छैन भन्ने आशा गरौं। दोषीले कडाभन्दा कडा सजाय पाऊन्। सम्बन्धित पालिकाले आफ्नो गाउँमा बोक्सी कुप्रथाको जरो उखेल्न चेतनाको अभियान चलाओस्। र, फेरि अर्काे कुनै महिलामाथि बोक्सीको आरोप नलागोस्।"
"विमान दुर्घटना सम्बन्धमा सरकारले बनायो पाँच सदस्यीय जाँचबुझ आयोग, राष्ट्रिय झन्डा आधा झुकाइने","काठमाडौं : सरकारले सौर्य एयरलायन्सको विमान दुर्घटना सम्बन्धमा पाँच सदस्यीय जाँचबुझ आयोग बनाउने निर्णय गरेको छ। बुधबार बसेको मन्त्रिपरिषद्को आकस्मिक बैठकले नेपाल उड्डयन प्राधिकरणका पूर्व महानिर्देशक रतिशचन्द्र लाल सुमनको नेतृत्वमा पाँच सदस्यीय आयोग बनाएको हो। समितिमा दीपु ज्वारचन, सुदीप भट्टराई, संजय अधिकारी र मुकेश डंगोल रहेको सञ्चार तथा सूचना प्रविधिमन्त्री पृथ्वीसुब्बा गुरुङले बताए। उनका अनुसार समितिले ४५ दिनभित्र प्रतिवेदन पेस गर्नुपर्ने छ। सरकारले बिहीबार शोक मनाउने निर्णयसमेत गरेको छ। सरकारले त्यसका लागि राष्ट्रिय झन्डा आधा झुकाउने निर्णय गरेको मन्त्री गुरुङले बताए। बुधबार विहान ११:११ बजे पोखराका लागि उडान भरेको सौर्य एयरलायन्सको ( ) जहाज दुर्घटना भएको थियो। दुर्घटनामा १८ जनाको मृत्यु भएको नेपाल नागरिक उड्डयन प्राधिकरणले जानकारी दिएको छ। जहाजका पाइलट मनिष शाक्यको भने उद्धार गरिएको थियो। उनको केएमसी अस्पतालमा उपचार भइरहेको छ। उक्त विमान उड्ने बितिकै दाहिनेतिर मोडिन गई रनवेको पूर्वतिर दुर्घटनाग्रस्त भएको प्रारम्भिक अनुसन्धानमा देखिएको छ।"
प्रधानमन्त्रीले बोलाए मन्त्रिपरिषद्को आकस्मिक बैठक,काठमाडौं : प्रधानमन्त्री केपी शर्मा ओलीले मन्त्रिपरिषद्को आकस्मिक बैठक बोलाएका छन्। त्रिभुवन अन्तर्राष्ट्रिय विमानस्थलमै विमान सौर्य एयरलायन्सको विमान दुर्घटना भएपछि प्रधानमन्त्री ओलीले आकस्मिक बैठक बोलाएका हुन्। प्रधानमन्त्री सचिवालयका अनुसार बैठक बेलुका ५ बजे बस्दैछ। प्रधानमन्त्री ओलीले विमान दुर्घटनाको छानबिन गर्ने बताएका थिए। सोही प्रक्रियाका लागि मन्त्रिपरिषद् बैठक बोलाइएको बताइएको छ।
बिआरआई परियोजनाबारे परराष्ट्रमन्त्री राणा भन्छिन् आवश्यक छलफलपछि मात्रै निर्णय गर्छौं,"काठमाडौं : परराष्ट्रमन्त्री आरजु राणा देउवाले चिनियाँ परियोजना बिआरआईको सञ्चालन एवं कार्यान्वयनका बारेमा छलफल जारी रहेको बताएकी छन्। संघीय संसद्को अन्तर्राष्ट्रिय सम्बन्ध तथा पर्यटन समितिको आजको बैठकमा सांसदहरूले राखेका जिज्ञासामा उनले सो विषयमा स्पष्ट पारिन्। सांसदहरूले नेपाल सरकारले चिनियाँ परियोजना बिआरआई ऋण या अनुदान कुन मोडलमा के कसरी सञ्चालन गर्न चाहेको हो भन्ने बारेमा परराष्ट्रमन्त्री राणासँग प्रश्न गरेका थिए। 'यस परियोजनाको फ्रेमवर्क डकुमेन्टमा नेपाल सरकारले पहिले नै हस्ताक्षर गरिसकेको छ। अब यसको कार्यान्वयनको मोडल के कस्तो हुने, यसलाई अनुदान या ऋण केमा सञ्चालन गर्ने भन्ने विषय निर्णय भइसकेको छैन। सर्वपक्षीयरूपमा सबैसँग आवश्यक छलफल गरी पछि निर्णय गर्नेछौं। यसमा व्यापक छलफल गर्नेछौं, जसरी एमसिसी परियोजनाका बारेमा पनि सबैसँग व्यापकरूपमा छलफल गरेर नै संसद्ले पारित गरेको थियो,' उनले भनिन्। परराष्ट्रमन्त्री राणाले नेपालले परराष्ट्र नीति निर्माण तथा कार्यान्वयन गर्दा नेपालको राष्ट्रियता, नेपालको हित र नेपाली नागरिकलाई केन्द्रमा राखेर बनाइने स्पष्ट गर्दै नेपालमा निर्माण हुने वैदेशिक सहायताका परियोजनाहरूमा पनि यो पक्षलाई राम्रोसँग ध्यान दिइने बताइन्। उनले नेपालको परराष्ट्र नीति पञ्चशीलका सिद्धान्तका मूल्या मान्यता एवं असंलग्नतामा आधारित नै हुने पनि स्पष्ट गरिन्। इपिजीको प्रतिवेदनका विषयमा सोधिएको एक प्रश्नमा उनले भनिन्, 'सो प्रतिवेदन दुवै देशको सहमतिबाट नै बुझ्ने भन्ने रहेछ। तर, कहाँ गएर रोकिएको छ भन्ने विषयमा अध्ययन गरेर अघि बढिने छ।' रासस"
क्याप्टेन शाक्यको स्वास्थ्य अवस्था बुझ्न प्रधानमन्त्री ओली केएमसी अस्पतालमा,काठमाडौं : प्रधानमन्त्री केपी शर्मा ओलीले क्याप्टेन मनिष शाक्यको स्वास्थ्य अवस्थाबारे जानकारी लिएका छन्। सिनामंगलस्थित केएमसी अस्पताल पुगेर प्रधानमन्त्री ओलीले क्याप्टेन शाक्यको स्वास्थ्य अवस्थाबारे जानकारी लिएका हुन्। आज विहान भएको सौर्य एयरलायन्सको विमान दुर्घटनामा परी उनी घाइते भएका छन्। विमानमा सवार अन्य १८ जनको मृत्यु भए पनि क्याप्टेन शाक्य बाँच्न सफल भएका थिए। यसअघि आजै पर्यटनमन्त्री बद्री प्रसाद पाण्डेले पनि अस्पताल पुगेर क्याप्टेन शाक्यको स्वास्थ्य अवस्थाबारे जानकारी लिएका थिए।
गाविस अध्यक्ष हुँदै मुख्यमन्त्रीसम्म,"नुवाकोट : नुवाकोटको मानेगाउँमा जन्मिएका बहादुरसिंह लामा तामाङ मुख्यमन्त्री भएका छन्। एमालेको समर्थनमा ५४ वर्षीय नेपाली कांग्रेस बागमती संसदीय दलका नेता लामा,तामाङ समुदायबाट पहिलो पटक बागमती प्रदेशको मुख्यमन्त्री भएका हुन्। नेपाली कांग्रेसका केन्द्रीय सदस्यसमेत रहेका लामा गत २०७४ सालमा प्रतिनिधि सभा सदस्य, २०७० सालमा संविधान सभा सदस्यमा निर्वाचित भएर संविधान निर्माणमा क्रियाशील भएका थिए। बागमती प्रदेश प्रमुखले मुख्यमन्त्री नियुक्ति गरेका तामाङ अब बागमती प्रदेश सरकारको नेतृत्वमा पुगेका छन्। संविधान सभा सदस्य, प्रतिनिधि सभा सदस्य, बागमति प्रदेशको आर्थिक मामिला मन्त्री हुँदै तामाङ मंगलबार वागमति प्रदेशको पाँचौं मुख्यमन्त्री बनेका हुन्। २०७९ मंसिर ४ गते सम्पन्न निर्वाचनमा नुवाकोट प्रतिनिधिसभा २ प्रदेशसभा (ख) बाट निर्वाचित भएका हुन्। गत २०४३ सालदेखि विद्यार्थी संगठनबाट राजनीतिमा लागेर लामा नुवाकोटको क्षेत्रीय तथा राष्ट्रिय राजनीतिमा सक्रिय छन्। उनले २०७० मा भएको दोस्रो संविधानसभा निर्वाचनमा तत्कालीन एकीकृत माओवादी (हालको नेकपा माओवादी केन्द्र) का चर्चित नेता स्व पोष्टबहादुर बोगटीलाई फराकिलो मतान्तरले हराएर संविधानसभा सदस्यमा विजयी भएका थिए। कांग्रेसका युवा नेता तथा निर्माण व्यवसायमासमेत संलग्न लामा विभिन्न संघ संस्था र खेलकुद क्रियाकलापमा पनि सक्रिय छन्। लामा २०५४ सालमा गाविस अध्यक्ष भएर जनप्रतिनिधिको भूमिकामा रहेर काम गरेका थिए। सालिन स्वभावका लामा प्रस्ट रुपमा आफ्ना विचार राख्दै आएका छन्। यससँगै, संघीयता कार्यान्वयन पश्चात् बागमतीमा पहिलो पटक कांग्रेसले सरकारको नेतृत्व गरेको छ। संघीयता कार्यान्वयनको ७ वर्षे अवधिमा अधिकांश समय प्रमुख प्रतिपक्ष रहेको कांग्रेस विगत ३ वर्ष यता सत्ता साझेदार बनेको थियो। २०७८ कात्तिकमा सत्ता साझेदारी गर्दै सरकारमा गएको कांग्रेसले नेतृत्व भने प्राप्त गर्न सकेको थिएन। यसअघि माओवादीकांग्रेसलगायतको सत्ता गठबन्धनमा तामाङले प्रदेशको आर्थिक मामिला तथा योजना मन्त्रालय सम्हालेका थिए। आलोपालोको सरकारमा माओवादीका मुख्यमन्त्री शालिकराम जम्मकट्टेलको पालो पछि लामा मुख्यमन्त्री बन्ने दौडमा थिए। यद्यपि, यसबीचमा कांग्रेस सत्ता बाहिर गएर एमालेसँग माओवादी लगायतका दलसँग गठबन्धन हुँदा लामाको मुख्यमन्त्री यात्रामा रोक लागेको थियो। एमाले कांग्रेसकै सरकारले उनलाई मुख्यमन्त्री बनाएको छ। लामाले मुख्यमन्त्रीको लागि नेकपा एमालेका २७ र नेपाली काँग्रेसमा ३७ सांसदको हस्ताक्षरसहित प्रदेश प्रमुख शर्मा समक्ष दाबी पेश गरेका थिए।"
सौर्य एयरलाइन्स विमान दुर्घटनाबारे छानबिन हुन्छ : पर्यटनमन्त्री पाण्डे,"घटनाको निरीक्षण गर्न प्रधानमन्त्री केपीशर्मा ओली र गृहमन्त्री रमेश लेखक पनि दुर्घटनास्थल पुगेका थिए। दुर्घटनास्थलको निरीक्षण गरेपछि प्रधानमन्त्री ओलीले नागरिक उड्डयन प्राधिकरणको उद्दार समन्वय केन्द्रमा पुगेर आवश्यक व्रिफिङ लिएका थिए। काठमाडौं : त्रिभुवन अन्तर्राष्ट्रिय विमानस्थलमा सौर्य एयरलाइन्सको विमान दुर्घटनाबारे सरकारले छानबिन गर्ने भएको छ। बुधबार विमान दुर्घटनालगत्तै घटनास्थल पुगेर निरीक्षण गरेका संस्कृति पर्यटन तथा उड्डयन मन्त्री बद्री प्रसाद पाण्डेले घटनाबारे छानबिन हुने बताएका हुन्। मन्त्री पाण्डेले दुर्घटनामा घाइते भएका पाइलटको शीघ्र स्वास्थ्य लाभको कामना गर्दै ज्यान गुमाएकाहरूको परिवारप्रति संवेदना व्यक्त गरेका थिए। 'घटना दु:खद छ। दुर्घटनामा ज्यान गुमाएका परिवारप्रति सरकार दु:ख व्यक्त गर्दछ,'उनले भने,' प्रारम्भिक जानकारी लिएका छौं। छिट्टै छानबिन हुन्छ।' घटनाको निरीक्षण गर्न प्रधानमन्त्री केपीशर्मा ओली र गृहमन्त्री रमेश लेखक पनि दुर्घटनास्थल पुगेका थिए। दुर्घटनास्थलको निरीक्षण गरेपछि प्रधानमन्त्री ओलीले नागरिक उड्डयन प्राधिकरणको उद्दार समन्वय केन्द्रमा पुगेर आवश्यक व्रिफिङ लिएका थिए। बुधबार बिहान ११ बजेर ११ मिनेट जाँदा काठमाडौंबाट पोखरा उड्ने क्रममा सौर्य एयरलायन्सको ( ) विमान दुर्घटनामा परेको थियो। दुर्घटनामा १८ जनाको निधन भएको नेपाल नागरिक उड्डयन प्राधिकरणले पुष्टि गरेको छ। विमानका पाइलट मनिष शाक्यको भने उद्दार गरिएको थियो। उनको काठमाडौंको सिनामंगलस्थित केएमसी अस्पतालमा उपचार भइरहेको छ। प्राधिकरणका अनुसार उड्ने वित्तिकै दाहिनेतिर मोडिन गइ रनवेको पूर्वतिर रहेको स्थानमा दुर्घटनाग्रस्त हुन पुगेको हो। दुर्घटनाका कारण विमानमा आगो लागेको थियो। अग्निनियन्त्रक र सुरक्षाकर्मीले आगो नियन्त्रणमा लिने प्रयास गरेपनि विमान पूर्णरुपमा जलेको थियो। नागरिक उड्यन प्राधिकरण स्रोतका अनुसार विमानमा पाइलट शाक्य र कोपाइलट एस कटवाल रहेका थिए। त्यसैगरी जहाजमा अमितमान महर्जन, सागर आचार्य, दिलिप बर्मा, मनुराज शर्मा, अस्बिन निरौला, सुदिपलाल जोशी, सर्वेश मरासैनी, श्याम बिन्दुकार, नवराज आले, राजाराम आचार्य, प्रिज्जा खतिवडा ,अधिराज शर्मा, उद्वव पुरी, यज्ञप्रसाद पौडेल, सन्तोष महतो, पून्यरत्न शाही र अर्का विदेशी नागरिक   सवार रहेका थिए। पाइलट शाक्यबाहेक अन्य सबैको निधन भएको नागरिक उड्डयन प्राधिकरणले जनाएको छ। दुर्घटनामा एकै परिवारका तीनजनाको निधन भएको छ। सौर्य एयरलायन्सका प्राविधिक मनुराज शर्मा,उनकी श्रीमती प्रिजा खतिवडा र छोरा अधिराज शर्माको पनि सोही दुर्घटनामा परी निधन भएको हो।"
एकीकृत समाजवादीको केन्द्रीय कमिटी बैठक बिहीबार,"काठमाडौं : नेपाल कम्युनिष्ट पार्टी (एकीकृत समाजवादी) ले केन्द्रीय कमिटी बैठक बिहीबार बोलाएको छ। एकीकृत समाजवादीको केन्द्रीय कमिटी बैठक पार्टी केन्द्रीय कार्यालय आलोकनगरमा बिहान ११ बजे बस्ने नेता सोमप्रसाद पाण्डेले जानकारी दिए। उनका अनुसार बैठकले केन्द्रीय कमिटीलाई पूर्णता दिन कार्यविधि तथा मापदण्ड बनाउने, कमिटीलाई पूर्णता दिनेछ। केन्द्रीय कमिटीले पूर्णता पाएपछि मात्रै पदाधिकारी चयन गर्नेलगायत विषय मा छलफल हुनेछ।"
लुम्बिनीका मुख्यमन्त्री आचार्यले लिए शपथ,"बुटवल : लुम्बिनी प्रदेशका नवनियुक्त मुख्यमन्त्री चेतनाराण आचार्यले पद तथा गोपनीयताको शपथ लिएका छन् । बुधबार प्रदेश प्रमुखको कार्यालय बुटवलमा प्रदेश प्रमुख अमिक शेरचनले उनलाई पद तथा गोपनीयताको शपथ खुवाएका हुन् । मुख्यमन्त्री आचार्य अर्घाखाँची १ (१) का निर्वाचित सांसद् हुन् । कूल १२ वटा मन्त्रालयमध्ये एमाले र कांग्रेसले पाँचपाँचवटा लिने सहमति भएको छ । अन्य दुईवटा मन्त्रालय साना दललाई सरकारमा सहभागी गराउने गरी राखिएको छ । एमाले र कांग्रेसका चारचार जना विनावभागीय मन्त्रीहरूले पनि शपथ लिएका छन् । एमालेबाट भूमिश्वर ढकाल, दिनेश पन्थी, खेमबहादुर सारु मगर र सीता शर्मा चौधरी मन्त्री बनेका छन् । कांग्रेसबाट सरोज थापा (रोज राणा), जन्मजय तिमिल्सिना, धनेन्द्र कार्की, प्रचण्ड विक्रम न्यौपाने र बादशाह कुर्मीले विनाविभागीय मन्त्रीको रुपमा शपथ लिएका हुन् । उनीहरूलाई मन्त्रालयको जिम्मेवारी केही दिनमा तोकिने बताइएको छ।"
प्रधानमन्त्री ओली र पर्यटनमन्त्री पाण्डे दुर्घटनास्थल जाँदै,काठमाडौं : त्रिभुवन अन्तर्राष्ट्रिय विमानस्थलमा सौर्य एयरलाइन्सको जहाज दुर्घटना भएपछि त्यहाँको अवस्था बुझ्न प्रधानमन्त्री केपी शर्मा ओली र संस्कृति पर्यटन तथा नागरिक उड्डयन मन्त्री बद्री प्रसाद पाण्डे विमानस्थल जाँदैछन्। दुर्घटनाको खबर पाएलगत्तै प्रधानमन्त्री ओली र पर्यटनमन्त्री पाण्डे विमानस्थल जान लागेका हुन्। मन्त्री पाण्डेका स्वकीय सचिव तालबहादुर रावलले विमान दुर्घटनाको जानकारी प्राप्त लगत्तै मन्त्री घटनास्थलतर्फ जान लागेको बताए। बुधबार बिहान ११ बजेर ११ मिनेट जाँदा सौर्य एयरलाइन्सको जहाज दुर्घटना भएको थियो। जहाज दुर्घटनामा १८ जनाको मृत्यु भएको छ। पाइलट मनिष शाक्यलाई उद्दार गरी सिनामंगलस्थित केएमसी अस्पतालमा भर्ना गरिएको छ। मर्मतका लागि पोखरा जाँदै गरेका विमानमा १७ जना इन्जिनियर र दुईजना क्रू मेम्बर सवार थिए। धावन मार्गबाट  बाट उडेको थियो। पाँच सय फिटको उचाइमा पुगेको जहाजलाई देव्रेतिर मोड्ने क्रममा दुर्घटनामा परेको बताइएको छ।
संघीय संसद्का विभिन्न समितिका सदस्यहरू हेरफेर,"काठमाडौं : मंगलबारको प्रतिनिधिसभा बैठकमा सभामुख देवराज घिमिरेले समितिका सदस्यहरूको नाम हेरफेरका लागि प्रस्ताव गरेका थिए। प्रस्तावित सदस्यहरूको नाम संसद् बैठकले अनुमोदन गरेको हो। जसअनुसार पदम गिरी, भगवती चौधरी, वर्षमान पुन र विराजभक्त श्रेष्ठ अर्थसमितिका सदस्य भएका छन्। हरिप्रसाद उप्रेती अन्तर्राष्ट्रिय सम्बन्ध र हितबहादुर तामाङ पर्यटन समितिको सदस्य भएका छन्। संसदीय सुनुवाइ समितिमा रमेश लेखकको स्थानमा श्याम घिमिरे तथा डा स्वर्णिम वाग्लेको स्थानमा डोलप्रसाद अर्याल आएका छन्। त्यसैगरी रेखा शर्मा, सुमना श्रेष्ठ शिक्षा स्वास्थ्य तथा सूचना समितिको सदस्य बनेका छन्। रघुवीर महासेठ र डोलप्रसाद अर्याल उद्योग वाणिज्य र श्रम तथा उपभोक्ता हित समितिको सदस्य भएका छन् भने ज्वालाकुमारी साह कृषि सहकारी तथा प्राकृतिक स्रोत समितिको सदस्य भएकी छन्। शक्तिबहादुर बस्नेत पूर्वाधार विकास समिति सदस्य हुँदा राज्यव्यवस्था तथा सुशासन समितिमा पूर्णबहादुर खड्का, राजेन्द्रकुमार राई, पुष्पकमल दाहाल प्रचण्ड, रवि लामिछाने आएका छन्। राज्यव्यवस्था तथा सुशासन समितिबाट हरि ढकाल सार्वजनिक लेखा समितिमा पुगेका छन् भने मिना यादव शिक्षा स्वास्थ्यबाट कृषि सहकारी समितिको सदस्य बनेकी छन्। प्रमुख प्रतिपक्ष दल नेकपा माआवोदी केन्द्र ससंदीय दलका नेता पुष्पकमल दाहाल प्रचण्ड राज्य व्यवस्था तथा सुशासन समितिको सदस्यमा मनोनीत भएका छन्। प्रधानमन्त्री पदबाट हटेसँगै माओवादी अध्यक्ष प्रचण्ड प्रतिनिधिसभाअन्तर्गतको राज्य व्यवस्था तथा सुशासन समितिको सदस्यमा मनोनीत भएका हुन्। यस्तै अर्को प्रतिपक्ष दल राष्ट्रिय स्वतन्त्र पार्टी (रास्वपा) संसदीय दलका नेता रवि लामिछाने पनि राज्य व्यवस्था तथा सुशासन समितिमा फर्किएका छन्। यस्तै राज्य व्यवस्था तथा सुशासन समितिको सदस्यमा नेपाली कांग्रेसका सांसद पूर्णबहादुर खड्का, एमाले सांसद राजेन्द्रकुमार राई पनि मनोनीत भएका छन्। सभामुख देवराज घिमिरेले घोषणा गरेअनुसार अन्तर्राष्ट्रिय सम्बन्ध र पर्यटन समितिको सदस्यमा माओवादी सांसद हितबहादुर तामाङ, एमाले सांसद हरिप्रसाद उप्रेती मनोनीत भएका छन्। अर्थ समितिमा माओवादी सांसद वर्षमान पुन, एमाले सांसद पदम गिरी, भगवती चौधरी र रास्वपाका सांसद विराजभक्त श्रेष्ठ मनोनीत भएका छन्। उद्योग तथा वाणिज्य र श्रम तथा उपभोक्ताहित समिति सदस्यमा रास्वपाका डोलप्रसाद अर्याल र एमाले सांसद रघुवीर महासेठ मनोनीत भएका छन्। शिक्षा, स्वास्थ्य तथा सूचना प्रविधि समितिमा माओवादी सांसद रेखा शर्मा र रास्वपाका सांसद सुमना श्रेष्ठ मनोनीत भएका छन्। कृषि सहकारी तथा प्राकृतिक स्रोत समितिको सदस्यमा एमाले सांसद ज्वालाकुमारी साह र शिक्षा समितिबाट कृषि समितिमा मीना यादवको हेरफेर गरिएको छ। यस्तै पूर्वाधार विकास समितिमा माओवादी सांसद शक्तिबहादुर बस्नेत मनोनीत भएका छन्। संघीय संसदको संसदीय सुनुवाइ संयुक्त समितिका सदस्य रमेश लेखक गृहमन्त्री भएसँगै उनको ठाउँमा कांग्रसका सांसद श्यामकुमार घिमिरे मनोनीत भएका छन्। रास्वपाका सांसद स्वर्णिम वाग्लेको सट्टा डोलप्रसाद अर्याल उक्त समितिमा मनोनीत भएका छन्।"
नकारात्मक परिघटनाले पार्टीलाई जनतामा जाने अवसर प्राप्त भयो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सरकार छाडेपछि पार्टीलाई जनताका मुद्दा बोकेर जनतामा जाने अवसर प्राप्त भएको बताएका छन्। बुधबार पार्टी कार्यालय पेरिसडाँडामा आयोजित स्व नेता नरबहादुर कर्माचार्यको ११ औँ स्मृति सभालाई सम्बोधन गर्दै उनले सरकार छाड्दा आफ्ना कुरालाई सशक्त ढङ्गले संसदमा राखेर छाडेको दाबी गरेका हुन्। राजनीतिक रूपमा राम्रो आधार बनेको छ अब त्यसलाई सङ्गठनमा बदल्नुपर्ने अवसर प्राप्त भएको छ, प्रचण्डले भने,हामी सरकार छोड्दा पनि आफ्ना कुरालाई सशक्त रुपले संसदमा राखेका छौं। हामी सरकारबाट विजेताको रुपमा हामी बाहिर आयौं, जो सरकारमा गएका छन्, उनीहरु पराजित मानसिकतामा छन् । उनीहरु रक्षात्मक र हामी आक्रमक ढंगले आफ्ना कुराहरुलाई राख्ने स्थिति बनेको छ। पूर्वप्रधानमन्त्री प्रचण्डले आम जनता र कार्यकर्तामा निराशा नभई विजयी भएर बेदाग निस्किएको दाबी गरे। उनले भने,भ्रष्टाचारमा लिप्त हुनेलाई सुशासनको पक्षमा माओवादी नेतृत्वको सरकारले खेलिरहेको भूमिका सह्य नभएर नयाँ गठबन्धन बनाइयो। प्रचण्डले संविधानमा जनताले प्राप्त गरेको उपलब्धी उल्ट्याउने खतरा पनि रहेको बताए। प्रचण्डले भने,आवश्यक परे जनतालाई फेरि लिएर सडक र संसदबाट प्रतिवाद गर्छौं।"
साना दल सधैंका गोट्टी !,"१८औं शताब्दीमा पुरातनवादी टोरिजविरुद्ध हेविग्ज समूहपछि बेलायतबाट आधुनिक राजनीतिक दलको उदय भएको हो। त्यसपछि क्रमशः अन्य देशमा दल अघि बढेको पाइन्छ। जहाँ लोकतन्त्र संसदीय बहुदलीय निर्वाचन पद्धति छ, त्यहाँ राजनीतिक दलको अस्तित्व हुन्छ। राजनीतिक दलको मुख्य उद्देश्य निर्वाचनमार्फत चुनिएर सरकार राज्य र सत्ता सञ्चालन गर्नु हो। लोकतन्त्रमा कुनै पनि राजनीतिक दललाई चुनावमा स्वतन्त्र रूपमा प्रचारप्रसार गर्न बन्देज हुँदैन। राजनीतिक दलले खुल्ला स्वतन्त्र रूपमा आफ्नो विचार, नीति, कार्यक्रम, अभिव्यक्ति घोषणापत्र प्रतिबद्धतामार्फत जनता समक्ष लैजान्छन्। राजनीतिक दललाई जनतामाझ जान र जनतालाई राजनीतिक दल छनोट गर्न कुनै पनि व्यक्ति, समूह, दलको डर, धम्की, त्रास र आतंक हुनु हुँदैन। नेपालमा राजनीतिक दल खोल्न पाउने अधिकारलाई मौलिक हकको रूपमा उल्लेख गरिएको छ। राजनीतिक दलबिनाको लोकतन्त्र र लोकतन्त्रमा राजनीतिक दलको भूमिका नहुने भन्ने हुँदैन। राजनीतिक दल र लोकतन्त्रको एकआपसमा मेल समझदारी नहुँदा कुनै एक वा दुवै राजनीतिक दल र लोकतन्त्र कमजोर हुन्छ। जसबाट समाज राष्ट्रमा द्वन्द्व र अस्थिरता पैदा हुन्छ। त्यसैले यी दुवै अन्तरसम्बन्धित छन् र हुनुपर्छ। राजनीतिक दलहरू सरकारमा गएसँगै लोकतान्त्रिक भावनालाई बिर्सेर दलगत स्वार्थमा लागेको पाइन्छ। राजनीतिक दलले सधंै निर्वाचनमा सहभागी हुने र शान्तिपूर्ण बाटोबाट मात्र सरकारमा स्थापित हुनुको सट्टा क्रान्तिकारी र आन्दोलनको बाटोबाट पनि अगाडि वढ्न सक्छन्। देशको परिस्थिति, परिवर्तन, जनचाहनाअनुसार अगाडि बढ्न सक्यो भने दलहरू सफल हुन्छन्। लोकतन्त्रलाई कमजोर बनाउन निरंकुशतावादी तत्व समूहहरू लागिपरेका हुन्छन्। उनीहरूको एउटै मात्र उद्देश्य एकल शासन गरी अन्य जनतालाई नियन्त्रणमा राखी शक्ति र सत्ताको अभ्यासमा सम्पूर्ण शक्ति आफ्नो पक्षमा लिनु हुन्छ। विश्वमा धेरै देशहरूमा लोकतान्त्रिक शासन पद्धति छ, त्यहाँ बहुदलीय शासन प्रणालीलाई स्वीकार गरिन्छ। जहाँ एकदलीय प्रणाली वा निरंकुशता हुन्छ, त्यहाँ न राजनीतिक दलको अस्तित्व हुन्छ न लोकतन्त्रको नै। निर्वाचन राजनीतिक दलका लागि परीक्षा बन्नु पर्छ। यसमा उनीहरू जित या हार्छन्, त्यसबाट पार्टीको वर्तमान स्थिति र लोकप्रियता थाहा पाउन सकिन्छ। राजनीतिक प्रक्रिया, हैसियत र लोकप्रियता थाहा पाउन सकिन्छ। राजनीतिक दलहरू राजनीतिक प्रक्रियाको केन्द्रबिन्दु पनि हुन्, राजनीतिक स्वार्थ पूरा गर्न राजनीतिक विचार प्रयोग गर्नेहरू। राजनीतिक दलहरूको रूप, कार्यकर्ता संख्या, विचारधारा, उपस्थिति र चुनावी नतिजाबाट मापन गर्न सकिन्छ। निर्वाचनका बेला राजनीतिक दलको गतिविधि बढ्छ र अन्य समयमा निष्क्रिय हुन्छ। एक राजनीतिक दल एक संगठन हो, जसले उम्मेदवारहरूलाई एक विशेष देशमा चुनावमा प्रतिस्पर्धा गर्न समन्वय गर्छ। पार्टीका सदस्यहरूका लागि राजनीतिको बारेमा समान विचार हुनु सामान्य कुरा हो र पार्टीहरूले विशिष्ट वैचारिक वा नीतिगत लक्ष्यहरूलाई बढावा दिन सक्छन्। साना दलहरूले गठबन्धनको विकल्प खुला राख्छन्। उनको प्रयास हुन लागेको चुनावमा आफ्नो शक्ति प्रदर्शन गर्ने हो। पछिल्लो समय ठूला दलको प्रयासले पनि ठूला दलसँगै राजनीतिमा साना दलको भूमिका निकै प्रभावकारी देखिएको छ। साना दलहरूले विभिन्न जातजातिमा प्रभाव छोड्छन्। भोट बैंकलाई असर गर्छ र चुनावमा जितहारबीच भिन्नता सिर्जना गर्छ। मुलुकभर यस्ता धेरै साना राजनीतिक दलहरू छन्, जो कुनै पनि ठूला राजनीतिक दलसँग उभिएमा स्थानीय तहको निर्वाचनको अंकगणित परिवर्तन गर्न सक्षम छन्। त्यसैले यी दलको सीमित आकांक्षा बुझेर कांग्रेसजस्तो ठूलो राजनीतिक दल आफ्नो गठबन्धनको हिस्सा बनेर आफ्नो पक्षमा भोटको तीव्र ध्रुवीकरण गर्न खोजिरहेको छ। पछिल्ला केही निर्वाचनको नतिजा हेर्दा जातीय र समुदायका आधारमा बनेका साना राजनीतिक दलहरूले आफ्नै बलमा खासै केही गर्न नसके पनि ठूला राजनीतिक दलहरूमा प्रत्यक्ष प्रभाव भने पक्कै पर्छ। यी साना दलहरू ठूला राजनीतिक दल बन्छन्, पार्टीहरू बनाउन वा तोड्न ठूलो भूमिका खेल्छन्। यही कुरालाई ध्यानमा राखेर कांग्रेसजस्ता ठूला दलले ती दललाई आआफ्नो क्याम्पमा राखेर भोटको ध्रुवीकरणलाई तीव्र बनाउन चाहन्छन्। साना राजनीतिक दलहरूले स्थानीय मुद्दा उठाएर सत्य र सामाजिक सरोकारको राजनीति गर्न सक्छन्। यस्ता राजनीतिक दलले जनतासँग जोडिएर स्थानीय समस्यालाई केन्द्रमा राखेर सामाजिक परिवर्तनमा ठूलो भूमिका खेल्न सक्छन् तर दुर्भाग्यको कुरा भने यस्ता दलहरू ठूला राजनीतिक दलको चक्रव्यूहमा फसेका देखिन्छन्। करिब ८१० जिल्लामा सीमित साना राजनीतिक दलहरूको व्यवहार परिवर्तन भइरहन्छ। उनीहरू कुनै एक सिद्धान्तमा अडिग रहन सकेका छैनन्। साना दलहरूले कुनै पनि हालतमा सरकारसँग गठबन्धन गर्दा प्रश्न उठ्छ कि ठूला कुरा गर्ने साना राजनीतिक दलहरूको उद्देश्य के हो ? प्रायः साना साना राजनीतिक दलहरू समय आएपछि आफैं राजनीतिक बार्गेनिङ गर्न थाल्छन् वा राजनीतिक मोलतोलको सिकार हुन्छन्। यसरी त्यस्ता पार्टीहरूले संघर्षको बाटो छोडेर आफ्ना लागि नाफा कमाउने बाटो अपनाउने गर्छन्। यस्तो अवस्थामा प्रश्न उठ्छ कि साना साना राजनीतिक दलहरू कुनै ठूला सामाजिक परिवर्तन ल्याउने उद्देश्य लिएर जन्मिएका हुन् वा तिनीहरूको उद्देश्य व्यक्तिगत स्वार्थ पूरा गर्ने मात्रै हो ? साना राजनीतिक दलहरूको सानो दायराका कारण उनीहरूले जनतासँग राम्ररी सञ्चार गर्न सक्छन् र उनीहरूका पीडा दुःखमा सहभागी हुन सक्छन्। तिनीहरूले व्यक्तिगत रूपमा जनतासँग जोडिएर पनि लाभ उठाउन सक्छन्। ठूला राजनीतिक दलहरू सानासाना सार्वजनिक मुद्दाहरूमा मौन बस्छन्। यस्तो परिवेशमा साना दलहरूले ठूला दलहरूको कमजोरीको फाइदा उठाउँदै सामाजिक परिवर्तनमा महत्त्वपूर्ण भूमिका खेल्ने र सामाजिक सरोकारको राजनीतिलाई अगाडि बढाउने अवसर पाउँछन्। विचार गर्नुपर्ने प्रश्न यो हो कि यो वास्तवमा हुन सक्छ ? साना दलहरूले साँचो अर्थमा ठूलो क्रान्तिको सपना देख्छन् कि उनीहरूले कुनै न कुनै रूपमा सत्ताको हिस्सा बन्ने सपना देख्छन् ? केही अपवादबाहेक साना राजनीतिक दलहरूले प्रायः ठूलो संघर्ष गरेको देखिँदैन। त्यस्ता पार्टीहरू सत्ताविरुद्ध लड्ने र सामाजिक परिवर्तन ल्याउने कुरा अवश्य गर्छन्, तर समाज परिवर्तनको लडाइँमा लड्ने बाटो त्याग्छन्। उनीहरूका लागि सामाजिक परिवर्तनभन्दा आफ्नै परिवर्तन महत्त्वपूर्ण हुन्छ। यस्तो अवस्थामा जनताले साना राजनीतिक दललाई किन विश्वास गर्ने ? साना राजनीतिक दललाई विश्वास गरेर के फाइदा हुन्छ ? साना दलहरूको यस्तो बानीबाट जनताले केही पाउन वा नपाओस्, तर राजनीतिक दलका हाकिमहरूले धेरै फाइदा लिन्छन्। जातीय राजनीतिका कारण यस्ता राजनीतिक दलले ८१० जिल्लामा आफ्नो अस्तित्व कायम राख्दै राजनीतिक सौदाबाजी गरेर नाफा कमाउन थालेका छन्। यही जातीय राजनीतिका कारण साना दलका अध्यक्षहरू छाती पिटेर पक्ष फेर्छन् र आफ्नो तल्लो तहको बयानबाट चर्चामा रहन्छन्। यो समग्र परिवेशमा सबैभन्दा ठूलो प्रश्न यो हो कि भविष्यमा साना राजनीतिक दलहरूबाट कुनै अपेक्षा राख्नु पर्दैन ? यो संसार आशामा आधारित छ, तर यस युगमा विचारधाराको राजनीति जसरी समाप्त हुँदैछ, त्यसले सच्चा सामाजिक सरोकार राख्ने संवेदनशील व्यक्तिको मनमा निराशाको भावना अवश्य पैदा गर्छ। त्यसो भए के भविष्यमा साना राजनीतिक दलहरू ससाना राजनीतिक स्वार्थका लागि ठूला राजनीतिक दलका प्याला बनिरहन्छन् ? के उनीहरूले संघर्षको बाटो छोडेर जसको नाममा राजनीति गर्ने मतदाताको सपना पूरा गर्न सक्लान् ? तर जनताले नै प्रश्न उठाउन छाडेका छन् भने साना राजनीतिक दलबाट के आशा गर्ने ? समाजका अन्य पक्षको विकासको आधार राजनीति भएकाले यसलाई पूरा गर्ने एकमात्र प्रतिनिधि संस्था राजनीतिक दल भएकाले संवैधानिक बाटो सरकारमार्फत त्यसको कार्यान्वयन गरिनु पर्छ।"
संक्रमणकालीन न्यायसँग सम्बन्धित विषय टुंग्याउन कार्यदलको बैठक बस्दै,"काठमाडौं : संक्रमणकालीन न्यायसँग सम्बन्धित विधेयकका विषयमा सहमति जुटाउन गठित कार्यदलको बैठक आज पनि बस्ने भएको छ। बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐनलाई संशोधन गर्न बनेको विधेयकमा रहेका विमतिका विषयलाई टुंग्याउन आज बैठक बस्न लागेको हो। संक्रमणकालीन न्यायसम्बन्धी विधेयकलाई पीडितलाई केन्द्रमा राखेर टुंग्याउनका लागि असहमतिका चार बुँदामा सहमतिका लागि दलहरुबीच निरन्तर छलफल भइरहेको छ। कार्यदल सदस्य एवम् एमाले प्रमुख सचेतक महेश बर्तौलाले मुख्य दलबीच सहमति खोज्ने अन्तिम प्रयास भइरहेको जानकारी दिएमानव अधिकारको गम्भीर उलंघन, हत्याको परिभाषा, सशस्त्र द्वन्द्वका क्रममा जोडिएका र प्रभावित भएका व्यक्ति र महान्यायाधिवक्ताले गम्भीर मानव अधिकार उल्लंघनको विषयमा घटि माग दाबी लिएर जाने विषयमा सहमति नजिक पुगेको उनको भनाइ छ। उनले चार विषयमा ७० प्रतिशत सहमति जुटेको र आज (बुधबार) बस्ने कार्यदलले टुङ्गो लगाउने बताए। त्यस्तै कार्यदल सदस्य जनार्दन शर्माले आज बस्ने अन्तिम प्रतिवेदन तयार गरेर शीर्ष तहलाई बुझाउने बताए। सङ्क्रमणकालीन न्यायसँग सम्बन्धित विधेयकका विषयमा सहमति जुटाउन यसअघि शीर्ष दलका नेता सम्मीलित तीन सदस्यीय कार्यदल गठन गरिएको थियो। कार्यदलमा बर्तौला, शर्मा र रमेश लेखक छन्।"
"श्रीमती र छोरासँगै बिलाए मनुराज, अब घुम्न पाउने छैनन् पोखरा","काठमाडौं : सौर्य एयरलायन्सको विमान दुर्घटनामा एकै परिवारका तीन जनाको मृत्यु भएको छ। सौर्य एयरलायन्सका प्राविधिक मनुराज शर्मा, उनकी श्रीमती प्रिजा खतिवडा र छोरा अधिराज शर्माको मृत्यु भएको हो। पोखरा जाने भएपछि मनुराजले ससुरा प्रकाश खतिवडालाई फोन गरेर श्रीमती र छोरालाई पनि सँगै लैजाने बताएका थिए। पोखरामा सपरिवार घुमेर फर्किने मनुराजको चाहना थियो। मनुराजले सपरिवार पोखरा जाने इच्छा व्यक्त गरेपछि ससुरा प्रकाशले छोरी र नातिलाई विमानस्थल पुर्याइदिएका थिए। छोरी र नातिलाई विमानस्थल पुर्याएर घर फर्किरहेका प्रकाशले बाटोमै विमान दुर्घटना भएको समाचार सुनेका थिए। उक्त घटनाले ससुरा प्रकाश र उनको परिवार शोकमा डुबेको छ। उनकी छोरी प्रिजा ऊर्जा मन्त्रालयमा कार्यरत थिइन्। बुधबार विहान ११:११ बजे पोखराका लागि उडान भर्ने क्रममा सौर्य एयरलायन्सको ( ) जहाज दुर्घटना भएको थियो। दुर्घटनामा १८ जनाको मृत्यु भएको नेपाल नागरिक उड्डयन प्राधिकरणले जानकारी दिएको छ। जहाजका पाइलट मनिष शाक्यको भने उद्धार गरिएको थियो। उनको केएमसी अस्पतालमा उपचार भइरहेको छ। उक्त विमान उड्ने बितिकै दाहिनेतिर मोडिन गई रनवेको पूर्वतिर दुर्घटनाग्रस्त भएको प्रारम्भिक अनुसन्धानमा देखिएको छ।"
भत्केको सडकलाई त्रिपालको ओत,"स्याङ्जा : बाढी पहिराका कारण भत्केको सडकलाई त्रिपालको ओत लगाइएको छ। पुतलीबजार नगरपालिका १२ स्थित पेल्काचौर जाने सडक खण्डका अधिकांश सडक भत्किएका छन्। असारको अन्तिम साता आएको मुसलधारे पानीसहितको बाढी पहिराले नवनिर्मित जाडखोलापेल्काचौर पक्की सडकका ३४ ठाउँमा भत्काएको छ। करिब ६७ किलोमिटरका अन्तरमा ४ वटा ठूला र धेरै साना पहिरा खसेका छन्। पहिरोले धेरै लामो र ठूलो भूभाग खसालेको छ। माथिबाट झरेका पहिराले सडक जीर्ण बनाएको छ। गण्डकी प्रदेश सरकारको सहयोगमा पुतली बजार नगरपालिका ११ जाँड खोला र १२ पेल्काचौर जोड्नेगरी पक्की सडक निर्माण पक्रिया अघि बढेको थियो। पछि नगरपालिकाले समेत सडक निर्माणमा लगानी रहेको छ। पुतलीबजार नगरप्रमुख तुलसीराम रेग्मीले भने, दिनहुँ दर्जनौ सवारी साधन गुड्ने यस सडकमा अहिले दोहोरो सवारी साधन गुडाउन कठिन छ। अझै पनि माथिबाट ढुंगाा र माटो फुसफुस झरिरहेको छ। सडकको आधाआधी जसो भाग खसालेको छ। सडकको अवस्था जाँचबुझ गर्न नगरप्रमुख रेग्मी सहितको प्राविधिक टोली पुगेर निरीक्षण तथा अवलोकन गरेको छ। सोही टोलीले भत्केको जमिनलाई त्रिपाल ओढाएर राखेको छ।"
धुलिखेल अस्पतालमा आमा र नवजात शिशुको मृत्यु,काभ्रे : धुलिखेल अस्पतालमा नवजात शिशु र आमाको मृत्यु भएको छ। नमोबुद्ध नगरपालिका९ निवासी कान्छामान लामा तामाङकी ३० वर्षीया श्रीमती माइली माया तामाङको उपचारको क्रममा मृत्यु भएको हो। माइली माया तामाङ ३२ हप्ता ४ दिनको गर्भवती थिइन्। नियमित चेकजाँच गराउँदै आएकी माइली साउन ७ गते पुन: चेकजाँचको लागि मेथिनकोट अस्पताल भकुण्डे पुगेकी थिइन्। सोही दिन उनको अवस्था बिग्रिएकाले धुलिखेल अस्पतालमा विस्तृत परीक्षणको लागि पठाइएको थियो। धुलिखेल अस्पतालमा आमा र पेटभित्र रहेको बच्चाको अवस्था गम्भीर रहेकाले बुधबार २ बजे अप्रेशन गरी नवजात शिशु निकालिएको थियो। नवजात शिशुको अवस्था गम्भीर रहेकाले १:२० बजे मृत्यु भएको अस्पतालले जनाएको छ। आमाको पनि अवस्था गम्भीर रहेकाले उनलाई राति २ बजे आइसीयुमा राखिएको थियो। उपचारको क्रममा माइलीको बुधबार दिउसो ३ बजे मृत्यु भएको डीएसपी राजकुमार श्रेष्ठले जानकारी दिए। यस घटनालाई लिएर विभिन्न पक्षबीच बुधबार अस्पतालमा छलफल भए पनि ठोस निष्कर्षमा पुग्न नसकेको डीएसपी श्रेष्ठले बताए। वार्ता भएको कुनै विषयमा कुरा नमिलेको अस्पतालको लापरबाहीले आमा र शिशुको मृत्यु भएको नमोबुद्ध नगरपालिकाको मेयर कुन्साङ लामाले जानकारी दिए। यस घटनाले अस्पतालको चरम लापरबाही भएको भन्दै आफन्तहरू आक्रोशित छन्। यसअघि पनि विगत पटकपटक सुत्केरी महिला र बिरामी कुरुवाको समेत अस्पतालमा निधन भएको थियो। धुलिखेल अस्पतालमा पछिल्लो समय चरम लापरबाही हुने गरिएको स्थानीयले बताएका छन्।
"शव पहिचान गर्न चार घण्टा लाग्ने, शोकमा मृतकका परिवार",काठमाडौं : सौर्य एयरलाइन्सको जहाज दुर्घटनामा मृत्यु भएका व्यक्तिहरूको पोष्टमार्टम त्रिवि शिक्षण अस्पतालमा भइरहेको छ। बुधबार बिहान त्रिभुवन बिमानस्थलमा उक्त विमान दुर्घटना हुँदा १८ जनाको मृत्यु भएको थियो। मृतकको शवलाई पहिचानका लागि शिक्षण अस्पतालमा राखिएको छ। शुक्रबारसम्म पोष्टमार्टम गरी परिवारजनलाई शव बुझाउने तयारी गरिएको छ। मृतकको शवहरू पहिचान हुन नसक्ने अवस्थामा रहेको र एउटा शव पहिचान गर्न चार घण्टा लाग्ने शिक्षण अस्पतालका फरेन्सिक विभाग प्रमुख डा गोपाल कुमार चौधरीले बताए। उनले अन्य अस्पतालबाट पनि चिकित्सक मगाएर पोष्टमार्टमलाई समयमा नै सम्पन्न गर्ने बताए। शिक्षण अस्पतालमा मृतकका परिवारहरू पुगेका छन्। उनीहरू अस्पताल परिसरमा भावविह्वल अवस्थामा छन्।
हिमालमा रैथाने बाली जोगाउँदै आमाहरू,"सुर्खेत : पहिलेको तुलनामा हिमपात कम हुँदै गयो। खेतीयोग्य जमिन सुक्खा बन्यो। सिँचाइको अभावमा उत्पादन घट्दै गयो। मेहेनतअनुसार उत्पादन नहुँदा स्थानीयले रैथाने बालीको खेती नै गर्न छाडिदिए। विस्तारै गाउँमा रहेको जग्गा बाँझो हुन थाल्यो। अनि गाउँका पुरुषहरू छाक टार्ने उपाय खोज्दै मजदुरीका लागि भारततर्फ जान थाले। कर्णालीका हिमाली जिल्ला हुम्ला, मुगु, जुम्ला, कालीकोट र डोल्पामा जीविकोपार्जनको मुख्य स्रोत नै रैथाने बाली हो। तर विगतका वर्षमा जस्तो हिमपात र वर्षात् नहुँदा फापर, कोदो, चिनो, कागुनो, जौ, उवा र सिमीलगायतका रैथाने बालीको उत्पादन घट्दै गयो। उत्पादन घटेपछि त्यसको खेती पनि घट्दै गयो। तर, खेती हुन छाडे पनि रैथाने बालीको बजार माग भने बढ्दै गयो। रैथाने बालीको मूल्य उच्च हुन थालेपछि पछिल्लो समय हिमाली जिल्लाका महिला (आमाहरू) समूह नै गठन गरेर रैथाने बाली जोगाउने अभियानमा जुटेका हुन्। जुम्लामा पातारासी गाउँपालिकामा रैथाने बालीको संरक्षण गर्न स्थानीय महिला संगठित भएका छन्। डोलकाँटी गाउँका आमाहरूले समूह नै गठन गरेर रैथाने बाली जोगाउने प्रयास गरिरहेका हुन्। महिला जागरण फलफूल प्रशोधन तथा तरकारी उत्पादन कृषि समूहमार्फत यहाँका महिलाहरू रैथाने बाली फापर, कोदो, चिनो, कागुनो, मार्से र सिमीको व्यावसायिक खेती गर्न थालेका छन्। समूहकी अध्यक्ष तारादेवी बुढा भन्छिन्, हिउँ कम पर्न थालेपछि रैथाने बालीको उत्पादन घट्दै गयो, दुःखअनुसार उत्पादन नभएपछि सबैले खेती नै गर्न छाडे। तर बजारमा माग धेरै र मूल्य पनि बढी भएकाले हामीले अचेल मिलेर रैथाने बालीको खेती गर्न थालेका छौं, समूहकै पहलमा सिँचाइ सुविधा उपलब्ध भएकाले अचेल उत्पादन पनि राम्रै हुन्छ। बुढाका अनुसार यो समूहमा गाउँका २५ जना आमाहरू आबद्ध छन्। समूहकै पहलमा यहाँको हावापानी सुहाउँदो रैथाने बालीको बिउ, सिँचाइ कुलो निर्माण, जैविक विषादीको प्रयोग र साक्षरता कक्षामार्फत महिलाहरूलाई रैथाने बालीको खेती गर्ने उपाय सिकाउने गरिएको छ। हामीले पनि रैथाने बालीको खेती गर्न छोडेका थियौं स्थानीय सरिता बोहोराले भनिन्, तर तीन वर्ष जति भयो, हामीले फापर, कोदो, कागुनो र सिमी लगाउन थालेका छौं। यही वर्ष मात्र मैले साढे २ लाखबराबरको सिमी, कागुनो र चिनो बेचेँ, गाउँमा सिँचाइ कुलो निर्माण भएपछि बाँझो जग्गामा पुनः खेती हुन थालेको छ। उनका अनुसार पछिल्लो समय गाउँका सबैले खेती गर्न थालेपछि रैथाने बालीको बिउसमेत बिक्री हुन थालेको छ। मुगुमा पनि महिलाहरू रैथाने बाली जोगाउने अभियानमा छन्। मुगुको छायाँनाथ रारा नगरपालिकामा महिलाहरूले कृषि समूह गठन गरेर रैथाने बालीको संरक्षण गर्ने उपाय खोज्न थालेका हुन्। स्थानीय झ्यारी खोला र ढोटु गाउँका महिलाले उच्च हिमाली नवदुर्गा महिला कृषक समूह गठन गरेर रैथाने बालीको खेती थालेका छन्। समूहकी अध्यक्ष रामदेवी रावलले भनिन्, खेती गर्ने तरिका बदल्यौं, सुधारिएको बीउ प्रयोग गरेपछि उत्पादन बढ्न थाल्यो। श्रमदान गरेर सिँचाइ कुलो निर्माण भयो, कुलो बनेपछि हिउँ नपरेको वर्षमा पनि खेती राम्रै हुनेगर्छ। आफ्नो समूहमा गाउँका २६ जना महिलाहरू आबद्ध रहेको भन्दै उनले सबैले रैथाने बालीको खेतीबाटै राम्रो आम्दानी गरिरहेको सुनाइन्। रैथाने बाली बेचेर हुने आम्दानीबाटै छोराछोरी पढाउने गरेको उनको भनाइ छ। जलवायु परिवर्तनका कारण रैथाने बालीमा विभिन्न प्रकारका रोग र किराको संक्रमण बढ्दो छ। तर समूहमा आबद्ध महिलाहरूले बालीमा लाग्ने रोग र किराको नियन्त्रण, जैविक विषादीको प्रयोग, आधुनिक खेती गर्ने तरिका र उत्पादन भएको रैथाने बालीको मूल्यबारे हरेक महिनाको एकपटक बैठक बसेर छलफल गर्ने गरेको स्थानीय चन्द्रा रावलले बताइन्। उनका अनुसार गाउँमा महिलाले रैथाने बालीको उत्पादनबाट आम्दानी गर्न थालेपछि गाउँका पुरुषहरू मजदुरीका लागि बाहिर जान छाडेका छन्। पछिल्लो समय रैथाने बालीको बजारीकणमा पनि समस्या नभएको किसानहरू बताउँछन्। ग्राहकहरू घरमै खरिद गर्न आउने भएकाले पनि बिक्रीको समस्या नभएको स्थानीय चन्द्रा रावलको भनाइ छ। रैथाने बालीको संरक्षणमा सरकारी चासो कर्णालीका हिमाली जिल्लामा पाइने रैथाने बालीहरू पौष्टिकयुक्त मानिन्छन्। तर, पछिल्ला वर्षहरूमा खेती नहुँदा यहाँका रैथाने बालीहरू लोप हुने अवस्थामा छन्। तर यहाँ उत्पादन हुने मार्सी धान, फापर, चिनो, कागुनो, कोदो, जौ र सिमीलगायतका रैथाने बालीको माग धेरै छ। मागअनुसार उत्पादन नभएका कारण रैथाने बालीको मूल्य पनि उच्च छ। यही कारण सरकारले पनि हिमालमा पाइने रैथाने बालीको संरक्षण र उत्पादन वृद्धिका लागि चासो दिन थालेको हो। सरकारले कृषि तथा पशुपन्छी विकास मन्त्रालयअन्तर्गत कृषि क्षेत्र विकास कार्यक्रममार्फत कर्णालीका हिमाली जिल्लाहरू जुम्ला, कालीकोट, हुम्ला, मुगु र डोल्पामा रैथाने बालीको संरक्षण गर्ने प्रयास गरेको छ। यसका लागि कृषि क्षेत्र विकास कार्यक्रमले यहाँका महिलालाई समूहमा आबद्ध गर्दै आर्थिक तथा प्राविधिक सहयोग गरिरहेको हो। कार्यक्रमले रैथाने बालीको संरक्षण गर्न र उत्पादन वृद्धि गरी स्थानीयको जीविकोपार्जनमा सघाउन उन्नत जातका बिउ, जैविक विषादी, सिँचाइको व्यवस्थापन, कृषि औजार, आवश्यक तालिम र सीप प्रदान गर्दै आएको छ। कृषि क्षेत्र विकास कार्यक्रम समन्वय कार्यालय सुर्खेतले २०७६ सालदेखि यी जिल्लामा रैथाने बालीको संरक्षणमा काम गर्न थालिएको जनाएको छ। कार्यालयका लैंगिक समानता र सामाजिक समावेशीकरण अधिकृत रुद्र आचार्यले हाल कर्णालीका पाँच वटा हिमाली जिल्लामा २ हजार ५ सय ८४ जना किसानहरू रैथाने बालीको उत्पादनमा संलग्न रहेको बताए। उनका अनुसार पछिल्लो समय ती जिल्लामा रैथाने बालीको खेती पनि विस्तार भइरहेको छ। कृषि क्षेत्र विकास कार्यक्रम सुर्खेत कार्यालयका सञ्चार अधिकृत रत्नबहादुर बुढाले पछिल्लो समय बजारमा माग बढेको रैथाने बालीको उत्पादन पनि बढ्न थालेपछि किसानहरूले आम्दानी गर्न थालेको जनाए। किसानले खेती गर्न थालेपछि कर्णालीका हिमाली जिल्लामा लोप हुन लागेको रैथाने बालीको उत्पादन पनि बढ्न थालेको उनको भनाइ छ। यस कार्यक्रममार्फत हालसम्म रैथाने बालीको संरक्षण र प्रवर्द्धनका लागि ६ करोड २७ लाख ३६ हजार १ सय ६६ रुपैयाँ लगानी भएको छ।"
जहाज दुर्घटनापछि त्रिभुवन अन्तर्राष्ट्रिय विमानस्थल बन्द,काठमाडौं : जहाज दुर्घटनापछि त्रिभुवन अन्तर्राष्ट्रिय विमानस्थल बन्द भएको छ। विमानस्थल बन्द भएपछि बाहिरबाट आएका जहाजहरूलाई डाइभर्ट गरिएको छ। बुधबार बिहान मर्मतका लागि काठमाडौंबाट पोखरा जाँदै गरेको सौर्य एयरलाइन्सको विमान उड्ने क्रममा दुर्घटनामा परेको हो। विमानमा १७ जना इन्जिनियर र दुईजना क्रू मेम्बर सवार रहेको क्यानका सूचना अधिकारी ज्ञानेन्द्र भूलले जानकारी दिएका छन्। पाइलट मनिष शाक्यको भने घाइते अवस्थामा उद्दार गरी उपचारका लागि सिनामंगलस्थित केएमसी अस्पताल लगिएको छ। जहाज धावन मार्गबाट  बाट उडेको थियो। पाँच सयको फिटको उचाइमा पुगेको जहाजलाई देव्रेतिर मोड्ने क्रममा दुर्घटना भएको हो।
नुवाकोटमा लागूऔषधसहित तीन युवक पक्राउ,नुवाकोट : नुवाकोटको बट्टारबाट प्रतिबन्धित लागू औषधसहित ३ जना युवक पक्राउ परेका छन्। प्रहरीले हिरासतमा राखेर अनुसन्धान गरिरहेको छ। बिदुर नगरपालिका २ बट्टारमा डेरा गरी बस्ने २९ वर्षीय रमेश मिजारको कोठामा प्रतिबन्धित लागू औषध फेला परेपछि तीन जना पक्राउ गरिएको जिल्ला प्रहरी कार्यालय नुवाकोटले जनाएको छ। पक्राउ परेकाहरुमा उनीसहित बिदुर १ ढुङ्गे बस्ने २६ वर्षीय अनिष महर्जन र सोही स्थान बस्ने १९ वर्षीय सुरेश तामाङलाई प्रतिबन्धित लागू औषधसहित पक्राउ गरिएको प्रहरी नायव उपरीक्षक तिलक भारतीले जानकारी दिए। डिएसपि भारतीका अनुसार रमेश मिजारको कोठामा प्रतिबन्धित लागू औषध ट्रमाडोल हाइड्रोक्लोराइडको बिक्री वितरण भइरहेको भन्ने सूचनाको आधारमा प्रहरी अधिकृतसहितको टोली खटिइ खानतलासी गर्दा उक्त कोठाभित्रको ओछ्यानमा सिरक र सिरानीले छोपी हरियो रङ्गको प्लाष्टिक भित्र लुकाइ राखेको ट्रमाडोल हाइड्रोक्लोराइड क्याप्सुल १४ पत्तामा १३४ ट्याब्लेट र नाइट्रभेट १० एक पत्तामा ६ ट्याब्लेट फेला परेको थियो। उनीहरुलाई पक्राउ गरी हिरासतमा राखिएको छ। उनीहरूलाई नुवाकोट जिल्ला अदालतबाट लागूऔषध मुद्दामा १० दिनको हिरासतमा राख्ने म्याद अनुमति लिइ थप अनुसन्धान कार्य भइरहेको छ। नुवाकोटमा लागू औषधका घटनाहरूमा वृद्धि भइरहेको नुवाकोट प्रहरीले जनाएको छ।
दुर्घटना भएको सौर्य एयरलाइन्सको विमानमा पाइलट र कोपाइलटसहित कोको थिए ? (नामसहित),"काठमाडौं : त्रिभुवन अन्तर्राष्ट्रिय विमानस्थलमा भएको सौर्य एयरलाइन्सको विमानमा पाइलट र को पाइलटसहित १९ जना सवार रहेका थिए। नागरिक उड्यन प्राधिकरण स्रोतका अनुसार विमानमा पाइलट मनिष शाक्य र कोपाइलट एस कटवाल रहेका थिए। त्यसैगरी जहाजमा अमितमान महर्जन, सागर आचार्य, दिलिप बर्मा, मनुराज शर्मा, अस्बिन निरौला, सुदिपलाल जोशी, सर्वेश मरासैनी, श्याम बिन्दुकार, नवराज आले, राजाराम आचार्य, प्रिज्जा खतिवडा ,अधिराज शर्मा, उद्वव पुरी, यज्ञप्रसाद पौडेल, सन्तोष महतो, पून्यरत्न शाही र अर्का विदेशी नागरिक   सवार रहेका थिए। चालकलाई उद्धार गरेर उपचारका लागि अस्पताल लगिएको छ। विमानमा सवार यात्रुको शव यत्रतत्र छरिएर रहेका अवस्थामा संकलन गरिएको विमानस्थल सुरक्षार्थ खटिएका वरिष्ठ प्रहरी उपरीक्षक डम्बर विकले जानकारी दिए । उनले सङ्कलित ती शव अहिले त्रिभुवन विश्वविद्यालय शिक्षण अस्पतालमा लैजाने तयारी गरिएको बताए। सौर्य एयरको जहाज मर्मतका लागि कर्मचारी र प्राविधिक लिएर पोखरा जाँदै गरेको सौर्य एयरलाइन्स विमान दुर्घटनामा परेको हो ।"
त्रिभुवन अन्तर्राष्ट्रिय विमानस्थलमा सौर्य एयरलाइन्सको जहाज दुर्घटना,काठमाडौं : त्रिभुवन अन्तर्राष्ट्रिय विमानस्थलमा सौर्य एयरलाइन्सको जहाज दुर्घटना भएको छ। बुधबार काठमाडौंबाट पोखरा उडान गर्ने क्रममा जहाज दुर्घटनामा परेको विमानस्थल स्रोतले जनाएको छ। दुर्घटनाका कारण विमानमा आगो लागेको छ। अग्निनियन्त्रक र सुरक्षाकर्मीले आगो नियन्त्रणमा लिने प्रयास गरिरहेका छन्। घटनाको थप विवरण आउन बाँकी छ।
राजनीतिक हस्तक्षेप र आर्थिक अपारदर्शिताको अखडा बन्यो अस्पताल,"जनकपुरधाम : प्रत्येक दिन ५ सयदेखि ७ सयसम्म बिरामीको उपचार हुने जनकपुरधामस्थित नेपाल रेडक्रस सोसाइटीद्वारा सञ्चालित जानकी आँखा अस्पताल अहिले आफैं बिरामी परेको छ। राजनीतिक हस्तक्षेप, आर्थिक अपारदर्शिता, नातावादकृपावादको भरमा नियुक्ति, जातिवादी मानसिकता लगायतका रोगहरूले आँखा अस्पताललाई धराशायी बनाउन थालेको छ। बेथितिको चरम सीमा कहाँसम्म छ भने अस्पतालमा बिरामी जाँच्दै गर्दा चिकित्सक कुटिन थालेका छन् भने कर्मचारीहरू अस्पताल नै बन्द गरी धर्ना, अनशनमा बस्न थालेका छन्। अस्पताल प्रशासनले केही स्थानीय व्यक्तिहरूले अस्पतालमा अनाधिकृत चलखेल गर्न खोजेको र सेवा नै प्रभावित गर्न खोजेको आरोप लगाइराख्दा स्थानीयवासीले अस्पताल सञ्चालन समितिको अध्यक्ष नरेश सिंहले एकलौटी रूपमा काम कारबाही गरेर आर्थिक अनियमितता र भ्रष्टाचार गरेको आरोप लगाउँदै आएका छन्। दुई पक्षबीचको जुधाईमा सबैभन्दा बढी मर्कामा बिरामीहरू परेका छन्। अस्पतालमा सेवा लिन आउने बिरामीमध्ये ५० प्रतिशतभन्दा बढी भारतीय सीमावर्ती क्षेत्रका बिरामीहरू छन्। विशेष गरी गरिब, दलित, विपन्न र आर्थिक रूपमा कमजोर भएकाहरू नै सरकारी अस्पतालमा सहुलियत रूपमा सेवा पाउन आउने गरेका छन्। तर, पछिल्लो तीन दिनदेखि अस्पतालमा सम्पूर्ण सेवा ठप्प गरेर कर्मचारी र स्थानीय अगुवाहरू आन्दोलनमा उत्रिएपछि बिरामीहरूको बिचल्ली भएको छ। चिकित्सक र कर्मचारीमाथि हातपात गत शुक्रबार अस्पतालका प्रशासकीय अधिकृत दीपेन्द्र सिंह र मेडिकल डायरेक्टर डा आशिष बोहरामाथि कार्यक्षेत्रमै हातपात भयो। अस्पताल सञ्चालन समितिको विरुद्धमा उत्रिएका केही स्थानीयहरूले बिरामी जाँच्दै गर्दा चिकित्समाथि हातपात गरेको भिडियोहरू अहिले सामाजिक सञ्जालमा व्यापक रूपमा भाइरल भएका छन्। मेडिकल डायरेक्टर डा आशिष बोहरामाथि बिरामी जाँच्दै गर्दा स्थानीय अगुवाहरूले हातपातको प्रयास गरेपछि उनी सोही दिन प्रहरीको स्कटिङमा अस्पताल छाडेर काठमाडौंं गएका हुन्। म बिरामी जाँच्दै थिएँ। एक्कासि उहाँहरू हुल नै बनाएर आउनुभयो। मेरो कलर समातेर तान्नुभयो तर, प्रहरी प्रशासनले बचाव गरेपछि म जोगिएको हुँ, डा बोहराले भने, यस्तो सम्मानित र मर्यादित संस्थालाई केही अराजक व्यक्तिहरूले आफू अनुकूल चलाउन खोज्दै छन्। नियम कानुन नमानेर मनपर्दी गर्न खोजेका छन्। यस्तै हालत रह्यो भने जनकपुरमा चिकित्सकलाई बस्न नै गाह्रो हुने उनको भनाइ छ। हामीले पछिल्लो दुई तीन वर्षदेखि आन्तरिक समस्याहरू समाधान गर्न अस्पताल सञ्चालक समितिलाई पटकपटक भन्दै आएका थियौं तर, कसैले सुनुवाइ गरेन। अनि आक्रोश बढेको हो, मैथिली विकास कोषका अध्यक्ष जीवनाथ चौधरीले हात हानाहानको विषयमा स्पष्ट पार्दै भने, हामी त विवाद समाधान गर्न गएका थियौं। तर, मेडिकल डाइरेक्टर बोहराले कुरै नसुनेपछि वातावरण केही असहज भयो। अस्पताल प्रशासनसँग कुनै प्रकारको गुनासो भए त्यसको समाधान बसेर छलफलको माध्यमबाट गर्नुपर्ने हो नकी कुटपिट र अभद्र गाली गरेर भन्दै प्रशासकीय अधिकृत दीपेन्द्र सिंहले भने, हामीले शान्ति सुरक्षाको माग गरेका छौं। साथै यस्ता गतिविधि गर्नेहरूलाई आवश्यक कारबाहीका लागि पनि प्रशासनसँग हामीले माग गरेका छौं। दुई पक्षबीचको बखेडापछि अस्पतालमा दुई गुटमा विभाजित भएका पदाधिकारी र चिकित्सक तथा कर्मचारीहरूले अस्पतालको सेवा नै प्रभावित गरेर तालाबन्दी गर्यो। मंगलबार स्थानीय प्रशासनको पहलमा सेवा सुचारु गर्ने प्रयास गरिए पनि यो समाचार लेख्दासम्म अस्पतालमा सेवा सुचारु हुन सकेको थिएन। बिरामीको बिच्चली ५५ वर्षीय बिल्टु साह भारतको जयनगरबाट मंगलबार एका बिहानै श्रीमतीसहित जानकी आँखा अस्पताल आइपुगेका थिए। आन्तरिक विवादको कारण अचानक अस्पताल बन्द भएको बिल्टुलाई थाहा थिएन। उनको आँखा केही दिनदेखि रातो हुन थालेको र दुखाइ पनि बढ्न थालेपछि उनलाई निकै असहज भएर राम्रो उपचारका लागि भन्दै जनकपुर आएका थिए। तर, अस्पताल पुगेपछि उनी निराश भए। यस्तो प्रचण्ड गर्मीमा आफ्नो गाउँबाट यहाँसम्म आएँ उपचारका लागि तर, यहाँ आउँदा त सबै बन्द छ। अब फेरि एतिधेरै भाडा तिरेर अर्को दिन आउन निकै गाह्रो छ हजुर, अस्पताल परिसरमा टोलाउँदै बिल्टुले दुखेसा पोखे, कसैले भन्छ डाक्टरको गल्ती छ, कसैले भन्छ कर्मचारीहरू भ्रष्टाचारी छन्। त्यसैले अस्पताल बन्द गरेका छौं। अब कसले के गर्छ हामी गरिबलाई के थाहा ? हाम्रो त उपचार नपाएर दुर्दशानै भएको छ। बिल्टु जस्तै सयौं बिरामीहरू पछिल्लो तीन दिनदेखि आँखा अस्पताल उपचारका लागि धाई राखे पनि उनीहरूको उपचार हुन नसक्दा बिच्चलीमा परेका छन्। टाढाटाढाबाट आएका बिरामीहरूलाई उपचारबाटै वञ्चित गरिनु कानुनी अपराध नै रहेको स्थानीय समाजसेवी बृजेन्द्र मिश्रा बुलन ले बताए। उनले भने, जेसुकै विवाद भए पनि अस्पतालमा राजनीति गर्नु उचित होइन्। यो अस्पताल बनाउन कुनै एक व्यक्तिले नभई सम्पूर्ण समाजले नै योगदान गरेको छ। यस संस्थालाई यहाँसम्म पुर्याउन जनकपुरवासीको मात्रै नभई देशविदेशका दाताहरूको सहयोग छ। त्यसैले यसलाई राजनीतिक अखडा बनाएर युद्ध गर्नु उचित होइन। अस्पतालमा कुनै पनि हालतमा सेवा रोक्नु मानवीय दृष्टिकोणले अपराध हो। यी हुन् प्रमुख विवादहरू आर्थिक अपारदर्शिता, अस्पताल सञ्चालक समितिका अध्यक्षको मनोमानी, करारमा खटिएका चिकित्सकले करार अवधि सकिए पनि काम गरिराख्नु, चिकित्सकहरूले समयमा पारिश्रमिक नपाउनु लगायतका प्रमुख विवादहरूका कारण आँखा अस्पतालमा तनाव उत्पन्न भएको हो। नेपाल रेडक्रस सोसाइटीअन्तर्गत सञ्चालन भइरहेको आँखा अस्पतालको सञ्चालन नियमावली, २०७५ मा व्यवस्था गरिएअनुसार अस्पतालको सञ्चालन समिति पाँच सदस्यीय रहने व्यवस्था गरिएको छ। तर, सोही नियमावलीमा पहिलो संशोधन २०७७ मा सञ्चालन समिति ७ सदस्यीय हुने व्यवस्था गरिएको हो। नियमावलीको व्यवस्था अनुसार सञ्चालन समितिमा रेडक्रसले नियुक्त गरेको एक अध्यक्ष र एक कोषाध्यक्ष हुने व्यवस्था छ। त्यसैगरी रेडक्रसका जिल्ला शाखा अध्यक्ष अस्पताल सञ्चालन समितिका पदेन उपाध्यक्ष रह्ने व्यवस्था मिलाइएको छ। समितिका निवर्तमान अध्यक्ष समितिमा पदेन सदस्य र अस्पताल प्रमुख पदेन सचिव रहने व्यवस्था गरिएको छ। यता, अस्पतालका वर्तमान अध्यक्ष नरेश सिंह, रेडक्रस धनुषाका अध्यक्ष रहेको नाताले पदेन उपाध्यक्ष पनि बनेका छन्। सिंहले नियमावलीअनुसार निवर्तमान अध्यक्ष गंगाराम यादवलाई पदेन सदस्य चयन गर्नुपर्नेमा उनका नजिकी पूर्वअध्यक्ष डा विजय सिंहलाई पदेन सदस्यमा राखेका छन्। सञ्चालन समितिमा बहुमत भएपछि अध्यक्ष सिंहले एक्लौटी निर्णयहरू गर्दै आएको अन्य चिकित्सक र पदाधिकारीहरूको आरोप छ। सञ्चालक समितिका अध्यक्षको चाकरी गर्नेहरूलाई यहाँ मान प्रतिष्ठा, पद सबै सुरक्षित हुन्छ तर, त्यसो गर्न नसक्नेलाई अपमान र तिरस्कार सहनुपर्ने माहौल बनाइन्छ, अस्पतालमा एक वर्ष पूर्वसम्म करारमा कार्यरत नेत्र विशेषज्ञ डा अमित यादव भन्छन्, यहाँ हुने कमिसनखोरी, मनमौजी नियुक्ति र अराजकताहरूको विरुद्धमा बोल्यो भने प्रशासनका लठैतहरू लागि पर्छन्। सञ्चालक समितिका अध्यक्ष सिंह भने आफू विधान र प्रक्रिया तहत नै जिम्मेवारी सम्हाल्दै आएको बताउँछन्। यो कृत्रिम विवाद सिर्जना गरी केही व्यक्तिहरूले निम्त्याएको विवाद हो। यदि मैले कुनै प्रकारको अनियमितता वा पदिय मर्यादाविपरीतको क्रियाकलाप गरेको छु भने त्यसको प्रमाण दिनुपर्यो। यदि म माथि लगाइएका आरोप सिद्ध भयो भने सजाय भोग्न तयार छु। तर, अनावश्यक रूपमा बखेडा गर्ने, चिकित्सकहरूमाथि हातपात गर्ने जस्ता गतिवीधिले संस्थाको गरिमालाई नै धोमिल बनाउने काम गरेको छ। करारका चिकित्सकको म्याद नथप्दा विवाद १२५ जना कर्मचारीको दरबन्दी रहेको जानकी आँखा अस्पतालमा हाल करार र स्थायी गरी ४७ जना कर्मचारी मात्रै कार्यरत छन्। पाँच जना नेत्र रोग विशेषज्ञको दरबन्दी हुँदा पनि मात्रै दुई जनाको भरमा अस्पताल सञ्चालन हुँदै आएको छ। जसमध्ये एक जना मेडिकल डाइरेक्टर डा आशिष बोहरा र अर्का डा अमित यादव हुन्। एक जना चिकित्सकले दिनमा ३ सयसम्म बिरामी जाँच्नुपर्ने अवस्था हुँदाहुँदै पनि चिकित्सक थप गर्नु साटो अस्पतालले करारमा खटिएका चिकित्सकको म्यादसमेत थप गर्न नमान्दा विवाद सिर्जना भएको हो। पाँच वर्षअघि छात्रवृत्तिमा टिचिङ अस्पतालबाट एमडी पढेर आएका डा अमित यादवलाई स्वास्थ्य मन्त्रालयको सिफारिसमा जानकी आँखा अस्पतालमा करारमा नियुक्त गरिएको थियो। सो बेला आँखा अस्पतालका सञ्चालक समितिका अध्यक्ष डा विजयकुमार सिंह थिए। डा यादवले दुई वर्षको करार सम्झौताको आधारमा काम सुरु गरे। पछि अर्का सञ्चालक समितिका अध्यक्ष गंगाराम यादव आएपछि उनले अमितको कामलाई मूल्यांकन गर्दै थप दुई वर्षका लागि करार सम्झौतामा म्याद थपिदिए। यसै क्रममा १९ महिनाअघि रेडक्रस केन्द्रीय समितिले सञ्चालक समितिका अध्यक्षमा नरेश सिंहलाई नियुक्त गर्यो। आँखा अस्पताल बन्द भएपछि अलपत्र परेका बिरामीहरू। तस्बिर : मनिका झा सोही क्रममा अमितको करार सम्झौताको म्याद पनि सक्यो। र, सिंहले म्याद थप गर्न मानेनन्। सोही कुरालाई विवाद बनाएर अस्पतालमा चिकित्सकहरूबिच तनाव सुरु भयो। मलाई कुन कारणले करारमा म्याद थपिएन भनेर स्पष्ट भन्नुपथ्र्यो, डा अमितले भने, म निरन्तर यहाँ सेवा दिँदै आएको छु। मेरो सम्झौताको म्याद समाप्त हुँदा पनि म यहाँ बिरामी जाँच गरिनै राखेको थिएँ। मैले पटकपटक प्रशासनलाई सम्झौता रिन्यु गर्न आग्रह गरेको हुँ तर, उहाँहरूले काम गर्दै जानु हामी म्याद छिट्टै थप्छौं भनेर आश्वासन दिई राख्नुभयो। तर, अहिले आएर ६ महिनादेखि नत तलब दिएका छन् नत म्यादनै थपेका छन्। यता, अस्पतालका अध्यक्ष सिंहले डा अमितको आचरण र व्यवहार संस्थाप्रति नकारात्मक रहेकाले म्याद थप गर्न प्रशासनले उचित नठानेको बताएका छन्। उनले हाम्रो अस्पतालमा आउने बिरामीलाई निजी अस्पतालमा जान सुझाव दिने गरेका थिए। बिरामीलाई गलत पुर्जा लेखेर दिन्थे। बाहिर बाट औषधि लिन भन्थे। उनका थुप्रै गुनासाहरू र गैरसंस्थागत क्रियाकलापको प्रमाणहरू हामीसँग सुरक्षित छ। त्यसैले यस्ता चिकित्सकको म्याद थप्नुभन्दा अन्यत्रबाट राम्रो चिकित्सक मगाउने समितिले प्रयास गरिरहेको छ। आर्थिक अनियमितताको आरोप अस्पताल सञ्चालन समितिका अध्यक्षले आर्थिक रूपमा अपारदर्शिता र संस्थामा भ्रष्टाचार गर्दै आएको आरोप समितिकै कोषाध्यक्ष धिरेन्द्र मोहन झाले लगाएका छन्। केन्द्रीय रेडक्रसका कर्मचारीलाई प्रभावमा पारेर आर्थिक हिनामिनामा सिंह लागेको झा आरोप लगाउँछन्। यहाँ खरिद ऐनविपरीत करोडौं रकम बराबरको सामान किनेर भुक्तानी गर्ने गरिएको छ। यसको मैले विरोध गर्दा मेरो नामनै खाताबाट हटाएर करारका एक जना लेखापाललाई केन्द्रीय समितिले खाता सञ्चालन र हस्ताक्षरको आदेश दिई करोडौंको अनियमितता गरेको छ, कोषाध्यक्ष झाले भने, मैले नियम कानुनको कुरा गर्दा उल्टै विवाद गर्छन्। आजसम्म संस्थाको आम्दानी खर्चहरू कहिल्यै सार्वजनिक गरिएको छ्रैन। नियमले नदिने काम म गर्न सक्दिनँ। कोषाध्यक्ष झाले अध्यक्ष सिंहले अस्पतालका लागि खरिद गरिने औषधि र चस्मामा समेत कमिसन खाने गरेको आरोप लगाएका छन्। प्रशासन फाँटका कर्मचारीले पनि जाँच्छन् बिरामी बिरामीको अत्याधिक चाप भए पनि चिकित्सको अभावका कारण आँखा अस्पतालमा प्रशासन फाँटका कर्मचारीहरूले समेत बिरामी जाँच्दै आएको रहस्य खुलेको छ। पढेलेखेका र जानकार व्यक्तिहरू जाँच गराउन जाँदा चिकित्सको कोठा हेरेर, नाम पढेर मात्रै जाँच गराउने गरेका छन् तर, गरिबी, अशिक्षित वर्गकाहरूलाई जाँचको नाममा ठगी गर्ने गरिएको अस्पतालकै कर्मचारीहरूले नाम नखुलाउने सर्तमा बताएका छन्। यहाँ चार नम्बर कोठामा कहिल्यै डाक्टर बस्दैन तर, त्यहाँ पनि बिरामी जाँच हुन्छ। त्यो जाँच्ने व्यक्ति भने प्रशासन फाँटको त कोही अन्य कर्मचारीहरू रहने गर्दछ, एक कर्मचारीले नाम नखुलाउने सर्तमा भने, चेकजाँच गर्दा अनुहार र व्यवहार हेरेर कोठामा पठाउने गर्छन्। जो अलि अबुझ र निमुखा लाग्यो त्यसलाई गैरचिकित्सकले समेत जाँच गरेर पठाइदिन्छ। यता, जनकपुरमा स्वास्थ्य क्षेत्रको बेथिति र चिकित्सहरूसँग उचित व्यवहार नभएकै कारण आँखा क्षेत्रका विशेषज्ञहरू अस्पतालमा आउन चाहेका छैनन्। यतिसम्मकी जानकी आँखा अस्पतालकै लगानीमा विशेषज्ञ पढेका डा हरिश्चन्द्र झा, डा मनोज सिंह, डा सुवोध दास जस्ता थुप्रै चिकित्सहरूले समेत जनकपुरमा सेवा दिन नमानेको अध्यक्ष सिंह बताउँछन्। ४ सय प्रतिशतसम्म भत्ता दिँदा पनि चिकित्सक आउन मान्दैनन्। बिरामीको यति धेरै चाप हुँदा पनि चिकित्सक अभावमा हामीले राम्रो सेवा दिन पाएका छैनौं। भएका चिकित्सकहरू पनि राजनीतिमा लागेपछि सेवा अझ बढी प्रभावित हुँदै गएको हो। आँखा शिविरबाट यसरी बनेको थियो अस्पताल सन् १९८२ मा भिन्न परिवेशमा जानकी आँखा अस्पतालको स्थापना भएको थियो। तत्कालीन समयमा जनकपुर क्षेत्रमा अन्धोपन निवारण र आँखाका बिरामीका लागि केही सहयोग गर्ने उद्देश्यले आँखा शिविरलाई संस्थागत स्वरूप दिन उपचार केन्द्रका रूपमा सेवा सञ्चालन गरिएको थियो। जानकारहरूका अनुसार सन् १९५९ देखि वर्षको एकपटक आँखा शिविर सञ्चालन गरी समस्या समाधान गर्ने ध्येयले जनकपुरमा सुरु भएको अभियानले संस्थागत उपचार सेवा, केन्द्रको स्वरूप ग्रहण गर्न करिब २० वर्ष लागेको थियो। २०३८ चैत १७ गते प्रतिष्ठित समाजसेवी मकेश्वरप्रसाद सिंह नेतृत्वमा गठित समितिको सोच, योजना र पहलकदमीबाट सुरुवात भएको यो अस्पतालले कालान्तरमा गुणस्तरीय सेवाप्रवाह र आँखा स्वास्थ्यबारे गाउँगाउँमा फैलाएको चेतनाका कारण जनविश्वास आर्जन गरेको उनीहरूको बुझाइ छ। जनकपुरको पुरानो बसपार्कनजिक समाजसेवी लक्ष्मणप्रसाद साहले दिएको दुई कट्ठा जग्गा र तीन कोठे कच्ची घरबाट आँखा उपचार सेवा सुरु भएको थियो। पछि जनकपुरधाम८, रामानन्द चोक (हाल अस्पताल रहेको स्थान) नजिकै गुठी संस्थानबाट प्राप्त एक बिघा, १३ कट्ठा, ९ धुर र केन्द्रले खरिद गरेको ४ कट्ठा जमिनमा रहेको संरचनाबाट अस्पतालले सेवा विस्तार गर्यो। सन् १९९१ मा स्विस रेडक्रसको आर्थिक तथा प्राविधिक सहयोगपछि २५ शय्याको अस्पतालमा रूपान्तरित भएकोमा हाल १ सय शय्या क्षमतामा सेवा प्रवाह भइरहेको छ। अस्पतालले तीन तरिकाबाट नागरिकलाई सेवा दिइरहेको छ। मुख्य अस्पताल जनकपुरबाट दैनिक शल्यक्रिया, अन्तरंग, बहिरंग, आकस्मिक सेवा, ६ वटा शाखाका रूपमा रहेका मातहतका सामुदायिक आँखा उपचार केन्द्र (महोत्तरीका गौशाला, धबौली, धनुषाको यदुकुवा, सबैला, सर्लाहीको लालबन्दी र सिन्धुलीको सिन्धुलीगढी) बाट समेत थप सेवा प्रवाह भइरहेको छ। तीमध्ये सिन्धुली, लालबन्दी, यदुकुवा र धबौलीलाई शल्यक्रिया केन्द्रको रूपमा समेत विकास गरिएको छ।"
सौर्य एयरलाइन्सको विमान दुर्घटना : १८ जनाको मृत्यु,"काठमाडौं : त्रिभुवन अन्तर्राष्ट्रिय विमानस्थलमा सौर्य एयरलाइन्सको विमान दुर्घटनामा १८ जनाको मृत्यु भएको छ। क्यानका प्रवक्ता हंशराज पाण्डेले जहाज दुर्घटनामा १८ जनाको शव भेटिएको अन्नपूर्णलाई जानकारी दिए। उनले जहाज दुर्घटना हुँदा घाइते भएका पाइलट मनिष शाक्यको उद्धार गरेर उपचारका लागि अस्पताल पठाइएको बताए। दुर्घटनामा परेकाहरू यात्रु वा कर्मचारी को हुन् एकिन भएको छैन। पाइलटलाई उद्धार गरेर उपचारका लागि अस्पताल पठाइएको छ। सूचना अधिकारी ज्ञानेन्द्र भूलले मर्मतका लागि पोखरा उडेको जहाज दुर्घटनामा परेको पुष्टि गरे। उनले अन्नपूर्णसँग भने,' जहाजमा १९ जना सवार थिए। ' बुधबार बिहान काठमाडौंबाट पोखरा उड्ने क्रममा जहाज दुर्घटनामा परेको थियो। (यसअघिको समाचारमा १८ जना हुनुपर्नेमा अन्यथा भएकाले सच्याइएको छ सम्पादक )"
त्रिभुवन विमानस्थल बन्द : भैरहवामा डाइभर्ट हुन थाले विमानहरू,"भैरहवा : त्रिभुवन अन्तरराष्ट्रिय विमानस्थलमा सौर्य एयरलाइन्सको विमान दुर्घटनाले विमानस्थल बन्द भएपछि काठमाडौं अवतरण गर्न लागेका विमानहरूलाई भैरहवातर्फ डाइभर्ट गरिएको छ । विमानस्थल बन्द भएको कारण भैरहवादेखि काठमाडौं र धनगढीदेखि काठमाडौं आन्तिरक उडान भरेको श्री एयरलाइन्सको दुईवटा विमान भैरहवामा अवतरण भएको गौतमबुद्ध अन्तराष्ट्रिय विमानस्थलका सूचना अधिकारी विनोदसिंह राउतले जानकारी दिए । त्रिभुवन विमानस्थलमा विमान दुर्घटना भएको कारण अवतरण गर्न नपाएका विमानहरू गौतमबुद्ध विमानस्थलतर्फ डाइभर्ट भइ अवतरण भएका छन्, उनले अन्नपूर्ण पोष्ट्सगँ भने, गौतमबुद्ध अन्तराष्ट्रिय विमानस्थल खुल्ला छ र आवश्यक परे हामी अन्तराष्ट्रिय विमानहरू पनि अवतरणका लागि अनुमति दिने तयारी अवस्थामा छौँ ।' त्रिभुवन विमानस्थल बन्द हुँदा उडान अवतरण प्रभावित भएका छ । अवतरण गर्न लागेका केही अन्तराष्ट्रिय विमानहरू भारतीय आकाशमा होल्ड भएका छन् ।"
"पहिरोले त्रिदेशीय मार्ग अवरुद्ध, सयौं यातायात र हजारौं यात्रु अलपत्र","नुवाकोट : अविरल वर्षासँगै आएको पहिरोले नुवाकोटमा त्रिदेशीय सडकमार्ग अवरुद्ध भएको छ। सडकमाथिबाट विशाल ढुंगोसहितको पहिरो खसेका कारण नुवाकोटको ठुलोखोलामा व्यस्त सडकमार्ग अवरुद्ध भएको हो। अविरल वर्षासँगै आएको पहिरोले त्रिदेशीय सडकमार्ग अन्तर्गत गल्छीदेवीघाट सडकमार्ग बुधवार अवरुद्ध भएको जिल्ला प्रहरी कार्यालय नुवाकोटले जनाएको छ। सडक अवरुद्ध हुँदा सयौं यातायातका साधन तथा हजारौं यात्रु बीचमै रोकिएका छन्। सो सडकमा दैनिक दुई सय मालबाहक तथा यात्रुबाहक साधनहरू गुड्ने गरेका छन्। सो सडकमार्ग अन्तर्गत रहेको बेलकोटगढी नगरपालिका ८ ठुलोखोलामा माथिबाट खसेको पहिराले सडक अवरुद्ध गरेको र पुर्ननिर्माण तथा मर्मत गरेर सडक सुचारु गर्ने कार्य भइरहेको प्रहरी उपरीक्षक शान्तिराज कोइरालाले जानकारी दिए। उनका अनुसार अवरुद्ध सडक खुलाउनका लागि स्काभेटर, डोजरसहितका हेभी उपकरणका साथै ५० जनाभन्दा बढी जनशक्ति परिचालन गरिएको छ। सडक अवरुद्ध हुँदा हजारौं यात्रुहरूलाई आवतजावतमा असहज भएको छ। सो सडक अवरुद्ध भएपछि विकल्पका रुपमा नुवाकोट र रसुवावासी छहरेटोखा सडकमार्ग हुँदै काठमाडौं गइरहेका छन्। पहिराले अवरुद्ध गरेको त्रिदेशीय मार्गअन्तर्गत गल्छीदेवीघाटत्रिशूली सडकमार्गको मर्मत तथा पुर्ननिर्माण कार्य सुरु गरिएको सडक डिभिजन कार्यालय नुवाकोटले जनाएको छ। सो सडकमार्गको कतिपय स्थानमा पहिराले सडक नै कटान गरेर बगाएको छ। पहिरोग्रस्त क्षेत्रमा अवरोध हटाएर सडक मर्मत तथा पुर्ननिर्माण कार्य सुरु गरिएको छ। यातायात सुचारु गर्न एक दिन लाग्ने जनाइएको छ। पहिराले सर्वसाधारण तथा यात्रुहरूलाई समस्या गरेका कारण मर्मत तथा पुर्ननिर्माणका लागि सडक डिभिजन, विभाग तथा मन्त्रालयमा पहल गरिएको छ। अविरल वर्षासँगै खसेको पहिराले गल्छीरसुवागढी सडक खण्डअन्तर्गतको देवीघाटगल्छी सडक अवरुद्ध भएको हो। सानाठुला गरि विभिन्न चार स्थानमा गएको पहिराले यातायात आवागमन अवरुद्ध भएको हो। दुई स्थानमा पहिरो खसेको छ भने दुई स्थानमा सडक भासिएर आवागमन अवरुद्ध भएको छ। गएरातिको अविरल वर्षासँगै आएको पहिरोका कारण गल्छीदेवीघाट सडकखण्ड अवरुद्ध भएको जिल्ला प्रहरी कार्यालयका प्रहरी नायव उपरीक्षक तीलक भारतीले जानकारी दिए।"
कर्णालीका स्थानीय तहमा एकीकृत सेवा,"रुकुमपश्चिम : रुकुमपश्चिमको चौरजहारी नगरपालिका११ निवासी कोशिला वली धानको बोट नै लिएर नगरपालिकाको कार्यालयमा पुगिन्। सोमबार बिहान ११ बजे पुगेकी उनलाई नगरपालिकाको मुल ढोकामै रहेको सोधपुछ कक्षका कर्मचारीले टोकन लिन लगाए। टोकन लिएर उनी नजिकै रहेको एकीकृत सेवा प्रवाह सञ्चालन केन्द्रमा पुगिन्। त्यहाँ रहेका कर्मचारीले उनको समस्या सुने। त्यसपछि ३० मिनेटमा काम हुने भन्दै कर्मचारीले उनलाई सेवाग्राही प्रतिक्षा कक्षमा आराम गर्न भने। कोशिला प्रतिक्षा कक्षमा अन्य सेवाग्राहीसँगै बसिन्। त्यहाँ भित्तामा डिस्प्ले स्किृन राखिएको थियो। त्यसैमा हरेक सेवाग्राहीको फाइल र काम कुन शाखामा पुग्यो भन्ने देखाइएको थियो। केही मिनेटमै कर्मचारीले माइकमा कोशिलाको नाम बोलाए। धान खेतीमा किराले हैरान बनाएपछि उपाय खोज्दै पुगेकी उनलाई नगरपालिकामै रहेको कृषि सेवा शाखामा जान भनियो। कृषि शाखामा पुगेपछि प्राविधिक सहायक प्रकाश डाँगीले धानमा खपटे किरा लागेको भन्दै कोशिलालाई उक्त किरा नष्ट गर्ने विषादी दिए। अनि प्रयोग गर्ने उपाय सिकाएर पठाए। कर्मचारीले ३० मिनेट लाग्ने भने पनि कोशिला २३ मिनेटमै काम सकेर नगरपालिकाबाट बाहिरिन्। चौरजहारीकै दिर्घ सापकोटा टोकन लिएर एकीकृत सेवा प्रवाह सञ्चालन केन्द्रमा पुगे। कर्मचारीलाई आफ्नो फाइल बुझाए। उनको फाइल दर्ता गरेर कर्मचारीले ७० मिनेटभित्र काम सकिने भन्दै आराम गर्न भने। उनी पनि प्रतिक्षा कक्षमा रहेको शोफामा बसेर भित्तामा रहेको डिस्प्ले स्किृनमा हेर्न थाले। कर्मचारीले उनका फाइलहरू रुजु र वर्गीकरण गरेपछि उद्योग शाखाबाट काम हुने भयो। उद्योग नवीकरणका लागि पुगेका दीर्घले आफ्नो फाइल उद्योग शाखामा पुगेको डिस्प्ले स्किृनमा देखे। करिब १ घण्टा आराम गरेर बसेका उनले डिस्प्ले स्कृनमै आफ्नो काम सम्पन्न भएको थाहा पाए। त्यतिकैमा माइकमा उनको काम सकिएको भन्दै कर्मचारीले उद्योग नवीकरणको प्रमाणपत्र लैजान आग्रह गरे। उनले एकीकृत सेवा प्रवाह सञ्चालन केन्द्रबाट प्रमाणपत्र लिएर निस्किए। सेवाग्राहीलाई सहज र कम समयमै सेवा उपलब्ध गराउन चौरजहारी नगरपालिकाले एकीकृत सेवा प्रवाह सुरु गरेको छ। कार्यालय स्वःचालन प्रणालीमार्फत काम थालेको नगरपालिकाले स्मार्ट स्थानीय सरकारको अनुभूति दिन थालेको हो। जसअन्तर्गत नगरपालिकामा पुग्ने सेवाग्राहीलाई सुरुवातमा सोधपुछ कक्षमा सहजीकरण गरिन्छ। त्यसपछि सेवाग्राहीले भेटघाट वा कामको टोकन लिन्छन्। जनप्रतिनिधि र कर्मचारीलाई भेट्न पुगेका सेवाग्राहीलाई १५ मिनेटभन्दा बढी समय कुर्न नपर्ने व्यवस्था मिलाइएको छ। त्यसैगरी अन्य कामका लागि पुगेका सेवाग्राहीहरू पनि एकीकृत सेवा प्रवाह सञ्चालन केन्द्रमा पुग्छन्। केन्द्रमा पुगेपछि कार्यालय स्वःचालन प्रणालीमार्फत सेवाको प्रकृति अनुसार दर्ता गरिन्छ। फाइल दर्ता भएपछि केन्द्रका कर्मचारीले नै फाइलहरूको वर्गीकरण गर्दै सम्बन्धित शाखालाई काम सम्पन्न गर्नका लागि समय निर्धारण गर्दछन्। कार्यालयमा रहेका हरेक शाखाले आफ्नो शाखाका लागि आएको कामबारे सिस्टममार्फत नै जानकारी पाउँछन्। त्यही अनुसार शाखाहरूले तोकिएको समयमा काम सम्पन्न गर्दछन्। यो प्रक्रियाहरू सबै सेवाग्राहीले प्रतिक्षा कक्षमा बसेर डिस्प्लेमा हेर्न पाउँछन्। जहाँ काम सकिएको चरणहरूमा हरियो संकेत देखिन्छ। प्रतिक्षा कक्षमा रहेका सेवाग्राहीले शोफामै बसेर सेवा पाउँछन्। यदी कागजात नपुगेको अवस्थामा भने सुरुवातमै सेवाग्राहीलाई आवश्यक प्रमाण जुटाउन लागि आग्रह गरिन्छ। यस्तै सेवाग्राहीले नगरपालिकाको सेवाबारे कुनै गुनासो भएमा गुनासो पेटिकामा आफ्नो प्रतिक्रिया दिने व्यवस्था मिलाइएको छ। सेवाग्राही दंग एकीकृत सेवा सुरु भएपछि सेवा लिनका लागि कार्यालयका हरेक कोठामा धाउनुपर्ने, घण्टौंसम्म लाइन लाग्नुपर्ने, कर्मचारीलाई काम गराउनका लागि नमस्कार गरेर हारगुहार नै गर्नुपर्ने बाध्यताको अन्त्य भएको छ। स्थानीय सर्जन गौतम भन्छन्,पहिला त आफ्नो काम कुन कोठाबाट हुन्छ भन्नेमै अलमल हुन्थ्यो, कर्मचारी र जनप्रतिनिधिलाई कोठाकोठामा पुगेर नमस्कार गर्दै समय बित्थ्यो। अहिले सजिलो भयो, शोफामै बसेर सेवा पाउँदा म पनि दंग परेँ। सिफारिस लिनका लागि नगरपालिकामा पुगेका उनले सुरुमा त कामका लागि दिनभरि नै लाग्ने अनुमान गरेका थिए। तर एक घण्टामै काम सम्पन्न भएकोमा खुसी व्यक्त गरे। सिफारिस पत्रका लागि नगरपालिकामा पुगेकी उर्मिला नेपालीले पनि पहिलाको तुलनामा सहजै सेवा पाएकोमा खुसी व्यक्त गरिन्। लाइन नै लाग्नु परेन, कुन कोठामा जाने भन्ने दुविधा पनि भएन, उनले भनिन्,करिब १ घण्टामै मेरो काम भयो, कागज बोकेर तलमाथि नै गर्नुपरेन। शोफामै आराम गर्दागर्दै सिफारिसपत्र हातमा आयो, खासमा बल्ल आएर संघीयता आएको अनुभूति गरेँ। विगतमा ३ घण्टा लगाएर नगरपालिकामा पुग्दा पनि काम नभएर होटलमै बस्नु परेको पीडा स्मरण गर्दै उनले अहिले आएर समय र पैसाको पनि बचत भएको सुनाइन्। संघीयताको सुन्दर नमूना कर्णाली प्रदेश सरकारले स्थानीय तहले थालेको एकीकृत सेवा प्रवाह संघीयताको सुन्दर नमूना भएको बताएको छ। प्रदेश सरकारका निमित्त प्रमुख सचिव आनन्द सारु भन्छन्,यो प्रयास संघीयताको सुन्दर पक्ष हो, स्थानीय सरकारले यो सेवा सुरु गरेर वास्तवमै संघीयताको अनुभूति दिलाएका छन्। यसबाट नागरिकले कार्यालयमा कर्मचारीलाई खोज्दै धाउनुपर्ने अवस्थाको अन्त्य भयो, अब अन्य पालिकाले पनि यसको सिको गर्नुपर्छ। प्रदेश सरकारले पहिलो चरणमा नमूनाको रूपमा यूएनडीपी नेपालसँगको सहकार्यमा कर्णालीका ५ वटा पालिका छनौट गरेको सारुले बताए। हाल रुकुमपश्चिमको चौरजहारी, सुर्खेतको पञ्चपुरी र दैलेखको दुल्लु नगरपालिकाले एकीकृत सेवा प्रवाह सुरु गरेका छन्। बाँकी २ वटा पालिकाले पनि चाँडै यो सेवा सुरु गर्ने तयारी गरिरहेको प्रदेश सरकारले जनाएको छ। एकीकृत सेवा प्रवाह गरिरहेको चौरजहारी नगरपालिकाका उपप्रमुख ईश्वरी शर्माले भनिन्,एकीकृत सेवा दिन थालेपछि टाढाबाट आउने नागरिकलाई बास नै बस्नुपर्ने बाध्यता हटेको छ, काम गराउन नमस्कार नै गर्नुपर्ने अवस्था अन्त्य भयो। लाइन लाग्नुपर्ने अवस्था छैन, कागजपत्र मिलाउनुपर्ने झन्झटबाट पनि नागरिकले मुक्ति पाए। नगरपालिकाका निमित्त प्रमुख प्रशासकीय अधिकृत शेरप्रसाद ढकाल भन्छन्,स्थानीय तह नागरिकसँग प्रत्यक्ष जोडिएको सरकार हो, यसकारण पनि नागरिकलाई हामीले सहज रूपमा सेवा दिनुपर्छ। यसले नगरको सेवालाई एकीकृत गरेको छ, कर्मचारीलाई पनि सेवा दिन सहज भएको छ। एकीकृत सेवाका कारण कर्मचारीहरू पनि सेवाग्राहीप्रति उत्तरदायी र जवाफदेही बनेको उनको भनाइ छ।"
गोरखा बजारको ठूलोआँगनमा पृथ्वीनारायण बनेर उभिन छाडे,"गोरखा : ऐतिहासिक गोरखा बजारको ठूलोआँगनमा पृथ्वीनारायण शाहको ७ फिट ३ इञ्च अग्लो स्वर्णवर्णको सालिक छ। त्यसको सम्मुखमा ऐतिहासिक, पुरातात्विक सम्पदाले भरिएको गोरखा संग्रहालय छ। संग्रहालको मुलगेटमा कालो दौरा सुरुवालमा सजिएका, पटुकी कसेका, त्यसमै खुकुरी भिरेका, शीरमा चम्किलो श्रीपेच पहिरिएका, बायाँ हातमा तरबार लिएर दायाँ हातको चोर औँला ठड्याइरहेका काटीकुटी पृथ्वीनारायण शाहकै झल्को दिने एक युवा उभिरहेका हुन्थे। अढाइसय बर्षअघि इहलीला समाप्त भइसकेका पृथ्वीनारायण शाहको समूल देखेपछि ठूलोआँगन आइपुगेका पर्यटकहरू उनको दायाँ, बायाँ उभिएर रोमाञ्चित हुँदै फोटो खिचाइरहेका देखिन्छन्। पृथ्वीनारायण शाहसँग झुम्मिएर कोही फोटो, कोही सेल्फी, कोही भिडियो खिचाउथे। कोही टिकटक बनाउने, कोही युट्युब भिडियो बनाउने। स्थानीय, राष्ट्रिय, अन्तर्राष्ट्रियस्तरका मिडियाले उनको रिपोर्टिङ गरेका छन्। ठूलोआँगनको यो दृश्यको असीम चर्चा र प्रचारप्रसारले गोरखा भित्रिने पर्यटकको संख्या पनि उल्लेखनीय वृद्धि हुँदै गएको थियो। बिगत दुई वर्षदेखिको यो निरन्तरतामा अचेल क्रमभंग भएको छ। ठूलोआँगनको तल्लोदरबार अघि पृथ्वीनारायण शाहको ड्युटीमा खटिने हुमबहादुर उपरकोटीलाई ऐतिहासिक क्षेत्र संरक्षण तथा विकास समितिले बिदा गरिदिएपछि अहिले यो दृश्य देख्न नपाइएको हो। ठूलो आँगनबाट १८ किलोमिटर कच्ची बाटो टाढा पर्ने गोरखा नगरपालिका २ शिखरबाट घरको ड्युटी सकेर उनी पृथ्वीनारायण शाहको ड्युटी गर्न बिहान १० बजे आइपुग्थे। दिनभर पर्यटकहरूसँग फोटो, भिडियो खिचाउन भ्याइनभ्याइ हुन्थ्यो। फोटो खिचे बापत निश्चित शुल्क बाकसमा खसालेर पर्यटक रमाउँदै जान्थे। महिना दिन पुगेपछि समितिले बाकस खोल्दा ३० देखि ५० हजार रुपैयाँसम्म आम्दानी हुन्थ्यो। उपरकोटीलाई १८ हजार रुपैयाँ पारिश्रमिक दिएपछि बचेको रकम समितिकै आम्दानी हुने गरेको थियो। यो परिपाटीलाई स्थानीय पालिकाले पनि धेरथोर आर्थिक रुपमा टेवा दिने गरेको थियो। तर अनायास समितिले पृथ्वीनारायण शाहलाई बिदा गरेपछि अहिले ठूलो आँगनमा यो रोमाञ्चक दृश्यको अभाव खट्किएको छ। यो सिजनमा पर्यटक नआउने भए, त्यसैले हामीले उनलाई बिदा गरिदियौँ, समितिका अध्यक्ष सुरेशमान श्रेष्ठ भन्छन्, अब भदौदेखि उनी आए उनलाई नै, उनी नआए अरु कसैलाई खटाउँछौँ। उपरकोटीको भने यस निर्णयमा असन्तुष्टि छ। धेरै आम्दानी भएका बेला राख्ने, आम्दानी घटेपछि निकाल्ने त राम्रो परिपाटी हुँदै भएन नि, उनी भन्छन्, धेरै आम्दानी भएका बेला हामीले धेरै मागेका थियौँ र ? यस्तो त कुनै ठाउँमा पनि हुँदैन। उपरकोटीले पृथ्वीनारायण शाहको स्वरुपमा ड्युटी गर्न थालेको ११ महिना मात्र भयो। यसअघि ओमबहादुर श्रेष्ठले २०७९ को भदौबाट सोही भूमिका निर्वाह गरेका थिए। गोरखामा हुने ठूला सभा, समारोह, र्यालीहरुमा पृथ्वीनाराण शाहको झाँकी प्रदर्शन गर्दै आएका उनले सोही समितिको माताहतमा रहेर दुई वर्ष अघिदेखि ठूलो आँगनमा ड्युटी गर्न सुरु गरेका थिए। तर समितिकै व्यवहार अनुचित लागेर एक वर्षपछि ड्युटी छाडेको श्रेष्ठ बताउँछन्। हातमुख जोर्न, परिवार पाल्न आफ्नै पेन्सन थियो। गोरखा बजारमा पर्यटन विकास गर्नुपर्छ भनेर काम गरेको हुनाले मलाई त पैसाको पनि कुनै मतलब थिएन, श्रेष्ठ भन्छन्, तर समितिको व्यवहार मन नपरेर मैले काम छोडेको हुँ। दुवै जनाले पृथ्वीनारायण शाहको ड्युटी छाडे पनि सो भूमिका निर्वाह गर्न अरु जति पनि मान्छे पाइने समितिका अध्यक्ष श्रेष्ठको तर्क छ। तस्बिर : पृथ्वीनारायण शाह बनेर ड्युटी गर्ने ओमबहादुर श्रेष्ठ र हुमबहादुर उपरकोटी।"
जहाज दुर्घटनापछि बन्द भएको विमानस्थल खुल्यो,काठमाडौं : जहाज दुर्घटनापछि बन्द भएको त्रिभुवन अन्तर्राष्ट्रिय विमानस्थल खुलेको छ। बुधबार बिहान ११ बजेतिर सौर्य एयरलाइन्सको विमान दुर्घटना भएपछि विमानस्थल बन्द गरिएको थियो। विमान दुर्घटनामा १८ जनाको मृत्यु भएको छ। उद्दारको काम सकिएपछि विमानस्थल सञ्चालनमा आएको हो। विमानस्थल बन्द भएपछि बाहिरबाट आएका जहाजहरूलाई डाइभर्ट गरिएको थियो। बुधबार बिहान मर्मतका लागि काठमाडौंबाट पोखरा जाँदै गरेको सौर्य एयरलाइन्सको विमान उड्ने क्रममा दुर्घटनामा परेको थियो। विमानमा दुईजना क्रू मेम्बरसहित १९ जना सवार रहेको क्यानका सूचना अधिकारी ज्ञानेन्द्र भूलले जानकारी दिएका छन्। पाइलट मनिष शाक्यको उद्दार गरी उपचारका लागि सिनामंगलस्थित केएमसी अस्पतालमा उपचार भइरहेको छ। जहाज धावन मार्गबाट  बाट उडेको थियो। पाँच सयको फिटको उचाइमा पुगेको जहाजलाई देव्रेतिर मोड्ने क्रममा दुर्घटना भएको हो।
दुर्घटनास्थलमा पुगेर प्रधानमन्त्री र मन्त्रीले लिए जानकारी,"काठमाडौं : प्रधानमन्त्री केपी शर्मा ओली विमान दुर्घटनास्थल पुगेर प्रधानमन्त्रीले घटनाबारे जानकारी लिएका छन्। बुधबार बिहान ११ बजेर ११ मिनेटमा सौर्य एयरलाइन्सको जहाज दुर्घटना भएपछि प्रधानमन्त्री ओलीसहित गृहमन्त्री रमेश लेखक र पर्यटन मन्त्री बद्री पाण्डेले दुर्घटनास्थलमा पुगेर घटनाबारे जानकारी लिएका हुन्। उद्धार काम सकिएपछि दुर्घटनास्थल निरीक्षणका लागि प्रधानमन्त्री ओलीसहितको टोली पुगेका हुन् । उनीहरु जहाज दुर्घटनामा परी घाइते भएका पाइलट मनिष शाक्यको अवस्था बुझ्न अस्पताल जाँदैछन्। त्रिभुवन अन्तर्राष्ट्रिय विमानस्थलमा दुर्घटना भएको सौर्य एयरलाइन्सको विमानमा पाइलट र को पाइलटसहित १९ जना सवार रहेका थिए। नेपाल नागरिक उड्डयन प्राधिकरणले सौर्य एयरलाइन्सको जहाज दुर्घटना हुँदा १८ जना मृत्यु भएको पुष्टि गरेको छ। बु्धबार बिहान एयरलाइन्सको जहाज दुर्घटना हुँदा १८ जनाको मृत्यु र एक जना घाइते भएको प्राधिकरणको खोज तथा उद्धार समन्वय केन्द्रले विज्ञप्तिमार्फत जानकारी दिएको छ। विज्ञप्तिमा भनिएको छ, बुधबारका दिन सौर्य एयरलाईन्सको  ( ) जहाज काठमाडौंबाट स्थानिय समय अनुसार बिहान ११:११ मा पोखरा उडानको क्रममा उड्ने बितिकै दाहिने तिर मोडिन गई रनवेको पूर्व तिर रहेको स्थानमा दुर्घटनाग्रस्त हुन पुगेको, तत्कालै उद्धार कार्य शुरु गरी आगो नियन्त्रणमा लिई १८ जनाको शव संकलन गरिएको तथा १ जना घाईतेलाई उद्धार गरि अस्पताल पुऱ्याईको जानकारी गराईन्छ। नागरिक उड्यन प्राधिकरण स्रोतका अनुसार विमानमा पाइलट मनिष शाक्य र कोपाइलट एस कटवाल रहेका थिए। त्यसैगरी जहाजमा अमितमान महर्जन, सागर आचार्य, दिलिप बर्मा, मनुराज शर्मा, अस्बिन निरौला, सुदिपलाल जोशी, सर्वेश मरासैनी, श्याम बिन्दुकार, नवराज आले, राजाराम आचार्य, प्रिज्जा खतिवडा ,अधिराज शर्मा, उद्वव पुरी, यज्ञप्रसाद पौडेल, सन्तोष महतो, पून्यरत्न शाही र अर्का विदेशी नागरिक   सवार रहेका थिए। विमानमा सवार सबै सौर्य एयरलाइन्सका कर्मचारी हुन्। यो पनि पढ्नुहोस त्रिभुवन अन्तर्राष्ट्रिय विमानस्थलमा सौर्य एयरलाइन्सको जहाज दुर्घटना जहाज दुर्घटना : क्याप्टेन शाक्यलाई उपचारका लागि केएमसी लगियो सौर्य एयरलाइन्सको विमान दुर्घटना : १८ जनाको मृत्यु दुर्घटना भएको सौर्य एयरलाइन्सको विमानमा पाइलट र कोपाइलटसहित कोको थिए ? (नामसहित) जहाज दुर्घटनापछि त्रिभुवन अन्तर्राष्ट्रिय विमानस्थल बन्द प्रधानमन्त्री ओली र पर्यटनमन्त्री पाण्डे दुर्घटनास्थल जाँदै नागरिक उड्डयन प्राधिकरणले भन्यो : उड्ने बितिकै दाहिनेतिर मोडिएर जहाज दुर्घटना, १८ जना मृत्यु जहाज दुर्घटनापछि बन्द भएको विमानस्थल खुल्यो"
प्रतिस्पर्धाबाट माछापुच्छ्रेका ३८ विद्यालयमा प्रधानाध्यापक छानिंदै,"कास्की : माछापुच्छ्रे गाउँपालिकाले ३८ सरकारी विद्यालयमा प्रतिस्पर्धाका आधारमा प्रधानाध्यापक चयन गरी नियुक्तिको प्रक्रिया प्रारम्भ गरेको छ । साथै पालिकाले पाँच वर्षका लागि करारमा प्रधानाध्यापक छनोट गर्न सार्वजनिक सूचना निकालेर दरखास्त आह्वान पनि गरेको छ । गाउँपालिकाले आधारभूत तह (१५) का लागि १८, आधारभूत तह (६८)का लागि १० र माध्यमिक तह (९११)का लागि चारजना र माध्यमिक तह (१११२)का लागि छ गरी ३८ जना प्रधानाध्यापकका लागि दरखास्त आह्वान गरेको हो । विद्यालय विकास प्रस्ताव तयारी र प्रस्तुति तथा प्रधानाध्यापक छनोट मापदण्डअनुसारको अङ्कका आधारमा विद्यालयमा प्रअ छनोट गरिने सूचनामा जनाइएको छ । प्रधानाध्यापक छनोटका लागि गाउँपालिकाका प्रमुख प्रशासकीय अधिकृतको संयोजकत्वमा पाँच सदस्यीय समिति गठन पनि भएको छ। रासस"
"नागरिक उड्डयन प्राधिकरणले भन्यो : उड्ने बित्तिकै दाहिनेतिर मोडिएर जहाज दुर्घटना, १८ जनाको मृत्यु","काठमाडौं : नेपाल नागरिक उड्डयन प्राधिकरणले सौर्य एयरलाइन्सको जहाज दुर्घटना हुँदा १८ जना मृत्यु भएको पुष्टि गरेको छ। बु्धबार बिहान एयरलाइन्सको जहाज दुर्घटना हुँदा १८ जनाको मृत्यु र एक जना घाइते भएको प्राधिकरणको खोज तथा उद्धार समन्वय केन्द्रले विज्ञप्तिमार्फत जानकारी दिएको छ। प्राधिकरणका अनुसार अनुसार बिहान ११:११ बजेमा पोखरा उडानको क्रममा उड्ने बित्तिकै दाहिनेतिर मोडिन गई रनवेको पूर्वतिर रहेको स्थानमा दुर्घटनाग्रस्त हुन पुगेको हो। विज्ञप्तिमा भनिएको छ, 'बुधबार सौर्य एयरलाईन्सको ( ) जहाज काठमाडौंबाट स्थानिय समय अनुसार बिहान ११:११ मा पोखरा उडानको क्रममा उड्ने बितिकै दाहिने तिर मोडिन गई रनवेको पूर्व तिर रहेको स्थानमा दुर्घटनाग्रस्त हुन पुगेको, तत्कालै उद्धार कार्य शुरु गरी आगो नियन्त्रणमा लिई १८ जनाको शव संकलन गरिएको तथा १ जना घाईतेलाई उद्धार गरि अस्पताल पुऱ्याईको जानकारी गराईन्छ। नागरिक उड्यन प्राधिकरण स्रोतका अनुसार विमानमा पाइलट मनिष शाक्य र कोपाइलट एस कटवाल रहेका थिए। त्यसैगरी जहाजमा अमितमान महर्जन, सागर आचार्य, दिलिप बर्मा, मनुराज शर्मा, अस्बिन निरौला, सुदिपलाल जोशी, सर्वेश मरासैनी, श्याम बिन्दुकार, नवराज आले, राजाराम आचार्य, प्रिज्जा खतिवडा ,अधिराज शर्मा, उद्वव पुरी, यज्ञप्रसाद पौडेल, सन्तोष महतो, पून्यरत्न शाही र अर्का विदेशी नागरिक   सवार रहेका थिए।"
"आज यी स्थानमा ठूलो पानी पर्ने, सतर्क रहन आग्रह","काठमाडौं : आज कोशी , बागमती, गण्डकी, कर्णाली र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा हुने सम्भावना रहेको मौसम पूर्वानुमान महाशाखाले जनाएको छ। आज राती बागमती, गण्डकी,कर्णाली र सुदूरपश्चिम प्रदेशका केही ठाउँमा मेघगर्जन र चट्याङसहित हल्कादेखि मध्यम वर्षा भए पनि कर्णाली प्रदेशका एकदुई स्थानमा भारी वर्षा हुने महाशाखाले बुलेटिनमा उल्लेख गरेको छ। अहिले देशभर मनसुनी वायुको प्रभाव रहेको छ। मौसम विज्ञान विभागका अनुसार आज बिहान बागमती र गण्डकी प्रदेशका केही तथा बाँकी प्रदेशका एकदुई स्थानमा हल्कादेखि मध्यम वर्षा भइरहेको छ । विभागले कर्णाली प्रदेशका एकदुई स्थानमा भारी वर्षाको सम्भावना रहेकोले ती क्षेत्रमा हुन सक्ने गेग्रान बहाव, बाढी, पहिराको जोखिमबाट बच्न सबैलाई अनुरोध गरेको छ ।"
विमान दुर्घटनामा ज्यान गुमाएकाप्रति प्रधानमन्त्रीद्वारा दु:ख व्यक्त,"काठमाडौं : प्रधानमन्त्री केपी शर्मा ओलीले त्रिभुवन अन्तर्राष्ट्रिय विमानस्थलमा सौर्य एयरलाइन्सको विमान दुर्घटनाप्रति दु:ख व्यक्त गरेका छन्। दुर्घटनालगत्तै दुर्घटनास्थल पुगेका प्रधानमन्त्री ओलीले दुर्घटनामा निधन भएकाप्रति दु:ख व्यक्त गरेका हुन्। प्रधानमन्त्री ओलीले यस दु:खद घडीमा सबैलाई धैर्य गर्न अनुरोध समेत गरेका छन्। प्रधानमन्त्री ओलीले नागरिक उड्डयन प्राधिकरणका अधिकारीलाई भेटेर विमान दुर्घटनाको कारण बुझ्न आफू घटनास्थलमा पुगेको जानकारी समेत गराएका छन्। उनले सामाजिक सञ्जालमा लेखेका छन्,'नियमित प्राविधिक परीक्षणका लागि पोखरा उड्न लाग्दा सौर्य एयरलाइन्सको जहाज दुर्घटनामा १८ जना प्राविधिक र क्र्यु मेम्बरको निधनले अत्यन्त दुःख लागेको छ। नागरिक उड्ययन प्राधिकरणका अधिकारीलाई भेटेर यसको कारण बुझ्न घटनास्थल आइपुगेको छु। अहिले विमानस्थल सञ्चालनमा आइसकेको छ । यो दुःखद घडीमा सबैलाई धैर्य रहन अनुरोध गर्दछु ।' विमान दुर्घटनाको जानकारी लिन प्रधानमन्त्री ओलीसँगै गृहमन्त्री रमेश लेखक, संस्कृति पर्यटन तथा उड्डयन मन्त्री बद्री प्रसाद पाण्डे दुर्घटनास्थल पुगेका थिए। बु्धबार बिहान ११ बजेर ११ मिनेट जाँदा मर्मतका लागि पोखरा उडेको सौर्य एयर लाइन्सको जहाज दुर्घटना भएको थियो। जहाज दुर्घटनामा १८ जनाको मृत्यु भएको छ। घाइते अवस्थामा उद्दार गरिएका पाइलट मनिष शाक्यको सिनामंगलस्थित केएमसी अस्पतालमा उपचार भइरहेको छ। विमानमा दुईजना क्रू मेम्बरसहित १८ जना सवार थिए।"
हिमालमै पिउने पानीको अभाव : मिनिरल वाटरले प्यास मेट्दै,"डोल्पा : पानीको प्रमुख श्रोत हिमालमै पिउने पानीको अभाव हुन थालेको छ। हिँउदमा बाढी पहिरो र बर्खामा मुहान सुकेर हिमाली क्षेत्रमै पिउने पानीको अभाव हुने गरेको हो। यतिबेला हिमाली जिल्ला डोल्पा सदरमुकाम दुनैमा पिउने पानीको चरम समस्या भएको छ। वर्षायाम सुरु भएसँगै ठुलीभेरी नगरपालिका ३ मा पर्ने दुनैमा पिउने पानीको समस्या भएको हो। तर,यो समस्या मौसमी भने होइन। प्रत्येक वर्ष दुनै बजारबासीले पिउने पानीको समस्या भोग्नु परेको छ। हिँउद र बर्खा दुबै समय बजारबासीलाई पानीकै पिरलो हुने गर्दछ। कहिलेकाहिँ एक हप्ता नै धारामा पानी नआउने गरेको दुनैबासीले गुनासो गरे। बर्खाको समयमा बाढी र पहिरोले कहिलेकाहीँ हप्ता दिनसम्म पनि धारामा पानी नआउने गरेको होटेल व्यवसायी बिरमल कुमार भण्डारीले बताए। दुनैमा दिन प्रतिदिन सर्वसाधारणको चाप बढिरहेको छ,वर्षौंदेखि कायमै रहेको पिउने पानीको समस्यामा सुधार हुन सकेको छैन्। दुनैबासीले बाह्रैमास पिउने पानीको समस्या भोग्नु परेको छ भण्डारीले भने, बर्षेनी खानीपानी मर्मतका नाममा दुनै खानेपानी उपभोक्ता समितिमा लाखौँ रकम आउँछ। स्थानीयदेखि संघीय जनप्रतिनिधिको नारा पनि दुनैमा पानीको समस्या समाधान गर्ने हुन्छ तर जितसँगै सबै बाचा बिलाएर जान्छन्। तीन दिन अघिमात्र जिल्ला प्रशासन,खानेपानी कार्यालय र जिल्ला समन्वय समितिका प्रमुखलाई पानीको समस्याबारे ध्यानाकर्षण गराएका उनले बताए। दिगोरुपमा समस्या समाधानतर्फ ध्यान नगएको उनले उल्लेख गरे। दुनैमा पानी नभएपछि जुफालबाट जीपमा पानी मगाएर प्रयोग गर्न बाध्य भएको उनको गुनासो छ। धारामा पानी दिन बिराएर आउने र आए पनि पिउनै नमिल्ने धमिलो पानी आउन थालेपछि व्यापारीले नेपालगञ्जबाट लाखौँ मुल्य बराबरको बोत्तलको पानी आयात गर्न थालेका छन्। एक वर्ष यता दुनैमा पनि मिनिरल वाटरको माग बढ्न थालेको व्यापारीहरू बताउँछन्। दुनैमा पिउने पानीका चरम समस्या भएपछि सर्वसाधारण र कर्मचारीहरू बजारको पानी किनेर खान बाध्य छन्। धारामा पानी कहिले आउने र कहिले नआउने भएपछि पचास रुपैयाँसम्म तिरेर मिनिरल वाटर किन्न बाध्य भएको संघीय सरकार माताहतको एक कार्यालयका प्रमुखले नाम नखुलाउने सर्तमा दुखेसो पोखे। धारामा पानी आउँदैन,एक दुई घण्टा आए पनि लेदो र चुनायुक्त पिउन नमिल्ने पानी आउँछ। बर्खा सुरु भएपछि कहिलेकाँही त्यहि पानी पनि आउँदैन। कतिन्जेल पचास रुपैयाँ तिरेर बोत्तलको पानी किनेर खाने ?', उनले प्रश्न गरे। धारामा धेरैजसो समय पानी नआउने र आए पनि धमिलो आउने भएकाले शरीर सरसफाइ गर्न पनि बजारमा किनिएको बोत्तलको पानी प्रयोग गर्ने गरिएको दुनैका कर्मचारीको गुनासो छ। जिल्ला समन्वय समिति डोल्पाका प्रमुख श्याम बहादुर रोकायले दुनै खानेपानी उपभोक्ता समितिमा सधै करोडौँ बजेट चुहिने गरे पनि धारामा पानी भने नचुहिने आरोप लगाए। बर्षेनी लाखौँ बजेट विभिन्न शीर्षकमा समितिमा आउँछ। उक्त बजेटको उपलब्धि भने देखिंदैन्। दुनैले सधैँ खानेपानीको समस्या भोग्नु परेको छ। म प्रमुखमात्र होइनँ उपभोक्ता पनि हुँ। पिउनेपानीको समस्याले आजित भएको छु,रोकायले भने। दुनै खानेपानी उपभोक्ता समितिका अध्यक्ष बबी किशोर गुरुङ्गले समिति र समितिका पदाधिकारीलाई राजनितिक पुर्वाग्रहीको रुपमा हेरिएको बताए। तिप्ला खोलामा आएको बाढीले करिब एकसाता पानी रोकिएको साँचो हो। अहिले बाहिर हल्ला गरेजस्तै छैन। पानी आइरहेको छ। अझै सुधार गर्नेतर्फ लागिरहेका छौं,उनले भने। म दुई कार्यकालदेखि अध्यक्ष छु।तीन चार वर्षको अवधिमा तीन चार करोड रकम समितिमा आयो होला तर त्यसको दश प्रतिशत पनि काम गर्न पाएका छैनौं। कहिले फ्रिज जान्छ,धेरैजसो ठेक्का खुलाइन्छ,कहिले अवरोध हुन्छ।, उनले बजेट खर्चको विषयमा बोल्दै भने। यस वर्ष खानेपानी कार्यालयबाट २० लाख आएको हो। उक्त बजेटबाट पाइपलान बिस्तार लगायतका काम भयो तर ठेक्का खुलाइएको ५५ लाखबाट सन्तोषजनक काम भएन। कार्यालयले कसरी काम गरायो कसरी भुक्तानी भयो त्यो कार्यालयले नै जानोस्, गुरुङ्गले भने। दुनैमा अहिले सालीखोला र पाल्चेखोला गरेर दुईवटा मुहान प्रयोगमा आइरहेको छ। दुनैमा खानेपानी नियमित नआउने र आएपनि फोहोर पानी आउन थालेपछि जिल्ला अस्पतालमा झाडापखालाका बिरामी बडेको डक्टर अखण्ड उपाध्यायले बताए। आजभोलि दैनिक पाँच सात जना बिरामिहरु झाडापखालाका बिरामी आउने गरेका छन्। अस्पतालमा आउने बिरामीका लागि पिउने पानीको समस्या रहेको छ। त्यति मात्र नभई सरसफाइ गर्न पनि पानीको अभाव हुने गरेको छ, उनले भने। ठुलिभेरी नगरपालिकामै सबैका लागि दिगो खानेपानी तथा सरसफाई आयोजना लागू भएको छ। तर,नगरपालिका प्रमुख बजार दुनैमा यो कार्यक्रम लागुहुन सकेको छैन्। यो कार्यक्रमको प्रमुख उद्देश्य नै नगरबासीलाई दिगो, स्वच्छ र नियमित पानीको आपूर्ति गर्नु हो। नगरपालिकाका जनप्रतिनिधिले पहुँचको भरमा आ आफ्नो ठाउँमा आयोजना लागुगर्न खोज्दा दुनैमा दिन प्रतिदिन खानेपानीको समस्या बढ्न थालेको दुनैका स्थानीयको गुनासो छ। दिगो खानेपानी तथा सरसफाई आयोजना लागू भएको दुइ वर्ष बित्न लाग्दा पनि दुनैमा भइरहेको पिउने पानीको समस्याप्रति नगरपालिका,जनप्रतिनिधि र आयोजनाका कर्मचारी बेखबर रहेको उनीहरूको भनाइ छ।"
जहाज दुर्घटना : क्याप्टेन शाक्यलाई उपचारका लागि केएमसी लगियो,काठमाडौं : त्रिभुवन अन्तर्राष्ट्रिय विमानस्थलमा सौर्य एयरलाइन्सको जहाज दुर्घटना भएको छ। जहाज दुर्घटनामा क्याप्टेन मनिष शाक्य घाइते भएका छन्। उनलाई उद्दार गरी उपचारका लागि सिनामंगलस्थित केएमसी अस्पताल लगिएको काठमाडौं उपत्यका प्रहरी कार्यालयका प्रवक्ता दिनेश राज मैनालीले अन्नपूर्णलाई जानकारी दिएका छन्। दुर्घटनाका कारण विमानमा आगो लागेको छ। अग्नि नियन्त्रक र सुरक्षाकर्मीले आगो नियन्त्रणमा लिएपनि जहाज पूर्णरुपमा जलेको छ। घटनाको थप विवरण आउन बाँकी छ।
