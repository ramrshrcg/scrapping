शीर्षक,विवरण
भ्रष्टाचारको भीमकाय रूप,"पदमा भइरहेका मन्त्री भ्रष्टाचारको मुद्दा लागेर पदमुक्त भएका उदाहरण छन् । कर्मचारी प्रशासनतर्फको मूलीका हकमा त्यस्तो इतिहास थिएन । इतिहासमा नामै लेखाउनेमात्रै उद्देश्य राखेर अनेक तिकडमबाजी गर्दै कर्मचारी राजनीतिक नेतृत्वका प्यादा पनि बन्छन् । सम्भवतः वैकुण्ठ अर्याल त्यही कोटीका कर्मचारी थिए र त सचिवबाट अवकाश हुनु दुई दिनअघिमात्रै मुख्यसचिवको जिम्मेवारी पाएका थिए । सचिवमात्रै हुँदा पाँच वर्षमा अवकाशमा जानुपर्ने अवस्थाबाट मुख्यसचिव बनेर फेरि तीन वर्ष सेवामै रहने मौका त पाए तर उनले नाम होइन बदनामीको इतिहास पनि सँगसँगै कोरेका छन् । मुलुकको इतिहासमै बहालावाला मुख्यसचिवमाथि भ्रष्टाचार अभियोगमा मुद्दा लाग्यो, वैकुण्ठ अर्यालले भ्रष्टाचारबाट त्यही बदनामी आर्जे । मुख्यसचिवमा शंकरदास बैरागी हुँदाहुँदै उनलाई प्रधानमन्त्रीको सल्लाहकार बनाएर कांग्रेससँगको गठबन्धनका बेला प्रधानमन्त्री पुष्पकमल दाहाल प्रचण्डले अर्याललाई मुख्यसचिव बनाएका थिए । अर्याललाई राजनीतिको छत्रछाया कतिसम्म थियो भन्ने मुख्यसचिवमा उनको नियुक्तिबाटै प्रष्टिएको थियो । मुख्यसचिव वैकुण्ठसमेत विरुद्ध अख्तियार दुरुपयोग अनुसन्धान आयोगले आइतबार विशेष अदालतमा भ्रष्टाचार मुद्दा हालेको छ । उनीमाथि भ्रष्टाचारको एउटा अभियोगमा मुद्दा दर्ता भए पनि अनेक प्रकरणमा उनी संदिग्ध पात्र हुन् । एक किसिमले भन्दा पदमा रहँदा अर्यालले भ्रष्टाचारको योजना रचेको बुझिन्छ । अन्तःशुल्क स्टिकर छपाइमा ३८ करोड ६७ लाख १७ हजार ६ सय ४० रुपैयाँ अनियमितता गरेको भ्रष्टाचार मुद्दा लाग्नुमा अर्यालले सञ्चार सचिव हुँदा सुरक्षण मुद्रण केन्द्रको अध्यक्षका हैसियतमा गरेको बदमासीको प्रतिफल हो । त्यसो त उनीमाथि टेरामक्स प्रणाली खरिद गर्न दिने प्रक्रिया अघि बढ्न लगाउने र सुरक्षण मुद्रण केन्द्रको कार्यकारी निर्देशकमा विकल पौडेललाई ल्याउनकै लागि मापदण्ड संशोधन पनि अर्यालले नै गरेका थिए । ती पौडेलसँग कमिसनको लेनदेन गरेका तथ्य पनि बाहिर आएका थिए । त्यसका बाबजुद पनि सरकारले भने उनलाई कुखराले चल्ला छोप्दा झै छोपेरै राखेको थियो । अख्तियार दुरुपयोग अनुसन्धान आयोग जस्तो संवैधानिक आयोग भएकै हुँदा उसले अर्यालविरुद्ध मुद्दा चलायो र उनी स्वतः निलम्बनमा परे । नेपालको कर्मचारीतन्त्र कमिसनखोरी र घुस्याहा छ भन्ने आमजनताको धारणालाई मुख्यसचिव अर्यालको भ्रष्टाचार प्रकरणले पुष्टि गरेको छ । र, उनकै उदाहरण हेर्दा पनि राजनीतिक नेतृत्व त्यस्तै कर्मचारीको संरक्षक र दाहिना भइरहेको पनि पटाक्षेप हुन्छ । भ्रष्टाचार एउटा तप्काबाट मात्रै नभई कर्मचारीतन्त्र र राजनीतिक नेतृत्वको मिलिभगतमा हुँदै आएको तथ्य यो प्रकरणले प्रष्ट्याएको छ । र, विकल पौडेलजस्ता चतुर खेलाडी जोसुकैको सरकार आउँदा पनि सुरक्षण मुद्रण केन्द्रको निर्देशक वा अरू राजनीतिक नियुक्तिका योग्य पात्र बन्नुमा पनि राजनीतिक नेतृत्वकै आशीर्वाद थियो । अर्यालको भ्रष्टाचारविरुद्ध मुद्दा चलाएर अख्तियारले ठूलालाई पनि ऐन लाग्ने सन्देश पनि प्रस्टसँग दिएको छ । अब दोषीमाथिको सजाय अदालतबाट पक्कै हुनेछ । तर, यो प्रकरणबाट संलग्नमात्रै नभई तिनका संरक्षकहरूलाई पनि तान्न सक्ने हो भने भ्रष्टाचार नियन्त्रणका क्षेत्रमा ठूलो उपलब्धि हुनेछ । भ्रष्टाचारका कुनै पनि संरचनाहरू भत्काइनुपर्छ । कसैसँग कुनै पनि खालको सम्झता गरिनुहुन्न ।"
अब राष्ट्रिय सरकारमा किन नजाने ?,"संविधान बन्यो अब देशमा सधैंका लागि अस्थिरता समाप्त भयो भन्ने आम विश्वास थियो तर, संविधान बनेको ९ वर्ष मा ९ वटा सरकार पनि परिवर्तन भइसकेका छन्। काठमाडौंं : संविधानसभाबाट नयाँ संविधान बनेपछि दुइटा आम निर्वाचन भइसकेका छन्। यी दुवै निर्वाचनले स्थिर सरकार दिन सकेनन्। यसले गर्दा आमनागरिकमा चरम निराशा छाएको छ। जताततै असन्तुष्टि नै असन्तुष्टि छ। पुराना दल, नेताप्रति विश्वास घटेको छ। सेवाप्रवाह परिणामुखी छैन। सेवा लिन विभिन्न झन्झट, घन्टौं लाइन बस्नुपर्ने अवस्था छ। मुलुकमा भ्रष्टाचार व्याप्त छ। २०७९ को मंसिर ४ मा भएको निर्वाचनपछि प्रधानमन्त्री पुष्पकमल दाहाल प्रचण्ड यथावत् रहे पनि तीनपटक सरकार परिवर्तन भइसकेको छ। दाहालले चारपटक विश्वासको मत लिइसकेका छन्। २०७९ पुस १० मा एमाले माओवादी केन्द्रसहितको गठबन्धनको सरकार बन्यो। त्यो गठबन्धन एक डेढ महिनाभन्दा टिकेन। छोटो समयमै राष्ट्रपति निर्वाचनताका यो गठबन्धन भत्कियो। कांग्रेसमाओवादी केन्द्रसहितको गठबन्धन बन्यो। यो सरकार गठबन्धन पनि एक वर्ष मात्रै चल्यो। २०८० फागुन २१ मा पुनः कांग्रेस माओवादी गठबन्धन भत्कियो र एमाले माओवादीसहितको गठबन्धन भयो। अहिले यो सरकारको आयुको दिनगन्ती सुरु भइसकेको छ। २०७४ को निर्वाचनपछि एमाले माओवादी गठबन्धनको सरकार बन्यो। एमाले अध्यक्ष केपी शर्मा ओलीको नेतृत्वमा झन्डै दुईतिहाइको सरकार बनेको थियो। पछि २०७५ जेठ ३ मा एमाले र माओवादी केन्द्रबीच एकता भएर नेकपा बन्यो तर, यो एकता लामो समयसम्म टिकेन। सर्वोच्च अदालतले नै २०७७ फागुन २३ मा एकता भंग गरिदियो। त्यो बेला २०७७ पुस ५ र २०७८ जेठ ७ मा गरी दुईपटक प्रतिनिधिसभा नै विघटन भयो। २०७८ असार २८ मा सर्वोच्च अदालतको परमादेशपछि ओली सरकार विघटन भयो र असार २९ मा कांग्रेस, माओवादी केन्द्र, विद्रोही एमालेसहित गठबन्धन भएर शेरबहादुर देउवा नेतृत्वको सरकार बन्यो। त्यो सरकारले २०७९ मंसिर ४ को निर्वाचन पनि गरायो। निर्वाचनमा गठबन्धन एउटासँग भयो सरकार अर्कोसँग बन्यो। दुवै निर्वाचनबाट बनेका सरकार स्थिर भएनन्। यत्रो संघर्षपछि संविधानसभाबाट बनेको संविधानले देश विकासको गति लिने जुनआशा गरिएको थियो त्यो भएन। अझ बेथिति, अस्थिरता, भ्रष्टाचार, कुशासन व्याप्त छ। पछिल्लो समयमा राष्ट्रिय सरकारको आवश्यकता औंल्याउन थालिएको छ। राष्ट्रिय सरकारका विषयमा बहस चल्न थालेको छ। त्यसका लागि पहल पनि थालिएको छ। कांग्रेस एमालेका केही नेताहरूसमेत राष्ट्रिय सरकार बनाउने पहलमा लागेका छन्। राष्ट्रिय सरकारले मात्रै मुलुक दिशा दिन सक्छ कि ? अप्ठ्यारो अवस्थामा जाँदै गरेको कारण सबै एकजुट भएर मुलुक समस्या समाधान गर्नु विकल्प नरहेको विज्ञहरूको सुझाव छ। संविधान संशोधन गर्न, निर्वाचन प्रणाली सुधार गर्न, बाह्य नीति एक हुन, भ्रष्टाचार कम गर्न निकास दिन राष्ट्रिय सरकारको आवश्यकता रहन्छ। राजनीतिक विश्लेषक नीलाम्बर आचार्यले लोकतन्त्र अझ बलियो बनाउन कांग्रेस र एमाले मिल्नुको विकल्प नरहेको बताउँछन्। उनले ठूला दुई दल मिलेमा साना दलहरू आफैं मिल्न आउने बताए। अप्ठ्यारो परिस्थितिमा ठूला दल मिल्नुपर्ने उनको सुझाव छ। यो अवस्था ठूला शक्ति मिल्नुपर्छ, एकजुट हुनुपर्छ, उनले भने, ठूला शक्ति मिल्दा सानालाई पनि एक ठाउँमा ल्याउँछ। संविधानविज्ञ डा विपिन अधिकारीले निर्वाचनको म्यान्डेडअनुसार सरकार गठन नहुँदा मुलुक निरन्तर खस्किरहेको टिप्पणी गरेका छन्। सरकार बनाउने म्यान्डेड कांग्रेस र एमालेलाई दिइएको छ तर, जसले चुनावको म्यान्डेड पाएको छ, उसले सरकार गठन गरेको छैन, जसलाई म्यान्डेड नै छैन उसले सरकारको नेतृत्व गरेको छ, उनले भने, समस्या मूल जड नै यही हो। कांग्रेस र एमाले मिलेर सरकार बनाउनेसंविधान कार्यान्वयनमा बाँकी रहेका एजेन्डा कार्यान्वयन गर्न, सर्वभौमसत्ता बलियो राख्न सक्ने उनको तर्क छ। बलिया पार्टीले सरकार बनाउनुपर्छ, त्यसले संविधान कार्यान्वयनमा बाँकी रहेका एजेन्डा पूरा गर्न सक्छन्, सर्वभौमसत्ता बलियो हुन्छ, उनले भने, निर्वाचनमा राम्रो गर्न नसकेका पार्टी प्रतिपक्षमा बस्छन्। यो नै उत्तम विकल्प हो। अर्का राजनीतिक विश्लेषक डालोकराज बराल मिलेर जानु राम्रो भए पनि दलहरूको मनोवृत्तिले यो संभावना कमै रहेको बताउँछन्। सबै मिलेर जानु राम्रो हो तर, हाम्रा राजनीतिक दल र तिनका नेतामा मिलिजुली कल्चर नै छैन, लेनदेन, नियुक्ति भागबन्डामा खटपट भइहाल्छ, अनि एउटा गठबन्धन ४५ महिना भएपछि खल्बलिन थालिहाल्छ उनी भन्छन्। कांग्रेस र एमाले मिल्ने कुरा बोलीमै सीमित रहेको उनको भनाइ छ। सरकार बन्नासाथ ढल्ने डरसंसद्को अंकगणितीय अवस्थाले सरकार बन्नासाथ ढल्ने डर छ। अहिले निर्वाचन प्रणालीबाट कुनै पनि दलका बहुमत आउने अवस्था छैन। २ सय ७५ सिट भएको प्रतिनिधिसभामा गठबन्धनको सरकार बनाउनुपर्ने बाध्यात्मक छ। अहिले प्रतिनिधिसभामा कांग्रेसको ८८, एमालेको ७९, माओवादी केन्द्रको ३२, रास्वपाको २१, राप्रपाको १४, नेकपा एकीकृत समाजवादीको १०, अशोक राई नेतृत्व जनता समाजवादी पार्टी(जसपा)को ७, जनमत पार्टीको ६, उपेन्द्र यादव नेतृत्वको जसपा नेपाल ५ सिट छ। त्यस्तै नागरिक उन्मुक्ति पार्टी र लोकतान्त्रिक समाजवादी पार्टी(लोसपा) ४४ सिट छ। त्यस्तै नेपाल मजदुर किसान पार्टी(नेमकिपा), राष्ट्रिय जनमोर्चा, आम जनता पार्टीको ११ सिट छ। स्वतन्त्र सांसद दुई जना छन्। कांग्रेस र एमाले मिल्दा मात्रै बहुमत पुग्छ नत्र दुईभन्दा बढी दल मिलाउनुपर्छ। अहिले पनि एमाले, माओवादी केन्द्र, रास्वपा, एकीकृत समाजवादी, जसपा नेपाल, नागरिक उन्मुक्तिसहितको गठबन्धनको सरकार छ। २०७९ फागुन २१ मा पुरानो कांग्रेस माओवादीसहित गठबन्धन भत्किएर यो नयाँ गठबन्धन सरकार बन्यो। कसैगरी पनि बहुमत नहुँदा सरकार अझै अस्थिर रहँदै आएको छ, अर्थात् बन्न नपाउँदै भत्किने डरले सताउँछ। यो सरकार बनेदेखि भत्काउने प्रयास सुरुवात भयो। जसपा नेपालका अध्यक्ष उपेन्द्र यादव र नेकपा(एस)का अध्यक्ष माधवकुमार नेपालले आफू प्रधानमन्त्री हुने लोभमा गठबन्धन भत्काउने ठूलै कसरतसमेत गरे तर, त्यो थाहा पाएर प्रधानमन्त्री प्रचण्ड र एमाले अध्यक्ष ओलीले तत्कालीन उपप्रधानमन्त्रीसमेत रहेको जसपा नेपालका अध्यक्ष अमेरिका गएको बेला उनको पार्टी नै फुटाइदिए। राजनीतिक बिचौलियाको चलखेल पछिल्लो समयमा राजनीतिमा बिचौलियाका चलखेल व्यापक छ। देश बिचौलियाहरूले चलाइरहेको आभास हुन्छ। प्रधानमन्त्री प्रचण्ड स्वयम् मन्त्रीहरूले आफू भनेको नमान्ने गुनासो गर्दै आएका छन्। मन्त्री स्वयम् खल्तीमा राजीनामापत्र बोकेर बसेको छु भन्दै धम्काइरहेका छन्। वेष्ट प्राइमिनिस्टर प्रणाली भएको देशका प्रधानमन्त्री शक्तिशाली हुुन्छ र यो प्रणालीबाट प्रधानमन्त्री बनेका प्रचण्डले राजीनामापत्र बोकेर बसेको छु भन्ने मन्त्री बर्खास्त गर्न सक्ने अवस्था छैनन्। उनीहरूले जे भन्छन् त्यही गर्नुपर्ने अवस्था छ। राजनीतिक नियुक्तिदेखि सरकार सञ्चालनसम्ममा बिचौलियाको दरो प्रभाव देखिएको छ। राजनीतिक दलको नेताले भनेको भन्दा बिचौलिया भनेको काम प्रधानमन्त्रीदेखि मन्त्रीसम्मले छिटो गर्ने गरेको उनीहरूकै पार्टी नेता र कार्यकर्ताले गुनासो गर्दै आएका छन्। राजदूतदेखि संवैधानिक निकायसमेत बिचौलियाहरू हत्याइरहेका छन्। पार्टीमा वर्षौं दुःख कष्ट गरेर जीवन बिताएका नेता, कार्यकर्ताभन्दा बिचौलियाकै रजगज छ। साना र कमजोर दल असुरक्षित पछिल्लो समयमा साना दल असुरक्षित छन्। हुन त ३२ सिट भएको तेस्रो ठूलो दल माओवादी केन्द्रको सरकारको नेतृत्व गरिरहेको छ भने २१ सिट धारी रास्वपाले उपप्रधानमन्त्री तथा गृहमन्त्री जस्तो शक्तिशाली पद हत्याएको छ। सरकारमा भए पनि दोस्रो ठूलो दल एमाले कम शक्तिशाली मन्त्रालय लिएर बसेको छ। संसद्को ठूलो दल प्रमुख प्रतिपक्ष छ। तर, पनि त्योभन्दा साना दलको अवस्थामा असुरक्षित छ। सत्ताका लागि उनीहरूलाई फुटाउने काम भइरहेको छ। १२ सिट भएको जसपा नेपाल विभाजन भइसकेको छ। उपेन्द्र यादव नेतृत्वको जसपा नेपाल विभाजन भएर अशोक राईको नेतृत्वमा जसपा बनेको छ। १२ सिटमध्ये उपेन्द्र यादवको पक्षमा ५ सिट छ भने राईको नेतृत्वमा ७ सिट छ। १० सिट भएको नेकपा एकीकृत समाजवादी पनि जुनसुकै बेला विभाजन भयो भन्ने अन्यथा नमाने हुन्छ। ४ सिट भएको नागरिक उन्मुक्ति पार्टीमा त अझै श्रीमान्श्रीमतीबीचमा द्वन्द्व सिर्जना भएको छ। पार्टी अध्यक्ष रंजिता श्रेष्ठ र संरक्षक रेशम चौधरीबीचको विवाद पार्टी अझ कमजोर हुँदै गएको छ। ४ सिट भएको लोकतान्त्रिक समाजवादी पार्टी(लोसपा)का नेता राजेन्द्र महतोले छुट्टै अभियान सञ्चालन गरेका छन्। विश्लेषक आचार्य ठूला पार्टी मिलेर सरकार बनाउने हो भने साना पार्टी फुटाउने कार्य पनि बन्द हुने बताउँछन्। दलहरूमा सत्ताकै ध्याउन्नमा : बनाउनेभत्काउने खेल पछिल्लो समयमा देशको विकास, प्रगति, समृद्धिभन्दा पनि दलहरूको ध्यान नै सत्तामा केन्द्रित छ। राष्ट्रिय सवालमा भन्दा दलहरूले सरकार टिकाउने र भत्काउनेमा नै ध्यान दिने गरेको छ। न सत्तापक्ष न विपक्षको ध्यान सत्तामा नै छ। प्रतिपक्ष दलले प्रतिपक्षको भूमिका नै निर्वाह गर्न सकिरहेका छैन। उनीहरू पनि सत्ता भत्काउने खेलमा नै केन्द्रित छन् भने सत्तापक्ष सरकार कसरी टिकाउने, सत्तामा कसरी बसिरहने भन्ने ध्याउन्नमा नै छन्। सरकारमा जसरी गए पनि हुन्छ भन्ने प्रवृत्ति दलहरूमा हाबी भएको छ। संविधानविद् डा विपिन अधिकारी सत्तामा टिक्न टिकाउन जेसुकै सम्झौता गर्ने र विदेशीको बलको प्रयोग गर्ने प्रवृत्ति विकास भएको बताउँछन्। बलियो सरकार नभएकोले सत्तामा टिक्न र टिकाउन ठूलो चुनौती छ, त्यसका लागि जुनसुकै कुरामा सम्झौता गर्ने र विदेशीको बल प्रयोग गर्न प्रवृत्ति देखिएको हो, उनले भने। उनले यस्तो सरकारले उत्तरदायी शासन सञ्चालन गर्न नसक्ने बताए। सरकार पद्धतिमा चल्न नपाएकै कारणले मुलुकको अवस्था निरन्तर खस्किँदै गएको उनको विश्लेषण छ। राजनीतिको साखमा ह्रास राज्यका तीनवटै अंग कार्यपालिका, न्यायपालिका र व्यवस्थापिका कमजोर हुँदै गएका छन्। राजनीतिक साखमा आएको ह्रासले तीनवटै अंगप्रति जनताको विश्वासमा पनि घट्दै गएको छ। शक्ति पृथकीकरणको सिद्धान्तमा तीनै अंग चल्नुपर्नेमा एकअर्कामा हस्तक्षेप गर्ने प्रवृत्ति बढेको छ। हरेक क्षेत्रमा राजनीतिक हस्तक्षेप हुने गरेका छन्। राजनीतिले एक दिशानिर्देश गर्नुपर्ने त्यो गरिरहेको देखिँदैन। संघीयतासँगै स्थापित संघ प्रदेश र स्थानीय तहमा पनि समन्वय छैन। राजनीतिक दल, तीनका नेता र नेतृत्वमा भएको व्यक्तिगत, पार्टीगत स्वार्थले राजनीतिको साखमा हस आइरहेको छ। राजनीतिप्रति वितृष्णाले संघीयता र लोकतन्त्र, गणतन्त्रमा प्रश्न उठाउनेहरूले मौका पाइरहेका छन्। समय मेलमिलापको यो समयमा भनेको मेलमिलापको हो। सबै राजनीतिक दल मिलेर जानुको विकल्प छैन। विश्लेषक आचार्य पनि दलहरूबीच मिलेर जानु नै उत्तम विकल्प भएको बताउँछन्। राष्ट्रिय सबालमा प्रमुख दलहरू मिलेर जानुपर्ने उनको भनाइ छ। मिलेर गयो धेरै बाटाहरू निस्किछन्, बाह्य नीति, राष्ट्रिय नीति ट्रयाकमा ल्याउन सकिन्छ, उनी भन्छन्। उनले निर्वाचनमा म्यान्डेड पाएको बलियो सरकार हुनुपर्ने बताउँदै बलियो प्रतिपक्ष पनि लोकतन्त्रमा आवश्यक पर्ने बताए। सहमति सरकारका काम भने विगतमा उत्ताउला भएको स्मरण गराउँदै त्योभन्दा कांग्रेस एमालेको बलियो सरकारले नै अहिले आवश्यकता रहेको बताए। संविधान : मिलेर सुधार्ने मौका २०७२ असोज ३ मा संविधानसभाबाट संविधान बन्यो। संविधान बन्दा केही राजनीतिक शक्तिले त्यसको विरोध गरेका थिए। तर, संविधानसँग असहमति राख्नेले निर्वाचनमा भाग लिएका छन्। त्यसले संविधानमा राष्ट्रिय सहमतिको विकास भएको भन्न सकिन्छ। त्यसपछि दुईपटक संविधान संशोधन भएको छ। संविधानमा धेरै प्रावधानमा अत्यन्त राम्रा छन् तर, केही प्रावधानले सरकारको अस्थिरता सिर्जना गरेको छ। निर्वाचन प्रणाली, संविधान गतिशील हुनुपर्छ। समयको आवश्यकताअनुसार सुधार्दै लैजानुपर्छ। विश्लेषक आचार्य संविधान अभ्यासको समीक्षा गर्ने बेला आएको बताउँछन्। संविधान जारी भएको ९ वर्ष भयो, यो अबधिमा केके गरियो ?, उनले भने, दुइटा निर्वाचन भए, संसदसंसद जस्तो भएन। उनले निर्वाचन प्रणाली के गर्ने भन्ने विषयमा निर्णय गर्न पनि ठूला दल मिल्नुको विकल्प नरहेको बताए। निर्वाचन प्रणालीकै कारण सरकार अस्थिर भएको अवस्था छ। नेपालका हाल मिश्रित निर्वाचन प्रणाली छ। यो प्रणालीमा कसैको पनि बहुमत आउँदैन। खासगरी समानुपातिकका कारण एउटा दलको बहुमत आउन गाह्रो छ। र, मिसन ८४, एक्लाएक्लै संविधान संशोधन गरी मिसन ८४ मा जानु उपयुक्त हुने विश्लेषकहरू बताउँछन्। राजनीतिक दलका युवा नेताहरू पनि अब निर्वाचनमा एक्ला एक्ले जानुपर्ने बताउँदै आएका छन्। गठबन्धन बनाएर चुनाव जाने प्रवृत्ति नै मुलुकका लागि घातक बन्दै गएको छ। संविधान संशोधन गरेर उपयुक्त निर्वाचन प्रणाली अंगिकार गरी दलहरू एक्लाएक्लै निर्वाचनमा जानुको विकल्प छैन। विश्लेषक बराल अन्य पार्टी खिइँदै जाने हुँदा कांग्रेस र एमाले मिसन ८४ मा एक्लाएक्लै चुनावमा जाने बताउँछन्। अरू दल त खिइँदै जाने जस्तो देखिन्छ, कांग्रेस र एमाले २०८४ एक्लाएक्लै चुनाव लड्छन् उनले भने। सधैंको अस्थिरता, ९ वर्षमा ९ सरकार संविधान बन्यो अब देशमा सधैंका लागि अस्थिरता समाप्त भयो भन्ने आम विश्वास थियो तर, संविधान बनेको ९ वर्ष मा ९ वटा सरकार पनि परिवर्तन भइसकेका छन्। २०७२ असोज ३ मा संविधान जारी हुँदाको समयमा कांग्रेसका तत्कालीन सभापति सुशील कोइरालाको नेतृत्वको सरकार थियो। संविधान बने लगत्तै कोइराला नेतृत्वको सरकार ढल्यो तर, एमाले अध्यक्ष केपी ओलीको नेतृत्वमा सरकारका बन्यो। भारतसँगको नाकाबन्दीको सामाना गरेको त्यो सरकार पनि ९ महिनाभन्दा बढी टिकेन। त्यसपछि माओवादी केन्द्रका अध्यक्ष प्रचण्डको नेतृत्वमा सरकार बन्यो। कांग्रेस र माओवादी केन्द्रको सहमतिमै बनेको यो सरकार सहमतिमै परिवर्तन भयो तर, कांग्रेस सभापति शेरबहादुर देउवा प्रधानमन्त्री भए। २०७४ को आम निर्वाचनपछि २०७४ फागुन ३ मा केपी ओली दोस्रोपटक प्रधानमन्त्री भए। उनको कार्यकाल २०७८ असार २९ गतेसम्म रहयो। असार २८ को सर्वोच्चको परमादेशपछि असार २९ मा कांग्रेस सभापति देउवा पाँचौंपटक प्रधानमन्त्री बने। २०७९ मंसिर ४ को दोस्रो आम निर्वाचनपछि एमाले माओवादी गठबन्धनमा प्रचण्ड प्रधानमन्त्री बने। सरकार बनेको दुई महिना पनि एमाले माओवादी गठबन्धन चलेन। २०७९ चैत ६ मा कांग्रेससहितको गठबन्धन बनाएर पुनः प्रधानमन्त्री प्रचण्डले विश्वासको मत लिए। अर्थात् एमाले माओवादीको गठबन्धन भत्कियो र कांग्रेस माओवादीसहितको गठबन्धन बन्यो। तर, यो गठबन्धन पनि एक वर्ष टिकेन। २०८० फागुन २१ मा आउँदा कांग्रेस माओवादी गठबन्धन भत्कियो र एमाले माओवादी रास्वपासहितको नयाँ गठबन्धन बन्यो। प्रधानमन्त्री भने प्रचण्ड नै यथावत् रहे। उता प्रदेश सरकारको त अझ दयनीय अवस्था छ। प्रदेश सरकार त निष्प्रभावी जस्तै भएका छन्। संघीयताको प्रमुख अंगका रूपमा रहेको प्रदेश सरकार आवश्यकतामा नै प्रश्नचिह्न खडा हुन थालिसकेको छ। सातै प्रदेशका सरकार अस्थिर छन्। २०७४ निर्वाचनपछि मधेस प्रदेशका मुख्यमन्त्री लालबाबु राउत र सुदूरपश्चिम प्रदेशका मुख्यमन्त्री त्रिलोचन भट्टले पाँच वर्ष शासन गर्न पाए। अन्य पाँच प्रदेशमा सरकार बदलिएको बदलियै भयो। २०७९ निर्वाचनपछि अझ कुनै प्रदेशको सरकार स्थिर छैन। डेढ वर्षको अबधिमा सातै प्रदेश सरकार पटकपटक परिवर्तन भइसकेका छन्। विज्ञहरू भने सरकारको अस्थिरतामा राजनीतिक अस्थिरता नजोडिनेसमेत बताउँछन्। बारम्बर परिवर्तन हुने सरकारको विषय राजनीतिक अस्थिरता नभई सरकारको अस्थिरता भएको उनीहरूको तर्क छ।"
भदौ मसान्तभित्रै पाइपलाइबाट पेट्रोलियम पदार्थ ल्याउने निगमको तयारी,"वीरगञ्ज : नेपाल आयल निगमले आगामी भदौ मसान्तभित्रै पेट्रोल, मट्टितेललगायत पेट्रोलियम पदार्थ पनि पाइप लाइनबाट ल्याउने गरी पूर्वाधार निर्माणलाई तीव्रता दिएको छ। निगमले मोतिहारीअमलेखगञ्ज पेट्रोलियम पाइप लाइन परियोजनाअन्तर्गत दोस्रो चरणको ७५ प्रतिशत काम सकिएसँगै बाँकी रहेको काम पनि आगामी तीन महिनाभित्र सम्पन्न गरेर पेट्रोलमट्टितेल पनि पाइप लाइनबाटै ल्याउने तयारीमा जुटेको छ। नेपाल आयल निगम मधेस प्रादेशिक कार्यालय अमलेखगञ्जका प्रमुख बिनितमणि उपाध्यायले मोतिहारीअमलेखगञ्ज पेट्रोलियम पाइप लाइन परियोजनाअन्तर्गत दोस्रो चरणअन्तर्गतका मुख्य ट्याङ्क निर्माण सकिएकाले अन्य प्राविधिक कामलाई तीन महिनाभित्रै सम्पन्न गरेर पेट्रोलमट्टितेल पाइप लाइनबाट ल्याइने बताए। 'दोस्रो चरणअन्तर्गतका ठूला पूर्वाधार निर्माणका सबैजसो काम सकिएका छन्', उनले भने, 'परियोजनाको दोस्रो चरणअन्तर्गत ४१ सय किलोलिटर क्षमताका दुईवटा पेट्रोलका ट्याङ्क निर्माण गर्नुपर्ने थियो। अहिलेसम्म दुईवटै ट्याङ्क निर्माणको काम सम्पन्न भइसकेको छ', उनले भने, 'समग्रमा अहिलेको जुन रफ्तारमा काम भइरहेको छ। सोही कायम रहेको खण्डमा तीन महिनाभित्र सम्पन्न हुनेछ।' कार्यालयका अनुसार दुई सय ५० किलोलिटर क्षमताका दुईवटा ट्रान्समिक्स ट्याङ्क निर्माण भइरहेको छ भन २४ वटा पूर्ण रूपमा स्वचालित पेट्रोल भर्ने स्टेशन निर्माणको काम भइरहेको छ। निगमले मोतीहारी अमलेखगञ्ज पेट्रोलियम पाइप लाइन परियोजना दोस्रो चरणअन्तर्गतको पूर्वाधार निर्माणका लागि भारतीय कम्पनी लिखिता इन्फ्रास्ट्रक्चर प्रालिसँग ठेक्का सम्झौता गरेको थियो। सो ठेक्का सम्झौताअनुसार कम्पनीले सन् २०२३ को डिसेम्बरमा आवश्यक पूर्वाधार निर्माणको काम सम्पन्न गर्नुपर्ने थियो। सन् २०२४ को जनवरीमा उद्घाटन गर्ने कार्यक्रम तय गरिएको तर, निर्माण कम्पनीको ढिलासुस्तीका कारण तोकिएको समयसीमाभित्र दोस्रो चरणको काम सम्पन्न हुनसकेको छैन। निगमका अनुसार पम्पहाउस, अत्याधुनिक प्रयोगशाला, फायरफाइटिङ सिस्टमको स्तरोन्नति, ओइल वाटर स्प्रेटर, पिएमससिसी रुमलगायत पूर्वाधार निर्माण भइरहेको छ। निगम र भारतीय पक्षले विभिन्न पूर्वाधार निर्माण गर्दै आइरहेका छन्। निगमले दोस्रो परियोजना कार्यान्वयनका लागि एक अर्ब ५४ करोड भारु खर्चिएर चार हजर एक सय किलोलिटर क्षमताको पेट्रोलको ट्याङ्क, अत्याधुनिक प्रयोगशाला, फायरफाइटिङ सिस्टमको स्तरोन्नति र २४ वटा पूर्ण रूपमा स्वचालित पेट्रोल भर्ने स्टेशन निर्माण गर्दै आइरहेको छ। त्यसैगरी इन्डियन आयल कर्पोरेशन लिमिटेडले पनि ६० करोड भारु खर्चिएर चार हजार एक सय किलोलिटर क्षमताको ट्याङक, दुई सय ५० किलोलिटर क्षमताको दुईवटा ट्रान्समिक्स ट्याङ्क, तीन हजार किलोलिटर क्षमताको दुईवटा फायरवाटर ट्याङ्क निर्माण गर्दै आइरहेको छ। सन् २०१५ मा पाइप लाइन विस्तारका लागि पहिलो र दोस्रो चरणमा गरेर कुल दुई अर्ब ७५ करोड भारु लाग्ने अनुमान गरिएको थियो। सो योजनाअनुसार पहिलो चरणमा भारतीय पक्षले दुई अर्ब भारु र दोस्रो चरणमा नेपालको तर्फबाट ७५ करोड भारु खर्च गर्ने योजना बनाइएको थियो। पहिलो चरणको पूर्वाधार निर्माणमा योजनामा भारतको तर्फबाट दुई अर्ब भारु खर्च भए पनि दोस्रो चरणको काम तत्कालै सुरु हुन सकेन। जसका कारण पनि दोस्रो चरणको पाइप लाइन विस्तारको लागत बढेर भारु एक अर्ब ५४ करोड पुगेको छ। निगमका अनुसार पम्पहाउस, अत्याधुनिक प्रयोगशाला, फायरफाइटिङ सिस्टमको स्तरोन्नति, ओइलवाटर स्प्रेटर, पिएमसिसी रुमलगायत पूर्वाधार निर्माण हुँदै आइरहेको छ। दुवै पक्षले अहिले विभिन्न पूर्वाधार निर्माण गर्दै आइरहेका छन्। पहिलो चरणको काम सम्पन्न भई विसं २०७६ भदौ २५ गतेदेखि पाइप लाइनबाट डिजेलको आयात भइरहेको निगमले जनाएको छ। रासस"
गोरखाका स्थानीय तहमा अस्तव्यस्त बेरुजु,"गोरखा : गोरखाका स्थानीय तहहरूमा विभिन्न शीर्षकमा भएका खर्च बेरुजु हुने गरेका छन्। महालेखा परीक्षकको कार्यालयबाट हालै सार्वजनिक ६१औं प्रतिवेदनमा यहाँका ११ वटा स्थानीय तहहरूमा अथाह बेरुजु देखिएको हो। विशेषगरी नियमविपरीत भुक्तान भएका भ्रमण तथा बैठक भत्ताहरूलाई महालेखाले बेरुजुको सूचीमा राखेको छ। त्यस्तै मापदण्डभन्दा बढी भुक्तानी गरेको, अनधिकृत रूपमा दिएको चन्दा तथा आर्थिक सहयोग, नाफामुखी संस्थाहरूलाई दिएको चन्दा रकमलाई पनि बेरुजुमा सूचीकृत गरेको हो। एक लाखभन्दा पनि कम बजेटका सानासाना कार्यक्रम बनाउने, निर्धारित शीर्षकमा बजेट खर्च नगरी शून्य प्रतिशत खर्च प्रगति गर्ने, अन्य ११ महिनामा प्रगति नगरी असार लागेपछि मात्र खर्च प्रगति गर्ने जस्ता पद्धतिलाई महालेखाले बेरुजु देखाएको छ। अकुत भत्ता भुक्तानी महालेखाको प्रतिवेदनअनुसार चुमनुब्री गाउँपालिकाले गत आर्थिक वर्ष ४१ लाख २५ हजार रुपैयाँ अनुगमन तथा भ्रमण खर्चबापत भुक्तानी गरेको छ। पालिका कार्यालयको २८ जना पदाधिकारी र कर्मचारीको भ्रमण खर्चमा बापत ९ लाख रुपैयाँ खर्च गरेको छ। धार्चे गाउँपालिकाले पनि ३० लाख ३ हजार रुपैयाँ अनुगमन तथा भ्रमण खर्च बापत भुक्तानी गरेको महालेखा प्रतिवेदनमा उल्लेख छ। नियमअनुसार कुनै निजामती कर्मचारी स्थानीय भत्ता पाउने स्थानमा बसी काम गरेको भएमा मात्र भत्ता पाउने व्यवस्था रहेको छ तर, सिरानचोक गाउँपालिकाले अध्ययन विद्यामा बसेको कर्मचारीहरू डाक्टर सुजाता नगरकोटी र डाक्टर दीपेन्द्र मग्रातीका नाममा पनि भत्ता भुक्तानी दिएको ९१ हजार ८ सय ५६ रुपैयाँ बेरुजु देखिएको छ। भीमसेनथापा गाउँपालिकाका कर्मचारी तथा पदाधिकारीहरूले योजनाहरूको अनुगमन गरेको भनी भत्ता लिने गरेका छन्। उनीहरूले विभिन्न समयमा ५ लाख २० हजारभन्दा बढी भत्ता लिएको महालेखाको विवरणमा उल्लेख छ। अनुगमन गरेको भनी भत्ता लिने प्रकारका अनुगमन खर्चलाई निरुत्साहित गर्न निर्देशन दिएको छ। आरुघाट गाउँपालिका आफैंले एक अनुगमन समिति गठन गरी अनुगमन मूल्यांकन समितिको बैठक बसेको भनि जनप्रतिनिधि र कर्मचारीलाई ९ लाख ८१ हजार भत्ता भुक्तानी गरेको पाइएको छ। पालिकाको सार्वजनिक खर्चको मापदण्ड कार्यविधि र मितव्ययीततासम्बन्धी निर्देशिका २)७८ ले समेत सोही पालिकाले ९ लाख ८१ हजार अनुगमन समितिको बैठक भत्ता भनी भुक्तानी गरेको छ। सो रकम नियमसम्बत नदेखिएको महालेखा प्रतिवेदनले औंल्याएको छ। त्यस्तै गाउँसभा, नगरसभा र जिल्ला समन्वय समितिका सदस्यहरूलाई मासिक रूपमा यातायात सुविधा नपाउने व्यवस्था रहेको भए पनि आरुघाट पालिकाले पदाधिकारीलाई सवारीसाधनको अतिरिक्त मासिक यातायात सुविधासमेत उपलब्ध गराएको महालेखा प्रतिवेदनमा उल्लेख छ। त्यस्तै पालुङटार नगरपालिकाले भ्रमणबापत खर्च गरेको ५ लाख रुपैयाँमा बेरुजु देखिएको छ। नगरपालिकाको वडा नं ९ र १० को जनप्रतिनिधि र सामुदायिक सिकाइ केन्द्रका सदस्य अवलोकन भ्रमणबापत खर्च भएको १ लाख रुपैयाँ तथा वडा नं ८ को जनप्रतिनिधि कर्मचारी अवलोकन भ्रमण र नमुना विद्यालय अवलोकन भ्रमणअन्तर्गत खर्च भएको २२ लाख रुपैयाँ बेरुजु देखिएको छ। त्यस्तै, कार्यालयले भ्रमणबापत खर्च गरेको ४४ लाख ५५ हजार रकम बेरुजु देखिएको छ। निर्देशिका विपरीत १५ जना कर्मचारीलाई भुक्तान गरेको भत्ता १ लाख रुपैयाँ पनि महालेखाले बेरुजु औंल्याएको छ। त्यसैगरी यस नगरपलिकाको विभिन्न शाखाहरूमा कार्यरत १५ कर्मचारीलाई नियमविपरीत ३ हजारदेखि १५ हजारसम्मका दरले भत्ता प्रदान गरेको भत्ता र गाउँघर क्लिनिक, स्वास्थ्य शिविर र एकीकृत घुम्ती शिविरको अनुगमन गरेबापत १३ जना कर्मचारीले लिएको भत्ता ५० हजार पनि बेरुजु देखिएको महालेखाको प्रतिवेदनमा उल्लेख छ। पालिकाका पदाधिकारी सदस्यले १ हजार रुपैयाँका दरले बैठक भत्ता पाउने प्रावधान रहेकामा १५ सयका दरले भुक्तानी लिने गरेकाले बढी भुक्तानी लिएको सो रकम असुल गर्न महालेखाले निर्देशन दिएको छ। करारमा कार्यरत कर्मचारीलाई स्थानीय भत्ता दिन नमिल्ने भए पनि गोरखा नगरपालिकाले उद्यम विकास सहजकर्ता र सहयोगीलाई दिएको २० हजार रुपैयाँ भत्ता बेरुजु देखाएको छ। गोरखा नगरपालिकाका पदाधिकारीहरू नगर प्रमुख कृष्णबहादुर राना, नगर उपप्रमुख मसली माया थोकर र वडाअध्यक्ष रामबहादुर खड्का, वडाध्यक्ष डिलबहादुर थापा र वडाध्यक्ष प्रदीप कुँवरले नगरपालिकालाई कुनै आर्थिक भार नपार्ने गरी भ्रमण स्वीकृत गराए पनि नगरपालिकाबाट जनही दुई लाखका दरले कुल ११ लाख रुपैयाँ खर्च लिएको देखिएको छ। सो रकम फिर्ता गर्न महालेखाले निर्देशन दिएको छ। नगरपालिकाले यसवर्ष अनुगमन मूल्यांकन तथा भ्रमण खर्च शीर्षकमा २० लाख १४ हजार रुपैयाँ खर्च लेखेको छ। तर, भ्रमणको उद्देश्य, अनुगमन तथा भ्रमण प्रतिवेदन, भ्रमण अभिलेख, दूरीको विवरण, सवारीसाधनको टिकट आदि भने उल्लेख छैन। महिला स्वास्थ्य स्वंयमसेविकाको अवलोकन भ्रमणमा दुई लाख र गाडी भाडामा ८० हजार खर्च गरिएको छ। कर्मचारी जनप्रतिनिधि अवलोकन भ्रमण भनेर दुई लाख ९६ हजार गाडी भाडामा थप ५० हजार खर्च गरिएको छ। वडा नं ९ अवलोकन भ्रमणमा दुई लाख, वडा नं २ को वडा समिति टोल विकास संस्था अवलोकन भ्रमणमा दुई लाख र गाडी भाडामा ९० हजार खर्च गरिएको छ। त्यस्तै वडा नं ५ अवलोकन भ्रमणमा दुईलाख, वडा नं १२ अवलोकन भ्रमणमा दुईलाख ४५ हजार, ज्येष्ठ नागरिक तीर्थ यात्रा भ्रमणको क्रममा पनि नगद एक लाख र वडा नं १० शैक्षिक अवलोकन भ्रमणमा दुईलाख खर्च देखाएको छ। सबैगरी १० वटा शीर्षकमा गरिएको अवलोकन भ्रमणमा १६ लाख ७५ हजार नगद तथा तीन लाख ९२ हजार खर्च देखाएको छ। भ्रमणको उद्देश्य तथा उद्देश्य प्राप्तिको मूल्यांकन नगरी भत्ताबापत अकुत खर्च गर्नु उचित नदेखिएको महालेखाले जनाएको छ। असारमा अधिक खर्च चुमनुब्री गाउँपालिकाले असार महिनामा मात्र ५ करोड ६६ लाख ८९ हजार खर्च गरेको छ। यो पुँजीगत खर्चको ५७६ प्रतिशत हो। पालिकाले यो वर्ष पुँजीगत खर्च ९ करोड ८४ लाख ९७ हजारमध्य तेस्रो चौमासिकमा मात्र ८ करोड ६९ लाख २५ हजार (८८३ प्रतिशत) खर्च गरेको महालेखाले औंल्याएको छ। त्यस्तै धार्चे गाउँपालिकाले असार महिनामा मात्र २ करोड ८४ लाख ९९ हजार खर्च गरेको छ। यो पुँजीगत खर्चको ३११ प्रतिशत हो। पालिकाले यो वर्ष पुँजीगत खर्च ८ करोड ६० लाखमध्य तेस्रो चौमासिकमा आएर मात्र ७ करोड ४३ लाख ५१ हजार खर्च गरेको महालेखाले औंल्याएको छ। अजिरकोट गाउँपालिकाले तेस्रो चौमासिकमा कुल बजेटको ७६८७ प्रतिशत खर्च गरेको छ। तेस्रो चौमासिकको पनि असार महिनामा मात्र चार करोड ७८ लाख(३२१५ प्रतिशत) खर्च गरेको महालेखाको विवरणमा उल्लेख छ। यसरी वर्षान्तमा हतारमा काम गराउँदा कामको गुणस्तरमा असर पर्ने हुँदा असारमा अधिक बजेट खर्च गर्ने परिपाटी नियन्त्रण गर्न महालेखाले निर्देशन दिएको छ। अन्धधुन्ध अनुदानगैरसरकारी संस्थालाई अनुदान प्रदान गर्ने कुनै पनि कानुनी आधार नरहे पनि पालुङटार नगरपालिकाले नियमविपरीत गैरसरकारी संस्थाहरूलाई अन्धधुन्ध रकम भुक्तानी गरेको पाइएको छ। विभिन्न गैरसरकारी संस्थाका नाममा भुक्तानी गरेको ११ लाख रकममा महालेखाले बेरुजु देखाएको छ। त्यसैगरी पालिकाले पर्व मेलामा मात्र १४ लाख ७६ हजार खर्च गरेको महालेखाको विवरणमा उल्लेख छ। सहिद लखन गाउँपालिकाले पनि स्मारीका प्रकाशन गर्न एकलाख तथा माघेसक्रान्ति मेला आयोजना गर्न एक लाख ७५ हजार अनुदान दिएको छ। सिरानचोक गाउँपालिकाले स्पष्ट मापदण्ड र कार्यविधि तर्जुमा नगरी पालिकाको कुल आन्तरिक आयको १५२६ प्रतिशत रकम संघसंस्था र व्यक्तिहरूलाई आर्थिक सहायतामा खर्च गरेको छ। पालिकाले ९ लाख ९० हजार आर्थिक सहायता वितरण गरेको महालेखाको विवरणमा उल्लेख छ। पालिकाले नाफामूलक सहकारी संस्थालाईसमेत २ लाख २५ हजार रुपैयाँ अनुदान प्रदान गरेको छ। चुमनुब्री गाउँपालिकाले गैरसरकारी संस्थालाई अनुदानबापत भुक्तानी गरेको ६ लाख १९ हजार रकम पनि महालेखाले बेरुजु देखाएको छ। अनुत्पादक र वितरणमुखी कामका लागि गरिएको खर्च नियन्त्रण गर्न महालेखाले सुझाएको छ। शून्य कार्यप्रगतिगोरखाका कतिपय पालिकाहरूले निर्धारित कार्यक्रम तथा बजेटमा शून्य प्रगति गर्ने गरेको पाइएको छ। चुमनुब्री गाउँपालिकाले गत आर्थिक वर्षको १६ योजनाहरूमा शून्य प्रगति हात पारेको छ। जसमा १ करोड ८९ लाख ४५ हजार कत्ति पनि खर्च हुन नसकेको हो। त्यस्तै धार्चे गाउँपालिकाले पनि १६ वटा कार्यक्रमका लागि विनियोजित बजेटको पनि शून्य प्रगति भएको छ। पालुङटार नगरपालिका र आरुघाट गाउँपालिकाले पनि ११, ११ वटा योजनामा बिनियोजित बजेट शूल्य प्रतिशत खर्च गरेको छ। गोरखा नगरपालिकाले १९ वटा योजनाका लागि विनियोजित तीन करोड ५० लाख रुपैयाँ पनि कत्ति पनि खर्च गर्न सकेन। महालेखाले पुरा गर्न सक्ने योजनाहरूमात्र छनोट गर्न सुझाएको छ। इन्धन खर्चमा अनियमिततागोरखा नगरपालिकाका मेयर तथा उपमेयरले इन्धन शीर्षकमा अकुत खर्च गरेको महालेखाले जनाएको छ। गाउँसभा, नगरसभा र जिल्ला समन्वय समितिका सदस्यहरूले पाउने सुविधा ऐन २०७६ को दफा ३ मा स्थानीय तहका पदाधिकारी तथा सदस्यले पाउने सेवा सुविधामा नगर प्रमुख र उपप्रमुखले मासिक ९० लिटर मात्र इन्धन प्रयोग गर्न पाउने सीमा निर्दिष्ट छ। तर, नगरप्रमुख कृष्ण राना चढ्ने बा १ झ २९० नम्बरको गाडीमा मात्रै ३ हजार १९ लिटर (चार लाख ७२ हजारभन्दा बढीको) इन्धन निर्दिष्टभन्दा बढी प्रयोग भएको महालेखाको ठहर छ। त्यस्तै उपप्रमुख मसली माया थोकर चढ्ने बा २ झ १६९८ नम्बरको गाडीमा २ हजार ६०६ लिटर (चार लाख बढी मूल्य बराबरका) इन्धन बढी प्रयोग भएको महालेखाको ठहर छ। दुवैको गरी गोरखा नगरपालिकाले पाँचहजार ६२५ लिटर इन्धन निर्धारितभन्दा धेरै प्रयोग भएको उल्लेख गरेको छ। यसबापत नगरपालिकालाई आठ लाख ७५ हजार रुपैयाँ आर्थिक भार थपिएको छ। मापदण्डको पालना नगरी बढी इन्धन खपत गरी अनियमित खर्च गर्नु मनासिब नहुने महालेखाको ठहर छ। नियमविपरीत सहयोगी नियुक्तिगाउँसभा, नगरसभा र जिल्ला समितिका सदस्यले पाउने सुविधासम्बन्धी ऐन, २०७६ मा कानुनी सल्लाहकार नियुक्त गर्न नमिल्ने प्रावधान छ तर, पालुङटार नगरपालिकाले अपन ल च्याम्बरलाई कानुनी सल्लाहकार नियुक्त गरी मासिक ४३ हजारका दरले एकवर्षको पाँच लाख २३ हजार खर्च गरेको महालेखाको विवरणमा उल्लेख छ। त्यसैगरी धार्चे गाउँपालिकामा नियुक्त भएका स्वकीय सचिव र कानुनी सल्लाहकारलाई तलबभत्ता दिएको रकम आठ लाख ८० हजार रुपैयाँलाई पनि महालेखाले बेरुजु देखाएको छ। पालिकाले स्वकीय सचिव नियुक्त गरी मासिक ३२ हजार ९ सयका दरले तलव भत्ता, चाडपर्व खर्च, पोसाक भत्ता तथा कार्यालय बाहिर रहँदा भ्रमण भत्तासमेत भुक्तानी गरेको, स्वकीय सचिवको हाजिरी अभिलेख नराखेको भन्दै उनका नाममा ४ लाख २९ हजार रकममा बेरुजु देखिएको छ। कानुनी सल्लाहकारका नाममा भुक्तानी गरेको ३ लाख र बहसबापत छुट्टै १ लाख ८० हजार खर्च लेखेको छ। यसरी भुक्तानी गरेको तलब भत्ता रकम नियमसम्मत नदेखिएको महालेखाको टिप्पणी छ। अबन्डामा करोडौं बजेटगोरखाका कतिपय पालिकाले कुनै पनि वार्षिक योजना तथा कार्यक्रममा निर्धारण नगरी करोडौं रुपैयाँ अबन्डामा राख्ने र अनुकूल समयमा अनुकूल योजना बनाइ बजेट सक्ने गरेको पाइएको छ। महालेखाले ६१औं प्रतिवेदनमा औल्याएअनुसार चुमनुब्री गाउँपालिकाले पुँजीगत शीर्षकमा १ करोड १९ लाख र चालु खर्चमा १ करोड ७८ लाख रुपैयाँ अबन्डामा राखेको छ। धार्चे गाउँपालिकाले पनि एक करोड ९५ लाख रुपैयाँ अबन्डामा राखेको महालेखाको प्रतिवेदनमा उल्लेख छ। अजीरकोट गाउँपालिकाले पनि १ करोड ५० लाख रूपैयाँ अबन्डामा राखेको महालेखाको प्रतिवेदनमा उल्लेख छ। अबन्डामा बजेट राख्दा वित्तीय अनुशासन र पारदर्शिता कायम नभएको महालेखाको आरोप छ।"
प्रतिनिधिसभाबाट आर्थिक विधेयक २०८१ बहुमतले स्वीकृत,"काठमाडौं : प्रतिनिधिसभाको आजको बैठकमा आर्थिक विधेयक, २०८१ बहुमतले स्वीकृत भएको छ । सो विधेयकमाथिको सैद्धान्तिक छलफलमा उठेका प्रश्नमाथि अर्थमन्त्री वर्षमान पुनले जवाफ दिएपछि बैठकको अध्यक्षता गरेका उपसभामुख इन्दिरा रानाले विधेयकमाथि विचार गरियोस् भन्ने प्रस्तावलाई निर्णयार्थ प्रस्तुत गरेकी हुन्। यसअघि बैठकले आर्थिक वर्ष २०८१०८ को विनियोजन विधेयक बहुमतले पारित गरेको थियो। बैठकमा अहिले राष्ट्र ऋण उठाउने विधेयक, २०८१ मथिको सैद्धान्तिक छलफल सुरु भएको छ ।"
"लिम्पियाधुरा, कालापानी र लिपुलेकलगायत काली नदी पूर्वका सबै भूभाग नेपालको हो : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले लिम्पियाधुरा, कालापानी र लिपुलेकलगायत काली (महाकाली) नदीको पूर्वका सबै भूभाग नेपाल भन्नेमा सरकार दृढ रहेको स्पष्ट गरेका छन्। प्रतिनिधि सभामा छलफलका क्रममा उठेका जिज्ञासाको जवाफ दिँदै उनले नेपालभारतको सुगौली सन्धि, १८१६ बमोजिम ती भूभाग नेपालको रहेको र संविधान संशोधनमार्फत राजनीतिक नक्सामा समेटिएको तथा नेपालको निशाना छाप अद्यावधिक गरिएको स्मरण गराएका हुन् ।"
"सधैंको अस्थिरता, ९ वर्षमा ९ सरकार","काठमाडौं : संविधान बन्यो अब देशमा सधैंका लागि अस्थिरता समाप्त भयो भन्ने आम विश्वास थियो तर, संविधान बनेको ९ वर्ष मा ९ वटा सरकार पनि परिवर्तन भइसकेका छन्। २०७२ असोज ३ मा संविधान जारी हुँदाको समयमा कांग्रेसका तत्कालीन सभापति सुशील कोइरालाको नेतृत्वको सरकार थियो। संविधान बने लगत्तै कोइराला नेतृत्वको सरकार ढल्यो तर, एमाले अध्यक्ष केपी ओलीको नेतृत्वमा सरकारका बन्यो। भारतसँगको नाकाबन्दीको सामाना गरेको त्यो सरकार पनि ९ महिनाभन्दा बढी टिकेन। त्यसपछि माओवादी केन्द्रका अध्यक्ष प्रचण्डको नेतृत्वमा सरकार बन्यो। कांग्रेस र माओवादी केन्द्रको सहमतिमै बनेको यो सरकार सहमतिमै परिवर्तन भयो तर, कांग्रेस सभापति शेरबहादुर देउवा प्रधानमन्त्री भए। २०७४ को आम निर्वाचनपछि २०७४ फागुन ३ मा केपी ओली दोस्रोपटक प्रधानमन्त्री भए। उनको कार्यकाल २०७८ असार २९ गतेसम्म रहयो। असार २८ को सर्वोच्चको परमादेशपछि असार २९ मा कांग्रेस सभापति देउवा पाँचौंपटक प्रधानमन्त्री बने। २०७९ मंसिर ४ को दोस्रो आम निर्वाचनपछि एमाले माओवादी गठबन्धनमा प्रचण्ड प्रधानमन्त्री बने। सरकार बनेको दुई महिना पनि एमाले माओवादी गठबन्धन चलेन। २०७९ चैत ६ मा कांग्रेससहितको गठबन्धन बनाएर पुनः प्रधानमन्त्री प्रचण्डले विश्वासको मत लिए। अर्थात् एमाले माओवादीको गठबन्धन भत्कियो र कांग्रेस माओवादीसहितको गठबन्धन बन्यो। तर, यो गठबन्धन पनि एक वर्ष टिकेन। २०८० फागुन २१ मा आउँदा कांग्रेस माओवादी गठबन्धन भत्कियो र एमाले माओवादी रास्वपासहितको नयाँ गठबन्धन बन्यो। प्रधानमन्त्री भने प्रचण्ड नै यथावत् रहे। उता प्रदेश सरकारको त अझ दयनीय अवस्था छ। प्रदेश सरकार त निष्प्रभावी जस्तै भएका छन्। संघीयताको प्रमुख अंगका रूपमा रहेको प्रदेश सरकार आवश्यकतामा नै प्रश्नचिह्न खडा हुन थालिसकेको छ। सातै प्रदेशका सरकार अस्थिर छन्। २०७४ निर्वाचनपछि मधेस प्रदेशका मुख्यमन्त्री लालबाबु राउत र सुदूरपश्चिम प्रदेशका मुख्यमन्त्री त्रिलोचन भट्टले पाँच वर्ष शासन गर्न पाए। अन्य पाँच प्रदेशमा सरकार बदलिएको बदलियै भयो। २०७९ निर्वाचनपछि अझ कुनै प्रदेशको सरकार स्थिर छैन। डेढ वर्षको अबधिमा सातै प्रदेश सरकार पटकपटक परिवर्तन भइसकेका छन्। विज्ञहरू भने सरकारको अस्थिरतामा राजनीतिक अस्थिरता नजोडिनेसमेत बताउँछन्। बारम्बर परिवर्तन हुने सरकारको विषय राजनीतिक अस्थिरता नभई सरकारको अस्थिरता भएको उनीहरूको तर्क छ।"
प्रतिनिधिसभाबाट आर्थिक वर्ष २०८१०८२ को बजेट बहुमतले पारित,"काठमाडौं : आगामी आर्थिक वर्ष २०८१०८२ को विनियोजन विधेयक बहुमतले पारित भएको छ। प्रतिनिधिसभा बैठकमा अर्थमन्त्री वर्षमान पुनले विनियोजन विधेयक २०८१ लाई पारित गरियोस भनी प्रस्ताव राखेका थिए। सो प्रस्तावलाई उपसभामुख इन्दिरा राना मगरले बहुमतले पारित भएको घोषणा गरेकी हुन्। सरकारका तर्फबाट अर्थमन्त्री पुनले जेठ १५ गते संघीय संसदको संयुक्त बैठकमा १८ खर्ब ६० अर्ब ३० करोड रुपैयाँको बजेट पेश गरेका थिए। प्रतिनिधि सभामा गत जेठ २९ गतेदेखि विनियोजन विधेयकअन्तर्गत विभिन्न मन्त्रालय, कार्यालय तथा निकायमाथिको छलफल सुरु भएको थियो । विनियोजन विधेयकमाथि विभिन्न मन्त्रालयका विनियोजित शीर्षकमाथि सांसदले उठाउनुभएका जिज्ञासाको प्रधानमन्त्री तथा सम्बन्धित मन्त्रालयका मन्त्रीले जवाफ दिएका थिए । बजेट पारितको प्रस्तावअघि प्रधानमन्त्री पुष्पकमल दाहाल 'प्रचण्ड'ले विनियोजन विधेयकअन्तर्गत परराष्ट्र मन्त्रालयसहित प्रधानमन्त्री तथा मन्त्रिपरिषद्को कार्यालय,राष्ट्रिय योजना आयोग,उपराष्ट्रपतिको कार्यालय र राष्ट्रपतिको कार्यालयको विभिन्न शीर्षकहरूमाथिको छलफलका क्रममा उठेका प्रश्नहरूको जवाफ दिएका थिए। परराष्ट्रमन्त्री नारायणकाजी श्रेष्ठ विदेश भ्रमणमा रहेकाले सो मन्त्रालयको विभिन्न शीर्षकमाथि छलफलका क्रममा उठेका प्रश्नहरूको जवाफ प्रधानमन्त्रीले दिएका थिए। परराष्ट्रमन्त्री श्रेष्ठ एसिया कोअपरेसन डायलग (एसीडी)का सदस्य राष्ट्रका विदेश मन्त्रीहरूको १९औं बैठकमा भाग लिन इरान गएका छन्। बजेट पारित गराउन नेकपा एमाले, नेकपा माओवादी केन्द्र, रास्वपालगायत सत्तापक्ष दलले ह्विप जारी गरेका थिए। प्रतिपक्षी दल नेपाली कांग्रेसले भने बजेटको विपक्षमा उभिन र बजेट पास नहुञ्जेल संसद बैठकमा अनिवार्य उपस्थित हुन पार्टीका सांसदहरूलाई निर्देशन दिएको थियो। बैठकमा सांसदहरूले राखेका विभिन्न मन्त्रालयको खर्च कटौतीका प्रस्तावहरू बहुमतले अस्वीकृत गरेको थियो। बैठकमा ३१ वटा खर्च कटौतीका प्रस्ताव प्रस्तुत भएका थिए। विनियोजन बजेटको छलफलका क्रममा सत्ता पक्षकै सांसदहरूले बजेट सन्तुलित नभएको टिप्पणी गरेका थिए। प्रमुख प्रतिपक्षी दल नेपाली कांग्रेसका सांसदहरूले आम्दानी र खर्च क्षमता सुधार्ने योजनाबिना सरकारले परम्परागत शैलीकै बजेट ल्याएको भन्दै कार्यान्वयन हुनेमा आशंका व्यक्त गरेका थिए। प्रतिनिधिसभाबाट बहुमतले पारित भएको बजेट अब राष्ट्रियसभाबाट पनि पारित गर्नुपर्छ। दुवै सदनबाट पारित भएपछि नयाँ आर्थिक वर्षबाट बजेट खर्च गर्न सरकारलाई बाटो खुल्नेछ।"
सरकारलाई राजेन्द्र बजगाईंको प्रश्न : तिब्बत प्रहरीले नियन्त्रणमा लिएका गोरखाका युवाहरूको अवस्था के छ ?,"काठमाडौं : नेपाली कांग्रेस सांसद राजेन्द्र बजगाईंले चीनको तीब्बतमा पक्राउ परेका गोरखाका लार्के लामा र कर्मा छेदेन लामाको अवस्थाबारे जानकारी गराउन सरकारको ध्यानाकर्षण गराएका छन्। मंगलबार प्रतिनिधिसभा बैठकमा बोल्दै नेता बजगाईले तिब्बत प्रहरीले नियन्त्रणमा लिएका यी दुई युवाको बारेमा यसअघिको संसदमा जानकारी गराएको भन्दै उनीहरूको अवस्थाबारे जानकारी गराउन सभामुखमार्फत् सरकारको ध्यानाकर्षण गराएका हुन्। उनले भने,'गोरखा छेकम्पारका लार्के लामा र कर्मा लामालाई चीन सरकारले नियन्त्रणमा राखिएको छ भन्ने कुरा मैले यसअघि सदनमा उठाएको थिएँ। उनीहरूको अवस्था के छ। यसबारे सरकारको ध्यानाकर्षण गराउन चाहन्छु।' करिब डेढ महिनाअघि तिब्बत प्रहरीले गोरखाको चुमनुब्री गाउँपालिका७ (साविक छेकम्पार गाविस) स्थित लामागाउँका लार्के लामा र कर्मा छेदेन लामालाई तिब्बत बोलाएर नियन्त्रणमा लिएको विषय अन्नपूर्ण पोस्टले प्रकाशित गरेको थियो। सो समाचार प्रकाशितपछि गोरखाका सांसद बजगाईंले उनीहरूको खोजिनिधि गरिदिन सरकारसँग माग गरेका थिए। नेता बजगाईले बुढिगण्डकी परियोजन निर्माणमा सरकारले खासै ध्यान नदिएको आरोप लगाए । उनले भने,'प्रधानमन्त्रीज्यूलगायत हामी अन्यायमा परेका छौं। अर्थमन्त्रीज्यूको बुढीगण्डकी परियोजनामा धेरै चासो देखिएन भनेर गाउँलेहरूले भनिराखेका छन्। ' उनले चश्मामा लगाएको करमा पुनरावलोकन गर्न आग्रह गरे।'विशेषगरी ब्लाइन्डहरूले लगाउने चश्मामा कर लगाएको रहेछ,'उनले भने,'यसको पुनरावलोकन होस् भन्ने कुरा म जानकारी गराउन चाहन्छु।'"
कोशी सरकारविरुद्ध केदार कार्कीले सर्वोच्चमा दिएको रिट खारेज,"काठमाडौं :कोशी सरकारविरुद्ध निवर्तमान मुख्यमन्त्री केदार कार्कीले दिएको रिट सर्वोच्च अदालतले खारेज गरिदिएको छ। सर्वोच्च अदालतको मंगलबारको पूर्ण इजलासले कोशी सरकारविरुद्ध कार्कीले दिएको रिट खारेज गरिदिएको हो। कार्कीले मुख्यमन्त्री हिक्मत कार्कीलाई पदमुक्त गरी मुख्यमन्त्रीमा आफूलाई निरन्तरता दिन माग गर्दै सर्वोच्च अदालतमा रिट दायर गरेका थिए। संविधानको धारा १६८ को उपधारा ९५० अनुसार मुख्यमन्त्री बनेका केदार कार्कीले सरकारमा सहभागी दलले समर्थन फिर्ता लिएको ३० दिनभित्र विश्वासको मत नलिएपछि प्रदेश प्रमुख खापुङले उनलाई पदमुक्त गर्दै धारा १६८ को उपधारा ९५० अनुसार नेकपा एमाले र नेकपा माओवादी केन्द्र ५२ सांसदको समर्थनमा हिक्मत कार्की मुख्यमन्त्री नियुक्त भएपछि कार्की सर्वोच्च पुगेका थिए। कोशीका मुख्यमन्त्री केदारलाई वैशाख १५ गतेभित्र विश्वासको मत लिइसक्नुपर्ने समय दिइएको थियो। तर,उनले विश्वासको मत पनि नलिने र राजीनामा पनि नदिने अडान लिएपछि एमाले र माओवादीले नयाँ सरकार गठनको प्रक्रिया अघि बढाउन प्रदेश प्रमुखलाई पत्र बुझाएका थिए। त्यसपछि प्रदेश प्रमुख खापुनले दुई दिनको समय दिएर नेपालको संविधानको धारा १६८ को उपधारा ९५० अनुसार नयाँ सरकार गठनको लागि दाबी पेश गर्न आह्वान गरेका थिए। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी थियो। उनले कोशीको मुख्यमन्त्रीमा आफूलाई निरन्तरता दिनुपर्ने जिकिर गर्दै अन्तरिम आदेशको माग समेत गरेका थिए। मुद्दाको अन्तिम सुनुवाइका लागि सर्वोच्चले पूर्ण इजलास गठन गरेको थियो। पूर्ण इजलासमा न्यायाधीशहरू कुमार रेग्मी,नहकुल सुवेदी र अब्दुल अजिज मुसलमान रहेका छन्। जेठ ३१ गतेदेखि सो रिटमा पूर्ण इजलासमा निरन्तर सुनुवाइ सुरू भएको थियो।"
ऋणमै भए पनि बिआरआई परियोजना कार्यान्वयन गर्ने पक्षमा प्रधानमन्त्री,"काठमाडौं : प्रधानमन्त्री पुष्पकमल दाहालले बिआरआई परियोजनामा सरकार ऋणको गलपासोमा नपर्ने बताएका छन्। संसदमा मंगलबार सांसदहरूले सोधेको प्रश्नको जवाफ दिँदै प्रधानमन्त्री दाहालले बिआरआई परियोजना अनुदानमा अगाडि बढाउने कोसिस भइरहेको बताए। उनले पूर्ण अनुदानमा ल्याउन नसकेको स्थितिमा सहुलियत ऋणमा पनि बिआरआई परियोजना ल्याउन सकिने बताए। सहुलियत ऋणको व्याजदर भने वर्ल्ड बैंकले दिनेभन्दा बढी नहुने प्रधानमन्त्रीको दाबी छ। 'केही माननीयज्युहरूलाई चिन्ता लागेको देख्छु। कतै 'डेप्थ ट्र्याप' अथवा ऋणको माखे साङ्लोमा नेपाल पर्ने हो कि? सरकार त्यसमा प्रष्ट छ, हामी कुनै ऋणको माखे साङ्लोमा पर्ने छैनौं। हाम्रो पहिलो प्राथमिकता पूर्ण अनुदानमै त्यस्ता परियोजनाहरू आउन् भन्ने हो। दोस्रो प्राथमिकता भनेको सहुलियत ऋण हो। जुन वर्ल्ड बैंककै जस्तो व्याजदर होस्,' प्रधानमन्त्री दाहालले भने। नेपाल महँगो व्याजदरमा ऋण लिने पक्षमा नरहेको चिनियाँ पक्षलाई समेत जानकारी भएको प्रधानमन्त्री दाहालले बताए। त्यस विषयमा चिनियाँ पक्षसँग आफूले पनि स्पष्ट पारेको उनको भनाइ छ। 'हामी फेरि महँगो व्याजमा ऋण लिएर तिर्नसक्ने स्थिति छैन। यो कुरा चिनियाँ पक्षलाई बेइजिङ जाँदा पनि स्पष्ट गरेको छु र अहिले पनि त्यो कुरा भइरहेको छ,' उनले थपे, 'संसदलाई के विश्वास दिलाउन चाहन्छु भने हामी ऋणको माखे साङ्लोमा नपर्नेगरी नै बिआरआई परियोजनाहरू अगाडि बढाउने कुरामा स्पष्ट छौं, स्पष्ट रहनेछौं।' सन् २०१९ मा चिनियाँ विदेशमन्त्री वाङ यी नेपाल आएका बेला तत्कालीन प्रधानमन्त्री शेरबहादुर देउवाले ऋण या अनुदानमा स्पष्ट नभएुसम्म बिआरआई परियोजना अगाडि नबढाउने बताएका थिए। देउवाले चिनियाँ विदेशमन्त्री यीसँग ऋणमा बिआरआई परियोजना कार्यान्वयन गर्न नसकिने स्पष्ट पारेका थिए। तर, अहिले प्रधानमन्त्री दाहाल भने अनुदान नभए, सहुलियत ऋणमा भए पनि बिआरआई कार्यान्वयन गर्ने पक्षमा छन्। हिजोमात्रै नेपाल भ्रमणमा रहेका चिनियाँ उपविदेशमन्त्री सुन बेइदोङले पनि प्रधानमन्त्री दाहाललाई भेटेर बिआरआई परियोजना कार्यान्वयन गर्न दबाब दिएका थिए। लामो समय वितिसक्दा समेत बीआरआई परियोजनामा नेपालले ठोस कदम नचालेकोप्रत मन्त्री सुनले प्रधानमन्त्रीसमक्ष गुनासो गरेको स्रोतको भनाइ छ। प्रधानमन्त्री दाहालले बिआरआईलाई कार्यान्वयनमा लैजाने अन्तिम काम भइरहेको दाबी गरे। उनले नेपालचीन कूटनीतिक परामर्श संयन्त्रको बैठकमा पनि बिआरआई परियोजनाबारे ठोस छलफल हुने बताए। 'बिआरआईलाई कार्यान्वयनमा लैजाने अन्तिम काम भइरहेको छ। मलाई लाग्छ, केही समयमै हस्ताक्षर हुन्छ। नेपाल र चीनबीच आज भइरहेको द्विपक्षीय बैठकमा पनि यस विषयमा छलफल हुन्छ,' उनले भने। प्रधानमन्त्री दाहालले आफू दोस्रोपटक प्रधानमन्त्री हुँदा बिआरआई सम्झौता अगाडि बढाउनेबारे एमओयुमा हस्ताक्षर गरिएको बताए। त्यतिबेला एमओयुमात्र गरिए पनि तेस्रोपटक प्रधानमन्त्री भएर बेइजिङ जाँदा बिआरआईका विषयमा गम्भीर छलफल भएको प्रधानमन्त्री दाहालको भनाइ छ।"
बजेट तुलनात्मकरूपमा सन्तुलित र नतिजामूलक छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले आगामी आर्थिक वर्षको बजेट तुलनात्मकरुपमा सन्तुलित,समन्यायिक र नतिजामूलक भएको दावी गरेका छन्। आर्थिक वर्ष २०८१८२ को विनियोजन विधेयकको प्रधानमन्त्री तथा मन्त्रिपरिषद्को कार्यालयको विनियोजनका सम्बन्धमा उठेका प्रश्नहरूको जवाफ दिँदै प्रधानमन्त्री प्रचण्डले आर्थिक विकासको नयाँ चरणको घोषणा गर्दै तीब्रतर विकासमार्फत आर्थिक, सामाजिक, भौगौलिक विषमतालाई अन्त्य गरी सुशासन, सामाजिक न्याय र समृद्धि हासिल गर्ने लक्ष्य राखेको बताएका हुन्। 'आर्थिक विकासको नयाँ चरणको घोषणा गर्दै तीब्रतर विकासमार्फत आर्थिक, सामाजिक, भौगौलिक विषमतालाई अन्त्य गरी सुशासन, सामाजिक न्याय र समृद्धि हासिल गर्ने लक्ष्य राखेको छ,'प्रधानमन्त्री प्रचण्डले भने, 'सोही अनुरुप श्रोत र साधनबाट वञ्चित र मानव विकास सूचकाङ्कमा पछाडि परेका कर्णाली, मधेश, सुदूरपश्चिम लगायतका क्षेत्रमा प्रदेशको विशिष्टताका आधारमा रुपान्तरणकारी, ठूला, राष्ट्रिय प्राथमिकता प्राप्त आयोजना अघि सार्दै आवश्यक बजेट विनियोजन गरिएको छ ।' उनले प्रदेशगत विनियोजनको तथ्याङ्क हेर्दा कर्णाली मधेश प्रदेशलगायतका भौगौलिक क्षेत्रहरूमा तुलनात्मकरुपमा पर्याप्त बजेट विनियोजन रहेको स्पष्ट पारे। प्रधानमन्त्री प्रचण्डले संविधान बमोजिम तीव्र आर्थिक वृद्धि र सन्तुलित तथा दिगो विकासका लागि दूरगामी सोच सहितको विकास योजनाको तर्जुमा,कार्यान्वयनमा सहजीकरण एवं अनुगमन तथा मूल्याङ्कन गरी अनुसन्धान र विश्लेषणका आधारमा सरकारलाई सुझाव प्रदान गर्नु राष्ट्रिय योजना आयोगको प्रमुख कार्यक्षेत्र रहेको र सोही कार्यका लागि आवश्यक बजेट विनियोजन गरिएको बताए। प्रधानमन्त्री प्रचण्डले राष्ट्रपति र उपराष्ट्रपतिको कार्यालयको कार्यसम्पादनका लागि आवश्यक कर्मचारी,विज्ञलगायत दैनिक कार्यसञ्चालन खर्चका लागि बजेट विनियोजन गरिएको स्पष्ट पारेका छन्। विनियोजन विधेयकका शीर्षकमाथि उठेका प्रश्नहरूको जवाफ दिँदै प्रधानमन्त्री प्रचण्डले राजतन्त्रको अन्त्यपछि स्थापना भएको सङ्घीय लोकतान्त्रिक गणतन्त्रात्मक शासन प्रणालीले सर्वोच्च सम्मानित अभिभावकीय संस्थाका रूपमा राष्ट्रपति र उपराष्ट्रपतिको व्यवस्था गरेको बताए। 'राष्ट्रपति र उपराष्ट्रपति दुवै पदको काम, कर्तव्य, अधिकार र भूमिका संविधानमा नै व्यवस्था गरिएको छ,'प्रधानमन्त्रीले भने,'नेपालको संविधानको धारा ७३ मा राष्ट्रपति र उपराष्ट्रपतिको कार्यसम्पादनका लागि छुट्टाछुट्टै कार्यालय रहने र कार्यालयको कामकारवाही सञ्चालन गर्न आवश्यक कर्मचारी तथा अन्य व्यवस्था सरकारले गर्नेछ भन्ने व्यवस्था रहेको छ ।' उनले संविधानअनुरूप राष्ट्रपति र उपराष्ट्रपतिको कार्यालयको कार्यसम्पादनका लागि आवश्यक कर्मचारी, विज्ञलगायत दैनिक कार्यसञ्चालन खर्चका लागि बजेट विनियोजन गरिएको जानकारी दिनुभयो ।"
नेपालचीन बैठक : द्विपक्षीय संयन्त्रलाई सक्रिय बनाउन मन्त्रीस्तरीय संयुक्त आयोग बनाउन जोड,"काठमाडौं : नेपालचीन कूटनीतिक परामर्श संयन्त्रको बैठकले द्विपक्षीय संयन्त्रलाई थप सक्रिय बनाउन मन्त्रीस्तरीय संयुक्त आयोग बनाउन जोड दिएको छ। सिंहदरवारमा मंगलबार बसेको १६औं बैठकले द्विपक्षीय संयन्त्रलाई थप सक्रिय बनाउने र परराष्ट्रमन्त्री स्तरीय संयुक्त आयोगलगायत नयाँ संयन्त्र बनाउन जोड दिएको परराष्ट्र मन्त्रालयले जानकारी दिएको छ। बैठकमा दुवै देशका प्रतिनिधिले शान्तिपूर्ण सहअस्तित्वका पाँच सिद्धान्तका बलियो आधार, पञ्चशील, आपसी विश्वास, सद्भाव र समझदारी रहेको बताएका थिए। परराष्ट्र सचिव सेवा लम्सालले नेपाल एक चीन नीतिप्रति प्रतिवद्ध रहेको बताएकी थिइन्। नेपालको उक्त नीतिप्रति चिनियाँ उपविदेशमन्त्री सुन वेइदोङले प्रसंसा गरेका थिए। परराष्ट्र मन्त्रालयका अनुसार बैठकमा नेपाल र चीनबीचको द्विपक्षीय सम्बन्धको समग्र पक्षको समीक्षा भएको थियो। दुई देशबीच विगतमा भएका सम्झौता र समझदारीपत्रको कार्यान्वयनमा भएको प्रगति र विगतमा भएका निर्णयहरूको मूल्यांकनका विषयमा छलफल भएको परराष्ट्र मन्त्रालयद्वारा जारी विज्ञप्तिमा भनिएको छ। दुवै पक्षले आपसी सहमति भएका क्षेत्रमा थप सहयोग गर्ने प्रतिबद्धता व्यक्त गर्दै पारस्परिक लाभका लागि प्रतिबद्धता जनाएका थिए। त्यस्तै चीनले नेपाल भ्रमण वर्ष २०२५ मनाउने घोषणा गरेको सन्दर्भमा पनि बैठकमा छलफल भएको थियो। त्यसका लागि चीनमा नेपालको पर्यटन सम्भावनाबारे प्रवर्द्धन गर्ने निष्कर्ष निकालिएको थियो। बैठकमा व्यापार, लगानी, पूर्वाधार विकास, कनेक्टिभिटी, कृषिलगायतका क्षेत्रमा सहयोग अभिवृद्धि गर्ने उपायका विषयमा छलफल भएको थियो। त्यस्तै कूटनीतिक सम्बन्ध स्थापना भएको ७०औँ वार्षिकोत्सवको अवसरमा दुवै देशले विशेष कार्यक्रम र गतिविधिका साथ मनाउने निर्णय बैठकले गरेको छ। बैठकलाई नेपालको तर्फबाट परराष्ट्र सचिव लम्सालले नेतृत्व गरेकी थिइन्। बैठकमा नेपालको तर्फबाट परराष्ट्र मन्त्रालयका सहसचिव पूर्वोत्तर एसिया महाशाखाका प्रमुख कृष्णप्रसाद ढकाल र नेपाल सरकारका सम्बन्धित मन्त्रालय तथा निकायका वरिष्ठ अधिकारी सहभागी थिए। चिनियाँ प्रतिनिधिमण्डलमा नेपालका लागि चिनियाँ राजदूत छन् सोङ र चीनको परराष्ट्र मन्त्रालय र काठमाडौंस्थित चिनियाँ दूतावासका अधिकारीहरू सहभागी थिए। त्यस्तै चिनियाँ उपविदेशमन्त्री सुनले भोलि राष्ट्रपति रामचन्द्र पौडेल र परराष्ट्रमन्त्री नारायणकाजी श्रेष्ठसँग भेटवार्ता गर्ने तालिका रहेको परराष्ट्र मन्त्रालयले जनाएको छ। चिनियाँ टोलीले सोमबारै प्रधानमन्त्री पुष्पकमल दाहालसँग भेटवार्ता गरेको थियो। चिनियाँ टोली भोलि स्वदेश फर्किने तालिका छ।"
प्रतिनिधिसभामा आर्थिक वर्ष २०८१०८२ को बजेटमाथिको छलफल सकियो,"काठमाडौं : आगामी आर्थिक वर्ष २०८१०८२ को बजेटमाथिको छलफल सकिएको छ। सरकारका तर्फबाट अर्थमन्त्री वर्षमान पुनले जेठ १५ गते संघीय संसदको संयुक्त बैठकमा १८ खर्ब ६० अर्ब ३० करोड रुपैयाँको बजेट पेश गरेका थिए। आज विनियोजन विधेयकमाथिका विभिन्न शीर्षकहरूमा मन्त्रालयगत छलफल सकिएको हो। प्रधानमन्त्री पुष्पकमल दाहाल 'प्रचण्ड'ले विनियोजन विधेयकअन्तर्गत परराष्ट्र मन्त्रालयसहित प्रधानमन्त्री तथा मन्त्रिपरिषद्को कार्यालय,राष्ट्रिय योजना आयोग,उपराष्ट्रपतिको कार्यालय र राष्ट्रपतिको कार्यालयको विभिन्न शीर्षकहरूमाथिको छलफलका क्रममा उठेका प्रश्नहरूको जवाफ दिएका थिए। परराष्ट्रमन्त्री नारायणकाजी श्रेष्ठ विदेश भ्रमणमा रहेकाले सो मन्त्रालयको विभिन्न शीर्षकमाथि छलफलका क्रममा उठेका प्रश्नहरूको जवाफ प्रधानमन्त्रीले दिएका हुन्। परराष्ट्रमन्त्री श्रेष्ठ एसिया कोअपरेसन डायलग (एसीडी)का सदस्य राष्ट्रका विदेश मन्त्रीहरूको १९औं बैठकमा भाग लिन इरान गएका छन्। योसँगै विनियोजन विधेयकमाथिका विभिन्न शीर्षकहरूमा मन्त्रालयगत छलफल सकिएको हो। बैठकमा सांसदहरूले राखेका विभिन्न मन्त्रालयको खर्च कटौतीका प्रस्तावहरू सभामुख देवराज घिमिरेले निर्णयार्थ पेश गर्ने क्रम जारी छ। बैठकमा ३१ वटा खर्च कटौतीका प्रस्ताव प्रस्तुत गर्ने कार्यसूची छ। आजै बजेट पारित गराउने सरकारको तयारी छ। बजेट पारित गराउन नेकपा एमाले,नेकपा माओवादी केन्द्रलगायत सत्तापक्ष दलले ह्विप जारी गरेका छन्। प्रतिपक्षी दल नेपाली कांग्रेसले भने बजेटको विपक्षमा मतदान गर्न र बजेट पास नहुञ्जेल संसद बैठकमा अनिवार्य उपस्थित हुन पार्टीका सांसदहरूलाई निर्देशन दिएको थियो।"
राहदानी सेवालाई थप छरितो र सेवाग्राहीमैत्री बनाइएको छ : प्रधानमन्त्री,"प्रचण्डले विदेशमा अप्ठेरोमा परेका नेपालीहरूको उद्धार एवम् आवश्यकतानुसार नेपाल फर्कन सहजीकरण गर्ने कार्यलाई नियोगहरूले उच्च प्राथमिकतामा राखेको बताए। काठमाडौँ : प्रधानमन्त्री पुष्पकमल दाहाल प्रचण्डले राहदानी विभागले राहदानी सेवालाई थप छिटोछरितो र सेवाग्राहीमैत्री बनाइएको बताएका छन्। विनियोजन विधेयकअन्तर्गत परराष्ट्र मन्त्रालय एवं मातहतका निकायहरूको लागि विनियोजित बजेट तथा कार्यक्रममाथि सांसदहरूले उठाएको प्रश्नहरूको जवाफ दिँदै प्रधानमन्त्री प्रचण्डले राहदानी वितरण अझ सहज, सरल र व्यवस्थित बनाउन प्रयत्न जारी रहने स्पष्ट पारेका हुन्। उनले विदेशमा रहेका नेपालीको हक हितलाई ध्यान दिँदै राहदानी तथा कन्सुलर सेवालाई प्रविधिमा आधारित बनाइएको जानकारी दिए। राजदूतावास नभएका मुलुकहरूमा विद्युतीय राहदानी आवेदन सङ्कलन र वितरणका लागि घुम्ती सेवा सञ्चालन गर्ने व्यवस्था मिलाईएको छ,प्रधानमन्त्री प्रचण्डले भने। उनले विदेशमा अप्ठेरोमा परेका नेपालीहरूको उद्धार एवम् आवश्यकतानुसार नेपाल फर्कन सहजीकरण गर्ने कार्यलाई नियोगहरूले उच्च प्राथमिकतामा राखेको बताए। प्रधानमन्त्री प्रचण्डले वैदेशिक रोजगारीलाई मर्यादित,सुरक्षित र व्यवस्थित गर्न नेपाली राजदुत तथा नियोग प्रमुखहरूलाई अभिमुखीकरण गरिएको बताए। उनले विदेशमा हुने मृत्यु तथा कानूनी सजायका सम्बन्धमा उक्त मुलुकको कानून बमोजिम प्रहरी अनुसन्धान तथा न्यायिक निरूपणमा केही समय लाग्ने भएकाले नेपाली नियोगले शव पठाउने तथा क्षतिपूर्तिको रकम दिलाउन कतिपय अवस्थामा केही समय लाग्ने भएपनि नियोगहरूबाट यस प्रकारका सेवा २४ सै घण्टा प्राप्त हुन सक्नेगरी व्यवस्था मिलाइएको जानकारी दिए। केही नियोगहरूमा टेलिफोन सेवाका अतिरिक्त हट लाइन सेवाका साथै वेभसाइट र सामाजिक सञ्जाललगायतका माध्यमबाट सहज सम्पर्कको व्यवस्था मिलाइएको छ, प्रधानमन्त्री प्रचण्डले भने, साउदी अरबलगायतका केही नियोगमा सेल्टर होमको व्यवस्था गरिएको छ। नियोगहरूले प्रत्यक्ष तथा अनलाइन माध्यमबाट नेपाली कामदार लक्षित मनोपरामर्श सम्बन्धी कार्यक्रम समेत सञ्चालन गर्दै आएका छन्। राजदूतलाई पदावधि पूरा हुनु अगावै फिर्ता बोलाउन सकिन्छ प्रधानमन्त्री प्रचण्डले मुलुकको सर्वोपरी हित हुनेगरी विदेशस्थित कूटनीतिक नियोग तथा नियोग प्रमुखहरूलाई परिचालन गर्ने विषयमा सरकार प्रतिबद्ध रहेको बताए। प्रचण्डले राजदूत नियुक्तिसम्बन्धी निर्देशिका बमोजिम सरकारले आवश्यक ठानेमा राजदूतलाई पदावधि पूरा हुनु अगावै निर्णय गरी फिर्ता बोलाउन सक्ने प्रावधान रहेको स्पष्ट पारे। राजदूतहरूको नियुक्तिमा राजनीति र व्यावसायिकताको सन्तुलनका लागि कम्तिमा पनि ५० प्रतिशत राजदूतहरू परराष्ट्र सेवाबाटै नियुक्त गर्ने नीतिलाई निरन्तरता दिइएको बताउँदै प्रधानन्त्री प्रचण्डले मुलुकको हित र कूटनीतिलाई मजबुत बनाउन वस्तुगत आधारमा राजदूतहरूको मूल्याङ्कन गरी सोहीअनुरूप व्यवस्थापन गर्ने नीति अवलम्बन गरिएको जानकारी दिए। उनले राजदूत नियुक्तिसम्बन्धी निर्देशिकालाई मूल आधार बनाई राजदुतहरूको नियुक्तिलाई थप व्यवस्थित, मर्यादित, पारदर्शी, दक्षतामा आधारित र कार्यसम्पादनमा आधारित बनाइने विश्वास व्यक्त गरे।"
उपमहासचिव रिमालको नेतृत्वमा एमालेका २९ जना नेता आज चीन भ्रमणमा जाँदै,"काठमाडौं : नेकपा एमालेका नेताहरू आज साँझ चीन भ्रमणमा जाने भएका छन्। उपमहासचिव विष्णु रिमाल नेतृत्वको २९ जनाको टोली चीन भ्रमणमा जान लागेका हो। चिनियाँ कम्युनिस्ट पार्टी (सीपीसी) विदेश विभागको निमन्त्रणामा आफ्नो नेतृत्वमा एमाले नेताहरु चीन जान लागेको रिमालले जानकारी दिए। उनले अन्नपूर्णसँग भने, आज साँझ मेरो नेतृत्वमा एमालेका नेताहरु चीन भ्रमणमा जान लागेका छौं। भ्रमणको क्रममा चिनियाँ कम्युनिस्ट पार्टीको उच्च तहसँग भेटवार्ता हुनेछ। भ्रमण दलमा रिमालसहित नेता भानुभक्त ढकाल,नागेन्द्र शाही,सांसदहरू महेश बस्नेत, सरस्वती सुब्बा लगायत रहेका छन्। चीन भ्रमणमा जान लागेको पार्टीको प्रतिनिधि मण्डलसँग सोमबार पार्टी कार्यालयमा एमाले अध्यक्ष केपी शर्मा ओलीले छलफलसहित निर्देशनसमेत दिएका थिए। चिनियाँ कम्युनिष्ट पार्टीको निमन्त्रणमा यस अगाडि महासचिव शंकर पोखरेलको नेतृत्वमा एमालेका नेताहरु चीन गएका थिए।"
बीआरआई परियोजना कार्यान्वयन नभएकोप्रति चिनियाँ मन्त्रीको चिन्ता,"काठमाडौं : जनवादी गणतन्त्र चीनका उपविदेशमन्त्री सुन वेइडोङ नेपालचीन कूटनीतिक परामर्श संयन्त्रको बैठकका लागि तीनदिने औपचारिक भ्रमणमा सोमबार नेपाल आइपुगेका छन्। काठमाडौं आएलगत्तै उपविदेशमन्त्री सुनले प्रधानमन्त्री पुष्पकमल दाहालसँग भेटवार्ता गरेका छन्। प्रधानमन्त्री निकट स्रोतका अनुसार, मन्त्री सुनले बीआरआई परियोजना कार्यान्वयनका लागि दाहालसँग छलफल गरेका थिए। मन्त्री सुनले लामो समयदेखि बीआरआई परियोजनामाथि नेपालले ठोस कदम नचालेको गुनासो गर्दै उक्त परियोजना कार्यान्वयनका लागि ठोस कदम चाल्न प्रधानमन्त्री दाहाललाई आग्रह गरेका थिए। बीआरआई परियोजना कार्यान्वयनका लागि चीनले दबाब दिँदै आइरहेको छ। प्रधानमन्त्री र चिनियाँँ मन्त्री सुनको भनाइ उद्धृत गर्दै स्रोतले भन्यो, द्विपक्षीय बैठकमा समेत चीनले बीआरआई परियोजना कार्यान्वयनको विषय उठाउने तयारी गरेको पाएका छौं। उपविदेशमन्त्री सुनलाई त्रिभुवन अन्तर्राष्ट्रिय विमानस्थलमा परराष्ट्र मन्त्रालयको उत्तर पूर्वएसिया महाशाखाका प्रमुख कृष्णप्रसाद ढकालले स्वागत गरेका थिए। परराष्ट्र मन्त्रालयका अनुसार उनी आजदेखि काठमाडौंमा हुने नेपालचीन कूटनीतिक परामर्श संयन्त्रको १६औं बैठकमा सहभागी हुने छन्। मन्त्रालयका अनुसार परामर्श संयन्त्रको बैठकमा नेपालका तर्फबाट परराष्ट्र सचिव सेवा लम्सालले प्रतिनिधिमण्डलको नेतृत्व गर्ने छिन् भने प्रतिनिधिमण्डलमा विभिन्न मन्त्रालयका वरिष्ठ अधिकारीहरू सम्मिलित हुने भनिएको छ। बैठकको नेतृत्व नेपालका तर्फबाट सचिव लम्साल र चिनियाँँ पक्षबाट उपविदेशमन्त्री सुनले नै गर्ने छन्। परराष्ट्र मन्त्रालयका अधिकारीका अनुसार बैठकका लागि नेपाली पक्षले एजेन्डा तयार पारिसकेकोे छ। नेपालले छलफलका लागि चीनको सहयोग, व्यापार, लगानी र पर्यटन प्रबर्द्धन , कनेक्टिभिटी विस्तार तथा कृषि, शिक्षा, संस्कृति र जनस्तरको सम्बन्धलगायत एजेन्डा तय गरेको छ। यस्तै, व्यापार तथा भुक्तानीमा विज्ञ समूहको बैठक बस्नेबारे पुन एकपटक छलफल हुने भएको छ। व्यापार तथा भुक्तानीका लागि दुई मुलुकबीच विज्ञ समूह बनाउने निर्णय भइसके पनि हालसम्म एक पटक पनि बैठक बस्न सकिरहेको छैन। नेपालचीन व्यापारमा नेपालबाट राँगाको मासु र हेलेज घाँस निर्यात गर्ने यसअघिनै भइसकेको सम्झौता भए पनि कार्यान्वयनको चरणमा गइनसकेकाले उक्त विषय कहाँ पुग्यो भन्ने विषयमा पनि छलफल हुने भनिएको छ। मन्त्रालय स्रोतका अनुसार सीमापार २२० केभी प्रसारण लाइन निर्माण र नेपालमा चिनियाँँ लगानीका परियोजनालाई छिटो सम्पन्न गर्नेबारे पनि बैठकमा छलफल हुने बताइएको छ। यसअघि नेपालचीन सचिवस्तरीय कूटनीतिक परामर्श संयन्त्रको १५औं बैठक गत वर्ष बेइजिङमा भएको थियो। बैठकले तात्कालीन अवस्थामा भएका निर्णय तथा समझदारी कार्यान्वयनका स्थितिका साथै अन्य थप द्विपक्षीय मुद्दामा छलफल भएको थियो। बैठकमा नेपालको नेतृत्व तात्कालीन परराष्ट्र सचिव भरतराज पौड्यालले र चीनको नेतृत्व उपविदेशमन्त्री सुन वेइडोंगले नै गरेका थिए। १४ औं बैठकले भने कोरोना महामारीपछिका सन्दर्भमा सहकार्य र समझदारीलाई अभिवृद्धि गर्न नेपाल र चीनबीच द्विपक्षीय संयन्त्रका सबै संयन्त्र क्रियाशील गराउने सहमति भएको थियो। भ्रमणका क्रममा चिनियाँँ उपविदेशमन्त्री सुनले राष्ट्रपति रामचन्द्र पौडेलसँग पनि शिष्टाचार भेटवार्तासमेत गर्ने कार्यक्रम छ। उपविदेशमन्त्री सुन भ्रमण सम्पन्न गरी असार १२ गते काठमाडौंबाट प्रस्थान गर्नेछन्। प्रधानमन्त्री सचिवालयका अनुसार दाहाल सँगको शिष्टाचार भेटमा सुनले सन् २०२५ मा नेपालचीन कूटनीतिक सम्बन्ध स्थापनाको ७० औं वर्षगाठका अवसरमा नेपालको पर्यटन प्रबद्र्धन र चिनियाँँ पर्यटकलाई नेपाल भ्रमण गर्न प्रेरित गर्ने उद्देश्यका साथ चीनले भिजिट नेपाल२०२५ मनाउने निर्णय गरेको जानकारी गराएका थिए। उपविदेशमन्त्री सुनले उक्त अभियानले नेपालको आर्थिकसामाजिक विकासमा थप टेवा पुग्ने सक्ने कुरा राखेका थिए। सिंहदरबारमा भएको भेटमा उनीहरूबीच द्विपक्षीय हित, आपसी चासो र सहकार्यका विषयमा छलफल भएको प्रधानमन्त्रीे सचिवालयले जनाएको छ। भेटमा प्रधानमन्त्री दाहालले आगामी दिनमा नेपालले सन् २०२६ मा अति कम विकसित मुलुकबाट स्तरोउन्नति हुने उद्देश्य राखेको उल्लेख गर्दै त्यसलाई सफल तुल्याउनका लागि चीनको सहयोग आवश्यक पर्ने बताएका थिए। सो अवसरमा प्रधानमन्त्री प्रचण्डले नेपालको आर्थिक र सामाजिक विकासमा चीनले पुर्याउँदै आएको सहयोगप्रति प्रशंसा पनि गरेका थिए। पछिल्लो समय चिनियाँ अधिकारीको नेपाल आगमन बाक्लियो पछिल्लो समय चीनबाट हुने उच्चस्तरीय भ्रमणहरू बाक्लिएका छन्। असार ४ गते पनि सिचुवान प्रान्तको उपप्रमुख एवं पब्लिक सेक्युरिटिज विभागका प्रमुख ये हानपिन नेतृत्वमा ५ सदस्यीय टोली नेपाल आएको थियो। त्यसैगरी दुई साता अगाडि मात्र चीनका राष्ट्रिय धार्मिक सांस्कृतिक मामिला प्रशासन मन्त्री चेन रुइफेङ गत बुधबार लुम्बिनी पुगेर फर्किएका थिए। मन्त्री चेनसँगै नेपालका लागि चिनियाँँ राजदूत छन् सोङ, चीनको राष्ट्रिय धार्मिक मामिला प्रशासनका धार्मिक मामिला व्युरो प्रमुख हुआंग झिहुई पनि उक्त टोलीमा सहभागी थिए।"
"कोशी सरकारविरुद्धको मुद्दामा सुनुवाइ सुरू, आजै फैसला आउने संभावना","काठमाडौं :कोशी सरकारविरुद्धको रिटमा सर्वोच्च अदालतमा सुनुवाइ सुरू भएको छ। पूर्ण इजलासमा हेर्दाहेर्दैमा रहेको सो रिटमा तेस्रो दिनको सुनुवाइ भइरहेको हो। आइतबार र सोमबार रिट 'हेर्दाहेर्दै'मा राखिएको थियो। आज विपक्षी तर्फका कानुन व्यवसायीले बहस गरेपछि निवेदकका तर्फबाट जवाफी बहस हुनेछ। दुवै तर्फको बहस सकिए आजै आदेश आउने संभावना छ। मुद्दाको अन्तिम सुनुवाइका लागि सर्वोच्चले पूर्ण इजलास गठन गरेको छ। पूर्ण इजलासमा न्यायाधीशहरू कुमार रेग्मी,नहकुल सुवेदी र अब्दुल अजिज मुसलमान रहेका छन्। जेठ ३१ गतेदेखि पूर्ण इजलासमा सुनुवाइ सुरू भएको हो। निर्वतमान मुख्यमन्त्री केदार कार्कीले मुख्यमन्त्री हिक्मत कार्कीलाई पदमुक्त गरी मुख्यमन्त्रीमा आफूलाई निरन्तरता दिन माग गर्दै सर्वोच्च अदालतमा रिट दायर गरेका थिए। कोशीका मुख्यमन्त्री केदार कार्कीलाई वैशाख १५ गतेभित्र विश्वासको मत लिइसक्नुपर्ने समय दिइएको थियो। तर, उनले विश्वासको मत पनि नलिने र राजीनामा नदिने अडान लिएपछि एमाले र माओवादीले नयाँ सरकार गठनको प्रक्रिया अघि बढाउन प्रदेश प्रमुखलाई पत्र बुझाएका थिए। त्यसपछि प्रदेश प्रमुख खापुनले दुई दिनको समय दिएर नेपालको संविधानको धारा १६८ को उपधारा ९५० अनुसार नयाँ सरकार गठनको लागि दाबी पेश गर्न आह्वान गरेका थिए। नेकपा एमाले र नेकपा माओवादी केन्द्र ५२ सांसदको समर्थनमा हिक्मतले मुख्यमन्त्रीमा दावी गरेका थिए। सनाखत पछि प्रदेश प्रमुख खापुङ्गले उनलाई मुख्यमन्त्रीमा नियुक्त गरेका थिए। प्रदेश प्रमुख परशुराम खापुंगले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने जिकिर गर्दै अन्तरिम आदेशको माग गरेका छन्। प्रदेश प्रमुखको कार्यालय,कोशी प्रदेश प्रमुख खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी,संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मतलाई रिटमा विपक्षी बनाइएको छ। संविधानको धारा १६८ को उपधारा ९५० अनुसार मुख्यमन्त्री बनेका केदार कार्कीले सरकारमा सहभागी दलले समर्थन फिर्ता लिएको ३० दिनभित्र विश्वासको मत नलिएपछि प्रदेश प्रमुख खापुङले उनलाई पदमुक्त गर्दै धारा १६८ को उपधारा ९५०अनुसार नै नयाँ सरकार गठनका लागि आह्वान गरेका थिए।"
अब राष्ट्रिय सरकारमा किन नजाने ?,"संविधान बन्यो अब देशमा सधैंका लागि अस्थिरता समाप्त भयो भन्ने आम विश्वास थियो तर, संविधान बनेको ९ वर्ष मा ९ वटा सरकार पनि परिवर्तन भइसकेका छन्। काठमाडौंं : संविधानसभाबाट नयाँ संविधान बनेपछि दुइटा आम निर्वाचन भइसकेका छन्। यी दुवै निर्वाचनले स्थिर सरकार दिन सकेनन्। यसले गर्दा आमनागरिकमा चरम निराशा छाएको छ। जताततै असन्तुष्टि नै असन्तुष्टि छ। पुराना दल, नेताप्रति विश्वास घटेको छ। सेवाप्रवाह परिणामुखी छैन। सेवा लिन विभिन्न झन्झट, घन्टौं लाइन बस्नुपर्ने अवस्था छ। मुलुकमा भ्रष्टाचार व्याप्त छ। २०७९ को मंसिर ४ मा भएको निर्वाचनपछि प्रधानमन्त्री पुष्पकमल दाहाल प्रचण्ड यथावत् रहे पनि तीनपटक सरकार परिवर्तन भइसकेको छ। दाहालले चारपटक विश्वासको मत लिइसकेका छन्। २०७९ पुस १० मा एमाले माओवादी केन्द्रसहितको गठबन्धनको सरकार बन्यो। त्यो गठबन्धन एक डेढ महिनाभन्दा टिकेन। छोटो समयमै राष्ट्रपति निर्वाचनताका यो गठबन्धन भत्कियो। कांग्रेसमाओवादी केन्द्रसहितको गठबन्धन बन्यो। यो सरकार गठबन्धन पनि एक वर्ष मात्रै चल्यो। २०८० फागुन २१ मा पुनः कांग्रेस माओवादी गठबन्धन भत्कियो र एमाले माओवादीसहितको गठबन्धन भयो। अहिले यो सरकारको आयुको दिनगन्ती सुरु भइसकेको छ। २०७४ को निर्वाचनपछि एमाले माओवादी गठबन्धनको सरकार बन्यो। एमाले अध्यक्ष केपी शर्मा ओलीको नेतृत्वमा झन्डै दुईतिहाइको सरकार बनेको थियो। पछि २०७५ जेठ ३ मा एमाले र माओवादी केन्द्रबीच एकता भएर नेकपा बन्यो तर, यो एकता लामो समयसम्म टिकेन। सर्वोच्च अदालतले नै २०७७ फागुन २३ मा एकता भंग गरिदियो। त्यो बेला २०७७ पुस ५ र २०७८ जेठ ७ मा गरी दुईपटक प्रतिनिधिसभा नै विघटन भयो। २०७८ असार २८ मा सर्वोच्च अदालतको परमादेशपछि ओली सरकार विघटन भयो र असार २९ मा कांग्रेस, माओवादी केन्द्र, विद्रोही एमालेसहित गठबन्धन भएर शेरबहादुर देउवा नेतृत्वको सरकार बन्यो। त्यो सरकारले २०७९ मंसिर ४ को निर्वाचन पनि गरायो। निर्वाचनमा गठबन्धन एउटासँग भयो सरकार अर्कोसँग बन्यो। दुवै निर्वाचनबाट बनेका सरकार स्थिर भएनन्। यत्रो संघर्षपछि संविधानसभाबाट बनेको संविधानले देश विकासको गति लिने जुनआशा गरिएको थियो त्यो भएन। अझ बेथिति, अस्थिरता, भ्रष्टाचार, कुशासन व्याप्त छ। पछिल्लो समयमा राष्ट्रिय सरकारको आवश्यकता औंल्याउन थालिएको छ। राष्ट्रिय सरकारका विषयमा बहस चल्न थालेको छ। त्यसका लागि पहल पनि थालिएको छ। कांग्रेस एमालेका केही नेताहरूसमेत राष्ट्रिय सरकार बनाउने पहलमा लागेका छन्। राष्ट्रिय सरकारले मात्रै मुलुक दिशा दिन सक्छ कि ? अप्ठ्यारो अवस्थामा जाँदै गरेको कारण सबै एकजुट भएर मुलुक समस्या समाधान गर्नु विकल्प नरहेको विज्ञहरूको सुझाव छ। संविधान संशोधन गर्न, निर्वाचन प्रणाली सुधार गर्न, बाह्य नीति एक हुन, भ्रष्टाचार कम गर्न निकास दिन राष्ट्रिय सरकारको आवश्यकता रहन्छ। राजनीतिक विश्लेषक नीलाम्बर आचार्यले लोकतन्त्र अझ बलियो बनाउन कांग्रेस र एमाले मिल्नुको विकल्प नरहेको बताउँछन्। उनले ठूला दुई दल मिलेमा साना दलहरू आफैं मिल्न आउने बताए। अप्ठ्यारो परिस्थितिमा ठूला दल मिल्नुपर्ने उनको सुझाव छ। यो अवस्था ठूला शक्ति मिल्नुपर्छ, एकजुट हुनुपर्छ, उनले भने, ठूला शक्ति मिल्दा सानालाई पनि एक ठाउँमा ल्याउँछ। संविधानविज्ञ डा विपिन अधिकारीले निर्वाचनको म्यान्डेडअनुसार सरकार गठन नहुँदा मुलुक निरन्तर खस्किरहेको टिप्पणी गरेका छन्। सरकार बनाउने म्यान्डेड कांग्रेस र एमालेलाई दिइएको छ तर, जसले चुनावको म्यान्डेड पाएको छ, उसले सरकार गठन गरेको छैन, जसलाई म्यान्डेड नै छैन उसले सरकारको नेतृत्व गरेको छ, उनले भने, समस्या मूल जड नै यही हो। कांग्रेस र एमाले मिलेर सरकार बनाउनेसंविधान कार्यान्वयनमा बाँकी रहेका एजेन्डा कार्यान्वयन गर्न, सर्वभौमसत्ता बलियो राख्न सक्ने उनको तर्क छ। बलिया पार्टीले सरकार बनाउनुपर्छ, त्यसले संविधान कार्यान्वयनमा बाँकी रहेका एजेन्डा पूरा गर्न सक्छन्, सर्वभौमसत्ता बलियो हुन्छ, उनले भने, निर्वाचनमा राम्रो गर्न नसकेका पार्टी प्रतिपक्षमा बस्छन्। यो नै उत्तम विकल्प हो। अर्का राजनीतिक विश्लेषक डालोकराज बराल मिलेर जानु राम्रो भए पनि दलहरूको मनोवृत्तिले यो संभावना कमै रहेको बताउँछन्। सबै मिलेर जानु राम्रो हो तर, हाम्रा राजनीतिक दल र तिनका नेतामा मिलिजुली कल्चर नै छैन, लेनदेन, नियुक्ति भागबन्डामा खटपट भइहाल्छ, अनि एउटा गठबन्धन ४५ महिना भएपछि खल्बलिन थालिहाल्छ उनी भन्छन्। कांग्रेस र एमाले मिल्ने कुरा बोलीमै सीमित रहेको उनको भनाइ छ। सरकार बन्नासाथ ढल्ने डरसंसद्को अंकगणितीय अवस्थाले सरकार बन्नासाथ ढल्ने डर छ। अहिले निर्वाचन प्रणालीबाट कुनै पनि दलका बहुमत आउने अवस्था छैन। २ सय ७५ सिट भएको प्रतिनिधिसभामा गठबन्धनको सरकार बनाउनुपर्ने बाध्यात्मक छ। अहिले प्रतिनिधिसभामा कांग्रेसको ८८, एमालेको ७९, माओवादी केन्द्रको ३२, रास्वपाको २१, राप्रपाको १४, नेकपा एकीकृत समाजवादीको १०, अशोक राई नेतृत्व जनता समाजवादी पार्टी(जसपा)को ७, जनमत पार्टीको ६, उपेन्द्र यादव नेतृत्वको जसपा नेपाल ५ सिट छ। त्यस्तै नागरिक उन्मुक्ति पार्टी र लोकतान्त्रिक समाजवादी पार्टी(लोसपा) ४४ सिट छ। त्यस्तै नेपाल मजदुर किसान पार्टी(नेमकिपा), राष्ट्रिय जनमोर्चा, आम जनता पार्टीको ११ सिट छ। स्वतन्त्र सांसद दुई जना छन्। कांग्रेस र एमाले मिल्दा मात्रै बहुमत पुग्छ नत्र दुईभन्दा बढी दल मिलाउनुपर्छ। अहिले पनि एमाले, माओवादी केन्द्र, रास्वपा, एकीकृत समाजवादी, जसपा नेपाल, नागरिक उन्मुक्तिसहितको गठबन्धनको सरकार छ। २०७९ फागुन २१ मा पुरानो कांग्रेस माओवादीसहित गठबन्धन भत्किएर यो नयाँ गठबन्धन सरकार बन्यो। कसैगरी पनि बहुमत नहुँदा सरकार अझै अस्थिर रहँदै आएको छ, अर्थात् बन्न नपाउँदै भत्किने डरले सताउँछ। यो सरकार बनेदेखि भत्काउने प्रयास सुरुवात भयो। जसपा नेपालका अध्यक्ष उपेन्द्र यादव र नेकपा(एस)का अध्यक्ष माधवकुमार नेपालले आफू प्रधानमन्त्री हुने लोभमा गठबन्धन भत्काउने ठूलै कसरतसमेत गरे तर, त्यो थाहा पाएर प्रधानमन्त्री प्रचण्ड र एमाले अध्यक्ष ओलीले तत्कालीन उपप्रधानमन्त्रीसमेत रहेको जसपा नेपालका अध्यक्ष अमेरिका गएको बेला उनको पार्टी नै फुटाइदिए। राजनीतिक बिचौलियाको चलखेल पछिल्लो समयमा राजनीतिमा बिचौलियाका चलखेल व्यापक छ। देश बिचौलियाहरूले चलाइरहेको आभास हुन्छ। प्रधानमन्त्री प्रचण्ड स्वयम् मन्त्रीहरूले आफू भनेको नमान्ने गुनासो गर्दै आएका छन्। मन्त्री स्वयम् खल्तीमा राजीनामापत्र बोकेर बसेको छु भन्दै धम्काइरहेका छन्। वेष्ट प्राइमिनिस्टर प्रणाली भएको देशका प्रधानमन्त्री शक्तिशाली हुुन्छ र यो प्रणालीबाट प्रधानमन्त्री बनेका प्रचण्डले राजीनामापत्र बोकेर बसेको छु भन्ने मन्त्री बर्खास्त गर्न सक्ने अवस्था छैनन्। उनीहरूले जे भन्छन् त्यही गर्नुपर्ने अवस्था छ। राजनीतिक नियुक्तिदेखि सरकार सञ्चालनसम्ममा बिचौलियाको दरो प्रभाव देखिएको छ। राजनीतिक दलको नेताले भनेको भन्दा बिचौलिया भनेको काम प्रधानमन्त्रीदेखि मन्त्रीसम्मले छिटो गर्ने गरेको उनीहरूकै पार्टी नेता र कार्यकर्ताले गुनासो गर्दै आएका छन्। राजदूतदेखि संवैधानिक निकायसमेत बिचौलियाहरू हत्याइरहेका छन्। पार्टीमा वर्षौं दुःख कष्ट गरेर जीवन बिताएका नेता, कार्यकर्ताभन्दा बिचौलियाकै रजगज छ। साना र कमजोर दल असुरक्षित पछिल्लो समयमा साना दल असुरक्षित छन्। हुन त ३२ सिट भएको तेस्रो ठूलो दल माओवादी केन्द्रको सरकारको नेतृत्व गरिरहेको छ भने २१ सिट धारी रास्वपाले उपप्रधानमन्त्री तथा गृहमन्त्री जस्तो शक्तिशाली पद हत्याएको छ। सरकारमा भए पनि दोस्रो ठूलो दल एमाले कम शक्तिशाली मन्त्रालय लिएर बसेको छ। संसद्को ठूलो दल प्रमुख प्रतिपक्ष छ। तर, पनि त्योभन्दा साना दलको अवस्थामा असुरक्षित छ। सत्ताका लागि उनीहरूलाई फुटाउने काम भइरहेको छ। १२ सिट भएको जसपा नेपाल विभाजन भइसकेको छ। उपेन्द्र यादव नेतृत्वको जसपा नेपाल विभाजन भएर अशोक राईको नेतृत्वमा जसपा बनेको छ। १२ सिटमध्ये उपेन्द्र यादवको पक्षमा ५ सिट छ भने राईको नेतृत्वमा ७ सिट छ। १० सिट भएको नेकपा एकीकृत समाजवादी पनि जुनसुकै बेला विभाजन भयो भन्ने अन्यथा नमाने हुन्छ। ४ सिट भएको नागरिक उन्मुक्ति पार्टीमा त अझै श्रीमान्श्रीमतीबीचमा द्वन्द्व सिर्जना भएको छ। पार्टी अध्यक्ष रंजिता श्रेष्ठ र संरक्षक रेशम चौधरीबीचको विवाद पार्टी अझ कमजोर हुँदै गएको छ। ४ सिट भएको लोकतान्त्रिक समाजवादी पार्टी(लोसपा)का नेता राजेन्द्र महतोले छुट्टै अभियान सञ्चालन गरेका छन्। विश्लेषक आचार्य ठूला पार्टी मिलेर सरकार बनाउने हो भने साना पार्टी फुटाउने कार्य पनि बन्द हुने बताउँछन्। दलहरूमा सत्ताकै ध्याउन्नमा : बनाउनेभत्काउने खेल पछिल्लो समयमा देशको विकास, प्रगति, समृद्धिभन्दा पनि दलहरूको ध्यान नै सत्तामा केन्द्रित छ। राष्ट्रिय सवालमा भन्दा दलहरूले सरकार टिकाउने र भत्काउनेमा नै ध्यान दिने गरेको छ। न सत्तापक्ष न विपक्षको ध्यान सत्तामा नै छ। प्रतिपक्ष दलले प्रतिपक्षको भूमिका नै निर्वाह गर्न सकिरहेका छैन। उनीहरू पनि सत्ता भत्काउने खेलमा नै केन्द्रित छन् भने सत्तापक्ष सरकार कसरी टिकाउने, सत्तामा कसरी बसिरहने भन्ने ध्याउन्नमा नै छन्। सरकारमा जसरी गए पनि हुन्छ भन्ने प्रवृत्ति दलहरूमा हाबी भएको छ। संविधानविद् डा विपिन अधिकारी सत्तामा टिक्न टिकाउन जेसुकै सम्झौता गर्ने र विदेशीको बलको प्रयोग गर्ने प्रवृत्ति विकास भएको बताउँछन्। बलियो सरकार नभएकोले सत्तामा टिक्न र टिकाउन ठूलो चुनौती छ, त्यसका लागि जुनसुकै कुरामा सम्झौता गर्ने र विदेशीको बल प्रयोग गर्न प्रवृत्ति देखिएको हो, उनले भने। उनले यस्तो सरकारले उत्तरदायी शासन सञ्चालन गर्न नसक्ने बताए। सरकार पद्धतिमा चल्न नपाएकै कारणले मुलुकको अवस्था निरन्तर खस्किँदै गएको उनको विश्लेषण छ। राजनीतिको साखमा ह्रास राज्यका तीनवटै अंग कार्यपालिका, न्यायपालिका र व्यवस्थापिका कमजोर हुँदै गएका छन्। राजनीतिक साखमा आएको ह्रासले तीनवटै अंगप्रति जनताको विश्वासमा पनि घट्दै गएको छ। शक्ति पृथकीकरणको सिद्धान्तमा तीनै अंग चल्नुपर्नेमा एकअर्कामा हस्तक्षेप गर्ने प्रवृत्ति बढेको छ। हरेक क्षेत्रमा राजनीतिक हस्तक्षेप हुने गरेका छन्। राजनीतिले एक दिशानिर्देश गर्नुपर्ने त्यो गरिरहेको देखिँदैन। संघीयतासँगै स्थापित संघ प्रदेश र स्थानीय तहमा पनि समन्वय छैन। राजनीतिक दल, तीनका नेता र नेतृत्वमा भएको व्यक्तिगत, पार्टीगत स्वार्थले राजनीतिको साखमा हस आइरहेको छ। राजनीतिप्रति वितृष्णाले संघीयता र लोकतन्त्र, गणतन्त्रमा प्रश्न उठाउनेहरूले मौका पाइरहेका छन्। समय मेलमिलापको यो समयमा भनेको मेलमिलापको हो। सबै राजनीतिक दल मिलेर जानुको विकल्प छैन। विश्लेषक आचार्य पनि दलहरूबीच मिलेर जानु नै उत्तम विकल्प भएको बताउँछन्। राष्ट्रिय सबालमा प्रमुख दलहरू मिलेर जानुपर्ने उनको भनाइ छ। मिलेर गयो धेरै बाटाहरू निस्किछन्, बाह्य नीति, राष्ट्रिय नीति ट्रयाकमा ल्याउन सकिन्छ, उनी भन्छन्। उनले निर्वाचनमा म्यान्डेड पाएको बलियो सरकार हुनुपर्ने बताउँदै बलियो प्रतिपक्ष पनि लोकतन्त्रमा आवश्यक पर्ने बताए। सहमति सरकारका काम भने विगतमा उत्ताउला भएको स्मरण गराउँदै त्योभन्दा कांग्रेस एमालेको बलियो सरकारले नै अहिले आवश्यकता रहेको बताए। संविधान : मिलेर सुधार्ने मौका २०७२ असोज ३ मा संविधानसभाबाट संविधान बन्यो। संविधान बन्दा केही राजनीतिक शक्तिले त्यसको विरोध गरेका थिए। तर, संविधानसँग असहमति राख्नेले निर्वाचनमा भाग लिएका छन्। त्यसले संविधानमा राष्ट्रिय सहमतिको विकास भएको भन्न सकिन्छ। त्यसपछि दुईपटक संविधान संशोधन भएको छ। संविधानमा धेरै प्रावधानमा अत्यन्त राम्रा छन् तर, केही प्रावधानले सरकारको अस्थिरता सिर्जना गरेको छ। निर्वाचन प्रणाली, संविधान गतिशील हुनुपर्छ। समयको आवश्यकताअनुसार सुधार्दै लैजानुपर्छ। विश्लेषक आचार्य संविधान अभ्यासको समीक्षा गर्ने बेला आएको बताउँछन्। संविधान जारी भएको ९ वर्ष भयो, यो अबधिमा केके गरियो ?, उनले भने, दुइटा निर्वाचन भए, संसदसंसद जस्तो भएन। उनले निर्वाचन प्रणाली के गर्ने भन्ने विषयमा निर्णय गर्न पनि ठूला दल मिल्नुको विकल्प नरहेको बताए। निर्वाचन प्रणालीकै कारण सरकार अस्थिर भएको अवस्था छ। नेपालका हाल मिश्रित निर्वाचन प्रणाली छ। यो प्रणालीमा कसैको पनि बहुमत आउँदैन। खासगरी समानुपातिकका कारण एउटा दलको बहुमत आउन गाह्रो छ। र, मिसन ८४, एक्लाएक्लै संविधान संशोधन गरी मिसन ८४ मा जानु उपयुक्त हुने विश्लेषकहरू बताउँछन्। राजनीतिक दलका युवा नेताहरू पनि अब निर्वाचनमा एक्ला एक्ले जानुपर्ने बताउँदै आएका छन्। गठबन्धन बनाएर चुनाव जाने प्रवृत्ति नै मुलुकका लागि घातक बन्दै गएको छ। संविधान संशोधन गरेर उपयुक्त निर्वाचन प्रणाली अंगिकार गरी दलहरू एक्लाएक्लै निर्वाचनमा जानुको विकल्प छैन। विश्लेषक बराल अन्य पार्टी खिइँदै जाने हुँदा कांग्रेस र एमाले मिसन ८४ मा एक्लाएक्लै चुनावमा जाने बताउँछन्। अरू दल त खिइँदै जाने जस्तो देखिन्छ, कांग्रेस र एमाले २०८४ एक्लाएक्लै चुनाव लड्छन् उनले भने। सधैंको अस्थिरता, ९ वर्षमा ९ सरकार संविधान बन्यो अब देशमा सधैंका लागि अस्थिरता समाप्त भयो भन्ने आम विश्वास थियो तर, संविधान बनेको ९ वर्ष मा ९ वटा सरकार पनि परिवर्तन भइसकेका छन्। २०७२ असोज ३ मा संविधान जारी हुँदाको समयमा कांग्रेसका तत्कालीन सभापति सुशील कोइरालाको नेतृत्वको सरकार थियो। संविधान बने लगत्तै कोइराला नेतृत्वको सरकार ढल्यो तर, एमाले अध्यक्ष केपी ओलीको नेतृत्वमा सरकारका बन्यो। भारतसँगको नाकाबन्दीको सामाना गरेको त्यो सरकार पनि ९ महिनाभन्दा बढी टिकेन। त्यसपछि माओवादी केन्द्रका अध्यक्ष प्रचण्डको नेतृत्वमा सरकार बन्यो। कांग्रेस र माओवादी केन्द्रको सहमतिमै बनेको यो सरकार सहमतिमै परिवर्तन भयो तर, कांग्रेस सभापति शेरबहादुर देउवा प्रधानमन्त्री भए। २०७४ को आम निर्वाचनपछि २०७४ फागुन ३ मा केपी ओली दोस्रोपटक प्रधानमन्त्री भए। उनको कार्यकाल २०७८ असार २९ गतेसम्म रहयो। असार २८ को सर्वोच्चको परमादेशपछि असार २९ मा कांग्रेस सभापति देउवा पाँचौंपटक प्रधानमन्त्री बने। २०७९ मंसिर ४ को दोस्रो आम निर्वाचनपछि एमाले माओवादी गठबन्धनमा प्रचण्ड प्रधानमन्त्री बने। सरकार बनेको दुई महिना पनि एमाले माओवादी गठबन्धन चलेन। २०७९ चैत ६ मा कांग्रेससहितको गठबन्धन बनाएर पुनः प्रधानमन्त्री प्रचण्डले विश्वासको मत लिए। अर्थात् एमाले माओवादीको गठबन्धन भत्कियो र कांग्रेस माओवादीसहितको गठबन्धन बन्यो। तर, यो गठबन्धन पनि एक वर्ष टिकेन। २०८० फागुन २१ मा आउँदा कांग्रेस माओवादी गठबन्धन भत्कियो र एमाले माओवादी रास्वपासहितको नयाँ गठबन्धन बन्यो। प्रधानमन्त्री भने प्रचण्ड नै यथावत् रहे। उता प्रदेश सरकारको त अझ दयनीय अवस्था छ। प्रदेश सरकार त निष्प्रभावी जस्तै भएका छन्। संघीयताको प्रमुख अंगका रूपमा रहेको प्रदेश सरकार आवश्यकतामा नै प्रश्नचिह्न खडा हुन थालिसकेको छ। सातै प्रदेशका सरकार अस्थिर छन्। २०७४ निर्वाचनपछि मधेस प्रदेशका मुख्यमन्त्री लालबाबु राउत र सुदूरपश्चिम प्रदेशका मुख्यमन्त्री त्रिलोचन भट्टले पाँच वर्ष शासन गर्न पाए। अन्य पाँच प्रदेशमा सरकार बदलिएको बदलियै भयो। २०७९ निर्वाचनपछि अझ कुनै प्रदेशको सरकार स्थिर छैन। डेढ वर्षको अबधिमा सातै प्रदेश सरकार पटकपटक परिवर्तन भइसकेका छन्। विज्ञहरू भने सरकारको अस्थिरतामा राजनीतिक अस्थिरता नजोडिनेसमेत बताउँछन्। बारम्बर परिवर्तन हुने सरकारको विषय राजनीतिक अस्थिरता नभई सरकारको अस्थिरता भएको उनीहरूको तर्क छ।"
नेपालचीन कूटनीतिक परामर्श संयन्त्रको बैठक सुरु,"काठमाडौँ : नेपालचीन कूटनीतिक परामर्श संयन्त्रको बैठक आज सुरु भएको छ। काठमाडौंमा आज सुरु भएको १६ औँ बैठकमा नेपाल र चीन बीच द्विपक्षीय सम्बन्ध र सहयोगका समग्र क्षेत्रबारे छलफल भइरहेको परराष्ट्र मन्त्रालयले जनाएको छ। बैठकको नेतृत्व नेपालका तर्फबाट परराष्ट्र सचिव सेवा लम्साल र चिनियाँ पक्षबाट चीनका उपविदेशमन्त्री सुन वेइडोङले गरेका छन्। परराष्ट्र मन्त्रालयका अनुसार नेपालले छलफलका लागि चीनको सहयोग, व्यापार, लगानी र पर्यटन प्रबर्द्धन , कनेक्टिभिटी विस्तार तथा कृषि, शिक्षा, संस्कृति र जनस्तरको सम्बन्धलगायत एजेन्डा तय गरेको छ। सोमबार काठमाडौं आएलगत्तै उपविदेशमन्त्री सुनले प्रधानमन्त्री पुष्पकमल दाहालसँग भेटवार्ता गरेका थिए। प्रधानमन्त्री सचिवालयका अनुसार मन्त्री सुनले बीआरआई परियोजना कार्यान्वयनका लागि दाहालसँग छलफल गरेका थिए। मन्त्री सुनले लामो समयदेखि बीआरआई परियोजनामाथि नेपालले ठोस कदम नचालेको गुनासो गर्दै उक्त परियोजना कार्यान्वयनका लागि ठोस कदम चाल्न प्रधानमन्त्री दाहाललाई आग्रह गरेका थिए। बीआरआई परियोजना कार्यान्वयनका लागि चीनले दबाब दिँदै आइरहेको छ। बैठकमा बीआरआई परियोजना कार्यान्वयनका लागि दुई पक्षबीच हस्ताक्षर हुने सम्भावना रहेको बताइएको छ। यद्यपी परराष्ट्र मन्त्रालयले भने यसबारे केही जानकारी दिएको छैन।"
सांसदहरूले दिएका सुझाव नसमेटिए बजेटमाथिको छलफल औचित्य छैन : भीमप्रसाद आचार्य,"काठमाडौं : नेकपा एमालेका सांसद भीमप्रसाद आचार्यले बजेमाथिको छलफल अनावश्यक भएको टिप्पणी गरेका छन्। मंगलबार प्रतिनिधिसभाको शून्य समयमा बोल्दै सांसद आचार्यले सरकारले असन्तुलित बजेट ल्याएको भन्दै आक्रोश समेत व्यक्त गरे। सांसदहरूले दिएका सुझाव नसमेटिदा बजेमाथिको छलफल औचित्यहीन बन्दै गएको बताए। उनले पञ्चायतकालदेखि बजेटमाथि एकै किसिमको छलफल हुँदै आएको भन्दै यसमा परिवर्तन आवश्यक रहेको बताए। 'हामी जेठ १५ गते बजेट आएपछि लगातार छलफल गरिरहेका छौं। तर ,म यसो कहिलेकाही सोच्छु, यसले हामीलाई पु्र्याउँछ कहाँ ?यत्रो लामो छलफल बहसपछि पुगिन्छ कहाँ ? हुन्छ के ? परिवर्तन हुन्छ कि हुँदैन केही कुराहरू। यो असन्तुलित बजेट कही अरबौं बजेट, काही जिरो बजेटको अवस्थामा परिवर्तन आउँछ कि आउँदैन। परिवर्तन आउँदैन भने पञ्चायतीकालदेखि यस्तै छलफल गर्ने र यस्तै निष्कर्ष निकाल्ने विराशत बोकेर हिँडिरहेका छौं,'उनले भने,' यहाँ क्रान्ति गरेर आएका क्रान्तिकारीहरू पनि छन्। नयाँ भनेर नयाँको ट्याग लागेका हामीहरू पनि छौं। पञ्चायतकालको विराशत लिएर बजेटमा छलफल गर्ने बहस गर्ने तर्क गर्ने अनि अन्तमा जे आएको छ त्यसलाई हुन्छ हुँदैन भनेर पारित गर्ने।' सरकारले बजेट सार्वजनिक गरेपछि सदानबाट त्यसलाई संशोधन गर्ने चलन छैन। उनले राज्यको स्रोत साधन खर्चिएर बजेटमाथि लामो समयसम्म छलफल गर्नुको औचित्य नभएको बताए।"
बजेटको पक्षमा मतदान गर्न एमालेले सांसदलाई जारी गर्यो ह्वीप,काठमाडौं : नेकपा एमालेले पार्टीका सांसद्हरुलाई बजेटको पक्षमा मतदान गर्न ह्वीप जारी गरेको छ। एमालेका प्रमुख सचेक महेश बर्तौलाले बजेटको पक्षमा मतदान गर्न एमालेका सांसदलाई ह्वीप जारी गरिएको जानकारी दिए। प्रतिनिधिसभाको आजको बैठकमा बजेटलाई निर्णयार्थ पेस गर्ने तयारी भएपछि बैठकमा अनिवार्य उपस्थिति भई बजेटको पक्षमा मतदान गर्न एमालेले ह्वीप जारी गरेको हो । यसअघि माओवादी केन्द्रले पनि बजेटको पक्षमा मतदान गर्न सांसद्हरुलाई ह्वीप जारी गरेको थियो। यता प्रमुख प्रतिपक्ष दल नेपाली कांग्रेसले पनि शुक्रबार आफ्ना सांसद्हरुलाई बजेट पारित नभएसम्म अनिवार्य रूपमा प्रतिनिधिसभा बैठकमा उपस्थित हुन निर्देशन गरेको थियो।
बागमती प्रदेशसभाको बैठक आज बस्दै,काठमाडौं : बागमती प्रदेश सभाको बैठक आज बस्दैछ। आज बिहान ११ बस्ने प्रदेश सभाको बैठकमा प्रदेश सरकारले प्रस्तुत गरेको आगामी आर्थिक वर्ष २०८१८२ को विनियोजित आर्थिक विधेयक र आर्थिक विधेयकसँग सम्बन्धित राजस्व (करबाहेक)विधेयकमाथि छलफल हुने सम्भावित कार्यसूची रहेको प्रदेशसभा सचिवालयका सचिव कृष्णहरि खड्काले जानकारी दिए। यसअघि गत शुक्रबार बसेको प्रदेशसभा बैठकमा सरकारले प्रस्तुत गरेको आगामी आवको बजेटमाथि छलफल भएको थियो। सरकारको आगामी आव २०८१८१ को बजेट वक्तव्य तथा विभिन्न मन्त्रालयको बजेट शीर्षकमाथि छलफल गरी सभामुख भुवकुमार पाठकले बैठक आज बस्ने गरी आह्वान गरेका हुन्। असार १ गते प्रदेशसभामा प्रदेश सरकारका आर्थिक मामिला तथा योजनामन्त्री जगन्नाथ थपलियाले आगामी आवका लागि लागि रु ६४ अर्ब ५४ करोड चार लाख ३१ हजारको बजेट प्रस्तुत गरेको थिए।  रासस
खोलामा डुबेर बालिकाको मृत्यु,"अर्घाखाँची : अर्घाखाँचीको सन्धिखर्कमा खोलामा डुबेर बालिकाको मृत्यु भएको छ। सन्धिखर्क नगरपालिका१२, टाकुरा निवासी ताम बहादुर मुखियाकी ८ वर्षीया छोरी असु मुखियाको जहरे खोलामा डुबेर मृत्यु भएको जिल्ला प्रहरी कार्यालय अर्घाखाँचीका सूचना अधिकारी दिपेन्द्र रावलले बताए। पौडी खेल्ने क्रममा डुबेपछि उनलाई जिल्ला अस्पताल अर्घाखाँची ल्याइएको थियो। उपचारका क्रममा उनको मृत्यु भएको प्रहरीको भनाइ छ। घटनाको थप अनुसन्धान भइरहेको छ।"
एक महिना अगाडि बनेको थियो क्याम्पस प्रमुख कुशवाहाको हत्या योजना,"सिमरा : बाराको कलैयास्थित रामराजा बहुमुखी क्याम्पसका प्रमुख हरिभूषण कुशवाहाको हत्या योजना एक महिनाअघि नै बनेको अुनसन्धानबाट खुलेको छ। जेठ ३२ गते भएको हत्या प्रकरणको अनुसन्धानका क्रममा पक्राउ परेका व्यक्तिबाट सो कुरा खुलेको हो। आदर्श कोतवाल गाँउपालिका३ बतरा टोलमा भएको उक्त घटनाको अनुसन्धान गरिरहेको प्रहरीले अहिलेसम्म सात जनालाई पक्राउ गरिसकेको छ। पक्राउ परेकामध्ये पाँच जना क्याम्पस प्रमुख कुशवाहाकै गाउँ खजुरियाका छन् भने अन्य दुई जना कलैया र करैयामाईका छन्। प्रहरीले अहिलेसम्म आदर्शकोतवाल २ खजुरियाका ३२ वर्षीय अवधलाप्रसाद कुशवाहा, २९ वर्षीय चांदसीप्रसाद कुशवाहा, ३४ वर्षीय राधेसकुमार पटेल, ५४ वर्षीय विनोद राउत कुर्मी, बतराका २७ वर्षीय श्रवणकुमार साह, कलैया उपमहानगरपालिका१० मटिअर्वाका ५० वर्षीय ब्रम्हदेव राम र करैयामाई गाउँपालिका ७ पिपरा टोलका ५० वर्षीय मोतिलाल चौधरीलाई पक्राउ गरिसकेको छ। घटनामा संलग्न अन्य केही व्यक्ति अझै फरार रहेको र छिट्टै पक्राउ गरिने जिल्ला प्रहरी कार्यालय बाराका प्रवक्ता एवं प्रहरी नायब उपरीक्षक दधिराम न्यौपानेले जानकारी दिए। प्रवक्ता न्यौपानेका अनुसार हालसम्मको अनुसन्धानका क्रममा घटनाको कारण घरायसी विवाद देखिएको छ। पक्राउ परेका व्यक्तिबाट घटनाको वास्तविक कारण र घटनामा संलग्न अन्य व्यक्तिको पहिचान गर्ने काम भइरहेको न्यौपानेले बताए। हालसम्मको अनुसन्धानले घरायसी विवाद देखाएको छ। थप तथ्यका लागि हामी अनुसन्धान गर्दैछौं, न्यौपानेले भने, तर केही समयदेखि योजना बनाएर हत्या गरेको देखियो। अनुसन्धानका क्रममा हतियार तथा सुटर व्यवस्थापन गर्ने, रेकी गर्ने, सुटरलाई भगाउने, मोटसाइकलको व्यवस्थापन गर्नका लागि चरणबद्धरूपमा समूहमा छलफल भएको समेत खुलेको प्रवक्ता न्यौपानेको भनाइ छ। अनुसन्धानबाट पत्ता लाग्ने गरी प्रमाण नछोड्ने हिसाबले योजना बनाएको भए पनि प्रहरीले घटनामा संलग्न व्यक्तिको पहिचान गर्ने काममा सफलता प्राप्त गरेको न्यौपानेले बताए। अनुसन्धानबाट घटनामा संलग्न व्यक्तिको पहिचान नै नखुल्ने गरी योजना बनाउने प्रयास गरिएको थियो, न्यौपानेले भने, तर अपराधीले अपराध गर्दा केही प्रमाण भने छोडेका हुन्छन्। त्यही प्रमाणबाट संलग्न व्यक्तिको पहिचान हुने काम भइरहेको छ। प्रहरीले हालसम्म तीन वटा मोटरसाइकल, ६ राउण्ड गोली, मोबाइल, ल्यापटप, नेपाली तथा भारतीय सिम बरामद गरेको छ।"
"बेनीको कालीपुलमा बाढी पस्यो, ६ वटा पसलमा क्षति","बेनी : म्याग्दीको सदरमुकाम बेनी बजारमा आज बाढी पसेर ६ वटा पसलमा क्षति पुगेको छ। बेनी नगरपालिका८ कालीपुलमा रहेका ६ वटा सवारी साधन बिक्री र मर्मत गर्ने पसलमा बाढी पस्दा १ करोड रुपैयाँ बराबरको क्षति पुगेको अनुमान गरिएको छ। क्याम्पसचोकको पाखोबाट आएको बाढीले नाली बुझिएर सडकबाट बगेर आज बिहान पसलभित्र पसेको हो। बेनी नगरपालिका८ का वडा अध्यक्ष उत्तम कर्माचार्यले ६ वटा सवारी साधन मर्मत र बिक्री गर्ने पसलमा बाढीले क्षति पुर्याएको जानकारी दिए। ३५३५ लाख लाख रुपैयाँ मूल्य बराबरको सवारी साधनको पाटपुर्जा भएको शुभलक्ष्मी मोटरपार्टस् र चाँदनी अटो मोबाइल्स भित्र बाढी पसेको सञ्चालकले बताएका छन्। यसैगरी चुमन शाहको टायर बिक्री तथा मर्मत केन्द्र, अनिल शर्मा, राजेश तामाङ र मनोहर गुप्ताको सवारी साधन मर्मत तथा पाटपुर्जा बिक्री गर्ने पसलमा पनि बाढी पसेर क्षति पुगेको वडा अध्यक्ष कर्माचार्यले बताए। ४ वटा पसलमा ३० लाख रुपैयाँ मूल्य बराबरको सामान र उपकरण क्षति भएको छ। शुभलक्ष्मी मोटरपार्ट्सका सञ्चालक देवेन्द्र पौडेलले भलबाढीले २ वटा कोठामा रहेको पसलका सामान बगाउने र पुरेर क्षति गरेको बताए। बाढीका कारण म्याग्दी भित्रने र बाहिरिने प्रमुख कालीपुलको नाकामा मंगलबार दिनभर सवारी साधन आवतजावत गर्न समस्या भएको थियो। बेनी नगरपालिकाले बाढी पन्छाउन डोजर परिचालन गरेको छ। जिल्ला प्रहरी कार्यालयका प्रहरी, जनप्रतिनिधि, स्थानीयबासीहरूले बाढी पन्छाउने र पुरिएका सामान निकाल्न सघाएका छन्। बुझिएको नाली सफा गरेर खोल्सामा आउने पानी र बाढीलाई खोल्साबाटै बगाउने प्रयास गर्ने वडा अध्यक्ष कर्मचार्यले बताए।"
आजदेखि धाप ड्यामबाट उपत्यकामा पानी वितरण,"काठमाडौँ : सिन्धुपाल्चोकको अम्बाथानस्थित मेलम्ची खानेपानी आयोजना बन्द भएपछि आजबाट बागमती सुधार आयोजनाअन्तर्गत धाप ड्यामबाट उपत्यकामा पानी वितरण सुरु गरिएको छ। मेलम्ची खानेपानी आयोजनालाई मनसुनजन्य विपत्तिबाट जोगाउन हिजोबाट आयोजना बन्द गरिएको हो। बागमती सभ्यताएकीकृत विकास समितिसँग धाप ड्यामको पानी ल्याएर उपत्यकावासीलाई वितरण गर्ने सहमति भएको काठमाडौँ उपत्यका खानेपानी लिमिटेडका प्रवक्ता प्रकाशकुमार राईले जानकारी दिए। उनले हिजोबाट मेलम्ची खानेपानी आयोजना बन्द भएपछि आजदेखि धाप ड्यामको पानी वितरण सुरु भएको बताए। राईका अनुसार उपत्यकामा मेलम्चीको खानेपानी बन्द भएपछि खानेपानी अभाव बढ्ने भएकाले आपूर्ति व्यवस्थापनलाई केही सहज गर्न धाप ड्यामबाट दैनिक तीनदेखि चार करोड लिटर पानी ल्याउने सहमति भएको हो। मेलम्ची खानेपानीबाहेक विभिन्न स्थानबाट यो सुक्खा मौसममा नौ करोड लिटर दैनिक उपभोक्तालाई खानेपानी वितरण हुन्छ, त्यसमध्ये ४० प्रतिशत भूमिगत पानीले कभर गर्छ, उनले भने, अब मेलम्चीको पानी बन्द भएपछि उपत्यकामा पानीको अभाव हुने भएकाले धाप ड्यामबाट पानी वितरण सुरु गरेका छौँ। उनका अनुसार काठमाडौंमा दैनिक ४३ करोड खानेपानी माग छ। आवश्यकताअनुसार पानी आपूर्ति गर्न सकिएको छैन। बढ्दो जनसङ्ख्यासँगै भूमिगत पानी, पोखरी, ढुङ्गेधारा सुक्दै जाँदा उपत्यकामा खानेपानीको अभाव बढिरहेको छ। माथिल्लो तटिय क्षेत्रमा पानी परिरहेको र अघिल्ला वर्षमा मेलम्ची नदीमा आएको बाढीले आयोजनाको ड्याममा क्षति पर्नुका साथै आयोजनासम्म जाने पुल बगाएपछि आयोजनालाई सुरक्षित गर्न हिजोदेखि आयोजना बन्द गरिएको मेलम्ची खानेपानी विकास समितिका कार्यकारी निर्देशक रत्न लामिछानेले जानकारी दिए।"
"७ वर्ष बित्यो, सम्पन्न भएन मोटरेबल पुल","जोमसोम : मुस्ताङको थासाङ गाउँपालिका ३,४ र ५ नम्बर वडा जोड्ने कालीगण्डकी नदीमा निर्माणाधीन सस्पेन्सन मोटरेबल पुल ७ वर्ष बितिसक्दा समेत सम्पन्न हुन सकेको छैन। २०७४ फागुनमा साविक जिल्ला विकास मार्फत ठेक्का सम्झौता भएको यो पुलको डीपीआरमा प्राविधिक त्रुटि र कमी कमजोरी रहेको भन्दै निर्माण कम्पनीले लेतेकुञ्जा जोड्ने निर्माणाधीन मोटरेबलमा तदारुकता देखाएनन्। सुरुवाती ठेक्का सम्झौता १८ महिनाको अवधि रहेको लेतेकुञ्जो जोड्ने सस्पेन्सन मोटरेबल पुल त्यसबेला साबिक जिल्ला विकास समिति मुस्ताङले ११ करोड ३० लाख लागतमा स्वच्छन्द निर्माण सेवासँग ठेक्का सम्झौता गरिएको थियो। ठ्याक्कै मुग्लिङकै पुरानो पुलको ढाँचामा निर्माण गरिन लागेको यो पुल सम्झौता मुताबिक २०७५ साल भदौमा सकिनु पर्ने थियो। तर, सम्झौता अवधि सकिएर पटक पटक म्याद थप भए पनि अहिलेसम्म पुल बन्ने छेकछन्द देखिदैन। यो पुल ७ वर्षमा जम्मा ३५ प्रतिशत मात्र भौतिक प्रगति भएको छ भने निर्माण कम्पनीले ३ करोड १२ लाख रकम भुक्तानी लगिसकेको पूर्वाधार विकास कार्यालय मुस्ताङको भनाइ छ। संघीय आयोजना अन्तर्गत तत्कालीन समय साबिक जिल्ला विकास समितिले १ सय मिटर लम्बाइ र ७ दशमलव २ मिटर चौडा हुने गरी पुल निर्माणको प्रक्रिया अघि बढाएको थियो। कालीगण्डकी पञ्चिमतर्फका गाउँहरूलाई जोड्ने र त्यहाँका स्थानीय र कृषि उत्पादनको सहज बजारीकरणमा योगदान पुर्याउने उद्देश्यले त्यहाँ कालीगण्डकी नदी माथि पुल निर्माणको अवधारणा ल्याइएको थियो। पुल निर्माणको योजना परेपछि त्यस क्षेत्रका नागरिकहरू निकै नै खुशी र उत्साहित बनेका थिए। निर्माण कम्पनीले ठेक्का सम्झौता भई पुल निर्माणको काम अघि बढाउँदै गर्दा २०७५ सालको कालीगण्डकी नदीको कटानले पुलको बिमको भागमा आशिंक क्षति बनायो। निर्माणाधीन पुल कालीगण्डकी नदीको कटानले पुल धरापमा पर्ने देखिएपछि कालीगण्डकी कटान रोक्ने प्रोटेक्सन वाल लगाउनु पर्ने बताइयो। त्यसपछि रोकिएको निर्माणाधीन लेतेछयो सस्पेन्सन पुलको अख्तियारी संघीय सरकारले २०७७ साल भदौ महिनामा गण्डकी प्रदेश सरकारलाई हस्तान्तरण गर्यो। त्यसपछि निर्माणाधीन पुल हेर्ने जिम्मा प्रदेश सरकारले पूर्वाधार विकास कार्यालय दियो। सडक सञ्जालले आझेलमा परेको कालीगण्डकी पश्चिमतर्फका गाउँहरू छयो,कुञ्जो,ताक्लुङ,टिटी र झिप्रा देउरालीका स्थानीय नागरिकको सहजताका लागि अघि बढेको लेतेकुञ्जो सस्पेन्सन मोटरेबल पुल १०१५ प्रतिशत भौतिक प्रगति हुँदा अलपत्र पर्यो। अलपत्र परेको पुलको प्राविधिक अध्ययन गर्न स्वीटजरल्याण्डका प्राविधिक विज्ञ बेनाम ढलिलीसहितको टोली मुस्ताङ आएर अध्ययन गरी फर्किएको थियो। उक्त प्राविधिक टोलीले पुलको थप दायाँबायाँ २० मिटर लम्बाइ वृद्धि गर्न सुझाव दिएको थियो। पुलको प्राविधिक डिजाइनमा त्रुटी कमजोरी रहेको औल्याउदै निर्माण कम्पनीले दीर्घकालीन रुपमा पुलको संरचना जोगाउनु पर्ने भन्दै कालीगण्डकी नदीमा रिभर प्रोटेक्सन तथा एङकरेज ब्लकका लागि भन्दै ३ करोड भिओको प्रस्ताव पेश गर्यो। निर्माण कम्पनी स्वच्छन्द निर्माण सेवालाई सन् २००१ को मार्चमा एलआरपीले पुलको रिसिभ डिजाइन र रिसिभ स्टक्चरको आधारमा पुलको भेरियसन (भिओ)पेश गर्न सुझाव दिएको थियो। कम्पनीले पूर्वाधार विकास कार्यालयमा भिओ स्वीकृत गरी पाउँ भनी कागजात पेश गरेपछि गण्डकी प्रदेश सरकारले २०७८ सालमा कुल लागतको २४ दशमलव ८१ प्रतिशत भिओ वृद्धि गरेको थियो। जसमा १५ प्रतिशत संघीय भौतिक पूर्वाधार सहरी विकास तथा यातायात मन्त्रालयले र ८९ दशमलव ८१ प्रतिशत प्रदेश क्याबिनेटले व्यहोर्ने गरी भिओ स्वीकृत भएको थियो। संघीय तथा प्रादेशिक सरकारको लागत साझेदारीमा पुलको भिओ वृद्धि भएपछि निर्माण कम्पनी २०७९ मा पुल निर्माण गर्न फिल्डमा परिचालन भएको थियो। भिओ वृद्धिपछि पुलको कुल लागत बढेर १४ करोड १९ लाख पुगेको छ। त्यसपछि पुलको दायाँ बायाँ एङ्करेज ब्लक र कालीगण्डकी नदीमा रिभर प्रोटेक्सनको काम अघि बढायो। लामो समयसम्म अन्योल अवस्थामा रहेको पुल बनाउन निर्माण कम्पनी लागेपछि स्थानीयमा पुल बन्ने आशा मरिसकेकोमा फेरी केही आशावादी बन्न थाल्यो। कम्पनीले निर्माणस्थलमा झन्डै २ करोड भन्दा लागतको स्टिल पार्ट समेत निर्माणस्थलमा झार्यो। निर्माण कम्पनीले निकै दतारुकताका काम गरिरहेकै अवस्थामा गतवर्षको कालीगण्डकी नदीको बाढीले फेरी कम्पनीले निर्माण गरेको रिभर प्रोटेक्सनमा क्षति बनायो।कटानले पञ्चिमतर्फको एङ्करेज ब्लक समेत धरापमा पर्ने देखियो। त्यसपछि निकै गति लिएको पुलको काम त्यसपछि अहिलेसम्म कुनै काम अघि बढ्न सकेको छैन। निर्माण कम्पनीले फेरी पुलको भिओ माग गरिरहेको अवस्था छ। लेतेकुञ्जो सस्पेन्सन पुलको पछिल्लो पटक २०७९ चैत २८ गते म्याद थप भएको थियो। सार्वजनिक खरिद ऐन अनुसार कुनै पनि योजनाको २५ प्रतिशत भन्दा माथि भिओ स्वीकृत गर्न नपाउने प्रावधान रहेको पूर्वाधार विकास कार्यालयका प्रमुख अजय श्रेष्ठ बताउँछन्। उनले २५ प्रतिशत भन्दा माथिको भिओ स्वीकृत मन्त्रिपरिषदले मात्र गर्न सक्ने उनले खुलाए। पुलको भिओ थप्न माग छ, तर भिओ २५ प्रतिशत भन्दा माथि जान मिल्दैन,कार्यालय प्रमुख श्रेष्ठले भने, हामीले सरकारको कानुन र नियम पालन गर्ने हो,हामी आफूले चाहेर पनि भिओ वृद्धि गर्न सक्तैनौ। पुल निर्माण अलपत्र परिरहेका बेला तत्कालीन गण्डकी प्रदेशका भौतिक पूर्वाधार मन्त्री रेशमबहादुर जुग्जाली अनुगमनमा गएका बेला स्थानीय चर्को रोश प्रकट गरे। निर्माणाधीन पुलको सुरु गर्न पूर्ववाणिज्य मन्त्री रोमी गौचन थकाली र संघीय सांसद योगेश गौचन थकालीको उपस्थितिमा पूर्वाधार विकास कार्यालय, निर्माण कम्पनी र स्थानीयबासीको निर्माणस्थलमा बृहत छलफल भयो। त्यससमय चालु वर्षको मंसिरमा पुल बनाउन नसक्ने निर्माण कम्पनीको विरुद्ध निर्माणस्थलमा स्थानीयले चर्को रोश प्रकट गरे। स्थानीयको चर्को आलोचना खेप्न बाध्य निर्माण कम्पनीका प्रतिनिधि अजय लामिछानेले निर्माण कम्पनीलाई परेको अप्ठ्यारो भिओका विषयमा कार्यालयले सहजीकरण गर्ने र निर्माण कम्पनी १ हप्ता भित्र पुलको काममा फर्किने मौखिक सहमति भयो। तर, त्यसबेला निर्माण कम्पनीका प्रतिनिधि अजय लामिछानेले गरेको काममा फर्किने प्रतिबद्धता पुरा हुन सकेन। निर्माणस्थलमा कम्पनीले व्यवस्थापन गरेको करोडौं लागतको स्टिल पार्ट पुलको काम हुन नसकी फ्रिज भएर बसेको छ।"
बुधबार देशका यी स्थानमा हुने छ वर्षा,"काठमाडौं : बुधबार देशका कोशी, मधेश, बागमती, गण्डकी र लुम्बिनी प्रदेशमा पूर्ण बदली रही बाँकी भूभागमा आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, मधेश, बागमती र गण्डकी प्रदेशका केही स्थानहरूका साथै लुम्बिनी, कर्णाली र सुदूरपश्चिम प्रदेशका थोरै स्थानहरुमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। साथै कोशी ,मधेश, बागमती र गण्डकी प्रदेशका एकदुई स्थानमा भारी वर्षाको पनि सम्भावना रहेको छ। बुधबार राति कोशी, मधेश, बागमती, गण्डकी र लुम्बिनी प्रदेशमा पूर्ण बदली रही बाँकी भूभागमा आंशिकदेखि साधारणतया बदली रहने छ। कोशी, मधेश र बागमती प्रदेशका धेरै स्थानहरूमा, गण्डकी र लुम्बिनी प्रदेशका केही स्थानहरूमा साथै कर्णाली र सुदूरपश्चिम प्रदेशका थोरै स्थानहरुमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। साथै कोशी ,मधेश ,गण्डकी ,कर्णाली र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ।"
"इन्द्रावतीमा तितेपातीबाट तेल उत्पादन सुरु, प्रतिलिटर १२ हजार रुपैयाँ","सिन्धुपाल्चोक : सिन्धुपाल्चोकको इन्द्रावती गाउँपालिकामा तितेपातीबाट तेल उत्पादन सुरु भएको छ। इन्द्रावती गाउँपालिकाको लघु उद्यम विकास कार्यक्रमअन्तर्गत तितेपातीबाट तेल उत्पादन सुरु भएको वडा नम्बर ५ का अध्यक्ष शशीनाथ आचार्यले जानकारी दिए। वडाध्यक्ष आचार्यले यस्ता क्रियाकलापले स्थानीयको आयआर्जनमा वृद्धि हुने लक्ष्य राखिएको बताए। खेर जाने तितेपातीबाट तेल बनेको छ, अब पालिकाको खेर गएको जमिनमा तितेपाती खेती गर्न प्रोत्सहान गरिनेछ, उनले भने यसलाई बाँदरले पनि केही नगर्ने हुँदा किसानहरूले तितेपाती खेतीबाट आम्दानी गर्न सक्नेछन्। पालिकाले स्थानीयलाई मेसिननद्वारा तेल बनाउन ५ दिने तालिमसमेत दिएको छ। तितेपातीबाट उत्पादित वनस्पति तेल बहुउपयोगी रहेको र अन्तर्राष्ट्रिय बजारमा प्रतिलिटर १२ हजारभन्दा माथि बिक्री वितरण गर्ने सकिने कार्यक्रम सहजकर्ता बुद्धिरत्न डंगोलले बताए। अन्तर्राष्ट्रिय बजारमा अहिले यो तेलको उच्च माग छ, उनले भने, स्थानीय स्तरमा यस्ता धेरै जडिबुटी छन्, स्थानीय सरकारले त्यसको पहिचान गर्ने र उद्योग सञ्चालन गर्ने हो भने धेरै रोजगारीको अवसर सिर्जना हुन सक्छ। तितेपातीको गुणस्तर हेरेर ६० रुपैयाँदेखि ८० रुपैयाँसम्म प्रति किलो मूल्य रहेको उनले बताए। पात पछाडि जति धेरै भुवा भयो उति गुणस्तर मानिन्छ, यस्तो खालको तितेपाती मूल्य प्रतिकिलो ८० रुपैयाँसम्म बिक्री हुन्छ। गाउँमा प्रयोगविहीन भइरहेको तितेपातीबाट आम्दानी गर्नसक्ने उनले बताए। गाउँघरमा तितेपाती काटेर फाल्ने, जलाउने गरिन्छ, डंगोलले भने त्यो भनेको तितेपाती जलाएको होइनौं पैसा जलाएका हौं, फालेका हौं। घरेलु रक्सी बनाएकोजस्तै तरिकाले यो तेल उत्पादन हुने डंगोलले बताए। लोकल रक्सी बनाउँदा भाडामा बस्ने भए पनि तितेपातीको तेल बनाउँदा उडेर जाने उनले जनाए। हाइड्रो डष्टिलेट नामको मेसिनबाट यसको तेल उत्पादन हुन्छ, उनले भने १ हजार किलो तितेपातीबाट १ केजी तेल उत्पादन हुन्छ। गाउँपालिका अध्यक्ष झम्कनाथ नेपालले स्थानीय जडिबुटी र उत्पादनमा जोड दिएर रोजगारीको सिर्जना गर्न पालिका तत्पर रहेको बताए। हामी स्थानीयलाई कसरी स्वरोजगार बनाउने र आर्थिक रुपमा बलियो बनाउने भन्ने विषयमा गम्भीर छौं, उनले भने, तितेपाती खेती गर्ने र यसबाट तेल उत्पादन गरी बिक्री वितरण गर्ने हो भने पालिकाबासी समृद्ध हुन सक्छन्। तितेपाती फुल्नु वा दाना लाग्नुभन्दा पहिला नै तेल बनाउन प्रयोग गर्नुपर्छ। सामान्यतया वैशाखदेखि भदौअसोजसम्म यसको तेल बनाउने उपयुक्त समय हो। हिउँदयाममा भने, फुल्ने तथा तितेपातीको बिरुवा मर्न थाल्छ र तेल निकाल्न सकिँदैन। तितेपातीको तेल मुटु तथा कलेजोका लागि सबैभन्दा राम्रो औषधी भएको तेल उत्पादन गर्दै आएका उत्तम बज्रचार्य बताउँछन्। जिउको दुखाइ हटाउने, काखी गन्हाउने समस्याको समाधान, दाँत दुखेको निको, रुघाखोकीलगायत छालासम्बन्धी समस्या समाधान हुने बताइन्छ। चोटपटकबाट बगेको रगत बन्द गर्न तितेपाती बहुउपयोगी हुन्छ। सामान्यतया कपालमा तेल लगाएको जसरी उक्त तेलको प्रयोग गर्नुपर्छ। तितेपातीको तेल मात्रै होइन पात नै पकाएर खाए पनि धेरै रोग निको हुने बज्राचार्य बताउँछन्।"
म्याग्दीमा आगलागीबाट एक घर जलेर नष्ट,"बेनी : म्याग्दीको धवलागिरी गाउँपालिका७ ताकमका आगोलागीबाट एक घर जलेर नष्ट भएको छ। ताकमका बाबुराम खत्रीको ढुंगा, माटो, काठले बनेको जस्तापाताले छाएको घर गएराती आगलागी हुँदा जलेर नष्ट भएको हो। आगलागीबाट घरमा भएको अन्नपात, कपडा, काठपात सबै जलेर नष्ट भएको धरधनी खत्रीले बताए। सोमबार राती १० बजे भान्छा कोठाबाट सल्किएको आगोलाई स्थानीयबासी, जनप्रतिनिधि, रेडक्रसकर्मी र प्रहरीको टोलीले निभाएका थिए। तत्कालै नियन्त्रणमा जुटेको र सावधानीले बाक्लो बस्तीका अन्य घरमा आगो सल्कन पाएनन्। ताकम प्रहरी चौकीका प्रहरी सहायक निरीक्षक रमेशप्रसाद अधिकारीले आगलागीबाट ३ लाखभन्दा बढीको क्षति भएको प्रारम्भिक विवरण संकलन भएको बताए। घर जलेपछि खत्रीका परिवार आफन्तकहाँ आश्रय लिएर बसेका छन्। धवलागिरी गाउँपालिका७ का वडा अध्यक्ष अशोक खत्रीले आगोलागी पीडितलाई अस्थायी बसोबास र राहत तथा घर पुनर्निर्माणका लागि समन्वय र पहल गरिएको बताए।"
"करेन्ट लागेर एक जनाको मृत्यु, एक जना घाइते",अछाम : अछाममा करेन्ट लागेर एक जनाको मृत्यु भएको छ भने एक जना घाइते भएका छन्। जिल्लाको तुर्माखाद गाउँपालिका६ निवासी १५ वर्षका बिमल बिक र १४ वर्षिय झंकर विक घरबाट तुर्माखाँद गापा७ बासकाडा जाने क्रममा कच्ची सडकखण्डमा पोलबाट चुँडिएर सडकमा खसेको तारमा झंकर विकलाई करेन्ट लागेको थियो। झंकरलाई करेन्ट लागेपछि बचाउन तान्ने क्रममा विमललाई पनि करेन्ट लागेको थियो। करेन्ट लाग्दा झंकरलाई बचाउन खोजेका विमलको भने घटनास्थलमै मृत्यु भएको जिल्ला प्रहरी कार्यालय अछामका प्रहरी नायब उपरीक्षक सन्तोष पाठकले जानकारी दिए। झंकर विक भने घाइते छन्। घटनाको थप अनुसन्धानका लागि इलाका प्रहरी कार्यालय कमलबजार बाट प्रहरी नायब निरीक्षक भीमबहादुर शाहीसहित सात जनाको टोली घटनास्थलतर्फ पठाइसकेको प्रनाउ पाठकले बताए।
एसईईको नतिजा बिहीबारसम्म आउने,"भक्तपुर : राष्ट्रिय परीक्षा बोर्ड,परीक्षा नियन्त्रण कार्यालयले यस वर्षको एसईई परीक्षाको नतिजा बिहीबारसम्म सार्वजनिक गर्ने तयारी गरेको छ । कक्षा १० का परीक्षा नियन्त्रक नन्दलाल पौडेलले नतिजा सार्वजनिक गर्ने अन्तिम तयारीमा पुगेको राससलाई जानकारी दिए। कार्यालयले तयार पारेको कार्ययोजनाअनुसार उत्तरपुस्तिका परीक्षण,अङ्कभार प्रविष्ट र मिस म्याचको काम सकेर नतिजा प्रकाशनको अन्तिम तयारी भइरहेको उनको भनाइ छ । परीक्षा नियन्त्रक पौडेलले भनेभयो, 'असार १५ गतेभित्र नतिजा सार्वजनिक गर्ने बोर्डको तालिका हो,तालिकाभन्दा पनि छिटो नतिजा सार्वजनिक गर्न बोर्ड र परीक्षा नियन्त्रण कार्यालयले तीव्र गतिमा काम गरेका छौँ बिहीबारभित्र नतिजा सार्वजनिक गर्ने गरी काम भइरहेको छ ।' उनले कर्मचारीहरुको समूह बनाएर काम भइरहेको बताए । उनले ५२ वटा परीक्षण केन्द्रमा उत्तरपुस्तिका परीक्षण भइ कार्यालयमा बाँकी काम भइरहेको जानकारी दिए। कार्यालयले गत वर्ष असार २४ मा एसईईको नतिजा सार्वजनिक गरेको थियो । परीक्षा नियन्त्रक पौडेलले यस वर्ष एसईईको नतिजा सैद्धान्तिक र प्रयोगात्मक फरक गरी सार्वजनिक गरिने बताए । यस वर्षको नतिजामा विद्यार्थीले सैद्धान्तिकतर्फ ७५ अङ्कको परीक्षामा ३५ प्रतिशत अर्थात् २७ अङ्क नल्याउनेलाई एनजी उल्लेख गरिने उनको भनाइ छ । गत चैत १५ गतेदेखि सुरु भएको एसईईमा नियमिततर्फ चार लाख ६७ हजार र ग्रेड वृद्धितर्फ २१ हजार परीक्षार्थी सहभागी थिए ।"
झापामा चट्याङ लागेर थप एक जनाको मृत्यु,झापा : आज बिहान चट्याङका कारण झापामा दुई जनाको मृत्यु भएको छ । मृत्यु हुनेमा गौरीगञ्ज गाउँपालिका८ का ४२ वर्षीय विकास गिरी रहेको जिल्ला प्रहरी कार्यालय झापाका प्रवक्ता कृष्णबहादुर चन्दले जानकारी दिए। झापाकै कमल गाउँपालिका२ का ४६ वर्षीय राजन खड्काको पनि चट्याङले लागेर मृत्यु भएको थियो। चन्दका अनुसार विहान घरबाट खेततर्फ जाने क्रममा चट्याङ लागेर घाइते भएका खड्काको दमकस्थित आम्दा अस्पताल पुर्याइए लगत्तै चिकित्सकले मृत घोषणा गरेका थिए । साथै गौरीगञ्ज गाउँपालिका३ मा सीताराम दाहालको खेतमा काम गर्दै गर्दा विकास गरीलाई चट्याङ लागेको थियो । उनको घटनास्थलमै मृत्यु भएको प्रवक्ता चन्दको भनाइ छ ।
झापामा चट्याङले लागेर एक जनाको मृत्यु,झापा : झापामा चट्याङले लागेर एक जनाको मृत्यु भएको छ। मृत्यु हुनेमा कमल गाउँपालिका २ स्थित समाईगढ निवासी ४६ वर्षीय राजन खड्का रहेको जिल्ला प्रहरी कार्यालय झापाले जनाएको छ। आज बिहान ७ बजेको समयमा आफ्नै घरबाट खेततर्फ जाने क्रममा उनीमाथि चट्याङ परेको थियो। चट्याङ लागेर घाइते भएका खड्कालाई उपचारको लागि आम्दा अस्पताल दमक पुर्याउनासाथ चिकित्सकले मृत घोषणा गरेको प्रहरीले जनाएको छ।
झापामा चट्याङले लागेर एक जनाको मृत्यु,झापा : झापामा चट्याङले लागेर एक जनाको मृत्यु भएको छ। मृत्यु हुनेमा कमल गाउँपालिका २ स्थित समाईगढ निवासी ४६ वर्षीय राजन खड्का रहेको जिल्ला प्रहरी कार्यालय झापाले जनाएको छ। आज बिहान ७ बजेको समयमा आफ्नै घरबाट खेततर्फ जाने क्रममा उनीमाथि चट्याङ परेको थियो। चट्याङ लागेर घाइते भएका खड्कालाई उपचारको लागि आम्दा अस्पताल दमक पुर्याउनासाथ चिकित्सकले मृत घोषणा गरेको प्रहरीले जनाएको छ।
२० वर्षपछि विवाह गर्ने किशोरीलाई २० हजार,"सप्तरी : सप्तरीको बोदेबरसाइन नगरपालिकाले २० वर्ष पुगेर विवाह गर्ने दलित किशोरीलाई २० हजार प्रदान गर्ने भएको छ । नगरपालिकाले ११औं नगरसभामा बालविवाह न्यूनीकरणका लागि उक्त निर्णय गरेको जनाएको छ । बालविवाहविरुद्धको साझा अभियानलाई सफल बनाउन उक्त कार्यक्रम सहयोग हुने विश्वास व्यक्त गरिएको छ । 'यहाँका अधिकांश स्थानमा बालविवाह गर्ने चलन छ, यस अभियानले बालबिबाह कम हुने अपेक्षा गरेका छौँ', नगरप्रमुख आतेशकुमार सिंहले भने, 'उमेर नपुगी विवाह गर्ने चलन अन्त्यका लागि यो अभियानलाई जिल्लाभर लैजान जरुरी छ ।' दलित समुदायका उमेर पुगेर विवाह गर्ने महिलालाई रु बीस हजार नगद दिने तथा स्नातक पास गरी विवाह गर्ने महिलालाई पनि सहयोग गर्ने उनको भनाइ छ । नगर उपप्रमुख रेनुकुमारी साहले यस कार्यक्रमले विद्यालयस्तरमा बालविवाहबारे चेतना फैलाउन सहयोग हुने धारणा व्यक्त गरे। रासस"
गाउँपालिकालाई हेलिप्याड हस्तान्तरण,जोमसोम : उपल्लो मुस्ताङको लोमान्थाङ गाउँपालिका५ को लोमान्थाङमा नेपाली सेनाले निर्माण गरेको हेलिप्याड मंगलबार गाउँपालिकालाई हस्तान्तरण गरिएको छ। लोमान्थाङ गाउँपालिकाको समन्वयमा जोमसोम स्थित नारायण दल गणले लोमान्थाङमा नागरिक मैत्री हेलिप्याड निर्माण गरेको हो। नेपाली सेनाको नागरिक सैनिक समन्वय कार्यक्रम अन्तर्गत निर्माण गरिएको हेलिप्याडका लागि लोमान्थाङ गाउँपालिकाले आर्थिक व्यवस्थापन गरेको थियो। सेनाको नारायण दल गण जोमसोमबाट प्राविधिक तथा जनशक्ति व्यवस्थापन गरी उपल्लो मुस्ताङको लोमान्थाङ५ मा हेलिप्याण्ड निर्माण गरी गाउँपालिकालाई हस्तान्तरण गरेको गाउँपालिकाका प्रशासन प्रमुख विकास केशीले जानकारी दिए। नेपाली सेनाको नारायण दल गण जोमसामका गणपति प्रमुख सेनानी लेखनाथ कटुवालद्वारा लोमान्थाङ गाउँपालिकाका अध्यक्ष टसीनर्बु गुरुङलाई एक कार्यक्रमका बीच हेलिप्याण्ड हस्तान्तरण भएको गाउँपालिकाले जनाएको छ।
हुम्लाको सात पालिकामध्ये पाँच वटाले मात्र ल्याए बजेट,हुम्ला : हुम्लाको सातवटा गाउँपालिकामध्ये पाँचवटाले मात्र तोकिएको समयमा बजेट ल्याएका छन्। पाँचवटा पालिकाले २ अर्ब ४० करोड ७५ लाख ५ हजार ३ सय रुपैयाँको बजेट ल्याएका हुन्। आगामी आर्थिक वर्षका लागि सिमकोट गाउँपालिकाले ४९ करोड २८ लाख ४५ हजार रुपैयाँ बजेट ल्याएको छ। नाम्खा गाउँपालिकाले चालुतर्फ १९ करोड २४ लाख ८ हजार २ सय र पुँजीगततर्फ १२ करोड १४ हजार गरी जम्मा ३१ करोड ३८ लाख २ सय रुपैयाँ बजेट ल्याएको छ। खार्पुनाथ गाउँपालिकाले चालुतर्फ २५ करोड २३ लाख ४० हजार र पुँजीगत १२ करोड ६९ लाख ३६ हजार गरी ३७ करोड ९२ लाख ७६ हजार रुपैयाँ बजेट ल्याएको छ। सर्केगाड गाउँपालिकाले ४६ करोड ७५ लाख ८२ हजार १ सय रुपैयाँको बजेट ल्याएको गाउँपालिका उपाध्यक्ष चन्द्रसिहं कार्कीले जानकारी दिए। ताजाँकोट गाउँपालिकाले चालुतर्फ १६ करोड ६५ लाख २० हजार ९ सय रुपैयाँ र पुँजीगत २२ करोड ७ लाख ३ हजार ९ सय रुपैयाँको बजेट ल्याएको ताजाँकोट गाउँपालिका उपाध्यक्ष सुरेन्द्र थापाले बताए। यसैगरी जिल्लाको दक्षिण भेगमा पर्ने चंखेली गाउँपालिका र अदानचुली गाउँपालिकाले भने असार १० मा बजेट ल्याउन सकेन।
"कोशी, मधेश, बागमती र गण्डकी प्रदेशका एकदुई स्थानमा भारी वर्षाको सम्भावना","काठमाडौं : जल तथा मौसम विज्ञान विभागले मनसुनी वायुको आंशिक प्रभाव रहेको छ। मौसम पूर्वानुमान महाशाखाले मंगलबार जारी गरेको मौसम पूर्वानुमान बुलेटिनमा कोशी,बागमती र गण्डकी प्रदेशका एकदुई स्थानमा भारी वर्षाको सम्भावना रहेको उल्लेख छ। सोमबार कोशी, मधेश, बागमती, गण्डकी र लुम्बिनी प्रदेशका केही स्थानहरूमा साथै कर्णाली र सुदूरपश्चिम प्रदेशका थोरै स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको बुलेटिनमा उल्लेख छ। मंगलबार देशभर आंशिकदेखि साधारणतया बदली रहने छ। कोशी, मधेश, बागमती र गण्डकी प्रदेशका केही स्थानहरूका साथै लुम्बिनी,कर्णाली र सुदूरपश्चिम प्रदेशका थोरै स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको महाशाखाले जारी गरेको बुलेटिनमा उल्लेख छ। कोशी, मधेश, बागमती र गण्डकी प्रदेशका एकदुई स्थानमा भारी वर्षाको पनि सम्भावना रहेको छ। बुधबार कोशी, मधेश, बागमती, गण्डकी र लुम्बिनी प्रदेशमा पूर्ण बदली रही बाँकी भूभागमा आंशिकदेखि साधारणतया बदली रहने छ। कोशी, मधेश, बागमती र गण्डकी प्रदेशका केही स्थानहरूका साथै लुम्बिनी, कर्णाली र सुदूरपश्चिम प्रदेशका थोरै स्थानहरुमा मेघ गर्जनचट्याङ्गसहित मध्यम वर्षाको सम्भावना रहेको छ।"
मोरङमा घरभित्रै वृद्ध मृत फेला,"विराटनगर : मोरङमा एक जना वृद्ध घरभित्रै मृत फेला परेका छन्। सुनवर्षी नगरपालिका२ का ७५ वर्षीय पुनलाल राजवंशी आफ्नै घरभित्र मृत भेटिएका हुन्। घरको कोठाभित्र पानी भरेको बालटिनमा टाउको डुबेर मृत्यु भएको अवस्थामा सोमबार साँझ ७:२५ बजेतिर शव फेला परेको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार बालटिनमा घोप्टो परेको निर्वस्त्र अवस्थामा राजवंशीलाई मृत फेला पारिएको हो। राजवंशी घरभित्रै मृत फेला परेपछि स्थानीयले प्रहरीलाई घटनाको जानकारी दिएका थिए। घटनास्थलमा पुगेको इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोलीले कानुनी प्रक्रिया पूरा गरेर शवलाई पोस्टमार्टमका लागि रंगेली अस्पतालमा पुर्याएको छ। राजवंशीको अस्वभाविक मृत्युका सम्बन्धमा इन्सपेक्टर खड्का नेतृत्वकै टोलीले थप अनुसन्धान सुरु गरेको डीएसपी बस्नेतले बताए। उनका अनुसार पानी खान वा नुहाउन लाग्दा मृत्यु भएको हुनसक्ने आशंका छ। तत्काल हेर्दा शरीरमा कुनै चोटपटक नरहेको र घटना शंकास्पद नदेखिएको प्रहरीले जनाएको छ। यद्यपि, अनुसन्धानपछि वास्तविकता पत्ता लाग्ने जानकारी डीएसपी बस्नेतले दिए। प्रहरीका अनुसार घरमा वृद्ध राजवंशी एक्लै बस्दै आएका थिए। पत्नीको केही समयअघि मृत्यु भइसकेको र उनका सन्तान नरहेको प्रहरीले जनाएको छ।"
"बूढी खोलाले बगाएर मृत्यु हुनेको पहिचान खुल्यो, दुई जना बेपत्ता",विराटनगर : मोरङ र सुनसरीको सिमाना भएर बग्ने बूढी खोलाले बगाएर मृत्यु हुने युवतीको पहिचान खुलेको छ। खोलाले बगाएर मोरङको सुन्दरहरैँचा नगरपालिका५ की २२ वर्षीया फुदनी भनिने प्रेमकला चौधरीको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार खोलाले प्रेमकलासहित ४ जनालाई दिउँसो १२:१० बजेतिर बगाएको थियो। खोलाले बगाएका एक जना वृद्धासहित २ जना बेपत्ता छन्। १ जनाको सकुशल उद्धार गरिएको छ। प्रेमकलालाई भने मृत फेला पारिएको जानकारी बस्नेतले दिए। उनका अनुसार सुन्दरहरैँचा४ बाट पश्चिमतर्फ सुनसरीको इटहरी उपमहानगरपालिका४ स्थित खोला किनारमा उनको शव फेला परेको हो। खोलाले बगाएर सुन्दरहरैँचा५ की ६० वर्षीया असरादेवी चौधरी र ३० वर्षीया फूला चौधरी बेपत्ता छन्। उनीहरूको खोजी भइरहेको प्रहरीले जनाएको छ। खोलाले बगाउनसाथ सुन्दरहरैँचा५ की २२ वर्षीया स्वस्तिका चौधरीको उद्धार गरिएको थियो। स्थानीय बासिन्दाको सहयोगमा अस्थायी प्रहरी पोस्ट बलियाले स्वस्तिकाको सकुशल उद्धार गरेको डीएसपी बस्नेतले बताए। सोमबार रातिदेखि निरन्तर वर्षा भएसँगै बूढी खोलामा बाढी आएको छ। पानीको बहाव उच्च भएको खोलामा माछा मार्न र दाउरा टिप्न स्थानीय महिलालाई गएका थिए। असावधानीपूर्वक माछा मार्ने र दाउरा बटुल्ने क्रममा उनीहरूलाई सुन्दरहरैँचा५ गौशालाबाट खोलाले बगाएको प्रहरीले जनाएको छ ।
बेलकोटगढीले कृषिमा आधुनिकीकरण तथा व्यावसायीकरण गर्ने,"नुवाकोट : बेलकोटगढी नगरपालिकाले बेलकोटगढीले कृषिमा आधुनिकीकरण तथा व्यावसायीकरण गर्ने भएको छ। दोस्रो नगरसभाको चौथो अधिवेशनले आगामी आर्थिक वर्ष २०८१०८२ को नीति तथा कार्यक्रममा उक्त विषय समावेश छ। बेलकोटगढीको नीति तथा कार्यक्रममा कृषिमा आधुनिकीकरण तथा व्यावसायिकरण, शिक्षामा गुणस्तरसहितको सिप र प्राविधिक तथा स्वास्थ्यतर्फ नगरभित्रै सर्वसुलभ उपचार सेवाको पहुँचमा नगरवासीलाई समावेश गर्ने उल्लेख गरिएको छ । मेयर जगतबहादुर गुरुङले पेश गरेको नीति तथा कार्यक्रम सभाले सर्वसम्मत पारित गर्दै सोही अनुसारको बजेटको लागी मार्ग प्रशस्त गरेको हो। मेयर गुरुङले पेश गरेको नीति तथा कार्यक्रम पास भएसगैँ उपमेयर शिवप्रसाद दाहालले आगामी आर्थिक वर्षको लागी अनुमानित आयव्यय सहितको बजेट पेश गरेका हुन्। बेलकोटगढीले कुल ८९ करोढ ८८ लाख रुपैयाँको बजेट पेश गरेको छ। नीति तथा कार्यक्रममा कृषिमा आधुनिकीकरण तथा व्यावसायीकरण, शिक्षामा गुणस्तर सहितको सिप र प्राविधिक तथा स्वास्थ्यतर्फ नगरभित्रै सर्वसुलभ उपचार सेवाको पहुँचमा नगरबासीलाई समावेश गर्ने उल्लेख गरिएको छ । मेयर जगतबहादुर गुरुङले पेश गरेको नीति तथा कार्यक्रमलाई नगरसभाका सदस्यहरूले सर्वसम्मत रुपमा पारित गरेका हुन् ।"
मोरङमा विद्यालय जाँदै गरेका बालकको खोलाले बगाएर मृत्यु,"विराटनगर : मोरङमा विद्यालय जाँदै गरेका बालकको खोलाले बगाएर मृत्यु भएको छ । केराबारी गाउँपालिका४ याङ्शीलाका चित्रबहादुर राईका छोरा ११ वर्षीय श्याम राईको मृत्यु भएको वडाध्यक्ष शिवप्रसाद तामाङले जानकारी दिए । उनका अनुसार तर्ने क्रममा मंगलबार बिहान ९ बजेतिर श्यामलाई स्थानीय गोविने खोलाले बगाएको थियो । खोजी गर्ने क्रममा खोलाले बगाएर १ सय मिटरजति तल पुर्याएको अवस्थामा ९:५० बजेतिर शव फेला परेको तामाङले बताए । उनका अनुसार बालकको टाउको, अनुहारलगायत शरीरका विभिन्न भागमा चोट लागेको अवस्थामा शव भेटिएको छ । मृतक श्याम केराबारी४ चिउरी भञ्ज्याङस्थित जनकल्याण माध्यमिक विद्यालयको कक्षा ६ मा अध्ययनरत थिए । विद्यालयका प्रधानाध्यापक सुजन थेवेका अनुसार याङ्शीलाबाट विद्यालय भएको चिउरी भञ्ज्याङ आइपुग्न विद्यार्थीलाई लगभग १ घण्टा समय लाग्छ । २ सय १० जना विद्यार्थी रहेको विद्यालयमा याङ्शीला घर भएका करिब २० जनाजति बालबालिका अध्ययनका लागि आउने गरेको जानकारी थेवेले दिए । प्रअ थेवेका अनुसार याङ्शीला र चिउरी भञ्ज्याङ आसपासमा सोमबार रातिदेखि भीषण वर्षा भइरहेको थियो । खोला तर्ने क्रममा वर्षासँगै आएको बाढीले बगाएर बालकको मृत्यु भएको उनले बताए । बालकको मृत्यु भएपछि सिंगो गाउँ र विद्यालय शोकमा डुबेको थेवेले बताए । याङ्शीलामा कक्षा ५ सम्म मात्रै पढाइ हुने विद्यालय छ । याङ्शीलाका बालबालिकाले कक्षा ६ देखिमाथि पढ्नलाई चिउरी भञ्ज्याङको जनकल्याण माध्यमिक विद्यालय पुग्नुपर्ने बाध्यता रहेको वडाध्यक्ष तामाङले बताए । अलि माथिबाट अर्को सुरक्षित बाटो पनि थियो । तर,लामो भएकाले धेरै घुम्नुपर्छ,उनले भने,छोटो बाटो हुँदै विद्यालय जाने क्रममा दुःखद् घटना भइदियो । छोटो बाटो हिँड्दा बर्खाका बेला बालबालिकाको ज्यान जोखिममा पर्ने गरेको छ । तामाङका अनुसार गोविने खहरे खोला हो । गोविने ठाडो र खहरे खोला हो । हिउँदमा पानी हुँदैन,उनले भने,बर्खामा अलि ठूलो पानी पर्नासाथ उर्लिन थाल्छ । बेलाबेला ह्वात्तै बाढी आउने र बन्द हुने हुन्छ । स्थानीय गोविन्द खड्काका अनुसार विद्यालय जाँदै गरेका ५६ जना बालबालिका एकैपटक खोलामा छिरेका थिए । एकजना साथीलाई बाढीले बगाएको र अरुले तत्काल बाहिर निस्किएर ज्यान बचाएको जानकारी उनले दिए । ठूलो पानी परेसँगै खोलामा बाढी आएकाले नानीहरुलाई स्कुल नजानु भनेर अभिभावक कामतिर लागे । तर, उनीहरु स्कुल गएछन्,खड्काले भने,स्कुल जाँदा खोला तर्ने क्रममा भेलबाढीले एकजनालाई बगायो । अरुले भागेर ज्यान बचाएछन् । श्याम राईलाई खोलाले बगाएको भनेर सँगै रहेका साथीहरुले खबर गरेपछि घटनाका बारेमा थाहा भएको उनले बताए । घटनाको जानकारी पाउनसाथ इलाका प्रहरी कार्यालय बेलबारी र इलाका प्रहरी कार्यालय केराबारीको संयुक्त टोली घटनास्थलतर्फ लागेको छ । घटनास्थल पुग्न प्रहरीलाई करिब ३ घण्टा समय लाग्ने बताइएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले कानुनी प्रक्रिया पूरा गरी शवलाई पोस्टमार्टमका लागि पठाएर घटनाको अनुसन्धान सुरु गरिने जानकारी दिए ।"
हाम्रो माया घर निर्माणका लागि स्थानीयले दिए सवा करोडको जग्गा,"बर्दिबास : सडक मानव आश्रय स्थल हाम्रो माया घर निर्माणका लागि महोत्तरीको बर्दिबासमा शिव पुराण महायज्ञ आयोजना हुने भएको छ। साउन २१ गतेदेखि २९ सम्म महायज्ञ आयोजन हुने छ। भवन निर्माणका लागि बर्दिबासका स्थानीयले सवा करोड मूल्य पर्ने साढे पाँच कठ्ठा जग्गा दान गरेका छन्। मधेश प्रदेश सरकारका शिक्षा तथा संस्कृति राज्यमन्त्री शारदा देवी थापाको उपस्थितिमा मंगलबार शिव पुराण महायज्ञ मूल समितिले पत्रकार सम्मेलनको आयोजना गरेर हाम्रो माया घर निर्माण बारे जानकारी दिएको छ। महायज्ञमा प्रख्यात कथावाचक राधिका दासीले महायज्ञमा कथा वाचन गर्ने बताइएको छ। महायज्ञबाट संकलित रकमबाट सडक बालबालिका र मानिसहरूका लागि आश्रम निर्माण गरिने छ। शिव पुराण महायज्ञ मूल समितिका अध्यक्ष हीरा गौतमका अनुसार सडक मानवलाई संरक्षण दिने उद्देश्यले हाम्रो माया घर निर्माण गरिने छ। हाम्रो माया घरमा अनाथ बालबालिका तथा सडक मानिसहरूको पालन पोषण, शिक्षा दिक्षा, अभिभावकत्व प्रदान गरिने छ, मुल समितिका अध्यक्ष गौतमले भने, महायज्ञबाट संकलन रकमबाट भवन निर्माण थालनी गरिने छ। स्थानीय सरकार र प्रदेश सरकारबाट भवन निर्माणका लागि सहयोग माग गरिने छ। आश्रम निर्माणका लागि बर्दिबास नगरपालिका२ वुद्धचौकमा एक दर्जन स्थानीयहरूले साढे ५ कठ्ठा दान गरिसकेका छन्। त्यो जग्गाको मूल्य १ करोड २५ परेको छ। हाम्रो माया घर बर्दिबास महोत्तरीका अध्यक्ष कृष्ण गौतमका अनुसार निर्माणस्थलको घेराबार भइसकेको छ। भवन निर्माणमा अनुमानित ११ करोड खर्च लाग्ने उनले बताए। महायज्ञबाट डेढ करोड रकम संकलन गर्ने लक्ष्य राखिएको छ। उनले भने,हाम्रो मायाको घर दुई वटा ब्लकमा निर्माण गर्छौं। भवनको डीपीआर तयार भइसकेको छ। मधेश प्रदेश सरकारका शिक्षा तथा संस्कृति राज्यमन्त्री शारदा देवी थापाले हाम्रो मायाको घर निर्माणका लागि सबैले सहयोग गर्नुपर्नेमा जोड दिइन्। उनले भनिन्, सडक मानव मुक्त निर्माण अभियानको दायित्व सरकारले पुरा गर्नुपर्छ। मानव कल्याणको पुण्यको कार्यमा सबैलाई सहभागी हुन शिक्षा राज्यमन्त्री थापाले आग्रह गरेकी छिन्।"
भन्सार महसुलसम्बन्धी विधेयक २०८१ स्वीकृत,"काठमाडौं: प्रतिनिधिसभाबाट भन्सार महसुलसम्बन्धी विधेयक २०८१ बहुमतले स्वीकृत भएको छ। सभाको आजको बैठकमा विधेयकमाथि उठेका सैद्धान्तिक छलफलमा अर्थमन्त्री वर्षमान पुनले जवाफ दिएपछि बैठकको अध्यक्षता गरेका उपसभामुख इन्दिरा रानाले विधेयकमाथि विचार गरियोस् भन्ने प्रस्तावलाई निर्णयार्थ प्रस्तुत गर्नुभएको थियो। सांसदहरू सञ्जय कुमार गौतम, जुलीकुमारी महतो (महासेठ), प्रेम सुवाल, नागीना यादव, डा अमरेसकुमार सिंह, गणेश पराजुली, बद्रीप्रसाद पाण्डे भन्सार महसुलसम्बन्धी विधेयक २०८१ माथिको सैद्धान्तिक छलफलमा सहभागी थिए।"
यसरी हुँदैछ घण्टाघरको पुनर्निर्माण,काठमाडौं : काठमाडौंको त्रिचन्द्र क्याम्पस परिसरमा रहेको ऐतिहासिक घण्टाघरको पुनर्निर्माणको कार्य सुरू भएको छ । पुनर्निर्माणको कार्य सोमबारदेखि सुरू भएको हो । घण्टाघरको पुनर्निर्माणमा अहिले कामदारहरू रेट्रोफिटिङमा व्यस्त छन् । विनाशकारी भूकम्पले क्षति पुगेको घण्टाघरको पुनर्निर्माणका लागि पुरातत्त्व विभागको सहमतिमा राष्ट्रिय पुनर्निर्माण प्राधिकरणले विस्तृत परियोजना तयार गरेको हो। भवन निर्माण विभागले घण्टाघरको दायाँ क्षेत्रको रेट्रोफिटिङ गर्ने र बायाँ क्षेत्रको भवनको पुनर्निर्माण गर्ने तयारी गरेको छ । पुनर्निर्माण भइरहेको घण्टा घरको उचाइ र स्वरुप पहिलाकै रहनेछ।
वातावरण संरक्षण र रक्तदानको अभियान बोकेर साइकलमा विश्वयात्रा,"चितवन : वातावरण संरक्षण तथा रक्तदान अभियान बोकेर भरतपुरका रोशन लामिछानले विश्व साइकल यात्रा तय गरेका छन्। भरतपुर महानगरपालिका९ धारेचोकका २६ वर्षीय लामिछाने रक्तदान र वृक्षारोपणका लागि अभिप्रेरित गर्ने उद्देश्यका साथ विश्व साइकल यात्रामा जान लागेका हुन्। बुधबार बिहान उनी यात्रामा निस्कने छन्। यात्राका क्रममा पुग्ने देशको राजधानीमा वृक्षारोपण गर्नेछन्। उनले पाँच करिब एक सय देशको यात्रा गर्नेछन्। बंगलादेशबाट भारत, पाकिस्तान, अफगानिस्तान हुँदै मध्यपूर्वि देशको भ्रमण तय गरेका छन्। उनले रक्तदान कार्यक्रम आयोजना गर्नेछन्।"
"इटहरीको बुढी खोलाले बगाएर एकजनाको मृत्यु, दुई बेपत्ता",धरान : सुनसरी र मोरङको सिमानामा पर्ने बुढी खोलामा आएको बाढीले बगाएर एकजनाको मृत्यु भएको छ। सोमबार रातिदेखि आएको बाढीले बगाएको दाउरा संकलन गर्ने क्रममा अन्य दुईजना बेपत्ता भएका छन्। बढीले बगाएर मृत्यु भएकी एकजना महिलाको सब फेला पारिएको सुनसरीका प्रहरी प्रमुख एसपी बिपिन रेग्मीले बताए। उनको पहिचान भने खुलेको छैन। बेपत्ता भएकाहरुको खोजी गर्न प्रहरी परिचालन गरिएको उनले बताए। लगातारको वर्षातका कारण सुनसरीको धरान उपमहानगरपलिका३ मा पहिरो जाँदा दर्जन घर जोखिममा परेका छन्। बाढीका कारण जनधनको क्षति हुने भएकोले गरमै सर्वसाधारणलाई घरमै बस्न स्थानीय प्रशासनले आग्रह गरेको छ।
