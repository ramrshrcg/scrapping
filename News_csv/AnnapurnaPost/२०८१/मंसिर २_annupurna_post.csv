शीर्षक,विवरण
वडाध्यक्षका लागि बर्दियामा ६ को उम्मेदवारी,"गुलरिया : बर्दियाको ठाकुरबाबा नगरपालिका४ मा रिक्त वडाध्यक्ष पदको लागि ६ दलले मनोनयन पत्र दर्ता गरेका छन्। तत्कालीन वडाध्यक्ष सूर्यबहादुर विष्ट जिल्ला समन्वय समिति बर्दियाको प्रमुख पदमा निर्वाचित भएपछि उक्त पद रिक्त थियो। आइतबार बिहान १० बजेदेखि बेलुकी ५ बजेसम्म भएको मनोनयन पत्र दर्ताका क्रममा कांग्रेसका अमिन थारू, एमालेका विष्णुप्रसाद देवकोटा, माओवादी केन्द्रका शेरबहादुर थारू, राष्ट्रिय स्वतन्त्र पार्टीका बासुदेव शर्मा, नागरिक उन्मुक्ति पार्टीका प्रीतिलाल थारू र राष्ट्रिय प्रजातन्त्र पार्टीबाट रत्नबहादुर शाहीले उम्मेदवारी दर्ता गरेको मुख्य निर्वाचन अधिकृतको कार्यालय ठाकुरबाबा बर्दियाले जनाएको छ। बर्दियामा एउटा वडाध्यक्ष पदको लागि निर्वाचन हुँदै छ। विभिन्न कारणले रिक्त रहेका जिल्ला समन्वय समितिका प्रमुख २, गाउँपालिका अध्यक्ष २, उपाध्यक्ष ४, नगरपालिका प्रमुख र उपप्रमुख ११ तथा वडाध्यक्ष ३४ गरी ४४ रिक्त पदमा मंसिर १६ गते उपनिर्वाचन हुँदै छ। देशैभर ३८ वटा कार्यालय स्थापना गरेको निर्वाचन आयोगले कात्तिक ३० गते बर्दियाको ठाकुरबाबा नगरपालिका ४ को कार्यालयमा मुख्य निर्वाचन अधिकृतको कार्यालय स्थापना गरेको छ। आयोगले मंसिर २ गते मनोनयन दर्ता, ३ गते उम्मेदवारको विरोधमा उजुरी, ४ गते उम्मेदवारको अन्तिम नामावली प्रकाशन र मंसिर १६ गते बिहान ७ बजेदेखि बेलुकी ५ बजेसम्म मतदानको तालिका सार्वजनिक गरेको छ। उम्मेदवारी दिएपछिको तस्बिर खिचाउँदै नेपाली कांग्रेसका उम्मेदवार। अन्नपूर्ण"
"राष्ट्रिय स्वतन्त्र पार्टीले कीर्तिपुरमा दिएन उम्मेदवारी, २६ स्थानीय तहमा कोको उठे ?","काठमाडौं : राष्ट्रिय स्वतन्त्र पार्टीले २६ स्थानीय तहमा उम्मेदवार उठाएको छ। मंसिर १६ गते हुने स्थानीय तहको उपनिर्वाचनमा राष्ट्रिय स्वतन्त्र पार्टीका तर्फबाट २६ स्थानीय तहमा उम्मेदवार दिएको स्थानीय तह उपनिर्वाचन केन्द्रीय संयोजन समितिका संयोजक गणेश पराजुलीले जानकारी दिए। रास्वपाले काठमाडौंको किर्तिपुर नगरपालिका भने उम्मेदवारी दिएको छैन। कीर्तिपुरको मेयरमा नेकपा एमालेका डा सुरेन्द्र मानन्धर, नेपाली कांग्रेसका कृष्णमान डंगोल, माओवादी केन्द्रका शिवशरण महर्जन, राप्रपाका ध्रुव महर्जन र नेसपाबाट दिलकुमार महर्जन लगायतले उम्मेदवार दर्ता गराएका छन्। एकीकृत समाजवादीले पनि उम्मेदवारी दिएको छैन। आगामी मंसिर १६ गते जिल्ला समन्वय समितिका प्रमुख दुई, गाउँपालिका अध्यक्ष दुई, उपाध्यक्ष चार, नगरपालिका प्रमुख एक, उपप्रमुख एक र वडाध्यक्ष ३४ गरी जम्मा ४४ रिक्त पदका लागि उक्त दिन निर्वाचन हुनेछ। मंसिर ३ गते बिहान १० देखि अपराह्न ३ बजेसम्म उम्मेदवारको विरोधमा उजुरी दिने, सोही दिन अपराह्न ३ बजेपछि मनोनयन पत्र र उजुरीमाथि जाँचबुझ एवं निर्णय गरी मंसिर ४ गते साँझ ५ देखि ६ बजेसम्म उम्मेदवारको नामावली प्रकाशन हुनेछ। मंसिर ५ गते बिहान ९ देखि अपराह्न १ बजेसम्म उम्मेदवारले नाम फिर्ता लिन सक्ने छ भने सोही दिन दिउँसो १ देखि ३ बजेसम्म अन्तिम नामावली प्रकाशन गरी दिउँसो ३ देखि ५ बजेसम्म उम्मेदवारलाई निर्वाचन चिह्न प्रदान गरिने छ। मंसिर १६ गते बिहान ७ देखि अपराह्न ५ बजेसम्म मतदान हुने निर्वाचन तालिका छ। यी हुन् रास्वपाका उम्मेदवार"
नलगाड नगरपालिकाको उपप्रमुखमा ६ जनाको उम्मेदवारी दर्ता,"जाजरकोट : आगामी १६ मंसिरमा हुने उपनिर्वाचनमा जाजरकोटको नलगाड नगरपालिकामा उपप्रमुख पदमा ६ वटा पार्टीको उम्मेदवारी दर्ता भएको छ । बाजागाजा र दलबलसहित उम्मेदवारहरूले मनोनयन दर्ता गराएका हुन् । मनोनयन दर्ताका लागि आइतबार बिहान १० बजेदेखि साँझ ५ बजेसम्मको समय तोकिएको थियो । उम्मेदवारी दर्ता गराउनेमा नेपाली कांग्रेसबाट इन्द्रा चन्द सिंह, नेकपा एमालेबाट सुनिता बोहरा, नेकपा (माओवादी केन्द्र)बाट देवका लामिछाने, राष्ट्रिय प्रजातन्त्र पार्टी नेपालबाट सुनिता पुन रावल, राष्ट्रिय स्वतन्त्र पार्टी (रास्वपा)बाट पार्वती पुन, नेपाल समाजवादी पार्टीबाट पवित्रा जैसीको मनोनयन दर्ता भएको मुख्य निर्वाचन अधिकृतको कार्यालयले जनाएको छ । २०७९ सालको स्थानीय तह चुनावबाट उपप्रमुखमा नेपाली कांग्रेसका सरिता सिंह निर्वाचित भएकी थिइन् । गत वर्ष भुकम्पमा परि निधन भएपछि रिक्त रहेको नगर उपप्रमुख पदका लागि आगामी मंसिर १६ गते उपनिर्वाचन हुँदै छ । त्यस्तै कुशे गाउँपालिकाको वडा नम्बर ७ को वडाध्यक्षमा चार जनाको उम्मेदवारी परेको छ । नेपाली कांग्रेसबाट खम्बबहादुर सिंह, नेकपा एमालेबाट डम्बर बहादुर घर्ती, नेकपा माओवादी केन्द्रबाट गोरखबहादुर नेपाली र राष्ट्रिय प्रजातन्त्र पार्टीबाट लालबहादुर खत्रीले मनोनयन दर्ता गराएको मुख्य निर्वाचन अधिकृत श्यामलाल घिमिरेले जानकारी दिए । उत्साहपूर्ण तरिकाले शान्तिपूर्वक उम्मेदवारी दर्ता भएको उनले बताए ।"
झापाको कनकाई ६ मा उपनिर्वाचन : वडाध्यक्षमा ९ जनाको उम्मेदवारी,"झापा : आसन्न स्थानीय तह उपनिर्वाचनका लागि झापाको कनकाई नगरपालिका ६ मा एक जना स्वतन्त्रसहित ९ जनाले उम्मेदवारी दिएका छन्। यही मंसिर १६ गते हुने उपनिर्वाचनका एक स्वतन्त्र र ८ राजनीतिक दलसहित ९ जनाको उम्मेदवारी परेको मुख्य निर्वाचन अधिकृत उमेशप्रसाद लुइँटेलले जानकारी दिए। स्वतन्त्र उम्मेदवारतर्फ लक्ष्मीप्रसाद ओली, नेपाली कांग्रेसबाट रानगोपाल ओली, नेकपा एमालेबाट तुलराम बस्नेत, नेकपा माओवादी केन्द्रबाट गणेशबहादुर थापा, जनमत पार्टीबाट सुकलाल राजवंशी, राप्रपाबाट नारायणप्रसाद निरौला, नागरिक उन्मुक्ति पार्टीबाट जमुना राजवंशी, मङ्गोल नेशनल अर्गनाइजेसनबाट पदमबहादुर तामाङ र संघीय लोकतान्त्रिक राष्ट्रिय मञ्चबाट दलबहादुर श्रेष्ठले मनोनयन दर्ता गराएका हुन्। सबैभन्दा पहिला स्वतन्त्र उम्मेदवार ओलीले मनोनयन दर्ता गराएका थिए भने अन्तिममा संघीय लोकतान्त्रिक राष्ट्रिय मञ्चका श्रेष्ठले दर्ता गराए। ९ जनामध्ये ८ जना पुरुष र एक जना महिला उम्मेदवार रहेका छन्। कांग्रेस, एमाले, माओवादीलगायतका ठुला दलका उम्मेदवारहरू र्यालीसहित मनोनयन दर्ता गराउन मुख्य निर्वाचन अधिकृतको कार्यालय पुगेका थिए। उम्मेदवारको विरोधमा मंसिर ३ गते बिहान १० देखि दिउँसो ३ बजेसम्म उजुरी दिन सकिने कार्यसूची छ। मंसिर ५ लाई उम्मेदवारीको नाम फिर्ता लिने समय तोकिएको छ। त्यही दिन अपराह्न उम्मेदवारको अन्तिम नामावली प्रकाशन गरी निर्वाचन चिह्न प्रदान गरिनेछ। कनकाई ६ मा गत २०७९ भएको स्थानीय तह निर्वाचनमा एक हजार पुरुष र एक हजार ५० महिला गरी कुल दुई हजार ५० जना मतदाता रहेका थिए। स्थानीय तहको निर्वाचनपछि गत भदौ ३१ गतेसम्म (उपनिर्वाचनको मिति घोषणाअघि) उक्त वडामा आठ जना मतदाता बढेर दुई हजार ५८ पुगेको निर्वाचन कार्यालय झापाले जनाएको छ। एमालेका तर्फबाट पाँच सय आठ मत प्राप्त गरी वडाध्यक्षमा विजयी दीर्घबहादुर थापाको ६६ वर्षको उमेरमा गत असारमा निधन भएपछि सो वडामा उपनिर्वाचन हुन लागेको हो। २०७४ सालमा भएको पहिलो स्थानीय तहको निर्वाचनमा एमालेका उम्मेदवार इन्द्रप्रसाद नेपाललाई फराकिलो मतान्तरले पराजित गर्दै नेपाली कांग्रेसका लक्ष्मीप्रसाद ओली वडाध्यक्षमा विजयी भएका थिए।"
मेभन कन्सल्टिङ ग्रुप इन्जिनियरहरूसँग,"काठमाडौं : मेभन कन्सल्टिङ ग्रुपले नेपालमा आयोजित सबैभन्दा ठूलो अन्तर्राष्ट्रिय इन्जिनियरिङ प्रदर्शनी ओर्बिट इन्जिनियरिङ एक्स्पो २० सँगको साझेदारीको घोषणा गरेको छ। यो कार्यक्रम ६ डिसेम्बरदेखि ८ डिसेम्बरसम्म, सगरमाथा इन्जिनियरिङ कलेज, सानेपा, ललितपुरमा आयोजना हुने छ र ८ भन्दा बढी देशका ५० हजारभन्दा बढी दर्शकहरूको उपस्थितिको अपेक्षा गरिएको छ। २०१८ मा स्थापित मेभन कन्सल्टिङ ग्रुपले अष्ट्रेलिया, क्यानडा, युके, अमेरिका र न्यूजिल्याण्डमा उच्च शिक्षा र व्यावसायिक तालिम लिन चाहने विद्यार्थीहरूको लागि सल्लाह र सहयोग प्रदान गर्दछ। अन्तर्राष्ट्रिय शिक्षा क्षेत्रमा १० वर्षभन्दा बढीको अनुभव र नेपाल, अष्ट्रेलिया, फिलिपिन्स, मलेसिया र बाङलादेशमा शाखाहरू भएको मेभनले विद्यार्थीहरूलाई उत्कृष्ट सेवा र मार्गदर्शन प्रदान गर्दै आ कन्सल्टिङ ग्रुपले विद्यार्थीहरूको अध्ययन र विदेशमा काम गर्ने लक्ष्य पूरा गर्नका लागि भिसा परामर्श र करियर मार्गदर्शनमा विशेषज्ञता प्राप्त गरेको छ। ओर्बिट इन्जिनियरिङ एक्स्पो २० नेपालको सबैभन्दा ठूलो अन्तर्राष्ट्रिय इन्जिनियरिङ प्रदर्शनी हो, जसमा अत्याधुनिक इन्जिनियरिङ परियोजनाहरू, प्रतिस्पर्धा र विश्वभरिका विद्यार्थी र पेशाकर्मीहरूको सहकार्य प्रस्तुत गरिने छ । यस कार्यक्रमको उद्देश्य इन्जिनियरिङ क्षेत्रमा नवप्रवर्तन र वैश्विक सहकार्यलाई प्रेरित गर्नु हो। मेभन कन्सल्टिङ ग्रुपका शाखा प्रबन्धक आशिष दाहालले भने, हामी ओर्बिट इन्जिनियरिङ एक्स्पो २० सँग साझेदारी गर्न पाउँदा उत्साहित छौं। जसले इन्जिनियरिङ विद्यार्थी र पेशाकर्मीहरूलाई अन्तर्राष्ट्रिय शिक्षा र करियरका सपनाहरू पूरा गर्नका लागि नयाँ ढोका खोल्नेछ।"
"दुर्घटनामा मोटरसाइकल चालकको मृत्यु, पछाडि सवार युवती घाइते",विराटनगर : पूर्वपश्चिम राजमार्गअन्तर्गत मोरङको पथरीशनिश्चरे नगरपालिका१ जाँते मोडमा आइतबार दुर्घटना भएको छ। दुर्घटना हुँदा मोटरसाइकल चालक युवकको मृत्यु भएको छ। पछाडि सवार युवती घाइते भएकी छन्। प्रहरीका अनुसार पानी बोकेर पूर्वबाट पश्चिमतर्फ आउँदै गरेको प्रदेश ३०१०२३ च ३५९२ नम्बरको पिकअप गाडीले पश्चिमतर्फ नै आउँदै गरेको प्रदेश १०२०५५ प ७३८ मोटरसाइकललाई बिहान ११:२० बजेतिर ठक्कर दिएको थियो। इलाका प्रहरी कार्यालय पथरीका डीएसपी मोहनविक्रम दाहालका अनुसार पिकअपको ठक्करबाट अनियन्त्रित बनेको मोटरसाइकल पूर्वतर्फ जाँदै गरेको प्रदेश १०१००१ ख ४१६३ नम्बरको बसमा ठोक्किएको थियो। दुर्घटनामा परेर मोटरसाइकल चालक मोरङको सुन्दरहरैँचा नगरपालिका६ का २८ वर्षीय रमेश खड्काको मृत्यु भएको उनले बताए। गम्भीर घाइते भएका उनलाई उपचारका लागि विराटनगरको न्युरो अस्पताल पुर्याउनसाथ चिकित्सकले दिउँसो १२:२५ बजेतिर मृत घोषित गरेको जानकारी दाहालले दिए। दुर्घटनामा मोटरसाइकलको पछाडि सवार उदयपुरको चौदण्डीगढी नगरपालिका२ की २४ वर्षीया कृष्णकुमारी खड्का घाइते भएकी छन्। उनको न्युरो अस्पतालमै उपचार भइरहेको जानकारी डीएसपी दाहालले दिए। दुर्घटनालगत्तै पिकअप चालक झापाको दमक नगरपालिका५ का ५१ वर्षीय युवराज आचार्य र बस चालक झापाको मेचीनगर नगरपालिका८ का ५६ वर्षीय अमरबहादुर माझीलाई प्रहरीले नियन्त्रणमा लिएर घटनाको अनुसन्धान सुरु गरेको छ। तीनवटै सवारीसाधन प्रहरीको नियन्त्रणमा छन्। दुर्घटनापछि आक्रोसित भएका स्थानीयले पूर्वपश्चिम राजमार्ग अवरोध गर्न खोजेका थिए। इलाका प्रहरी कार्यालय पथरीका इन्स्पेक्टर खगेन्द्र एक्तेन नेतृत्वको टोलीले भिडलाई सम्झाइबुझाइ गरेर पठाएको थियो।
महोत्तरीमा वडाध्यक्षका लागि २० जनाको उम्मेदवारी,"महोत्तरी : मंसिर १६ गते हुन लागेको उपनिर्वाचनका लागि महोत्तरीको रामगोपालपुरमा २० जनाले उम्मेदवारी दिएका छन्। रामगोपालपुर नगरपालिका२ मा रहेको रिक्त वडाध्यक्ष पदका लागि ८ जना दलगतरुपमा र १२ जनाले स्वतन्त्र रुपमा उम्मेदवारी दर्ता गराएका हुन्। उनीहरु स्वयम् वडा कार्यालयमा स्थापना गरिएको निर्वाचन अधिकृतको कार्यालयमा गई तोकिएको समयमा उम्मेदवारी दर्ता गराएका हुन्। दलगततर्फ : आइतीकुमारी यादव नेकपा माओवादी केन्द्र मो जनिफ खान नेपाली कांग्रेस पार्टी मो नजामुद्दिन खान जनता समाजवादी पार्टी सकिबुल खान नेकपा एमाले मो मनान खान राष्ट्रिय प्रजातन्त्र पार्टी खुर्सेद खान राष्ट्रिय स्वतन्त्र पार्टी ललिन्द्रकुमार साह जनमत पार्टी राजेशकुमार यादव राष्ट्रिय जनता पार्टी स्वतन्त्रतर्फ : अशोककुमार यादव, गंगाप्रसाद यादव, धीरेन्द्र प्रसाद यादव, नजामुद्दिन खान, विलेन्द्र कुमार यादव, मुकेश्वर ठाकुर, मो अरमान रजा, मो ईमामुद्दिन खान, राकेशकुमार यादव, राजदेव यादव, रामऔतार यादव र विजयकुमार यादव रहेका छन्।"
सोमबार देशका यी स्थानमा हुने छ वर्षा,"काठमाडौं : सोमबार कोशी प्रदेश, बागमती प्रदेश, गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। सोमबार राति कोशी प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ।"
मोरङको ग्रामथानमा १६ जनाको उम्मेदवारी,"विराटनगर : मोरङको ग्रामथान गाउँपालिकाको अध्यक्षका लागि आइतबार १६ जनाको उम्मेदवारी परेको छ। राजनीतिक दलबाट १५ र स्वतन्त्रबाट १ गरी १६ जनाको उम्मेदवारी परेको सहायक निर्वाचन अधिकृत रामराज पौडेलले जानकारी दिए। उनका अनुसार मनोनयन दर्ताका लागि आइतबार बिहान १० बजेदेखि ५ बजेसम्को समय तोकिएको थियो। दल बलसहित पुगेर उम्मेदवारहरुले मनोनयन दर्ता गराएका हुन्। नेकपा (एमाले)बाट तुलसीराम विश्वास, राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), राष्ट्रिय स्वतन्त्र पार्टी (रास्वपा)बाट नवीनकुमार विश्वास, अशोक राई नेतृत्वको जनता समाजवादी पार्टी (जसपा)बाट धर्मेन्द्रकुमार चौधरी र नेकपा (माओवादी केन्द्र)बाट नमोनारायण माझीले उम्मेदवारी दिएका छन्। नेपाल मजदुर किसान पार्टी (नेमकिपा)बाट पर्शुराम विश्वास थारु, नेपाली कांग्रेसबाट बलराम सरदार थारु, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी, नागरिक उन्मुक्ति पार्टीबाट बुद्धिचन विश्वास, नेकपा (एकीकृत समाजवादी) पार्टीबाट दिलबहादुर विश्वकर्मा र कमल थापा नेतृत्वको राप्रपा नेपालबाट राजु मुसहरले मनोनयन दर्ता गराएका छन्। समावेशी समाजवादी पार्टीबाट वोधनारायण माझी र जनता समाजवादी पार्टी (जसपा) नेपालबाट सुरेशकुमार राजवंशीको उम्मेदवारी परेको छ। नमनारायण चौधरी थारुले स्वतन्त्र उम्मेदवारी दिएका छन्। ग्रामथानको अध्यक्षमा एमालेबाट चौधरीसहित ११ जना आकांक्षी थिए। पार्टीले तुलसीराम विश्वासलाई टिकट दिएपछि उनले बागी उम्मेदवारी दिएका हुन्। २०७९ सालको स्थानीय तह चुनावबाट ग्रामथानको अध्यक्षमा नेपाली कांग्रेसका जयप्रकाश गच्छदार निर्वाचित भएका थिए। उनको गत असार ३ गते निधन भएसँगै रिक्त रहेको अध्यक्ष पदका लागि आगामी मंसिर १६ गते उपनिर्वाचन हुँदै छ।"
स्थानीय तहको उपनिर्वाचनका लागि ४०७ जनाको उम्मेदवारी,"काठमाडौं : यही मंसिर १६ गते हुने स्थानीय तहको उपनिर्वाचनका लागि ४ सय ७ जनाको उम्मेदवारी परेको छ। निर्वाचन आयोगले आइतबार प्रकाशन गरेको विज्ञप्ति अनुसार साँझ ५ बजेसम्म ४ सय ७ जनाले सम्बन्धित निर्वाचन अधिकृतको कार्यालयमा मनोनयन पत्र दर्ता गरेका हुन्। कैलाली जिल्ला समन्वय समितिको प्रमुखमा २ जना महिला र ओखलढुंगा जिल्ला समन्वय समितिको प्रमुखमा १ जना पुरुष उम्मेदवारको मनोनयन पत्र दर्ता भएको छ। यसैगरी गाउँपालिका अध्यक्ष र उपाध्यक्ष तथा नगरपालिकाका प्रमुख र उपप्रमुखमा रिक्त ८ पदका लागि ३५ महिला, ४८ पुरुष र १ अन्य गरी जम्मा ८४ जना उम्मेदवारको मनोनयन पत्र दर्ता भएको छ। साथै गाउँपालिका र नगरपालिकाका वडा अध्यक्षको रिक्त ३४ पदका लागि २९ महिला, २९३ पुरुष र अन्य १ गरी जम्मा ३२३ जनाको मनोनयन पत्र दर्ता भएको छ। उम्मेदवारको मनोनयन पत्र दर्ता भएका मध्ये सबैभन्दा धेरै धनुषाको धनुषाधाम नगरपालिका१ को वडाध्यक्ष पदमा २१ जना र सबैभन्दा कम रुकुम (पूर्वी भाग)को पुथा उत्तरगंगा गाउँपालिका२ को वडाध्यक्ष पद र बझाङको सुर्मा गाउँपालिका४ को वडाध्यक्ष पदमा ३३ जना उम्मेदवारको मनोनयनपत्र दर्ता भएको छ। उम्मेदवारको मनोनयन पत्र दर्ता भई सूची प्रकाशन भएपछि भोलि बिहान १० बजेदेखि अपराह्ण ३ बजेसम्म उम्मेदवारको विरोधमा उजुरी दिने, ४ गते अपरान्ह ५:०० बजेसम्म मनोनयन पत्र र उजुरी उपर जाँचबुझ तथा निर्णय गरी सोही दिन ६:०० बजेसम्म उम्मेदवारको नामावली प्रकाशन गर्ने कार्यक्रम रहेको आयोगले जनाएको छ। त्यसैगरी ५ गते उम्मेदवारको नाम फिर्ता लिने, उम्मेदवारको अन्तिम नामावली प्रकाशन गर्ने र अपरान्ह ३:०० बजेदेखि ५:०० बजेसम्म उम्मेदवारलाई निर्वाचन चिह्न प्रदान गर्ने कार्यक्रम रहेको छ। यसरी उम्मेदवारलाई निर्वाचन चिह्न प्रदान गरिसकेपछि मंसिर १६ गते आइतबार बिहान ७ बजेदेखि अपराह्न ५ बजेसम्म सम्बन्धित मतदान केन्द्रमा मतदान हुने छ।"
रसुवामा हिमपातबाट हुने जोखिम न्यूनीकरणका लागि कार्ययोजना निर्माण,"काठमाडौं : हिमाली जिल्ला रसुवामा हिमपातबाट हुने जोखिम न्यूनीकरणका लागि कार्ययोजना निर्माण गरिएको छ। जिल्ला व्यवस्थापन समिति रसुवाको आइतबार बसेको बैठकले निर्माण गरिएको कार्ययोजना प्रस्तुत गरेको छ। हिमपातबाट हुने जोखिम न्यूनीकरण सम्बन्धी जिल्लास्तरीय कार्ययोजना, २०८१ प्रस्तुतीकरण भएको समितिले जनाएको छ। बैठकमा कार्ययोजनामाथि सरोकारवालाबाट आएको पृष्ठपोषणलाई कार्ययोजनामा समावेश गरी कार्यान्वयनका लागि सम्बन्धित निकायमा पठाउने निर्णय गरेको छ। स्थानीय तहहरूले चिसोबाट प्रभावित हुने विपन्न लाभग्राही व्यक्तिपरिवार पहिचान गरी दोहोरो नपर्ने गरी न्यानो कपडा वितरणको व्यवस्था मिलाई डीडीएमसीमा समेत जानकारी गराउने निर्णय गरेको छ। सम्बन्धित निकायले विपद्का घटनापश्चात जिल्ला प्रशासन कार्यालयबाट वितरण गरिने तत्काल राहत तथा क्षतिपूर्तिको मागदावी र सिफारिस गर्दा अनुमानित क्षति विवरण र पीडित परिवारको सदस्य संख्या सहितको विस्तृत विवरण स्थलगत मुचुल्कामा उल्लेख गरी सिफारिस गर्ने निर्णय भएको समितिले जनाएको छ। यसैगरी बैठकले गोसाईकुण्ड गाउँपालिका६ धुन्चेमा रहेको बालमन्दिर भवन र जिल्ला खेलकुद विकास समितिको पुनर्निर्माण प्रकिया अघि बढाउने, पासाङल्हामु राजमार्ग अन्तर्गतको मूलखर्कदेखि बाह्रघुम्तिसम्मको सडकखण्डको बिग्रेका स्थानहरूमा तत्काल मर्मत सम्भार कार्य गरी सहज रूपमा सवारी आवागमनको व्यवस्था डिभिजन सडक, नुवाकोटले मिलाउने लगायतका निर्णय गरेको छ। गल्छी त्रिशुली मैलुङ स्याफ्रुवेशी रसुवागढी सडकखण्ड अन्तर्गतको मैलुङदेखि रसुवागढीसम्म बिग्रेका स्थानहरूमा तत्काल मर्मत सम्भार कार्य गरी सहज रुपमा सवारी आवागमनको व्यवस्था गल्छी त्रिशुली मैलुङ स्याफ्रुवेशी रसुवागढी सडक आयोजना नुवाकोटले मिलाउने निर्णय गरिएको समितिले जनाएको छ।"
स्थानीय तहको उपनिर्वाचन : यी हुन् कांग्रेसका उम्मेदवार,"काठमाडौं : ओखलढुंगा जिल्ला समन्वय समितिको प्रमुख पदमा नेपाली कांग्रेसका उम्मेदवार टेकराज भट्टराई निर्विरोध निर्वाचित भएका छन्। मंसिर १६ गते हुने स्थानीय तहको उपनिर्वाचनमा नेपाली कांग्रेसका विभिन्न स्थानीय तहमा उम्मेदवार दिएको मुख्य सचिव कृष्णप्रसाद पौडेलले जानकारी दिए। पार्टीले काठमाडौंको कीर्तिपुर नगरपालिकाको मेयरमा कृष्णमान डंगोल उम्मेदवार बनाएको छ। आगामी मंसिर १६ गते जिल्ला समन्वय समितिका प्रमुख दुई, गाउँपालिका अध्यक्ष दुई, उपाध्यक्ष चार, नगरपालिका प्रमुख एक, उपप्रमुख एक र वडाध्यक्ष ३४ गरी जम्मा ४४ रिक्त पदका लागि उक्त दिन निर्वाचन हुनेछ। मंसिर ३ गते बिहान १० देखि अपराह्न ३ बजेसम्म उम्मेदवारको विरोधमा उजुरी दिने, सोही दिन अपराह्न ३ बजेपछि मनोनयन पत्र र उजुरीमाथि जाँचबुझ एवं निर्णय गरी मंसिर ४ गते साँझ ५ देखि ६ बजेसम्म उम्मेदवारको नामावली प्रकाशन हुनेछ। मंसिर ५ गते बिहान ९ देखि अपराह्न १ बजेसम्म उम्मेदवारले नाम फिर्ता लिन सक्ने छ भने सोही दिन दिउँसो १ देखि ३ बजेसम्म अन्तिम नामावली प्रकाशन गरी दिउँसो ३ देखि ५ बजेसम्म उम्मेदवारलाई निर्वाचन चिह्न प्रदान गरिने छ। मंसिर १६ गते बिहान ७ देखि अपराह्न ५ बजेसम्म मतदान हुने निर्वाचन तालिका छ। यी हुन् कांग्रेसका उम्मेदवार"
"ग्रामथानमा एमालेविरुद्ध बागी उम्मेदवारी, अहिलेसम्म १४ जनाको मनोनयन दर्ता","विराटनगर : मोरङको ग्रामथान गाउँपालिकाको अध्यक्षमा नेकपा (एमाले)विरुद्ध बागी उम्मेदवारी परेको छ। पार्टीभित्र अध्यक्षको आकांक्षी रहेका मध्येबाटै बागी उम्मेदवारी परेको हो। ग्रामथानमा अहिलेसम्म १४ जनाको उम्मेदवारी परेको छ। दल बलसहित पुगेर उम्मेदवारहरुले मनोनयन दर्ता गराएका हुन्। यो समाचार तयार पार्दासम्म विभिन्न दलबाट १३ र स्वतन्त्रबाट १ जनाको उम्मेदवारी परेको हो। अझै पनि मनोनयन दर्ता गर्ने समय बाँकी छ। केही उम्मेदवार मनोनयन दर्ता गराउन लाइनमा बसिरहेको मुख्य निर्वाचन अधिकृतको कार्यालयले जनाएको छ। मनोनयन दर्ताका लागि आइतबार बिहान १० देखि साँझ ५ बजेसम्मको समय तोकिएको थियो। उम्मेदवारी दर्ता गराउनेमा राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), राष्ट्रिय स्वतन्त्र पार्टी (रास्वपा)बाट नवीनकुमार विश्वास, नेकपा (एमाले)बाट तुलसीराम विश्वास, अशोक राई नेतृत्वको जनता समाजवादी पार्टी (जसपा)बाट धर्मेन्द्रकुमार चौधरीको उम्मेदवारी परेको छ। त्यस्तै, नेकपा (माओवादी केन्द्र)बाट नमोनारायण माझी, नेपाल मजदुर किसान पार्टी (नेमकिपा)बाट पर्शुराम विश्वास थारु, नेपाली कांग्रेसबाट बलराम सरदार, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी, नागरिक उन्मुक्ति पार्टीबाट बुद्धिचन विश्वास, नेकपा (एकीकृत समाजवादी) पार्टीबाट दिलबहादुर विश्वकर्मा र कमल थापा नेतृत्वको राप्रपा नेपालबाट राजु मुसहरले मनोनयन दर्ता गराएका छन्। नमनारायण चौधरीले स्वतन्त्र उम्मेदवारी दिएका छन्। उनले एमालेविरुद्ध बागी उम्मेदवारी दिएका हुन्। ग्रामथानको अध्यक्षमा एमालेबाट चौधरीसहित ११ जना आकांक्षी थिए। पार्टीले तुलसीराम विश्वासलाई टिकट दिएपछि असन्तुष्ट बनेका उनले स्वतन्त्र उम्मेदवारी दिएका हुन्। २०७९ सालको स्थानीय तह चुनावबाट ग्रामथानको अध्यक्षमा नेपाली कांग्रेसका जयप्रकाश गच्छदार निर्वाचित भएका थिए। उनको गत असार ३ गते निधन भएसँगै रिक्त रहेको अध्यक्ष पदका लागि आगामी मंसिर १६ गते उपनिर्वाचन हुँदै छ।"
वन्यजन्तुहरूलाई बाढीबाट जोगाउन माटोको ढिस्को निर्माण,काठमाडौं : चितवनको सौराहामा रहेको बाघमारा मध्यवर्ती सामुदायिक वनमा वन्यजन्तुहरूलाई बाढीबाट जोगाउन माटोको ढिस्को निर्माण गरिएको छ। बर्सातको समयमा बर्सेनि बाढीले वन्यजन्तुहरू बगाउने गरेको कारण वन भित्र जमिनको सतहभन्दा अग्लो ढिस्को निर्माण बनाएको बाघमारा मध्यवर्ती सामुदायिक वनका अध्यक्ष जीतु तामाङले बताए। बर्सातको समयमा बाढी आउँदा वन्यजन्तुहरू ढिस्को माथि गएर बस्ने र बाढीले बगाउनबाट जोगिने उनले बताए। उक्त वनमा दुर्लभ एक सिंगे गैडा बाघ हरिण लगायतका वन्यजन्तुहरू रहेका छन्। उक्त वनमा पर्यटकहरू वन्यजन्तु अवलोकनका लागि हात्ती सफारीबाट जाने गरेका छन्। पर्यटकको आकर्षणका रूपमा रहेको वन्यजन्तुहरू बाढीले बगाएर वन्यजन्तुहरू अन्य स्थानमा पलायन नहोस् भनेर हाल वनभित्र दुईवटा माटोको ढिस्को निर्माण गरेको अध्यक्ष तामाङले बताए। करिब २ सय १५ हेक्टर क्षेत्रफल रहेको उक्त वन बर्सातको समयमा ७० प्रतिशत भूभाग बाढीले डुबाउने गरेको छ। बाढीले बर्सेनि वन्यजन्तुहरू बगाएपछि करिब छ लाख खर्च गरेर २ वटा माटोको ढिस्को बनाइएको छ। उक्त वनमा अझ ३४ वटा माटोको ढिस्को बनाउने योजना रहेको अध्यक्ष तामाङले बताए। उक्त वनले पर्यटक प्रवेश गरेको शुल्कबाट वार्षिक २ करोड ५० लाख रुपैयाँ आम्दानी गर्ने गरेको छ।
बोर्डर सेक्युरिटीमा समन्वय गर्न नेपालको माग,"काठमाडौं : नेपालभारत सीमामा हुने अपराध र तस्करी रोक्नका लागि दुवै देशका सुरक्षा अधिकारीहरू तयार भएका छन्। काठमाडौंमा जारी नेपालभारत सीमा सुरक्षा समन्वयको आठौं बैठकमा साझा एजेन्डाका रूपमा तय भएका ११ वटा बुँदा सशस्त्र प्रहरी बल (एपीएफ) का महानिरीक्षक राजु अर्यालले प्रस्तुत गरेका थिए। त्यस क्रममा नेपाल पक्षले खुल्ला बोर्डरको फाइदा उठाउँदै तेस्रो देशका मानिसहरू र लागुऔषध नेपालतिर ल्याउने समूहमा निगरानी गर्न आग्रह गरेको आइजीपी अर्यालले बताए। बैठकमा बोर्डर सेक्युरिटीको विषयमा पनि छलफल भएको छ। अर्याल भने, खुल्ला बोर्डरको फाइदा उठाउँदै तेस्रो देशका मानिसहरू र लागुऔषध नेपालतिर ल्याउने समूहमा निगरानी गर्न आग्रह गरेका छौं। राजस्वको चोरी निकासी नियन्त्रणमा सहयोग गर्न एसएसबीसँग आग्रह गरेका छौं। यस्तै भारतीय एसएसबीको तर्फबाट, नेपालको बाटो प्रयोग गरेर तेस्रो देशका मानिस भारत प्रवेश गर्ने र गाजा, चरेश जस्ता लागुऔषधको तस्करी रोक्नका लागि सशस्त्र प्रहरी बलसँग सहयोग माग गरेको छ। त्यस क्रममा नेपाल पक्षले दुई देशका नागरिकको आउजाउमा सहजीकरण र तेस्रो देशका मानिसको नियमनका लागि छुट्टै टुरिस्ट डेस्क राख्नुपर्ने प्रस्ताव राखेको छ। एसएसबीले एपीएफलाई विमानस्थल सुरक्षा तालिम दिने विषय पनि बैठकमा छलफल भएको थियो। नेपाल भारतको खुल्ला वोर्डरको फाइदा उठाउँदै तस्करहरुले लागुऔषध, हातहतियार, लगायतका विभिन्न तसकरीका सामाग्री ओसारपसार गर्दै आएका छन्। नेपाल र भारतका तर्फबाट साझा रुपमा राखिएका एजेण्डाको ११ बुँदामा गृह मन्त्रालय र परराष्ट्र मन्त्रालयको स्वीकृति पश्चात सोमबार हस्ताक्षर हुने कार्यक्रम छ। बैठकमा सिमावर्ति अपराध नियन्त्रण, लागुऔषध ओसारपसार नियन्त्रण, तेस्रो देशबाट अवैध रुपमा आउने व्यक्तिहरुको आवतजावतमा नियन्त्रण जस्ता बुँदालाई बढि फोकस गरिएको थियो। छलफलका क्रममा सिमा इलाकालाई नियमन गर्न र व्यवस्थित गराउन र तेस्रो मुलुकका नागरिकको घुसपैठ रोक्नका लागि साझा रणनीती बनाउने सम्झौता भएको छ। सशस्त्र प्रहरी बल नेपाल र भारतीय सशस्त्र सीमा बलबीच हरेक वर्ष हुने समन्वय बैठकमा भाग लिन महानिर्देशक अमृत मोहन प्रसाद एसएसबीको उच्चस्तरीय टोली काठमाडौ आएको हो। छलफलमा सशस्त्र प्रहरीको आइजीपीसहित, गृह मन्त्रालय, नेपाल प्रहरी, राष्ट्रिय अनुसन्धान, नापी विभागका प्रतिनिधिहरुको उपस्थिती थियो। भारतीय एसएसबीका ९ जना प्रतिनिधि नेपाल आएका हुन्। लागुऔषध ओसारपसार नियन्त्रण सीमामा हुने गैरकानुनी कार्य र अपराध रोक्न, नियन्त्रण गर्नका लागी एसएसबी र सशस्त्र प्रहरीबीच भातृत्वको सम्बन्ध स्थापित भएको सशस्त्र प्रहरीले जानकारी दिएको छ। सशस्त्र र एसएसबीसहित नियमित सूचना आदानप्रदान हुने, भेटघाट हुने, गस्ती परिचालित हुने, बोर्डरमा समस्या समाधानका लागी समन्यय गरिरहेको छ। बैठकका क्रममा भारतीय एसएसबी महानिर्देशकले नेपालबाट गाँजा, चरेस, अवैध सुन चादि तस्करी भएर जाने विषयमा नेपाललाई सर्तक गराएको थियो। नेपालका तर्फबाट पछिल्लो समय भारतीय स्थलमार्गबाट हुदै अवैध रुपमा नेपाल भित्रिने लागुऔषध ओसारपसार चुनौतीको रुपमा रहेको जानकारी गराएको थियो। भारतबाट तयारी ट्याबलेट र औषधिजन्य बोतलमा लागुऔषध आउने गरेकाले यसलाई पूर्णतया रोक्न एसएसबीको सहयोग माग गरेको थियो। दुई देशको नागरिक आउजाउमा मर्यादित व्यवहार गर्नुहोस् : गृहमन्त्री लेखक एसएसबी महानिर्देशकसहितको टोलीले आइतबार गृहमन्त्री रमेश लेखकसँग भेटवार्ता गरेको छ। भेटघाटका क्रममा गृहमन्त्री लेखकले सीमा क्षेत्रमा हुने लागुऔषधको अवैध कारोवार र ओसारपसार नियन्त्रण, मानव बेचविखन नियन्त्रणका साथै सीमा क्षेत्रमा हुने आपराधि गतिविधि नियन्त्रणमा सहकार्य गर्न जोड दिएका थिए। गृहमन्त्री लेखककले महेन्द्रनगरको गड्डाचौकी नाकाबाट दुई देश आवतजावत गर्ने नेपालीहरूलाई भारतीय एसएसबीले असहज व्यवहार गरेको गुनासो आएको बताउँदै सीमामा यात्रा गर्ने कुनै पनि नेपालीलाई दु:ख नदिन आग्रह गरे। यस्तै, नेपाल भारतका विभिन्न नाका हुँदै दैनिक जिवनयापन गर्ने नेपाली नागरिकमाथि भारतीय पक्षले मर्यादित व्यवहार गर्न र सीमामा बस्ने नेपालीलाई धरपकड नगर्न समेत उनले आग्रह गरे।"
डिलाइट डेरी ह्वाइटनर पाउडर दूध बजारमा,"काठमाडौं : सुजल डेरीले डिलाइट डेरी ह्वाइटनर पाउडर दूध बजारमा ल्याएको छ। कम्पनीका अनुसार अत्याधुनिक प्रविधिको प्रयोग गरी गाई र भैंसीको दूधबाट पाउडर बनाएको हो। १८० मिलिलिटर तातो पानीमा तीन चम्चा पाउडर मिसाएर चिया वा कफी बनाउन सकिने कम्पनीले जनाएको छ। यो पाउडर दूध १२ महिनासम्म प्रयोग गर्न सकिने छ। डिलाइट डेरी ह्वाइटनर दुई साइजमा उपलब्ध छ। डिलाइट डेरी ह्वाइटनर ४०० ग्राम प्याकको ४ सय ७० रुपैयाँ र ८०० ग्राम प्याकको ९ सय रुपैयाँ उपभोक्ता मूल्य तोकिएको कम्पनीले जनाएको छ। यो उत्पादन सेल्स बेरी, बिगमार्ट लगायतका स्टोरमा उपलब्ध छ। साथै दराज, ठूलोडटकम, स्मार्टडोकोजस्ता ईकमर्श साइटबाट पनि किन्न सकिने कम्पनीले जनाएको छ।"
विराटनगर किङ्सले बनायो अभिनेता दयाहाङ राईलाई गुडविल एम्बासडर,काठमाडौं : नेपाल प्रिमियर लिग (एनपिएल) को टोली विराटनगर किङ्सले अभिनेता दयाहाङ राईलाई गुडविल एम्बासडर बनाएको छ । आइतबार काठमाडौंमा एक कार्यक्रमको आयोजना गर्दै विराटनगर किङ्सले राईलाई गुडविल एम्बासडर घोषणा गरेको हो । गुडविल एम्बासडरमा नियुक्त भएपछि अभिनेता राईले क्रिकेटले नेपाली समाजलाई जोड्न सफल भएको भन्दै आफूलाई नियुक्त गरेकोमा धन्यवाद दिए । उनले खेलले मानिसलाई धैर्यता सिकाउने भएकाले आफूलाई यस क्षेत्र मन पर्ने बताए। कार्यक्रममा क्यानका सचिव पारस खड्काले एनपिएलले नेपाली क्रिकेटलाई धेरै माथि उठाउने बताए । खड्काले लिग खेल्न आउने विदेशी खेलाडीहरूको श्रम स्वीकृतिलगायतका काममा क्यानले सहजीकरण गर्ने जानकारी दिए। उनले छिट्टै लिगको खेल तालिका सार्वजनिक गर्ने जानकारी दिए। उपनिर्वाचनका कारण मंसिर १६ गते खेल आयोजना गर्न सम्भव नभएकाले छिट्टै नयाँ खेल तालिका सार्वजनिक गर्ने खड्काको भनाई छ। विराटनगरमा सन्दीप लामिछाने मार्की खेलाडी रहेका छन् भने आयरल्याण्डका पुर्व क्रिकेटर केबिन ओब्राइन विराटनगरको मुख्य प्रशिक्षक रहेका छन् । क्यानको आयोजनामा मंसिर १६ गतेदेखि पुस ६ गतेसम्म पहिलो संस्करणको एनपिएल आयोजना हुँदैछ ।
रास्वपा सभापति लामिछानेविरुद्ध काठमाडौं जिल्ला अदालतबाट पक्राउ पुर्जी जारी,"काठमाडौं : राष्ट्रिय स्वतन्त्र पार्टीका सभापति रवि लामिछाने र पूर्व डीआईजी छबिलाल जोशीविरुद्ध काठमाडौं जिल्ला अदालतबाट पक्राउ पुर्जी जारी भएको छ। काठमाडौंको कालीमाटीस्थित स्वर्णलक्ष्मी बहुउद्देश्यीय सहकारी संस्थाको बचत अपचलन गरेको आरोपमा अनुसन्धान गर्न उनीहरुविरुद्ध पक्राउ पुर्जी जारी भएको हो। काठमाडौं जिल्ला अदालतका न्यायाधीशले आइतबार लामिछाने र जोशीलाई थुनामा राखेर अनुसन्धान गर्न जिल्ला प्रहरी परिसर काठमाडौंलाई अनुमति दिएको हो। प्रहरी वृत्त कालीमाटीमा जाहेरी परेपछि प्रारम्भिक अनुसन्धान भएको थियो। हाल जिल्ला प्रहरी परिसरले कालीमाटीबाट फाइल झिकाएर अनुसन्धानलाई तीब्रता दिएको छ। जिल्ला प्रहरी कार्यालय कास्कीमा रहेका उनीहरू सुप्रिम सहकारी ठगी प्रकरणमा बयान दिएर हाल हिरासतमा छन्। यस अगाडि स्वर्ण लक्ष्मी सहकारीका अध्यक्ष जीबी (गीतेन्द्रबाबु) राई, कोषाध्यक्ष कुमार रम्तेलसहित २४ जनाविरुद्ध पक्राउ पुर्जी जारी गरेको थियो। सूर्यदर्शन सहकारी ठगी प्रकरणमा पुर्पक्षका लागि थुनामा रहेका कुमार रम्तेललाई रुपन्देहीको सुप्रिम सहकारी ठगी प्रकरणमा बयान लिएपछि स्वर्णलक्ष्मी सहकारी ठगीमा संलग्न रहेको भन्दै अनुसन्धान गर्न काठमाडौं झिकाइएको छ। सहकारीमा भएको रकम अपचलनको प्रारम्भिक अनुसन्धानको क्रममा विभिन्न १६ वटा कम्पनीहरूमा रकम लगेर अपचलन गरेको भेटिएको छ। बागमती प्रदेशको सहकारी मन्त्रालयले अनुसन्धान गर्न भन्दै स्वर्णलक्ष्मीको अडिटसहितको फाइल ११ महिना अघि नै पठाएको थियो। सहकारीबाट १ अर्बभन्दा बढी रकम अपचलन भएको अनुमान छ।"
बिवाईडी ड्राइभ टु डिस्कभर: बिवाईडी एट्टो ३ को पहिलो स्पोर्टी इलेक्ट्रिक एसयूभी प्रस्तुत,"काठमाडौं : चिनियाँ कम्पनी बिवाईडी अटो इन्डस्ट्रीको आधिकारिक वितरक साईमेक्स इन्कले हालै लन्च भएको बिवाईडी एट्टो ३ भर्सनका लागि विशेष मिडिया टेस्ट ड्राइभ कार्यक्रम आयोजना गरेको छ। बिवाईडी ड्राइभ टु डिस्कभर नाम दिइएको यो कार्यक्रमले मिडिया प्रतिनिधिहरूलाई नेपालको विभिन्न भूभागमा ड्राइभ गर्दै नेपालको पहिलो स्पोर्टी इलेक्ट्रिक एसयूभीको विशेष क्षमता अनुभव गराएको छ। काठमाडौंको नक्सालस्थित बिवाईडी शोरूममा आयोजना गरिएको यस कार्यक्रममा मिडिया प्रतिनिधि र टोमोबाइलप्रेमीहरूको उत्साही सहभागिता देखियो। सहभागीहरूले बिवाईडी एट्टो ३ (२०२४) को पर्फर्मेन्स, आरामदायी यात्रा, र नयाँ प्रविधिलाई प्रत्यक्ष अनुभव गर्ने मौका पाएको सुनाए। कार्यक्रममा अटोमोबाइल मिडियाका प्रतिष्ठित व्यक्तित्वहरूको पनि सहभागिता थियो। जसले काठमाडौंका व्यस्त सडकदेखि शिवपुरी भिलेज रिसोर्टको सुन्दर र शान्त ठाउँसम्मको यात्रा पूरा गरेका थिए। बिवाईडी ड्राइभ टु डिस्कभरको रुट, गाडीको बहुउपयोगी क्षमताहरू देखाउन डिजाइन गरिएको थियो। जसमा सहरका सडक, उकालो, र अफरोड बाटोहरू थिए। यात्रा बिवाईडी शोरूमबाट सुरु भएर भाटभटेनी, गैरीधारा, उत्तरढोका, लाजिम्पाट, महाराजगन्ज, हात्तीगौँडा, टोखा रोड र शिवपुरी हाइवे हुँदै सुन्दर शिवपुरी संरक्षण क्षेत्रबाट शिवपुरी भिलेज रिसोर्टसम्म पुगेको थियो। सहरको बाटो, उकालो, र दुर्गम भूभागसहितको मिश्रणले सहभागीहरुलाई बिवाईडी एट्टो ३ को अत्याधुनिक ड्राइभिङ फिचर र मजबुत निर्माणको परीक्षण गर्न मौका दिएको छ। बिवाईडी एट्टो ३ को मुख्य विशेषता दिगो र नयाँ प्रविधिमा आधारित इन्जिनियरिङ मानिन्छ। यो एसयूभीमा बिवाईडीको क्रान्तिकारी ब्लेड ब्याट्री प्रविधि प्रयोग गरिएको छ। जसले ब्याट्रीको सुरक्षा, आयु र प्रदर्शनलाई सुधार गर्छ। बिवाईडीको डिजाइन दर्शन अनुसार एट्टो ३ (२०२४) संस्करणमा आधुनिक र आकर्षक देखिने ड्रागन फेस ३० बाहिरी डिजाइनमा समावेश छ। गाडीभित्र ड्राइभर र यात्रुको अनुभवलाई अझ राम्रो बनाउन आरामदायी र स्टाइलिस इन्टेरियर प्रदान गरिएको छ। यो मोडेलले नेपालको ईभी प्रविधिमा नयाँ मानक भई देशको विभिन्न सडक अवस्था र साहसिक भावना पूरा गर्न सक्षम भएको छ। बिवाईडी एट्टो ३ २०२४ ले केवल बिवाईडीको नवीनताप्रतिको प्रतिबद्धता मात्र होइन, नेपालको हाम्रा ग्राहकहरूका लागि ईभी अनुभव सुधार गर्ने हाम्रो प्रतिबद्धता पनि झल्काउँछ। बिवाईडी एट्टो ३ को उत्कृष्ट सुरक्षा, प्रदर्शन, र वातावरणमैत्री दक्षताले यसलाई ईभी बजारको अगुवा र हरित नेपालको हाम्रो दृष्टिको महत्वपूर्ण हिस्सा बनाएको छ, साईमेक्स इन्कका नेसनल सेल्स हेड अशुतोष गौतमले भने। कार्यक्रमले नेपालको ईभी पूर्वाधारलाई सुदृढ गर्न साईमेक्स इन्कले गरिरहेका प्रयासहरूलाई पनि उजागर गरेको कम्पनीले जनाएको छ। यो पहलको हिस्साको रूपमा साईमेक्स इन्कले ४३ भन्दा बढी फास्ट चार्जिङ नेटवर्क स्थापना गरिसकेको छ। साथै चाँडै नै देशभर १०० भन्दा बढी चार्जिङ स्टेशन पुर्याउने बताइएको छ। जसले ग्राहकहरूलाई भरपर्दो र सहज चार्जिङ विकल्पहरू उपलब्ध गराउनेछ। बिवाईडी एट्टो ३ २०२४ को सुरुवातसँगै, बिवाईडी र साईमेक्स इन्कले नेपालमा दिगो अटोमोबाइल क्षेत्रतर्फको परिवर्तनलाई अघि बढाइरहेका छन्। यी गाडीहरूले नेपालको हरित यातायात लक्ष्य पूरा गर्न र वातावरणप्रेमी ग्राहकहरूको बढ्दो अपेक्षा पूरा गर्न सहयोग पुर्याउने अपेक्षा गरिएको छ।"
अर्थतन्त्रका सूचकहरू सकारात्मक बन्दैछन् : अर्थमन्त्री,"काठमाडौं : अर्थमन्त्री विष्णु पौडेलले पछिल्ला दिनमा अर्थतन्त्रका बाह्य पक्षहरू सवल र सकारात्मक बन्दै गएको बताएका छन्। आइतबार नेपाल राष्ट्र बैंकले बुझाएको आर्थिक वर्ष २०८००८१ को आयव्ययको प्रतिवेदन बुझ्दै अर्थमन्त्री पौडेलले अर्थतन्त्रका बाह्य र आन्तरिक सूचक सकारात्मक बन्दै गएको बताएका हुन्। 'अर्थतन्त्रका बाह्य पक्षहरू सवल र सकारात्मक रहेका छन्। विदेशी मुद्राको सञ्चिति राम्रो छ। रेमिट्यान्सको आप्रवाह राम्रो छ, 'उनले भने,' बैंकमा तरलता राम्रो छ। ब्याजदर घटेको छ। ' अर्थतन्त्रका बाह्य सूचक सकारात्मक बन्दै गएपनि केही चुनौती भने देखा परेको उनको भनाइ छ। उनले आयात,निर्यात र राजश्व, पुँजीगत खर्चलगायत क्षेत्रमा सोचेजस्तो नतिजा ल्याउन नसकेको बताए। उनले भने,'केह चुनौतीहरू देखा परेका छन्। समग्रमा माग घटेको छ। उत्पादन, रोजगारी, आयात, निर्याता, राजश्व, पुँजीगत खर्चजस्ता कुरामा तुलनात्मक रुपमा अपेक्षति नतिजा लिन सकेका छैनौं। यी कुरामा नतिजा ल्याउनेगरी काम गर्नुपर्नेछ।' अर्थमन्त्री पौडेलले राष्ट्र बैंकले अवलम्बन गरेका मौद्रिक नीतिहरूले नेपालको आर्थिक क्षेत्रमा सकारात्मक प्रभाव पर्दै गएको बताए। उनले बैंकहरूको सस्तो ब्याजदरलाई उत्पादन क्षेत्रमा सदुपयोग गर्न सके आर्थिक क्षेत्रमा फड्को मार्न सकिने बताए। 'पछिल्लो दिनमा बैंकको ब्याजदर र तरलताको अवस्था स्वीकार गर्ने अवस्थामा छौं। ब्याजदरको सहजतालाई उत्पादनको क्षेत्रमा कसरी सदुपयोग गर्न सकिन्छ भन्ने प्रश्न पनि उब्जिएको छ,'उनले भने,' यसमा राष्ट्र बैंकको ध्यान जानेछ।'"
नेपाल राष्ट्र बैंकले सरकारलाई बुझाएको प्रतिवेदनमा के छ?,काठमाडौं : नेपाल राष्ट्र बैंकले सरकारलाई आर्थिक वर्ष २०८००८१ को वार्षिक प्रतिवेदन बुझाएको छ। गभर्नर महाप्रसाद अधिकारीले आइतबार सिंहदरबार पुगेर अर्थमन्त्री विष्णु पौडेललाई गत आर्थिक वर्षको वार्षिक प्रतिवेदन बुझाएका हुन्।
नेपालीलाई विदेशमा चिकित्सा शिक्षा पढ्न जान बाध्य बनाउने गलत स्वार्थमा लाग्न हुँदैन : प्रधानमन्त्री,"काठमाडौं : प्रधानमन्त्री केपी शर्मा ओलीले कुनै लहड, स्वार्थमा नेपालका विद्यार्थी विदेशमा पढ्न जान बाध्य बनाउने गलत स्वार्थमा लाग्न नहुने बताएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आज चिकित्सा शिक्षा आयोगका पदाधिकारीसँग छलफल गर्दै उनले राष्ट्रिय स्वार्थ र न्यायोचित कुरालाई हेर्नुपर्ने बताएका हुन्। हामीले राष्ट्रिय स्वार्थ र न्यायोचित कुरालाई हेर्नुपर्छ। देशको समृद्धिमा कसरी लाभ पुग्छ भन्ने कुरालाई केन्द्रमा राख्नुपर्छ।, आयोगका अध्यक्षसमेत रहेका प्रधानमन्त्री ओलीले भने, कुनै लहड, स्वार्थ वा नेपालका विद्यार्थी विदेशमा पढ्न जान बाध्य बनाउने गलत स्वार्थमा लाग्नु हुँदैन। चिकित्सा शिक्षा क्षेत्रमा देखिएका समस्या समाधानका लागि भएको छलफलमा उनले नर्सिङ शिक्षामा प्राविधिक शिक्षा तथा व्यवसायिक तालिम परिषद्बाट सम्बन्धनप्राप्त सबै संस्थाहरुमा सहज भर्नाका विषयमा चासो दिएको उनको सचिवालयले जनाएको छ। सरकारी मेडिकल कलेजमा क्षमता भए बमोजिम विद्यार्थीको सिट सङ्ख्या निर्धारण तथा निजी मेडिकल कलेजमा तोके बमोजिम शुल्क र छात्रवृत्ति व्यवस्थापनका लागि राय परामर्श गरिएको छ। सचिवालयका अनुसार स्वदेशभित्रै सहज र गुणस्तरीयरूपमा चिकित्सा शिक्षा उपलब्ध गराउन तथा उत्पादित दक्ष जनशक्तिलाई स्वास्थ्य संस्थामा रोजगारीको वातावरण सृजना गरी मुलुकको समृद्धिमा कसरी योगदान दिन सकिन्छ भन्ने विषयमा छलफल केन्द्रित रहेको थियो। उनले आयोगको बैठक छिट्टै राखेर आवश्यक निर्णय लिने र चिकित्सा शिक्षामा सहजताका लागि विद्यमान ऐननियममा सामयिक संशोधनको गृहकार्य गर्ने विषयमा परामर्श गरेका थिए। राष्ट्रिय चिकित्सा शिक्षा ऐन, २०७५ को दफा १२ मा विद्यार्थीको पढाइ र अभ्यासका लागि मेडिकलतर्फ कम्तिमा तीन सय तथा डेन्टल र नर्सिङतर्फ एक सय शैय्याको अस्पताल सञ्चालन नभएसम्म सम्बन्धित विषयको कुनै पनि कार्यक्रम सञ्चालन नगर्ने भन्ने व्यवस्थाका कारण नर्सिङ शिक्षा सञ्चालनमा असहजता देखिँदै आएको छ। आयोग र परिषद्को वार्षिक क्यालेण्डरलाई एकरुपतामा ल्याउन पनि कठिनाइ हुँदै आएको छ। आयोगका उपाध्यक्ष प्रा डा अञ्जनीकुमार झाले अब बस्ने आयोगको बैठकबाट सात नयाँ संस्थालाई आशयपत्र र २८ संस्थालाई विद्यार्थीको कोटा निर्धारणलगायत कार्यसूची हुने अवगत गराए। आयोगले चिकित्सा शिक्षाको एकीकृत नियमन, अनुगमन, प्रवेश परीक्षा सञ्चालन, शिक्षण संस्थाको विद्यार्थी सिट सङ्ख्या र शिक्षण शुल्क निर्धारणसम्बन्धी कार्यहरु गर्दै आएको छ। यसैबीच प्रधानमन्त्री ओलीले आजै काठमाडौं विश्वविद्यालय र धुलिखेल अस्पतालबीचको विवाद मिलाउने सम्बन्धमा विश्वविद्यालयका पूर्व उपलकुलपतिहरु डा सुरेशराज शर्मा, डा रामकण्ठ मकाजु श्रेष्ठलगायतसँग छलफल गरेका थिए। प्रधानमन्त्री एवं विश्वविद्यालयका कुलपति ओलीले दुवै संस्था अन्तर्राष्ट्रियस्तरमा समेत ख्यातिप्राप्त भएकाले एकापसमा मिलेर जाँदा उचित हुने भएकाले आपसी गृहकार्य गरी समाधानको उपाय ल्याउन यसअघिको सिनेट बैठकमा निर्देशक दिए। उक्त विवाद मिलाउन नेपाल सरकारका प्रतिनिधि, दुवै संस्थाका पदाधिकारी र जनप्रतिनिधि रहेको कार्यदल गठन गरिएको छ। कार्यदलको प्रतिवेदन प्राप्त भएपछि विश्वविद्यालयको सिनेट बैठकमा प्रस्तुत गरिनेछ।"
पूर्वसभामुख ढुंगानाको निधनप्रति प्रधानमन्त्री ओलीले गरे दु:ख व्यक्त,"काठमाडौं : प्रधानमन्त्री केपी शर्मा ओलीले पूर्वसभामुख दमननाथ ढुङ्गानाको निधनप्रति श्रद्धाञ्जली व्यक्त गरेका छन् । सामाजिक सञ्जालमार्फत प्रधानमन्त्री ढुङ्गानाप्रति श्रद्धाञ्जली व्यक्त गर्दै शोकमा रहेका परिवारमा गहिरो समवेदना प्रकट गरेका हुन्। 'विसं २०४६ मा प्रजातन्त्र पुनःस्थापना भएपछि निर्वाचित पहिलो प्रतिनिधिसभाका सभामुख, मेरा मित्र दमननाथ ढुङ्गानाको निधनको खबरले अत्यन्त दुःखी छु । नेपालमा मानव अधिकार रक्षाको आन्दोलन र संसदीय अभ्यासको प्रवद्र्धनमा उहाँको योगदान सम्झिरहेको छु,'प्रधानमन्त्रीले भनेका छन्। बानेश्वरस्थित फ्रन्टलाइन अस्पतालमा उपचारका क्रममा ८३ वर्षको उमेरमा आज दिउँसो उनको निधन भएको हो । वरिष्ठ अधिवक्ता समेत रहेका ढङ्गाना कलेजोसँग सम्बन्धित समस्याका कारण केही समयदेखि उपचाररत थिए। उनी २०४८ सालमा प्रतिनिधिसभाको सभामुख बनेका थिए। आम निर्वाचन २०४८ सालमा काठमाडौंबाट नेपाली कांग्रेसको तर्फबाट प्रतिनिधिसभामा निर्वाचित भएका थिए। वरिष्ठ अधिवक्ता समेत रहेका ढुंगानाले २०४८ असार ९ देखि २०५१ असोज १५ सम्म सभामुखको जिम्मेवारी सम्हालेका थिए। उनले नेपालको प्रजातान्त्रिक आन्दोलनमा महत्वपूर्ण योगदान दिएका छन्।"
जिसस कैलालीको प्रमुख पदका लागि कांग्रेस र नाउपाको उमेदवारी,"धनगढी : जिल्ला समन्वय समिति कैलालीको प्रमुखका लागि कैलालीका दुई जनाको उमेदवारी परेको छ। नेपाली कांग्रेसबाट टीकाकुमारी चौधरी भुल र नागरिक उन्मुक्ति पार्टीबाट रुपमती डँगौरा थारुको उमेदवारी परेको हो। नेपाली कांग्रेसबाट जिल्ला समन्वय समितिको प्रमुखमा विजयी भएका पदम बहादुर कलेलको २०७९ सालको पुस २३ गते निधन भएपछि सो पदमा उप निर्वाचन हुन लागेको हो। सत्ता गठबन्धनमा रहेको काँग्रेस र एमालेले चुनावमा तालमेल गरेका छन्। एमालेले काँग्रेसकी भुललाई मतदान गर्ने भएको छ। भुल कैलारी गाउँपालिका वडा नम्बर २ बाट दलित महिला सदस्यमा विजयी भएकी थिइन्। भुलको समर्थकमा कैलारी गाउँपालिकाका अध्यक्ष राजसमझ चौधरी रहेका छन् भने उनको समर्थकमा धनगढी उपमहानगरपालिकाकी उपमेयर कन्दकला रहेकी छन्। यस्तै नागरिक उन्मुक्ति पार्टीबाट पनि रुपमती डँगौरा थारुले मनोनयन दर्ता गराएकी छन्। उनको प्रस्तावकमा रेखादेबी कठरिया रहेकी छन् भने समर्थकमा राजु तिरुवा रहेका छन्। कठरिया टीकापुर नगरपालिका वडा नम्बर ४ बाट महिला वडा सदस्यमा विजयी हुन्। १३ वटा स्थानीय तह रहेको जिल्ला समन्वय समितिमा २६ मत भार हो। अहिले एमाले र काँग्रेस गठबन्धनसँग १३ मतभार छ। नाउपासँग ७, नेकपा माओवादीसँग ३ (टीकापुरको उपमेयर निलम्बित), समाजवादी १ र स्वतन्त्र १ मतभार रहेको छ। नाउपालाई माओवादी र समाजवादीले मतदान गरेपनि उसको ११ मत मात्रै पुगिरहेको छ। काँग्रेस ८ र एमाले ५ मतभारका साथमा १३ मतभार ल्याएर विजयी हुने देखिन्छ। आइतबार दिनभरी काँग्रेस र एमालेले नाउपालाई समर्थनका लागि अग्रह गरेपनि उसले नमानेपछि मनोनयन दर्ता गरिएको हो।"
कीर्तिपुर नगरपालिकाको मेयरमा कांग्रेसबाट कृष्णमान डंगोलको उम्मेदवारी दर्ता,"काठमाडौं : कीर्तिपुर नगरपालिकाको मेयर पदमा नेपाली कांग्रेसबाट कृष्णमान डंगोलले उम्मेदवारी दर्ता गरेका छन्। मंसिर १६ गते हुने स्थानीय तह उपनिर्वाचनका लागि डंगोलले उम्मेदवारी दर्ता गराएका हुन्। कांग्रेसबाट कीर्तिपुर नगरपालिकाको वडा नम्बर १ र ४ को अध्यक्षमा पनि उम्मेदवारी दर्ता भएको छ। वडा नम्बर १ मा इच्छा महर्जन र वडा नम्बर ४ मा राजेन्द्र महर्जनले उम्मेदवारी दर्ता गराएका हुन्। कीर्तिपुरको मेयरमा नेकपा एमालेका डा सुरेन्द्र मानन्धर, माओवादी केन्द्रका शिवशरण महर्जन, राप्रपाका ध्रुव महर्जन र नेसपाबाट दिलकुमार महर्जनले उम्मेदवार दर्ता गराएका छन्। एकीकृत समाजवादीले भने उम्मेदवारी नदिने जनाएको छ। निर्वाचन आयोगका अनुसार आज बिहान १० देखि अपराह्न ५ बजेसम्म सम्बन्धित स्थानीय तहमा स्थापना भएका निर्वाचन अधिकृतको कार्यालयमा उम्मेदवारको मनोनयन दर्ताको समय तोकिएको छ।"
क्षमताभन्दा बढी यात्रु बोक्ने सवारीलाई तत्काल कारबाही गर्न गृहमन्त्रीको निर्देशन,"काठमाडौं : गृहमन्त्री रमेश लेखक सवारी दुर्घटना न्युनीकरणका लागि सबै निकाय संवेदनशिल र जिम्मेवार भएर लाग्न निर्देशन दिएका छन्। सिंहदरबारस्थित गृह मन्त्रालयमा आइतबार सवारी दुर्घटना जोखिम न्युनीकरण सम्बन्धमा आयोजित छलफल कार्यक्रममा गृहमन्त्री लेखकले यात्रुबाहक सवारी साधनमा क्षमता भन्दा बढी यात्रु बोक्न नदिन, तिव्र गतिमा सवारी चलाए कानुन बमोजिम जरिवाना र कारबाही गर्न, सवारी चालक अनुमती पत्र वितरण प्रक्रिया कडाइका साथ लागू गर्न र सडक सुधारका कार्यमा सक्रियताका साथ लाग्न सरोकारवाला निकायलाई निर्देशन दिएका हुन्। 'सडक सुरक्षामा सबै निकाय र सरोकारवालाको सक्रियताले दुर्घटनामा कमी आउन सक्छ,'उनले भने,'पछिल्लो समय सवारी साधनमा क्षमता भन्दा बढी यात्रु बोकेका कारण सबैभन्दा बढी दुर्घटना भएको स्थिती छ ।' बैठकपछि सञ्चारकर्मीसित प्रतिक्रिया दिँदै गृह मन्त्रालयका प्रवक्ता ऋषिराम तिवारीले सडक सुरक्षामा ध्यान दिएर दुर्घटना न्युनीकरणका लागि सरोकारवाल निकायसित गहन छलफल भएको बताए। 'यात्रु बाहक सवारी साधनमा मालसामान नबोक्न र मालवाहक सवारीसाधनमा यात्रु नबोक्न मन्त्री लेखकले आग्रह गरेका छन्,'प्रवक्ता तिवारीले भने,'लामो दुरीका सवारी साधनमा दुई वटा चालक, यात्रु बाहक बसहरुमा टिकट अनिवार्य गरे नगरेको विषयमा तत्काल जाँच गरेर लागू गर्न पनि निर्देश भएको छ ।' मन्त्री लेखकले जोखिम रहेका सडक राजमार्गहरू तत्काल मर्मत सम्भारमा ध्यान दिन पनि सम्बन्धित मन्त्रालयका अधिकारीहरूलाई आग्रह समेत गरेका छन्। 'क्षमताभन्दा बढी यात्रु बोक्ने सवारीलाई तत्काल कारबाहीको दायरामा ल्याउन प्रहरीलाई निर्देशन दिइएको छ,'प्रवक्ता तिवारीले भने,'ट्राफिक नियम उल्घङ्न गर्ने यातायातलाई कारबाही गर्दा यातायात व्यवसायीले पनि सहयोग गर्नुपर्नेमा यातायात व्यवसायीलाई आग्रह गरिएको छ ।' काठमाडौं उपत्यकालगायत मुलुकभर ट्राफिक चेकजाँच कडाइका साथ लागू गर्न छलफल समेत भएको छ । 'बैठकमा सहभागीहरुले प्रविधिमैत्री यातायात क्षेत्रको विकासका साथै ट्राफिक व्यवस्थापन पनि आधुनिक प्रविधिको विकासमा जोड दिइएको प्रवक्ता तिवारीले जानकारी दिए। बैठकमा मन्त्री लेखकसँगै भौतिक पूर्वाधार तथा यातायात मन्त्रालयका सचिव केशव कुमार शर्मा,नेपाल प्रहरीका प्रमुख प्रहरी महानिरीक्षक बसन्त बहादुर कुँवर, सशस्त्र प्रहरी प्रमुख सशस्त्र प्रहरी महानिरीक्षक राजु अर्याल, नेपाली सेनाका उपरथी प्रेमध्वज अधिकारी, यातायात व्यवस्था विभागका महानिर्देशक राजिव पोखरेल, सडक विभागका सिडिई राकेश महर्जन, नेपाल यातायात व्यवसायी महासंघका अध्यक्ष बिजय बहादुर स्वाँर, बरिष्ठ उपाध्यक्ष सरोज सिटौलालगायतको सहभागिता थियो।"
गौरीशंकर गाउँपालिकामा उपाध्यक्षका लागि १६ जनाको उम्मेदवारी,"दोलखा : गौरीशंकर गाउँपालिकामा हुने उपनिर्वाचनका लागि १६ जनाले मनोनयन दर्ता गराएका छन्। यही मंसिर १६ गते हुने उपनिर्वाचनका लागि आइतबार १६ जनाले मनोनयन दर्ता गराएका हुन्। नेपाली कांग्रेस, नेकपा एमाले, नेकपा माओवादी केन्द्र, राष्ट्रिय स्वतन्त्र पार्टी (रास्वपा), नेकपा एकीकृत समाजवादी, राष्ट्रिय प्रजातन्त्र पार्टी (राप्रपा), जनता समाजवादी पार्टी र ९ जना स्वतन्त्र उम्मेदवारको उम्मेदवारी दर्ता गराएका मुख्य निर्वाचन अधिकृतको कार्यालयले जनाएको छ। नेपाली कांग्रेसबाट पासदिकी शेर्पा, एमालेबाट उमा मगर शेर्पा, माओवादी केन्द्रबाट निम लेकी शेर्पा, रास्वपाबाट गोमा श्रेष्ठ, नेकपा एसबाट रविना खड्का, राप्रपाबाट मनकुमारी श्रेष्ठ र जनता समाजवादी पार्टीबाट सपना कार्की खड्काको उम्मेदवारी परेको हो। स्वतन्त्रबाट अप्सरा विश्वकर्मा, अम्बिका श्रेष्ठ, दीपक तामाङ, दिलबहादुर बस्नेत, द्वारिका बुढाथोकी, पुष्पा कार्की, मधुरा कार्की, शिव शम्भु तामाङ र सर्किमा शेर्पासहित ९ जनाले मनोनयन दर्ता गराएका छन् ।"
चौधरी ग्रुपद्वारा देशको कुल राजश्वमा दुई प्रतिशत योगदान,"काठमाडौं : चौधरी ग्रुपले आर्थिक वर्ष २०८००८१ मा सरकारलाई १८ अर्ब ५२ करोड ५७ लाख रुपैयाँ कर तिरेको छ। यो सरकारको कुल राजश्वमा करिब दुई प्रतिशत (१९६ प्रतिशत)को योगदान हो। चौधरी ग्रुपले ग्रुपअन्तर्गत सञ्चालित कम्पनीहरूले सरकारी राजश्वमा गरेको यो योगदान सबैभन्दा उच्च रहेको दाबी गरेको छ। आर्थिक मन्दीबाट देशको समग्र अर्थतन्त्र प्रभावित रहेको, व्यावसायिक वातावरण सुमधुर नरहेको, उत्पादन तथा निर्माण क्षेत्रको अवस्था कमजोर रहेको पृष्ठभूमिमा पनि चौधरी ग्रुपले राष्ट्रिय अर्थतन्त्रमा उल्लेख्य योगदान गरेको दाबी गरेको छ। आर्थिक गतिविधिमा आएको संकुचनका कारण सरकारले गत आर्थिक वर्षमा लक्ष्य अनुसार राजश्व संकलन गर्न नसकेको पृष्ठभूमिमा चौधरी ग्रुपको योगदान भने गत आर्थिक वर्षको तुलनामा १५ प्रतिशतले वृद्धि भएको जनाएको छ। आर्थिक वर्ष २०७९०८० को तुलनामा चौधरी ग्रुपले पछिल्लो आर्थिक वर्षमा राजश्वमा पुर्याएको योगदान २ अर्ब ३८ करोडले बढी छ। आर्थिक वर्ष २०७९०८० मा ग्रुपले १६ अर्ब १४ करोड रुपैयाँ कर तिरेको थियो। राष्ट्रिय अर्थतन्त्रमा देखिएको प्रतिकूल वातावरणका बीच पनि राष्ट्रिय अर्थतन्त्रमा उल्लेख्य योगदान पुर्याउन सकेकोमा हामीलाई खुसी लागेको छ। यसले देशको विकास निर्माण र आम नागरिकको सामाजिक सुरक्षामा सरकारी दायित्व निर्वाह गर्न सहयोग पुग्नेछ भन्ने मेरो विश्वास छ, चौधरी ग्रुपका अध्यक्ष विनोद चौधरीले भने, राष्ट्रिय अर्थतन्त्रको विस्तार र देशका विकास परियोजनामा योगदान गर्न पाउँदा हामीले गौरवान्वित महसुस गरेका छौँ। गत पाँच वर्षमा चौधरी ग्रुपले सरकारलाई ७६ अर्ब ५४ करोड रुपैयाँ कर तिरेको छ। आर्थिक वर्ष २०७६७७ मा ९ अर्ब ८७ करोड, २०७७७८ मा १४ अर्ब २८ करोड, २०७८७९ मा १७ अर्ब ७२ करोड, २०७९८० मा १६ अर्ब १४ करोड, २०८०८१ मा १८ अर्ब ५२ करोड रुपैयाँ कर सरकारी ढुकुटीमा दाखिला गरिएको छ। नेपालमा व्यावसायिक ग्रुपहरूले सरकारको राजश्वमा गरेको योगदानलाई सरकारी तवरबाट छुट्टै गणना गर्ने र प्रोत्साहन गर्ने परिपाटी नुहुँदा पनि चौधरी ग्रुपले प्रत्येक वर्ष आफ्नो समूहबाट राजश्वमा गरेको योगदानलाई सार्वजनिक गर्दै आएको छ। करदाताका रुपमा व्यवसायमार्फत् भुक्तानी गरेको रकम व्यक्तिले तिरेको करमा गणना नहुँदा यसले कतिपय अवस्थामा जनमानसमा भ्रम उत्पन्न भएको पनि ग्रुपले जनाएको छ।"
गोरखा नगरपालिकाको वडाध्यक्षमा १० जनाको उम्मेदवारी दर्ता,"गोरखा : आउँदो मंसिर १६ गते हुने गोरखा नगरपालिका वडा नम्बर ५ को अध्यक्ष पदको उपनिर्वाचनका लागि १० जनाले उम्मेदवारी दर्ता गरेका छन्। आइतबार मुख्य निर्वाचन अधिकृतको कार्यालयमा उनीहरूले मनोनयन दर्ता गरेका हुन्। नेपाली कांग्रेसबाट भाइकाजी आले, नेकपा एमालेबाट दुर्गामाया थापा राना र नेकपा माओवादी केन्द्रबाट बिष्णुबहादुर मगरले उम्मेदवारी दर्ता गराएका निर्वाचन कार्यालयले जनाएको छ। त्यस्तै एकीकृत समाजवादीबाट खङ्गबहादुर भुजेल, राष्ट्रिय स्वतन्त्र पार्टीबाट मंगलबहादुर थापा, राष्ट्रिय प्रजातन्त्र पार्टीबाट कल्पना राना, नेपाल समाजवादी पार्टीबाट रुपेश मग्राती र राष्ट्रिय प्रजातन्त्र पार्टी नेपालबाट रुपसिंङ रानाको उम्मेदवारी परेको मुख्य निर्वाचन अधिकृत शिवबहादुर रानाभाटले बताए। त्यस्तै मंगोल नेशनल अर्गनाइजेशनबाट भवानी थापा मगर र नेशनल रिपब्लिक नेपालबाट सविना तामाङले मनोनयन दर्ता गरेको उनले जानकारी दिए। निर्वाचन आयोगले सोमबार बिहान १० बजेदेखि साँझ पाँच बजेसम्म मनोनयन दर्ताको समय तोकेको थियो। सोही अवधिमा उम्मेदवारहरुले चिल्ड्रेनपार्कस्थित वडा नम्बर ५ को कार्यालयमा स्थापना भएको मुख्य निर्वाचन अधिकृतको कार्यालय पुगेर मनोनयन दर्ता गराएका हुन्। गोरखा ५ को उपनिर्वाचनमा दुईहजार दुईसय २५ जना मतदाता रहेको जिल्ला निर्वाचन कार्यालयका सूचना अधिकारी रविलाल सुवेदीले जानकारी दिए। उपनिर्वाचनका लागि अमराईस्थित जनशक्ति आधारभूत केन्द्रमा दुईवटा मतदान केन्द्र र गोरखकाली आधारभूत विद्यालय स्वाँरामा एउटा मतदान केन्द्र तय गरिएको उनले बताए। मंसिर ५ गते बिहान ९ बजेदेखि १ बजेसम्म उम्मेदवारले नाम फिर्ता लिन सक्ने, सोही दिन तीन बजेसम्म अन्तिम नामावली प्रकाशन गर्ने र पाँच बजेसम्म निर्वाचन चिन्ह प्रदान गर्ने कार्यक्रम रहेको छ।"
"एनपीएल मेरो स्वामित्वमा छ, अदालतको निर्णयको प्रतिक्षामा छु : आमिर अख्तर","काठमाडौं : जोरा स्पोर्टस म्यानेजमेन्टका आमिर अख्तरले नेपाल प्रिमियर लिग(एनपिएल) को विवाद समाधान नगरी नेपाल क्रिकेट संघ क्यान अगाडि बढेको गुनासो गरेका छन्। एनपीएल नामको स्वामित्व आफूसँग रहेको भन्दै पूर्व क्रिकेटर अख्तरले एनपिएललाई विधिपूर्वक क्यानले आफ्नो स्वामित्वमा ल्याउन सल्लाह दिँदा बेवास्था गरेको बताएका छन्। जोरा स्पोर्ट्स म्यानेजमेन्ट प्रालि ले नेपाल क्रिकेट संघ विरुद्ध आफ्नो हकअधिकार प्राप्तिका लागि सर्वोच्च अदालतको सहारा लिएको र मुद्दाको क्रम चलिरहेको सबैमा सर्वविदितै छ। नेपाल प्रिमियर लिग' नामको कम्पनी मेरो नाममा छ। तसर्थ नेपाल क्रिकेट संघले एनपीएल क्रिकेट आयोजनाको घोषणा गरे लगत्तै मैले मेरो नाममा रहेको कम्पनी क्यानलाई सुम्पिन तयार रहेको भन्दै क्यानलाई कम्पनि लिन पत्राचार गरेको थिएँ।उनले विज्ञप्ति जारी गर्दै भनेका छन्, म आफैँ एक अन्तर्राष्ट्रिय क्रिकेट खेलाडी, क्रिकेट आयोजक र खेलकुद ब्यवस्थापनमा संलग्न ब्यक्ति भएकोले यसबाट पर्न सक्ने अप्ठेरो बारे मलाई थाहा थियो। म कुनै क्रिकेट विरोधी व्यक्ति होइन, तसर्थ एनपीएलको सफल आयोजना होस् भन्ने हेतुले मैले क्यानलाई पुर्व सूचना दिई त्यसमा सहजिकरण गर्नु आफ्नो कर्तव्य ठानें। क्यानले बेवास्था गरेपछि सर्वोच्च अदालतमा मुद्दा दायर गरेको जोरा स्पोर्टस म्यानेजमेन्टका तर्फबाट आमीर अख्तरले बताएका छन्। रिटमा सर्वोच्च अदालतले नेपाल क्रिकेट संघलाई १५ दिन भित्र लिखित जवाफ पेश गर्न आदेश दिएको छ। मैले सोचेको थिएँ की करौडौको रकम संलग्न हुने र थुप्रै व्यक्ति जोडिएको विषयमा क्यान गम्भीर हुनेछ र समाधानको बाटोतिर अग्रसर हुनेछ। तर क्यानले पटक पटकको मेरो अनुरोधलाई बेवास्ता गर्यो। गम्भीर कानुनी विषयलाई पुरै नजरअन्दाज गर्यो। कसैको नाममा रहेको कम्पनी र क्यानले जोरा स्पोर्ट्स म्यानेजमेन्टलाई एनपीएल आयोजना गर्न यस अघि नै दिएको अधिकार छिन्ने प्रयास हुनु भनेको कानुनत गलत हो। समाधानको पहल नगरिनु झनै गलत हो। विज्ञप्तिमा भनिएको छ, म अदालतको ढोका ढक्ढक्याउन वाध्य भएको हुँ। सम्माननीय सर्वोच्च अदालतले नेपाल क्रिकेट संघलाई १५ दिन भित्र लिखित जवाफ पेश गर्न भनेको अवस्था छ। म अदालतको निर्णयको प्रतिक्षामा छु। फेरी पनि दोहोर्याउछु, म क्रिकेट विरोधी होइन। तर हकअधिकारको लडाई लड्ने स्वतन्त्रता हरेक नागरिकलाई छ। म त्यो लडाई लडिरहेको छु। आफ्नो नाममा रहेकाले उक्त नाममा अरु कसैले प्रतियोगिता आयोजना गर्न नसक्ने दाबी आमिरको छ। क्यानले पहिलो पटक आयोजना गर्न लागेको नेपाल प्रिमियर लिग (एनपीएल) मंसिर १६ देखि सुरु हुँदैछ।"
सभापति लामिछाने पक्राउको विरोधमा रास्वपाले गर्यो दोस्रो चरणको आन्दोलन घोषणा,"काठमाडौं : सभापति रवि लामिछानेलाई पक्राउ गरेको विरोधमा राष्ट्रिय स्वतन्त्र पार्टीले दोस्रो चरणको आन्दोलन घोषणा गरेको छ । आज पार्टी कार्यालयमा आयोजित पत्रकार सम्मेलनमा रास्वपाका प्रवक्ता मनिष झाले मंसिर ८ गतेदेखि दोस्रो चरणको आन्दोलन गर्ने घोषणा गरेको हो । उनले लामिछानेलाई हिरासतबाहिर राखेर अनुसन्धान गर्न माग गरेका हुन् । रास्वपाले राजनीतिक प्रतिशोध बन्द गर्नुपर्ने, भ्रष्टाचार काण्डको न्यायिक छानबिन गर्न स्वतन्त्र न्यायिक आयोग गठन गर्नुपर्ने, फौजदारी कानुन संशोधन गर्नुपर्ने, सहकारी पीडितको बचत रकम फिर्ता गर्नुपर्ने लगायतका माग गरेको छ। झाले भने, राजनीति प्रतिशोधले सभापति रवि लामिछानेलाई हिरासतमा राखिएको छ । बाहिरै राखेर अनुसन्धान गर्न माग गर्दै दबाबस्वरुप दोस्रो चरणको आन्दोलनको घोषणा गरेका छौँ । झाले प्रधानमन्त्री केपी शर्मा ओलीलाई रास्वपाले ज्ञापनपत्र बुझाउन समय मागेपनि नदिएको गुनासो गरे। लामिछानेमाथि कास्की र रुपन्देहीमा सहकारीको रकम ठगी, सङ्गठित अपराध र सम्पत्ति शुद्धीकरण कसुरमा अनुसन्धान जारी छ।"
मालढुंगाबेनी सडकमा टाइमकार्ड,"बेनी : स्तरोन्नतिको कामलाई गति दिन म्याग्दी र मुस्ताङलाई राष्ट्रिय राजमार्गसँग जोड्ने मालढुंगाबेनी सडकमा टाइमकार्ड लागू भएको छ। सडकको प्रवेशबिन्दुमा पर्ने पर्वतको कुश्मा नगरपालिका१ मालढुंगामा सडकको क्षेत्राधिकारमा पर्ने ढुंगा फुटाएर पन्छाउन र मालढुंगादेखि लस्तीसम्म कालोपत्र गर्न प्राइम कोट बिछ्याउन सवारी साधन बन्द गर्न लागिएको बेनीजोमसोमकोरला सडक आयोजनाले जनाएको छ। जिल्ला प्रशासन कार्यालय पर्वतमा आइतबार बसेको आयोजना, जनप्रतिनिधि, सुरक्षा अधिकारी र निर्माण कम्पनीका प्रतिनिधिको बैठकले यही मंसिर ४ देखि ११ गतेसम्म बिहान १० देखि दिउँसो ४ बजेसम्म सवारी साधन आवतजावत रोकेर निर्माण कार्य गर्ने निर्णय गरेको आयोजनाका सूचना अधिकारी विष्णु चापागाईंले जानकारी दिए। सवारी साधनको चापका कारण निर्माण कार्य गर्न प्रभावित भएकाले समय तालिका बनाइएको हो, उनले भने सडक फराकिलो बनाउन किनारामा रहेको ठूलो ढुंगा फुटाउन, सबबेस र बेस राखेको मालढुंगालस्ती खण्डको चार किलोमिटर दूरीमा प्राइम कोट बिछ्याउन लागिएको छ। मालढुंगाबेनी सडक अवरुद्ध हुँदा मालढुंगाबागलुङबेनी वैकल्पिक सडक प्रयोग गर्न अनुरोध गरिएको सूचना अधिकारी चापागाईंले बताए। एम्बुलेन्स, दमकल र शव वाहन सञ्चालनमा भने सहजीकरण गरिने आयोजनाले जनाएको छ। पर्वतको कुश्मा नगरपालिका१ मालढुंगादेखि जलजला गाउँपालिकाको ८, ७, ४ र ३ नम्बर वडा हुँदै म्याग्दीको सदरमुकाम बेनी जोड्ने सडक कालोपत्रे गर्न सञ्चालित यस आयोजनाको हालसम्मको भौतिक प्रगति ६२ प्रतिशत छ। १३ किलोमिटर दूरीको बेनीमालढुंगा सडकलाई ११ मिटर फराकिलो बनाएर डिबिएसडी प्रबिधिको कालोपत्रे र ढलान गर्न बेनीजोमसोमकोरला सडक आयोजना र एपेक्सखड्काकृष्ण जेभीबीच २०७७ चैतमा ५२ करोड ८६ लाख रुपैयाँमा ठेक्का सम्झौता गरेको थियो। यो सडकमा म्याग्दी, मुस्ताङ र पर्वतको जलजला गाउँपालिकाका स्थानीय बासिन्दाका साथै पर्यटक र तीर्थयात्री आवतजावत गर्छन्। कामका लागि खाद्यान्न कार्यक्रमअन्तर्गत २०५२ सालमा मार्ग खुलेको मालढुंगाबेनी सडक बेनी सडक २०६८ सालमा कालोपत्रे गरिएको थियो। मुस्ताङको कोरला नाकादेखि दक्षिणको सुनौलीसम्म जोड्ने कालीगण्डकी करिडोरअन्तर्गत यो सडकलाई ११ मिटर चौडा र कालोपत्रे गर्न लागिएको हो।"
कीर्तिपुर नगरपालिकाको मेयरमा माओवादी केन्द्रबाट शिवशरण महर्जनको उम्मेदवारी दर्ता,"काठमाडौं : नेकपा माओवादी केन्द्रले कीर्तिपुर नगरपालिकाको मेयर पदमा प्राडाशिवशरण महर्जनको उम्मेदवारी दर्ता गराएको छ। मंसिर १६ गते हुने स्थानीय तह उपनिर्वाचनका लागि माओवादी केन्द्रबाट महर्जनले आज उम्मेदवारी दर्ता गराएका हुन् । माओवादीले कीर्तिपुर नगरपालिकाको वडा नम्बर ४ को अध्यक्षमा नारायण विष्टको उम्मेदवारी दर्ता गराएको छ। वडा नम्बर १ मा भने जसपाका सरल गोपाल महर्जनलाई समर्थन गरेको छ। कीर्तिपुरको मेयरमा नेकपा एमालेका डा सुरेन्द्र मानन्धर, राप्रपाका ध्रुव महर्जन र नेसपाबाट दिलकुमार महर्जनले उम्मेदवार दर्ता गराइसकेका छन्। एकीकृत समाजवादीले आफूले उम्मेदवारी नदिने भएको छ। उक्त दलले माओवादी केन्द्रका उम्मेदवारलाई समर्थन गर्ने सहमति गरेको छ। यस्तो छ निर्वाचन तालिका आगामी मंसिर १६ गते जिल्ला समन्वय समितिका प्रमुख दुई, गाउँपालिका अध्यक्ष दुई, उपाध्यक्ष चार, नगरपालिका प्रमुख एक, उपप्रमुख एक र वडाध्यक्ष ३४ गरी जम्मा ४४ रिक्त पदका लागि उक्त दिन निर्वाचन हुनेछ। मंसिर ३ गते बिहान १० देखि अपराह्न ३ बजेसम्म उम्मेदवारको विरोधमा उजुरी दिने, सोही दिन अपराह्न ३ बजेपछि मनोनयन पत्र र उजुरीमाथि जाँचबुझ एवं निर्णय गरी मंसिर ४ गते साँझ ५ देखि ६ बजेसम्म उम्मेदवारको नामावली प्रकाशन हुनेछ। मंसिर ५ गते बिहान ९ देखि अपराह्न १ बजेसम्म उम्मेदवारले नाम फिर्ता लिन सक्ने छ भने सोही दिन दिउँसो १ देखि ३ बजेसम्म अन्तिम नामावली प्रकाशन गरी दिउँसो ३ देखि ५ बजेसम्म उम्मेदवारलाई निर्वाचन चिह्न प्रदान गरिने छ। मंसिर १६ गते बिहान ७ देखि अपराह्न ५ बजेसम्म मतदान हुने निर्वाचन तालिका छ।"
"सेयर बजार सामान्य अंकले वृद्धि, ११ अर्बमाथिको कारोबार","काठमाडौं : नेप्से परिसूचक सामान्य अंकले बढेर बन्द भएको छ। साताको पहिलो सेयर कारोबार दिन आइतबार नेप्से परिसूचक ४९८ अंकले बढेर २७५३९८ विन्दुमा पुगेको हो। सेन्सेटिभ इण्डेक्स भने ००२ अंकले घटेर ४८५९१ विन्दुमा कायम भएको छ। नेप्से सामान्य अंकले बढेपनि ११ अर्बमाथि कारोबार भएको छ। यसदिन ३२६ स्क्रिप्सको २ करोड ४४ लाख २६ हजार ९०० कित्ता सेयर ११ अर्ब ७२ करोड ६७ लाख ५६ हजार ९०४ रुपैयाँमा खरिदबिक्री भयो। नेप्से सामान्य अंकले बढे पनि तीन कम्पनीको सेयर सकारात्मक सर्किट लेभलमा कारोबार भयो। उन्नति सहकारी लघुवित्त वित्तीय संस्था,स्वावलम्बन लघुवित्त वित्तीय संस्था,अपर हेवाखोला हाइड्रोपावरको सेयर १० प्रतिशतले बढ्यो। माण्डू हाइड्रोपावरको ९७१ प्रतिशतले बढ्दा बराही हााइड्रोपावर पब्लिकको ९२९ प्रतिशतले बढ्यो। यसदिन दु्ईवटा कम्पनीका लगानीकर्ताले भने सर्वाधिक गुमाए। समृद्धि फाइनान्स र गुराँस लघुवित्त वित्तीय संस्थाका लगानीकर्ताले गुमाएका हुन् । ती कम्पनीको सेयर १० प्रतिशतले घटयो। ४५ करोड बढि मूल्यको कारोबार गरी नगदी ग्रुप शीर्षस्थानमा रह्यो। यसैगरी समृद्धि फाइनान्सको ४१ करोड,जानकरी फाइनान्सको ३५ करोड,सिंगटी हाइड्रोपावरको ३४ हरोड र नेपाल फाइनान्सको २३ करोड बराबरको सेयर कारोबार भयो। आज चारवटा समूहको उपसूचकबाहेक अन्यको सूचक सकारात्मक देखिएका छन्। बैंकिङ,फाइनान्स,मनु एण्ड प्रो र नन लाइफ इन्स्योरेन्स समूहको उपसूचकबाहेक अन्यको सूचक सकारात्मक देखिएका छन्। कारोबारमा आएका १४५ समूहको उपसूचक बढ्दा ९२ वटाको घट्यो। बाँकी ६ समूहको उपसूचक नकारात्मक देखिएका हुन्।"
आगलागीबाट १० लाख रुपैयाँ बराबरको क्षति,"काठमाडौं : रसुवाको कालिका गाउँपालिका२ चिहानडाँडामा आगलागीबाट एक घर जलेर नष्ट भएको छ। शनिबार साँझ ४२ वर्षीय बिर बहादुर गोलेको घरमा आगलागी हुँदा घर र घर भित्र रहेका अन्नपात, लत्ताकपडा, भाँडावर्तन, ३ तोला बराबरको सुनको विभिन्न गरगहना र नगद १ लाख ५० हजार रुपैयाँ जलेर नष्ट भएको हो। जिल्ला प्रहरी कार्यालयका अनुसार आगलागीबाट करिब १० लाख रुपैयाँ बराबरको धनमाल नष्ट भएको छ। प्रहरीले स्थानीय बासिन्दा तथा दमकलको सहयोगमा आगलागी नियन्त्रणमा लिनुका साथै यस सम्बन्धमा आवश्यक अनुसन्धान गरिरहेको छ।"
बाजुराको स्वामीकार्तिकको उपाध्यक्षमा एमालेबाट सुलोचना भण्डारीको उम्मेदवारी दर्ता,बाजुरा : बाजुराको स्वामीकार्त्तिक गाउँपालिकाको उपाध्यक्षमा नेकपा एमालेबाट सुलोचना कुमारी भण्डारी बुढाले उम्मेदवारी दर्ता गराएकी छन्। पार्टीका नेता तथा कार्यकर्तासहित मुख्य निर्वाचन अधिकृतको कार्यालयमा पुगेर उनले उम्मेदवारी दर्ता गराएकी हुन्। उपाध्यक्ष मैना जोशीको २०८० माघ ४ गते निधन भएपछि रिक्त सो पदमा उपनिर्वाचन हुन लागेको हो। स्थानीय तह निर्वाचन २०७९ मा नेपाली कांग्रेसको तर्फबाट गाउँपालिकाको उपाध्यक्ष पदमा निर्वाचित भएकी थिइन्। यही मंसिर १६ गते स्थानीय तह उपनिर्वाचन हुँदैछ।
"बीसीआई, अबको दुनियाँ","कल्पना गर्नुहोस्, तपाईं आफ्नो स्मार्टफोन, टेलिभिजन वा गाडीलाई बिना कुनै शारीरिक प्रयास वा बोलेर आदेश दिन सक्नुहुन्छ। सोच्नुहोस्, तपाईंले न हात चलाउनु पर्छ, न त कुनै शब्द बोल्न। केवल मनमा त्यसलाई सञ्चालन गर्ने विचार आउनासाथ उपकरणले तपाईंको संकेतलाई तुरुन्तै बुझ्छ र सोहीअनुसार प्रतिक्रिया दिन थाल्छ। यस्तो भविष्यको सम्भावना अब वास्तविकताको नजिक हुँदैछ। यो क्रान्तिकारी परिवर्तनलाई सम्भव बनाइरहेको छ, एक अत्याधुनिक प्रविधि मस्तिष्कसंकेत अन्तरसंयोजन, जसलाई ब्रेनकम्प्युटर इन्टरफेस (बीसीआई) भनिन्छ। बीसीआई एक यस्तो प्रविधि हो, जसले मस्तिष्कमा उत्पन्न बिजुली संकेतहरूलाई प्रत्यक्ष रूपमा कम्प्युटर वा अन्य डिजिटल उपकरणहरूमा रूपान्तरण गर्छ। यसले गर्दा हामी विचारको माध्यमबाट उपकरणहरूलाई सजिलै चलाउन सक्छौं। सामान्यतया, हामीले कम्प्युटर वा अन्य यन्त्रहरूलाई शारीरिक रूपमा चलाउने माध्यमको प्रयोग गर्छौं, जस्तै कि हातले टाइप गर्नु वा मेसिनलाई छुनु। तर बीसीआईले यस्तो परम्परागत कार्यशैलीलाई परिवर्तन गर्दैछ। जसले हाम्रो मस्तिष्कमा उत्पन्न संकेतहरूलाई सिधै कम्प्युटर, स्मार्टफोन, वा अन्य उपकरणहरूसँग जोड्दैछ। यस प्रविधिले मानिस र मेशिनबीचको अन्तक्र्रियाको परिभाषा नै बदल्दैछ। जहाँ मानिसहरूले पहिले कम्प्युटरको किबोर्ड, माउस वा टचस्क्रिन प्रयोग गर्नुपथ्र्यो, अब बीसीआईले यी शारीरिक उपकरणहरूको आवश्यकता घटाउँदैछ। कल्पना गर्नुहोस्, अब स्मार्टफोनमा टाइप गर्न औंलाको प्रयोग गर्नुपर्ने छैन, केवल मनले शब्दको कल्पना गर्दा नै सन्देश लेख्न सकिनेछ। यसरी, बीसीआई प्रविधि भविष्यमा हाम्रो दैनिक जीवनमा महत्वपूर्ण भूमिकामा आउने अपेक्षा गरिएको छ। यसले मेडिकल क्षेत्रमा शारीरिक रूपमा असक्त व्यक्तिहरूलाई चलनचल्तीको यन्त्र वा उपकरण चलाउन सक्षम बनाउनेछ। साथै, मनोरञ्जन, शिक्षा र विभिन्न व्यावसायिक क्षेत्रमा पनि बीसीआईको प्रयोग व्यापक रूपमा हुने सम्भावना छ। बीसीआई के हो ? : मस्तिष्कसंकेत इन्टरफेस (बीसीआई) एक प्रकारको प्राविधिक प्रणाली हो, जसले मस्तिष्कको इलेक्ट्रिकल संकेतहरूलाई कम्प्युटर वा अन्य डिजिटल उपकरणहरूसँग जोड्छ। हाम्रो मस्तिष्कले सोच्दा वा कुनै कार्य गर्ने विचार गर्दा न्यूरोनहरू सक्रिय हुन्छन्, जसले विद्युत् संकेत उत्पन्न गर्छ। बीसीआईले यिनै संकेतहरूलाई बुझेर कम्प्युटरमा पठाउँछ, जहाँ त्यसलाई विश्लेषण गरेर कार्यमा रूपान्तरण गरिन्छ। यसरी, मस्तिष्कसंकेतको माध्यमबाट कम्प्युटर, रोबोटिक हतियार, स्मार्टफोन वा अन्य कुनै पनि डिजिटल उपकरणलाई सिधै विचारद्वारा नियन्त्रण गर्न सकिन्छ। बीसीआईको प्रकारहरू : बीसीआईलाई मुख्यतया दुई प्रकारमा विभाजन गर्न सकिन्छ, ननइन्भेसिभ र इन्भेसिभ। ननइन्भेसिभ बीसीआईमा बाहिरी उपकरणहरू, जस्तै इलेक्ट्रोइनसेफलोग्राफी (ईईजी) क्याप, प्रयोग गरेर मस्तिष्कका संकेतहरू मापन गरिन्छ। यस प्रकारका बीसीआई प्रयोग गर्न सजिलो हुन्छ, तर यो संकेतको स्पष्टता अलिक कम हुन सक्छ। इन्भेसिभ बीसीआईमा भने मस्तिष्कभित्रै इलेक्ट्रोड लगाइन्छ, जसले उच्च गुणस्तरको संकेत दिन्छ, तर यसमा शल्यक्रिया गर्नुपर्ने हुनाले जोखिम पनि हुन्छ। दैनिक जीवनमा बीसीआईको सम्भावना : बीसीआईको प्रयोग मेडिकल क्षेत्रमा मात्र सीमित नरहेको, यसले हाम्रो दैनिक जीवनमा पनि विभिन्न क्षेत्रमा नयाँ अवसरहरू ल्याइरहेको छ। भविष्यमा बीसीआईले हाम्रो जीवनलाई परिवर्तन गर्ने सम्भावना भएका केही क्षेत्रहरू यस्ता छन् : १ सुलभता र आत्मनिर्भरता : बीसीआई प्रविधिले शारीरिक रूपमा असक्त व्यक्तिहरूलाई आफ्नो वातावरणसँग अन्तक्र्रिया गर्नमा सहयोग पुयाउन सक्छ। खासगरी, प्यारालाइसिस भएका वा न्यूरोलोजिकल समस्यामा रहेका व्यक्तिहरूलाई बीसीआईले विचारमार्फत् उपकरण चलाउन र संवाद गर्न सक्षम बनाउँछ। हालैको एक उदाहरणमा, एक प्यारालाइसिस भएका बिरामीले सोचेका भरमा नै एलेक्सा जस्ता उपकरणलाई नियन्त्रण गर्न सफल भएका थिए। यसले तिनलाई घरका प्रकाश बल्ब अन गर्न, रिमाइन्डर सेट गर्नजस्ता कार्यहरू गर्न स्वतन्त्रता दिएको छ। २ खेल र भर्चुअल वास्तविकता : बीसीआईले खेल क्षेत्रलाई पनि परिवर्तन गर्न सक्छ। खेलमा खेलाडीले विचार मात्र गरेर आफ्नो पात्रलाई नियन्त्रण गर्न सक्छन्, जसले खेललाई झन् रोमाञ्चक र वास्तविकता जस्तै बनाउँछ। बीसीआईको माध्यमबाट भिडियो गेमहरूमा विचारद्वारा सञ्चालन सम्भव हुने भएकाले, परम्परागत नियन्त्रकहरूको आवश्यकता हट्दै जाने सम्भावना छ। ३ सञ्चारमा क्रान्ति : सञ्चारमा समस्या भएका व्यक्तिहरूका लागि बीसीआईले नयाँ सम्भावना ल्याएको छ। यसले मानिसको विचारलाई पाठ वा आवाजमा रूपान्तरण गरेर सहज संवाद गर्न सघाउँछ। भविष्यमा, बीसीआईले विचारलाई तुरुन्तै शब्दमा परिणत गर्न सक्छ, जसले व्यक्तिगत र व्यावसायिक संवादलाई झन सरल बनाउँछ। ४ प्रविधिमैत्री घर र इन्टरनेट अफ थिंकस् : बीसीआईले प्रविधिमैत्री घरलाई अझ प्रभावकारी बनाउँछ, जसले मानिसलाई विचारमार्फत् तापमान नियन्त्रक मिलाउने, ढोका बन्द गर्ने वा उपकरण बन्द गर्नमा सहयोग पुयाउँछ। वृद्धहरू वा असक्त व्यक्तिहरूका लागि बीसीआईले सजिलो र स्वावलम्बी जीवनको अवसर प्रदान गर्न सक्छ। चुनौतीहरू र भविष्यको सम्भावना : यद्यपि बीसीआई प्रविधिले अपार सम्भावना बोकेको छ, तर यसमा केही चुनौतीहरू पनि छन्। प्रविधिको सटीकता, स्थायित्व र प्रयोगकर्ताको सुरक्षा अझै सुधार गर्नुपर्ने छ। मस्तिष्कबाट आएको तथ्यांक अत्यन्तै संवेदनशील हुन्छ, जसलाई कसरी सुरक्षित र गोप्य राख्ने भन्ने विषयमा पनि ठूलो चासो छ। साथै, बीसीआई सबैका लागि पहुँचयोग्य बनाउन अझै महंगो छ। तर, प्राविधिक प्रगतिले निकट भविष्यमा यसलाई कम लागतमा ल्याउने सम्भावना छ। सरकारी नियमावली र नैतिक मापदण्डहरूलाई ध्यानमा राखेर, बीसीआईलाई सुरक्षित र उत्तरदायी बनाउनु जरुरी छ। निष्कर्ष : बीसीआई प्रविधिले दैनिक जीवनमा कल्पनालाई वास्तविकतामा रूपान्तरण गर्ने क्रममा महत्वपूर्ण परिवर्तनहरू ल्याउने छ। चाहे घरका उपकरणलाई विचारले चलाउने कुरा होस् वा शारीरिक रूपमा असक्त व्यक्तिहरूलाई आत्मनिर्भरता प्रदान गर्ने, बीसीआईले प्रविधिसँगको हाम्रो सम्बन्धमा अभूतपूर्व परिवर्तन ल्याउने छ। निकट भविष्यमा, बीसीआई प्रविधि स्मार्टफोनजस्तै सामान्य हुन सक्छ। विचारद्वारा प्रविधिलाई चलाउने दिन टाढा छैन। यसले हाम्रो जीवनलाई अझ सरल, सुरक्षित र सुविधाजनक बनाउने छ। भविष्य अब कल्पनाभन्दा पर छैन, जहाँ हाम्रो विचारले नै सम्पूर्ण विश्वलाई चलाउन सक्छ।"
"श्रीलंकामा एनपिपीले दुई तिहाई बहुमत ल्याएपछि एमालेले भन्यो : राजनीतिक स्थायित्व, आर्थिक सुधार हुने विश्वास छ","काठमाडौं : श्रीलंकामा सम्पन्न संसदीय निर्वाचनमा कम्युनिस्ट पार्टीले दुई तिहाई प्राप्त गरेकोमा नेकपा एमालेले खुसी प्रकट गरेको छ । श्रीलंकामा कम्युनिस्ट पार्टीले निर्वाचनमा हासिल गरेको अपूर्व सफलताप्रति खुसी प्रकट गर्दै एमाले बधाई ज्ञापन गरेको हो । निर्वाचनमा २२५ सिटमध्ये १५९ स्थान जितेर नेसनल पिपुल्स पावर (एनपिपी) पार्टीले दुई तिहाई बहुमत हासिल गरेको हो। एमाले महासचिव शंकर पोखरेलले जारी गरेको विज्ञप्तिमा भनिएको छ, कुशासन, राजनीतिमा हावी परिवारवाद र चरम आर्थिक संकटका विरूद्धमा दुई वर्षअघि श्रीलंकाली जनताले गरेको आन्दोलनका कारण सत्ता परिवर्तन भई करिब दुई महिनाअघि (२१ सेप्टेम्बर, २०२४) सम्पन्न राष्ट्रपतीय निर्वाचनमा एनपीपीका नेता अनुरा कुमार देशनायकेको विजय र हालै सम्पन्न संसदीय निर्वाचनमा पनि सोही पार्टीको विजयले श्रीलंकामा राजनीतिक स्थायित्व, आर्थिक सुधार, सामाजिक न्याय र आत्मनिर्भरता अभिवृद्धि हुने विश्वास नेकपा (एमाले) व्यक्त गर्दछ । एमालेले निर्वाचनका माध्यमबाट जनताको मन जितेर उनीहरूको सेवा गर्न सकिन्छ भन्ने कुरालाई व्यवहारमा प्रमाणित गरेर देखाउन एनपिपीलाई आग्रह गरेको छ। कम्युनिस्ट पार्टीले जनताको लोकप्रिय अभिमत र जनताको विश्वास हासिल गरेर राजनीतिक, सामाजिक र आर्थिक परिवर्तनको नेतृत्व गर्न खरो उत्रिनुपर्दछ भन्ने जननेता मदन भण्डारीद्वारा प्रतिपादित जनताको बहुदलीय जनवादको मान्यतामा दृढ विश्वास राख्दै त्यसलाई कार्यान्यन गरिरहेको हाम्रो पार्टी श्रीलंकामा कम्युनिस्ट पार्टीले निर्वाचनमा हासिल गरेको यस अपूर्व सफलताप्रति खुशी प्रकट गर्दछ । विज्ञप्तिमा भनिएको छ, निर्वाचनका माध्यमबाट जनताको मन जितेर उनीहरूको सेवा गर्न सकिन्छ भन्ने कुरालाई व्यवहारमा प्रमाणित गरेर कम्युनिस्ट आन्दोलनलाई अझ लोकप्रिय र विश्वासिलो बनाउनका लागि जनता विमुक्ति पेरामुना (जेभीपी), यसको अगुवाइमा स्थापित मोर्चा एनपीपी र राष्ट्रपति अनुरा कुमार देशानायकेलाई सफलता प्राप्त हुनेछ भन्ने विश्वास हाम्रो पार्टी व्यक्त गर्दछ एमालेले संकटका बेला जनताले रोजेको यस विकल्पलाई सही रूपमा सफल पारेर श्रीलंकाले विश्वमै नमुना प्रस्तुत गर्न सकोस् भन्दै शुभकामना दिएको छ।"
कोशी अस्पतालमा कैदीको मृत्यु,"विराटनगर : विराटनगरको कोशी अस्पतालमा उपचाररत एक जना कैदीको आइतबार मृत्यु भएको छ। जिल्ला कारागार मोरङमा कैद सजाय भुक्तान गरिरहेका विराटनगर महानगरपालिका८ घर भएका ५५ वर्षीय महानन्द राय अमातको मृत्यु भएको कारागारका जेलर चेतराज बरालले बताए। उनका अनुसार दुवै खुट्टामा घाउ आएर पाकेपछि अमातलाई उपचारका लागि कात्तिक २१ गते साँझ अस्पतालमा लगिएको थियो। ११ दिनदेखि उपचाररत उनलाई मधुमेह, उच्च रक्तचाप र मिर्गौला सम्बन्धी पुरानै समस्या रहेको जानकारी बरालले दिए। उनका अनुसार अस्पतालको आईसीयूमा राखेर उपचार गराइरहेका अमातको बिहानका राति ३ बजेतिर मृत्यु भएको हो। भाडा लिएर बसेको घर खाली गर्न नमानेको र भाडा नतिरेको भन्दै अमातविरुद्ध घरधनीले मुद्दा हालेका थिए। घर भाडा दिलाइ घर खाली गराइ पाउँभन्ने शीर्षकको मुद्दामा जिल्ला अदालत मोरङले उनलाई गत असोज १३ गते दोषी ठहर गर्दै २ वर्ष कैद सजाय हुने फैसला गरेको थियो। भाडाबापत उनले घरधनीलाई ९ लाख रूपैयाँ तिर्न बाँकी रहेको ठहर अदालतले गरेको छ। जेलर बरालका अनुसार अदालतको फैसलापछि कैद सजाय भुक्तान गरिरहेका अमातको उपचाररत अवस्थामै मृत्यु भएको हो। शवलाई परिवारका सदस्यले दाहसंस्कारका लागि लिएर गइसकेको उनले बताए। मोरङ कारागारमा अहिले ९९ महिला र ५ जना नाबालकसहित १ हजार ९६ जना कैदीबन्दी छन्। कारागारभित्र क्षमताभन्दा अत्यधिक धेरै राखिँदा कैदीबन्दीलाई समस्या हुने गरेको छ। खान, बस्न र सुत्नसमेत ठाउँको अभाव हुँदा उनीहरुको दैनिकी निक्कै कष्टकर बनिरहेको छ। जिल्ला कारागार मोरङ।"
महाबु गाउँपालिकाको अध्यक्षमा एमालेबाट शाही र कांग्रेसबाट भण्डारीको उम्मेदवारी दर्ता,"दैलेख : यही मंसिर १६ गते हुन लागेको उपनिर्वाचनमा दलहरूले उम्मेदवारी दर्ता गराएका छन्। दैलेखको महाबु गाउँपालिकाको अध्यक्षका लागि दलहरूले उम्मेदवारी दर्ता गराएका हुन्। यहाँ नेकपा एमालेबाट जंगबहादुर शाहीले उम्मेदवारी दर्ता गराएका छन्। आइतबार बाजागाजासहित मुख्य निर्वाचन अधिकृतको कार्यालयमा पुगेर उम्मेदवारी दर्ता गराएका हुन्। उम्मेदवारी दर्ता गर्न एमालेको केन्द्रीय, प्रदेश र जिल्ला तहका नेता र कार्यकर्ताहरू मुख्य निर्वाचन अधिकृतको कार्यालयमा पुगेका थिए। यस्तै नेपाली कांग्रेसबाट झलकबहादुर भण्डारीले उम्मेदवारी दर्ता गराएका छन्। त्यसैगरी नेकपा माओवादी केन्द्रबाट जंग बराल, राष्ट्रिय स्वतन्त्र पार्टी रास्वपाबाट प्रकाश कुमार बुढा र नेकपा समाजवादीबाट जगत हमालले उम्मेदवारी दर्ता गराएका छन्। दैलेखको महाबु गाउँपालिका अध्यक्ष र दुल्लु नगरपालिका१३ को वडाध्यक्षका पदका लागि उपनिर्वाचन हुँदैछ।"
बाजुराको स्वामीकार्तिकमा उपाध्यक्षका लागि पाँच दलले गराए उम्मेदवारी दर्ता,"बाजुरा : स्वामीकार्तिक खापर गाउँपालिकामा उपाध्यक्ष पदका लागि ५ वटा दलले उम्मेदवारी दर्ता गराएका छन् । नेकपा एमालेबाट सुलोचना कुमारी भण्डारी बुढा,राष्ट्रिय प्रजातन्त्र पार्टी (राप्रपा) बाट सुना देवी थापा भोटे धामी, नेपाली कांग्रेसबाट पुल्तिसरा शाही, नेकपा एकीकृत्त समाजवादीबाट जवा शाही र नेकपा माओवादी केन्द्रबाट राजुकुमारी विकले उम्मेदवारी दर्ता गराएका हुन्। मुख्या निर्वाचन अधिकृतको कार्यालय स्वामीकार्तिकका अनुसार बिहान १० बजेदेखि ५ बजेसम्म मनोनयन दर्ताको समय तोकेको छ। उपाध्यक्ष मैना जोशीको २०८० माघ ४ गते निधन भएपछि रिक्त सो पदमा उपनिर्वाचन हुन लागेको हो। स्थानीय तह निर्वाचन २०७९ मा नेपाली कांग्रेसको तर्फबाट गाउँपालिकाको उपाध्यक्ष पदमा निर्वाचित भएकी थिइन्। यही मंसिर १६ गते स्थानीय तहको उपनिर्वाचन हुँदैछ।"
जिसस कैलालीमा कांग्रेस र एमालेबीच चुनावी तालमेल हुने,"धनगढी : स्थानीय तहको उपनिर्वाचनका लागि मनोनयनको दिन कैलालीमा भने एमाले र कांग्रेसबीच तालमेल हुने भएको छ। एमालेले कांग्रेसकी उमेदवार टीकाकुमारी भूललाई मत दिने सहमति भएको छ। नेपाली कांग्रेस कैलाली सभापति नारायणदत्त भट्ट, उपसभापति खेमराज डङ्गौरा, सचिव केशव मिश्र र एमाले कैलालीका इन्चार्ज नारदमुनि राना, कैलाली अध्यक्ष यज्ञराज डुङ्गाना, सचिव ममता चौधरीलगायतका नेताबीच यस्तो सहमति भएको हो। कांग्रेसले प्रमुखमा टीकाकुमारी चौधरी (भुल)लाई उम्मेदवार बनाउने निर्णय गरिसकेको छ। उनको उम्मेदवारी दर्तामा धनगढी उपमहानगरकी उपप्रमुख तथा एमालेकी नेतृ कन्दकला राना प्रस्तावक रहेकी छन्। टिका कैलारी गाउँपालिका२ बाट दलित महिला सदस्यमा निर्वाचित भएकी थिइन्। २०७९ साल पुस २३ गते समन्वय प्रमुख पदम कलेलको निधन भएपछि कार्यवाहक प्रमुखको भरमा समन्वय चल्दै आएको छ। जिसस कैलालीको मतभार २६ रहेको छ। आज बिहान १० बजेदेखि बेलुका ५ बजेसम्म निर्वाचन अधिकृतको कार्यालयमा उम्मेदवार मनोनयन दर्ता गर्ने निर्वाचन आयोगको तालिका छ। मंसिर १६ मा हुने उपनिर्वाचनका लागि मनोनयन दर्ता गराएका उम्मेदवारको सूची आइतबार साँझ ५ देखि ६ बजेसम्म प्रकाशन गरिनेछ। उम्मेदवारको विरोधमा मंसिर ३ गते बिहान १० देखि दिउँसो ३ बजेसम्म उजुरी दिन सकिने कार्यसूची छ। मंसिर ५ लाई उम्मेदवारीको नाम फिर्ता लिने समय तोकिएको छ। त्यही दिन अपराह्न उम्मेदवारको अन्तिम नामावली प्रकाशन गरी निर्वाचन चिह्न प्रदान गरिनेछ। २०७९ को निर्वाचनपछि रिक्त रहेका पदमा उपनिर्वाचन हुँदैछ। यही उपनिर्वाचनबाट कैलाली जिल्ला समयन्व समिति प्रमुख पनि चयन गरिनेछ।"
गोरखा बजारमा पहिलोपटक गोरखाकै स्याउ,"गोरखा : सिजनमा मुस्ताङ, जुम्ला तथा भारत, चीन, जापानबाट आएका स्याउले भरिने गोरखाका फलफूल बजारमा पहिलोपल्ट मनास्लु हिमालको फेदीमा फलेको अर्गानिक स्याउ आइपुगेको छ। चुमनुब्री गाउँपालिका २ ल्होमा फलेको गुणस्तरीय मनास्लु ब्राण्डको स्याउ बिगत तीन दिनदेखि गोरखा बजारमा बिक्री भएको हो। पहिलोपल्ट आफ्नै जिल्लाको स्याउ बजारमा देखेपछि उत्साहित बनेका गोरखाका उपभोक्ताहरूले स्याउ किन्दै स्थानीय उत्पादनलाई प्रवर्द्धन गरौं भनेर सामाजिक सञ्जालमा प्रचारप्रसार गरिरहेका छन्। सधैं आयातित स्याउ किन्न बाध्य उनीहरूले आफ्नै जिल्लाको उच्च गुणस्तरको अर्गानिक स्याउ पाएपछि सामाजिक सञ्जालमा खुशी व्यक्त गरेका हुन्। स्थानीय उत्पादनलाई प्रवर्द्धन गर्न प्रेरित गर्दै जिल्ला प्रशासन कार्यालयलेसमेत फेसबुक पेजमार्फत मनास्लु स्याउको प्रचारप्रसार गरेको छ। विशाल मनास्लु फर्म तथा कृषि अध्ययन केन्द्रले २८०० मिटर उचाइमा फलाएको फुजी, गाला, गोल्डेन जातको मनासलु स्याउ अहिले पहिलोपल्ट गोरखा बजारमा बिक्री गरिएको हो। आफ्नै जिल्लामा फलेको उच्च गुणस्तरको स्याउको जताततै प्रचार प्रसार भइरहेको देखेपछि आफू पनि स्याउ किन्न आएको हरमटारीकी लीला श्रेष्ठले बताइन्। प्रचार प्रसार भइरहेको देखेपछि गोरखामा पनि स्याउ पाइन्छ भनेर पत्याउनै गाह्रो भयो। अनि हेर्न आएको, आफ्नै जिल्लाको स्याउ देखेपछि दंग भएकी उनले भनिन्, आफूले पनि चाख्नुपर्यो, परिवारलाई पनि चखाउनु पर्यो भनेर दुई किलो किनेको छु। आफ्नै ठाउँको स्याउ भनेपछि असाध्यै मन परेर किनेको उनले बताइन्। स्याउका विक्रेता धार्चेका खड्क गुरुङले पनि मनास्लु हिमालको फेदमा फलेको स्याउ हो भन्दै बेच्दै गरेका छन्। आज पहिलो दिन हो। खासै भाउतोल त गर्न जान्दिनँ तर पनि सोचेको भन्दा धेरै राम्रो बिक्री भएको छ, गुरुङले भन्छन्, तीन दिनमा तीन क्विन्टल बिक्री भइसक्यो। अर्गानिक स्याउ चिन्ने मान्छेहरू खोजी खोजी आउनुभएको छ। एकपटक किनेर लगेकाहरु दोहोर्याई तेहेर्याई आइरहेका छन्। पहिलो दिन आधा क्वीण्टल मात्र बिक्री भएको मनास्लु स्याउ बाँकी दुई दिन दोब्बरका दरले बिक्री भएको उनले बताएका छन्। माथि फर्मबाट ५३ प्याक लाएको हो। १४ प्याक ल्याउँदा ल्याउँदै बाटोमै बिक्री भयो। बाँकीचाँहि यहाँ ल्याएको हुँ, उनी भन्छन्, तीन दिन खच्चड र एक दिन गाडीमा हालेर बजारसम्म ल्याउँदा केही नष्ट भएर फालेको पनि छु। यहाँ आइपुगेको स्याउ ग्राहकहरूले माया गरेर लैजानु भाको छ।, अधिकांश मानिसहरुले गोरखामा पनि स्याउ फल्ने रहेछ भनेर उत्साही हुँदै स्याउ खरिद गरेको उनले बताएका छन्। स्याउ किसान छिरिङ लामाले करिब ६० रोपनी जग्गामा ५ हजार ३०० बोट स्याउ लगाएका छन्। भर्खरै मात्र उत्पादन दिन थालेकोमा यो वर्ष परीक्षणका रूपमा गोरखा बजारमा बिक्री गर्न पठाइएको उनले बताएका छन्। यसपालि परीक्षणका लागि भनेर थोरै मात्र पठाएको छु। बजारको माग राम्रो आयो भने अझ थप स्याउहरू पठाउने तयारीमा छु, लामाले भने, अत्याधुनिक कोल्डस्टोरमा थन्क्याएको छु। वैशाख, जेठसम्म पठाइरहन्छु। आफ्नो फर्मको स्याउ विशुद्ध अर्गानिक रहेको लामा बताउँछन्। यो वर्ष १० हजार केजी स्याउ उत्पादन भएकोमा ५० प्रतिशत बिक्री गर्न नमिल्ने रहेको उनले बताएका छन्। हामीले बिना कुनै विषादी स्याउ उत्पादन गरेका छौँ, त्यसैले ५० प्रतिशत स्याउ त बिक्री गर्न नमिल्ने निस्किए, उनले भने, ढुवानीमा समस्या हुँदा स्याउहरू बाटोमै पनि बिग्रिएको अवस्था छ। बजारको माग राम्रो आयो भने प्याकेजिङका कुराहरूलाई विषेश ध्यानमा राखी काम गर्नेछौँ। हाल ५ हजार केजी स्याउ कोल्ड स्टोरमा राखिएको उनले जानकारी दिए। स्याउहरू मनास्लु क्षेत्रमा घुम्न जाने पर्यटन र त्यहाँका होटल व्यवसायीहरूलाई बिक्री गर्ने गरी भण्डारण गरिएको उनले बताएका छन्।"
"संविधानबारे कहाँ चित्त बुझ्यो, कहाँ बुझेन ? जनता बोल्नेछन् : पूर्वसभामुख ढुंगाना","पूर्वसभामुख दमननाथ ढुंगानाको निधन भएको छ। पुरानो बानेश्वरस्थित फ्रन्टलाइन अस्पतालमा उपचारका क्रममा आज निधन भएको हो। साउन ३१, २०८१ बिहीबार अन्नपूर्ण पोस्ट्मा प्रकाशित पूर्वसभामुख ढुंगानाको विचार पुन: प्रकाशित गरिएको छ। नेपालको राजनीतिको चुरो जति बुझ्यो उति बुझ्न नसकिने हुँदैछ। अहिले यो फेरि कडा अवरोध सामना गरिरहेछ। एक प्रकारको गतिहीनतामा फसिरहेछ। संघ एवं प्रदेशमा स्थिर सरकार दुर्लभ भइरहेछन्। यो एक दुई पटकको कुरा नभएर, समयमै गम्भीर सुधार गर्न नसकेमा, दीर्घकालीन प्रवृत्ति भएर, देशलाई झन्झन् तल झार्ने, द्वन्द्वमात्र बढाउने, हामी शासकीय पूर्वाधार शून्य राष्ट्र हुने खतरा बढ्दै छ। यो विश्लेषण आत्मनिष्ठ नभएर वस्तुनिष्ठ हो। फर्केर हेरौं, पुष्टि हुन्छ। संविधानसभाबाट घोषणा भएको २०७२ सालको संविधान कार्यान्वयनपछि गठित ०७४ र ०७९ सालको प्रतिनिधिसभाले के कहिल्यै स्थिर सरकार दिन सकेको छ ? यो एक प्रकारको सरकारविहीन अवस्था हो। न कुनै दलको एकल बहुमत छ, न दलसँग मिलेर बनाएको गठबन्धन सरकार नै स्थिर हुन सकेको छ, न प्रतिनिधिसभाको संख्यात्मक ठूलो दलले नै सरकार बनाउन सकेको वा पाएको छ। हुँदाहुँदा यतिसम्म पनि भएको छ। एकजना प्रधानमन्त्री संविधान बनाउँदा आफैंले खारेज गरेको धारा ब्युँझाएर सत्ता लम्ब्याउनु हुन्छ भने अर्को नेता शपथको घडीपला तोकिएको न्यायालयको आदेशबाट प्रधानमन्त्रीका रूपमा झलक्क झुल्कनु हुन्छ। संंविधानमा राष्ट्रले अपनाउने प्रणाली मोटामोटी रूपमा संंसदीय भनेपछि सुविधापूर्ण सरकारका लागि अपेक्षा गरिने यथासम्भव एकल दलको बहुमतीय सरकार गठन सुगम होस् भनी अनुकूलता बढाउनु संविधानसभाको कर्तव्य हुन्छ। संविधान निर्माणकालमा त्यस्तो ध्यान नपुगे तापनि ०७४ देखि ०७९ सालको प्रतिनिधिसभाको निर्वाचन परिणाम र अभ्यासले न कुनै दलको बहुमत आउने, न दुई वा तीन दलको गठबन्धनको सरकारनै चल्ने, न संख्यामा ठृलो दलले नै सरकारको नेतृत्व गर्न पाउने, खाली एकपछि अर्को अस्थिर सरकार मात्र झुल्किरहने अवस्था देखा परिसकेको थियो। व्यापक रूपमा जनसहभागितामूलक संविधान पुनरावलोकन अभियान सञ्चालन गर्दै संशोधनको पूर्वाधार तयार गर्नु उत्तम तथा व्यावहारिक होला जस्तो लाग्दछ। प्रतिनिधिसभामार्फत देशले पाँच वर्षकोे अवधिभर नै यस्तो अस्थिर अवस्था भोगिसकेको थियो। बारम्बार अस्थिर सरकारका लागि मात्र पूर्वाधार रहने यस्तो अवस्था अनुभव गरिसकेपछि यस्तो अवस्था कसरी दोहोरिन नदिने अथवा सच्याउने भन्ने एजेन्डासहित ०७९ को निर्वाचनअगावै दलहरू संविधान संशोधनमा सहमत हुनु ठूलो जिम्मेवारीको कुरा थियो। प्रतिनिधिसभाका दलहरूबाट यस्तो राष्ट्रिय जिम्मेवारी समयमै बोध नहुँदा वर्तमानमा परिणाम के भइरहेछ ? संविधान एकातिर, सरकार अर्कोतिर जस्तो भइरहेछ। देश अति असाधारण अवस्था अथवा आपत्कालमा पुगेजस्तो प्रतिनिधिसभाको दुई ठूला दलको सरकार बनिरहेछ। यो सरकार संविधानको, कुन भावना, कुन धारासम्मत छ, ? प्रतिपक्ष कहाँ छ ? सत्तापक्ष कहाँ छ ? कसको जवाफदेहिता कोप्रति छ ? दुई ठूला दल मिल्दा बहुमतको तानाशाही नहोला भन्ने प्रत्याभूति कहाँ छ ? सुनुवाइ कही छैन। रातारात सत्ताको रमझममा यी ठूला दलहरूलाई यो होस् नहोस् कि यिनीहरूको अहिलेको यो नायकत्व संसदीय प्रणालीको अवशेष माथिको कतै अन्तिम धक्काको नायकत्व नहोस्। यो अवस्था हाम्रो देशको राजनीतिले कमसेकम पाँच वर्ष चल्ने सरकार अथवा मतदाताले दलीय शासकीय क्षमता जाँच्न यथेष्ट समय पाएको सरकार दिन सकेन भन्ने चिन्ताको विषयमात्र होइन। समग्रमा, नेपाल कम्युनिस्ट पार्टी माओवादी शान्ति प्रक्रियामा प्रवेश गरेपछि अथवा २०६२०६३ सालको संयुक्त आन्दोलनपछिका राज्यको संरचनागत आमूल परिवर्तनका शृंंखलाहरू नै कतै विवेकहीन तरिकाले धराशायी गरिँदै सिंगो देश नै अर्को सम्हाली नसक्ने अस्थिरताको खाडलमा धकेलिने त हैन ? भन्ने खास चिन्ता हो। केन्द्रको अस्थिरतासँगै प्रतिनिधिसभाको असाधारण परिस्थितिसूचक हालको एमालेनेपाली कांग्रेसको सरकार गठनसँगै प्रदेश सरकार पनि एकपछि अर्को अस्थिर हुँदै राष्ट्रव्यापी अस्थिरताको अथवा सरकारहीनताको परिवेश विकास हुन सक्ने, राज्य कोष दोहन अथवा मनपरीतन्त्र बढ्दै जाने चिन्ता पनि हो। चिन्ता यतिमा मात्र सीमित छैनन्। २०७२ को संविधानले प्रत्याभूत गरेको सीमान्तकृत जनसमुदायपक्षीय प्रगतिशील प्रावधानहरू यो नयाँ सरकारले एक घानमै एकलौटी स्वाहा पारिदिने त होइन ? भन्ने संवेदनशीलता तथा चिन्ता पनि यथास्थानमा बढ्दैछन्। यसरी यावत् चिन्ता मूल कानुन तथा राजनीतिको मूलधारमा अटाउँदै मतमतान्तर कसरी सामञ्जस्य तथा शान्त गर्ने भन्ने आजको प्रमुख राष्ट्रिय चुनौती हो। सारांशमा, आगामी महानिर्वाचनअगावै, पर्याप्त राष्ट्रिय सहमतिमा आधारित संविधान संशोधनबाहेक, वर्तमानको सरकार भइकन पनि सरकार नभए जस्तो अड्काउकोे, कुनै निकास, समाधान देखा पर्दैन। यथार्थ यस्तो तापनि देशका मुख्य दलहरूको तेस्रो दलसँगको सम्बन्ध यतिबेला बढी नै कटु तथा अविश्वसनीय देखा परिरहेको पृष्ठभूमिमा सर्वप्रथम देशभर व्यापक जनसहभागितामूलक संविधान पुनरावलोकन अभियान सञ्चालन गर्दै संशोधनको पूर्वाधार यसरी तयार गर्नु उत्तम तथा व्यावहारिक होला जस्तो लाग्दछ। यसमा एउटा ठूलो लाभ पनि छ। संविधानप्रति आमजनताको अपनत्व अहिलेभन्दा धेरै गुणा बढ्नेछ। संविधानबारे जनता बोल्नेछन्। कहाँ के चित्त बुझ्यो, कहाँ के चित्त बुझेन मन खोल्नेछन्। लोकतन्त्र जनताको छलफल र बहसको व्यवस्था भनेजस्तै जनताको आत्मीय सहभागिताबाट संविधान खास अर्थमा जनताको संविधान हुने पूर्वाधार बलियो हुनेछ। अन्ततः सबै कुरा दलहरूमै निर्भर गर्ने हो। दलहरूले दलभन्दा माथि राष्ट्र राखेर सोच्न तथा गर्न समर्थ भएको पत्यार जनतामा बढाउन सकून्। यो पनि पढ्नुहोस किन चाहिन्छ राष्ट्रिय सहमति ? संसद्को सार्थकता गान्धीशान्तिको सान्दर्भिकता मेलमिलापमा अफ्रिकी मोडल ७ सालकै क्रान्तिबाट देशमा आमूल परिवर्तन बीपीका विचार चिरस्थायी"
ग्रामथानको अध्यक्षमा रास्वपाका नवीनकुमार विश्वासको उम्मेदवारी दर्ता,विराटनगर : मोरङको ग्रामथान गाउँपालिकाको अध्यक्ष पदमा राष्ट्रिय स्वतन्त्र पार्टी (रास्वपा) का नवीनकुमार विश्वासले उम्मेदवारी दर्ता गराएका छन् । रास्वपा पहिलोपटक स्थानीय तहको निर्वाचनमा भाग लिँदै छ । पार्टीका नेता कार्यकर्तासहित मुख्य निर्वाचन अधिकृतको कार्यालयमा पुगेर विश्वासले उम्मेदवारी दर्ता गराएका हुन् । राप्रपाका दिनेशकुमार थन्दार (दिवेश)ले यसअघि नै मनोनयन दर्ता गराइसकेका छन् । मोरङको ग्रामथानमा अध्यक्ष पदका लागि आगामी मंसिर १६ गते उपनिर्वाचन हुँदै छ । अन्य दलका उम्मेदवार पनि मनोनयन दर्ताका लागि मुख्य निर्वाचन अधिकृतको कार्यालयमा पुग्ने क्रम जारी छ ।
शिक्षामा ब्लुमट्याक्सोनोमी,"डा अनिला झा क्षक्षिक प्रणालीको उद्देश्य भनेको विद्यार्थीको सिकाइको मूल्यांंकन गर्नु हो। सिकाइको मूल्यांकन विभिन्न किसिमबाट गर्न सकिन्छ। वार्षिकसेमेष्टर परीक्षा प्रणाली, विषयवस्तुको प्रस्तुतीकरण, कन्टिन्यु एसेसमेन्ट सिस्टम, टेक होम परीक्षा र पियर ग्रेडिङ सिस्टम आदि यसका किसिम हुन्। सन् १९५६ मा वैज्ञानिक विन्जामिन ब्लुमले ब्लुमट्याक्सोनोमी संरचना निर्माण गरेका थिए। यो संरचनामा जम्मा ६ किसिमका डोमेन छन्। ती दुई तहमा विभाजित छन् : हाइयर अर्डर थिङकिङ र लोवर अर्डर थिङकिङ। यस किसिमको संरचनाको सबैभन्दा तल्लो डोमेन एकदम फराकिलो हुन्छ। जसमा शैक्षिक सत्रभरि अध्ययन गरेको धेरैजसो विषयवस्तुलाई सम्झिनु पर्ने हुन्छ। यसलाई रिमेम्बरिङ डोमेन भनिन्छ। यो डोमेनको उद्देश्य शैक्षिक सत्रभरी अध्ययन गरेको विषयवस्तुलाई सत्रको अन्तिममा सम्झिन सक्नु र जवीनमा उपयोग गर्न सक्नुनै हो। दोस्रो डोमेनलाई अन्डरस्ट्यान्डिङ भनिन्छ। पहिलो डोमेनमा आवश्यक विषयवस्तुलाई दिमागमा राखेको हुन्छ, सबै बुझ्न र सम्झिन सकेको पनि हुँदैन। दोस्रो डोमेनको प्रमुख उद्देश्य भनेको बुझेको विषयवस्तुलाई आफ्नो शैलीमा व्यक्त गर्न सक्नु हो। यो तहको तत्वको अर्को उद्देश्य भनेको विषयवस्तुको सारांशलाई आफ्नो परिवेश तथा मौलिकताको उदाहरणसहित व्याख्या गर्नु हो। तेस्रो डोमेन भनेको यप्लाई भनिन्छ। यस डोमेनमा सम्बन्धित तथ्यांक तथा बुझेको विषयवस्तुलाई आफ्नो परिवेशमा चित्रण गर्नुृपर्छ। बुझेको र सम्झेको विषयवस्तुलाई आफ्नो परिवेश, मौलिकता अनि आफ्नो भूगोल तथा धरातललाई आधार बनाएर उदाहरणसहित प्रदर्शन गर्न सक्नुपर्छ। चौथो डोमेन भनेको यनालाइज हो, यसको अर्थ सैक्षिक सत्रभरि अध्ययन गरेको विषयवस्तुलाई तहगत वर्गीकरण गर्दै विश्लेषण गर्नुपर्छ। यो डोमेनको अर्को मूल अर्थ भनेको विषयवस्तुलाई आलोचनात्मक र रचनात्मक ढंगबाट विषयवस्तुलाई प्रभावकारीताका साथ प्रस्तुत गर्नुपर्छ। पाँचौं डोमेन भनेको इभालुएट हो। यो डोमेनले विषयवस्तुलाई आफ्नो तर्कअनुसार समर्थन अथवा असमर्थनको आधारमा व्याख्या गर्नु हो। छैटौं डोमेन भनेको क्रिएट हो। जसको आकार पहिलो डोमेन रिमेम्बरिङभन्दा झन्डै तीन खण्डको एक खण्डमात्र हुन्छ। यसको अर्थ भनेको पहिलो डोमेन रिमेम्बरिङबाट जति मात्रामा विषयवस्तुलाई बुझ्दै, सम्झिँदै र प्रस्तुत गर्दै जाँदा पनि अन्तिम भनेको कुनै पनि ज्ञानको झन्डै एक खण्डमात्र कग्निटिभ पावरको आधारमा जीवनमा समावेश भएको हुन्छ। यो संरचना विद्यार्थीको सिकाइको परिमाणात्मक अथवा विश्लेषणात्मक आधारमा मापन गर्नु हो। त्यसकारण, शिक्षण पद्धतिहरू पनि ब्लुमट्याक्सोनोमी आधार बनाएर पाठ्यक्रमपठनपाठन र मूल्यांकन पनि यही तरिकाबाट सञ्चालन गर्नुपर्छ। विद्यालय शिक्षाको मूल्यांकन पाठ्यक्रम र परीक्षाको प्रश्नपत्र निर्माणदेखि नै प्रारम्भ हुन्छ। अनि प्रश्न पत्रको निर्माण गर्दा कुनै विषयको प्रत्येक पाठको लर्निङ आउटकमको पनि राम्रोसँग अध्ययन हुनुपर्छ। लर्निङ आउटकमहरू प्नि ब्लुमट्याक्सोनोमीको आधारमा निर्माण भएको हुन्छ। विद्यालय शिक्षाको परम्परागत विधिमा ब्लुमट्याक्सोनोको आधार पाउन मुस्किल नै हुन्छ। विद्यालय शिक्षाको सिकाइको मूल्यांकन हालसम्म पनि परम्परागत शैलीमा नै ३४ घन्टे परीक्षा प्रणालीमै केन्द्रित छन्। ३४ घन्टाभित्र विद्यार्थीले सिकाइलाई ब्लुमट्याक्सोनोमीको पहिलो र दोस्रो तहको डोमेनहरू समाबेश गरेर सफलता प्राप्त गर्नुपर्ने हुन्छ। उदाहरणका लागि, केही महिना अगाडि मात्र राष्ट्रिय परीक्षा बोर्डले सार्वजनिक गरेको कक्षा १२ को नतिजा पनि विद्यार्थीको सिकाइको मूल्यांकन गर्नुनै थियो। त्यस परीक्षाको नतिजाको तथ्यांकअनुसार ४७ प्रतिशत विद्यार्थी अनुत्तीर्ण भएको छ भने ५११५ विद्यार्थी उत्तीर्ण भएका छन्। त्यस्तैगरी, गत असारमा पनि कक्षा एसईईमा पनि ५२ प्रतिशत विद्यार्थी अनुत्तीर्ण भए भने ४७८७ प्रतिशत मात्र उत्तीर्ण भएका थिए। यही नतिजालाई विश्लेषण गर्ने हो भने वर्षभरि सिकाइएको ज्ञान तीन घन्टामा मूल्यांकनको मापन गर्नुपर्ने हुन्छ। यो मूल्यांकनलाई ब्लुमट्याक्सोनोमीको आधार बनाउने हो भने कतिसम्म सफल हुन सक्यौ त ? एसईई र कक्षा १२ भनेको दुई किसिमको परीक्षा विद्यार्थीका लागि कोसेढुंगासरह नै हो। यी दुई परीक्षाको मुख्य उद्देश्य भनेको विद्यार्थीको भविष्य निर्माण गर्नु हो। शिक्षकले पढाउँदासिकाउँदा पनि ब्लुमट्याक्सोनोमीलाई परिणाममुखी सम्बोधन गर्न असफल हो कि भन्ने पनि जिज्ञासा हुनसक्छ। विद्यार्थी केन्द्रित शिक्षण प्रक्रियामा पनि ब्लुमट्याक्सोनोमीको तेस्रो र चौथो तह, यप्याई र यनालाइज एकदम आवश्यक हुन्छ। यो तहसम्म पुग्न विषयवस्तुलाई दिमागमा फेमवर्क बनाएर एक्जिक्युट गर्नु हो अनि अन्तक्रियात्मक रूपमा प्रस्तुत गर्नु हो। निष्कर्ष : ब्लुमट्याक्सोनोमीको संरचनाअनुसार निर्माण गरिएको पाठ्यक्रमको विषयवस्तुको डिजाइनले हरेक विद्यार्थीको सिकाइको उचाइ वृद्धि गर्नुको साथै शैक्षिक यात्रामा पनि सहज बनाउन सकिन्छ। त्यसकारण ब्लुमट्याक्सोनोमीको पहिलोदेखि तेस्रो तहसम्म मापन गर्नसक्नु विद्यार्थीको कग्निटिभ सीपको विकास गर्नु हो। बाँकी तीन तहको डोमेनहरू विद्यार्थीको सिकाइको उचाइलाई शैक्षिक परिवेशभित्र आफ्नै मौलिकतालाई समावेश गर्दै छलफल गर्नसक्नु हो। ब्लुमट्याक्सोनीको आवश्यकता भनेको शैक्षिक परिवेशमा पाठ्यक्रम निर्माण, कक्षाकोठाको सिकाइ विधि अनि मूल्यांकन प्रक्रियामा अपरिहार्य नै भएको छ।"
उपनिर्वाचनमा कांग्रेस पहिलो पार्टी बन्छ : विश्वप्रकाश शर्मा,काठमाडौं : नेपाली कांग्रेसका महामन्त्री विश्वप्रकाश शर्माले उपनिर्वाचनमा कांग्रेस पहिलो पार्टी हुने दावी गरेका छन्। आइतबार कीर्तिपुर नगरको प्रमुख पदका आफ्ना पार्टीका उम्मेदवारले मनोनयन दर्ता गराएपछि सञ्चारकर्मीसँग कुरा गर्दै शर्माले देशभरको तथ्य हेर्दा उपनिर्वाचनमा कांग्रेस पहिलो पार्टीको रुपमा प्रकट हुने देखिएको बताएका हुन्। मतदाताले दिएको मतलाई कांग्रेसले सदैव सम्मान गर्ने भन्दै उनले अधिकांश स्थानमा कांग्रसकै जीत हुने जिकिर गरे । उनले अहिलेको लोकतान्त्रीक प्रणालीलाई बलियो बनाउन र स्थानीय तहलाई जनमुखी बनाउन पनि कांग्रेसले महत्वपूर्ण भूमिका खेलेको बताए। उनले प्रधानमन्त्रीलाई जिम्मेवारीपूर्वक काम गर्न सकारात्मक दबाब दिन पनि मतदाताले कांग्रेस उम्मेदवारलाई जिताउने उल्लेख गरे।
उदयपुरमा शक्ति प्रदर्शनसँगै उम्मेदवारी दर्ता गर्दै दलहरू,"उदयपुर : मंसिर १६ गतेका निर्वाचनलाई जिल्लाका प्रमुख दलहरुले प्रतिष्ठाको विषय बनाएका छन्। सत्ता साझेदार दल नेपाली कांग्रेस, नेकपा एमाले, विपक्षी दलहरू नेकपा माओवादी, नेपाल कम्युनिष्ट पार्टी (एकीकृत समाजवादी) र राष्ट्रिय स्वतन्त्र पार्टी (रास्वपा)ले निर्वाचनलाई प्रतिष्ठाको विषय बनाई आइतबार शक्ति प्रदर्शनसहित मनोनयन दर्तामा सहभागी भएका हुन्। आइतबार बिहान १० बजेबाट सुरु भएको मनोनयन दर्तामा सदरमुकाम गाईघाटस्थित त्रियुगा नगरपालिका वडा नं १२ मा सबैभन्दा पहिला बिहान १० बजे नागरिक उन्मुक्ति पार्टीका चन्द्रकला चौधरी, दोस्रोमा बिहान ११ बजे रास्वपाका धुर्व पोखरेलले उमेदवारी दर्ता गरेका थिए। त्यसैगरी ११ : ४० मा पार्टी सम्पर्क कार्यालयबाट पञ्चेबाजासहित नारा जुलुस लगाउँदै एमालेका उम्मेदवार लक्ष्मीनारायण चौधरीले वडाभर घुमेर उमेदवार दर्ता गराएका छन्। १२ : ३० मा माओवादी केन्द्रका नविन राई, १ : १० मा कांग्रेसका सन्जिव काफ्लेले सम्पर्क कार्यालबाट नारा जुलुससहित निर्वाचन कार्यालयमा पुगी उमेदवारी दर्ता गरेका हुन्। मुख्य निर्वाचन अधिकृतको कार्यालयले दिएको समय अनुसार २ बजे राप्रपा र ३ बजे नेकपा (एकीकृत समाजवादी)का उमेदवारले मनोनयन गर्ने तयारी गरेका छन्। एमालेले पुरानो विरासतलाई कायम राख्ने गरी चुनावी तयारी गरेको जनाएको छ भने कांग्रेसले २०७९ को निर्वाचनको विजयलाई मुख्य आधार बनाई तयारी तीव्र बनाएको छ। त्यस्तै माओवादीले २०७९ मा समाजवादी दलसँगको गठबन्धनबाट पाएको तेस्रो मतलाई पहिलो बनाउने गरी तयारी गरेको छ। यता एकीकृत समाजवादी पार्टीले उक्त वडा आफ्नो आधार क्षेत्र भएको जनाएको छ। पुर्वमेयर तथा पार्टीका केन्द्रिय उपमहासचिव बलदेव चौधरीको क्षेत्र भएकाले यसलाई प्रतिष्ठाको विषय बनाएको छ। उता बेलका नगरपालिका ९ मा पनि उमेदवारी दर्ताको प्रक्रिया सुरु गरिएको जनाइएको छ। मनोनयन दर्तासँगै आइतबार नै ५ देखि ६ बजेसम्म विवरण प्रकाशन गर्ने गरी तयारी थालिएको मुख्यनिर्वाचन अधिकृत दिपककुमार खरेलले बताए। मनोनयपत्रको विरोधमा उजुरी दिने समय मङ्सिर ३ गते विहान १० देखि दिउँसो ३ बजेसम्म तोकिएको छ। निर्वाचन कार्यालय उदयपुरका अनुसार त्रियुगा १२ मा पुरुष १ हजार ८ सय ७६ र महिला मतदाताको संख्या १ हजार ९ सय ७१ सहित ३ हजार ८ सय ४० मतदाता रहेका छन्। त्यसैगरी बेलका ९ मा जम्मा ३ हजार १ सय ३६ मतदातामध्ये पुरुष १ हजार ५ सय ७२ र महिला १ हजार ५ सय ६४ मतदाता छन्। गत ०७९ वैशाख २० गते सम्पन्न स्थानीय तह निर्वाचनमा विजयी वडाध्यक्षहरु त्रियुगा १२ का चुडाराज काफ्ले र बेलका ९ का पदम खड्काको मोटरसाइकल दुर्घटनामा परेर निधन भएपछि रिक्त स्थानमा उपनिर्वाचन हुन लागेको हो। काफ्लेको चुनाव जितेकै वर्ष फागुनमा शिवरात्रिको साँझ मोटरसाईकल दुर्घटनामा परी निधन भएको थियो। त्यसैगरी बेलका ९ मा काँग्रेसबाटै निर्वाचित वडाध्यक्ष पदम खड्काको पनि गत जेठमा मोटरसाइकल दुर्घटनामै परी ज्यान गएपछि वडाध्यक्ष पद रिक्त रहको थियो।"
नवौं आमन्त्रण गल्फ प्रतियोगिताको उपाधि आत्माराम सिम्खडालाई,"काठमाडौं : लक्ष्मी सनराइज बैंकले नवौँ आमन्त्रण गल्फ प्रतियोगिता काठमाडौंको गोकर्ण रिसोर्टमा शनिबार सम्पन्न गरेको छ। स्विङ फर सस्टेनेबिलिटी विषयमा रही गरिएको उक्त प्रतियोगिताले बैंकको शून्य कार्बन अवधारणा र हरित पहलहरू प्रतिको प्रतिबद्धतालाई जोड दिएको थियो। प्रतियोगिता पूर्व यस प्रतियोगितामा हुने सम्भावित सम्पूर्ण कार्बन उत्सर्जनको अध्ययन गर्दा उक्त कार्यक्रममा १ टन कार्बन उत्सर्जन हुने र त्यसलाई परिपूर्ति गर्न ४५ वटा रूख वृक्षारोपण गरिनुपर्ने आकलन गरिएको थियो। यद्यपि बैंकले कुल १००० वटा रुख रोप्ने प्रतिबद्धता जनाएको छ। साथै हरेक सहभागीहरूलाई हरित तथा दिगो भविष्यको लागि आफ्नो व्यक्तिगत योगदान स्वरूप ११ बिरुवा पनि प्रदान गरिएको थियो। एक दिने सो कार्यक्रममा १०७ गोल्फरहरूको सहभागिता रहेको थियो जसमा ८ महिला प्रतियोगीहरू थिए। सहभागीहरूले ३४ ह्यान्डिक्यापको साथ १८ होल स्टेबलफोर्ड ढाँचामा प्रतिस्पर्धा गरेका थिए। प्रतियोगितामा विभिन्न क्षेत्रका कर्पोरेट लिडर, गोल्फ उत्साही तथा दिगोपनका अधिवक्ताहरूको उपस्थिति रहेको थियो। प्रतियोगिताको हाइलाइट विजेता: आत्माराम सिम्खडा (४३ अंक) उपविजेता: आशिष लाल श्रेष्ठ (४२ अंक) उत्कृष्ट ग्रस: टाशी छिरिङ (३८ अंक) वरिष्ठ श्रेणी विजेता: तुलसी भट्ट (४० अंक) महिला विजेता: तारा कार्की चित्रकार (३५ अंक) महिला उपविजेता: सुमित्रा खड्का (३० अंक) सबैभन्दा लामो ड्राइभ: नोर्बु छिरिङ शेर्पा पिनको नजिक: अनिल कुमार सिन्हा विजेताहरूलाई लक्ष्मी सनराइजका अध्यक्ष रमण नेपालले पुरस्कार प्रदान गर्नुका साथै बैंकका प्रमुख कार्यकारी अधिकृत अजय विक्रम शाह, गोकर्ण गल्फ क्लबका अध्यक्ष सुहृद घिमिरे र क्लबका क्याप्टेन जोसेफ नाथनले सम्मान गर्दै सो प्रतियोगिताको दिगोपनप्रतिको प्रतिबद्वतालाई थप जोड दिएका थिए। यस वर्षको प्रतियोगिताले लक्ष्मी सनराइजको कर्पोरेट पहलहरूमा दिगोपनलाई एकीकृत गर्न नवीन दृष्टिकोणको उदाहरण दिन्छ। कार्बन फुटप्रिन्ट न्यूनीकरण र पर्यावरणमैत्री अभ्यासहरूलाई प्रोत्साहित गर्दै बैंकले आफ्नो गतिविधिहरूलाई  अभियानसँग एकीकृत गरिरहेको छ र हरित बैंकिङमा आफूलाई अग्रणी रूपमा स्थापित गर्दै आएको छ। लक्ष्मी सनराइज बैंकले यस्ता विभिन्न खेलकुद, सामुदायिक संलग्नता तथा दिगोपनका पहलहरूले समाजमा कसरी सकारात्मक प्रभाव पार्न सकिन्छ भनेर प्रदर्शन गरिरहेको छ।"
"जसपा नेपालबाट कीर्तिपुरको मेयरमा तेस्रो लिङ्गी, हनि महर्जनको उम्मेदवारी दर्ता","काठमाडौं : स्थानीय तह उपचुनावको लागि कीर्तिपुर नगरपालिकाको मेयरमा दीपक महर्जन (हनि) र वडाध्यक्षमा राजीव महर्जन (मौनी) ले मनोनयन दर्ता गराएका छन्। उपेन्द्र यादव नेतृत्वको जनता समाजवादी पार्टी नेपालबाट आज उनीहरुले उम्मेदवारी दर्ता गएएको हो। यौनिक तथा लैंगीक समुदायको अधिकारका लागि वकालत गर्दै आएका हनिलाई मेयर र मौनीलाई ४ नम्बर वडाध्यक्षको उम्मेदवार बनाइएको हो। यौनिक तथा लैङ्गिक अल्पसङ्ख्यक समुदायलाई प्राथमिकतामा राखेर पार्टीले तेस्रो लिंगीलाई उम्मेदवार बनाएको जनाएको छ। कीर्तिपुरको मेयरमा नेकपा एमालेका डा सुरेन्द्र मानन्धर, नेकपा माओवादी केन्द्रबाट शिवशरण महर्जन, राप्रपाका ध्रुव महर्जन र नेसपाबाट दिलकुमार महर्जनले उम्मेदवार दर्ता गराइसकेका छन्। एकीकृत समाजवादीले आफूले उम्मेदवारी नदिने भएको छ।"
"निजामती अस्पतालमा लिनायक सेवा सुरू, क्यान्सरका बिरामीलाई राहत","काठमाडौं : निजामती अस्पतालले क्यान्सर उपचारमा प्रयोग हुने अत्याधुनिक रेडियोथेरापी लिनायक () मेसिन सञ्चालनमा ल्याएको छ। मुख्यसचिव एकनारायण अर्यालले आइतबार एक कार्यक्रमका बीच उक्त सेवाको उद्घाटन गरेका हुन्। उद्घाटनका क्रममा मुख्य सचिव अर्यालले  मेसिन जडान भएसँगै क्यान्सरका बिरामीले केही राहत पाउने बताए। उनले यो सेवालाई निरन्तर अगाडि बढाउन सुझाव समेत दिए। मुख्य सचिव अर्यालले अत्यावश्यक सेवामा विभिन्न बहाना बनाएर सेवा अवरुद्ध नपार्न निर्देशन समेत दिए। उनले भने,'विभिन्न बहाना बनाएर सेवा अवरुद्ध गर्न पाइँदैन। यो अस्पताललाई उत्कृष्ठ अस्पताल बनाउनुपर्छ। अरुले सिक्नेगरी अस्तालको विकास गर्नुपर्छ।' उनले क्यान्सर रोग निदानका लागि  मेसिनका अतिरिक्त अन्य मेसिनहरू आवश्यक पर्ने बताउँदै सरकारले सहयोग गर्ने बताए। मुख्य सचिव अर्यालले अस्पतालको सेवाहरूलाई प्रभावकारी बनाउने गरी काम गर्नुपर्ने बताए। अस्पतालका कार्यकारी निर्देशक प्राडाविधान निधि पौडेलले रेडियोथेरापी मेसिनबाट क्यान्सरका बिरामीलाई लाभ पुग्ने बताए। उनले पाँच वर्षदेखिको पर्यासपछि मेसिन जोड्न सफल भएको बताए। उनले क्यान्सरका बिरामीको संख्या दिनप्रतिदिन बढ्दै गएको बताउँदै थप मेसिन आवश्यक रहेको बताए। केही समयअघि आइसकेको मेसिन जडान तथा प्रमाणीकरण प्रक्रियामा ढिलाइ हुँदा समयमै सेवा दिन नसकेको बताए। मेसिन जडान भएकाले क्यान्सरका बिरामीलाई विदेश जानुपर्ने वाध्यता केही हदसम्म रोकिने उनले बताए। यो मेसिनले बिरामीलाई जहाँ क्यान्सर लागेको विकीकरण दिनुपर्ने हो त्यहीँ ठाउँमा रेडियोथेरापीमार्फत् विकिरण दिनेगर्छ। निजामति अस्पतालले मुटु तथा फोक्सोको ट्रान्सप्लान्टको प्रारम्भिक काम सुरू गरेको अस्पताल प्रशासनले जनाएको छ।"
पूर्वसभामुख दमननाथ ढुंगानाको निधन,"काठमाडौं : पूर्वसभामुख दमननाथ ढुंगानाको निधन भएको छ। उनको पुरानो बानेश्वरस्थित फ्रन्टलाइन अस्पतालमा उपचारका क्रममा ८३ वर्षको उमेरमा आज अपरान्ह निधन भएको हो। उपचारका क्रममा निधन भएको ढुंगानाका भान्जे ज्वाइँ रुद्र शर्माले अन्नपूर्णलाई जानकारी दिए। उनका अनुसार ढुंगाना लामो समयदेखि कलेजोसम्बन्धी रोगबाट ग्रसित थिए। ढुङ्गानाको सोमबार अन्त्येष्टि गरिने पारिवारीक स्रोतले जनाएको छ । उनका श्रीमती, दुई छोरा र एक छोरी छन्। उनी २०४८ सालमा प्रतिनिधिसभाको सभामुख बनेका थिए। आम निर्वाचन २०४८ सालमा काठमाडौंबाट नेपाली कांग्रेसको तर्फबाट प्रतिनिधिसभामा निर्वाचित भएका थिए। वरिष्ठ अधिवक्ता समेत रहेका ढुंगानाले २०४८ असार ९ देखि २०५१ असोज १५ सम्म सभामुखको जिम्मेवारी सम्हालेका थिए। उनले नेपालको प्रजातान्त्रिक आन्दोलनमा महत्वपूर्ण योगदान दिएका छन्।"
कूटनीतिक माध्यमबाट युद्ध अन्त्य गर्न चाहेको जेलेन्स्कीको भनाइ,"अन्नपूर्ण (काठमाडौं): युक्रेनका राष्ट्रपति भोलोदिमिर जेलेन्स्कीले आगामी वर्ष कूटनीतिक माध्यमबाट रूससँगको युद्ध अन्त्य गर्न चाहेको बताएका छन्। उनले अर्को वर्ष डोनाल्ड ट्रम्पले संयुक्त राज्य अमेरिकामा राष्ट्रपति पदको कार्यभार सम्हाल्ने बित्तिकै यो द्वन्द्व पहिलेभन्दा छिट्टै अन्त्य हुने बताएका हुन्। युक्रेनी रेडियोसँगको अन्तर्वार्तामा जेलेन्स्कीले भने, यो युद्ध अर्को वर्ष अन्त्य होस् भनेर हामीले सक्दो प्रयास गर्नुपर्छ। हामीले कूटनीतिक माध्यमबाट यसलाई अन्त्य गर्नुपर्छ। यो धेरै महत्तपूर्ण छ। रूस र युक्रेनबीच कुनै अर्थपूर्ण वार्ता भएको छैन, तर ट्रम्पको राष्ट्रपति पदले द्वन्द्वको भविष्यमाथि प्रश्न उठाएको छ। रिपब्लिकन नेता ट्रम्पले बारम्बार छिटो युद्ध अन्त्य गर्ने बताएका छन्। जेलेन्स्कीले भने, रूसीहरू के चाहन्छन् भनेर हामीले बुझ्नुपर्छ। रूसतर्फ संकेत गर्दै उनले भने, हामीले यस्तो राज्यसँग युद्ध गरिरहेका छौँ कि जसले आफ्ना जनताको कदर गर्दैन, जहाँ धेरै उपकरणहरू छन्, जसले कति मानिसहरू मर्छन् भन्ने कुराको वास्ता गर्दैन। रूसी राष्ट्रपति भ्लादिमिर पुटिनले मस्कोले कब्जा गरेको युक्रेनी भूमि किएभले दाबी नगरी आत्मसमर्पण गरेमा मात्र युक्रेनसँग वार्ता स्वीकार गर्ने बताएका छन्। क्रेमलिनले शुक्रबार जर्मन चान्सलर ओलाफ स्कोल्जसँग फोनमा भएको कुराकानीमा उक्त माग दोहोयाएको जनाएको छ। जेलेन्स्कीले पुटिनको सर्त अस्वीकार गरेका छन्। मस्को यस वर्षको गृष्मयामदेखि पूर्वी युक्रेनमा निरन्तर अघि बढ्दै पोक्रोभ्स्क र कुराखोभ जस्ता प्रमुख क्षेत्रहरूको नजिक पुगेको छ। जेलेन्स्कीले शनिबार रूसी सेनाले ठूलो क्षति बेहोर्नुपरेको र केही क्षेत्रमा सैन्य कारबाही सुस्त भएको बताएका थिए।"
"डोटीमा जीपले मोटरसाइकललाई ठक्कर दिँदा एकजनाको मृत्यु, एक गम्भीर घाइते","डोटी : डोटीमा बोलेरो जीपले मोटरसाइकललाई ठक्कर दिँदा एकजनाको मृत्यु भएको छ भने एकजना गम्भीर घाइते भएका छन् । शनिवार बेलुकी करिब ६ बजेतिर भिमदत्त राजमार्ग अन्तर्गत शिखर नगरपालिका वडा नम्बर ८ खुनको मोडमा डडेल्धुराबाट दिपायलतर्फ आउँदै गरेको नम्बर नखुलेको सेतो रंगको बोलेरो जीपले सोही दिशातर्फ गइरहेको सुप प्र ०३ ००१ प ०६६८ नम्बरको मोटरसाइकललाई ठक्कर दिएको हो। मोटरसाइकलको पछाडि सवार दिपायल सिलगढी नगरपालिका वडा नम्बर १, सिर्खोली बस्ने ३२ वर्षीय लोकेन्द्र साउदको मृत्यु भएको प्रहरीले जानकारी दिएको छ । टाउको र निधारमा गम्भीर चोट लागेका साउदलाई उपचारका लागि सुजङ्ग अस्पताल राजपुरमा लगिएको थियो। अस्पतालमा डाक्टरले उनलाई मृत घोषणाा गरेका हुन्। जिपको ठक्करबाट सोही ठाउँका मोटरसाइकल चालक २७ वर्षीय प्रकेश बिक गम्भीर घाइते भएका छन् । बिकलाई थप उपचारका लागि धनगढी रिफर गरिएको अस्पताल स्रोतले जनाएको छ । ठक्कर दिने जीपको खाजीकार्य भइरहेको प्रहरीले जनाएको छ ।"
विश्वकप खेल्ने स्याङ्जाका ३ महिला क्रिकेटरलाई भब्य स्वागत,"स्याङ्जा : युएईमा सञ्चालित एसिया छनोटको उपाधि बिजेता एवं सन् २०२५ मा मलेसियामा हुने विश्वकप खेल्ने इतिहास कोरेका मध्ये स्याङ्जामा ३ नेपाली महिला क्रिकेटरलाई शनिवार साँझ भब्य स्वागतका साथ गृहजिल्ला भित्र्याइएको छ। स्याङ्जा पुतलीबजार नगरपालिका १ का ज्योत्सिना मरासिनी र १३ का सीमाना केसी र कुसुम गोदारलाई पोखरा विमानस्थलमा स्वागत एवं सम्मान गर्दै जिल्लामा ल्याइएको हो। आइसिसी महिला यू१९ विश्वकपका लागि छनोट भएको नेपाली यू१९ टोली बिहिवार साँझ मात्र स्वदेश फर्किएको थियो। शनिवार दिउँसो पोखरा विमानस्थल आइपुगेका ३ महिला क्रिकेटरलाई स्याङ्जा जिल्ला क्रिकेट संघसहित यहाँका खेलप्रेमी युवाहरूले मोटरसाइकल र्यालीसहित स्याङ्जा ल्याएका हुन्। सो टोलीलाई स्याङ्जा जिल्ला क्रिकेट संघ, जिल्ला खेलकूद विकास समितिसहित राजमार्गमा पर्ने स्थानीयबासीले भब्य स्वागत, सम्मान, बधाइसहित आउँदो प्रतियोगिताको उपाधि विजेताको शुभकामना दिएका छन्। गण्डकी प्रदेशबाट सहभागी भएका ४ जनामध्ये ३ जना क्रिकेट खेलाडी स्याङ्जा, पुतलीबजार नगरबासी हुन्। सिनियर महिला क्रिकेट टोलीले विश्वकपमा स्थान पक्का गर्न नसकेको अवस्थामा यू१९ टोलीले जनवरी १८ देखि २ फेब्रुअरिसम्म मलेसियामा हुने विश्वकपमा स्थान पक्का गरेपछि महिला क्रिकेटका लागि स्याङ्जाले इतिहास रचेको संघका अध्यक्ष दिवाकर थापाले जानकारी दिए। युएईमा सञ्चालित एसिया छनोटमा नेपाली टोलीले घरेलु टोलीलाई पराजित गर्दै यू१९ विश्वकपमा स्थान पक्का गरेको थियो। छनोटमा नेपाल र युएईसहित कुवेत र थाइल्यान्डबीच प्रतियोगिता भएको थियो।"
रास्वपाको आरोप : पार्टीको उम्मेदवारलाई मनोनयन दर्ता नगर्न कांग्रेसले धम्कि दियो,"काठमाडौं : राष्ट्रिय स्वतन्त्र पार्टी (रास्वपा) हुम्लाको सर्केगाड गाउँपालिकामा पार्टीको उम्मेदवारलाई मनोनयन दर्ता नगर्न भन्दै धम्की आएको आरोप लगाएको छ। स्थानीय तहको उपनिर्वाचनका लागि हुम्ला जिल्ला सर्केगाड गाउँपालिकामा राष्ट्रिय स्वतन्त्र पार्टीको तर्फबाट उपाध्यक्ष पदमा उम्मेदवारका लागि तयार रहेकी सुजता थापालाई उम्मेदवारी मनोनयनका लागि आवश्यक तयारी भइरहेको बेला उम्मेदवारी नदिन भन्दै धम्क्याइएको कार्यवाहक महामन्त्री कविन्द्र बुर्लाकोटले जानकारी दिए। रास्वपाले धम्कि दिने कार्यमा नेपाली कांग्रेसका सदस्यहरु संलग्न रहेको सूचना प्राप्त भएको निर्वाचन आयोगलाई जानकारी गराएको छ। मंसिर १ गते दिउँसो करिब १ बजे निज सुजाता थापा र उहाँको श्रीमान बल थापालाई करीब ४०४५ जना युवाहरूको समूहले घरबाट लछारपछार गर्दै अपहरण शैलीमा अज्ञात स्थलतर्फ लिएर गएको र त्यस लगत्तै गाउँमा खैलाबैला भएको थियो । यो कुरा थाहा भए लगतै हुम्लाका प्रमुख जिल्ला अधिकारी श्री नारायण पाण्डेयलाई जानकारी गराइयो । प्रजिअलाई यसअघि पनि अन्य व्यक्तिले यस घटनाको सूचना दिएकोले आवश्यक खोजतलास उद्धारको लागि प्रहरी परिचालन गरिसकेको बताउनुभएको थियो। बुर्लाकोटले निर्वाचन आयोगमा दिएको पत्रमा भनिएको छ, रास्वपाका उम्मेवार र उहाँको परिवारलाई त्यसरी अपहरण शैलीका अज्ञात स्थलमा लछारपछार गरी लगी रास्वपाबाट उम्मेदवारी नदिन धम्क्याउँदै मानसिक दबाब दिने र उम्मेदवारी दिएमा जेपनि हुनसक्नेसम्मको यातना दिइएको पाइएको र त्यस पश्चात् निज सुजाता थापा र उहाँ परिवार मानसिक तनावमा देखिएको र हाल असुरक्षाका कारण उम्मेदवारी दिन नसकिने मनस्थितिमा पुग्नुभएको पाइएको छ । स्थानीय स्रोतका अनुसार उक्त निन्दनीय कार्यमा स्थानीय नेपाली काँग्रेसका सदस्यहरु संलग्न रहेको सूचना प्राप्त भएको छ । त्यसैगरी हुम्ला सर्केगाडमा उम्मेदवार तय गर्न र प्रचारप्रसारमा खटिनुभएका राष्ट्रिय स्वतन्त्र पार्टीका सदस्यहरुलाई समेत दुर्व्यवहारका साथै लछारपछार र कुटपिट समेत भएको विवरण प्राप्त भएको छ। रास्वपाले मधेश प्रदेशमा पनि स्वपाका सम्भावित उम्मेदवारहरुलाई धम्की दिने र प्रलोभनमा पार्ने सम्मका प्रयत्नहरु भएको दाबी गरेको छ। बुर्लाकोटीले निर्वाचन प्रक्रियाप्रति नै आम जनमानसमा अविश्वास र त्रास समेत सिर्जना गरेको उल्लेख गरेका छन् ।लोकतन्त्रको महत्वपूर्ण पक्ष स्थानीय तह उपनिर्वाचनमा पहिलोपटक सहभागी हुन लागेको संसदको चौथो ठूलो राजनीतिक दलप्रति भएको निकृष्ठ अलोकतान्त्रिक क्रियाकलापप्रति सम्मानीत निर्वाचन आयोगको गम्भीर ध्यानाकर्षण गराउँदछौं । पत्रमा भनिएको छ, यस घटनाले हामीलाई साह्रै दुःखी बनाएको त छ नै। साथै निर्वाचन प्रक्रियाप्रति नै आम जनमानसमा अविश्वास र त्रास समेत सिर्जना गरेको छ । उल्लिखित घटनाक्रमलाई ध्यान दिई आसन्न उपनिर्वाचनलाई स्वच्छ, स्वस्थ र धाँधलीमुक्त वातावरणमा सम्पन्न गर्न अबिम्ब आवश्यक कदम चाल्नुका साथै घटनामा संलग्न दोषीहरुलाई कानुन बमोजिम कारवाही गर्नका लागि सम्मानीत निर्वाचन आयोग समक्ष हार्दिक अनुरोध गर्दछौं ।"
"स्थानीय तह उपनिर्वाचन : आजदेखि आचारसंहिता लागू, उल्लङ्घन गरे कारवाही","काठमाडौं : आसन्न स्थानीय तह उपनिर्वाचनका लागि आजदेखि निर्वाचन आचारसंहिता लागू भएको छ । निर्वाचन आयोगले आइतबारदेखि उपनिर्वाचन हुने सम्बन्धित जिल्लाभित्र सार्वजनिक पदधारण गरेका व्यक्ति, निकाय तथा अधिकारीलाई निर्वाचन सम्पन्न नभएसम्म आचारसंहिता लागू गर्ने निर्णय गरेको आयोगका सहसचिव एवं प्रवक्ता नीता पोखरेल अर्यालले जानकारी दिइन्। आयोगका अनुसार नेपाल सरकार र मन्त्री, प्रदेश सरकार र प्रदेशमन्त्री, संवैधानिक निकाय र सोका पदाधिकारी, नेपाल सरकार वा प्रदेश सरकारका निकाय र सोका पदाधिकारी, स्थानीय कार्यपालिका र सोका सदस्य, सङ्घ, प्रदेश र स्थानीय तहका कर्मचारी, सुरक्षा निकाय, सुरक्षाकर्मी तथा कर्मचारी, सरकारी, अर्धसरकारी तथा सार्वजनिक संस्थाको कार्यालय र कर्मचारीलाई आचारसंहिता लाग्नेछ । राजनीतिक दल तथा राजनीतिक दलको भ्रातृ सङ्गठन, उम्मेदवार तथा सम्बन्धित व्यक्ति, राजनीतिक दल तथा उम्मेदवारको मतदान प्रतिनिधि तथा मतगणना प्रतिनिधि, सार्वजनिक पदधारण गरेको व्यक्ति, अनुगमन समितिका पदाधिकारी तथा अनुगमनकर्ता, पर्यवेक्षण संस्था तथा पर्यवेक्षक, सञ्चार प्रतिष्ठान, सोका कर्मचारी तथा सञ्चारकर्मी, निजी तथा गैरसरकारी संस्था, सोका पदाधिकारी तथा कर्मचारी र विद्यालय, महाविद्यालय वा विश्वविद्यालय, सोका शिक्षक तथा कर्मचारीको हकमा पनि आचारसंहिता लागू हुने आयोगले जनाएको छ । यसैगरी, मतदाता, विकास साझेदार संस्था, सरकारी वा अर्धसरकारी निकायबाट सञ्चालित परियोजना तथा परियोजनाका कर्मचारी, मतदाता शिक्षा कार्यक्रम सञ्चालन गर्ने संस्था तथा सो संस्थाका कर्मचारी, निजी क्षेत्रका बैंक तथा वित्तीय संस्था, सहकारी संस्था, व्यापारिक तथा औद्योगिक क्षेत्र, सोका पदाधिकारी, कर्मचारी तथा कामदार, वस्तु वा सेवा प्रदायक व्यावसायिक संस्थाका पदाधिकारी, कर्मचारी तथा कामदार र आयोगले तोकेका अन्य निकाय वा व्यक्तिले आचारसंहिताको पालना गर्नुपर्नेछ । आचारसंहिता लागू भएको जिल्लाका निर्वाचन हुने स्थानीय तहबाहेक अन्य क्षेत्रमा निर्वाचन आचारसंहिताले निषेध गरेका कार्य गर्नुगराउनु परेमा निर्वाचन आयोगलाई पूर्वजानकारी दिई निकास भएबमोजिम गर्न सकिने आयोगले जनाएको छ । आयोगले निर्वाचन आचारसंहिता सम्पूर्ण व्यक्ति, संस्था तथा अधिकारीको कानुनी दायित्व एवं नैतिक बन्धन भएकाले यसको सम्पूर्ण रूपले पालना गरी निर्वाचनलाई स्वच्छ, स्वतन्त्र, निष्पक्ष र विश्वसनीय रूपमा सम्पन्न गर्ने कार्यमा सबैको सहयोग हुने विश्वास व्यक्त गरेको छ । आचारसंहिताविपरीतका कार्य भएगरेको पाइएमा वा हुनसक्ने पर्याप्त आधार र कारण देखिएमा मौखिक, लिखित, सामाजिक सञ्जाल, विद्युतीय माध्यम वा अन्य कुनै तरिकाले उजुरी दिन पनि आयोगले आग्रह गरेको छ । आचारसंहिता उल्लङ्घन भएको पाइए कारबाही हुनेछ । यही मङ्सिर १६ गते हुने स्थानीय तह उपनिर्वाचनका लागि आइतबार मनोनयनपत्र दर्ता हुँदैछ । बिहान १० देखि अपराह्न ५ बजेसम्म सम्बन्धित स्थानीय तहमा स्थापना भएका निर्वाचन अधिकृतको कार्यालयमा उम्मेदवारको मनोयन दर्ता हुने कार्यक्रम छ । विभिन्न कारणले स्थानीय तहमा रिक्त जिल्ला समन्वय समितिका प्रमुख दुई, गाउँपालिका अध्यक्ष दुई, उपाध्यक्ष चार, नगरपालिका प्रमुख र उपप्रमुख एकएक र वडाध्यक्ष ३४ गरी जम्मा ४४ रिक्त पदमा निर्वाचन हुँदैछ ।"
कीर्तिपुरको मेयरमा एमालेका डासुरेन्द्र मानन्धरको उम्मेदवारी दर्ता,"काठमाडौं : कीर्तिपुर नगरपालिकाको मेयर पदमा नेकपा एमालेबाट डासुरेन्द्र मानन्धरले उम्मेदवारी दर्ता गरेका छन्। यही मंसिर १६ गते हुने स्थानीय तह उपनिर्वाचनका लागि मानन्धरले उम्मेदवारी दर्ता गराएका हुन्। एमालेबाट कीर्तिपुर नगरपालिकाको वडा नम्बर १ र ४ को अध्यक्षमा पनि उम्मेदवारी दर्ता भएको छ। वडा नम्बर १ मा हर्ष महर्जन र वडा नम्बर ४ मा बद्री बुढाथोकीले उम्मेदवारी दर्ता गराएका हुन्। कीर्तिपुरको मेयरमा एमालेबाट मानन्धरसहित नेपाली कांग्रेसबाट कृष्णमान डंगोल, नेकपा माओवादी केन्द्रबाट प्राडाशिवशरण महर्जन, राप्रपाबाट ध्रुव महर्जन उम्मेदवार छन्। निर्वाचन आयोगका अनुसार आज बिहान १० देखि अपराह्न ५ बजेसम्म सम्बन्धित स्थानीय तहमा स्थापना भएका निर्वाचन अधिकृतको कार्यालयमा उम्मेदवारको मनोनयन दर्ताको समय तोकिएको छ।"
प्रधानमन्त्री ओलीको चीन भ्रमणबारे छलफल गर्न बोलाइएको संसदीय समिति बैठक स्थगित,"काठमाडौं : आज बस्ने भनिएको संसदीय समितिको बैठक स्थगित भएको छ। प्रधानमन्त्री केपी शर्मा ओलीको चीन भ्रमणबारे छलफल गर्न बोलाइएको आजको बैठक अन्तिम समयमा आएर स्थगित भएको हो। प्रतिनिधि सभाअन्तर्गतको अन्तर्राष्ट्रिय सम्बन्ध र पर्यटन समितिले प्रधानमन्त्री ओलीको चीन भ्रमणको विषयमा छलफल गर्न आइतबार बिहान ११ बजे बैठक आह्वान गरेको थियो। मन्त्रीको समय नमिलेको भन्दै समिति सदस्यहरूलाई बैठक स्थगित भएको सूचना पठाइएको छ। चिनियाँ राष्ट्रपति सी जिङपिङको औपचारिक निमन्त्रणामा प्रधानमन्त्री ओली आगामी मंसिर १७ (२, डिसेम्बर) गते चीनको राजधानी बेइजिङ जान लागेका हुन्। प्रधानमन्त्री ओलीको चीन भ्रमणमा बीआरआई, नेपालचीनबीच भएका यस अगाडिका सम्झौता र कार्यान्वयन र चलिरहेका परियोजना,दुई देशबीचको सम्बन्ध लगायतका विषयमा पनि छलफल हुने स्रोतको दाबी छ। सांसदहरुले बीआरआईअन्तर्गत ऋण लिन हुने र नहुने दुई थरी मत राख्दै आएका छन्। पोखरा अन्तर्राष्ट्रिय विमानस्थलका लागि लिएको चिनियाँ ऋण मिनाहाको प्रस्तावलाई पनि जोड दिने सरकारले तयारी गरेको छ। यस अगाडि गत भदौमा अर्थ मन्त्रालयले चीन अन्तर्राष्ट्रिय विकास सहयोग निकायका उपाध्यक्ष याङ वेइकुनमार्फत पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा परिणत गर्न चिनियाँ पक्षलाई आग्रह गरेको थियो। वेइकुन र नेपालका लागि चिनियाँ राजदूत छन् सोङसहितका चिनियाँ टोलीसँगको भेटमा उपप्रधानमन्त्री एवं अर्थमन्त्री विष्णुप्रसाद पौडेलले चीन नेपालको असल छिमेकी भएको र नेपालको अर्थतन्त्रको अवस्थालाई विशेष ध्यान दिँदै पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा बदल्न आग्रह गरेका थिए। उक्त विषय प्रधानमन्त्री ओलीको भ्रमणमा पनि प्रस्ताव रहने स्रोतको दाबी छ। पोखरा क्षेत्रीय अन्तर्राष्ट्रिय विमानस्थलका लागि नेपाल सरकारले चीनको एक्जिम बैंकबाट हालको विनिमय दरअनुसार करिब २५ अर्ब ८८ करोड रुपैयाँ (१३३८७४ मिलियन चिनियाँ युआन) ऋण लिने सम्झौता गरेको थियो। २०७२ साल चैत ८ गते पोखरा क्षेत्रीय अन्तर्राष्ट्रिय विमानस्थल निर्माणका लागि ऋण सम्झौता भइ २०७३ साल पुस २७ गतेबाट निर्माण कार्य सुरु भएको थियो। २०७९ साल पुस १७ गते पोखरा क्षेत्रीय अन्तर्राष्ट्रिय विमानस्थलको उद्घाटन गरिएको थियो। प्रधानमन्त्री ओलीको चीन भ्रमण तय भएसँगै तयारीका लागि परराष्ट्रमन्त्री राणा मंसिर १३ (नोभेम्बर,२८ ) मा बेइजिङ जाने भएकी छन्। परराष्ट्रमन्त्री राणा जापानको राजधानी टोकियो हुँदै बेइजिङ जान लागेकी हुन् । प्रधानमन्त्रीको चीन भ्रमणका क्रममा उठाइने विषयका बारेमा सरकारले आन्तरिक छलफल गरिरहेको छ । परराष्ट्रमन्त्रीले प्रधानमन्त्री ओली बेइजिङ पुग्नुअघि समकक्षी वाङ यीलगायत चिनियाँ उच्च अधिकारीहरूसँग द्विपक्षीय बैठकमा उठाउने विषयका बारेमा छलफल गर्ने स्रोतले बताएको छ। नेकपा एमालेका अध्यक्ष ओली गत असार ३० गते आइतबार प्रधानमन्त्री पदमा नियुक्त भएका थिए। प्रधानमन्त्रीमा नियुक्त भएलगत्तै नेपालका लागि चिनियाँ राजदूत छन सोङले ओलीसँग भेट गरेका थिए । बधाई दिन प्रधानमन्त्री ओलीलाई भेटका राजदूत सोङले त्यहीबेला चीन भ्रमणबारे अनौपचारिक छलफल गरेका थिए। चिनियाँ राजदूत सोङले बेइजिङस्थित विदेश मन्त्रालयसँग समन्वय गरी प्रधानमन्त्री ओलीको चीन भ्रमणको मिति तय भएको स्रोतले बताएको छ।"
अलैंचीको मूल्य दशकयताकै उच्च,"फिदिम : कालो सुनको उपमाले चिनिएको अलैंचीको मूल्य दशकयताकै उच्च बिन्दुमा पुगेको छ। नेपालको पूर्वीपहाडी जिल्लाका बजारहरूमा प्रतिमन (४० केजी) एक लाख माथिको मूल्यमा अलैंचीको कारोबार भइरहेको छ। अलैंचीलाई तीन गुणस्तरमा छुट्ट्याएर बिक्री गरिन्छ। व्यापारीहरूका अनुसार ग्रेडिङ गरेको उच्च गुणस्तरको अलैंचीले एक लाख पाँच हजार मूल्य पाएको छ। त्यस्तै कैंची कट (पुच्छर काटेको) एक लाख एक हजार र चालु अलैंची ९८ हजारमा बिक्री भइरहेको छ। यो साल अलैंचीले दशकयताकै उच्च मूल्य पाएको हो, अलैंची व्यवसायी तथा उद्योग बाणिज्य महासंघका केन्द्रीय सदस्य दीपक नेपालले भने मूल्य अझै बढ्ने सम्भावना छ। २०७१ सालमा अलैंचीले प्रतिमन एक लाख पाँच हजार मूल्य पाएको थियो। त्यसयता निरन्तर ओरालो लागेको अलैंचीको मूल्यमा गत वर्षदेखि सुधार भएको हो। गत वर्ष प्रतिमन ८२ हजारमा अलैंचीको कारोबार भएको थियो। अलैंची व्यवसायी महासंघका केन्द्रीय अध्यक्ष निर्मल भट्टराईका अनुसार यो साल अलैंचीको मूल्यले रेकर्ड ब्रेक गर्ने सम्भावना छ। मूल्य निरन्तर बढिरहेको छ, भट्टराईले भने अन्तर्राष्ट्रिय बजारको माग अनुसार अलैँची उत्पादन नभएकाले मूल्य बढेको हुनसक्छ। २०६७ सालमा अलैँचीले हालसम्मकै उच्च मूल्य पाएको थियो। त्यस बखत प्रतिमन एक लाख २० हजारमा अलैंची बिक्री भएको थियो। तर, त्यो मूल्य धेरै दिन टिकेको थिएन। मेची भन्सार कार्यालयको तथ्यांकअनुसार चालु आर्थिक वर्ष २०८१०८२ को पहिलो तीन महिनामा सात सय ८३७५ मेट्रिक टन अलैँची निर्यात भएको छ। यो विगत वर्षको तुलनामा निकै कम हो। साउनबाट उत्पादन सुरु हुने अलैँची मंसिरको पहिलो साता बोटबाट निकाली सकिन्छ। पहाडका किसानहरूको मुख्य आम्दानीको स्रोत अलैंची हो। नेपालका ४२ वटा पहाडी जिल्लाहरूमा अलैंची उत्पादन हुन्छ। कोशी प्रदेशका १४ जिल्लामध्ये पाँचथर, ताप्लेजुङ, इलाम, संखुवासभा, खोटाङ, भोजपुर र तेह्रथुममा उल्लेख्य मात्रामा अलैँची खेती गरिन्छ। कृषि ज्ञानकेन्द्रको तथ्यांकअनुसार उल्लेख्य मात्रामा खेती हुने जिल्लाहरूमा पछिल्लो वर्ष अलैंची उत्पादनमा ह्रास आइरहेको छ। कृषि ज्ञान केन्द्रको तथ्यांकअनुसार कोशी प्रदेशमा आर्थिक वर्ष ०७९०८० मा सात हजार सात सय ६३८७ मेट्रिक टन अलैँची उत्पादन भएको थियो। आर्थिक वर्ष ०८००८१ मा घटेर सात हजार पाँच सय ८२०२ मेट्रिक टन उत्पादन भयो। यो वर्षको तथ्यांक आउन बाँकी छ। यद्यपि करिब २० प्रतिशतले अलैँची उत्पादनमा ह्रास आउन सक्ने कृषि ज्ञान केन्द्रको अनुमान छ। ज्ञान केन्द्र पाँचथरका कृषि प्राविधिक केशरबहादुर मगरातिका अनुसार यो वर्ष अलैँचीको उत्पादन निकै घटेको छ। अलैँची बगानमा रोगकिराको प्रकोपका कारण बगान मासिएको र बाढी पहिरोले क्षति गरेकाले उत्पादनमा कमी आउने अनुमान गरिएको हो। यो वर्ष विगतमा जस्तो अलैंची फलेको छैन, मगरातिले भने फलेको अलैँची बगान पनि पहिरोले क्षति गरेकाले उत्पादनमा कमी आउने निश्चित छ।"
झापामा रड प्रहार गरी एकजनाको हत्या,झापा : झापामा फलामको रड प्रहार गरी एकजनाको हत्या गरिएको छ । रड प्रहारबाट बाह्रदशी गाउँपालिका ५ निवासी ४५ वर्षीय गंगालाल माझीको मृत्यु भएको जिल्ला प्रहरी कार्यालय झापाले जनाएको छ । घाइते माझीलाई उपचारका लागि बीएण्डसी अस्पताल बिर्तामोड ल्याउँदै गर्दा बाटैमा मृत्यु भएको हो । शनिबार राति आपसी विवादको क्रममा बाह्रदशी ५ कै मानपुर राजवंशीले माझीलाई रड प्रहार गरेका थिए । हत्या आरोपमा राजवंशीलाई इलाका प्रहरी कार्यालय बिर्तामोडले नियन्त्रणमा लिएको जनाइएको छ ।
"उजाडिएको बीपी राजमार्ग, कहिले फर्किएला पुरानै अवस्थामा ?","काठमाडौं : चिल्लो अनि, नागबेली सडक। कलकल बग्ने सुनकोशी अनि रोशीको शान्त सुसाहट। बीपी राजमार्गमा हुइँकिनुको मजा बेग्लै। तर, त्यही बीपी राजमार्ग खण्डहर जस्तै छ। कतै सडकको नामोनिसान छैन, कतै धुलोको मुस्लो। विगतमा भरिभराउ हुने राजमार्गका बजार पुरिएका छन्। स्थानीयका मन खिन्न छन्, यात्रुका दुःख पीडा उस्तै छन्। असोज १०, ११, र १२ गतेको पानीले रोशी खोलामा भीषण बाढी आयो। क्षणभरमै बीपी राजमार्ग क्षतविक्षत भयो। राजमार्गको १२ किलोमिटर त पूरै बगाएको छ। ७ अर्बको क्षति भएको सरकारी तथ्यांक छ। टर त पूरै बगाएको छ। ७ अर्बको क्षति भएको सरकारी तथ्यांक छ।  छठ पर्व सकियो। जन्मथलो बर्दिबासबाट कर्मथलो काठमाडौं फर्किन पर्ने थियो। कात्तिक २५ गते, बिहान ७ बजे काठमाडौंको यात्रा तय गरियो। मोटरसाइकल हुँइक्याए। भाइ मनोज सिंह मोटरसाइकलको पछाडि बसेँ। भिमान, सिन्धुली, खनियाखर्क हुँदै खुर्कोट आइपुगियो, बिहानको १० बजे। सुनकोशीको किनारमा छ खुर्कोट बजार। सुनकोसीको माछाको स्वादसँगै खाना खाइयो। अनि, लागियो नेपालथोकचौकीडाँडा। मनमा डर थियो, बिग्रेको बाटो कसरी पार गर्ने होला ? किनभने, यही बाटोको कष्टकर यात्रा पार गरेर तिहार मनाउन गाउँ गइएको थियो। त्यस बेलाका कष्ट र दुःख त भनिसाध्य छैन। तर, बाटो केही सुधार भएको होला भन्ने अपेक्षासहित अघि बढियो। जब, अघि बढियो, धुलोको मुस्लो उड्यो। अघिअघि ठूलो गाडी पर्यो कि, अन्धकारमा छामछुम गरेजस्तै अघि बढ्नुपर्ने बाध्यता। असोजको भीषण वर्षाले पहाड बगाएर सडकमै धुलोमाटो थुप्रिएको थियो। त्यही हिलो कुल्चिदै दैनिक हजारौं गाडी आवातजावत गरिरहन्छन्। सडकमा थुप्रिएको पहिरो नउठेकाले गाडी कुद्यो कि धुलोको कुहिरोले ढाक्थ्यो। अनुहार र शरीर त पूरै सेतै। धुलोको कुहिरो छल्दै मूलकोट बजार पुगियो। रोशीको बाढीले मच्चाएको बितण्डा देखियो। जहाँ, स्कुल, घर, पसल, रिसोर्ट सबै बाढीले पुरिएका थिए। बजारको नामोनिसान थिएन। उराठलाग्दो दृश्यले मन कटक्क खायो। मध्यान्हको १२ बजिसकेको थियो। फेरि पनि, अघि बढ्ने कि, घरतिरै फर्किने भन्ने दोधारमा मन थियो। तर पनि, भाइ मनोजलाई जसरी पनि बनेपा पुग्नै पर्ने थियो। त्यसैकारण जोखिमै मोलेरै भए पनि अघि बढ्ने निष्कर्षमा पुगियो। बिस्तारै अघि बढ्दै थियौ, रोशीले पूरै सडक बगाएको ठाउँमा आइपुग्यौ। जुन स्थान हो नेपालथोक। जहाँबाट सुरु हुन्छ, जोखिमपूर्ण यात्रा। योभन्दा अघिको बाटो पूरै बिग्रेको छ, खोलाको बगरबाट गाडी गुडिरहेका छन्। माथि पहिरोको डर, तल छैन रोशीको भर सडकमाथि अग्लो पहाड। तल, गहिरो रोशी खोला। हेर्दै डर लाग्दो। खोल्सा जस्तो लाग्ने रोशी खोलाले रौद्ररुप देखाएको थियो। जसले राजमार्गको यात्रालाई जोखिमपूर्ण बनाइदियो। हिम्मत कस्यौं, मोटरसाइकल कच्चीबाटो हुँदै रोशी खोलाको बगरतिर तेस्र्याए। चिल्लो बाटोमा बेजोडले हुँइकिने हाइस गाडीहरू बगरमा उफिँ्रदै, घर्संदै अघि बढ्दै थिए। बाटो यस्तो थियो कि, ठूलाठूला पत्थरहरूमाथिबाटै वैकल्पिक बाटो। बाटोमा राखिएको ग्राबेल बीचको भाग छोडेर दायाँबायाँ ढिस्का भइसकेका थिए। दसैंमा पिङ खेलेको जस्तो थच्चिदै मच्चिदै यात्रा अघि बढ्नु थियो। कति गाडी बाटैमा बिग्रिएर थन्किएका थिए। कति गाडी उकालो चढ्नै सकिरहेका थिएनन्। कतै उकालो, त कतै ओरालो। कतै हिलो कतै मैलो। त्यसमाथि पहिरो जोखिमको त्रास उस्तै। धुलाम्य सडकले पढाइ प्रभावित जतिसुकै कष्ट भए पनि, गन्तव्यमा अघि बढिरह्यौं। मंगलटार पुगेपछि अर्को दूरावस्था देखियो। रोशी९ स्थित मंगलटारको मंगल जनविजय माध्यमिक विद्यालयका विद्यार्थीहरू खेल्दै थिए। बाढीको भेल विद्यालयमा पसेको थियो। क्याम्पसको एकतले भवन पुरेको थियो। शिक्षक राजेन्द्रप्रसाद अधिकारीले बाढीले दिएका दुःख बिसाए। धुलाम्य सडकले पठनपाठनमा पारेका समस्या पोखे। शिक्षक, अभिभावक, विद्यार्थी मिलेर बाढीले थुपारेको बालुवा, माटो हटाएर भर्खरै मात्र विद्यालय सञ्चालन गरिएको थियो। तर, विद्यालयमा उत्साह भने थिएन। शिक्षक अधिकारीले भने, भीषण बाढी आयो। सडक, बस्ती, विद्यालय, विद्युत्का पोल सबै बगायो। विकासका सबै पूर्वाधार क्षतविक्षत भए। खै, कसरी यहाँका जनता बाच्ने होलान्, ? कसरी पहिला जस्तो सडक चिल्लो होला ? कसरी धुलो उड्न छोडला ? किन बाढीले बगायो बीपी राजमार्ग ? रोशीको छेउै छेउ यात्रा गर्दै गर्दा वन तथा वातावरण विज्ञ डा नागेन्द्र यादवले सुनाएको वातावरणीय प्रभावसम्बन्धी विषय झल्झली याद आयो। उनले भनेका थिए, रोशी खोला वरिपरिका पहाड क्रसर माफियाले अवैध उत्खन्न गरेर कमजोर बनाएका छन्। एक त २०७२ सालको महाभूकम्पले हल्लाएर भूबनोट खलबलाएको छ। यसैले कुनै पनि बेला त्यो क्षेत्रमा ठूलै क्षति नहोला भन्न सकिन्न। अन्धाधुन्ध डोजरे विकासले वातावरणीय असन्तुलनमा मलजल गर्यो। वातावरणीय अध्ययन गरेर मात्रै विकासका संरचना निर्माण गर्नुपर्ने उनको भनाइ थियो। सडक बगायो, आम्दानी घट्यो रोशी खोलानजिकै बस्दै आएकी नार्केकी माया योञ्जनको जीवन राजमार्गसँग जोडिएको छ। ९ वर्षदेखि खोला किनारमै बसेर चिया, चटपटे बिक्री सुरु गरेकी थिइन्। व्यवसायबाट राम्रै कमाई भयो। दुई वर्षअघि दुईवटा पसल सञ्चालन गरिन्। असोजको बाढीले घर अगाडीको राजमार्ग मात्रै बगाएन, हेर्दा हेर्दै दुवै पसल ध्वस्त बनायो। अनि, उनलाई पुनः सडकमै पुर्यायो। तर, हिम्मत हारिनन, ठेला राखेर पुरानै व्यवसाय सुरु गरेकी छिन्। दसैं आउनै लागेको थियो। पाँच६ लाख जतिको सामान राखेकी थिएँ, उनले दुःखेसो पोखिन, राति खोला उर्लेर आयो, सबै बगायो। हिँड्ने सड्क पनि बगाएको सुनाउँदै उनले थपिन्, अब के गर्ने ? फेरि खोलामै ठेला राखेकी छु। बाढी कसरी आयो, आयो, केही भन्न सकिएन। आइ त हाल्यो, रोक्न सक्ने कुरा भएन। सडक बिग्रिएकाले पहिला जस्तो गाडी अहिले गुड्दैनन। उनीसँगै रहेकी स्थानीय ७० वर्षीया कान्छी तामाङले भनिन्, ०२८ सालमा पनि यस्तै बाढी आएको थियो। अहिले साँझ ६ बजेदेखि बिहान ४ बजेसम्म गाडी सञ्चालनमा रोक लगाइएको छ। त्यसैकारण होटल, पसल लगायतको व्यापार पनि घटेको छ। घन्टौंको जामले वाक्क रोशी गाउँपालिकाको कटुञ्जेबेसीमा आइपुग्यौं। तीन बजिसकेको थियो। त्यहाँ गाडीको लाइन लागेको थियो। कटुञ्जेबेंसीको नेपाली खाना तथा खाजा घरको अघिल्तिर जाममा फँस्यौ। चौकीडाँडामा भीरको बाटो पनि बाढीले बगाएको थियो। त्यही भएर गाडी वारपार गर्न निकै समस्या भइरहेको थियो। क्रसर र डोजरे विकासले नाश कटुञ्जेबेंसीका स्थानीयको अनुभव र भोगाइ सुन्यौ। वातावरणविद् डा यादवको भनाइसँग ठ्याक्कै मिल्यो। रोशी खोलाको दोहन, अतिक्रमले बीपी राजमार्ग बगाएको स्थानीयले घटनाका वृत्तान्तहरू सुनाए। स्थानीय तेजकुमार श्रेष्ठले अविरल वर्षाले जनको क्षति नभए पनि धनको धेरै क्षति भएको बताए। बाढीले आउजाउ गर्ने सडक मात्रै बगाएन। उनी जस्ता किसानको अन्न फल्ने खेत पनि रोशीको बाढीले सखाप पार्यो। रोशी बाँचे बीपीको सपना बाँच्छ, अनि मात्रै राजमार्गमा गाडी गुड्छन्। पानी र खानी दुवै एकै ठाउँमा रहन सक्दैन। कुवेर गौतम, कटुञ्जेबेंसी क्रसरवालाहरूको ज्यादती अनि डोजरे विकास नै सडक बगाउनुका मुख्य कारण भएको उनले बताए। क्रसरवालाहरूका कारण ठूलो क्षति भयो। हेर्दाखेरि हो जस्तो पनि लाग्छ, उनले भने, जताततै क्रसर खानी बनाइए। खानीको माटो खोलामा थुपारे। पनौतीदेखि बाढीले बगाउँदै ल्याउँदै रोशी खोला पुरिँदै गयो। अनि बाढीले बहाब बदल्यो। तहसै नहस गर्यो। अवैध खानी किन चलाइए त ? उनको जवाफ थियो, प्रहरीप्रशासन सबै मिलेका छन्। सानातिना त पैसामा मिल्छन् ठूलाको कुरै छोडौं। नेपालको कानुन यस्तै हो! अर्कोतिर डोजरले जथाभावी बाटो खन्दा पहिरो गएर खोला थुनियो। त्यसले पनि ठूलो क्षति पुर्यायो। उनले दुःख पोखे, न हिँड्ने बाटो रह्यो। न गाउँलेका घर सद्दे रहे। गरिखाने ठाउँ छैन। २ रोपनी खेत बगायो। १८२० मुरी धान फल्थ्यो। अब कसरी पाल्ने परिवार ? सरकारले सडक त बनाउला, तर पीडितले के कसरी राहत पाउलान भन्ने अन्योलामा उनि थिए। चार जना गाउँले बसिरहेका होटल अगाडि हामी पुगेका थियौं। अनि त्यहाँ त हाम्रो प्रश्नले बहस नै सुरु भएको जस्तो भयो। उदय नारायण गौतमले आफ्नो अनुभूति सुनाए। उनले भने, मेरो जन्म २०१४ सालमा भएको हो। मैले रोशी खोलोमा ०२८ सालमा आएको ठूलो बााढी देखेको थिए। त्यसले दिएको दुःख धेरै समय झेल्नुपर्यो। उनले एकैसासमा भने, ०५२ सालमा सुरु भएको माओवादीको सशस्त्र युद्धले १० वर्ष त्राहीत्राही बनायो। ०७२ मा भुइँचालो आयो। ०७६ को कोरोना भन्ने केके जाति महामारी आयो। घरमै थुनिनुपर्यो अहिले बाढी आएर हामीलाई दुःखै दुःख दिएर गयो। न सडक रह्यो न त गाउँका फाँटहरू। यो खोलाको पनि के ताल हो के ताल ? बुझ्नै सकिन्। क्रसरवालाहरूले खोलालाई जिस्काएर यो सबथोक भएको जस्तो छ है मेरो विचारमा। रोशमती गंगा बचाउन अभियानको माग जाम खुल्यो। घडीमा चार बजेको थियो। अघि बढन खोज्यौ। कटुञ्जेका स्थानीय कुवेर गौतम हात समातेर रोशी खोला देखाउन लगे। बाढीले पुरेका धानका फाँटबाट रोशीको इतिहास सुनाए,रोशी खोलाको बाढीले ५३ वर्षपछि विकराल रूप लियो। आकाशबाट परेको पानी मात्रै होइन्। अव्यवस्थित विकास र विकास माथि चलाएका अवैध खानीहरू यसका कारण हुन्। रोशीको शिरदेखि पाउसम्म अधिकांश सडक फैलिएको छ। बाढीले खेत बगाउँदा खाद्यस्टोर र भण्डारहरू नस्ट भए। देशलाई जोड्ने सडक खोलो बन्यो। माननीयहरू संसद्मा बोल्दैनन्। सडक क्षतविक्षत हुँदा र तरकारीखेतहरू बगाउँदा काठमाडौंमा तरकारी महँगिएको छ। यो बढ्दै जाने छ। यो सब रोशी माथि अन्याय, अत्याचार गर्दाको फल हो। रोशी खोला वरिपरिका पहाड क्रसर माफियाले अवैध उत्खन्न गरेर कमजोर बनाए । ०७२ सालको महाभूकम्पले हल्लाएर भूबनोट खल्बलियो । त्यही भएर क्षति भयो । नागेन्द्र यादव, वातावरणविद् रोशी खोला होइन। रोशमती गंगा हुन्। जतिखेर गंगा ल्याउनका लागि राजा सगर, उनका छोरा दिलिप हुँदै भगीरथले प्रयास गरेका थिए। गंगा आउनुभन्दा पहिला रोशमती गंगा आएको हिमवत् खण्डमा उल्लेख छ। पछिल्लो समय यो कुरा भुलेका छन्। रोशी बौलायो भने बिहारसम्मलाई हिर्काउँछ। रोशी विशाल नदी हुन्। जतिखेर बीपी जिप चढेर हिँड्थें त्यो बेला पनि रोड बगाएको थियो। २०२८ सालको प्राकृतिक प्रकोपले बगाएपछि बीपी राजमार्गको परिकल्पना गरिएको उनले वेलिविस्तार लगाए। रोशीको इतिहास सुनाउँदा उनी भावुक बनेका थिए। किन भने अहिले रोशी सभ्यतामाथि क्रसरमाफियाले आतंक मच्चाएका छन्। रोशमती गंगा बचाउ अभियानलाई अगाडि बढाउनुपर्छ। यो हाम्रो सभ्यता हो। भर्खर जन्मेको शिशुलाई पनि रोशीको पानीमा नुहाइन्छ, मृत्यु हुँदा चित्ता पखाल्ने काम गरिन्छ, गौतमले सुनाए, रोशी बाँचे बीपीको सपना बाँच्छ, अनि मात्रै राजमार्गमा गाडी गुड्छन्। रोशी खोला अवसर र चुनौती दुवै हुन्। अवसरका रूपमा प्रयोग गर्न प्रधानमन्त्री केपी शर्मा ओलीलाई रोशी बचाउन उनले माग गरे। पानी र खानी दुवै एकै ठाउँमा रहन सक्दैन। तर, यहाँ पानी र खानी एकै ठाउँमा भए। नेताहरू नीतिगत रूपमा भ्रष्ट भए। उनीहरू व्यवहारमा पनि प्रष्ट देखिएनन्, उनले भने, विकास लिएर आउँदै गर्दा विनाशलाई निम्तो दिनुहुँदैन। नेपाली जनता विकास विरोधी होइन्न, तर, विनाश विरोधीचाहिँ पक्कै हुन्। प्रकृति, मानवमैत्री विकास हुनुपर्छ। रोशी खोला मास्नेहरूलाई कारबाही गर्न चाहने हो भने प्रहरी प्रशासन नै काफी छ। कटुञ्जेबेंसीका कुवेर गौतमले सुनाएको अनुभव निकै मार्मिक छ। उनको कुरा गम्दै हामी चौकीडाँडाको जोखिमपूर्ण बाटो छिचोल्दै अघि बढ्यौ। जहाँ सवारीमा यात्रुहरू ओर्लिँदा पनि गाडी उकालो चढ्न सक्दैनथे। गाडी चालक हर्कबहादुर मगरले भने, सडक बिग्रिँदा समय, खर्च, हैरानी सबै बढेको छ। बीपीको कष्टकर यात्रा पार गर्दै झमक्क साँझ परेपछि मात्रै काठमाडौं आइपुगियो। सडक बिग्रिँदा समय, खर्च, हैरानी सबै बढेको छ। हर्कबहादुर मगर, सुमो चालक कहिले बन्छ बीपी राजमार्ग ? आफ्ना दुःख त थिए नै, बाटोमा अरुले भोगेका कथाव्यथा सुनि नसक्नु थिए। सरकारले बाटो बनाउने प्रयास गरिसकेको रहेछ। बाटोमा भेटिए केही इन्जिनियरहरू। जोखिम मोलेर सडकको सर्भे गरिरहेका थिए। रपल कन्स्ट्रक्सनका प्राविधिक सन्धिरकुमार पटेल भेटिए। उनले सडक निर्माणका लागि डीपीआरको काम गरिरहेका थिए। उनले सुनाए, चौकीडाँडाबाट सर्भे सुरु भएको छ। छिट्टो काम सक्नुपर्नेछ। तीनवटा टोली खटिएको छ। एक हप्तामा डीपीआरको काम सकिन्छ। त्यसपछि डिजाइन हुन्छ। बीपी राजमार्ग राजधानी काठमाडौंलाई पूर्वी तराईसँग जोड्ने छोटो दुूरीको राजमार्ग हो। कांग्रेस नेता बीपी कोइरालाले देखेको सपना जापानको आर्थिक सहयोगमा पूरा भएको थियो। यो राजमार्ग देशको उत्कृष्ट राजमार्गको सूचीमा छ। जुन धुलिखेलसिन्धुलीबर्दिबास खण्डमा पर्छ। यो खण्डको लम्बाई १६० किलोमिटर छ। जापान सरकारले २६ अर्ब जापानी ऐनको लागत र प्राविधिक सहयोगमा सडक निर्माण भएको थियो। जापानले बीपी राजमार्ग सन् १९९६ मा निर्माण सुरु गरेर २०१५ मा हस्तान्तरण गरेको थियो। २०७२ सालको भूकम्पले भत्किाइदिँदा जापानले नै मर्मत गरिदिएको थियो। बाढीले बगाएको राजमार्गको पुनर्निर्माण जापान सरकारले गरिदिन्छ कि नेपाल सरकार आफैंले गर्छ ? यसको टुंगो छैन। सडक डिभिजन कार्यालय भक्तपुरका प्रमुख सुमन योगेशसंग फोन गरेँ। उनका अनुसार नेपालथोकदेखि चौकीडाँडा सम्मको साढे ८ किलोमिटर बाटो पूर्ण रूपमा बाढीले बगाएको छ। साढे ३ किलोमिटर बाटोमा ठाउँठाउँमा क्षति पुगेको छ। कुल १२ किलोमिटर बाढीले बिगारेको हो। राजमार्ग बनाउन कम्तीमा ७ अर्ब लाग्छ। अहिले डीपीआर बनाउन सर्भे भइरहेको छ। बाटो बनाइदिन जापान सरकारसँग पनि छलफल चलिरहेको छ। २ लेनको राजमार्ग बनाउने तयारी छ।"
कप्तान पूजा महतोलाई नागरिक अभिनन्दन गर्दै,गौशाला : नगरवासीले यू१९ महिला क्रिकेट टिमकी कप्तान पूजा महतोलाई नागरिक अभिनन्दन गर्ने भएको छ । गौशाला नगरपालिका वडा नं११ का स्थानीयहरूले भोलि (३ गते मंसिर)का दिन महतोलाई नागरिक अभिनन्दन गर्ने तयारी गरिएको छ । वडा नं ११ का वडाअध्यक्ष रामपृत महतो कोईरीले आज पत्रकार सम्मेलन गर्दै नेपाललाई विश्वसमक्ष चिनाउनका लागि सफल भएकी चेली पूजालाई सम्मानस्वरुप नागरिक अभिनन्द गर्ने जानकारी गराएका छन् । इमलीबजारबाट शुरु हुने विजयी यात्रा गौशाला नगरपालिकाको नगर परिक्रमा गर्दै पुनः इमलीबजारमा गइ समापन हुने वडाअध्यक्ष कोइरीले जानकारी दिएका छन् । सम्मान थाप्न व्यस्त पूजा गृह नगरी गौशाला आएपछि नेपाल महिला क्रिकेट टिमकी कप्तान पूजा महतोलाई अहिले सम्मान थाप्नका लागि भ्याइनभ्याइ भएको छ । उनलाई विभिन्न संस्था तथा व्यक्तिगत रूपमा खेलप्रेमी सर्वसाधारणहरू उनको घरमा पुगी सम्मान दिइरहेका छन् । नेपाल कुशवाहा कल्याण समाज महोत्तरीले उनलाई नगद ५१ हजार रुपैयाँसहित सम्मान गरेको थियो।
स्थानीय तह उपनिर्वाचन : उम्मेदवारको मनोनयन दर्ता सुरू,"काठमाडौं : यही मङ्सिर १६ गते हुने स्थानीय तह उपनिर्वाचनका मनोनयनपत्र दर्ता सुरू भएको छ। बिहान १० देखि अपराह्न ५ बजेसम्म सम्बन्धित स्थानीय तहमा स्थापना भएका निर्वाचन अधिकृतको कार्यालयमा उम्मेदवारको मनोनयन दर्ता हुने निर्वाचन आयोगका सहसचिव एवं प्रवक्ता नीता पोखरेल अर्यालले जानकारी दिए। उम्मेदवारको मनोनयन दर्ताको सम्पूर्ण तयारी पूरा भएको र आजै साँझ ५ देखि ६ बजेसम्म उम्मेदवारको सूची प्रकाशन हुने आयोगले जनाएको छ । उपनिर्वाचनका लागि शुक्रबार ३८ वटा निर्वाचन अधिकृतका कार्यालय स्थापना भएका छन् । उपनिर्वाचन हुने स्थानीय तहमा ३२ वटा मुख्य निर्वाचन अधिकृतका कार्यालय र छवटा निर्वाचन अधिकृतका कार्यालय स्थापना गरिएका निर्वाचन आयोगले जनाएको छ । उपनिर्वाचन हुने सम्बन्धित स्थानीय तह तथा वडाको केन्द्र रहेको स्थानमा निर्वाचन अधिकृतका कार्यालय स्थापना गरिएको छ। मङ्सिर ३ गते बिहान १० देखि अपराह्न ३ बजेसम्म उम्मेदवारको विरोधमा उजुरी दिने, सोही दिन अपराह्न ३ बजेपछि मनोनयनपत्र र उजुरीमाथि जाँचबुझ एवं निर्णय गरी मङ्सिर ४ गते साँझ ५ देखि ६ बजेसम्म उम्मेदवारको नामावली प्रकाशन हुनेछ । मङ्सिर ५ गते बिहान ९ देखि अपराह्न १ बजेसम्म उम्मेदवारले नाम फिर्ता लिनसक्ने छन् । सोही दिन दिउँसो १ देखि ३ बजेसम्म अन्तिम नामावली प्रकाशन गरी दिउँसो ३ देखि ५ बजेसम्म उम्मेदवारलाई निर्वाचन चिह्न प्रदान गरिने छ । मङ्सिर १६ गते बिहान ७ देखि अपराह्न ५ बजेसम्म मतदान हुनेछ । विभिन्न कारणले स्थानीय तहमा रिक्त जिल्ला समन्वय समितिका प्रमुख दुई, गाउँपालिका अध्यक्ष दुई, उपाध्यक्ष चार, नगरपालिका प्रमुख र उपप्रमुख एकएक र वडाध्यक्ष ३४ गरी ४४ रिक्त पदमा निर्वाचन हुँदैछ । आयोगले २०७९ सम्पन्न स्थानीय तह निर्वाचनमा गाउँपालिकाको अध्यक्ष वा उपाध्यक्ष, नगरपालिकाको प्रमुख वा उपप्रमुख तथा जिल्ला समन्वय समितिको प्रमुख वा उपप्रमुख पदमा पुरुष उम्मेदवार निर्वाचित भई कार्यभार सम्हालिरहेका स्थानीय तहको रिक्त पदमा महिला उम्मेदवार रहनेगरी मनोनयनपत्र पेस गर्न राजनीतिक दललाई निर्देशन दिएको छ ।"
गृहमन्त्री लेखकसँग एसएसबी महानिर्देशकको भेटवार्ता,"काठमाडौं : गृहमन्त्री रमेश लेखकसँग भारतीय सशस्त्र सीमा सुरक्षा बल (एसएसबी) का महानिर्देशक अमृतमोहन प्रसाद नेतृत्वको टोलीले भेटवार्ता गरेको छ । सिंहदरबारस्थित गृह मन्त्रालयमा भएको भेटवार्तामा नेपालभारत सीमा सशस्त्र प्रहरी बल नेपाल र भारतीय सीमा सुरक्षा बल (एसएसबी) ले सौहार्दपूर्ण वातावरण गरिरहेको कार्यका विषयमा कुराकानी भएको छ । भेटवार्ताका क्रममा गृहमन्त्री लेखकले सीमा क्षेत्रमा हुने लागूऔषधको अवैध कारोबार र ओसारपसार नियन्त्रण, मानव बेचबिखन नियन्त्रणका साथै सीमा क्षेत्रमा हुने अपराधिक गतिविधी नियन्त्रणमा सहकार्य गर्न जोड दिनुभयो । गृहसचिव गोकर्णमणि दुवाडी, सशस्त्र प्रहरी बल नेपालका प्रमुख सशस्त्र प्रहरी महानिरीक्षक राजु अर्याल र एसएसबीका महानिर्देशक अमृत मोहन प्रसाद सहभागी उक्त भेटवार्तामा नेपालभारत सीमा क्षेत्रमा आम नागरिकलाई कष्ट नहुने गरी सौहार्दपूर्ण वातावरणमा शान्ति सुरक्षा र अपराध नियन्त्रणमा ध्यान दिनुपर्नेमा गृहमन्त्री लेखकको जोड दिए। नेपालभारत सीमा नाकामा ओहोर दोहोर गर्ने नागरिकहरुलाई मर्यादित व्यवहार गर्न मन्त्री लेखकले आग्रह समेत गरे। 'नेपालभारतबिच सदियौं पुरानो सम्बन्ध रहेको छ,'गृहमन्त्री लेखकले भने,'सीमा सुरक्षा बलले सीमामा गर्ने काम कारबाहीले दुई देशबीचको सम्बन्ध थप बलियो हुनेमा विश्वस्त छु ।' भेटवार्तामा महानिर्देशकसहित एसएसबीका उच्च स्तरीय अधिकारीको टोली सहभागी थियो । सशस्त्र प्रहरी बल नेपाल र भारतीय सशस्त्र सीमा बलबीच हरेक वर्ष हुने समन्वय बैठकमा भाग लिन महानिर्देशक प्रसादको नेतृत्वमा एसएसबीको उच्च स्तरीय टोली काठमाडौं आएको हो ।"
"सुनचाँदीको मूल्य घट्यो,कतिमा हुँदैछ कारोबार ?",काठमाडौं : स्थानीय बजारमा सुनको मूल्य सामान्य घटेको छ। नेपाल सुन चाँदी व्यवसायी महासंघका अनुसार आज १०० रुपैयाँले घटेर प्रतितोला सुनको मूल्य १ लाख ६० हजार निर्धारण भएको हो। अघिल्लो कारोबार दिन शुक्रबार प्रतितोला सुन १ लाख ६० हजार १०० रुपैयँमा कारोबार भएको थियो। सुनको मूल्य घटेसँगै चाँदी पनि घटेको छ। आज ५ रुपैयाँले घटेर प्रतितोला चाँदी १ हजार ९०५ रुपैयाँमा खरिदबिक्री भइरहेको महासंघले जनाएको छ। शुक्रबार प्रतितोला चाँदी १ हजार ९१० रुपैयाँमा कारोबार भएको थियो।
दमकमा हात्तीको आक्रमणबाट एक जनाको मृत्यु,झापा : जंगली हात्तीको आक्रमणबाट झापाको दमकमा एक जनाको मृत्यु भएको छ । मृत्यु हुनेमा दमक नगरपालिका३ निवासी ४५ वर्षीय मीनबहादुर भण्डारी रहेका जिल्ला प्रहरी कार्यालय झापाले जनाएको छ । शनिबार राती २ बजे दमक नगरपालिका ३ स्थित दिपज्योति टोलमा जंगलबाट आएको एउटा हात्तीले स्थानीय सुविन भट्टराईको भान्सा घर भत्काउन खोज्दा छिमेकी भण्डारीसहित मानिसहरू हात्ती धपाउन निस्किएका थिए । सोही क्रममा हात्तीले एक सय मिटर परसम्म भण्डारीलाई लखेटी लछारपछार गरि घटनास्थलमै मारेको प्रहरीले जनाएको छ । घटनाको बारेमा इलाका प्रहरी कार्यालय दमकले अनुसंधान गरिरहेको जनाइएको छ ।
चिया घिचिस्यो,"अमेरिका बस्ने एक नेपाली मित्रले १४ वर्षकी छोरीलाई चिया पकाउन अह्राएछन्। छोरीले सकेको मेहनत गरेर चिया बनाइन्। लिएर आइन्। र, हातमा दिँदै आदरपूर्वक भनिछन्, बाबा, चिया घिचिस्यो। काम लगाएकामा छोरीलाई झाँक् चलेको होइन, भाषामा ढंग नपुगेको हो। एक महिनाअघि भर्जिनियामा भेटिएका उनले नयाँ पुस्तामा नेपाली भाषा माथि चिन्ता जनाउँदै आफ्नै घरको कथा सुनाए। विद्यालयमा अंग्रेजी, बाहिर निस्कियो अंग्रेजी, कतिपयको त घरमा पनि अंग्रेजी। नेपाली बोल्ने परिवारमा समेत बालबालिकालाई यो भाषा पनि चाहिन्छ भन्ने हेक्का राखिन्न। फलतः नयाँ पुस्तामा नेपाली भाषासँग सँगै संस्कृति खिइँदै, मर्दै गएको छ। ती मित्रले आफ्नै छोरीको भाषामाथि अनुसन्धान गरेछन्। उनकी श्रीमती घरमा अति आदरार्थी स्यो प्रयोग गर्छिन्। कहिलेकाहीँ ठुस्किएर, कहिले जिस्किएर घिचिस्यो पनि भनिन् होला। छोरीले त्यही शब्द कण्ठ पारेकी रहिछन्। नेपाली भाषाको शब्दभण्डार कम भएकी छोरीलाई त्यही शब्द मीठो र पर्याप्त लाग्यो। अनि, भनिदिइछन् बाबा, चिया घिचिस्यो। नेपाली को ? भाषा कसको ? अमेरिकाकै नेब्रास्कामा एक सौखिन गायक भेटिए। पेसा गायन होइन। कतै गएर संगीतको स सम्म सिकेका छैनन्। साधनाको स पनि गर्दैनन्। स्वर भने व्यावसायिक प्रख्यात गायकको भन्दा कम सुमधुर छैन। शब्द शिद्धहस्त लेखकको भन्दा निर्गतिलो छैन। संगीत हरपल साधना गर्नेको भन्दा फितलो छैन। उहाँ गीत पनि गाउनुहुन्छ, गाडीका सहयात्री कर्ण र भीम गुरुङले सुनाए। खै सुनौं न त, मैले चाहना राखेँ। उनले रेकर्ड गरिएका आफ्ना केही गीत गाडीमै बजाए। म अमूक बनेँ। उनको स्वर, संगीत र शब्द तीनवटै प्रतिभाको तागतबाट। त्यसभन्दा धेरै तब म भावमय बनेँ, जब उनको गीत सामाजिक सञ्जालको बाटो हुँदै मेरो मोबाइलमा आइपुग्यो। मैले सुरुमा राष्ट्रिय गीतको अडियो खोलेँ। शब्दले भन्थ्यो म जहाँ गए पनि म जहाँ भए पनि मेरो देश सबैभन्दा माथि छ विश्वको कुनामा भए पनि मरुभूमिको प्यासी बने पनि मेरो देश मभित्र बाँचेको छ मेरो देश मभित्र हाँसेको छ त्यो देश कुन हो ? उनलाई जन्माएर लखेट्ने भूटान ? कि नागरिकता दिएर उद्यमशील बनाउने अमेरिका ? वा शरण दिएर दुई दशक राख्ने नेपाल ? गीतभरि नाम थिएन। तर, अडियोको पृष्ठभूमिमा एउटा झन्डा गौरवसाथ फहराइरहेको थियो। त्यो थियो चन्द्रसूर्य अंकित नेपालको। र, हाम्रो देशलाई आफूभित्र हँसाएर राखेका, सबैभन्दा माथि स्थान दिएका उनी थिए खड्क गजमेर। पुर्खाको थलो नेपाल भए पनि जन्म उनको भूटानमा भयो। शरणार्थी बनेर शिविरमा बसे। पुनर्वासको डोरी समाएर अमेरिका पुगे। विभिन्न देशका नागरिक बनेका उनीजस्ता लाखौंलाख व्यक्ति छातीभित्र नेपालको अमिट माया र आस्था बोकेर बसेका छन्। नेपाली भाषासाहित्य, संस्कृति जोगाउन उनीहरूको योगदान कहिनसक्नु छ। उसो भए खल्तीमा नागरिकता बोकेर हिँड्ने मात्र नेपाली हुन् कि नेपालीत्वको अगाध भावना मनभरि बोकेर विश्वका कुनाकुना भौतारिने पनि नेपाली हुन् ? उदाहरणका लागि हेरौं भूटानी समुदायलाई नै। डेन्जोम साम्पाङ अमेरिकाबाट हालै नेपाल आएर विश्व नेपाली साहित्य महासंघको बृहत् साहित्यिक विश्व सम्मेलन तयारीमा करिब १५ दिन खटे। उनी उक्त संस्थाका उपाध्यक्ष हुन्। नेपाली भाषा, साहित्य र संस्कृतिको सम्बद्र्धन र प्रबद्र्धनमा उनी जहाँसुकै पुगिरहेका हुन्छन्। ग्लोबल भुटानिज लिटररी अर्गनाइजेसन (जीबीएलओ) का अध्यक्ष कर्ण गुरुङ हुन् वा भुटनिज अमेरिकन म्युजिक एसोसिएसनका सचिव खेम रिजाल किन नहुन्, नेपाली साहित्य, संगीत र संस्कृतिको उजागरमा सधैं हस्याङफस्याङ गरिरहेका हुन्छन्। साथमै हुन्छन् भीम गुरुङ, पातलो अन्तरे, शेखर कोइरालालगायत। नेपाली भाषा र संस्कृति त्याग्न नसक्ने अडान राखेकै मुख्य कारण भूटानीहरू देशबाट लखेटिए। २० वर्ष नेपालमा टहरे शिविरमा गुजारा गरे। अनेक दुःखकष्ट सहेर पनि धेरैले आफ्ना सन्तालाई सिक्किमदार्जिलिङतिरका स्कुलमा पढाए। त्यसरी पढेर, बढेर पुनर्वासमा अमेरिका पुगेका युवा पुस्ताको प्रमुख चिन्ता देखिन्छ नेपाली भाषालाई पुस्तौंपुस्ता कसरी बचाउने ? भाषा र संस्कृति कुनै पनि जातिलाई अक्षुण राख्ने कडी हुन्। यी संकटमा परे भने जाति नै मासिन्छ। त्यही भएर, खासगरी प्रवास र नयाँ पुस्तामा नेपाली भाषा र संस्कृति कसरी जोगाउने भन्ने गम्भीर चासो छ। त्यसका लागि भाषा, साहित्य र संस्कृति क्षेत्रमा क्रियाशील जुनसुकै देशबाट, जुनसुकै देश पुगेका नेपाली मरिमेटेर लागेका छन्। नेपालबाट गएका नेपाली मात्र होइन, अन्य देशबाट गएका नेपाली पनि त्यसमा उत्तिकै चिन्तित छन्। अझ प्रस्टै भन्नु पर्दा, नेपालीभन्दा भूटानी पृष्ठभूमिबाट अमेरिका पुगेकाहरूमा हाम्रो भाषाप्रतिको अगाध आस्था पाइन्छ। त्यसका अर्का उदाहरण हुन् डिल्ली अघिकारी। उनी पनि भूटानबाटै लखेटिएकामध्ये हुन्। उनले इन्ट्रानेसनल वेलफेयर एन्ड सपोर्ट फाउन्डेसन अफ अमेरिका (इन्ट्रा फाउन्डेसन) नामक संस्था खोलेका छन्। नेपालीत्व एवं नेपाली जातिलाई जोगाउन भाषा र संस्कृति बचाउनुपर्छ भन्ने उनको अभियान छ। प्रवासको यो ज्यादै कठिन कामलाई उनले हार्दिकतापूर्वक अंगालेका छन्। विदेशमा रहेको नयाँ पुस्तामा नेपाली भाषाको औचित्य देखाउन गाह्रो छ। हामी किन सिक्ने ? कहाँ प्रयोग गर्ने ? यसले के गर्छ ? जस्ता प्रश्न सोध्छन् बालबालिका। अनि, तिनलाई भाषा सिकाउने सजिलो उपाय खोजे अधिकारीले। त्यसकै लागि उनले इन्ट्रा फाउन्डेसनअन्तर्गन अमेरिकाका विभिन्न सहरमा ७ वटा स्कुल चलाएका छन्। ती स्कुलमा गायन र नृत्यका कक्षा हुन्छन्। नेपाली गीत गाउँदा वा त्यसमा नाच्दा नेपाली भाषा प्रयोग गर्नैपर्ने हुन्छ। यस बाटोबाट नेपाली समुदायका बालबालिकाले क्रमशः भाषा सिक्दै गएको उनको अनुभूति छ। उनका स्कुलमा हाल ११ सय हाराहारीमा नेपाली बालबालिका गीतसंगीत र नृत्य सिक्छन्। इन्ट्रा फाउन्डेसनले नै मेरो भ्वाइस युनिभर्स र मेरो डान्स युनिभर्स आयोजना गरिसक्यो। त्यसमा बर्मा, थाइल्यान्डदेखिका नेपालीसमेत सहभागी भएका थिए। जोगाऔं सांस्कृतिक साम्राज्यवादबाट साम्राज्यवाद राजनीतिमा मात्र हुन्न, संस्कृतिमा पनि हुन्छ। अर्काको सीमा मिच्दै शासनको दायरा बढाउनु राजनीतिक साम्राज्यवाद हो। साना समुदायका संस्कृतिलाई ठूला र शक्तिशालीका संस्कृतिले विस्थापन गर्दै लैजानु सांस्कृतिक साम्राज्यवाद हो। विदेशमा भाषासंस्कृति जोगाउने चिन्ता एकातिर छ, देशभित्रै साम्राज्यवादको कोपभाजनमा पर्ने जोखिम अर्कातिर छ। ठूला देशका भाषासंस्कृति विभिन्न मिडियामार्फत् भित्रिन्छन्। तिनले जनमनमा प्रभाव जमाउँदै लैजान्छन्। र, विस्तारै रैथानेलाई बिर्साइदिन्छन्। यो जोखिमबाट देशलाई बेलैमा जोगाउन सक्नुपर्छ। अन्त्यमा, प्रख्यात नारीवादी लेखिका रीता मे ब्राउनले भनेकी छन्, भाषा संस्कृतिको रोडम्याप हो, जसले मानिसहरू कहाँबाट आएका हुन् र कता गइरहेका छन् भन्ने दर्शाउँछ। त्यो रोडम्यापै भत्कियो भने ? न कताबाट आएको थाहा हुन्छ, न कता गइरहेको छुट्टिन्छ। हाम्रो पहिचान कतै यस्तै बिन्दुमा त पुग्दैन ? सोचौं बेलैमा।"
कीर्तिपुरको मेयरमा नेसपाका दिलकुमार महर्जनले गरे उम्मेदवारी दर्ता,"काठमाडौं : नेपाल समाजवादी पार्टी (नेसपा)ले कीर्तिपुर नगरपालिकाको मेयर पदमा उम्मेदवारी दिएको छ। मंसिर १६ गते हुने स्थानीय तह उपनिर्वाचनका लागि नेसपाबाट दिलकुमार महर्जनले आज उम्मेदवारी दर्ता गराएका हुन् । कीर्तिपुरको मेयरमा नेकपा एमालेका डा सुरेन्द्र मानन्धर, राप्रपाका ध्रुव महर्जन उम्मेदवार दर्ता गराइसकेका छन् । एकीकृत समाजवादीले भने माओवादी केन्द्रका उम्मेदवारलाई समर्थन गर्ने सहमति गरेको छ। यस्तो छ निर्वाचन तालिका आगामी मंसिर १६ गते जिल्ला समन्वय समितिका प्रमुख दुई, गाउँपालिका अध्यक्ष दुई, उपाध्यक्ष चार, नगरपालिका प्रमुख एक, उपप्रमुख एक र वडाध्यक्ष ३४ गरी जम्मा ४४ रिक्त पदका लागि उक्त दिन निर्वाचन हुनेछ। उपनिर्वाचनका लागि मंसिर २ गते उम्मेदवारी दर्ता गर्ने कार्यतालिका छ। मंसिर ३ गते बिहान १० देखि अपराह्न ३ बजेसम्म उम्मेदवारको विरोधमा उजुरी दिने, सोही दिन अपराह्न ३ बजेपछि मनोनयन पत्र र उजुरीमाथि जाँचबुझ एवं निर्णय गरी मंसिर ४ गते साँझ ५ देखि ६ बजेसम्म उम्मेदवारको नामावली प्रकाशन हुनेछ। मंसिर ५ गते बिहान ९ देखि अपराह्न १ बजेसम्म उम्मेदवारले नाम फिर्ता लिन सक्ने छ भने सोही दिन दिउँसो १ देखि ३ बजेसम्म अन्तिम नामावली प्रकाशन गरी दिउँसो ३ देखि ५ बजेसम्म उम्मेदवारलाई निर्वाचन चिह्न प्रदान गरिने छ। मंसिर १६ गते बिहान ७ देखि अपराह्न ५ बजेसम्म मतदान हुने निर्वाचन तालिका छ। यो पनि पढ्नुहोस कीर्तिपुरको मेयरमा एमालेका डासुरेन्द्र मानन्धरको उम्मेदवारी दर्ता कीर्तिपुरको मेयरमा राप्रपाबाट ध्रुव महर्जनले गराए उम्मेदवारी दर्ता"
अवसर पाए छोरीहरूले जस्तोसुकै चुनौती सहजै स्वीकार गर्छन्,"नेपाली महिला यू१९ क्रिकेट टिमले विश्वकपको यात्रा तय गरेको छ। यसको मूल श्रेय जान्छ कप्तान पूजा महतोलाई। किनभने, उनले विश्वकप छनोट चरणका खेलमा महत्वपूर्ण योगदान गरिन्, टिमलाई ऐतिहासिक यात्रामा अघि बढाइन्। गृहनगर महोत्तरीको गौशाला९ डुवरबन्नामा रहेकी पूजासँग अन्नपूर्णकर्मी धनवीर महतोले गरेको कुराकानी : तपाईंकै कप्तानीमा यू१९ महिला टिम पहिलोपटक विश्वकपमा पुग्यो। कस्तो महसुस गर्र्दै हुनुहुन्छ ? धेरै नै खुसी छु। यो जित देशवासीको हो। पूरा मुलुक नै हर्षित छ। देशवासी सबैको माया, स्नेह अनि सहयोगले सफलता पाएका हौं। नेपाली महिला क्रिकेट टिममा तपाईं आबद्ध भएको १ वर्ष मात्रै भयो। यसबीचमा महिला क्रिकेटलाई उचाइमा पुर्याउन तपाईंको भूमिकाको कसरी मूल्यांकन गर्नुभएको छ ? मैले निकै कडा परिश्रम गरेकी छु। जसले गर्दा छोटै समयमा देशलाई विश्वसमक्ष चिनाउन सक्यौं। यो सफलतामा मेरो परिवारलगायत देशवासीको महत्वपूर्ण योगदान छ। यसमा सबैको उत्तिकै सकारात्मक भूमिका पनि छ। जितका लागि टिम व्यवस्थापन कसरी गर्नुभएको थियो ? नेपाललाई जसरी पनि विश्वकपको यात्रामा पुर्याउनुपर्छ भन्ने मुख्य उद्देश्य लिएर हामी तयारीमा जुट्यौं। समग्र टिमको सकारात्मक भूमिका रह्यो। मैले कप्तानीको जिम्मा पाएपछि यसपटक चाहिँ विश्वकपमा खेल्नुपर्छ र जित्नुपर्छ भनेर कडा मेहनत गरे। पटकपटक टिमका साथी र सहयोगीसँग विचार विमर्श गरे। सबैबाट सकारात्मक सहयोग पाइयो। टिमका प्रत्येक सदस्यले कडा मेहनत गर्यौं। फलस्वरूप हामी यो सिरिज जित्न सफल भयौं। तपाईं आउनुभन्दा पहिले र अहिलेको क्रिकेट टिममा के कति फरकपना पाउनुभयो ? पहिले त न व्यवस्थित खेल मैदान थिए। न खेलाडीलाई कुनै सुविधा थियो। खेलाडी आफैंले सबै व्यवस्था गर्नुपथ्र्यो। ती पललाई दुखद संयोगका रूपमा लिन चाहन्छु। तत्कालीन समयमा सरोकारवाला निकायको जे जति भूमिका वा चासो हुनुपर्ने थियो, त्यस्तो पनि थिएन्। त्यसबेला खेलाडीहरू अलपत्र जस्तै हुन्थे। उनीहरूको मनोवल खस्केको हुन्थ्यो। खेलाडीहरूमा प्रतिभा देखाउनका लागि जोश र जाँगर हुँदैनथ्यो। अहिले क्रमिक रूपमा सुधार छ। केन्द्र सरकार र प्रदेश सरकारहरूले खेल र खेलाडी लक्षित प्याकेजहरू रेडबुकमा राखेको पाइन्छ। खुसी लागेको छ। जुन नेपालको खेलकुदको लागि सुखद पक्ष हो। सरकारीस्तरबाट क्रिकेट टिम व्यवस्थापनमा अहिलेसम्म कस्तो भूमिका रहेको पाइयो ? नेपाली खेलकुदको विकासका लागि सरकारीस्तरबाट क्रमिक रूपमा सुधार भइरहेको छ। सुरुवाती चरण हेर्दा पक्कै पनि सुधारमय छ। यसमा हरेकपक्षको भूमिका छ। खेलाडीलाई मनोवल बढाउन तीनै तहको सरकारको भूमिका हुनुपर्छ। आवश्यक सहयोग नहुँदा सिनियर टिम विश्वकपको यात्रामा पुग्न सकेन। पछिल्लो समयमा आएर खेल र खेलाडीका लागि सेवा सुविधा पाएपछि हामी जुनियर टिमले विश्वकपको यात्रामा डोर्याउन सफल भएका छौं। आशा गरौं आगामी दिनमा अझै राम्रो हुन्छ। महिला क्रिकेट टिममा पनि व्यवस्थापन पक्षमा सुधारको आवश्यक्ता छ कि ? क्रिकेटको विकासका लागि सबै खेलाडीको मनोवल बलियो हुनुपर्छ। सबै खेलका खेलाडीका लागि आवश्यक सुविधाहरूको प्रबन्ध हुनुपर्ने हो। सरकारीस्तरबाट नेपालका हरेक खेललाई अग्रणी यात्रामा लानुपर्ने जरुरी छ। विश्व परिवेश अनुसारको सेवा सुविधाहरू नेपालमा पनि उपलब्ध गराउनुपर्छ। अन्तर्राष्ट्रियस्तरमा चिनाउनका लागि खेलाडीले झै सरकारले पनि सशक्त भूमिका निर्वाह गर्नुपर्ने जरुरी देखिन्छ। नेपाली टिम अवसर पाए आफ्नो प्रतिभा देखाउन सक्षम छन्। हामी पक्कै पनि सक्षम छौं। तर, त्यसअनुसारका सुविधाहरू सरकारले उपलब्ध गराउनुपर्छ। सरकारले प्रोत्साहन रकम उपलब्ध गराएको छ। यसप्रति तपाईंको धारणा ? हाम्रो उपलब्धि र सफलतालाई नेपाल सरकारले उच्च सम्मान गरेको छ। यसबाट खेलाडीहरूको मनोवल बढाएको छ। जितको खुसी साट्दै सरकारले प्रतिखेलाडी २ लाख ५० हजार रुपैयाँ प्रोत्साहन रकम उपलब्ध गराएको छ। मधेस प्रदेश सरकारले पनि हामी ३ जना यस प्रदेशवासी खेलाडीलाई प्रोत्साहन रकम दिई सम्मान गर्ने भएको छ। प्रदेशका खेलकुदमन्त्री प्रमोद जयसवालले प्रतिखेलाडीलाई १ लाख ५० हजार रुपैयाँका दरले प्रोत्साहन रकम उपलब्ध गराउने भन्नुभएको छ। हामी पनि हौसिएका छौं। महिला क्रिकेट टिमलाई अगाडि बढाउनका लागि क्यानको भूमिका कस्तो हुनुपर्छ ? क्यानलाई सरकारले सबै सुविधाहरू उपलब्ध गराउनुपर्यो। महोत्तरीलगायत जिल्लास्तरमा हेर्ने हो भने क्रिकेटका लागि ग्राउन्डहरू छैनन्। खेलाडीले खासै सुविधा पाएका छैनन्। सरकारबाट यसतर्फ ध्यान दिनु आवश्यक छ। हामी महिला खेलाडीहरू कसैभन्दा कमजोर छैनौं। जसको परिमाण हामीले भर्खरै विश्वलाई प्रतिस्पर्धामा चुनौतीसँग सामना गर्दै लक्ष्य पूरा गरिसकेका छौं। खेलकुदमा महिलालाई प्रोत्साहन गर्न केके गर्नुपर्छ ? महिलाको प्रोत्साहनको आवश्यक्ता छ। जहाँका छोरी चेली भए पनि उनीहरू अवसर पाएपछि चुनौतीलाई सहज रूपमा स्वीकार गर्न तयार हुन्छन्। उनीहरूले सफलता हासिल गरेका अनेकौं उदारहरण छन्। हरेक सफलताको पछाडि कसैको हात हुन्छ। तपाईंलाई यो स्थानसम्म पुग्न कसको भूमिका बढी छ ? पहिलो मेरो बाबाको भूमिका छ। उहाँकै सपना पूरा गर्न म यस यात्रामा लम्किएको थिए। । उनले मलाई हरेक किसिमले सपोर्ट गर्नुहुन्छ। दोस्रो मेरो घरपरिवारको। जुन हरेक परिस्थितिमा मेरो साथमा रहन्छ। अनि तेस्रो मेरा शुभेच्छुकहरू। जो मेरो सफलतामा अहिले खुसी हुनुहुन्छ। म चाहन्छु यहाँहरूको साथ र सहयोग मलाई हरपल भइरहोस््। तपाईं क्रिकेटमा कुन खेलाडीको प्रशंसक हो ? म भारतीय क्रिकेटर टेस्ट कप्तान रोहित शर्माको प्रशंसक हुँ। मलाई उहाँको खेल अति नै राम्रो लाग्छ। फुर्सदको बेला उहाँका सबै खेल हेर्छु। उहाँकै खेल हेरेर म ठूलो भएको हुँ। मैले आईसीसी यू१९ विश्वकप एसिया छनोटको उपाधि जितेपछि सेलिब्रेसनको क्रममा देखाएको शैली पनि उहाँकै हो। ट्रफी बोकेर टिम अगाडि गएर सेलिब्रेसन गर्ने उहाँको शैली मैले पछ्याएकी हुँ। भारतले जुनमा टान्टी२० विश्वकप जित्दा रोहितले ट्रफी उठाएपछि यस्तो शैली अपनाउनु भएको थियो। मैले पनि उहाँकै कपी गरेँ। साधारण परिवारकी पूजा, कसरी सफल क्रिकेटर भइन् ? म भारतको राजधानी दिल्लीमा हुर्केकी हुँ। मेरो बाल्यकाल त्यहीँ नै बित्यो। मेरो बुबाले त्यहाँ मजदुरी गरेर मलाई हुर्काउनुभयो। त्यहाँ प्रारम्भिक चरणको पढाइसँगै क्रिकेटको प्रशिक्षण लिएँ। मलाई अन्य खेलभन्दा क्रिकेटमा औधी रुचि थियो। मेरो बाबा पनि पहिले पहिले क्रिकेटका खेलाडी हुनुहुन्थ्यो। अपसोच, उहाँले घरायसी बोझका कारण यस यात्रालाई चाहेर पनि अघि बढाउन सक्नु भएन। उहाँका अधुरा सपना पूरा गर्नका लागि हरेक परिस्थितीलाई सामना गर्दै म यहाँसम्म आएँ। कोभिड१९ पछि म हल्का मोटाएकी रहेछ । बुवाले यसबारेमा मलाई सचेत गराउनुभयो। भाइलाई क्रिकेट खेल्न एकेडेमी पुयाउँदा एक दिन सो एकेडेमीका प्रशिक्षकले मलाई पनि प्रशिक्षणमा आउनु भन्नु भएछ। एकेडेमीमा राखेर क्रिकेट सिकाउने बुबाको आम्दानीले भ्याउँदैन भनेर मैले जवाफ दिएँ। त्यसपछि प्रशिक्षकले मलाई निःशुल्क प्रशिक्षणको व्यवस्था गराइदिनुभयो। त्यसपछि निडर स्वभावकी पूजाको क्रिकेटमा जन्म भयो। अनि दिल्लीबाट नेपालमा क्रिकेट टिमको यात्रा कसरी जुयो ? मेरो भाइ कृष्णकुमार महतोले दुई वर्षअघि महोत्तरीबाट यू१५ क्रिकेटको जिल्ला छनोट खेले। त्यस बेला उनी ८ वर्षका मात्रै थिए। पहिलो खेलमै प्लेयर अफ द म्याच बने। तर, उनको उमेर १५ वर्ष उमेर समूहसँग खेल्ने भइसकेको थिएन । नेपाल क्रिकेट संघ (क्यान) का उपाध्यक्ष रोशनकुमार सिंहले प्लेयर अफ द म्याचको अवार्ड दिएपछि भाइलाई तिम्रो उमेर छ, यू१५ मा खेल्ने भनेर सम्झाइबुझाइ गरे। त्यस बेला भाइले मेरा तीनमध्ये दुई दिदी पनि क्रिकेट खेल्छन् भनेर उपाध्यक्ष सिंहसँग कुरा गरेछन्। सिंहको फोन नम्बर लिएर भाइ दिल्ली फर्किए। दिल्ली पुगेर भाइले हामीहरूले क्रिकेट खेलेको भिडियो उपाध्यक्ष सिहंलाई पठाए। उपाध्यक्ष सिंह हाम्रो खेल देखेर निकै प्रभावित हुनुभयो। उहाँले क्यान र छनोट समितिमा मलाई र मेरी बहिनी आरतीलाई नेपालमा बोलाउने निर्णय गराउनुभयो। त्यसपछि म महोत्तरी आएँ। जिल्लास्तरीय, प्रदेशस्तरीय, राष्ट्रियस्तर हुँदै अन्तर्राष्ट्रिय क्रिकेट खेल्नका लागि टिममा छनौट भएँ। राष्ट्रिय क्रिकेट टिममा डेब्यु गरेर एसिया क्वालिफायर खेल्न सफल भएँ। त्यसपछि मलेसिया र हङकङमा भएको यु१९ सिरिज खेले। उक्त खेलमा मैले उत्कृष्ट खेल प्रदर्शन गरेको भन्दै प्रसंशाको पात्र बने। यस क्षेत्रमा आउने चाहने बहिनीहरूलाई के भन्न चाहनुहुन्छ ? म एक मधेसी समुदायकी छोरी। त्यसमा पनि एउटा गरिब घरपरिवारकी सदस्य हुँ। दुनियाँको कुरा सुनेको भएँ, म जहाँको त्यही नै हुन्थे। तर, मेरो बाबा र घरपरिवारले नराम्रा कुरा छोडेर मलाई अघि बढाउनुभयो। यसक्षेत्रका छोरीचेली र अभिभावकलाई संघर्षदेखि नडराइकन अगाडि बढ्न आग्रह गर्दछु। अभिभावकले पनि सन्तानको इच्छा पूर्ति गर्नका लागि सशक्त भूमिका निर्वाह गर्नुपर्छ। त्यस्तै छोरी बहिनीहरूले पनि कर्तव्य निष्ठा भई परिवारको सपना पूरा गर्नका लागि तत्परता देखाउनुपर्छ।"
मोरङको ग्रामथानमा राप्रपाका थन्दारले गराए उम्मेदवारी दर्ता,"विराटनगर : मोरङको ग्रामथान गाउँपालिकाको अध्यक्ष पदमा राष्ट्रिय प्रजातन्त्र पार्टी (राप्रपा) का दिनेशकुमार (दिवेश) थन्दारले उम्मेदवारी दर्ता गराएका छन् । केन्द्रीय नेताहरु प्रल्हाद साह,दिनेश साहलगायतका नेता कार्यकर्तासहित मुख्य निर्वाचन अधिकृतको कार्यालयमा पुगेर उनले उम्मेदवारी दर्ता गराएका हुन् । बिहान ११:३० बजे उम्मेदवारी दर्ता गराएर राप्रपाको टोली मुख्य निर्वाचन अधिकृतको कार्यालयबाट बाहिरिएको छ । ग्रामथानमा राप्रपाका थन्दार मनोनयन दर्ता गराउने पहिलो उम्मेदवार बनेका छन् । मोरङको ग्रामथानमा अध्यक्ष पदका लागि आगामी मंसिर १६ गते उपनिर्वाचन हुँदै छ । अध्यक्ष पदको मनोनयन दर्ताका लागि मुख्यनिर्वाचन अधिकृतको कार्यालयले राजनीतिक दलहरुलाई अलगअलग समय दिएको छ । सहायक निर्वाचन अधिकृत रामराज पौडेलका अनुसार मनोनयन दर्ताका लागि जनमत पार्टीका लागि १०:३० बजे , राप्रपालाई ११ बजे, नागरिक उन्मुक्ति पार्टी (नाउपा) लाई ११:३० बजे, राष्ट्रिय स्वतन्त्र पार्टी (रास्वपा) लाई १२ बजे तथा मंगोल नेशनल अर्गनाइजेसनलाई १२:३० बजेको समय दिइएको छ । उम्मेदवारी दर्ताका लागि नेकपा (एमाले)लाई १ बजे, नेपाली कांग्रेसलाई २ बजे, नेकपा (माओवादी केन्द्र) लाई २ :३० बजे,नेकपा (एकीकृत समाजवादी) लाई ३ बजे र समावेशी समाजवादी पार्टीलाई ४ बजेको सय तोकिएको पौडेलले बताए । दलका लागि निर्धारण गरिएकोबाहेक अन्य समयमा अन्य राजनीतिक दल र स्वतन्त्र उम्मेदवारको मनोनयन दर्ता गरिने उनको भनाइ छ । ग्रामथानको अध्यक्षमा एमालेले तुलसीराम विश्वास, कांग्रेसले बलराम सरदार, माओवादीले नमोनारायण माझी, एकीकृत समाजवादीले दिलबहादुर विश्वकर्मा, रास्वपाले नवीनकुमार विश्वास र राप्रपाले दिनेशकुमार ९दिवेश० थन्दारलाई उम्मेदवार बनाएका छन् । ग्रामथानमा २६ हजार ४४ मतदाता छन् । यसअघि २०७९ मा कांग्रेसका जयप्रकाश गच्छदार अध्यक्ष निर्वाचित भएका थिए । उनको गत असार ३ गते निधन भएको थियो । रिक्त रहेको अध्यक्ष पदका लागि मंसिर १६ गते उपनिर्वाचन हुने भएको हो ।"
कीर्तिपुरको मेयरमा राप्रपाबाट ध्रुव महर्जनले गराए उम्मेदवारी दर्ता,काठमाडौं : कीर्तिपुर नगरपालिकाको मेयर पदमा राष्ट्रिय प्रजातन्त्र पार्टी (राप्रपा) का ध्रुव महर्जनले उम्मेदवारी दर्ता गराएका छन्। यही मंसिर १६ गते हुने स्थानीय तह उपनिर्वाचनका लागि महर्जनले उम्मेदवारी दर्ता गराएका हुन्। यसैगरी राप्रपाबाट कीर्तिपुर नगरपालिकाको रिक्त वडा नम्बर १ र ४ मा अध्यक्ष पदका लागि पनि उम्मेदवारी दर्ता भएको छ। वडा नम्बर १ का अध्यक्षका लागि सुरेन्द्र उप्रेती र वडा नम्बर ४ का लागि बिजेश बस्नेतले उम्मेदवार दर्ता गराएका हुन्। यसअघि मेयरका लागि नेकपा एमालेबाट डासुरेन्द्र मानन्धरले उम्मेदवारी दर्ता गराइसकेका छन्। एमालेबाट कीर्तिपुर नगरपालिकाको वडा नम्बर १ मा हर्ष महर्जन र वडा नम्बर ४ मा बद्री बुढाथोकीले उम्मेदवारी दर्ता गराएका हुन्। निर्वाचन आयोगका अनुसार आज बिहान १० देखि अपराह्न ५ बजेसम्म सम्बन्धित स्थानीय तहमा स्थापना भएका निर्वाचन अधिकृतको कार्यालयमा उम्मेदवारको मनोनयन दर्ताको समय तोकिएको छ।
"उम्मेदवार भोट माग्दै, मतदाता धान थन्क्याउँदै","विराटनगर : मोरङको ग्रामथान गाउँपालिका२ का ६१ वर्षीय मंगलु सरदारलाई यतिबेला पाकेको धान थन्क्याउन भ्याइनभ्याइ छ । उनी प्रत्येक दिन परिवारका सदस्यसहित खेतमा पुग्छन् । दिनभर धान काटेर फर्कन्छन् । केही दिनयता उनको दैनिकी यसरी नै बितिरहेको छ । गाउँमा चुनाव आउँदैछ गरेको कुरा पनि थाहा छ । तर, त्यो चुनावले उनलाई छुन सकेको छैन । चुनावभन्दा पनि वर्षभरि खाने धान थन्क्याउने चिन्ता उनलाई छ । चुनाव त लाग्यो । तर, हामीलाई धान थन्क्याउने चटारो छ । पाकेको थान बेलैमा काटेन भने थन्क्याउन पाइँदैन कि भन्ने तनाव हुन्छ । चरा र मुसाले सक्न लाग्यो । मौसमले साथ दिएन भने हाम्रो त बिल्लीबाठ हुन्छ । काम छाडेर चुनावमा जाने सम्भावना छैन, उनले भने । अर्कोतर्फ दिन धुम्म हुन थालेकाले पनि धान थन्क्याउन पाइँदैन कि भन्ने पिरलो रहेको मंगलु सुनाउँछन् । दिन धुम्म हुँदैछ । केही दिनदेखि राम्ररी घाम लागेको छैन । खेतभरि धान काटेर छाडेका छौं । पानी पयो भने सबै भिजाइदिन्छ । हाम्रो मेहनत त्यत्तिकै खेर जान्छ । अहिले अरू कुरालाई वास्ता नगरिकन धान थन्क्याउनु छ, उनी भन्छन् । ग्रामथानकै ठकनीदेवी सरदारलाई पनि पाकेको धान थन्क्याउने हतारो छ । हुन त हाम्रै जनप्रतिनिधि छान्नुपर्ने हो । राम्रो मान्छेलाई जनप्रतिनिधि बनाउनुपर्छ भन्ने लाग्छ । चुनाव लागिसक्यो । तर, धान थन्क्याउने हतारोले अरू कुरामा ध्यान दिन पाएकै छैन, उनले भनिन् । धान नथन्क्याएसम्म अरू कुरामा ध्यान दिन नसकिने उनले बताइन्् । ठकनीदेवी आफ्नो र गाउँको पीडा बुझिदिने नेताले चुनाव जितोस् भन्ने पक्षमा छिन् । वर्षा भयो भने पाकेको बालीलाई नोक्सान पुयाउने डरले आकाश हेर्दै धान भित्राउनुपर्ने हतारोा आफूहरू रहेको उनले बताइन्् । उनका अनुसार उम्मेदवार भोट माग्न खेतमै आइरहेका छन् । मंगलु र ठकनीदेवी मात्रै हैन, ग्रामथानका किसान अहिले धान बाली भित्राउन निक्कै व्यस्त छन् । गाउँपालिकाको अध्यक्ष चयनका लागि आगामी मंसिर १६ गते उपनिर्वाचन हुँदै छ । चुनाव नजिकिँदै जाँदा उम्मेदवारलाई भने भोट माग्ने चटारो छ । तर, मतदातालाई भने बाली थन्क्याउने हतारो छ । मौसम प्रतिकूल भइदियो भने वर्ष दिनभरि खाने धान स्वाहा हुन्छभन्ने चिन्ता उनीहरू छन् । कृषकको अहिले मानो खाएर मुरी भित्राउने मुख्य सिजन हो । त्यसैले धेरैजसो मतदाता खेतमै व्यस्त छन् । खेतबारीमा व्यस्त किसानहरू अब चुनाव जित्नेले कृषि क्षेत्रलाई प्राथमिकता दिएर काम गर्नुपर्ने बताउँछन् । गाउँमै रोजगारीको सिर्जना गर्नेदेखि स्थानीयका पिरमर्का र गाउँका समस्या बुझिदिने व्यक्तिले चुनाव जित्नुपर्ने ग्रामथानको नेता चोकका गणेश कार्कीले बताए बताए । उनका अनुसार पछिल्लो समय नेताहरू अनेक अनियमिततामा मुछिने गरेका छन् । तर, अबको निर्वाचनबाट गाउँको समस्या बुझिदिने र असल नेता चुनिनुपर्ने कार्की बताउँछन् । समाज र जनताका लागि काम गर्ने नेताको खाँचो रहेको उनको भनाइ छ । अब नागरिक सचेत भइसकेका छन् । जसले काम गर्न सक्छ, जसको भिजन छ, उसैलाई मत दिने हो । अब भाषण सुनेर भोट हाल्ने जमाना गए, कार्की भन्छन् । ग्रामथानमा चुनावी सरगर्मी बढेको छ । राजनीतिक दलका नेता र उम्मेदवार यतिबेला घरदैलोमा व्यस्त छन् । मतदाता रिझाउँदै गाउँगाउँ, बस्तीबस्ती र कृषकका खेतबारीमा पुगिरहेका छन् । उम्मेदवार तथा नेता कार्यकर्ताले प्रचार सामग्रीसहित खेतमै पुगेर भोट माग्ने गरेका हुन् । ग्रामथान किसानहरूको बसोबास बढी भएको पालिका हो । कामको मुख्य याम भएकाले यतिबेला कृषकलाई पाकेको धान थन्क्याउन भ्याइ नभ्याइ हुनु स्वभाविक नै हो । उम्मेदवार भने आआफ्नो एजेन्डासहित मतदातालाई फकाउन व्यस्त छन् । खेतमै पुगेर मत दिँदै आफूलाई जिताउन आग्रह गर्छन्् । खेतमै पुगेर भोट माग्नेमध्येका एक हुन् नेकपा (एमाले)बाट गाउँपालिकाको अध्यक्षका उम्मेदवार तुलसीराम विश्वास । एमाले ग्रामथानको उपाध्यक्षसमेत रहेका उनले चुनाव लक्षित घरदैलोलाई तीव्र पारेका छन् । त्यस क्रममा शनिबार खेतमै पुगेर भोट मागिरहेको भेटिए । चुनाव आइसकेकाले घरदैलोमा व्यस्त छु । हाम्रो गाउँपालिकामा कृषि पेशामा आवद्ध भएकाहरूको बसोबास धेरै छ, विश्वासले भने, कामको पनि सिजन भएकाले अधिकांश मतदाता खेतबारीमै भेटिन्छन् । आफ्नो एजेन्डासहित खेतमै पुगेर भोट माग्ने गरेको छु । मतदातालाई विश्वासमा लिइरहेको छु । चुनावी अभियानका क्रममा आफूले मतदाताको समस्या नजिकबाट नियाल्न पाएको उनले सुनाए । यहाँका कृषकले सधैंं बिउ, मलदेखि सिँचाइसम्मका समस्या भोगिरहेका छन् । शिक्षादेखि स्वास्थ्यका समस्या त छँदै छन् । मैले चुनाव जितेपछि सबै समस्याको समाधान गर्नेगरी काम गर्छु । नयाँ ढंगले जनताका पक्षमा काम गर्ने योजना बनाएको छु । कृषकको पीडा मैले नजिकबाट बुझेको छु, विश्वासले भने । ग्रामथानको अध्यक्षका लागि एमालेबाट तुलसीराम विश्वाससहित नेपाली कांग्रेसबाट बलराम सरदार, नेकपा (माओवादी केन्द्र)बाट नमोनारायण माझी, राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), नेकपा (एकीकृत समाजवादी)बाट दिलबहादुर विक उम्मेदवार छन् । उनीहरू आआफ्नो एजेन्डासहित चुनावी मैदानमा होमिएका छन् । उनीहरू सबै ग्रामथानमा भिजेका उम्मेदवारहरू हुन् । ग्रामथानमा उपनिर्वाचनका लागि १३ हजार ४१ म्हिलासहित २६ हजार ४४ मतदाता रहेका छन् ।"
मानिसबाटै असुरक्षित वन्यजन्तु : शिकारीको पासोबाट जोगाउनै मुस्किल,"सुर्खेत : मानवको व्यवहारकै कारण वन्यजन्तु असुरक्षित बन्न थालेका छन्। सामुदायिक वनको अवधारणाका कारण वन्यजन्तुको संख्यामा वृद्धि भए पनि चोरीशिकारीका कारण मर्न थालेका छन्। शिकारीले जंगलमा लुकीछिपी राखेका पासोमा परेर वन्यजन्तु मर्न थालेपछि तिनको संरक्षणमा चुनौती थपिएको हो। सुर्खेतका ग्रामीण क्षेत्रमा वन कार्यालय र प्रहरीको आँखा छलेर वन्यजन्तुको चोरीशिकारी हुने गर्छ। तर, वन कार्यालय र प्रहरीको प्रत्यक्ष निगरानी रहने सदरमुकाम वीरेन्द्रनगरभित्रका जंगलमा समेत वन्यजन्तु सुरक्षित छैनन्। अर्थात वीरेन्द्रनगर आसपासका जंगलमा नै शिकारीले वन्यजन्तुको चोरीशिकारी गरिरहेका छन्। मुख्यगरी वीरेन्द्रनगरमा बाक्लो जंगल रहेको उत्तरी जलाधार क्षेत्र र संरक्षित वन रहेको काँक्रेविहार क्षेत्रमा रहेका वन्यजन्तु नै शिकारीले थापेका पासोमा परेर मर्न थालेका हुन्। शिकारीले पासोमा पारेर मार्न थालेपछि जिल्लामा वन्यजन्तु जोगाउनै मुश्किल भइरहेको हो। केही साताअघि वीरेन्द्रनगर नगरपालिका४ स्थित उत्तरी जलाधारमा रहेको भैरम सामुदायिक वनमा शिकारीले थापेको पासोमा परेर रतुवा मयो। करिव २० किलोको भाले रतुवा पासोमा मरेपछि प्रहरी र स्थानीयले त्यसलाई जंगलमै गाडे। त्यसअघि पनि सोही वन क्षेत्रभित्र तीन वटा रतुवा शिकारीको पासोमा परेका थिए। वर्ष दिनमा आधा दर्जनभन्दा बढी रतुवाहरू सो वन क्षेत्रमा शिकारीले थापेका पासोमै परेर मर्ने गरेका छन्। यस्तै जीवित फेला परेका वन्यजन्तुलाई भने डिभिजन वनले नै उद्धार गरी जंगलमै छोड्ने गरेको छ। वीरेन्द्रनगरको उत्तरी जलाधार क्षेत्रभित्र रतुवा, जरायो र बँदेल पाइन्छन्। भैरम सामुदायिक वन उपभोक्ता समूहका कोषाध्यक्ष यामकुमारी चालिसेले वर्षमा चारपाँचवटा रतुवा शिकारीले थापेको पासोमा मर्ने गरेको बताइन्। उनले भनिन्, सामुदायिक वनमा वन्यजन्तुको संख्या विस्तारै वृद्धि भइरहेको छ, तर हामीलाई शिकारीले पासो कहाँ र कसरी थाप्छन् भन्ने थाहा नै हुँदैन। शिकारीबाट वन्यजन्तु जोगाउनै कठिन भयो, वन्यजन्तु जोगाउनका लागि हामीले बेलाबेलामा वन क्षेत्रमा गस्ती पनि गरिरहेका छौं। अघिल्लो वर्ष पनि वीरेन्द्रनगर आसपासका जंगलमा एक दर्जन वन्यजन्तु पासोमा परेको अवस्थामा भेटिएका थिए। डिभिजन वन कार्यालय सुर्खेतका अनुसार उक्त अवधिमा शिकारीले थापेको पासोमा परेको केही वन्यजन्तुको भने जीवितै उद्धार गरिएको छ। शिकारीले नै लगेको हुनसक्ने भएकाले मरेका वन्यजन्तुको संख्या अरू बढी हुनसक्छ। संरक्षित वन क्षेत्र रहेको काँक्रेविहारमा पनि वन्यजन्तु सुरक्षित छैनन्। शिकारीले त्यहाँँ रहेका वन्यजन्तुको पनि चोरीशिकारी गरिरहेका हुन्। चोरीशिकारी हुन थालेपछि यहाँ पनि वन्यजन्तु सुरक्षित छैनन्। वन्यजन्तु असुरक्षित भएपछि केही दिन अघिमात्र काँक्रेविहार क्षेत्रमा वनभोज र होहल्ला गर्न रोक लगाइएको छ। शिकारीले मारेर लगेका वन्यजन्तुको तथ्यांक भने वन कार्यालयसँग छैन। तर पासोमा परेका कतिपय वन्यजन्तुहरूको भने वन कार्यालयले उद्धार गर्दै आएको छ। गत आर्थिक वर्ष २०८००८१ मा मात्र डिभिजन वन कार्यालय सुर्खेतले डेढ दर्जन वन्यजन्तुको उद्धार गरेको छ। सो अवधिमा जिल्लाका विभिन्न जंगलबाट शिकारीले थापेका पासोमा परेका १८ वटा वन्यजन्तुको उद्धार गरिएको हो। कार्यालयका फरेष्टर इच्छा भण्डारीले उद्धार गरिएका मध्ये करिव आधा भने मरेको जानकारी दिइन्। उनका अनुसार जरायो तीन वटा, बँदेल चारवटा, मयुर, कछुवा र भार्से एकएक वटा तथा रतुवा आठ वटा गरी १८ वटा वन्यजन्तुको उद्धार गरिएको थियो। बन्दुकबाट शिकार गर्दा आवाज आउने र प्रहरीले थाहा पाउने भएकाले पनि शिकारीले पासो थापेर चोरीशिकारी गर्ने गरेको पाइएको हो। डिभिजन वन कार्यालयले वन्यजन्तु पासोमा परेर मर्ने गरेको भन्दै संरक्षणमा समस्या भएको जनाएको छ। जंगलमा सवारीसाधनको ठक्करबाट पनि वन्यजन्तु मर्ने गरेको कार्यालयको भनाइ छ। वन्यजन्तु असुरक्षित हुन थालेपछि अब नियमित गश्ती बढाउनुपर्ने वन कार्यालयले जनाएको छ। डिभिजन वन अधिकृत वसन्तबाबु श्रेष्ठले वन्यजन्तुको चोरीशिकारी नियन्त्रण गर्न गश्ती बढाउनुपर्ने बताए।"
उग्रतारामा दर्शनार्थीको भीडभाड,"डडेल्धुरा : सुदूरपश्चिमकै प्रसिद्ध देहिजात नामले परिचित उग्रतारा भगवती मेला सम्पन्न भएको छ। शुक्रबार साँझदेखि सुरु भएको मेला शनिबार बेलुकी सम्पन्न भएको हो। यसपटक नेपाली कांग्रेसका सभापति शेरबहादुर देउवा र उनकी पत्नी परराष्ट्र मन्त्री आरजु राणा देउवा पनि मेलामा सहभागी भएका थिए। हरेक वर्ष कात्तिक शुक्ल पूर्णिमाको रात र प्रतिपदाको दिन मेला लाग्छ। राति लाग्ने मेलालाई रतेडी र प्रतिपदाको दिन लाग्ने मेलालाई दिउँसोेडी भनिन्छ। खनमडा, छचोडा, दुमडा र जिलोडा भ्राण (भण्डार) रहेको उग्रतारा भगवती मन्दिरमा यी चारवटै गाउँबाट रतेडी मेलामा बिहान देउरो आएपछि दिउँसोेडी मेला सुरु भएको थियो। शनिबार बेलुका देउरो फर्केसँगै मेला सम्पन्न भएको क्षेत्र विकास समितिले जनाएको छ। देहिजातका रूपमा मानिने उग्रतारा भगवती मेला भर्न सुदूरपश्चिम, कर्णाली प्रदेश तथा छिमेकी देश भारतबाट समेत श्रद्धालु आएको उग्रतारा क्षेत्र विकास समितिका अध्यक्ष तेजबहादुर साँकीले बताए। यो वर्ष पनि हजारौंको संख्यामा श्रद्धालु भक्तजनले मेला भरे, उनले भने। अमरगढी नगरपालिका८ को दशरथचन्द राजमार्गसँगै सुन्दरडाँडामा महाशक्तिपीठ उग्रतारा भगवतीको मन्दिर अवस्थित छ। वर्षमा एक पटक लाग्ने मेलामा उग्रतारा माताको दर्शन गरेमा दैवीप्रकोप नहुने, सुख प्राप्ति, मनोकामना पुरा हुने, शरीरको रक्षा गर्ने र परिवारले सुख पाउने जनविश्वास रहेको छ।"
"स्थानीय तह उपनिर्वाचन,कहाँ को उम्मेदवार ?","काठमाडौं (अन्नपूर्ण) : स्थानीय तह उपनिर्वाचनका लागि दलहरूले आआफ्ना उम्मेदवार तय गरेका छन्। मंसिर १६ गते हुने उपनिर्वाचनका लागि आइतबार उम्मेदवार दर्ता हुँदैछ। कुन दलले कहाँ कसलाई उम्मेदवार बनाएका छन् ? १ कीर्तिपुर नगरपालिका, काठमाडौं चुनाव हुने पद : मेयर कांगे्रस कृष्णमान डंगोल एमाले डा सुरेन्द्र मानन्धर माओवादी शिवशरण महर्जन राप्रपा ई ध्रुव महर्जन २गौरिशंकर गाउँपालिका, दोलखा चुनाव हुने पद : उपाध्यक्ष कांग्रेस पास्वीकी तामाङ एमाले उमा लुंगेली शेर्पा माओवादी निमलेकी शेर्पा एकिकृत समाजवादी रवीना खड्का रास्वपा गोमा श्रेष्ठ ३ ग्रामथान गाउँपालिका, मोरङ्ग चुनाव हुने पद : अध्यक्ष कांग्रेस बलराम सरदार एमाले तुल्सीराम विश्वास माओवादी नमो नारायण माझी एकिकृत समाजवादी दिलबहादुर विक राप्रपा दिनेश कुमार थनदार रास्वपा नवीन कुमार विश्वास ४पुथा उत्तर गंगा गाउँपालिका, रुकुम (पूर्व) चुनाव हुने पद : उपाध्यक्ष कांग्रेस रिर्चा सुनार एमाले केस कुमारी तुलाचन माओवादी ज्ञान देवी पुन एकिकृत समाजवादी सुनिता बुढा ५ महाबु गाउँपालिका, दैलेख चुनाव हुने पद : अध्यक्ष कांग्रेस झलकबहादुर भण्डारी एमाले जंग बहादुर शाही माओवादी जंग बहादुर मगर रास्वपा प्रकाश कुमार बुढा ६ नलगाड नगरपालिका, जाजरकोट चुनाव हुने पद : उपप्रमुख कांग्रेस इन्द्रा चन्द सिंह एमाले सुनिता बोहोरा माओवादी देवका लामिछाने राप्रपा नेपाल मनिषा रावल रास्वाप पार्वती पुन ७ सर्केगाड गाउँपालिका, हुम्ला चुनाव हुने पद : उपाध्यक्ष कांग्रेस सविता बुढा एमाले जाना शाही ८ स्वामी कार्तिक खापर गाउँपालिका, बाजुरा चुनाव हुने पद : उपाध्यक्ष कांग्रेस पुलती सरा शाही एमालेसुलोचना भण्डारी बुढा माओवादी राजु कुमारी विक एकिकृत समाजवादी जवा शाही"
"कमलामा भूत होइन, देवीदेवता मेला","जनकपुरधाम : मानव सभ्यताको उत्पत्तिस्थल नदी। महाभारत पर्वतको तलो खोचहरू, चूरेहुँदै बग्ने कमला नदी सिन्धुली उदयपुर र धनुषा र सिरहाको माटो भिजाउँदै भारत प्रवेश गरी कमलामा मिसिन्छ। नदी जहिले पनि विनाशकारी र जीवनदायी हुन्छन्। वर्षामा विनाश र सुक्खामा जीवनदायी। वर्षामा गढगढाउने कमला, हिउँदमा शान्त भएर कलकलकलकल बग्छिन्। र, कमलाको त्यही सुमधुर कलकल बग्ने पानीका चारैतिर ढोल, मृदङ्ग र झ्याल, झामरको संगीतमय कर्तल ध्वनि गुन्जिरहन्छ कात्तिक पूर्णिमामा ! निचा पंथ उपर परमेश्वर  गुरु दिनानाथ साक्षी रहिए, सत पाप की छय, धर्म की जय, सत भगता अर्थात गीत गाउने भगतिया (ठेटमा मौलिक भाकामा गीत गाउनेलाई भगैत वा भगतिया भनिन्छ।) कमला किनारमा कात्तिक पूर्णिमाको दिन जताततै यत्रतत्र सर्वत्र देवी देवता खेल्ने गरेको देखियो। घरको कूल देवता अर्थात आफ्नो कूल देवको दैव्य शक्ति शरीरमा प्रवेश गरेका छडिदार अर्थात घर कुल देवताको मुख्य सेवक जसलाई स्थानीय भाषामा पन्थ भनिन्छ। यस्ता महिला र पुरुष एउटा हातमा आहूत (माटोको ढकीनमा दनदनी बलिरहेको आगो) एउटा हाातमा र अर्को हातमा लठ्ठी अर्थात वेत जसलाई स्थानीय भाषामा छडी भनिन्छ। त्यही लिएर आफ्नो कूल देवता (जसको जून अराध्य कूल देवी देवता छन्) उसलाई साक्षी राखी हाकबाक मार्दै हैंहैं (ठूलो स्वरले सिंहनाद गर्दै) कमलामा स्नान गरिरहेको भेटिए। दैवीय शक्तिको जोडबलमा आगोले भरिएको अर्घ लिएर नदी किनारमा रात्रिकालमा सम्पूर्ण कूल खादानमा भएका देवीदेउता रिझाउने तथा उनीहरूलाई जगाउने गरिन्छ। मध्यरात समाप्तिपछि कर्ताले डुब मार्ने अर्थात डुबुल्की लगाउने र ंप्राप्त सिद्धि सधैंका लागि स्थायी दिन कमला माता (कमलेश्वरी) लाई साक्षी राखी कमलामा नुहाउने गर्छन्। डुब लगाउने अर्थात कर्ता नुहाउनेको शरीरमा हुने देवीदेवतालाई स्थायी दिन गुरु दिनकर अर्थात चन्द्रमा र सूर्यलाई साक्षी राखी बाचा र कसम खुवाउने पद्धति नै कमला स्नान हो। कमला नदीमा आएर शपथ लिए पश्चात् नव धामीझाँक्रीहरू पाको हुने विश्वास गरिन्छ। यसरी दैवीय रूपमा साक्षात कूल देवता शरीरमा भएको बेलामा मानिस स्वयम् काम्ने, दैविक कौतुक प्रदर्शन गर्ने, रौद्रता देखाउने, ताण्डव गर्ने साथै कसैको घरमा कूल देवता बिग्रिएको, भुतप्रेतको साया भएको तथा बोक्साबोक्सीले जादू तथा टुनामुना गरेको भए खुलासा पनि गर्छ। त्यसैले यो दिनको कमला जमघटलाई स्थानीयले भूत मेला भन्छन तर यो भूत मेला नभई वैदिक र दैवीक मेला हो। महोत्तरी गौशाला नगरपालिका कान्तिबजार कालिपुरका मोहन महतो कोइरीले कात्तिक पूर्णिमाको मेलालाई धामीगुणी हरूको सतवैद्य मेला भन्ने गरेको सुनाए। उनले भने, प्रेत आत्माहरूलाई ठेगान लगाउने हो र देवीदेवताको बास गराउने दिन कात्तिक पूर्णिमाको दिन हो। सतवैद्य अर्थात देवी देवताहरूलाई छडिदार को शरीर, मन मष्तिषक र मुख्य धर्ताकर्ता र पुजकका रूपमा शपथ ग्रहण गराउनु हो। मन्त्रगुण सिकेर वा दैवीशक्ति शरीरमा प्रवेश गरेर काम्न थालेका नयाँ धामीहरूलाई कात्तिक शुक्ल पूर्णिमामा दिन कमला नदीलाई गंगा मानेर स्नान गराइन्छ। नयाँ बन्ने धामी (कूल देवताको पूजक वा सेवक) हरूलाई कमला नदीमा प्रात प्रहरमा डुबुल्की मार्न लगाइ पवित्र बनाइ शपथ ग्रहण गराउँछौं, धनुषाको बटेश्वर निवासी रामेश्वर महतोले भने, नयाँ सिकारु भगतालाई हामीले मन्त्र सिकाउँछौं। शपथग्रहण गराउँछौं। भगताले सिकेको मन्त्र र प्राप्त गरेको दैवी शक्तिलाई मानव, अन्य प्राणी र समाजको हितमा मात्र प्रयोग गर्न वचनबद्धता गराउँछौं। जसलाई स्थानीय भाषामा सतवैद्य भनिन्छ। धामीहरूले बेला वखतमा प्रकट भएर मानिसलाई दु:ख दिने मृत प्रेत शक्तिहरूलाई मन्त्रद्वारा बाँधेर कैदी बनाइ ल्याउने र कमलामा बगाउने अर्थात भसाउने पनि गर्छन््। विभिन्न समयमा मानवालई मृत आत्माले सताएकोलाई कैदी बनाएर ल्याएका र त्यस्ता भुतप्रेत शक्तिहरूलाई कमलामा विसर्जन गरिन्छ। यसो गर्नाले उनीहरू पुन: फर्किएर आँउदैन अर्थात उनीहरूलाई कमलाले बगाएर लैजाने गरेको जनविश्वास रहेको छ। यसरी धामी भन्नाले धर्म गर्ने र गुणी भन्नाले गुण लगाउने अर्थात कसैलाई मृत आत्माले सताए, उनीहरूलाई धामीगुणीको मार्फत छुटकारा दिलाउने भन्ने बुझिन्छ। नयाँ धामीहरूमा पहिल्यैदेखि नै कूल देवताले आफ्नो छडिदारका रूपमा रोजेर दैवीक शक्ति प्रवेश गरेको घोषणा गराउँछ। यसपछि ती मानिसलाई कुल देवताको मुख्य पात्र अर्थात भक्त जसलाई स्थानीय भाषामा भक्ता बनाइन्छ। लठीया बाँसले बनेको लाठ्ठी अर्थात वेत लाठी थमाइन्छ। भक्तासँग दुईचार जना अगुवापछुवा रहन्छन् जसले नयाँ धामीलाई सम्हाल्छ। ५ देखि १० जनाको भगतिया हुन्छन्। उनीहरूलाई दहिन गवैया पनि भनिन्छ। उनको काम हुन्छ दैवीशक्तिको स्तुति गीत गाउने। जसलाई भगैत गीत पनि भनिन्छ। भगैत गाएपछि देवता खुशी हुँदै छडिदारको भगताको शरीरमा प्रवेश गर्छ। वाद्यवादन हुन्छ मृदङ्ग र झ्याली। भक्ताको हातमा माटोको ढकना हुन्छ। त्यसमा भरभराउँदो आगो हालिएको हुन्छ। आगोमा सालधूप हालिन्छ। भक्ताले आगोको लप्काले भरिएको ढकना हातमा नचाउँदै रौद्रता र ताण्डव नाच नाच्छन्। हैंहैं को सिंहनाद गर्छन््। कतिपय धामीहरूले अविश्वसनीय र अकल्पनीय कर्तव्य गरी देखाउँछन्। तातो खीर हातले चलाउने, अगेनाको भुंग्रोमा हात हाल्ने, आगोमाथि हिँडेर देखाउने जस्ता दृश्यले सर्वसाधारण दर्शनार्थीहरूको आङ सिरिङ्ग हुन्छ। कात्तिक महिनालाई नदी स्नानको महिना भन्छ। सक्नेले गंगा पुगेर स्नान गर्छन््, नसक्नेले कमला, कोशी वा नजिकको कुनै नदीमा गंगाकमल स्नान कोशी स्नान गर्छन््। कात्तिक पूर्णिमाको दिन जुनसुकै नदीलाई गंगा मानेर स्नान गर्दा पुण्य प्राप्त हुने विश्वास छ। त्यसैले कमला नदीमा धनुषा र सिरहाको सबै घाटमा ठूलो भीड लागेको छ। नदीमा स्नान गर्नेहरूको पनि भीड असंख्य हुन्छ। सिरहाका धामी गंगा मण्डल भन्छन्, हरेक वर्ष कमला स्नान गरेपछि हामी नयाँ शक्ति प्राप्त गर्छौ। हाम्रो मन्त्र प्रभावी हुन्छ। रोग व्याधि निको हुन्छ। भूत प्रेतबाट समस्या भोग्नेहरूलाई ल्याएर निको पार्छौं। कमला, गंगा, कोशीमा स्नान गर्दा पापबाट मुक्ति पाइन्छ। साथै कमला गंगालगायतका पवित्र नदीमा नयाँ भगता (जसको जीउमाथि प्रथमपटक देवताको गात) स्थायी हुने र भगताको गुण तन्त्र शक्ति चल्ने विश्वास धामी झाँक्रीको छ। संस्कृतिवद् तथा जानकार डा राजेन्द्र प्रसाद विमलले केही अध्यात्मवादी भूत मेलालाई तन्त्र विद्यालयमाथि आधारित आध्यात्मिक मेलाको संज्ञा दिन्छन् भने भौतिकवादी भने भूत मेलालाई पाखण्डको संज्ञा दिने गरेको सुनाउँछन्। उनी भन्छन्, भूतप्रेत धामी झाँक्री भनेको रुढीवादीको नमूना हो। चलाख ध्रुत व्यक्ति धामीगुणी द्वारा सामाजिक प्रतिष्ठा र धन कमाउन सुरु गरिएको आयोजना हो भन्छन्। तर, कमला नदीमा देखिने यस्ता सामूहिक क्रियाकलापलाई टेलिप्याथी उपचार पद्धति हो। यस पद्धतिको मनोविज्ञानसँग गहिरो सम्बन्ध हुन्छ।"
"मानव वन्यजन्तु द्वन्द्व, सहअस्तित्वको चुनौती","जैविक विविधता संरक्षणको प्रयासमा अन्तर्राष्ट्रिय स्तरमा नेपालले गरेको कामको चर्चा छ । तर, मानव र वन्यजन्तुबीच चुलिँदो द्वन्द्वले यो प्रयासलाई चुनौती दिइरहेको तथ्यांक पछिल्ला वर्षमा सार्वजनिक भइरहेको छ । पछिल्लो २१ वर्षको तथ्यांक अनुसार जंगली हात्ती र अन्य वन्यजन्तुका कारण ३५० भन्दाबढी मानिसले ज्यान गुमाउनुका साथै सयौं घाइते भएका छन् । मनव वन्यजन्तु द्वन्द्वमा दुबै पक्षको सहअस्तित्वको चुनौती देखिन्छ । मानव गतिविधिका कारण हात्ती, बाघ, गैंडा लगायतका संरक्षित वन्यजन्तुको संख्या घट्दो क्रममा पनि छ । मानव र वन्यजन्तुबीचको द्वन्द्व दिनप्रतिदिन बढ्नु चुनौतीको विषय हो । मानव बस्तीको विस्तार, अतिक्रमण र वनजंगलको विनाशले वन्यजन्तुहरूको बासस्थान सीमित हुँदै जाँदा यो समस्या आएको हो । यसले गर्दा मानव र वन्यजन्तुको प्रत्यक्ष द्वन्द्व भइरहेको छ, जसको परिणामस्वरूप दुवै पक्षले दुःख भोग्नु परेको छ । यसको मुख्य कारण भनेको सरकारसँग वन्यजस्तु संरक्षणको दीर्घकालीन योजना नहुनु हो । वन्यजन्तु संरक्षणका नाममा बिभिन्न कानुन बनेका छन् । तर, तिनको प्रभावकारी कार्यान्वयनमा उदासिनता देखिन्छ । बाघ, गैंडालगायत जंगली जनावरले मानवीय जीवनलाई प्रभावित पारेका घटनाहरू दैनिक सार्वजनिक भइरहँदा सरकार र सरोकारवाला निकायले यस्ता घटनालाई समाधान गर्न दीर्घकालीन रणनीति बनाउन सकेको छैन । वन्यजन्तुको बासस्थान अतिक्रमण, अव्यवस्थित शहरीकरण र जंगल क्षेत्रको अवैध उपयोगले मानव र वन्यजन्तुको द्वन्द्व बढाएको हो । हात्ती, बाघजस्ता जनावरले आफ्नो प्राकृतिक मार्ग खोज्दा मानव बस्तीमा प्रवेश गर्नु र मानवीय तथा पशुधनमा क्षति पुयाउनु स्वाभाविक हो । मानव वन्यजन्तु द्वन्द्व न्युनीकरणका लागि सचेतना कार्यक्रमहरू सञ्चालन, वन क्षेत्रहरूको प्रभावकारी व्यवस्थापन, वैकल्पिक रोजगारीको सिर्जना सुनिश्चित गर्नुपर्छ । वनक्षेत्रको सीमा निर्धारण गरी मानवीय बस्ती र बन्यजन्तुबीचको सम्पर्कलाई न्युनीकरण गर्न जैविक मार्गहरूको विकास पनि अपरीहार्य छ । वन्यजन्तुको अनुगमन गर्न प्रविधि प्रयोग, प्रभावित क्षेत्रहरूमा सामुदायिक बिमा योजना विस्तार र वन्यजन्तुको बासस्थान संरक्षणमा प्राथमिकता दिइनु आवश्यक छ । मानववन्यजन्तु द्वन्द्वले जैविक विविधताको संरक्षणलाई थप कठिन बनाउँदैछ । सहअस्तित्वका लागि दीर्घकालीन योजना, प्रविधिको उपयोग र समुदायको सक्रिय सहभागिता अपरिहार्य छ । यसले मात्र देशको जैविक विविधताको दिगो संरक्षण सम्भव बनाउने छ । मानव वन्यजन्तु द्वन्द्वलाई प्रभावकारी रूपमा न्युनीकरण गर्न तात्कालीन र दीर्घकालीन योजना बनाएर लागू गर्नुपर्छ ।"
