शीर्षक,विवरण
हाइड्रोजन इन्धनको युगमा नेपाल,"काठमाडौं : काठमाडौं विश्वविद्यालय (केयू)ले निर्माण गरेको मुलुककै पहिलो हाइड्रोजन रिफ्युलिङ स्टेसन तथा हाइड्रोजन गाडीको औपचारिक उद्घाटन भएको छ। प्रधानमन्त्री केपी शर्मा ओलीले केयूद्वारा नेपाल आयल निगमको सहयोगमा स्थापित नेपालको पहिलो ग्रिन हाइड्रोजन उत्पादन, भण्डारण तथा रिफ्युलिङ स्टेसनको उद्घाटन गरेका हुन्। देशलाई युगान्तकारी परिवर्तनमा लैजाने यो परियोजना शुक्रबार प्रधानमन्त्री ओलीले उद्घाटन गरेका हुन्। कानुन बनेर बृहत्तर उपयोगमा आएपछि ग्रिन हाइड्रोजन परियोजनाले देशको विकासमा कायापलट गर्नेछ। शुक्रबार काठमाडौं विश्वविद्यालयको २९औं दीक्षान्तको दोस्रो चरणमा सरिक हुने क्रममा विश्वविद्यालयका कुलपतिसमेत रहेका प्रधानमन्त्री ओली विश्वविद्यालय परिसरबाट दीक्षान्त समारोहसम्म ग्रिन हाइड्रोजन कारमा सवारी भएर पुगेका हुन्। केयूले २०७७ साल साउनदेखि ग्रिन हाइड्रोजन ल्याब स्थापना गरी अनुसन्धान तथा प्रयोग गर्दै आएको छ। विशेषतः जलवायु परिवर्तनले निम्त्याउँदै गरेको वातावरणीय जोखिमलाई न्यूनीकरण गर्ने तथा जीवाश्म इन्धन खपतको कटौती गर्ने उद्देश्यले यो ल्याबको स्थापना गरिएको हो। युरिया मल कारखानाको सञ्चालन, फलाम खनिजको प्रशोधन तथा सिमेन्ट उद्योेगहरूमा कोइलाको विस्थापनका लागि समेत ग्रिन हाइड्रोजनको प्रयोग गर्ने गरी केयूले अनुसन्धान गरिरहेको छ। उद्घाटनपछि केयूमा हाइड्रोजनसम्बन्धी विद्यावारिधि गर्दै गरेका पाँच शोधकर्तासँग अन्तरक्रिया गर्दै प्रधानमन्त्री ओलीले नेपाल सरकारले आवश्यक पर्ने नीति, नियमहरूको तर्जुमा गर्दै हाइड्रोजन प्रविधिलाई व्यावसायिक प्रयोजनमा सकेसम्म चाँडो लैजाने बताए। नेपाल सुहाउँदो अनुसन्धान सुरुवात गरेकोमा उपकुलपतिलगायत सम्पूर्ण सोधकर्तालाई ओलीले बधाई तथा शुभकामनासमेत दिए। नेपाल आयल निगम भविष्यमा हाइड्रोजन इन्धनको व्यवसाय गरी निर्यात गर्न सक्ने अवस्थामा पुग्ने कुरामा म आशावादी छु, ओलीले भने। केयूस्थित ग्रिन हाइड्रोजन ल्याबका प्रमुख तथा सहप्राध्यापक डा विराजसिंह थापाले निकै लामो समयको अनुसन्धानपश्चात् स्थापित हाइड्रोजन रिफ्युलिङ स्टेसनको उद्घाटनले नेपाल औपचारिक रूपमा नै हाइड्रोजन युगमा प्रवेश गरेको बताए। काठमाडौं विश्वविद्यालयको अनुसन्धानले हाइड्रोजनको प्रयोग मार्फत उद्योेगहरूमा प्रयोग हुने जीवाश्म इन्धनको प्रतिस्थापन हुने सम्भाव्यतालाई प्रमाणित गरिसकेको छ, थापाले बताए। नेपाल सरकारले ऊर्जा मन्त्रालयमार्फत काठमाडौं विश्वविद्यालयका विज्ञ प्रतिनिधिसमेत संलग्न कार्यदल गठन गरी राष्ट्रिय हाइड्रोजन नीति २०८० पारित गरिसकेको छ। यस नीतिलाई व्यावसायिक परियोजनाहरूमा कार्यान्वयन गर्नका लागि आवश्यक ऐन, नियम, निर्देशिका र कार्यविधिमा निर्माणको क्रममा छन्। नेपालमा हाइड्रोजन इन्धनको विकासक्रमहाइड्रोजनलाई विगत केही समयदेखि नवीनतम ऊर्जाको भविष्यका रूपमा लिइएको छ। नेपालले अन्तर्राष्ट्रिय समुदायसमक्ष जनाएको शून्य कार्बन उत्सर्जनको प्रतिबद्धता पूरा गर्न ग्रिन हाइड्रोजन ऊर्जाको उत्पादन र प्रयोगले महŒवपूर्ण भूमिका निर्वाह गर्न सक्ने देखिएको छ। नेपालले २०६५ मा नै यससम्बन्धी अध्ययन गरेको थियो। त्रिभुवन विश्वविद्यालय र वेस्टर्न मिचिगन विश्वविद्यालयले संयुक्त रूपमा नेपालमा हाइड्रोजन ऊर्जाको सम्भावनासम्बन्धी अध्ययन गरेका थिए। जलविद्युत् प्रयोग गरी हाइड्रोजन तथा यसको सहउत्पादन गर्न र सोको उपयोग गरी पेट्रोलियम पदार्थको आयातमा न्यूनीकरण गर्न सकिने अध्ययन प्रतिवेदनमा उल्लेख छ। २०७७ मा एसियाली विकास बैंकले नेपालमा जलविद्युत्को प्रयोगबाट हाइड्रोजन उत्पादनको सम्भावनाका बारेमा अर्को अध्ययन गरेको थियो। २०७७ मै काठमाडौं विश्वविद्यालयले ग्रिन हाइड्रोजन प्रयोगशाला स्थापना गरी नेपालको सन्दर्भमा हरित हाइड्रोजनको आवश्यकता र सम्भावनाबारे अनुसन्धान सुरु गरेको थियो। जल तथा ऊर्जा आयोगको सचिवालयले २०७८ मा नेपालमा ग्रिन हाइड्रोजन उत्पादनको सम्भावना र प्रयोगको प्रारम्भिक अध्ययन गरेको थियो। आर्थिक वर्ष २०७९८० को बजेटमा पनि नेपालको इन्धन र ऊर्जा उपभोग एवं यातायात र औद्योगिक क्षेत्रको विकासमा योगदान गर्न सक्ने गरी हाइड्रोजन ऊर्जाको व्यावसायिक उपयोग गर्न आवश्यक कार्य प्रारम्भ गरिने भन्ने उल्लेख थियो भने चालु आर्थिक वर्षको बजेटले नै हरित हाइड्रोजनको विकास र अनुसन्धान गर्न केही रकम पनि विनियोजन गरेको छ। मन्त्रालयको विज्ञसहितको समितिले २०७९ साउनमा ग्रिन हाइड्रोजनको प्रयोग गरी रासायनिक मल उत्पादनको सम्भावनाका बारेमा अध्ययन गरेको थियो। जलविद्युत्बाट हाइड्रोजन र यसका सहउत्पादनको सम्भावना प्रचुर रहेको नीतिले औंल्याएको छ। प्रचुर मात्रामा उपलब्ध जलविद्युत् प्रयोग गरी ग्रिन हाइड्रोजन उत्पादन र यसको प्रयोगबाट रासायनिक मल उत्पादन तथा निर्यात गरी विदेशी मुद्रा आर्जन गर्न सक्ने देखिएको छ। भारत, चीन र अमेरिकालगायत धेरै मुलुकले हाइड्रोजनको उत्पादन र यसको उपयोगका मार्गचित्र तयार गरी लागू गरिसकेकाले ग्रिन हाइड्रोजन नीति लागू गरिसकेको अवस्था छ, नीतिमा भनिएको छ। रासायनिक मल आयातलाई रोक्न नेपालमा नै ग्रिन हाइड्रोजन उत्पादन गर्नुपर्नेमा जोड दिइएको छ। अहिले रासायनिक मल खरिदका लागि कुल गार्हस्थ्य उत्पादनको करिब १० प्रतिशत (२१ अर्ब बराबर) रकम बाहिरिने गरेको छ। मुलुकको व्यापार घाटामा करिब १३ प्रतिशत यसको हिस्सा छ। ग्रिन हाइड्रोजनको उत्पादन र प्रयोगले पेट्रोलियम पदार्थको प्रतिस्थापन हुनुका साथै ऊर्जा सुरक्षामासमेत वृद्धि हुने विश्वास छ। २०४५ सम्म शून्य कार्बन उत्सर्जन सम्बन्धमा मुलुकले गरेको अन्तर्राष्ट्रिय प्रतिबद्धता पूरा गर्न तथा विश्वव्यापी वातावरण संरक्षणमा योगदान पुर्याउनसमेत ग्रिन हाइड्रोजनको उत्पादन र उपयोग गर्न आवश्यक रहेको बताइन्छ। करिब १ वर्षअघि आएको थियो हाइड्रोजन कारकेयूले २०८० साल कात्तिक १८ गते विधिवत् रूपमा नै पहिलोपटक हाइड्रोजन कार भिœयाएको थियो। हुन्डाईको नेक्सो नामक व्यावसायिक हाइड्रोजन इन्धन कार नेपाल आयल निगमको पूर्ण अनुदान सहयोगमा ल्याइएको थियो। ३३ हजार अमेरिकी डलरमा ल्याइएको यो हाइड्रोजन कारमा सरकारले भन्सार छुट दिएको छ। निगम र केयूबीच दुई वर्षअघि हाइड्रोजन ल्याब स्थापना, रिफ्युलिङ सेन्टरलगायतका कार्यका लागि पाँच करोड रुपैयाँ सहयोग उपलब्ध गराउने सम्झौता भएको थियो। नेक्सो हाइड्रोजन फ्युल सेल एसयूभी हो। यसमा भएको ६ केजी हाइड्रोजन फ्युल सिलिन्डरले आठ सय किलोमिटरसम्म कुद्न सक्छ। यसलाई रिफिल गर्न पाँच मिनेटको मात्र समय लाग्छ। हाइड्रोजन कार कसरी चल्छ ?हाइड्रोजन कार भनेको वास्तवमा विद्युतीय कार नै हो। यसमा विद्युतीय मोटर हुन्छ, त्यो मोटरलाई घुमाउनका लागि बिजुली चाहिन्छ। बिजुली ब्याट्रीको सीमित भण्डारण क्षमताले नपुग्ने हुनाले लामो दूरीमा चल्ने र भारी बोक्ने सवारीमा ब्याट्रीको सट्टामा हाइड्रोजन इन्धन भर्न सकिन्छ। हाइड्रोजनले गाडीभित्र नै फ्युल सेल भन्ने उपकरण हुन्छ, त्यसमा हाइड्रोजन इन्धन पसेपछि हाइड्रोजन र अक्सिजनको मिश्रण भएपछि पानी निकाल्छ। पानी निस्किने क्रममा त्यसले बिजुली पैदा गर्छ। त्यो बिजुलीले मोटर कुद्ने हो। ब्याट्रीको भण्डारण क्षमताभन्दा हाइड्रोजनको भण्डारण क्षमता चार सय गुण बढी हुन्छ। ब्याट्रीले एउटा गाडीलाई एक किलोमिटर धकेल्छ भने त्यही गाडीलाई हाइड्रोजनले चार सय किलोमिटर धकेल्न सक्छ। धेरै दूरी र धेरै भारीको क्षमता भन्नेबित्तिकै हाइड्रोजन इन्धन अघि आउँछ। पेट्रोल इन्जिन भनेको जस्तै हाइड्रोजन कारको इन्जिनलाई फ्युल सेल पावर ट्रेन भनिन्छ। यसमा हाइड्रोजन छिरेपछि बिजुली निकाल्छ। एक किलोग्राम हाइड्रोजनले सरदर दुई सय किलोमिटर चल्न सक्छ। एक किलोग्रामको अन्तर्राष्ट्रिय बजार मूल्य करिब प्रतिकेजी पाँच अमेरिकी डलर छ। रिफिलिङ स्टेसन कसरी चल्छ ?हाइड्रोजन कारसँगै रिफिलिङ स्टेसन पनि चाहिन्छ भनेर केयूले नेपालको पहिलो रिफिलिङ स्टेसन पनि सञ्चालनमा ल्याएको हो। केयूले रिफिलिङ स्टेसन उत्पादन मुलुक कोरियाबाट विभिन्न पार्टपुर्जालाई एसेम्बल गरेर भिœयाएको हो। पार्टपुर्जा एसेम्बल गर्नुअघि केयूका एक अनुसन्धानकर्ता एवं आयोजना इन्जिनियर कोरिया गएर एक महिना बसेका थिए। कोरियन टिमसँगै सहकार्य गर्दै पार्टपुर्जा एसेम्बल गरिएको हो। उक्त मेसिन २०२३ को सेप्टेम्बरमा नेपाल ल्याइएको थियो। रिफिलिङ स्टेसनभित्र नै हाइड्रोजन इन्धन उत्पादन गर्न सकिन्छ। यसलाई चाहिने शुद्धता पनि त्यही हुन्छ। हाइड्रोजन गाडी एचफोर प्युरिटी चाहिन्छ। मतबल ९९९ प्रतिशत शुद्ध हाइड्रोजन चाहिन्छ। त्यसकारण हाइड्रोजन प्युरिफिकेसन युनिट पनि त्यहीभित्रै हुन्छ। सुरुमा यहाँ भएको एड्भान्स इलेक्ट्रोलाइजर (पानीलाई टुक्र्याएर हाइड्रोजन बनाउने प्रविधि)ले हाइड्रोजन बनाउँछ। त्यसपछि हाइड्रोजनलाई शुद्ध बनाउँछ। यसको मतलब त्यहाँ भएको अक्सिजनलगायतका वस्तुलाई हटाउँछ। यसपछि बफर स्टोरेजमा जान्छ। त्यहाँ टेम्पोररी स्टोरेज हुन्छ। त्यसपछि कम्प्रेसन पार्टमा जान्छ। त्यहाँ दुई वटा विकल्प हुन्छ, एउटा न्यूनतम ३५० बार र बढीमा ७ सय बारमा इन्धन भर्न सकिन्छ। यो रिफिलिङ स्टेसनमा इलेक्ट्रोलाइजर गर्न एक दिनमा ५४ लिटर पानी चाहिन्छ। धाराको पानी पनि प्रयोग गर्न सकिन्छ। यसले साढे ६ केजी हाइड्रोजन निकाल्छ। यसका लागि पाँच किलोवाट इलेक्ट्रोलाइजर प्रयोग हुन्छ। विश्वमा व्यावसायिक रूपमा सञ्चालनका लागि दुई सय किलोवाट क्षमतासम्मका इलेक्ट्रोलाइजर प्रयोग गरेको पाइन्छ। यसले दिनमा एउटा कारलाई हाइड्रोजन इन्धन भर्न पुग्छ। अन्य सवारी भित्रिएमा क्षमता बढाउनुपर्ने हुन्छ। हाइड्रोजन सवारी र रिफिलिङ स्टेसन सञ्चालनको मुख्य समस्या भएको प्राविधिक रूपमा दक्ष जनशक्तिको अभाव भएको इन्जिनियर यादव बताउँछन्। हाइड्रोजन कसरी बन्छ ?हाइड्रोजन र अक्सिजन मिलेर पानी बन्छ। पानीबाट बिजुली निस्कन्छ। बिजुलीको सहयोगमा पानीलाई टुक्र्याएर हाइड्रोजन र अक्सिजनलाई अलगअलग गर्न सकिन्छ। टुक्रिएपछि दुई भाग हाइड्रोजन र एक भाग अक्सिजन तयार हुन्छ। नौ किलोग्राम पानीबाट एक किलोग्राम हाइड्रोजन निकाल्न सकिन्छ। एक किलोग्राम हाइड्रोजन निकाल्न करिब ५० युनिट किलोवाट आवर लगभग पाँच सय रुपैयाँको बिजुली लाग्छ। हाइड्रोजन बनाउनका लागि पानी र बिजुली चाहियो, जुन नेपालसँग प्रशस्त छ। हिमालबाट बग्ने पानी र खेर जाने बिजुलीबाट नै हाइड्रोजन निकाल्न सकिन्छ। पहिला पानीलाई शुद्धीकरण गर्नुपर्छ। पानीबाट खनिज हटाउनुपर्छ। शुद्ध पानी बनाउनु पर्यो। खनिज नहटाए मेसिनमा खिया लाग्छ। अहिलेको प्रविधिले केही घण्टादेखि वर्षदिनसम्म हाइड्रोजनलाई भण्डारण गर्न सकिन्छ। हाइड्रोजनलाई आवश्यकताअनुसार तरल, मेटल हाइड्राइड बनाएर ठोस र ग्यास बनाएर भण्डारण वा निर्यात गर्न सकिन्छ। नेपालमा आउने डिजेललाई दुई प्रतिशतका दरले हाइड्रोजनले विस्थापित गर्न सकिन्छ। यसो हुने हो भने नेपालमा १० वर्षमा करिब ७१ अर्ब रुपैयाँबराबरको डिजेलको बजार हाइड्रोजन इन्धनले विस्तार हुने अध्ययनले देखाएको छ।"
नेपालमा भारतको प्रत्यक्ष वैदेशिक लगानी धेरै,"काठमाडौं : आर्थिक वर्ष २०७९०८० सम्म कुल प्रत्यक्ष वैदेशिक लगानीको मौज्दात २ खर्ब ९५ अर्ब ५० करोड रुपैयाँ रहेको छ। नेपाल राष्ट्र बैंकको सर्भेक्षणअनुसार प्रत्यक्ष वैदेशिक लगानीको मौज्दात ११८ प्रतिशतले वृद्धि भएको छ। नेपालले छैटौं योजना (राष्ट्रिय योजना आयोग, २०३७ साल) मा उल्लेख भएपछि आर्थिक वर्ष २०३७०३८ देखि विदेशी लगानीमा जोड दिएको छ। कुल वैदेशिक लगानीमध्ये चुक्ता पुँजीको अंश ५२८ प्रतिशत, सञ्चिति ३३७ प्रतिशत र कर्जाको अंश १३५ प्रतिशत रहेको छ। सर्भेक्षणको प्रतिवेदनअनुसार २०८० असार मसान्तसम्ममा नेपालमा ५८ देशको प्रत्यक्ष वैदेशिक लगानी रहेको छ। जसमध्ये, भारतबाट सबैभन्दा बढी अर्थात् १ खर्ब ३ अर्ब ४५ करोड (३५ प्रतिशत) रहेको छ। छिमेकी मुलुक भारतको नेपालका लागि कुल वैदेशिक लगानीमा सबैभन्दा बढी उत्पादन क्षेत्रमा रहेको छ। भारतले ३८४ प्रतिशत उत्पादन क्षेत्रमा लगानी गरेको छ। दोस्रोमा भने विद्युत्, ग्यासलगायतको क्षेत्रमा कुल लगानी ३४५ प्रतिशत रहेको छ। यता, अर्को छिमेकी मुलुक चीनले भने विद्युत्, ग्यासलगायतको क्षेत्रमा ७७६ प्रतिशत लगानी रहेको छ भने दोस्रोमा ३८ प्रतिशत उत्पादन क्षेत्रमा रहेको छ। नेपालमा रहेको प्रत्यक्ष वैदेशिक लगानीमध्ये ५९७ प्रतिशत औद्योगिक क्षेत्रमा र ४०२ प्रतिशत सेवा क्षेत्रमा रहेको देखिन्छ। औद्योगिक क्षेत्रअन्तर्गत जलविद्युत् क्षेत्रमा ३० प्रतिशत र उत्पादन क्षेत्रमा २९४ प्रतिशत वैदेशिक लगानी रहेको प्रतिवेदनमा उल्लेख छ। यसैगरी, कुल प्रत्यक्ष वैदेशिक लगानीमध्ये २६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीमा रहेको देखिन्छ। प्रदेशगत आधारमा नेपालमा रहेका प्रत्यक्ष लगानीमध्ये सबैभन्दा बढी बागमती प्रदेशमा ५९७ प्रतिशत रहेको देखिन्छ। त्यसपछि क्रमशः गण्डकी प्रदेशमा १५१ प्रतिशत, कोशी प्रदेशमा १४७ प्रतिशत, मधेस प्रदेशमा ८८ प्रतिशत रहेको छ भने लुम्बिनी, कर्णाली तथा सुदूरपश्चिममा प्रदेशमा प्रत्यक्ष वैदेशिक लगानी एक प्रतिशतभन्दा कम रहेको देखिन्छ। नेपालमा स्वीकृत एफडीआई र वास्तविक शुद्ध एफडीआई प्रवाहबीच ठूलो अन्तर छ। सन् १९९५९६ देखि २०२२२३ को बीचमा कुल वास्तविक एफडीआई प्रवाह कुल एफडीआई स्वीकृतिको करिब ३५० प्रतिशत रहेको छ। वैदेशिक लगानीमा सञ्चालित उत्पादनमूलक कम्पनीहरूको क्षमता उपयोग ६०६९ प्रतिशत रहेको पाइएको छ भने इक्विटीको प्रतिफल करिब ११६१ प्रतिशत रहेको पाइएको छ।"
जिन्दगीको उडान,"जतिबेला म हेलिकप्टर पाइलट बन्ने सपना बुनिरहेको थिएँ, विपनामै उडाउने पाइलटहरू मुलुकमा निकै कम थिए। हेलिकप्टर उडाउन थालेपछि थाहा पाएँ, मेरो गाउँमाथिको आकाशमा हवाई मार्ग (एयर रुट) पर्दोरहेछ। सानो उमेरमा आकाशमा जहाज उडेको त्यति बेलासम्म हेरिरहन्थें, जबसम्म त्यो क्षितिजमा हराउँदैनथ्यो। त्यो बेलै मेरो सुषुप्त मनले भन्थ्यो, कुनै दिन म जहाज उडाउँछु। मनभित्र उब्जेको त्यो आकांक्षा आकाशतिर सानो चोर औंला देखाउँदै आमालाई सुनाउँथें, ठूलो भएपछि म पाइलट हुन्छु। नभन्दै बालसुलभ मेरो मनोकांक्षा पूरा भएको छ। र दुई दशकदेखि आकाशमा उडिरहेको छु। फ्लाइङ करिअरमा धेरैचोटि आफ्नै गाउँमाथिको आकाश हुँदै उडेको छु। जबजब गाउँमाथि उड्दै हुन्छु, एकाएक फ्ल्यासब्याकमा पुग्छु। बाल्यकाल, गाउँको परिवेश, अभाव र संघर्षका ती विगत आँखाअगाडि झलझल्ती सिनेमाको पर्दामा झैं नाच्न थाल्छन्। मानिसको जीवनमा सुख र दुःख भनेका घामछायाजस्तै हुन्। तर मेरो बाल्यकाल र किशोरवयले कहिल्यै घाम देखेन, केवल छायाको कैदी बनिरह्यो। फ्ल्यास ब्याक आमा बेलाबखत सुनाउनु हुन्छ,पहिलो सन्तान छोरी जन्मिई। त्यसपछिका दुई सन्तान खेर गए। एउटा छोरा र एउटा छोरी। त्यसपछि तँ जन्मेको, सात महिनामै। म जेठी दिदीभन्दा सात वर्ष कान्छो। मभन्दा पछि तीन बहिनी र एक भाइ जन्मिए। घरको आर्थिक अवस्था कमजोर, त्यसमाथि हामी धेरै सन्तान भएकाले बाआमाले हामीलाई ठूलै दुःख बेसाएर हुर्काउनुभयो। ठूलो हुँदासम्म मलाई सबैले ड्राइभरको नाति भनेर बोलाउँथे। मेरा हजुरबा टेकबहादुर थापा राणाहरूको गाडी चलाउने ड्राइभर हुनुहुन्थ्यो रे ! उहाँको लाइसेन्स नम्बर १३। त्यस बखत गाउँमा गाडी चलाउने भनेपछि सबैले चिन्ने भइहाले। हाम्रो परिवार मात्रै होइन, सारा गाउँ नै उहाँको पेसाबाट चिनिन्थ्यो। उहाँका चार छोरामध्ये मेरो बुवा जेठो हुनुहुन्थ्यो। गरिबी र अशिक्षाले अचेटेको परिवेशमा उहाँ हुर्कनुभयो। जेठो छोरो भएकाले घरको काम सघाउन भनेर उहाँको बिहे चाँडै भएछ। गाउँघरमा त्यसबखत चाँडै बिहे गर्ने चलन नै रहेछ। हजुरबाको परिवार ठूलो हुँदै जाँदा बुवा छुट्टै बस्नुपर्ने अवस्था आएछ। घरभन्दा माथिको जंगलमा रहेको गोठमा हजुरबाले बुवालाई भिन्नै राखिदिएपछि आमाका दुःखका दिन झनै कठिन बनेछन्। आमा ती दिन सम्झँदै कहिलेकाहीँ भन्ने गर्नुहुन्छ, मैले त्यो जंगलमा हाडेउन्यु फोडेर बारी बनाएँ। अनि मकै लगाएँ। बुवाचाहिँ जागिर खान भनेर भारत आसामको कोइलाखात पस्नुभएछ हरेक ६६ महिनामा घर आउनेजाने गर्नुहुँदोरहेछ। त्यही क्रममा जंगलको गोठमा आमा एक्लै। त्यही गोठमै जेठी दिदीको जन्म भएछ। केही अप्ठेरो पर्दा सहयोगका लागि छिमेकी तत्काल आउन नसक्ने जंगलको गोठ नै यथार्थमा हाम्रो घर थियो। जेठी दिदीपछिका दुई सन्तान पनि त्यही गोठमा जन्मेर खेर गएपछि आमा निकै आत्तिनुभएछ। त्यसपछि मेरो जन्म भयो। मलाई केही भइहाल्ने हो कि भन्ने डरले आमा गाउँमा सर्नुभएछ, गोठ फापेन भनेर। गाउँमा एउटा पुरानो घर किनेर आमाले त्यहीं दिदी र मलाई हुर्काउन थाल्नुभयो। बुवाले कोइलाखातमा जति हाड घोटे पनि परिवारको आर्थिक अवस्थामा त्यसले खासै परिवर्तन ल्याएन। परदेशबाट फर्किएपछि उहाँले आफ्नै ठाउँमा काम खोज्न थाल्नुभयो। मैले थाहा पाउँदा उहाँ भक्तपुर दमकलमा सिपाहीको जागिर खानुहुन्थ्यो। जागिरका लागि उहाँ गाउँबाटै आउजाउ गर्नुहुन्थ्यो। आमा भने घरधन्दा र खेतीपातीमै व्यस्त रहनुहुन्थ्यो।दिदी मभन्दा ८ वर्ष जेठी थिइन्। घरको काम हामी दुवै मिलेर गर्थ्यो। म जेठो छोरो भएकाले बाआमाका दुःखका दिनलाई नजिकबाटै देखें, भोगें र कतिपय अवस्थामा त्यसको भागीदार पनि भएँ। बुवाको जागिरबाट आउने तलब र खेतीको आयस्ता नै हाम्रो जीविकाको मुख्य स्रोत थिए। त्यो आयस्ताले मात्रै परिवारको छाक वर्षभरि टर्न मुस्किल थियो, यसका लागि मानो बेसाउनैपर्थ्यो। खेतीको उब्जनीले जम्माजम्मी नौ महिना धान्थ्यो, बाँकी महिना किनेरै जोहो गर्नुपर्थ्यो। तीन महिना चुलोको जोरजाम गर्न हामी ज्यालादारी गर्थ्यो। कति दिन त स्कुल छुटाएर ज्यालादारी गर्नुपर्ने र पर्म जानुपर्ने अवस्था आउँथ्यो। ज्यालादारीबाहेक आमाले दूध र खुवा बेचेर पनि धेरथोर पैसा जम्मा पार्नुहुन्थ्यो। म सकभर स्कुल छुटाउँदैनथें। पढ्नुपर्छ भन्ने सोच मभित्र सानै उमेरदेखि बलियो थियो। त्यसैले हुनुपर्छ, भैंसीको भकारो सोहोर्ने, स्याउलाघाँस र भुस्सा काट्नेलगायत घरधन्दाको काम सकेर बिहान पर्म जान्थे। र हतारहतार गरेर स्कुल पनि पुगेकै हुन्थे। गर्मीयाममा बिहान पढाइ हुन्थ्यो। त्यो समय म बिहान स्कुल र दिउँसो पर्म जान्थें। दिउँसो स्कुल छँदाचाहिँ बिहानै खेतीको काममा गइन्थ्यो। स्कुल जाने कुरालाई लिएर आमासँग भने पटक्कै कुरा मिल्दैनथ्यो। म स्कुल नछुटाऊँ र घरको काम पनि मिलाएर गरौं भन्थे, आमाको प्राथमिकतामा पहिले पर्म र त्यसपछि मात्रै स्कुल पर्थ्यो। अहिले लाग्छ, सायद उहाँलाई पढाइको महत्वबारे उतिसारो ज्ञान थिएन। उहाँ आफैंले चाहिँ बाल्यकालमा पढ्न पाउनुभएन। चाँडै बिहे भयो, बच्चा जन्माउनु, हुर्काउनुपर्यो। दुःख र संघर्षमै जीवन बिताउन अभ्यस्त भएकाले हुनुपर्छ, पढ्नतिर प्रेरित गर्नेभन्दा पनि खेतको काम र पर्मलाई उच्च प्राथमिकतामा राख्नुहुन्थ्यो। कहिलेकाहीँ म आमालाई मनाउन खोज्थें, पर्म बिहानै गएर दिउँसो स्कुल जान्छु नि त। तर आमा निकै कडा मिजासको हुनुहुन्थ्यो। हमेसा उहाँको जोड पर्म जानेमै हुन्थ्यो। म पनि के कम ! झ्यालबाट हामफालेर लुक्दैलुक्दै स्कुल पुग्थें। गाउँले परिवेशमा हुर्केका र आर्थिक दृष्टिले कमजोर पारिवारिक पृष्ठभूमि भएका मजस्ता बालबालिका नियमित स्कुल जान पाउँदैनथे। कतिपय अवस्थामा बीचमै पढाइ छोड्नुपर्ने बाध्यात्मक अवस्था नेपाली समाजले नभोगेको होइन। चार दशकअघिको त्यो समयमा मात्रै होइन, हिजोआज पनि आर्थिक संकट बेहोरिरहेका निमुखा परिवारका बालबालिकाले मेरै नियति भोग्दै गरेका प्रशस्त दृष्टान्त भेटिन्छन्। यद्यपि मैले बाल्यकालमा जस्तो जीवन बाँचें, त्यो हाम्रो ग्रामीण समाजको तितो यथार्थ हो। मलाई राम्रैसँग सम्झना छ, एउटा नयाँ कलम पाउनु पनि मेरा निम्ति निकै ठूलो कुरा हुन्थ्यो। कक्षा सातमा पढ्दै गर्दा किनेकै दिन फाउन्टेन पेन हराएपछि अमिलो मन पार्दै निकैबेर रोएको थिएँ। खासमा त्यो कलम आफ्नै पहिलो कमाइबाट किनेको थिएँ, ज्यालादारी गरेर। त्यसबेला ७ कक्षामा जिल्लास्तरीय परीक्षा हुन्थ्यो। म परीक्षाको तयारीमा थिएँ। कात्तिक र मंसिरको समय भएकाले धान भिœयाउने र गहुँ छर्नका लागि खेत खन्ने चटारो थियो। यो याममा पर्म र ज्यालाको काम नियमितभन्दा बढी नै हुन्थ्यो। मानिसहरू घरमा थोरै र खेतखेतमा धेरै देखिन्थे। आफ्नै गाउँ र छिमेकमा पर्म गर्न त म यसअघि जाने गरेकै थिएँ। तर यसपटक गाउँबाट केही पर पनौती र बनेपानजिक नेवारहरूको खेतमा ज्यालादारी गर्न पुगें, ठूली दिदीको साथ लागेर। गहुँ छर्नुअघि धान काटेको खेत कोदालीले खनिन्छ। खनेर बनेका माटाका डल्ला कोदालोले फोरेर एकनासको बनाउनुपर्छ। अनि मात्रै जमिन गहुँ छर्न योग्य हुन्छ। म त्यही डल्ला फोर्ने काम गर्न कोदालो बोकेर गएको थिएँ। दिनभर डल्ला फोरेको ७ मोहर (३ रुपैयाँ ५० पैसा) देखि ५ रुपैयाँसम्म ज्याला तोकिएको हुन्थ्यो। मैले पहिलो दिनमा सात मोहर ज्याला पाएँ। त्यो नै मेरो जीवनको पहिलो कमाइ थियो। त्यही कमाइले फ्लेम फाउन्टेन पेन किनेको थिएँ। त्यस बेला यो निकै चल्तीको कलम थियो। केही दिनभित्रै सुरु हुने परीक्षामा लेख्न भनेर किनेको फाउन्टेन पेन किनेकै दिन घरबाटै हराउँदा म निकै अत्तालिएँ। यताउता खोजे, साथीभाइलाई सोधें, पत्तो लागेन। नभेटेपछि पेन किन्दाको उत्साह एकाएक निराशामा बदलियो। मन कुँडिएर नरमाइलो लाग्यो। आफूलाई सम्हाल्नै नसकेपछि निकै बेर रोइरहें। बाल्यकालमा यस्ता विरक्त लाग्दा थुप्रै क्षण भोगेको छु। ती गनिसाध्य र भनिसाध्य छैनन्। आङ ढाक्ने कपडाको अभावमा स्कुल नगई दुई दिन घरमै ओढ्ने ओढेर बस्नुपरेको टिठलाग्दो अवस्थाबाट समेत गुज्रिएको छु। म हुर्केको बखत यस्तो थियो, जति बेला वर्षको एकजोर नयाँ लुगा पनि मुस्किलले पाइन्थ्यो। नयाँ लुगा किन्नका लागि त दशैं नै कुर्नुपर्थ्यो। सधैं एकैजोर लुगामै धसिइरहनु परेपछि छिट्टै उध्रिन्थ्यो, च्यातिन्थ्यो। बढीजसो त पाइन्टका पछाडिपट्टि दुइटा भ्वाङ पर्थे। च्यातिएको र उध्रिएको ठाउँमा आफै सिउँथें। प्वाल परेको ठाउँमा पानका बुट्टा बनाएर टाल्थें अनि लगाउँथे। पाँचछ कक्षामा पढ्दै गर्दा यस्तो अवस्थासम्म भोग्नुपर्यो कि लगाउनलाई मसँग एउटा सर्ट (कमिज) समेत हुँदैनथ्यो। आफूसँग भएको एकजोर कमिजसमेत च्यातिएपछि एक आफन्तसँग मागेर स्कुल गएको सम्झना आज पनि मेरो मानसपटलमा ताजै छ। दुई दिनपछि ती आफन्तले कमिज फिर्ता लगे। त्यसपछि कमिज नभएकै कारण दुई दिन स्कुल जान सकिनँ। अर्को कमिज किन्न नसक्दासम्म घरमै बर्की ओढेर बस्नुपर्यो। निकै टिठलाग्दा थिए, ती दिनहरू। त्यसका बावजुद पनि पढ्ने चाहना उत्कट हुन्थ्यो। पढ्नुपर्छ भन्ने भावना मनभित्र उम्लिन्थ्यो। त्यसैले काम गर्दैगर्दा पनि किताब वरिपरि नै हुन्थे। परीक्षा नजिकै आउँदा कामको चापले पढ्न नपाउँदा भने मन नराम्ररी कुँडिन्थ्यो। त्यो प्रतिकूल समयलाई पनि अनुकूल बनाउन म प्रयत्न गरिरहन्थें। आज पनि सम्झन्छु, थाप्लोमा मलको डोको अनि हातमा पुस्तक भएका ती दिनहरू डोकोभरि मल राखेर खेतमा पुर्याउनु पर्थ्यो। त्यो समयलाई पनि किन खेर फाल्ने भनेर हातमै पुस्तक लिएर पढ्दै हिँड्थें। खेत जाने बाटो अलि अप्ठेरै हुन्छन्, गाउँघरतिर। अलि समथर बाटो आएपछि केही लाइन पढ्दै, घोक्दै हिँडिन्थ्यो। गाईभैंसीका लागि खोले पकाउँदै गर्दा पनि अगेनो छेउमा बसेर दुईचार लाइन घोकेकै हुन्थें। स्कुले जीवनमै गाँस, बाँस र कपास आममानिसका आधारभूत आवश्यकता हुन् भनेर पढेको थिएँ। ती दिन फर्केर हेर्दा लाग्छ, म र मेरो परिवारका लागि ती फगत किताबी कुरामात्रै रहेछन्। जीवनको एउटा कालखण्डमा हामी यी तमाम आधारभूत आवश्यकताबाट धेरैजसो वञ्चित रह्यौं। आकाश छेक्ने एउटा बास त थियो तर गाँस र कपासको संकट पटकपटक बेहोर्नुपर्यो। अर्को एउटा घटना बिर्सनै सक्दिनँ, जतिबेला म आठ कक्षामा पढ्थें। साउन भदौको महिना। भरखरै रोपाइँ सकिएको थियो। अघिल्लो वर्षको उब्जनी सकिइसकेकाले घरमा एक गेडो चामल थिएन। मानौं, अनिकाल लागेजस्तै भएको थियो। चामल किन्न पैसा नभएपछि दुई सातादेखि लगातार मकैको च्याख्लामा निर्भर थियौं। गाउँघरमा अप्ठेरो पर्दा पैंचो लिने चलन हुन्छ। तर छिमेकीहरू नै मकैको च्याख्ला खानुपर्ने उस्तै नियति भोग्दै थिए। हरेक दिन मकैका च्याख्ला वा उसिनेको मकै खाँदाखाँदा वाक्क लागिसकेको थियो। चामलको भात नखाएको १५ दिन जति भएको हुँदो हो। एक दिन म विवाह भइसकेकी दिदीको घर गएँ। यतिका दिनपछि भात पाउँदा टन्नै खाएँ। खाएको एकैछिनमा म लठ्ठ भएछु र भुइँमै निदाएछु। मेरो काँधमा कामको बोझ अरू बढ्दो थियो किनभने दिदीको बिहे भइसकेको थियो। परिवारको अर्थतन्त्रको ग्राफ दिनानुदिन झर्दो क्रममा थियो। अभावले पिछा छोडेको थिएन तैपनि म कहिल्यै विचलित भइनँ। संकट र अभाव जति खेप्नुपर्थ्यो, त्यसले मनभित्र ऊर्जा बढाउँथ्यो र थप आत्मविश्वास जगाउँथ्यो। सानो उमेरमा धेरै कुरा सोच्न सक्ने कुरै रहेन। जीवनलाई विभिन्न कोणबाट हेर्न, तौलन सकिन्नथ्यो। यद्यपि कसरी हो, मनले कहिल्यै हरेस खाएन। लाग्छ, मेरा बुवाआमाबाट यी गुण ममा सरेका थिए। यातायातको राम्रो सुविधा नरहेको त्यसबेला भक्तपुरदेखि कुशादेवी छोटो दूरी पक्कै होइन। तर बुवा दमकलको जागिर सकेर घर आउनेबित्तिकै सिधै खेतमा काम गर्न पुग्नुहुन्थ्यो, आमा त्यत्तिकै मेहनती। अझ उहाँमा बलियो आत्मविश्वास र निडर स्वभाव थियो। बुवाको मेहनती र आमाको आँटिलो स्वभावबाट म औधी प्रभावित थिएँ। सायद यी गुणहरू मैले विरासत वा आनुवांशिक (जेनेटिक) रूपमा पाएको हुँला। आमाबाट अत्यन्त प्रभावित भएको एउटा घटना सम्झिँदा अहिले पनि मनभित्र रमाइलो अनुभूति सञ्चार हुन्छ। जोस जाँगर भरिएर आउँछ। परिवारभित्र कुरा चल्यो, अब खेत किन्नुपर्छ। बुवाले एक रोपनी जग्गा हेर्नुभएको रहेछ। गाउँको जग्गा सस्तोमै पाइन्थ्यो। एकदुई लाखमा फाँटै किन्न सकिन्थ्यो त्यसबेला। हामीले किन्ने भनेको जग्गाको मोल दुई हजार जति भनिएको थियो। तर बुवाले दुई हजार पनि जोहो गर्न सक्नुभएन। सामान्य जागिरेसँग दुई हजार जम्मा गर्ने ल्याकत नै कहाँ हुन्थ्यो र ! अहिलेका किशोरकिशोरीका लागि यी भोगाइ पत्याउनै नसकिने कथा लाग्न सक्छन्। तथापि यी कथिएका कहानी होइनन्, वास्तविक भोगाइ हुन्। हाम्रो परिवारको कथा भए पनि यसले मुलुकको ग्रामीण परिवेश र पुरानो समयको मनोविज्ञानलाई राम्रैसित झल्काउँछ। हुन त हरेक नयाँ पुस्ताका लागि पुरानो पुस्ताका भोगाइ कथा झैं बन्दा हुन्, पत्याउनै मुस्किल पर्ने। २००७ सालतिर र त्योभन्दा अघिको समाजमा त सय रुपैयाँ नै निकै ठूलो धनराशी हुन्थ्यो रे ! तर, त्यही सय रुपैयाँ कमाउनु पनि सानो कुरा हुन्थेन। अलिपछिको समय भए पनि हाम्रो परिवारले भने दुई हजारसमेत जोहो गर्न सकेन। बाआमा दुवै पैसाको जोरजाममा लाग्नुभएको थियो। तर जम्मा हुन सकिरहेको थिएन। सस्तो जग्गा उम्किने भो भनेर बा निकै छटपटिनुभयो। आमा जसरी पनि किन्नुपर्छ भन्ने पक्षमा हुनुहुन्थ्यो। सस्तो जग्गा पाएको बेला पैसा जुटाउन नसक्दा घरमा निराशाको वातावरण थियो। यही निराशाबीच एक दिन आमाले तामाका दुई गाग्री सिक्का ल्याएर अगाडि राखिदिनुभयो। हामी सबै छक्क पर्यो। वास्तवमा उहाँले भैंसीको दूध, खुवा बेचेर जोगाएको पैसा अलिअलि गर्दै जम्मा गर्नुभएको रहेछ। सुका, मोहर, १० पैसे, २५ पैसे सिक्का छुट्याएर गन्नमात्रै हामीलाई पूरै एक दिन लाग्यो। यसरी अनेक उपाय निकालेर पैसाको बन्दोबस्त भयो र हामी अन्ततः त्यो जग्गा जोड्न सफल भयौं। गाग्रीमा साँचेर राखिएका ती सिक्काहरूले परिवारको तत्कालीन आवश्यकता पूर्तिमात्रै गरेनन्। त्यस घटनाले मलाई अझ दृढ बन्न र मेहनत गर्न प्रेरित गर्यो। समय खेर फाल्नु हुँदैन, कुनै पनि काम मनदेखि गर्नुपर्छ भनेर उतिबेलै सोच्थें, अहिले यो सोचाइ झनै प्रगाढ भएको छ। जनजिब्रोमा झुन्डिएको भागवद् गीताको कर्ममा तिम्रो अधिकार छ, फलमा चाहिँ होइन भन्ने सन्देशलाई मैले आत्मसात गर्दै कर्म गर्न पाउने मौकालाई आफ्नो अधिकारकै रूपमा लिएको छु। काम र पढाइबीचको तालमेल मिलाउँदै लैजानु मेरा निम्ति कम्ती चुनौतीपूर्ण थिएन। यद्यपि आफ्ना अघिल्तिर आइपरेका हरेक कर्म निरन्तर गरिरहें। परिवारको आर्थिक अवस्था प्रतिकूल हुनुको बावजुद मैले काम र पढाइलाई एकसाथ लान सकेको थिएँ। स्कुले पढाइमा म जति टाठो थिएँ, घरधन्दा र ज्यालादारी काममा पनि म उत्तिकै फुर्तिलो थिएँ। पातलो जिउ र सानो कदको भए पनि म औधी काम गर्न सक्थें। भैंसीको दूध दुहुने कामचाहिँ कहिल्यै गरिनँ। त्यसबाहेक हरेक कामको अनुभव छ, मसँग। घाँसदाउरा र सोत्तर काट्ने, खेत खन्ने, डल्ला फोर्ने, रोपाइँका बेला खेतमा आली लगाउने, रोप्ने सबै काममा म अब्बल नै थिएँ। घाँस काट्नमा महिलाहरूले पनि सायदै मलाई उछिन्न सक्थे। गाउँलेहरू काम त रामेश्वरले गरेजस्तो पो भन्थे। ज्याला गर्दै जाँदा पूरै फाँटको काम ठेक्कामा लिन थालें। कात्तिक र मंसिरको धानबाली भित्र्याउने मौसममा खेत नै ठेक्कामा लिएर काम गर्थे। खेत धनीसँग निश्चित रकममा ठेक्का लिएपछि खेताला बटुल्थे र काम लगाउँथें। एसएलसीको परीक्षा दिने समयमा चाहिँ ज्यालादारी काम मबाट छुट्यो। एसएसली मुखैमा आइपुगेपछि म परीक्षा तयारीका लागि गाउँकै केही साथीसँग बनेपामा डेरा लिएर बसेको थिएँ। परीक्षा सेन्टर बनेपामै पर्ने भएकाले नाताले दाइ पर्ने कुमार थापा, भोलानाथ अधिकारी, बच्चुराम अधिकारी, विष्णुप्रसाद सापकोटा र म सँगै बसेका थियौं। एउटा साँघुरो कोठा, त्यतिविधि सफासुग्घर पनि थिएन। त्यहीं हामी पाँचजना खाँदिएर बस्थ्यौं, कम्बाइन्ड स्टडी गर्न भनेर। एउटै सिरकमा गुटमुटिएर घन्टौंसम्म पढ्थ्यौ। यसरी २०३९ सालमा गाउँकै कुशादेवी माविबाट एसएलसी पास गरें। साढे तीन दशकअघिको त्यो अवस्था र अहिलेको परिवेशको तुलना गर्नुपर्दा सपनाजस्तो लाग्छ। त्यो समयसँग तुलनै गर्न नमिल्ने एउटा स्वर्णिम अवसरको वातावरण अहिलेको पुस्ताले पाएको छ। पहिलो काठमाडौं यात्रा एसएलसीपछि मेरो जिन्दगीको नयाँ अध्याय प्रारम्भ भयो। २०४० सालमा क्याम्पस पढ्न भनेर म राजधानी काठमाडौं आएँ। आमा, बा, हजुरआमाका साथ लागेर सानो छँदा पनि आएको त थिएँ तर अध्ययन गर्दै कर्मथलो बनाउने उद्देश्यले राजधानी छिरेको यो पहिलोपटक थियो। ललितपुरको लगनखेलस्थित नमुना मच्छिन्द्र क्याम्पसमा वाणिज्य शास्त्रमा प्रवीणता प्रमाणपत्र तह आईकम)मा भर्ना भएँ। मेरा माइला काकाको घर नजिकै जावलाखेलमा भएकाले सुरुमा त्यहीं बसेर क्याम्पस जान थालें। काकाको घरमा बस्ने राम्रो बन्दोबस्त थियो। काकाकाकीले कहिल्यै कुनै कमी हुन दिनु भएन। तर पनि किनकिन त्यहाँ बस्नै सकिनँ। माया गर्ने आफन्त हुँदाहुँदै पनि परनिर्भर भए कि भन्ने प्रश्न मनभित्र उठ्न थाल्यो। आत्मनिर्भर भएर बाँच्नुपर्छ भन्ने मान्यता राख्थैं सानैदेखि। मनभित्र गढेको त्यही मान्यता र केही काम नगरी बस्नै नसक्ने स्वभावले स्वतन्त्र जीवनयापनका लागि उत्प्रेरित गर्यो। अनि म काकाको घर नजिकै डेरा लिएर बसें। खेलकुदमा पनि रूचि थियो, मलाई। गाउँमा खेलकुदका लागि न गतिलो ठाउँ हुन्थ्यो न त खेलकुद सामग्री वा आवश्यक तालिम नै उपलब्ध हुन्थ्यो। गाउँको खोलामा पौडिने र फाँटमा फुटबल खेल्ने बाहेकका गतिविधिमा लाग्ने अवसर थिएन। राजधानी आएपछि म दशरथ रंगशाला धाउन थालें। पढाइको अतिरिक्त मार्सल आर्ट सिक्दै थिएँ। हरेक दिन पाटनढोकाबाट मार्सल आर्ट खेल्न रंगशाला आउनुपर्थ्यो। सितेरियो कराते ग्रिन बेल्ट सम्म खेलेपछि निरन्तरता दिन सकिनँ। कारण, पढाइ सँगसँगै काम गरेर कमाउनु पनि थियो। यस्तैमा मैले भोटेबहालमा एक जना मारवाडीको स्वामित्वको बालाजी सपिङ सेन्टरमा काम पाएँ। काम पाएपछि जावलाखेलबाट डेरा सर्नुपर्यो। त्यसपछि न्युरोड छेवैको टेहबहालस्थित एउटा नेवारको घरलाई आफ्नो मुकाम बनाएँ। घरधनी एउटी बूढीआमा थिइन्। उनी मलाई आफ्नै छोरोलाई जस्तै व्यवहार गर्थिन्। एक्लै डेरामा बसेको देखेर कहिलेकाहीं खाना पकाउन सघाउँथिन्। पर्दैन, आफैं गर्छ भनेर जिद्दी गरे पनि उनी मान्दै नमान्ने। बिहान ८ बजे नै माडवारीको पसल पुग्नुपर्थ्यो। त्यहाँ चिया ल्याउने, पसल बढार्नेजस्ता काम गर्थें। काम थालेको १५ दिनमै साहु खुसी भए। उनले पसलको हिसाबकिताब राख्ने र स्टोरको जिम्मासमेत मलाई दिए। तीन महिना जति भएको थियो। त्यही सपिङ सेन्टरमा काम गर्ने एक जना सिनियर मारवाडी कामदारसँग मेरो मनमुटाव सुरु भयो। जागिर खाएको थोरै समयमै पसलको हर्ताकर्ता भएको देखेर सायद ऊ मसँग ईष्र्यालु बनेको थियो। उसको सधैंको फुर्तीफार्ती र निहुँ खोज्ने स्वभाव मलाई असह्य हुन थालेको थियो। दिनहुँ हामीबीच भनाभन हुन थाल्यो, जसकारण मानसिक तनाव थपियो। एक दिन पशुपतिनाथ मन्दिर जाँदा ऊसँग बाटोमा जम्काभेट भयो। पसलमा उसले गर्ने व्यवहारले ममा पारो चढिसकेको थियो। मौका यही हो भन्ने ठानेर उसलाई बाटैमा बेस्सरी भकुरें। त्यस दिनदेखि पसलमा काम गर्न जानै छाडिदिएँ। मारवाडीको पसलमा काम गर्दागर्दै लोकसेवा आयोगको परीक्षा पनि दिएको थिएँ। न्याय सेवाका लागि केही कर्मचारी माग गरिएको थियो, मैले मुखिया पदका लागि आवेदन दिएको थिएँ। मारवाडीको पसल छाडेर यत्तिकै बरालिएकै समयमा नतिजा प्रकाशन भयो। लिखितमा नाम निस्कियो। संयोगले अन्तर्वार्तामा पनि उत्तीर्ण भएँ। त्यसपछि मेरो कर्मक्षेत्र बन्यो, न्याय सेवा। अदालतमा आठ वर्षन्याय सेवासम्बन्धी छोटो तालिमपछि मलाई भक्तपुर जिल्ला अदालतमा खटाइयो। यो २०४२ जेठ महिनाको कुरा हो। त्यसबेला त्यहाँ महिला न्यायाधीश सत्यमाया माथेमा र अर्का न्यायाधीश हरिप्रसाद शर्मा हुनुहुन्थ्यो। एक वर्ष के पुगेको थियो, भक्तपुर अदालतबाट सरुवा भएर म काभ्रे पुगें। २०४३ सालमा राष्ट्रिय पञ्चायत सदस्यको निर्वोचनको तयारी चल्दै थियो, त्यही समय काभ्रे जिल्ला अदालत सरूवा गरियो। भक्तपुर छँदा त्यहीं डेरा लिएको थिएँ। काभ्रे सरूवा भएपछि कहिले भक्तपुरबाटै त कहिले घरबाटै कार्यालय जान थालें। अदालतको जागिर मेरा लागि नयाँनयाँ कुरा सिक्ने एउटा अवसर थियो। वकिल, न्यायाधीश, झगडिया आदि थरीथरीका मानिससँग व्यवहार गर्नुपर्थ्यो। यही जागिरले धेरै कुरा सिकायो र बिस्तारै व्यक्तिगत सम्पर्क पनि बढ्दै गयो। हुन त मानिसले भौतिक अवसान नहुँदासम्म सिकिरहन्छ। इच्छाशक्ति हुने हो भने हरेक पाइलामा नयाँ कुरा सिक्न सकिने रहेछ। अदालतका सुरुवाती दिनमा म नयाँ कुरा सिक्ने, नयाँ मानिससँग सम्पर्क स्थापित गर्नेमै केन्द्रित रहें। छोटो अवधिमै न्यायाधीश स्तरका व्यक्तिहरूसँग सम्पर्क र संगत बढ्दै थियो। तत्कालीन न्यायाधीश रामहरि शर्मा श्रीमान्ले काभ्रेबाट काठमाडौं सरुवा गरिदिएपछि त्यो सम्पर्कको दायरा अझ फराकिलो बन्यो। केही समयभित्रै काठमाडौं जिल्ला अदालतका कर्मचारीहरूबीच चिनिने भइसकेको थिएँ। पत्रकार पदम ठकुराठी गोलीकाण्डमा पक्राउ परेका भरत गुरुङ, डिबी लामा र जगत गौचनसँगको बयान लिएपछि म र सहकर्मी नानीराम खड्का चर्चाका पात्र भएका थियौं। पञ्चायतकालमा हालीमुहाली गरेका यी तीन जनाको बयान लिन कुनै पनि सहकर्मीले अघि बढ्ने आँट गरेनन्। हामी दुईलाई भने यी मानिसहरूले के भन्ने हुन् भन्ने उल्टै खुलदुली हुन्थ्यो। उनीहरूको बयान लिने अनि म्याद थप्ने हामी दुई नै सधैं अघि सर्थ्यो। यसैगरी, राजनीतिज्ञ एवं कूटनीतिज्ञ हृषिकेश शाहसँग उनीमाथि लगाइएको राष्ट्रविप्लव मुद्दाको बयान लिने अवसर पनि मलाई नै जुरेको थियो। काठमाडौं जिल्ला अदालत हुँदै सर्वोेच्च अदालतको तामेली फाँटमा पनि काम गर्ने मौका मिल्यो। म्याद तामेल गर्ने कजलिस फाँट परेकाले मेरो भूमिका अर्थपूर्ण हुन्थ्यो। त्यहाँ १२ वटा मुद्दा फाँट निरीक्षणको जिम्मा मेरै थियो। हरेक दिन कुन मुद्दा कुन बेन्चमा राख्ने भन्ने काम यसै फाँटअन्तर्गत तय हुन्थ्यो। न्यायाधीशहरू मुद्दा यति नम्बर वा यो बेन्चमा पारिदेऊ भन्न आउँथे। अदालतमा अनुहारभन्दा पनि नामबाट धेरैले चिन्ने भइसकेको थिएँ। सबैजसो न्यायाधीशको प्रिय भएको थिएँ, किनभने उनीहरू मेरो काम गर्ने तरिकाबाट खुसी थिए। कसैलाई दुःख नदिई फटाफट काम गरिदिने, स्पष्ट कुरा गर्ने र निडर स्वभावका कारण सायद सबैको मन जितेको थिएँ, मैले। त्यसैले होला न्यायाधीशहरूसँग नजिकको चिनजान र उठबस हुन्थ्यो। सबैजसो न्यायाधीशहरूमा अप्ठेरोमा काम गर्ने रामेश्वर नै हो भन्ने छाप परेको थियो। त्यसैले अदालतभित्र आइपर्ने कुनै पनि चुनौतीपूर्ण काममा मलाई कुनै न कुनै रूपमा सहभागी गराइन्थ्यो। मुद्दाको म्याद, मिति तोक्ने, मुद्दा कहाँ कुन अवस्थामा छ ? हेर्ने र रिपोर्ट बनाउने जिम्मा मलाई नै दिइन्थ्यो। न्यायाधीशहरूसँगको सरसंगतले मलाई फाइदै थियो। काठमाडौं जिल्ला अदालतमा सरूवा भएर आएको केही दिनमात्रै भएको थियो, न्यायाधीश नरेन्द्रकुमार श्रेष्ठले अकस्मात् सोध्नुभयो, मोटरसाइकल चलाउन जान्दछौ ? मलाई त्यस बेला मोटरसाइकल चलाउन आउदैनथ्यो तैपनि चलाउन सक्छु भनिदिएँ। ल, अब अर्काे सातादेखि तिमी र म सँगै आउने है, उहाँले भन्नुभयो। न्यायाधीशलाई अदालतले सुविधाअन्तर्गत मोटरसाइकल वा कुनै सवारीसाधन त दिँदैनथ्यो। तर कुनै घटना विशेषमा जफत हुने सवारीसाधन अदालत परिसरमा राखिने हुँदा ती प्रयोजनविहीन बनेका हुन्थे। यस्ता साधन अनौपचारिक रूपमा प्रयोग गर्ने प्रचलन थियो। यस्तै एउटा मोटरसाइकलमा उहाँको आँखा परेको रहेछ। उहाँलाई घर पुर्याउन र ल्याउन सके बाँकी समय आफैंले चढ्न पाइने थियो। तर फसादको कुराचाहिँ मैले मोटरसाइकल चलाउन सिकेकै थिइनँ तर चलाउन जानेको छु भनेर ढाँटेको थिएँ। अब मोटरसाइकल सिक्नुको विकल्प थिएन। हात लागेको त्यो अवसर गुमाउन पनि चाहन्नथें। त्यही दिनदेखि मोटरसाइकल सिक्न थालें। एक सातामै लन्ठ्याङलुन्ठुङ भए पनि चलाउन सक्ने भएँ। पछाडि क्यारिज भएको ठूलो खालको डबल सिलिन्डरको होन्डा मोटरसाइकल थियो। न्यायाधीश श्रेष्ठ पछाडिको क्यारिज समातेर बस्नुहुन्थ्यो। म उहाँलाई अफिस ल्याउने पुर्याउने गर्थें। चलाउन जाने पनि लाइसेन्स लिइसकेको थिइनँ। पूरै डेढ वर्ष बिनालाइसेन्स चलाएँ। अदालतको नोकरी दौरान कतिपय तीता अनुभव पनि सँगालियो। अहिले सम्झिँदा अनौठो लाग्छ। तीन दशकअघिको त्यो समय र अहिले कति धेरै बदलाव आइसकेको छ। खासगरी सूचना र प्रविधिको क्षेत्रमा। काठमाडौं जिल्ला अदालतमा काम गर्दा टेलिफोनसँग जोडिएको एउटा प्रसंग म कहिल्यै भुल्न सक्दिनँ। टेलिफोनको प्रयोगजस्तो सामान्य विषयलाई लिएर सहकर्मीसँग झगडासम्म गर्नुपर्ने अवस्था सिर्जना भएको त्यो घटना रोमाञ्चक पनि छ। कम्तीमा हाम्रो जीवनशैली, सोच र सुविधाको अवस्थामा आएको परिवर्तनलाई यो घटनाले प्रतिविम्बित गर्न सक्छ।२०४४ वैशाखको कुनै दिन अदालतका तहसिलदार बलबहादुर केसीको कोठामा बसिरहेको थिएँ। उनको अघिल्तिरको टेबुलमा रातो टेलिफोन सेट थियो। कोठामा रहेका थप दुइटा टेबुलकुर्सीमा अन्य सहकर्मी बस्थे। सायद त्यस दिन अरू कर्मचारी आइपुगिसकेका थिएनन्। म केसीसँग गफिँदै थिए। फोनको घन्टी बज्यो। उनले फोन उठाए र जवाफमा मलाई थाहा छैन भनेर राखिदिए। सरकारी कार्यालयहरूमा चिया र गफमा घन्टौं बिताउने प्रवृत्ति हिजो पनि थियो र अहिले पनि छँदै छ। कुराकानी चल्दै थियो, फेरि घन्टी बज्यो। यसपालि केसी अझ रूखो किसिमले प्रस्तुत भए र फोन ढ्याक्क राखिदिए। आधा घण्टाजति केसीको कोठामा बसुन्जेलमा चारपाँचपटक फोनको घन्टी बज्यो। हरेकचोटि उनी रूखो किसिमले प्रस्तुत हुन्थे र ढ्याक्क रिसिभर राखिदिन्थे। उनको हर्कत मलाई अनौठो लागिरहेको थियो। तर कुरा के रहेछ भन्नेबारे मैले भेउ पाउन सकिरहेको थिइनँ। सोधें, सर, कसलाई खोजेको रहेछ ? ताप्लेजुङबाट केदारलाई खोजेको रहेछ, म कहाँ बोलाउन सक्छु ? उनी कड्किए। केदार कार्यालय सहयोगीका रूपमा कार्यरत थिए। उनी एक सिधासादा कर्मचारीका रूपमा चिनिन्थे। केसीले केदारप्रति गरेको व्यवहारले नमज्जा लाग्यो। म उनको कोठाबाट बाहिरिएँ। त्यो समय टेलिफोन सेवामा आममानिसको पहुँच पटक्कै थिएन। कार्यालयमै पनि हरेक कोठामा टेलिफोन सेट हुँदैनथ्यो। अहिलेजस्तो हातहातमा मोबाइल, इन्टरनेट सुलभ थिएन। सूचनाको आदानप्रदान गर्न मानिसहरू अधिकतर चिठीपत्रमै निर्भर रहन्थे। भोलिपल्टसम्म पनि मलाई अघिल्लो दिनको घटनाले चिमोटिइरह्यो। कार्यालय आउनेबित्तिकै कार्यालयका अर्का सहयोगीलाई केदारलाई बोलाउन पठाएँ। केही समयपछि केदार नमस्ते सर भन्दै कोठामा प्रवेश गरे। उनलाई सोधें, ताप्लेजुङमा तिम्रो को छ ? हिजो त्यहाँबाट फोन आएको थियो ? घर नै ताप्लेजुङ हो सर। आमा धेरै बिरामी हुनुहुन्थ्यो। सायद केही खबर गर्न पो टेलिफोन आएको थियो कि ? उनले यतिमात्रै के भनेका थिए, मलाई एकाएक कहाँबाट रिस उम्लिएर आयो, थाम्नै सकिनँ। सरासर तहसिलदार केसीको कोठामा गएँ र टेलिफोन भुइँमा बजारें। तार चुटाइदिएँ र टेबुलको सिसा पनि फोडिदिएँ। बिरामी आमाको खबर आउँदा पनि टेलिफोन नदिने ? लाजसरम छैन ? भन्दै केसीलाई नराम्ररी झपारें। यो घटनाले अदालतभरि ठूलै हंगामा भयो। तहसिलदार केसीले सर्वोच्च अदालतका रजिस्ट्रारलाई उजुरी गरेछन्। तीनचार दिनपछि रजिस्टार रिद्धिमान बज्राचार्यले मलाई कार्यकक्षमा बोलाउनु भयो। भीमकाय शारीरिक बनोटका उहाँको अघिल्तिर पर्दा जो कोही नर्भस हुन्थे। उहाँ त्यही न्यायाधीश हुनुहुन्थ्यो, जसले २०४२ सालमा भएको बमकाण्डका अभियोगी रामराजाप्रसाद सिंहको मुद्दाको फैसला गर्नुभएको थियो। नमस्कार गर्दै उहाँको कार्यकक्षमा छिरें। आऊ, बस।, उहाँले भन्नुभयो। उहाँकै टेबुल अगाडिको कुर्सीमा बसें। वेल डन। एकछिन त म अकमकिएँ अनि आश्चर्यचकित भएँ। के भयो र सर ? मैले नम्र भावमा सोधें। म तिमीलाई भाइ भन्छु है !, उहाँले आत्मीय भावमा भन्नुभयो। भइहाल्छ नि सर ! उहाँ जे सोध्नुहुन्थ्यो, म त्यसको जवाफमात्रै फर्काइरहेको थिएँ। अनुमान त मलाई भइसकेको थियो, टेलिफोन काण्डलाई लिएर उहाँले बोलाउनुभएको भन्ने। कतै स्पष्टीकरण सोधिने त होइन ? अनुशासनको कारबाही हुने त होइन ? भित्रभित्रै अनेकौं शंका उठिरहेका थिए। बोलाउनुको कारण त्यही रहेछ। उहाँले केही खामहरू देखाएर भन्नुभयो, यी सबै तिमीविरुद्ध आएका उजुरी हुन्। कुनै पनि खाम नखोलीकन च्यात्दै थप्नुभयो, तिमीले जे गर्यो, ठीक गर्यो। त्यसपछि चिया मगाउनुभयो र केही फरक पर्दैन जाऊ भनेर पठाउनुभयो। म चिया पिएर आफ्नै कार्यकक्षमा फर्किएँ। यो घटनापछि मेरो मनोबल निकै बढ्यो। आवेशमा आएर टेलिफोन फुटाइदिने शैली गलत भए पनि म सत्यको पक्षमा थिएँ। त्यसैले रजिस्ट्रारको कार्यकक्ष छिर्दा सत्य कुराचाहिँ बताउने छु भनेर आँट आएको थियो। उल्टै उहाँले नै वेल डन भनेपछि झन् ऊर्जा थपियो। भनिन्छ, अन्याय गर्नु अपराध हो, अन्याय सहनुचाहिँ त्योभन्दा ठूलो अपराध। झन् त्यसमाथि न्यायकै मन्दिरमा कार्यरत कर्मचारीमाथि पदका आधारमा भेदभाव हुनु सहन सकिने कुरै थिएन। म सानैदेखि अन्याय सहनै सक्दिनथें। कसैसँग हम्मेसी डर लाग्दैन थियो। त्यसैले कोही न कोहीसँग भनाभन वा कुटपिटका घटना भइरहन्थे। हेर्दा ती घटना मेरो व्यक्तिगत स्वभावसँग जोडिएको देखिए पनि भित्री कुरा सहीगलत, न्यायअन्यायकै सन्दर्भसँग जोडिएको हुन्थ्यो। अदालतलाई न्यायको मन्दिर भनिन्छ। अन्यायमा परेकाहरू न्यायको खोजीमै त्यो मन्दिर पुग्ने हुन्। तर त्यहाँ कार्यरत निमुखा कर्मचारीहरू कतिपय बेला आफ्नै सहकर्मीका जालझेल र खोचे थाप्ने प्रवृत्तिको सिकार भइरहेका हुन्छन्। सुरुवाती दिनमा अदालतमा नयाँ कुरा सिक्न पाइन्छ भनेर म हौसिएको थिएँ। दिनहरू बित्दै गएपछि अदालतको जागिर मेरा लागि कुनै आकर्षणको विषय रहेन।दीर्घकालीन करिअरको दृष्टिले पनि अदालतमा जुन पद र स्थानमा थिएँ, त्यसको ठूलो अर्थ थिएन। मलाई त्यो जागिरले सन्तुष्ट बनाउन सकिरहेको थिएन। एकतमासका दिनचर्याका कारण मनभित्र छटपटाहट बढिरहेको थियो। यही गर्छु, यसै गर्छु भन्ने प्रस्ट रोडम्याप त थिएन तर पनि केही नयाँ गर्नुपर्छ भन्नेमा दृढ थिएँ। नयाँ केही गर्न खोजिरहेको थिएँ। एक दिन कुरैकुरामा अधिकर्ता शेषराज पराजुलीले मन छुने कुरा गर्नुभयो, यो अदालतको जागिरले आठपाँच टरिहाल्छ, त्यसपछि मान्छेले नयाँ केही गर्ने खोज्दैन। उहाँ उमेरले पाका र अनुभवी कानुन व्यवसायी हुनुहुन्थ्यो। उहाँको कुरामा चाख लिँदै मैले सोधें, के हो आठपाँच भनेको ? अदालतमा काम गर्नेको दैनिक खर्च चलिहाल्छ अनि जीवनमा नयाँ केही गरौं भन्नेतिर मान्छे सोच्दैन, यसरी जीवन बितेको पनि पत्तै हुँदैन, उहाँले थप्नुभयो, उमेर हुँदै केही नयाँ कामबारे सोच्नुपर्छ, नत्र यसरी नै जीवन बित्छ। पराजुलीको कुरा यति घत लाग्यो कि म करिबकरिब अदालतको जागिर छोड्ने निष्कर्षमा पुगें। बढुवाको पालो आइसकेको थियो तर त्यसका लागि पहल गरिनँ। दुईचोटि बढुवा छोडिदिएँ। मनभित्र सधैं अदालतको कुवाभित्रै जीवन खेर जान दिन हुँदैन। उमेर छँदै नयाँ काम गर्नुपर्छ भन्ने सोचले जरा गाडेको थियो। तर यही गर्छु भन्ने निक्यौल गर्न सकिरहेको थिइनँ। २०४७ सालमा मेरो सरूवा रसुवा जिल्ला अदालतमा भयो। जागिरका दौरान थुप्रै न्यायाधीशसँग आत्मीय सम्बन्ध विस्तार भइसकेको थियो। सरुवापत्र बुझेपछि आफूले अत्यन्त आदर गर्ने न्यायाधीश केशवप्रसाद उपाध्यायलाई भेट्न गएँ। त्यति बेला उहाँ क्षेत्रीय मुख्य न्यायाधीश हुनुहुन्थ्यो। सरूवाका कारण मभित्र एक प्रकारको द्विविधा थियो, खटिएको ठाउँमा जाऊँ कि जागिर नै छोडूँ ? त्यही द्विविधाग्रस्त मानसिकता बोकेर न्यायमूर्ति उपाध्यायको जोरपाटीस्थित निवासतिर हिँडें। बाहिर बेस्सरी पानी दर्केकाले निथ्रुक्क भिजेको थिएँ म। उहाँ निवासमै भेटिनुभयो। श्रीमान्, सरूवा रोकिदिनुपर्यो, मैले अनुनय गरें। उहाँले त उल्टै मलाई हप्काउनुभयो, स्नातक गरिसकेको मान्छे किन यो जुनियर पदमा टाँसिइरहेको ? उहाँले हौसला दिँदै जानुभयो, तिमीहरू जस्तो युवा मान्छे यस्तो जागिरमा अल्झिनुहुन्न। हेर, समय बितेको पत्तै हुन्न। समयमै केही सोचिहाल्नुपर्छ। शेषराज पराजुलीका कुराले त्यसै पनि केही समयदेखि के गर्ने कसो गर्ने भनेर चिमोटिरहेको थियो, झन् न्यायमूर्ति उपाध्यायको कुराले बेस्सरी थप्पड नै हानेजस्तो अनुभूति हुन थाल्यो। मन निकै उद्वेलित थियो, अब अगाडिको भविष्य कसरी तय गर्ने ? यसरी मानसिक द्वन्द्व चलिरहेका बेला बाल्यकालमा साँचेको पाइलट बन्ने सपना जागृत भयो। सानै छँदा आमालाई ठूलो भएपछि जहाज उडाउँछु भनेको सम्झें। कताकता मैले आफ्नो लक्ष्य ठम्याएजस्तो लाग्यो। अन्ततः मनमनै अठोट गरें, अब अदालत छोडेर पाइलट बन्छु। सानैदेखि मलाई जे सोच्यो त्यही गर्नुपर्थ्यो। पराजय स्वीकार्नै नसक्ने, जसरी भए पनि जित्नैपर्ने जिद्दी स्वभावको थिएँ। नियमित पढाइका अतिरिक्त विभिन्न रचनात्मक क्रियाकलापमा पनि उत्तिकै सक्रियता जनाउँथे। स्काउटको ट्रुप लिडर थिएँ। नाटक, वादविवादमा भाग लिन्थे। स्कुलमा हुने धेरैजसो प्रतियोगितात्मक कार्यक्रममा म नै विजयी हुन्थें। कक्षा आठमा पढ्दा तरबारभन्दा कलम बलियो शीर्षकको वादविवादमा पहिलो भएँ। पछि जिल्लास्तरीय प्रतियोगितमा भाग लिने अवसर पाएको थिएँ तर त्यहाँ भने मैले जित्न सकिनँ। त्यो पराजयपछि कैयौं दिन स्कुल नै गइनँ। शिक्षकहरू घरै आएर निकै सम्झाइबुझाइ गरेपछि मात्रै स्कुल जान थालें। अर्काे एउटा कन्फेसन पनि छ, कक्षा सातमा पढ्दाको। स्कुलमा दौड प्रतियोगिता भएको थियो, जसमा म पनि एक प्रतिस्पर्धी थिएँ। दौडको सिटी फुकियो। जित्ने अठोटसहित दौडँदै थिए, प्रतिस्पर्धी साथीले मलाई उछिन्यो। दूरी तय हुन केही बाँकी थियो, मैले छिर्के लगाएर उसलाई लडाइँदिए र आफू पहिलो भएँ। बालककाल र स्कुले जीवनका पानाहरू एकपछि अर्को खुल्दै जान थालेपछि म फेरि एकपटक जिद्दी हुँदै थिएँ। बाल्यकालमा उब्जेको आकांक्षाले महत्वाकांक्षाको रूप लिँदै थियो। अब म अदालतमा खुम्चिन्नँ बरू आकाशमा पखेटा फिजाउँछु मनमनै सपनाको उडान भर्न थालें। अभिकर्ता शेषराज पराजुली र न्यायमूर्ति केशवप्रसाद उपाध्यायको उपदेशले मेरो बाल्यकालको सपनामा पाइन थपिदियो। लक्ष्य त लिएँ तर पाइलट कसरी बन्ने ? अदालतको एउटा सामान्य कर्मचारीको मनभित्र हुर्किएको सपना पूरा हुन त्यति सजिलो थिएन। पाइलट कसरी र कहाँ पढ्न पाइन्छ भन्ने विषयमा कुनै ज्ञान थिएन। कुरा धेरै पुरानो होइन, साढे दुई दशकअघिको मात्रै हो। तर अहिलेजस्तो सूचनाको पहुँच सहज थिएन। इन्टरनेटको विकासले अहिलेको पुस्तालाई सूचना खोज्न सजिलो बनाइदिएको छ। त्यसबखत यी सुविधा थिएनन्, त्यसैले पाइलट विषयको पढाइ र तालिमबारे जानकार अनुभवीहरू खोज्न थालें। त्यस विषयका सूचना जुटाउन लागिपरें। सोध्दै जाँदा थाहा पाएँ, पाइलट दुई खाले हुँदा रहेछन्। एउटा फिक्स विङ् (स्थिर पखेटा) फ्लायर र अर्काे रोटरी विङ् (घुम्ने पखेटा)। फिक्स विङ् फ्लायर अर्थात् हवाईजहाज उडाउने पाइलट। फिक्स विङ् पाइलट भनेका अलि सुटेड बुटेड भएर हिँड्नुपर्ने, सुटकेस पनि अरूले बोकिदिनुपर्ने, कताकता अलि विलासी जीवनशैली बिताउनुपर्ने भन्नेजस्तो मेरो सुरुवाती सोचाइ थियो। म आफू अलि रफटफ नै हुन रूचाउने भएकाले मैले फिक्स विङ् रोजिनँ। रोटरी विङ् फ्लायर मेरो स्वाभाविक रोजाइमा पर्यो। रोटरी विङ् फ्लायर अर्थात् हेलिकप्टर पाइलट। जतिबेला म हेलिकप्टर पाइलट बन्ने सपना बुनिरहेको थिएँ, विपनामै उडाउने पाइलटहरू मुलुकमा निकै कम थिए। सेनाको हवाई बाहिनीका पाइलटहरू मात्रै हेलिकप्टर उडाउँथे। मैले सेनाका एकदुई पाइलटसँग परामर्श र सुझाव लिएँ। हेलिकप्टर पाइलट भइसकेपछिका चुनौती र अवसर केकस्ता हुँदारहेछन्, यस क्रममा सकेजति जान्ने कोसिस गरें। जति मान्छेसँग भेट्थें, उति नै हेलिकप्टर पाइलट बन्ने हतारो मनभित्र जाग्थ्यो। हेलिकप्टरप्रति मेरो आकर्षण बढ्नुको अर्काे कारणचाहिँ, यसले पहाडी जनजीवनसँग सिधा साक्षात्कार गराउन सक्छ। नेपालको सन्दर्भमा हेलिकप्टर त्यस्तो एकमात्र साधन हो, जसले कैयौं दुर्गम बस्ती तथा जिल्लालाई केन्द्रसम्म जोडेको छ र जोड्न सक्छ। नेपाली ग्रामीण जनजीवन बुझ्न पनि पाइने, जहाज उडाउने लक्ष्य पनि पूरा हुने। यस्तै सोचेर मैले रोटरी विङ् फ्लायर बन्ने अठोट गरेको थिएँ।अठोट त गरें तर कसरी उडाउने हेलिकप्टर ? एउटै उपाय थियो, विदेशमा पाइलट अध्ययन र तालिम गर्न जाने। अन्ततः मैले हेलिकप्टर पाइलट पढ्ने निर्णय लिएँ। त्यसपछि तालिम र अध्ययनका लागि विदेश पठाउने कन्सलटेन्सी धाउनु मेरो दैनिकीजस्तै बन्यो। मैले अमेरिकाको ओक्लोहोमा राज्यको टोल्सास्थित स्पार्क एयर कलेजमा हेलिकप्टर अध्ययन तालिमका लागि करेसपोन्ड्स गरें। अदालतमा काम गर्दाका परिचित ध्रुवविक्रम शाहकी बहिनी सलिना शाहले यसका लागि सहयोग गरिन्। आई२० (आई ट्वान्टी) आयो तर अमेरिकी दूतावासले मलाई पत्याएन। भिसा नपाएपछि निराश थिएँ र केही विचलित पनि। जिद्दी स्वभावका कारण प्रयास जारी नै राखें। त्यसपछि रूसको फस्र्ट मस्को एभिएसन कलेजमा अप्लाई गरें, मेरो आवेदन स्वीकृत भयो र रूसी एम्बेसीमा भिसा लिन उतिसारो समस्या भएन। आफ्नै लगानीमा पाइलट पढ्न जाँदै थिएँ। खर्चको गतिलो प्रबन्ध गर्नुपर्थ्यो। मैले अदालतमा काम गर्ने दौरानमा पार्टनरसिपमा चार आना जग्गा भक्तपुरमा किनेको थिएँ, जम्मा २५ हजारमा। बुवाले पनि बानेश्वरमा सात आना जोड्नुभएको रहेछ। उहाँले चार हजार तिर्नुभएको त्यो जमिन दुई लाख ५० हजारमा बेचियो। २०४६४७ सालतिर अदालतमा काम गर्दागर्दै गलैंचाको पनि सानोतिनो व्यापार सुरु गरेको थिएँ। यसरी पाइपाई जम्मा गरेको रकमलाई विनिमय गरेर करिब १२ हजार डलर (त्यसबेला करिब ६ लाख) मैले पाइलट अध्ययनका निम्ति जुटाएँ र रुस हान्निएँ। (द्वन्द्वकालमा नेपाली सेनाको एमआई१७ हेलिकप्टरका प्रथम इन्स्ट्रक्टर क्याप्टेन रामेश्वर थापाको युद्धस्थलका उद्धार भोगाइ एवं अनुभूतिमा आधारित अंग्रेजी पुस्तक इन्टु द फायर आज विमोचन हुँदैछ । त्यसैको एक पाठको अंश नेपालीमा यहाँ प्रस्तुत गरिएको हो।)"
'इन्टु द फायर' विमोचनमा प्रधानमन्त्री ओली र कांग्रेस सभापति देउवाले के भने?,"काठमाडौं : प्रधानमन्त्री केपी शर्मा ओलीले नेपालमा कुनै पनि किसिमको हिंसा सम्भव नभएको बताएका छन्। क्याप्टेन रामेश्वर थापाको पुस्तक 'इन्टु द फायर' विमोचन गर्दै प्रधानमन्त्री ओलीले नेपाल श्रीलंका र बंगलादेशजस्तै हुनसक्ने धम्कीबाट आफू नडराउने भन्दै अब कुनै पनि किसिमको हिंसा सम्भव नभएको बताए। श्रीलंका र बंगलादेशबाट सिक भनेर प्रचण्डले अर्ति उपदेश दिएको भन्दै ओलीले आफूले १७ हजार मान्छे नमारेको कारण खुट्टा नकमाउने जवाफ दिए। नेपाल कुनै देशको फोटोकपी मेशिन नभएको र यहाँ आफ्नै इतिहास र परम्परा रहेको उनले बताए। प्रधानमन्त्री ओलीले लोकतन्त्रविरुद्ध आवाज उठाउनेहरू नै अहिले ठूलो कुरा गरिरहेको आरोप लगाए। आधा शताब्दीभन्दा बढी समयदेखि देश बनाउने अभियानमा लागेका कारण आफूलाई पशुपति जलहरीजस्ता विभिन्न प्रकरणमा झुटा आरोप लगाउने गरिएको उनको भनाइ छ। उनले आफूलाई पदको कुनै लोभ नभएको पनि बताए। आफ्नो प्रधानमन्त्रीको कार्यकाल सकिनु अघि नै सहजरूपमा कांग्रेसलाई सत्ता हस्तान्तरण गर्ने उनले बताए। उनले राजनीति र राज्य व्यवस्थालाई घृणा गर्ने भन्ने कुरा सामाजिक अराजकतामात्रै भएको र यसले समाजलाई बेथितितर्फ लैजाने बताए। प्रधानमन्त्री ओलीले लोकतान्त्रिक शासन प्रणालीमा अरुको अधिकार हनन् हुनेगरी हुने कुनै पनि गतिविधि वा अराजकतालाई राज्यले कानुनीरूपमा रोक्ने बताए। त्यस्तै नेपाली कांग्रेसका सभापति शेरबहादुर देउवाले क्याप्टेन रामेश्वर थापाले नेपालको राजनीतिमा ठूलो भूमिका खेलेको बताए। सशस्त्र जनयुद्धमा मात्र होइन, देशलाई राजनीतिक अस्थिरता हुनबाट रोक्न क्याप्टेन थापाको ठूलो योगदान रहेको उनको भनाइ छ। प्रधानमन्त्री केपी शर्मा ओलीले के भने? इतिहासको एउटा खण्डको हामीले उद्घाटन गरेका छौं। पुनः स्मरण गरेका छौं। 'इन्टु द फायर' ६ वर्ष अगाडि 'बारुदमाथि उड्दा' शीर्षकमा नेपाली ग्रन्थमा लेखिएर प्रकाशित भएको थियो। त्यसमा केही रचनाहरू थपेर इन्टु द फायर प्रकाशित भएको हो। यस कार्यका लागि क्याप्टेन रामेश्वर थापालाई बधाई दिन चाहन्छु। अहिले बस्दाबस्दै मैले क्याप्टेन थापालाई भने, 'तपाईँले योभन्दा बढी विस्तृतमा लेख्नुपर्ने कुराजस्तो लाग्छ। विस्तृत लेख्नुस्।' प्रत्यक्ष वर्णन सजिलो कुरा पनि होइन। महाभारतको युद्धको वर्णन गर्न तत्कालीन काव्यकार र साहित्यकारहरूले दिव्यदृष्टिको कल्पना गरेर लेखेका थिए। तर, यहाँ दिव्यदृष्टि होइन, प्रत्यक्ष भोगेर, विभिन्न अपरेशनहरूमा सहागी भएर शान्ति व्यवस्था कायम गर्न र देशमा हिंसा अन्त्यका लागि नेपाली सुरक्षाकर्मीलाई साथ दिएर उहाँले आफ्नो ज्यान हत्केलामा राख्नुभयो। उहाँ सेना वा प्रहरीको व्यक्ति पनि होइन। तर, सेनाको व्यक्तिभन्दा उहाँले देखाएको बहादुरी कम लाग्दैन। म उहाँको प्रशंसा पनि गर्न चाहन्छु। तलबको लागि हो भने उहाँले रेस्क्यु गरेर त्योभन्दा बढी कमाउनुहुन्थ्यो होला। अरु काम गर्दा पनि आम्दानी त भइहाल्थ्यो होला। तर, उहाँले आफू र आफ्नो हेलिकोप्टर नै जोखिममा राख्नुभयो। साधारण गरिबी भोगिरहेको एउटा पारिवारिक स्थितिबाट आफ्नै हेलिकोप्टरको मालिकको रूपमा उहाँ त्यसै उठ्नुभएको होइन। जोखिम मोलेर पुगेको हो। उहाँले आफ्नो सुरक्षाभन्दा देशको सुरक्षा र शान्तिको पक्षमा, अमन चयनको पक्षलाई महत्त्व दिनुभयो। आम जनताको जीवनको रक्षाका लागि आफ्नो जीवनलाई अप्ठ्यारोमा पार्न तयार हुनुभय। यो साँच्चै नै प्रशंसनीय छ। दुनियाँमा पूरै स्थायी केही पनि हुँदैन। दुनियाँ गतिशील र परिवर्तनशील छ। परिवर्तन भइरहन्छ। राजनीति, राजनीतिक दल र लिडरसीप पनि परिवर्तन हुन्छ। मैले भन्ने गरेको छु, समाजको सुव्यवस्थाका लागि मानव जातिले विकास गरेका कुराहरूमध्ये एउटा राजनीति र अर्को राजनीतिक दल हो। राजनीति र राजनीतिक दलको परिकल्पना र मानव समाजको व्यवस्थापनमा सबभन्दा ठूलो उपलब्धि हासिल गरेको छ। पहिले सत्ताहरू उब्जिए। पछि राजनीतिक दल उब्जिए। विभिन्न खालका सिस्टमहरू पनि उब्जिए। आधुनिक समयमा जति समाज विकसित हुँदै जान्छ, त्यसलाई व्यवस्थापन गर्न पुराना ढाँचाका राज्यले मात्र सक्दैन। त्यसकारण राजनीतिक दल चाहियो। ३५ सालमा बीबीसीलाई दिएको इन्टरभ्युमा बीपी कोइरालाले राष्ट्रिय एकताको प्रश्न राजनीतिक दलले गरेका हुन् भनेर दिनुभयो। किनकि एउटै नारा, एउटै झन्डा, एउटै उद्देश्य र एउटै विचारमा आबद्ध गरेर पूर्वदेखि पश्चिमसम्म, दक्षिणदेखि उत्तरसम्म। सबै पेसा व्यवसायीका जनतालाई, सबै जाति भाषाका जनतालाई एकताको सूत्रमा बाँध्ने भनेको राजनीतिक दल अनि राजनीति हो। राजनीतिक दलले राष्ट्रिय एकता, राष्ट्रिय भावना अगाडि बढायो। तर, एउटै चेन्ज, एउटै भाषा र एउटै तरिका सधैं हुँदैन। एउटै व्यक्तिले निर्देशित गर्छ भन्ने पनि हुँदैन। प्रकृतिले पनि त्यो कुरा मान्दैन। मैले सधैं नेपालको मै नृतृत्व गर्छु। मै प्रधानमन्त्री हुन्छ भनेर हुन्छ र? मलाई मन नपराउनेहरूका लागि म खुसीको खबर भनिदिन चाहन्छु। अब म मेरो यसपटको प्रधानमन्त्रीको कार्यकाल एक वर्ष १० महिना १५ दिन बाँकी छ। त्योभन्दा पनि हप्ता दिन अघि नै छोड्छु भनेको छु। बढी खाउँ होइन कि बरु समयमै हस्तान्तरण गरौं भन्ने छ। अर्थात् राजनीतिलाई घृणा गर्ने भन्ने कुरा, राज्य व्यवस्थालाई घृणा गर्ने भन्ने कुरा, विधिको शासनलाई घृणा गर्छु भन्ने कुरा सामाजिक अराजकतामात्रै हो। त्यसले समाजलाई राम्रो ठाउँमा पुर्याउँदैन। घृणाको राजनीति, अराजकता अथवा संस्कारहीन तरिका हो। ती कुराले समाजलाई बेथितितिर लान्छ। अराजकताले छिन्नभिन्न समाज हुन्छ। हामीले गर्न खोजेको समाज भनेको डेमोक्रेटीक समाज हो। त्यो भनेको हाम्रो सकारात्मक जीवन पद्धति, शान्तिपूर्ण जीवन पद्धति, राम्रो कुराहरू गर्ने जीवन पद्धति। आफ्नो र अरुको अधिकारको सम्मान गर्ने पद्धति। विजयजीले पक्राउ परेकाहरूलाई छोडिदिनुस् भन्नुभयो। छोडिदिसकेकै छ। गल्ती गर्ने हो भने पक्रिन नि सक्छ। त्यो मेरो काम पनि होइन। त्यसका लागि आआफ्नो निकाय छ। नेपालमा अब उपरान्त कसैलाई पनि पक्राउ नगर्नू, जेसुकै अपराध गरे पनि कसरी भन्न सक्छु र? फेरि रुल अ ल को कुरा पनि आउँछ। म रुल अफ लको कुरा गर्छु। अन्याय कसैलाई हुन दिन्न। तर, समाजलाई थिति र विधिमा ढाल्नुपर्छ। कानुनको राज त हुनुपर्छ। कानुनी राज्य त चलाउनुपर्छ। कानुन न्यायपूर्ण हुनुपर्छ। अन्यायपूर्ण कानुन हुनु हुँदैन। अधिनायकवादमा अन्यायपूर्ण कानुन बनाएर संवैधानिक र कानुनमाथि नै थिचोमिचो गरेर चलाइन्छ। यस्ता संविधानहरू पनि हामीले देखेका छौं। ती अन्तर्गत बनेका संवैधानिक कानुहरू पनि देखेका छौं। त्यही कानुनको आधारमा अधिनायकवाद लादेको पनि हेरेका छौं। डेमोक्रेसी राज्येमात्र मान्ने कुरा होइन। डेमोक्रेसी राज्यको पनि जीवन पद्धति हुनुपर्छ। समाजको पनि जीवन पद्धति हुनुपर्छ। हरेक संघसंस्था र व्यक्तिहरूको पनि जीवन पद्धति हुनुपर्छ। लोकतन्त्र परिपूर्ण हुनुपर्छ। राजनीतिक स्वतन्त्रता भएरमात्र हुँदैन। म के स्पष्ट पार्न चाहन्छु भने अहिलेको सरकारले कुनै पनि प्रकारको, कसैमाथि अन्यायपूर्ण ढंगले आफ्नो हितलाई, आफ्नो सत्ता स्वार्थलाई कुनै पनि कुरालाई केन्द्रमा राखेर कसैमाथि अन्याय, अत्याचार गर्दै गर्दैन भन्ने प्रतिबद्धता सरकार प्रमुखको हैसियतले म भन्न चाहन्छु। तर, अरुको हितको पनि रक्षा हुनुपर्यो। सभ्य मान्छेलाई पनि सुन्नसक्ने भाषा त बोलिदिनपर्यो नि। देख्ने मान्छेले पनि देख्ने खालको दृश्यमा सीमित रहन पर्यो नि। माओवादीले जनयुद्धका नाममा हिंसा फैलाइरहेका बेला। अन्धाधुन्द मान्छे मारिरहेका बेला, लुटिरहेका बेला मैले विरोध गरे। न मसँग सेना थियो न प्रहरी, तैपनि मैले व्यक्तिगत तवरमा चर्को विरोध गरे। त्यो मेरो सत्यप्रतिको निष्ठामात्रै हो। तपाइँहरूले गलत गर्दै हुनुहुन्छ, बन्द गर्नुस् भन्ने कुरा मैले लगातार भने। विरोध गरिरहेँ। मैले कसरी वार्ताबाटै समाधान गर्न सकिन्छ भनेर ५८ साल भदौ २५ गतेको कान्तिपुरमा लेख पनि लेखेको थिएँ। सेना समायोजन पनि होस्, द्वन्द्व व्यवस्थापन होस्। उनीहरूलाई कसरी संसदमा ल्याउन सकिन्छ भन्ने कुरा होस्। पछि जेजे कुरा भए, त्यो मैले ५८ सालमै भने। मैले संबाद पनि गराउने कोसिस गरेँ। संबादको माध्यमबाट समस्या समाधान गरौं। मान्छे मारेर हिंसा फैलाएर हुँदैन भने। माओवादीले हिंसा नरोक्ने हो भने यो बिना रोकटोक बढ्दै जाने भए। हिंसाको प्रवृत्ति र मनोबल बढ्दै जाने भए। त्यसकारण रोक्न पनि पर्यो। राज्यले पनि रोक्न प्रयास गर्यो। राज्य मुकदर्शक भएर बस्न सक्दैन। यस मामिलामा क्याप्टेन रामेश्वर थापाको योगदान प्रशंसायोग्य छ। यसका अन्य पक्षहरूको कुरा गर्दा कतिपयलाई अप्रिय लाग्नसक्छ। किताबमा त मुख्यमुख्य घटनामात्र मात्रै वर्णन गरिएको छ। घटनको अन्तर्यमा पस्ने वितिकै कतिलाई मन नपर्ने हुन्छ। एकबारको जिन्दगी, त्यत्रो हेलिकोप्टर, बल्दाबल्दैको अवस्थामा बाँचेर आउनुभएको छ। फागुको जिन्दगी डराउनुपुर्ने आवश्यकता नै छैन। सत्यको अवलम्बन गर्नुस्, अगाडि बढनुस्। म पनि हेलिकोप्टर दुर्घटनामा परेको हुँ। ५ हजार फिटबाट झरेको हुँ। फेरि पनि बाँचियो। फागुकै जिन्दगी हो। त्यसैले मलाई पनि कुनै डरभर छैन। हिजोतिर हो क्यार, प्रचण्डजीले श्रीलंका र बंगलादेशबाट सिक भनेर अर्ती उपदेश दिनुभएछ। मैले १७ हजार मान्छे मारेको हो र खुट्टा कमाउने? मैले लुटपाट गरेको छ र खुट्टा कमाउने? श्रीलंकाबाट सिक, बंगलादेशबाट सिक, चर्को स्वरमा भन्दैहुनुहुन्छ राम्ररी सिक। म भन्न चाहन्छु, राम्ररी सिक। आजको समयमा बेथिति चलाउन सकिँदैन। बंगलादेशमा जे भयो त्यही नेपालमा हुन्छ भन्ने छैन। नेपाल कुनै देशको फोटोकपी मेसिन होइन। यहाँ आफ्नो इतिहास र परम्परा छ। लोकतन्त्र हामीले लडेर ल्याएका ह्यौं। अहिलेको संविधान हामीले लेखेका हौं। यो प्रणाली हामीले ल्याएका हौं। यसलाई विकास, परिमार्जन र अझ प्रभावकारी बनाउँदै लैजान्छौं। जनताको पक्षमा बनाउँदै लैजान्छौं। तर, जो लोकतन्त्रविरुद्ध लडे उनकै ठूलो कुरा। हिन्दीमा एउटा भनाइ छ, उल्टा चोर कोतवालको डाँटे। त्यतापट्टि म जान चाहन्नँ। नेपालमा अब कहिल्यै पनि त्यस किसिमको हिंसा सम्भव छैन। त्यस प्रकारको हिंसा हुन दिइँदैन पनि। कसैले गर्न खोजे पनि त्यो सम्भव छैन। अनि उल्टै हामीलाई तर्साउन खोज्ने? हामी त बारुद्धका बीचबाटै यात्रा गरेर आएका हौं। आजदेखि होइन। आधा सताब्दीभन्दा धेरै समयदेखि। म ६ दसकदेखि देश बनाउने अभियानमा लागेको छु। म फेरि भनिरहेको छु। आफ्नो हक नलाग्ने, आफ्नो कमाइबाहेकको, कानुनसम्मत, न्यायसम्मत, आफ्नो पसिना र कमाइले आर्जन गरेकोबाहेक अरु सम्पत्तिमा लोभ गरेको छैन, गर्दिनँ। भ्रष्टचार गरेको छैन, गर्दिनँ, गर्न दिन्न भन्ने मेरो अठोट छ। नेपालमा त के हुने रहेछ भने ३५ क्वीन्टल सुन ल्याउने रहेछ, अनि पशुपतीमा पितल राखेर सुन चोर्यो भन्न लगाउने। संसदमै किन बोल्ने भनेको त ३५ क्वीन्टल सुन ल्याउनुरहेछ। म भन्न चाहन्छु, मैले जानी जानीकन झुट बोलेको छैन, बोल्दिनँ। कसैको अधिकार हनन गरेको छैन, कसैको अहित गरेको छैन। इमोरल काम गरेको छैन। तसर्थ म ढुक्क छु। अहिले देशको अर्थतन्त्र एकदमै अप्ठ्यारोमा छ। गत वर्ष २४ प्रतिशतले राजस्व घटेको रहेको छ। त्यो साह्रै खतरनाक कुरा हो। एक चौथाइ राजस्व घट्छ भने हामी कता जाँदैछौं भन्ने प्रश्न उठछ। तर, यस स्थितिलाई अन्त्य गरिनेछ। तथ्य, आँकडा र उपलब्धिमा देखिनेगरी परिवर्तन ल्याउँछौं। यसटक ५२ प्रतिशत विद्यार्थी एसईईमा फेल भएका छन्। आगामी वर्ष ७० प्रतिशत पास हुने बनाउँछौं। त्यसका लागि दक्ष शिक्षकहरूबाट मुख्य विषयमा अनलाइन कक्षा सञ्चालन गरिनेछ। परिवर्तन ल्याउने बाटो खोजिरहेका छौं। गरिबीको दुस्चक्रमा नेपाललाई पर्न दिन्नँ। यसबाट अगाडि बढाइन्छ बढाइन्छ। २० प्रतिशतभन्दा बढी गरिबीको रेखामुनि छन्। तर, कतिपयलाई रमाइलो भएको छ। सपथ गरेर फर्किन पाएको छैन, सत्तोसराप गरेर हैरान छ। तर, मेरो ध्यान त्यता छैन। जनतालाई कसरी बढीभन्दा बढी सेवा उपलब्ध गराउन सकिन्छ भन्ने कुरामा मेरो ध्यान छ। कांग्रेस सभापति देउवाले के भने?रामेश्वर थापाजीलाई मैले धेरै पहिल्यैदेखि चिन्दै आएको छु। उहाँको हेलिकोप्टरमा म धेरै पटक घुमेको छु। कहिले पार्टीको काममा गएको छु। कहिले अन्य काममा पनि गएको छु। मलाई व्यक्तिगत रूपमा पनि धेरै ठूलो मद्दत गर्नुभएको छ। पार्टीलाई पनि। यसकारण केपी शर्मा ओलीको पार्टीको नजिकको भने पनि सबैको समर्थक, सबैलाई सहयोग गर्ने व्यक्ति हो रामेश्वर थापा। उहाँको बारेमा जति भने पनि कम हुन्छ। उहाँको स्वास्थ्य र जे कामको थालनी गर्नुभएको छ, त्यसले आगामी दिन झन् राम्रो गर्दै जाओस्। उहाँलाई मैले सबैको भलो चाहने व्यक्तिको रूपमा लिएको छु। उहाँले नेपालको राजनीतिमा ठूलो भूमिका खेल्नुभएको छ। ठूला दललाई एक ठाउँमा ल्याएर राजनीतिक अस्थिरता हुनबाट रोक्नुभएको छ। म मेरो पार्टी र व्यक्तिगत तर्फबाट पनि क्याप्टेन थापालाई धन्यवाद दिन चाहन्छु।"
निकट भविष्यमा नेपालले महिला प्रधानमन्त्री पाउँछ : खानेपानी मन्त्री,"काठमाडौं : खानेपानी मन्त्री प्रदीप यादवले निकट भविष्यमा नेपालमा महिला प्रधानमन्त्री चयन हुने आशा व्यक्त गरेका छन्। आज काठमाडौंमा आयोजित तीज तथा सौन्दर्य सम्मान कार्यक्रमलाई सम्बोधन गर्दै उनले नेपालले महिला राष्ट्रपति, सभामुख, न्यायाधीश, र मुख्य सचिव पाइसकेकाले अब महिला प्रधानमन्त्री बन्ने मात्र बाँकी रहेको बताएका हुन्। मन्त्री यादवले नेपालको संविधानले महिलाका लागि विशेष अधिकार सुनिश्चित गरेको बताउँदै वर्तमान सरकार पनि महिलाका हकहितमा प्रतिबद्ध रहेको बताए। महिलाका लागि ३३ प्रतिशत आरक्षण सरकारी निकायहरूमा अनिवार्य हुनुपर्ने बताए। तीज पर्वको सन्दर्भमा मन्त्री यादवले यस पर्वले दिदी बहिनीहरूलाई दुःख सुख साटासाट गर्ने अवसर दिने र मिलनको पर्वको रूपमा महत्त्व राख्ने बताए। अर्को प्रसंगमा मन्त्री यादवले प्रधानमन्त्री केपी शर्मा ओलीको निर्देशनमा काठमाडौंवासीलाई २४ घण्टा खानेपानी उपलब्ध गराउन, ललितपुरमा मेलम्चीको पानी पुर्याउन र गोदावरीको पानी खुवाउन आवश्यक तयारी भइरहेको बताए।"
सरकार सुशासन र मानव अधिकारमा केन्द्रित छ : गृहमन्त्री लेखक,"नुवाकोट : गृहमन्त्री रमेश लेखकले सरकार सुशासन र मानव अधिकारमा केन्द्रित रहेको बताएका छन्। कानुन अनुसार सरकारले देश र जनताप्रति सकारात्मक कार्य गरिरहेको गृहमन्त्री लेखकले बताए। नुवाकोटको चण्डीपोखरी खम्पाक्याम्पमा निर्माण गरिएको केन्द्रीय कारागारको शनिबार उद्घाटन गर्दै उनले अहिलेको सरकार मानव अधिकारको संरक्षण, विधिको शासन र जनताको समस्याहरू समाधान गर्न लागिपरेको बताए। सरकार जनताका लागि बनेको हो, यसर्थ जनताको अधिकारको सम्मानका लागि सरकार सचेत रहेको छ, कांग्रेस नेतासमेत रहेका गृहमन्त्री लेखकले भने। नयाँ सरकार बनेपछि देशमा देखिएको निराशा हट्दै गएको गृहमन्त्रीले जिकिर गरे। संघीयता लोकतान्त्रिक गणतन्त्रलाई सुदृढ गर्नका लागि सरकार अगाडि बढेको उनले बताए। नयाँ सरकार बनेपछि महत्वपूर्ण टीआरसी विधेयक टुंग्याएको भन्दै राम्रो कामको सुरुआत भइसकेको बताए। गृहमन्त्री लेखकले नुवाकोटको केन्द्रीय कारागारसमेत अहिलेकै सरकारको योजना अनुसार सञ्चालन गरिएको दाबी गरे। उनले देशमा सुशासन स्थापित गर्नका लागि दुई दल मिलेको बताए। उनले संसदमा रहेको दुई ठूला दल मिलेर सरकार बनाएको र यसले देशलाई निकास दिने बताए। २०७९ सालको चुनावपछिको अवधिमा स्थिर सरकार निर्माण हुन नसक्दा हरेक दुईतीन महिनामा प्रधानमन्त्री र मुख्यमन्त्रीहरूले विश्वासको मत लिन जानुपर्ने स्थिति आएको र अव त्यो अन्त्य भएको गृहमन्त्री लेखकले बताए। संसदबाट लामो समयदेखि अड्किएको संक्रमणकालीन न्याय सम्बन्धी विधेयकमा सहमति भएर पास भएको सन्दर्भ जोड्दै उनले भने, यो सबै बलियो सरकारका कारण भएको आत्मविश्वासले भएको हो।"
पुस्तक नीतिको प्रारम्भिक मस्यौदा तयार भएको छ : शिक्षामन्त्री भट्टराई,"काठमाडौं : शिक्षा, विज्ञान तथा प्रविधिमन्त्री विद्या भट्टराईले पुस्तक नीतिको प्रारम्भिक मस्यौदा तयार गरिएको जानकारी दिएकी छन्। १७ औं पुस्तकालय दिवसका अवसरमा शनिबार काठमाडौंमा आयोजित कार्यक्रममा मन्त्री भट्टराईले पुस्तकको विषयलाई व्यवस्थित बनाउनका लागि पुस्तक नीतिको प्रारम्भिक मस्यौदा तयार भइ छलफलको क्रममा रहेको जानकारी दिइन्। त्यस्तै उनले २०६४ सालमा बनेको पुस्तकालय नीति अहिलेको सन्दर्भमा परिमार्जन गर्ने विषयमा पनि छलफल गर्न जरुरी रहेको बताइन्। उनले राज्य र पुस्तकालयलाई जोड्नका लागि ऐन आवश्यक भएकाले सरकारको ध्यान त्यसतर्फ गएको धारणा राखि। मन्त्री भट्टराईले पुस्तकालयको महत्वलाई जीवनको महत्वपूर्ण अंगको व्याख्या गरिएकाले राज्यले पुस्तकालयको दायित्व राज्यले लिने स्पष्ट पारिन्। कार्यक्रममा पुस्तकालय क्षेत्रमा योगदान गर्ने विभिन्न व्यक्तिहरूलाई सम्मान गरिएको थियो।"
हाइड्रोजन इन्धनको युगमा नेपाल,"काठमाडौं : काठमाडौं विश्वविद्यालय (केयू)ले निर्माण गरेको मुलुककै पहिलो हाइड्रोजन रिफ्युलिङ स्टेसन तथा हाइड्रोजन गाडीको औपचारिक उद्घाटन भएको छ। प्रधानमन्त्री केपी शर्मा ओलीले केयूद्वारा नेपाल आयल निगमको सहयोगमा स्थापित नेपालको पहिलो ग्रिन हाइड्रोजन उत्पादन, भण्डारण तथा रिफ्युलिङ स्टेसनको उद्घाटन गरेका हुन्। देशलाई युगान्तकारी परिवर्तनमा लैजाने यो परियोजना शुक्रबार प्रधानमन्त्री ओलीले उद्घाटन गरेका हुन्। कानुन बनेर बृहत्तर उपयोगमा आएपछि ग्रिन हाइड्रोजन परियोजनाले देशको विकासमा कायापलट गर्नेछ। शुक्रबार काठमाडौं विश्वविद्यालयको २९औं दीक्षान्तको दोस्रो चरणमा सरिक हुने क्रममा विश्वविद्यालयका कुलपतिसमेत रहेका प्रधानमन्त्री ओली विश्वविद्यालय परिसरबाट दीक्षान्त समारोहसम्म ग्रिन हाइड्रोजन कारमा सवारी भएर पुगेका हुन्। केयूले २०७७ साल साउनदेखि ग्रिन हाइड्रोजन ल्याब स्थापना गरी अनुसन्धान तथा प्रयोग गर्दै आएको छ। विशेषतः जलवायु परिवर्तनले निम्त्याउँदै गरेको वातावरणीय जोखिमलाई न्यूनीकरण गर्ने तथा जीवाश्म इन्धन खपतको कटौती गर्ने उद्देश्यले यो ल्याबको स्थापना गरिएको हो। युरिया मल कारखानाको सञ्चालन, फलाम खनिजको प्रशोधन तथा सिमेन्ट उद्योेगहरूमा कोइलाको विस्थापनका लागि समेत ग्रिन हाइड्रोजनको प्रयोग गर्ने गरी केयूले अनुसन्धान गरिरहेको छ। उद्घाटनपछि केयूमा हाइड्रोजनसम्बन्धी विद्यावारिधि गर्दै गरेका पाँच शोधकर्तासँग अन्तरक्रिया गर्दै प्रधानमन्त्री ओलीले नेपाल सरकारले आवश्यक पर्ने नीति, नियमहरूको तर्जुमा गर्दै हाइड्रोजन प्रविधिलाई व्यावसायिक प्रयोजनमा सकेसम्म चाँडो लैजाने बताए। नेपाल सुहाउँदो अनुसन्धान सुरुवात गरेकोमा उपकुलपतिलगायत सम्पूर्ण सोधकर्तालाई ओलीले बधाई तथा शुभकामनासमेत दिए। नेपाल आयल निगम भविष्यमा हाइड्रोजन इन्धनको व्यवसाय गरी निर्यात गर्न सक्ने अवस्थामा पुग्ने कुरामा म आशावादी छु, ओलीले भने। केयूस्थित ग्रिन हाइड्रोजन ल्याबका प्रमुख तथा सहप्राध्यापक डा विराजसिंह थापाले निकै लामो समयको अनुसन्धानपश्चात् स्थापित हाइड्रोजन रिफ्युलिङ स्टेसनको उद्घाटनले नेपाल औपचारिक रूपमा नै हाइड्रोजन युगमा प्रवेश गरेको बताए। काठमाडौं विश्वविद्यालयको अनुसन्धानले हाइड्रोजनको प्रयोग मार्फत उद्योेगहरूमा प्रयोग हुने जीवाश्म इन्धनको प्रतिस्थापन हुने सम्भाव्यतालाई प्रमाणित गरिसकेको छ, थापाले बताए। नेपाल सरकारले ऊर्जा मन्त्रालयमार्फत काठमाडौं विश्वविद्यालयका विज्ञ प्रतिनिधिसमेत संलग्न कार्यदल गठन गरी राष्ट्रिय हाइड्रोजन नीति २०८० पारित गरिसकेको छ। यस नीतिलाई व्यावसायिक परियोजनाहरूमा कार्यान्वयन गर्नका लागि आवश्यक ऐन, नियम, निर्देशिका र कार्यविधिमा निर्माणको क्रममा छन्। नेपालमा हाइड्रोजन इन्धनको विकासक्रमहाइड्रोजनलाई विगत केही समयदेखि नवीनतम ऊर्जाको भविष्यका रूपमा लिइएको छ। नेपालले अन्तर्राष्ट्रिय समुदायसमक्ष जनाएको शून्य कार्बन उत्सर्जनको प्रतिबद्धता पूरा गर्न ग्रिन हाइड्रोजन ऊर्जाको उत्पादन र प्रयोगले महŒवपूर्ण भूमिका निर्वाह गर्न सक्ने देखिएको छ। नेपालले २०६५ मा नै यससम्बन्धी अध्ययन गरेको थियो। त्रिभुवन विश्वविद्यालय र वेस्टर्न मिचिगन विश्वविद्यालयले संयुक्त रूपमा नेपालमा हाइड्रोजन ऊर्जाको सम्भावनासम्बन्धी अध्ययन गरेका थिए। जलविद्युत् प्रयोग गरी हाइड्रोजन तथा यसको सहउत्पादन गर्न र सोको उपयोग गरी पेट्रोलियम पदार्थको आयातमा न्यूनीकरण गर्न सकिने अध्ययन प्रतिवेदनमा उल्लेख छ। २०७७ मा एसियाली विकास बैंकले नेपालमा जलविद्युत्को प्रयोगबाट हाइड्रोजन उत्पादनको सम्भावनाका बारेमा अर्को अध्ययन गरेको थियो। २०७७ मै काठमाडौं विश्वविद्यालयले ग्रिन हाइड्रोजन प्रयोगशाला स्थापना गरी नेपालको सन्दर्भमा हरित हाइड्रोजनको आवश्यकता र सम्भावनाबारे अनुसन्धान सुरु गरेको थियो। जल तथा ऊर्जा आयोगको सचिवालयले २०७८ मा नेपालमा ग्रिन हाइड्रोजन उत्पादनको सम्भावना र प्रयोगको प्रारम्भिक अध्ययन गरेको थियो। आर्थिक वर्ष २०७९८० को बजेटमा पनि नेपालको इन्धन र ऊर्जा उपभोग एवं यातायात र औद्योगिक क्षेत्रको विकासमा योगदान गर्न सक्ने गरी हाइड्रोजन ऊर्जाको व्यावसायिक उपयोग गर्न आवश्यक कार्य प्रारम्भ गरिने भन्ने उल्लेख थियो भने चालु आर्थिक वर्षको बजेटले नै हरित हाइड्रोजनको विकास र अनुसन्धान गर्न केही रकम पनि विनियोजन गरेको छ। मन्त्रालयको विज्ञसहितको समितिले २०७९ साउनमा ग्रिन हाइड्रोजनको प्रयोग गरी रासायनिक मल उत्पादनको सम्भावनाका बारेमा अध्ययन गरेको थियो। जलविद्युत्बाट हाइड्रोजन र यसका सहउत्पादनको सम्भावना प्रचुर रहेको नीतिले औंल्याएको छ। प्रचुर मात्रामा उपलब्ध जलविद्युत् प्रयोग गरी ग्रिन हाइड्रोजन उत्पादन र यसको प्रयोगबाट रासायनिक मल उत्पादन तथा निर्यात गरी विदेशी मुद्रा आर्जन गर्न सक्ने देखिएको छ। भारत, चीन र अमेरिकालगायत धेरै मुलुकले हाइड्रोजनको उत्पादन र यसको उपयोगका मार्गचित्र तयार गरी लागू गरिसकेकाले ग्रिन हाइड्रोजन नीति लागू गरिसकेको अवस्था छ, नीतिमा भनिएको छ। रासायनिक मल आयातलाई रोक्न नेपालमा नै ग्रिन हाइड्रोजन उत्पादन गर्नुपर्नेमा जोड दिइएको छ। अहिले रासायनिक मल खरिदका लागि कुल गार्हस्थ्य उत्पादनको करिब १० प्रतिशत (२१ अर्ब बराबर) रकम बाहिरिने गरेको छ। मुलुकको व्यापार घाटामा करिब १३ प्रतिशत यसको हिस्सा छ। ग्रिन हाइड्रोजनको उत्पादन र प्रयोगले पेट्रोलियम पदार्थको प्रतिस्थापन हुनुका साथै ऊर्जा सुरक्षामासमेत वृद्धि हुने विश्वास छ। २०४५ सम्म शून्य कार्बन उत्सर्जन सम्बन्धमा मुलुकले गरेको अन्तर्राष्ट्रिय प्रतिबद्धता पूरा गर्न तथा विश्वव्यापी वातावरण संरक्षणमा योगदान पुर्याउनसमेत ग्रिन हाइड्रोजनको उत्पादन र उपयोग गर्न आवश्यक रहेको बताइन्छ। करिब १ वर्षअघि आएको थियो हाइड्रोजन कारकेयूले २०८० साल कात्तिक १८ गते विधिवत् रूपमा नै पहिलोपटक हाइड्रोजन कार भिœयाएको थियो। हुन्डाईको नेक्सो नामक व्यावसायिक हाइड्रोजन इन्धन कार नेपाल आयल निगमको पूर्ण अनुदान सहयोगमा ल्याइएको थियो। ३३ हजार अमेरिकी डलरमा ल्याइएको यो हाइड्रोजन कारमा सरकारले भन्सार छुट दिएको छ। निगम र केयूबीच दुई वर्षअघि हाइड्रोजन ल्याब स्थापना, रिफ्युलिङ सेन्टरलगायतका कार्यका लागि पाँच करोड रुपैयाँ सहयोग उपलब्ध गराउने सम्झौता भएको थियो। नेक्सो हाइड्रोजन फ्युल सेल एसयूभी हो। यसमा भएको ६ केजी हाइड्रोजन फ्युल सिलिन्डरले आठ सय किलोमिटरसम्म कुद्न सक्छ। यसलाई रिफिल गर्न पाँच मिनेटको मात्र समय लाग्छ। हाइड्रोजन कार कसरी चल्छ ?हाइड्रोजन कार भनेको वास्तवमा विद्युतीय कार नै हो। यसमा विद्युतीय मोटर हुन्छ, त्यो मोटरलाई घुमाउनका लागि बिजुली चाहिन्छ। बिजुली ब्याट्रीको सीमित भण्डारण क्षमताले नपुग्ने हुनाले लामो दूरीमा चल्ने र भारी बोक्ने सवारीमा ब्याट्रीको सट्टामा हाइड्रोजन इन्धन भर्न सकिन्छ। हाइड्रोजनले गाडीभित्र नै फ्युल सेल भन्ने उपकरण हुन्छ, त्यसमा हाइड्रोजन इन्धन पसेपछि हाइड्रोजन र अक्सिजनको मिश्रण भएपछि पानी निकाल्छ। पानी निस्किने क्रममा त्यसले बिजुली पैदा गर्छ। त्यो बिजुलीले मोटर कुद्ने हो। ब्याट्रीको भण्डारण क्षमताभन्दा हाइड्रोजनको भण्डारण क्षमता चार सय गुण बढी हुन्छ। ब्याट्रीले एउटा गाडीलाई एक किलोमिटर धकेल्छ भने त्यही गाडीलाई हाइड्रोजनले चार सय किलोमिटर धकेल्न सक्छ। धेरै दूरी र धेरै भारीको क्षमता भन्नेबित्तिकै हाइड्रोजन इन्धन अघि आउँछ। पेट्रोल इन्जिन भनेको जस्तै हाइड्रोजन कारको इन्जिनलाई फ्युल सेल पावर ट्रेन भनिन्छ। यसमा हाइड्रोजन छिरेपछि बिजुली निकाल्छ। एक किलोग्राम हाइड्रोजनले सरदर दुई सय किलोमिटर चल्न सक्छ। एक किलोग्रामको अन्तर्राष्ट्रिय बजार मूल्य करिब प्रतिकेजी पाँच अमेरिकी डलर छ। रिफिलिङ स्टेसन कसरी चल्छ ?हाइड्रोजन कारसँगै रिफिलिङ स्टेसन पनि चाहिन्छ भनेर केयूले नेपालको पहिलो रिफिलिङ स्टेसन पनि सञ्चालनमा ल्याएको हो। केयूले रिफिलिङ स्टेसन उत्पादन मुलुक कोरियाबाट विभिन्न पार्टपुर्जालाई एसेम्बल गरेर भिœयाएको हो। पार्टपुर्जा एसेम्बल गर्नुअघि केयूका एक अनुसन्धानकर्ता एवं आयोजना इन्जिनियर कोरिया गएर एक महिना बसेका थिए। कोरियन टिमसँगै सहकार्य गर्दै पार्टपुर्जा एसेम्बल गरिएको हो। उक्त मेसिन २०२३ को सेप्टेम्बरमा नेपाल ल्याइएको थियो। रिफिलिङ स्टेसनभित्र नै हाइड्रोजन इन्धन उत्पादन गर्न सकिन्छ। यसलाई चाहिने शुद्धता पनि त्यही हुन्छ। हाइड्रोजन गाडी एचफोर प्युरिटी चाहिन्छ। मतबल ९९९ प्रतिशत शुद्ध हाइड्रोजन चाहिन्छ। त्यसकारण हाइड्रोजन प्युरिफिकेसन युनिट पनि त्यहीभित्रै हुन्छ। सुरुमा यहाँ भएको एड्भान्स इलेक्ट्रोलाइजर (पानीलाई टुक्र्याएर हाइड्रोजन बनाउने प्रविधि)ले हाइड्रोजन बनाउँछ। त्यसपछि हाइड्रोजनलाई शुद्ध बनाउँछ। यसको मतलब त्यहाँ भएको अक्सिजनलगायतका वस्तुलाई हटाउँछ। यसपछि बफर स्टोरेजमा जान्छ। त्यहाँ टेम्पोररी स्टोरेज हुन्छ। त्यसपछि कम्प्रेसन पार्टमा जान्छ। त्यहाँ दुई वटा विकल्प हुन्छ, एउटा न्यूनतम ३५० बार र बढीमा ७ सय बारमा इन्धन भर्न सकिन्छ। यो रिफिलिङ स्टेसनमा इलेक्ट्रोलाइजर गर्न एक दिनमा ५४ लिटर पानी चाहिन्छ। धाराको पानी पनि प्रयोग गर्न सकिन्छ। यसले साढे ६ केजी हाइड्रोजन निकाल्छ। यसका लागि पाँच किलोवाट इलेक्ट्रोलाइजर प्रयोग हुन्छ। विश्वमा व्यावसायिक रूपमा सञ्चालनका लागि दुई सय किलोवाट क्षमतासम्मका इलेक्ट्रोलाइजर प्रयोग गरेको पाइन्छ। यसले दिनमा एउटा कारलाई हाइड्रोजन इन्धन भर्न पुग्छ। अन्य सवारी भित्रिएमा क्षमता बढाउनुपर्ने हुन्छ। हाइड्रोजन सवारी र रिफिलिङ स्टेसन सञ्चालनको मुख्य समस्या भएको प्राविधिक रूपमा दक्ष जनशक्तिको अभाव भएको इन्जिनियर यादव बताउँछन्। हाइड्रोजन कसरी बन्छ ?हाइड्रोजन र अक्सिजन मिलेर पानी बन्छ। पानीबाट बिजुली निस्कन्छ। बिजुलीको सहयोगमा पानीलाई टुक्र्याएर हाइड्रोजन र अक्सिजनलाई अलगअलग गर्न सकिन्छ। टुक्रिएपछि दुई भाग हाइड्रोजन र एक भाग अक्सिजन तयार हुन्छ। नौ किलोग्राम पानीबाट एक किलोग्राम हाइड्रोजन निकाल्न सकिन्छ। एक किलोग्राम हाइड्रोजन निकाल्न करिब ५० युनिट किलोवाट आवर लगभग पाँच सय रुपैयाँको बिजुली लाग्छ। हाइड्रोजन बनाउनका लागि पानी र बिजुली चाहियो, जुन नेपालसँग प्रशस्त छ। हिमालबाट बग्ने पानी र खेर जाने बिजुलीबाट नै हाइड्रोजन निकाल्न सकिन्छ। पहिला पानीलाई शुद्धीकरण गर्नुपर्छ। पानीबाट खनिज हटाउनुपर्छ। शुद्ध पानी बनाउनु पर्यो। खनिज नहटाए मेसिनमा खिया लाग्छ। अहिलेको प्रविधिले केही घण्टादेखि वर्षदिनसम्म हाइड्रोजनलाई भण्डारण गर्न सकिन्छ। हाइड्रोजनलाई आवश्यकताअनुसार तरल, मेटल हाइड्राइड बनाएर ठोस र ग्यास बनाएर भण्डारण वा निर्यात गर्न सकिन्छ। नेपालमा आउने डिजेललाई दुई प्रतिशतका दरले हाइड्रोजनले विस्थापित गर्न सकिन्छ। यसो हुने हो भने नेपालमा १० वर्षमा करिब ७१ अर्ब रुपैयाँबराबरको डिजेलको बजार हाइड्रोजन इन्धनले विस्तार हुने अध्ययनले देखाएको छ।"
कर्णालीको रंगशाला अनुगमन गरेपछि प्रचण्डले भने : आधुनिक र अन्तर्राष्ट्रिय मापदण्डअनुसार बनेको छ,"सुर्खेत : पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले दशौं राष्ट्रिय खेलकुद तोकिएकै समयमा हुनुपर्ने बताएका छन्। सुर्खेतस्थित कर्णाली प्रदेश रंगशालाको अनुगमनपछि प्रचण्डले निर्धारित समयमै खेल हुनुपर्ने बताएका हुन्। दशौं राष्ट्रिय खेलकुद तोकिएकै समयमा सुर्खेतमा हुनैपर्छ, यसमा राजनीति गर्ने भुल सरकारले नगरोस्उनले भने,यसमा पनि राजनीति गरेर दशौं राष्ट्रिय खेलकुद पछि सार्न खोजियो भने यो हजारौं खेलाडी र खेलप्रेमीका लागि घात हुनेछ। उनले निर्माणको अन्तिम चरणमा रहेको रंगशाला पश्चिम नेपालको खेल क्षेत्र र खेलाडीको वृत्ति विकासमा महत्त्वपूर्ण योगदान पुग्ने विश्वास व्यक्त गरे। यो अहिलेसम्मका रंगशालामध्ये विभिन्न ठाउँमा देखिएका कमीकमजोरी सच्याएर आधुनिक प्रविधिको प्रयोग गरेर जुनरुपमा निर्माण करिब करिब सम्पन्न हुने चरणमा गएको छ। यो हामी सबैका लागि खुशी र गौरवको कुरा हो। रंगशाला आधुनिक र अन्तर्राष्ट्रिय मापदण्डअनुसार बनेको पाइएको उल्लेख गर्दै अध्यक्ष प्रचण्डले यसको अत्याधिक सदुपयोग गर्नुपर्ने बताए। लुम्बिनी, कर्णाली र सदूरपश्चिमको खेल क्षेत्रका लागि यो केन्द्र बन्ने र देशभरिकै खेलाडीका लागि पनि राष्ट्रिय खेलकुदको सुर्खेतमा आयोजना गर्न सकिने ढोका खुलेको टिप्पणी पनि उनले गरे। आफू तीन पटक प्रधानमन्त्री हुँदा लगातार खेल क्षेत्रको विकासलाई प्राथमिकता दिंदै आएको पनि उनले स्पष्ट गरे। कर्णाली प्रदेशमा तय भएको १०औं राष्ट्रिय खेलकुद प्रतियोगिता समयमै हुने कि नहुने भन्ने अन्योलता बढेको छ। युवा तथा खेलकुदमन्त्री तेजुलाल चौधरी पूर्वनिर्धारित मितिमा नै राष्ट्रिय खेलकुदको १०औं संस्करण आयोजना गर्न सम्भव नभएको बताएका छन्। उनले प्रतियोगिताका लागि आवश्यक तयारी भइनसकेको र बाँकी रहेको समय पनि तयारीका लागि पर्याप्त नभएको भन्दै पूर्वनिर्धारित समयभन्दा केही पर सर्ने जानकारी दिएका थिए। यसैबीच अध्यक्ष प्रचण्डले पेरिस पाराओलम्पिकमा ऐतिहासिक कास्य पदक जित्ने पलेशा गोबर्धन लगायत खेल पदाधिकारीलाई बधाई तथा शुभकामना पनि व्यक्त गरे। सुर्खेत रंगशाला अनुगमनपछि उनले यो ऐतिहासिक जीत नेपालको गौरवको विषय भएको बताए। खेलाडी संघका अध्यक्ष दीपक श्रेष्ठले मंगलबार युवा तथा खेलकुदमन्त्री तेजुलाल चौधरी र राष्ट्रिय खेलकुद परिषद्का सदस्यसचिव टंकलाल घिसिङलाई ध्यानाकर्षण पत्र बुझाएका थिए। संघले राष्ट्रिय खेलकुदका विषयमा खेलाडी र खेलकर्मीलाई प्रष्ट जानकारी दिन सरकारलाई आग्रह गरेको हो।"
मेरो प्रधानमन्त्रीको कार्यकाल एक वर्ष १० महिना १५ दिनमात्रै बाँकी छ : केपी ओली,"काठमाडौं : प्रधानमन्त्री केपी शर्मा ओलीले आफ्नो प्रधानमन्त्रीको कार्यकाल एक वर्ष १० महिना १५ दिनमात्रै बाँकी रहेको बताएका छन्। क्याप्टेन रामेश्वर थापाको 'इन्टु द फायर'को पुस्तक विमोचन कार्यक्रममा बोल्दै उनले आफू समयभन्दा पहिले नै प्रधानमन्त्री पदबाट राजीनामा दिने बताए। 'मलाई मन नपराउनेहरूलाई खुसीको खबर भनिदिन चाहन्छु। अब मेरो प्रधानमन्त्रीको कार्यकाल एक वर्ष १० महिला १५ दिन बाँकी छ। त्योभन्दा पनि हप्ता दिन अघि नै छोड्छु भनेको छु। बढी होइन कि समयमै हस्तान्तरण गरौं भन्ने छ,' उनले भने। राजनीतिलाई घृणा गर्ने कुरा, राज्य व्यवस्थालाई घृणा गर्ने कुरा सामाजिक अपराधिक कार्यमात्रै भएको उनको भनाइ छ।"
टोकरपुरस्थित लेकखर्कका पहिरो पीडितलाई ७ लाख ३२ हजार आर्थिक सहयोग,"काठमाडौं : रामेछापको दोरम्बा शैलुङ गाउँपालिका३ टोकरपुरस्थित लेकखर्कमा पहिरो पीडितलाई नेकपा एमालेले आर्थिक सहयोग गरेको छ। गएको शनिबार राति पहिरोमा परेर मृत्यु भएका र विस्थापित परिवारलाई ७ लाख ३२ हजार ५ सय रकम सहयोग गरेको एमाले रामेछापका अध्यक्ष पुरुषोत्तम कडेरियाले जानकारी दिए। पहिरोमा परेर चण्डिका श्रेष्ठ, १८ महिने बालक आमुस श्रेष्ठ, उर्मिला पहरी, सन्दीप पहरी, विज्ञान पहरी, सन्तोष पहरी,बिन्दा पहरी र पुड्की पहरीको शव निकालिएको छ। २ जना अझै बेपत्ता रहेका छन्। अध्यक्ष कडेरियाका अनुसार पहिरोमा परि ज्यान गुमाएका ८ जना र बेपत्ता भएका २ जनाका परिवारलाई जनही २५ हजारले एमाले रामेछापले २ लाख ५० हजार रुपैयाँ उपलब्ध गराएको छ । यसैगरी पूर्ण रूपमा घर क्षति भएका कर्णबहादुर पहरीलाई २० हजार, पशुधन क्षति भएको गोमा पहरी र गंगा पहरीलाई १० १० हजार उपलब्ध गराइएको छ। विस्थापित ५९ परिवारलाई पनि सहयोग यता पहिरोको डरले विस्थापित भएर टोकरपुका विभिन्न घरमा शरण लिएर बसिरहेका ५९ परिवारलाई प्रतिपरिवार ५ हजार ५ सयका दरले एमाले बागमती प्रदेश कमिटी सदस्य एवम् दोरम्बा गाउँपालिका६ लखनपुर स्थायी ठेगाना भएका रत्न गौतमले ३ लाख २४ हजार ५ सय रुपैयाँ उपलब्ध गराएको कडेलले जानकारी दिए।यसैगरी एमाले दोरम्बा शैलुङ्ग गाउँपालिका कमिटी र दोरम्बा शैलुङ्ग गाउँपालिकाकाठमाडौं सम्पर्क मञ्चको तर्फबाट प्रति परिवार थप २ हजारका दरले जम्मा १ लाख १८ हजार उपलब्ध गराइएको छ। गौतमले विपत्तिमा परेका रामेछापका पीडितहरूलाई विभिन्न समयमा सहयोग गर्दै आएका छन्। राहत वितरणमा पुगेका गौतमले एक वर्ष अघि रहस्यमय ढंगले ज्यान गुमाएका टोकरपुरकै गणेश पाठककी पत्नी अम्बिका पाठकलाई समेत एक लाख रुपैँया आर्थिक सहयोग गरेका थिए। पहिरोले ४ वटा घर र दोरम्बा गाउँपालिका वडा नम्बर ३ र २ को बीचमा रहेको पक्की पुल पनि बगाएको छ। राहत वितरण गर्दै एमाले बागमती प्रदेश कमिटीका कैलाश ढुंगेलले विपतको बेलामा राज्य र राजनीतिक दलको बढी आवश्यक हुने बताए। उनले पहिरोले बगाएको पुल र पीडित परिवारका लागि स्थायी आवास निर्माण गर्न सरकारसँग पहल गर्ने बताए। यस अगाडि उर्जा,जलस्रोत,तथा सिचाइ राज्यमन्त्री पुर्ण बहादुर तामाङ (कान्छाराम)ले पनि पहिरो निरीक्षण गरी मृतकका परिवारलाई जनहि १० हजारको दरले सहयोग गरेका थिए। यता दोरम्बा शैलुङ गाउँपालिकाले पनि विभिन्न निकायबाट खाध्यान्न लगायत राहत संकलन गरिरहेको र वितरण गर्ने तयारी गरिरहेको जनाएको छ।"
साइबर अपराधसम्बन्धी ऐनको मस्यौदा भएर अन्तिम चरणमा छ : सञ्चारमन्त्री गुरुङ,"पोखरा : सञ्चार तथा सूचना प्रविधिमन्त्री पृथ्वीसुब्बा गुरुङले ऐन, कानुनका माध्यमबाट सञ्चार क्षेत्रलाई थप व्यवस्थित बनाउनेतर्फ सरकार लागेको बताएका छन्। आज पोखरामा आयोजित पत्रकार सम्मेलनमा सञ्चारमन्त्री गुरुङले सञ्चार क्षेत्रसँग जोडिएका अधिकांश ऐन तथा विद्यमान कानुन पुराना भएका बताउँदै ती कानुनलाई समयसापेक्ष परिमार्जन गरी आवश्यकताका आधारमा नयाँ कानुन निर्माण गर्नेतर्फ सरकार अघि बढेको बताएका हुन् । सामाजिक सञ्जाल नियमनसम्बन्धी ऐन, साइबर अपराधसम्बन्धी ऐनको मस्यौदा भएर अन्तिम चरणमा रहेको जनाउँदै सञ्चारमन्त्री गुरुङले सार्वजनिक प्रसारण ऐन (पिएसबी), मिडिया काउन्सिल विधेयक छलफलका क्रममा रहेको बताए । पिएसबी बनिसकेपछि नेपाल टेलिभिजन, रेडियो नेपाललाई केही मात्रामा स्वायत्त बनाउँदै थप व्यवस्थित र नागरिकमैत्री बनाउन सरकार प्रयासरत रहेको उनले उल्लेख गरे । सरकारको आफ्नै स्टाटलाइट हुनुपर्ने बताउँदै सञ्चारमन्त्री गुरुङले यसमा आफ्नोपनका साथै स्वाभिमान पनि झल्किने उल्लेख गरे । सुशासन, समृद्धि, सरकारको प्रभावकारितालगायत क्षेत्रमा थप उपलब्धि हासिल गर्न सरकार डिजिटल नेपालको अवधारणा अनुसार अघि बढेको उनले जानकारी दिए। सेक्युरिटी प्रेस सञ्चालनका माध्यमबाट देशभित्रै पार्सपोर्ट, सवारीचालक अनुमतिपत्र, अन्तःशुल्क स्टिकरलगायत छपाइको प्रयासमा सरकार लागेको उनको भनाइ छ । सञ्चारमन्त्री गुरुङले भने, यी काम एक वर्षभित्र गर्न सक्छु भनेर प्रतिबद्ध छु । बैंक नोट पनि मुलुक भित्रै छपाइ गर्नुपर्ने योजनामा सरकार छ । चालु आर्थिक वर्षभित्र मुलुभर फोर जी र मुख्य सहरहरुमा फाइभ जी पुर्याउने मन्त्रालयको योजना रहेको सञ्चारमन्त्री गुरुङले जानकारी गराए । नेपालका पर्यटकीय गन्तव्यको प्रवर्द्धन एवं पर्यटन क्षेत्रको विकासका लागि सरकारले योजना बनाएर कार्यान्वयनको ढाँचा बनाइरहेको उनले बताए । सरकारले यसै वर्षभित्र सङ्घीय प्रहरी ऐन र सङ्घीय निजामति ऐन ल्याउन पहल गरिरहेको बताउँदै सञ्चारमन्त्री गुरुङले यी ऐन आएमा प्रभावकारी रुपमा सङ्घीयता कार्यान्वयन हुने धारणा राखे । वर्तमान सत्ता गठबन्धन २०८४ को निर्वाचनसम्म जाने जनाउँदै उनले पत्रकारिता जगतले समाजका नकारात्मक पक्षलाई भन्दा विकास, निर्माण, कृषिलाई प्रथमिकता दिनुपर्नेमा जोड दिए । गण्डकी प्रदेशमा मुख्यमन्त्रीले लिइरहेको अडानका सम्बन्धमा सञ्चारमन्त्री गुरुङले सङ्घीय गठबन्धनको मर्मबमोजिम गण्डकीमा सरकार पुनःगठन हुनुपर्ने बताए । गठबन्धनको संस्कार र राजनीति इमान्दारीपूर्वक निर्वाह हुनुपर्ने आवश्यकता औंल्याए । रासस"
निराशामा रहेका निजी क्षेत्रलाई विश्वासमा लिएर उत्पादनमा लाग्न जरुरी छ : उपप्रधानमन्त्री पौडेल,"लुम्बिनी : उपप्रधान तथा अर्थमन्त्री विष्णु पौडेलले विकास र समृद्धिका लागि अहिले अनुकूल वातावरण बनेको स्पष्ट पारेका छन्। लुम्बिनी प्रादेशिक अस्पतालको नयाँ भवनको आज शिलान्यास गर्दै अर्थमन्त्री पौडेलले वर्तमान सरकार गठन भएपछिको छोटो अवधिमा महत्त्वपूर्ण उपलब्धि प्राप्त गरिसकेको दाबी समेत गरेका हुन्। उनले भने,अर्थतन्त्र दबाबमा छ, निराशामा रहेका निजी क्षेत्रलाई आशा, विश्वास र भरोसाका साथमा उत्पादन र उत्पादकत्वमा लाग्न जरुरी छ। उनले पौडेलले दुई ठूला पार्टी मिलेर बनेको वर्तमान सरकार देशलाई अस्थिरताबाट जोगाउनु प्रमुख उद्देश्य रहेको बताए। उनले नागरिकका अधिकार स्थापित गर्न लोकतन्त्र, नागरिकका अधिकारका लागि मुख्य दुई मुख्य पार्टी मिलेर वर्तमान सरकार बनेको जनाउँदै यसले एकसाथ राजनीति र नीतिगत स्थिरताको वातावरण निर्माण गरेको बताए। विकासका काममा सत्ता र प्रतिपक्ष मिलेर काम गर्नुपर्ने उनको भनाई छ। उनले विकास निर्माणमा सत्तापक्ष प्रतिपक्षसँग सँगसँगै हिँड्ने र यसको राम्रो संस्कार लुम्बिनी प्रदेशमा रहेको बताए। उनले प्रादेशिक अस्पतालको अत्याधुनिक भवन निर्माण आयोजना सम्पन्न गर्न जनस्तरबाट नियमित निगरानी हुनुपर्ने बताए। आयोजना समयमै सक्न निर्देशन दिँदै उनले समयमै काम सकेर स्यावासी कमाउन प्रदेश सरकार, प्रदेश पूर्वाधार विकास प्राधिकरण र निर्माण कम्पनीलाई आग्रह गरे। छिटो सक्ने नाममा गुणस्तरमा सम्झौता हुन सक्दैन, गुणस्तरीय काम गरेर समयमै सक्नेगरी अगाडि बढ्नुपर्छ, उनले भने, तीन वर्षमा सक्छु भनेको काम नसकेर पछुताउने अवस्था नआओस् भन्दै भनेकै अवधिमा काम पूरा होस्। अर्थमन्त्री पौडेलले भवनमात्र निर्माण गरेर नहुने उल्लेख गर्दै त्यसको प्रभावकारी व्यवस्थापनमा प्रदेश सरकारले ध्यान दिनुपर्ने बताए। उनले अस्पतालको भवन निर्माणसँगसँगै जनशक्ति र उपकरण व्यवस्थापनको प्रक्रिया पनि बेलैमा योजना बनाएर अघि बढ्न आग्रह गरे। उनले भवन पूरा हुँदा पूर्ण क्षमतामा सेवा सञ्चालन पनि एकसाथ गर्न सकिने गरी काम गर्न प्रदेश सरकारलाई सुझाव दिए। भवनमात्र निर्माण गरेर हुँदैन, जनशक्ति व्यवस्थापनका लागि पनि ओएनएम प्रक्रियासँगै थालेर भवन बनेलगत्तै सबै सेवा सञ्चालन गर्नेगरी अहिल्यैबाट काममा लाग्नुपर्छ, उनले भने, यसमा प्रदेश सरकारले ध्यान दिनुपर्छ, सङ्घीय सरकारले के सहयोग गर्नुपर्छ, त्यसको लागि तयार छ। उनले १२ सय शय्याको अस्पतालमा ठूलो सङ्ख्यामा दक्ष जनशक्ति आवश्यक पर्ने भन्दै अर्थमन्त्री पौडेलले विशेषज्ञ चिकित्सकसहित जनशक्तिको व्यवस्थापनमा मुख्य ध्यान दिनुपर्ने बताए। अस्पताल भवन बन्दैमा अत्याधुनिक उपकरण छैन भने प्रभावकारी उपचार नहुने भन्दै पौडेलले सबै हिसाबले सुविधासम्पन्न अस्पताल बन्न जरुरी रहेको बताए। कार्यक्रममा मुख्यमन्त्री चेतनारायण आचार्यले अस्पताल भवनले सिङ्गो प्रदेशको मात्र नभएर देशकै स्वास्थ्य क्षेत्रलाई परिवर्तन गर्ने बताए। पाँचवटामध्ये चारवटा गौरवका आयोजनाको काम अघि बढेको छ। सङ्घीय सरकारको साथ सहयोग प्रदेश सरकारलाई चाहिएको छ, उनले भने, गत वर्षको घाटा पूर्ति गर्न सङ्घीय सरकारले ध्यान दिनुपर्ने छ। घाटा पूर्ति भएन भने प्रदेशका गौरवका आयोजना अप्ठ्यारोमा पर्ने जोखिम रहन्छ। प्रदेश सरकारको रु छ अर्ब १८ करोड बढीको लागतमा निर्माण हुने अस्पताल लुम्बिनी प्रदेशको ड्रिम प्रोजेक्टका रूपमा रहेको छ। प्रदेश सरकारको चारवटा गौरवको आयोजनामध्ये लुम्बिनी प्रादेशिक अस्पताल निर्माण महत्त्वपूर्ण आयोजनाका रूपमा रहेको छ। लुम्बिनी प्रदेश सरकार स्थापना भएपछि प्रदेश सरकार मातहतमा आएको प्रादेशिक अस्पताल लुम्बिनीको स्तरवृद्धि र अत्याधुनिक नयाँ भवन निर्माणको प्रयास सुरु भएको थियो। प्रदेश संस्थापक मुख्यमन्त्री शङ्कर पोखरेल हुँदै अघि बढेको अस्पतालको नयाँ भवन बनाउने प्रक्रिया सुरु भएको छ। विसं २०७६ मा तत्कालीन सरकारले ड्रिम प्रोजेक्टका रूपमा अघि बढाउने प्रक्रिया थालेको थियो। प्रदेश सरकारले लुम्बिनी प्रादेशिक अस्पतालका लागि चालु आवमा रु एक अर्ब ८० करोड बजेटसमेत विनियोजन गरेको छ। लुम्बिनी प्रदेश सरकारको लागतमा बोलपत्र प्रक्रिया सम्पन्न भई पुरानो संरचना हटाएर नयाँ संरचना निर्माण सुरु भएको छ। अस्पताल भवन निर्माणका लागि प्रदेश पूर्वाधार विकास प्राधिकरणले रु छ अर्ब १८ करोड ७५ लाख लागतमा ठेक्का सम्झौता गरेको छ। लुम्बिनी प्रदेश मातहत रहेको प्रदेश पूर्वाधार विकास प्राधिकरणले भारतीय निर्माण कम्पनी क्याप साइट आशिष रेलिग्रेट भेन्चरले नेपाली कम्पनी आशिष रेलिगशनसँग संयुक्त रूपमा काम गर्नेगरी २०८० पुस २६ गते सम्झौता गरेको थियो। सम्झौताअनुसार २०८५ साल पुससम्म अस्पतालको भवन निर्माण सक्नुपर्ने प्रदेश पूर्वाधार विकास प्राधिकरणका प्रमुख कार्यकारी अधिकृत छविराज पोख्रेलले जानकारी दिए। रासस"
प्रचण्डलाई ओलीको जवाफ मैले १७ हजार मान्छे मारेको हो र खुट्टा कमाउने?,"काठमाडौं : प्रधानमन्त्री केपी शर्मा ओलीले आफूले १७ हजार मान्छे नमारेको भन्दै खुट्टा नकमाउने बताएका छन्। नेकपा माओवादी केन्द्रका अध्यक्ष पुष्पकमल दाहालले नेपाल पनि बंगलादेश र श्रीलंकाजस्तै हुने अभिव्यक्ति दिएपछि प्रधानमन्त्री ओलीले चर्को स्वरमा बोल्दैमा आफूले खुट्टा नकमाउने बताए। 'हिजोतिर हो कि प्रचण्डजीले बंगलादेश र श्रीलंकाबाट सिक भन्दैथिए। मैले १७ हजार मान्छे मारेको हो र खुट्टा कमाउने?,' प्रधानमन्त्री ओलीले भने। उनले चर्को स्वरमा बोल्ले प्रचण्ड आफैंले बंगलादेश र श्रीलंकाबाट सिक्नुपर्ने बताए। उनले नेपालको आफ्नै पहिचान र संस्कृति रहेको भन्दै बंगलादेशमा जे भयो त्यही भइनहाल्ने बताए। 'बंगलादेशमा जे भयो नेपालमा त्यही नेपालमा हुँदैन। नेपाल कुनै देशको फोटोकपी मेसिन होइन। नेपालको आफ्नै संस्कृति र पहिचान छ,' उनले भने। उनले लोकतन्त्र आफूहरूले लडेर ल्याएको र संविधान पनि आफूहरूकै पहलमा बनेको बताए। 'लोकतन्त्र हामीले लडेर ल्याएका हौं। अहिलेको संविधान हामीले लेखेका हौं। यो प्रणाली हामीले ल्याएका हौं। जनताको अधिकार सुनिश्चित गर्न यसलाई अझ प्रभावकारी बनाउँदै लैजान्छौं,' ओलीले भने। उनले लोकतन्त्रविरुद्ध आवज उठाउनेहरू नै अहिले ठूलो कुरा गरिरहेको आरोप लगाए। त्यस्तै प्रधानमन्त्री ओलीले आफू ६ दसकदेखि देश बनाउने अभियानमा लागेको र देशको सम्पत्तिमा लोभ नगरेको बताए। 'मैले आर्जन गरेकोबाहेक अरु सम्पत्तिमा लोभ गरेको छैन। न म भ्रष्टाचार गर्छु, न गर्न दिन्छु,' उनले भने।"
विद्यार्थीलाई एसका अध्यक्ष नेपालको सुझाव : राष्ट्रको इज्जत बढाउने काम गर्नू,"काठमाडौं : नेकपा एकीकृत समाजवादीका अध्यक्ष माधव कुमार नेपालले शैक्षिक क्षेत्रको सुधारका लागि विद्यार्थी संगठनहरुले पनि योगदान दिनुपर्ने बताएका छन्। सरकारी नीतिमा रहेका कमजोरीलाई सुधार गर्नुपर्ने विषयमा विश्वविद्यालय,सरकार लगाएतका निकायले बिशेष ध्यान दिनुपर्ने उनले बताए । अध्यक्ष नेपालले समयमा नै परीक्षा नहुने र समयमा नै नतिजा निकाल्न नसक्नुको कारण आफूले बुझ्न नपाएको धारणा राखे। समयसीमाप्रति गम्भीर नहुने र अपारदर्शीका विषयमा पनि विद्यार्थी संगठनले ध्यान दिनुपर्ने उनको भनाइ छ । उनले देशलाई सुन्दर बनाउने र नेपाल राष्ट्रको इज्जत बढाउने काम गर्न विद्यार्थीहरुलाई सुझाव दिए ।"
माओवादी प्रतिपक्षीमा रहे पनि जनताका मुद्दामा साथ र सहयोग पाउँछु : मुख्यमन्त्री कार्की,काठमाडौं : कोशी प्रदेशका मुख्यमन्त्री हिक्मत कुमार कार्कीले ३० दिन भित्र विश्वासको मत लिने बताएका छन्। विराटनगरमा सञ्चारकर्मीहरूसँग कुरा गर्दै मुख्यमन्त्री कार्कीले नेकपा माओवादी केन्द्रले औपचारिक रूपमा समर्थन फिर्ता लिएकाले संविधान र कानुन अनुसार ३० दिन भित्र विश्वासको मत लिने बताएका हुन्। उनले विश्वासको मतका लागि मिति भने तय भइनसकेको बताए। प्रदेशसभामा कांग्रेसएमालेको दुई तिहाइ भएपनि विश्वासको मत लिने उनले बताए। उनले माओवादी प्रतिपक्षीमा रहे पनि जनताका मुद्दामा साथ र सहयोग पाउने विश्वास व्यक्त गरे। माओवादीले समर्थन फिर्ता लिएसँगै मुख्यमन्त्री कार्कीले विश्वासको मत लिने तयारी गरेका हुन्।
क्याप्टेन थापाको इन्टु द फायर विमोचन (फोटो फिचर),"काठमाडौं : क्याप्टेन रामेश्वर थापाको अंग्रेजी पुस्तक इन्टु द फायर विमोचन भएको छ। काठमाडौं स्वयम्भुस्थित सशस्त्र प्रहरी बलको सभाहलमा प्रधानमन्त्री केपी शर्मा ओलीले उक्त किताब विमोचन गरेका हुन्। विमोचन समारोहमा विमोचन समारोहमा नेपाली कांग्रेसका सभापति शेरबहादुर देउवा र र ॐ आदि बाल गुरु पनि सहभागी थिए। अंग्रेजी पुस्तक इन्टु द फायर द्वन्द्वकालमा नेपाली सेनाको एमआई१७ हेलिकोप्टरका प्रथम इन्स्ट्रक्टर क्याप्टेन रामेश्वर थापाको युद्धस्थलका उद्धार भोगाइ एवं अनुभूतिमा आधारित छ। किताबका बारेमा काठमाडौं पोस्ट अंग्रेजी दैनिकका सम्पादक विश्वास बराल र सञ्चारकर्मी विजयकुमार पाण्डेले टिप्पणी गरेका थिए। द्वन्द्वकालमा क्याप्टेन थापाले देशका लागि आफ्नो ज्यानको प्रवाह नगरेको र त्यही भोगाइलाई किताबमा चित्रण गरिएको उनीहरूको भनाइ छ। 'तपाइँले युद्ध नजिकबाट हेर्नुभएको छ। हामीले एक पटकमा एक पक्षको मात्र कल्पना गर्न सक्छौं। तर तपाइँले एकैपटक चारैतिरबाट हेर्नुभएको छ। त्यो दुःख र भोगाइ सहनुभएको छ। साँच्चै नै देशका लागि तपाइँको यो ठूलो योगदान हो,' सञ्चारकर्मी पाण्डेले भने। त्यस्तै प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवाले पनि क्याप्टेन रामेश्वर थापालाई नजिकबाट चिन्ने बताए। पार्टी र अन्य कामका लागि क्याप्टेन थापाको हेलिकोप्टर धेरै चढेको भन्दै उनीहरूले देशका लागि गरेको योगदानको चर्चा गरेका थिए।"
नेपालमा भारतको प्रत्यक्ष वैदेशिक लगानी धेरै,"काठमाडौं : आर्थिक वर्ष २०७९०८० सम्म कुल प्रत्यक्ष वैदेशिक लगानीको मौज्दात २ खर्ब ९५ अर्ब ५० करोड रुपैयाँ रहेको छ। नेपाल राष्ट्र बैंकको सर्भेक्षणअनुसार प्रत्यक्ष वैदेशिक लगानीको मौज्दात ११८ प्रतिशतले वृद्धि भएको छ। नेपालले छैटौं योजना (राष्ट्रिय योजना आयोग, २०३७ साल) मा उल्लेख भएपछि आर्थिक वर्ष २०३७०३८ देखि विदेशी लगानीमा जोड दिएको छ। कुल वैदेशिक लगानीमध्ये चुक्ता पुँजीको अंश ५२८ प्रतिशत, सञ्चिति ३३७ प्रतिशत र कर्जाको अंश १३५ प्रतिशत रहेको छ। सर्भेक्षणको प्रतिवेदनअनुसार २०८० असार मसान्तसम्ममा नेपालमा ५८ देशको प्रत्यक्ष वैदेशिक लगानी रहेको छ। जसमध्ये, भारतबाट सबैभन्दा बढी अर्थात् १ खर्ब ३ अर्ब ४५ करोड (३५ प्रतिशत) रहेको छ। छिमेकी मुलुक भारतको नेपालका लागि कुल वैदेशिक लगानीमा सबैभन्दा बढी उत्पादन क्षेत्रमा रहेको छ। भारतले ३८४ प्रतिशत उत्पादन क्षेत्रमा लगानी गरेको छ। दोस्रोमा भने विद्युत्, ग्यासलगायतको क्षेत्रमा कुल लगानी ३४५ प्रतिशत रहेको छ। यता, अर्को छिमेकी मुलुक चीनले भने विद्युत्, ग्यासलगायतको क्षेत्रमा ७७६ प्रतिशत लगानी रहेको छ भने दोस्रोमा ३८ प्रतिशत उत्पादन क्षेत्रमा रहेको छ। नेपालमा रहेको प्रत्यक्ष वैदेशिक लगानीमध्ये ५९७ प्रतिशत औद्योगिक क्षेत्रमा र ४०२ प्रतिशत सेवा क्षेत्रमा रहेको देखिन्छ। औद्योगिक क्षेत्रअन्तर्गत जलविद्युत् क्षेत्रमा ३० प्रतिशत र उत्पादन क्षेत्रमा २९४ प्रतिशत वैदेशिक लगानी रहेको प्रतिवेदनमा उल्लेख छ। यसैगरी, कुल प्रत्यक्ष वैदेशिक लगानीमध्ये २६ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीमा रहेको देखिन्छ। प्रदेशगत आधारमा नेपालमा रहेका प्रत्यक्ष लगानीमध्ये सबैभन्दा बढी बागमती प्रदेशमा ५९७ प्रतिशत रहेको देखिन्छ। त्यसपछि क्रमशः गण्डकी प्रदेशमा १५१ प्रतिशत, कोशी प्रदेशमा १४७ प्रतिशत, मधेस प्रदेशमा ८८ प्रतिशत रहेको छ भने लुम्बिनी, कर्णाली तथा सुदूरपश्चिममा प्रदेशमा प्रत्यक्ष वैदेशिक लगानी एक प्रतिशतभन्दा कम रहेको देखिन्छ। नेपालमा स्वीकृत एफडीआई र वास्तविक शुद्ध एफडीआई प्रवाहबीच ठूलो अन्तर छ। सन् १९९५९६ देखि २०२२२३ को बीचमा कुल वास्तविक एफडीआई प्रवाह कुल एफडीआई स्वीकृतिको करिब ३५० प्रतिशत रहेको छ। वैदेशिक लगानीमा सञ्चालित उत्पादनमूलक कम्पनीहरूको क्षमता उपयोग ६०६९ प्रतिशत रहेको पाइएको छ भने इक्विटीको प्रतिफल करिब ११६१ प्रतिशत रहेको पाइएको छ।"
अन्नपूर्णकर्मी खड्का डब्लुडब्लुजेको अध्यक्षमा निर्वाचित,"काठमाडौं : अन्नपूर्णकर्मी रामकला खड्का क्रियाशील पत्रकार महिला (डब्लुडब्लुजे)को अध्यक्षमा निर्विरोध निर्वाचित भएकी छन्। राजधानीमा शनिबार आयोजित संस्थाको १२औं साधारणसभा तथा सातौँ अधिवेशनमा पत्रकार खड्का सर्वसम्मतिबाट अध्यक्ष चयन भएकी हुन्। अधिवेशनले उपाध्यक्षमा चन्दा विष्ट, महासचिवमा रमिताकुमारी लामा, सचिवमा रुक्मिणी पोखरेल र कोषाध्यक्षमा दीपा आलेलाई चयन गरेको छ। त्यसैगरी विशेष सदस्यमा संगीता लामा, सदस्यहरूमा अमिका राजथला, सोनी शर्मा, शोभा मानन्धर, सीता विके, रुपा खड्का र लक्ष्मी बस्नेत चयन भएका छन्। निर्वाचित पदाधिकारी एवं सदस्यलाई संस्थाकी अध्यक्ष एवं राष्ट्रिय समाचार समितिकी पूर्व महाप्रबन्धक निर्मला आचार्यले टीका र खादा लगाइदिँदै संस्थाको गौरवशाली इतिहासलाई अझै उचाइमा पुर्याउन शुभकामना दिइन्। अधिवेशनको उद्घाटन गर्दै प्रमुख अतिथि बागमती प्रदेशका सामाजिक विकास मन्त्री हरिप्रभा खड्गी (श्रेष्ठ)ले पत्रकारले राजनीतिक दबाब र प्रभावबाट टाढा रहेर काम गरे मात्र निष्पक्ष पत्रकारिता गर्न सक्ने बताइन्। विशेष अतिथि न्यूनतम् पारिश्रमिक निर्धारण समितिको अध्यक्ष संगीता खड्काले क्रियाशील पत्रकार महिला, सञ्चारिका समूह र पत्रकार महासंघ लगायतका संघ संस्थाको पहलमा हाल पत्रकारिता क्षेत्रमा धेरै अब्बल महिला नेतृत्व जन्मिसकेका बताइन्। उनले अब संख्यात्मक मात्र नभइ गुणस्तर वृद्धिका साथै केही नीतिगत सुधार गर्न सके पत्रकारिता क्षेत्रमै परिवर्तन ल्याउन सकिने धारणा राखिन्। नेपाल पत्रकार महासंघकी सचिव सिर्जना अर्यालले डब्लुडब्लुजेले पत्रकार महिलाको क्षमता विकास र नेतृत्व विकासमा महत्वपूर्ण भूमिका निभाएको बताइन्। कार्यक्रममा मिडिया एड्भोकेसी ग्रुप(म्याग)की कार्यकारी अध्यक्ष बबिता बस्नेत, नेपाल पत्रकार महासंघकी सल्लाहकार निर्मला शर्मा, सञ्चारिका समूहकी अध्यक्ष बिमला तुम्खेबा, डब्लुडब्लुजेकी पूर्व अध्यक्ष शुभेच्छा बिन्दु तुलाधर लगायतले अधिवेशनको सफलताको शुभकामना दिए। सन् २००६ मा स्थापना भएको डब्लुडब्लुजेले सोही वर्ष पोखरामा पत्रकार महिलाको राष्ट्रिय भेला आयोजना गरेको थियो। त्यसैगरी दक्षिण एसियाली पत्रकार महिलाको पहिलो अन्तर्राष्ट्रिय सम्मेलनको आयोजना गरिसकेको संस्थाले स्वतन्त्र र जिम्मेवार प्रेसको वकालत गर्दै पत्रकार महिलाको हक हित तथा दक्षता अभिवृद्धिमा काम गर्दै आएको छ।"
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार बागमती, गण्डकी, लुम्बिनी र कर्णाली प्रदेशका केही स्थानहरूमा तथा बाँकी प्रदेशको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती, गण्डकी,लुम्बिनी र कर्णाली प्रदेशका एकदुई स्थानमा भारी वर्षाको पनि सम्भावना रहेको छ। आइतबार राति देशभर आंशिकदेखि साधारणतया बदली रहने छ। बागमती, गण्डकी, लुम्बिनी र कर्णाली प्रदेशका केही स्थानहरूमा तथा बाँकी प्रदेशको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती, गण्डकी, लुम्बिनी,कर्णाली र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ।"
बालउमेर र बिहेवारीको हदबन्दी कम बनाउन सुझाव,"स्याङजा : कानून ब्यवसायी तथा नागरिक समाजका अरुवाहरूले विहेवारीको उमेर २० भन्दा कम गर्न सुझाव दिएका छन्। गण्डकी प्रदेश मुख्यन्यायधीवक्ताको कार्यालय पोखराद्वारा स्याङ्जामा आयोजित फौजदारी न्याय, चुनौती र समाधान तथा तनाव व्यवस्थापन विषयमा अन्तरक्रिया कार्यक्रमका सहभागीहरूले सो कुरामा जोड दिएका हुन्। जिल्ला बार एसोसिएसनका अध्यक्षसमेत रहेका अधिवक्ता तुलसी गिरीले भने, जबरजस्ती करणीका मुद्दा बढ्नु भनेको कतै उमेरको हदबन्दी त होइन ? योसँग बालबालिकाको उमेरमा पनि विचार गरिनुपर्छ। प्रचलित कानून अनुसार बालउमेर १८ वर्षसम्मको र बिहेवारीको उमेर २० वर्ष भन्ने मापदण्डमा केही पुर्न विचार गर्नुपर्नेमा अधिकांश वक्ताहरूले जोड दिए। वक्ताहरूले अनुसन्धान अभ्यासमा एकरूपता नभएको, पटके तथा मुद्दामा कानून ब्यवसायीबीच अन्यौलता बढेको, आत्महत्या दुरुत्साहन मुद्दाका विषयलाई दुरुपयोग गर्दा न्याय निरूपणमा जटिलता थपिएको, वालविवाह जस्ता मुद्दालाई पनि जबरजस्ती करणी जस्ता मुद्दा थपिने गरिएका लगायतका घटनाका बारेमा जानकारी गराए। कानून व्यवसायीले सवारी दुर्घटना महँगो भएको, घाइतेको लालनपालन उपचार खर्च पनि अत्याधिक महंगो हुने गरेको, मुद्दा होस्टलाई हुने, स्वच्छ प्रतिस्पर्धा नाम मात्रको हुने गरेको जस्ता गुनासा व्यक्त गरे। स्याङ्जा सदरमुकाममा आयोजित कार्यक्रमको उद्घाटन गर्दै जिल्ला न्यायधीश बासुदेव पौडेलले विभिन्न पेशामा आवद्धता रहे पनि मूल उद्देश्य भनेको न्याय पाउनु भएकाले न्याय दिलाउनुपर्ने बताए। विभिन्न कालखण्डमा निर्मित कानुनलाई आवश्यकताअनुरुप पटकपटक परिमार्जित गर्दै हालको मुलकी अपराप संहिता २०७४ र फौजदारी कसुर २०७४ कार्यविधि संहिता निर्माण भइ कार्यान्वयनको अवस्थामा रहेको बारेमा जानकारी गराए। समय अनुरूप कानुन परिमार्जन गर्नुपर्ने आवश्यकता देखिएकाले यस्ता कार्यक्रमको प्रभावकारिता रहनेमा उनले जोड दिए। प्रमुख जिल्ला अधिकारी सुनिता नेपालले स्याङ्जाका मुद्दाका बारेमा जानकारी गराउँदै महिला हिंसासँगै पुरुष हिंसाका घटनाहरू सार्वजनिक हुन थालेका जानकारी गराइन्। प्रदेश मुख्य न्यायधीश चिरञ्जीवी शर्मा पौडेलले नेपालको फौजदारी न्याय प्रशासनका चुनौती र समाधान विषयक कार्यपत्र प्रस्तुत गरेका थिए। फौजदारी संहितामा भएका विषयवस्तुलाई के कसरी परिमार्जन तथा संशोधन गर्न सकिन्छ भनेर राय सुझाव संकलन गरेका छन्। कार्यपत्रपछि जिल्ला अदालतका स्रेस्तेदार भूमिप्रसाद शर्मा, जिल्ला न्यायधीवक्ता श्रीकला पौडेल, वार एशोसियसनका अध्यक्ष तुलसी गिरी, नागरिक समाजका अध्यक्ष ओमप्रकाश शर्मा, अभिवक्ताहरू चन्द्रबहादुर केसी, युगनारायण श्रेष्ठ, रामेश्वर रेग्मी, दिवाकर शर्मा, प्रकाश अर्याल, टंकप्रसाद न्यौपाने, दुर्गानारायण ढकाल, हुमबहादुर कुमाल लगायतले सुझावसहित कार्यान्वयनका अवस्थाका बारेमा जानकारी गराए। मुख्यन्यायधिवक्ता चिरन्जीवी शर्मा, उपन्यायधिवक्ता रामप्रसाद आचार्य, कर्मचारी रमेश पोखरेल लगायतले आ आफ्ना धारणासहित कार्यक्रमका उद्देश्यका बारेमा जानकारी गराए। कार्यक्रममा जिल्ला न्यायधीश, प्रमुख जिल्ला अधिकारी, सरकारी वकिल, प्रहरी प्रमुख, नागरिक समाजका अध्यक्ष, पेशामा कार्यरत अधिवक्ताहरु लगायतको सहभागिता थियो। तस्बिर : भवानी अधिकारी।"
द्वन्द्वकालको विस्फोटक पदार्थ बच्चाले भेटाएपछि,"फिदिम : पाँचथरको फालेलुङ गाउँपालिका ५ स्थित कालिका माध्यमिक विद्यालय प्राङबुङको कक्षा ६ मा अध्ययनरत ११ वर्षीय दिप्सन साँवा बिहीबार सबेरै घर फर्किए । विद्यालयमा परीक्षा चलिरहेकाले दिप्सनजस्तै डाँडागाउँका अरू थुप्रै केटाकेटी चाँडै घर पुगेका थिए । घरमा पुगेर दिप्सनले दुई वर्षीया बहिनी प्रिन्सालाई लिएर छिमेकी आइतबहादुर केरुङको घरमा गए । आइतबहादुर सदरमुकाम फिदिममा बस्दै आएको निकै वर्ष भयो । आइतबहादुरको घरमा ज्ञानबहादुर राई बस्दै आएका थिए । ज्ञानबहादुर सदरमुकाम फिदिममा मजदुर गर्छन् । उनी घरमा थिएनन् । ज्ञानबहादुरका ११ वर्षीय छोरा पवन राई दिप्सनका खेल्ने साथी हुन् । पवनका ७ वर्षीय भाइ दीपेश पनि घरमै थिए । उनीहरू चार जनाको समूहमा थिए । नानीका आमाहरू मेलापात गएका थिए । दिप्सनका बुवा दिलीप साँवा वैदेशिक रोजगारीको सिलसिलामा दुबईमा छन् । घरमा ठूलो मान्छे नभएको बेला चार जना केटाकेटी जम्मा भएर रमाइलो गर्दै खेलिरहेका थिए । तर, उनीहरूको त्यो रमाइलो पल क्षणभरमै खोसियो । मध्य दिउँसो एक्कासी जमिन थर्किने गरी विस्फोटको आवाज आयो । मेलापातमा रहेका गाउँलेहरू आतंकित भए । छिमेकमा रहेकी सोनी केरुङ विस्फोटको आवाज पछ्याउँदै आइतबहादुरको आँगनमा पुगिन् । आँगनमा केटाकेटीहरू जलिरहेका थिए, घटना स्मरण गर्दै सोनीले भनिन्, उनीहरूको शरीरबाट धुवाँ उडिरहेको थियो । कोही चिच्याइरहेका थिए, कोही नानीहरू बेहोस थिए । केही क्षणमा गाउँलेहरू घटनास्थलमा जम्मा भए । प्रहरीहरू पनि घटनास्थलमा पुगे । गम्भीर घाइते दिप्सन साँवा, प्रिन्सा साँवा र पवन राईलाई जिल्ला अस्पताल फिदिम पठाइयो । सामान्य अवस्थामा रहेका दीपेश राईको प्राङ्बुङ स्वास्थ्य केन्द्रमा उपचार गरियो । घाइतेहरूलाई जिल्ला अस्पताल फिदिम ल्याइ पुर्याउँदा निकै अबेर भइसकेको थियो । अवस्था गम्भीर देखेपछि चिकित्सकहरूले दिप्सन र प्रिन्सालाई तत्काल झापाको बी एन्ड सी अस्पताल रेफर गरे । प्रिन्साको बाटोमै निधन भयो । उनका दाजु दिप्सनको बी एन्ड सीको बेडमा मध्यरातमा निधन भयो । घाइते पवनलाई पनि जिल्ला अस्पताल पाँचथरले शुक्रबार बी एन्ड सी रेफर गरेको छ । ग्रिनेट बिस्फोट हुँदा उक्त घटना भएको प्रहरीको प्रारम्भिक अनुमान छ । घटनास्थलमा खोजतलास गर्दा अर्को विस्फोटक पदार्थ भेटियो, जिल्ला प्रहरी कार्यालय पाँचथरका प्रहरी नायब उपरीक्षक हेमन्त क्षेत्रीले भने, उक्त वस्तु होममेड ग्रिनेट भएको हाम्रो अनुमान छ । घटनास्थलमा भेटिएको अर्को बम फिदिमस्थित नेपाली सेनाको रणशेर दल गणको टोलीले शुक्रबार डिस्पोज गरेको छ । घाइते दीपेशका अनुसार खेल्दाखेल्दै घर नजिकै एउटा मज्जाको डल्लो भेटियो । त्यसलाई फुटाएर हेर्ने उनीहरूलाई मन भयो । उनीहरूले फुटाउने कोसिस गरे । कसैगरी डल्लो फुटेन । हेम्मर ल्याएर उनीहरूले डल्लोलाई जोडले प्रहार गरे । हेम्मरले हानेपछि ठूलो पडकएको थियो, घटना स्मरण गर्दै पवनले भने । घटनाको विषयमा विभिन्न किसिमको बहस सुरु भएको छ । द्वन्द्वकालका अवशेषको रूपमा रहेका विस्फोटक पदार्थ बच्चाले भेटाएपछि अप्रिय घटना भएको हुन सक्ने प्रमुख जिल्ला अधिकारी विष्णु कोइरालाले बताए । यो द्वन्द्वकालकै विस्फोटक पदार्थ हो भन्ने लागेको छ, कोइरालाले भने, घटनाको विषयमा थप अनुसन्धान भइरहेको छ । यो पनि पढ्नुहोस पाँचथरमा विष्फोटमा परी चार बालबालिका घाइते, दुईको अवस्था गम्भीर पाँचथरमा विस्फोटबाट घाइते भएका एकैघरका दुई बालबालिकाको मृत्यु"
यात्रुहरूलाई सडकमा फोहर नफाल्ने सन्देश,"धनगढी : विद्यालयहरुमा हाम्रो धनगढी सफा धनगढी को सफलता पछि धनगढी उपमहनगरले अब धनगढी आउने यात्रुहरूलाई पनि जथाभावि फोहर नफाल्न सन्देश दिन थालेको छ । धनगढीको चोक चोकमा माइक नै लगेर यात्रुबाहक सवारी साधन उभिएका बेला यस्तो सन्देश दिन थालिएको उपमहानगरले जनाएको छ । छोटो तथा लामो दुरीका यात्रुवाहक बसमा सवार यात्रुहरूलाई उपमहानगरपालिकाले दैनिक रुपमा सन्देश दिन थालेको छ । धनगढीअत्तरिया ६ लेन सडक अन्तर्गत धनगढी उपमहानगरले निर्माण गरेको स्वागत गेटबाटै धनगढी प्रवेश गर्ने छोटो तथा लामो दुरीमा सवार यात्रुहरुलाई जथाभावी फोहर नफाल्न सचेत गराउने काम भइरहेको सरसफाई शाखा प्रमुख अशोक अवस्थीले जानकारी दिए । ट्राफिक प्रहरीको सहयोगमा धनगढी उपमहानगरपालिका वडा नम्बर १३ मा रहेको ६ लेन सडकको प्रवेशद्वार नजिकै धनगढी प्रवेश गर्ने सार्वजनिक सवारीसाधनहरूलाई रोकेर उपमहानगरपालिका क्षेत्रभित्र गुट्खा, चकलेटका कभर, पानीका बोतललगायत अन्य फोहर जथाभावी सडकमा नफालिदिन आग्रह गरिरहेको अवस्थीले बताए । धनगढीमा यसअघि जथाभावी फोहर फाल्ने विभिन्न व्यक्ति एवं संघसंस्थालाई उपमहानगरपालिकाले जरिबाना समेत गराइसकेको छ । धनगढीको कुनै पनि स्थानमा फोहर फाल्न निधेष गरिएको छ । सार्वजनिक स्थानहरुमा राखिएका डस्टबिनहरुमा मात्र फोहर फाल्न उपमहानगरपालिकाले सबैमा आग्रह गर्दै आएको छ । कुहिने र नकुहिने फोहरका लागि छुट्टाछुट्टै डस्टबिन समेत राखिएको छ । धनगढीलाई सफा सहरको रुपमा विकास गर्न जथाभावी फोहर फाल्ने बानीमा सुधार ल्याउन उपमहानगरले विभिन्न सचेतनामुलक कार्यक्रमको समेत आयोजना गर्दै आएको छ । उपमहानगरपालिकाभित्रका १९ वटै वडाभित्र हरेक टोल तथा गाउँमा फोहरको उचित व्यवस्थापनका लागि महिला समुह नै बनाएर टोल तथा गाउँघर सफा गर्ने काम हुँदै आएको छ । उपमहानगरपालिकाले धनगढीमा प्लास्टिक बिक्री र प्रयोगमा समेत यसअघि नै प्रतिबन्ध लगाइसकेको छ । उपमहानगरले धनगढीका विद्यालयहरुमा विद्यार्थीहरूबाटै फोहर नगर्ने अभियान नै चलाएको थियो । विद्यालय वरिपरिको ५ सय मिटरको परिधिमा विद्यार्थीहरूले सरसफाइ गर्दै आएका छन् । अझ पनि सवारी साधनको झ्यालबाट सडकमा फोहर फाल्ने गरिएको देखेपछि उपमहानगरले जनचतनामूलक सन्देश कार्यक्रम सुरु गरेको हो ।"
दार्चुलामा जीप दुर्घटना,दार्चुला : दल्लेख सडक खण्डमा जीप दुर्घटना हुँदा मानवीय क्षति हुनबाट जोगिएको छ । शनिबार महाकाली नगरपालिका३ काटैबाट खलंगातर्फ आइरहेको ना १ ज ३०७१ नम्बरको जीप भीरमा अड्किएको हो। बिहान १० बजेतिर मालबेला पहिरोको छेउ नजिकै ब्रेक फेल भएपछि जीप सडकबाट अघि बढेर भीरमा अड्किएको हो । जीपमा ६७ जना सवार रहेका थिए । उनीहरु सकुशल रहेका छन् । भीरमा अड्किएको जीप निकाल्ने प्रयास भइरहेको छ । अहिले उक्त सडक अवरुद्ध बनेको छ । बिहीबार पनि सोही सडकखण्डको डुङरीमा अर्को जीप पनि पल्टिएको थियो ।
"तीज गीतको रौनक बढ्दै, मौलिकता हराउँदै","तीज नजिकिँदै गर्दा तीज गीतको रौनक बढ्दो छ। यद्यपि पछिल्लो समय तीज गीतमा मौलिकता हराउँदै गएको देखिन्छ। कतिपय गीतहरूप्रति सामाजिक सञ्जालमा निकै व्यंग्य गरिएको पाइन्छ। भाइरल हुने लोभमा केही अश्लील शब्दसहितका गीत पनि बजारमा व्याप्त छन्। भ्युज बटुल्ने होडबाजीले मौलिक गीतका सर्जकहरू मारमा परेका छन्। तर पनि बर्सेनि तीजका राम्रा गीतको पर्खाइमा बस्ने श्रोता एवं दर्शक भने भाइरल गीतको पछाडिभन्दा सभ्य र मौलिक तीज गीतमै रमाउँछन्। काठमाडौं : लोकप्रिय गीतका सर्जक शिव पलाँस भन्छन्, घरमा एक्लै तीज गीत हेर्दै थिएँ, साथी अचानक ढोका ढकढक्याउन आयो। मेरो पालो झ्याप्प विश्व घटनातिर लगाए। गाह्रो छ हो मलाई। यो उनको सामाजिक सञ्जालमा तीज गीतप्रतिको व्यंग्य थियो। अर्का एक जना सामाजिक अभियन्ता लेख्छन्, तीज गीत सुन्नै नसकिने भो बरु रत्यौली सुन्न सकिएला, तर तीज गीत सुन्न सकिएन। अभियन्ताको पनि टिप्पणी निराशाजनक नै छ। बुवा, आमा, दिदी, बहिनी अथवा परिवारसँगै बसेर तीजका गीत हेर्न लाजमर्दो छ। उनले सामाजिक सञ्जालमा पोख्छन्। सामाजिक सञ्जालमा व्यंग्य र पछिल्लो केही तीजप्रतिको चिन्ता व्यक्त गर्नेहरूको संख्या धेरै छ। तीजको गीतसँगै पछिल्लो समय तीजमा हराउँदै गएको मौलिकताप्रति बुढापाकाको गुनासो उत्तिकै छ। भाद्र महिनाको शुल्क पक्ष तृतीया तिथि हिन्दु महिलाको महान् धार्मिक चाड हरितालिका तीज हो। तीज विशेषगरी महिला माइत जाने, दरखाने, भगवान् शिवको लागि व्रत बस्ने, नयाँ रातो लुगा, गहना लगाउनेसँग बढी चर्चामा आउँछ। तर पछिल्लो समय गीतहरू निकै लाजमर्दो र सुन्नै नसक्ने अवस्थामा पुगेका छन्। तर केही गीत अश्लील र महिलाको महान् चाडमा महिलालाई नै अपमानित गर्ने खालक छन्। यस्ता गीतले समाजको मानसिकतामा कस्तो प्रभाव पर्ला ? तीजको अवसरमा सार्वजनिक भएका गीत मायाको पोको चोखो छ चोखो बिहेअघि दिन्न म लरीलरी लै, रननन रन्काउँदै ए होई मादलु घन्काउँदै, हेर्नीले हेर्छ मलाई सुन्नेले सुन्छ, टिकटकमा भाइरल भा हल्लाएरै हो,। यो सँगै काले केके बोल्यो बोल्यो, मलाई बिस्ताराले पोल्यो भन्ने गीत विवादित भएका छन्। आफ्नो गीत विवादित भएसँगै लोकप्रिय गायिका शान्ति श्री परियारले माफी नै माग्नु परेको छ।कतिपय तीज गीत परिवारसँगै बसेर सुन्न र हेर्न नसक्ने खालका छन्। विगतका वर्षमा तीजका समयमा उत्ताउला खालका तीजका गीत नल्याइएको होइन। पोइल जान पाम, डिस्कोमा तीज, छोटो लुगा, देखियो जामा फाटेर तीजमा दरको साटो रक्सी खाइन्छ जस्ता गीत पनि शब्द र भिडियोका कारण विवादमा परेका थिए तर सुधार होलाभन्दा झनै बढ्दै गएको अवस्था छ। नाचगान गर्ने, मीठोमसिनो खाने र साथीसंगिनीसँग भेटघाटमा भलाकुसारी गरेर परम्परागत शैलीमा मनाउँदै आएको तीज भड्किलो, उत्ताउलो उच्छृंखल बन्दै गएको छ। तीज हिन्दु नारीले मनाउँदै आएको प्राचीन तथा महत्त्वपूर्ण चाड उच्छृंखलता र अश्लीलता भरिएका शब्द र भिडियो सार्वजनिक गर्दै डिजिटल प्लाटफर्ममा भ्युज बटुल्ने होडबाजीले मौलिक गीतका सर्जकहरू मारमा परेका छन्। समाजमा विकृतिको जन्म भएको छ। मौलिकता बिगार्नु हुँदैन त्यसो त राम्रा गीतहरूले पनि भ्युज नबटुल्ने होइनन्। हरेक वर्ष तीजका गीत गाउँदै आएकी चर्चित लोकगायिक विष्णु माझीका गीत हरेक वर्ष हिट हुने गरेका छन्। मै छोरी, आइन ओ यो तीजमा आइन आमा, ओ यो तीजमै। एकै झल्को देख्न मन छ तिम्रो आँगन टेक्न मन छ भन्ने गीत सार्वजनिक भएको छ। यो गीत सर्वाधिक लोकप्रिय भएको छ। सबैभन्दा धेरै भ्युज पाएको छ। सबैले मनबाट प्रशंसा गरेका छन्। माँझीको गीत सेयर गर्दै तीजमा उनका गीत नसुनेसम्म तीज आएको महसुस नहुने जस्ता अभिव्यक्ति सामाजिक सञ्जालमा आएका छन्। विष्णु माझी सार्वजनिक नभएको भन्दै विभिन्न टिप्पणी हुने गरे पनि उनका गीत सबैको मन मुटुमा बस्ने गरेका छन्। सार्वजनिक व्यक्तित्व भएर पनि निजी जीवन हराएकी माझीको बलमा चरी जेलैमै र चरी जेलैमै २ ल धेरैले मन पराएका थिए। सपना म्युजिक इन्डस्ट्रिजको युट्युब च्यानलबाट भदौ ८ गते शनिबार सार्वजनिक आइन आमा यो तीजमा बोलको गीत युट्युबबाट दुई दिनमा ३० लाख बढी हेरेका थिए भने २० हजारभन्दा बढीले उनको प्रशंसा गरेका छन्। वरिष्ठ लोकगायिका हरिदेवी कोइरालाको तीज गीत घर धानेर बस राजै सार्वजनिक भएको छ। यो गीतमार्फत तीजमा माइत जाँदा घरमा रहेका श्रीमान्ले गर्नुपर्ने कामको बारेमा बुझाएकी छन्। श्रीमतीको अनुपस्थितिमा घरको काम श्रीमान्ले पनि गर्नुपर्छ गृहिणीको कामलाई सामान्य ठान्नेहरूलाई घरमा महिला नहुँदा कति गाह्रो हुन्छ भन्ने महसुस गराउने हरेक घरको यथार्थ नयाँ पुस्तालाई समेत घरमा काम गर्नुपर्ने गीतमार्फत प्रष्ट्याउन खोजिएको छ। हरिदेवी कोइराला चर्चित लोकगायिका एवं साहित्यकार हुन्। २०४० सालदेखि निरन्तर गायन क्षेत्रमा रहेकी उनले ३ सय तीजका गीतसहित एक हजारभन्दा बढी गीत गाएकी छन्। समाजको यथार्थता र मौलिकता उनका गीतका विशेषता हुन्। तीजमा विशेष गरेर महिलाकै स्वतन्त्र पर्व भएको उनको बुझाइ छ। उनका उनुसार तीजको विशेष गरेर तीनवटा पाटा छन्। धार्मिक, सांस्कृतिक र सांगीतिक। यो तीनवटाको संयोजन त्रिवेणी तीज हो। केही वर्षयता परिवर्तन भएर आएका तीजका गीतले संस्कृति जोगाउन सकिन्न कि भन्ने चिन्ता कोइरालाको छ। भोलिको पुस्तालाई तीजको महत्त्व यत्तिकै विलिन हुने पो हो कि भनेर तीजको मूल एकदमै धमिलिरहेको अवस्था छ। सबैले चिन्ता व्यक्त गर्दा कलाकार भाइबहिनीहरूले सुधार पनि गर्नु भएको छ। सचेत भइयो भने विस्तारै सङ्लो हुन सक्छ। कोइरालाले भनिन्। ४६ सालको जनआन्दोलन, श्रीमान् मन्त्री हुँदा गरेका भ्रष्टाचारका कुरा, विदेशमा बेचिएका चेली, शोषणमा परेका महिलाको व्यथा, श्रीमान्ले रक्सी पिएर दिएका दुःख, गरगहनालगायतका समेटेर विभिन्न भाकामा तीजको गीत गाएकी छन् हरिदेवी कोइरालाले। उनी भन्छिन्, पुरानो हजुर आमाको पालामा गाउने, हम्केइलो, जुन कतिपयलाई थाहा छैन। यो गण्डक क्षेत्रमा प्रख्यात हो। हिजोदेखि आजसम्म सबै समेटिएको छ। कोइरालाको पहिलो तीजको गीत यस्तो छ। आफ्ना माइती मावली नआउने चेलीको घुमीघुमी किन आयो तीज बरिलै माइती घर जाउ भने माइती झरे मुग्लान रुँदै रुँदै गयो, तीज बरिलै यसैगरी भृकुटी र सीताजस्तो नारीको यो देशमा यो देशका चेलीबेटी बेचे विदेशमा पाइन खबर घर फर्की आउनु मेरो हजुर यही खनौला गैंची र कोदाली खाँउला बरु खोलेमा नुन हाली यो गीत पनि निकै चर्चा पाएको उनी बताउँछिन्। मौलिकता जगेर्ना, विकृति कसरी रोक्ने ? पछिल्लो पुस्तालाई तीजको मौलिक भाका, भेषभूषा चिनाउन आवश्यक रहेको कोइरालाको भनाइ छ। गीतको पनि वर्गीकरण हुनु आवश्यक छ। तीजमा जस्तो पायो उस्तै भाका रोक्नुपर्छ। उनी भन्छिन्। अश्लील, भड्किलो गीत नियन्त्रण गर्न सरकारी मान्यता प्राप्त सेन्सर बोर्ड हुनु आवश्यक उनको विचार छ। सांस्कृतिक निकाय कलाकार र सञ्चार माध्यमले चाडलाई जीवन्त राख्ने प्रयास गर्नुपर्छ। राष्ट्रियता बोकेको तीजलाई सबैले माया गर्नु भएको छ। भाकालय, भेषभूषा र अनावश्यक कुरा हटाउनेप्रति ध्यान दिइयो भने मौलिकता जोगाउन सकिन्छ। तीजको महिमा र महत्त्वलाई जोगाएर नयाँ पुस्तालाई हस्तान्तरण गर्नु हाम्रो दायित्व हो। हामी कलाकारले पनि हाम्रो कलाकारिताको दायित्व, धर्म पनि निभाउनुपर्छ। उनी भन्छिन्, युट्युबमा भ्युज बढाउने होडबाजी तीजका गीतलाई अडियो, भिडिओ तथा पछिल्लो समय सामाजिक सञ्जालमार्फत तीजका गीतमाथि व्यवसाय गर्न थालिएको छ। अग्रज लोक तथा दोहोरीगायक पुरुषोत्तम न्यौपाने पैसा आम्दानी गर्ने माध्यम बनाउन थालिएको बताउँछन्। सबै मिलेर हाम्रो रीतिरिवाज र परम्परालाई जोगाउनु भोलिका भावी पिँढीलाई पनि हाम्रो संस्कृति र मौलिकताको परिचय दिनुपर्ने उनको भनाइ छ। न्यौपाने भन्छन्, पहिला पहिला लाली जोवन कालीले लग्यो सलल्, कति मार्मिक गीत हुन्थे। घटना गीत वेदना, धार्मिक, विभिन्न घटनाहरूलाई पोखिएको हुन्थ्यो। बाल्यकालमा गाईबाख्रा चराएका पढ्न नपाएका वेदनाका पोकाहरू फुकाइन्थ्यो, समय परिस्थिति परिवर्तन भयो। सुधार भयो यो ठीक हो तर, अहिले तीज बिगारियो। एक महिनाअघिदेखि महँगा पार्टी प्यालेसमा नाच्ने गाउने दरखाने सँगै गीतका भाका टुक्काहरू सुन्नै नसकिने अवस्थामा छन्। रत्यौलीभन्दा पनि अझ सुन्न नसकिने तीजका गीतका अगाडि रत्यौली पनि फेल खान थाल्यो। न्यौपानेले भने। समाजले पचाएको छ कि छैन् भन्ने हेक्का छैन्। तीजको गीत के हो किन गाइयो। पत्तो छैन। हुँदाहुँदा अहिले त फागुमा पनि तीज गीत प्रतियोगिता गर्न थाले। उनले थपे, नाम नभनौ केही कलाकार दिदीबहिनीहरूले स्टेजमा नांगा शरीर साप्रा देखाएर भ्युज धेरै बटुल्ने नाममा विकृति निम्त्याएको छ। भनौं भने हामीसँग झगडा गर्छन्, नभनौं भने तीजको मौलिकता हराएर पनि रत्यौलीभन्दा बढी भइसक्यो। छोरी चेलीबेटी दिदीबहिनी आमासँग बसेर तीजका गीत हेर्न नसक्ने अवस्था भयो। लोक तथा दोहोरीगायक प्रजापति पराजुली सस्तो भ्युज बढाएर पैसा कमाउने होडबाजीका कारण विकृति फैलिएको दाबी गर्छन्। सस्तो भ्युज आर्यआर्जन लोभले पनि यस्तो विकृति भित्रिएको हो। उनी भन्छन्। उनले विकृति झांगिनुको कारण मिडियालाई पनि दोषी ठान्छन्। यो विकृति फैलिनुमा मिडियाकर्मी पनि दोषी छन्। त्यस्तै गीत गाउनेको तस्बिर भिडियोलार्ई प्राथमिकता दिन्छन्, प्रोत्साहन, प्रचार गर्छन्। श्रोता दर्शकले पनि यस्तै गीत बढी सुन्छन्। शर्मिलाको गीतलाई प्राथमिकता दिँदैनन्। जसरी पनि कमाऊ, चाहे राम्रो गरेर कमाऊ, चाहे नराम्रो गरेर कमाऊ। दामका लागि स्टेज चढछन्, दाममात्र ठूलो कुरा होइन् इमेज बर्बाद हुन्छ। इज्जतको ख्याल गर्नुपर्छ भन्ने छैन। गीत गाइसकेर विवाद आएपछि केहीले माफी पनि माग्छन् तर यसले सच्याएर जानुपर्छ सबैले मनन् भन्नुपर्छ अनि मात्र मौलिकता जोगाउन सकिन्छ। पराजुली थप्छन्, विदेशतिर पनि सञ्जाल समाज छ। संगठन भ्रातृ संगठन छ। त्यस्तै गीत गाउन र आफ्ना सर्कलका कलाकार खोज्छन्। राम्रा गीत र गायक छनोटमा पर्दैनन्। राम्रो नराम्रो बुझ्दैनन्। तिनैसँग सम्बन्धितलाई बोलाउँछन्। समाजले पचाएको छ कि छैन् भन्ने हेक्का छैन्। तीजको गीत के हो किन गाइयो। पत्तो छैन। हुँदाहुँदा अहिले त फागुमा पनि तीज गीत प्रतियोगिता गर्न थाले। सञ्चै छु म हजुरसँग बोल्न पनि डराउछु। साउदी अरब जंगलमा भेडा चराउछु। भन्ने गीतका गायक पराजुली आफूले तीजका गीत गाउँदा पुरुषले तीजका गीत गाएको भनेर आरोप खेप्नु परेको सम्झिन्छन्। मलाई पुरुष पनि तीजको गीत गाएको भन्थे म त राम्रो गीत गाउथे नि, अहिले गीत सुन्नै नसकिने छन्। पुरुषले गाएर नाच्दैमा तीजका गीतमा विकृति भन्न नमिल्ने उनको दाबी छ। सेन्सर बोर्ड नहुँदा समस्या लोकदोहोरी गीत प्रतिष्ठानले यस्ता गीतहरूलाई नियमन गर्न खाजे पनि गर्न नसक्ने पराजुलीको बुझाइ छ। नियमन निकाय नहुँदा पनि समस्या परेको भन्दै नियमनका लागि सेन्सर बोर्ड आवश्यक भएको बताए। उनले भने, संस्कृति पर्यटन मन्त्रालयले यसमा चासो दिनुपर्छ एउटा सेन्सर कोर्ड आवश्यक छ। लोकदोहोरी, भजन, संगीत सबैलाई नियमन गर्नुपर्छ जसका लागि सेन्सर बोर्ड अनिवार्य हुनुपर्छ। होइन भने नियमन गर्न सकिन्न, यस्तो गीत नगाऊ भन्ने हो भने उल्टै हामीलाई कुट्छन्। समाजले पचाएको छ कि छैन् भन्ने हेक्का छैन्। तीजको गीत के हो किन गाइयो। पत्तो छैन। लोक तथा दोहोरी गीत प्रतिष्ठानको अध्यक्ष रीता थापामगर सामाजिक सञ्जाललगायत मिडियाहरूले तीज गीत विकृतिलाई बढावा दिएको बताउँछिन्। लोकसंस्कृतिमा लागेका सर्जकहरूले गल्ती गरे पनि दर्शक, श्रोताले पनि खबरदारी गर्नु आवश्यक छ। हामी दर्शक, श्रोता, सञ्चारमाध्यम र सर्जकले विकृति फैलाउने खालका गीतमा रोक लगाउने र प्रोत्साहन नगर्ने हो भने केही हदसम्म गीतसंगीतको विकृति हट्ने उनको अनुमान छ। मगरले भनिन्, मिडियाले पनि मौलिक गीतसंगीतलाई मात्र प्राथमिकता दिनुपर्छ। मौलिक गीत गाउनेलाई नसुन्ने उनीहरूलाई निराश बनाउने, यस्तै गीतहरू बढी सुन्दिने हेर्दिने काम भइरहेको छ। लोक तथा दोहोरी गीत प्रतिष्ठानले यस्ता गीतहरू रोक्न वा सुझाव दिन किन नसकेको भन्ने प्रश्नमा मगर भन्छिन्, हामीले त आग्रह गर्ने हो, हामीसँंग सदस्य नरहेकालाई हामी रोक्न स्वतन्त्रलाइ (संस्थामा आबद्ध) नहुनेलाई रोक्न सक्दैनौं आग्रह मात्र गर्ने हो। मौलिक संस्कृति जोगाउने काम राज्यको पनि दायित्व रहेको बताउँदै उनले सरकारको पनि ध्यान जानुपर्ने धारणा राखिन्।"
मनाङको थोचे केन्द्रविन्दू भएर भूकम्प,काठमाडौं : मनाङको थोचे आसपासमा भूकम्पको धक्का महसुस भएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार आज विहान ३ बजेर ४७ मिनेट जाँदा मनाङको थोचे आसपास केन्द्रविन्दू भएर चार दशमलव दुई रेक्टरस्केलको भूकम्प गएको हो । यसअघि भदौ १३ गते बझाङको मासदेव आसपास केन्द्रविन्दू भएर चार दशमलव तीन रेक्टरस्केलको भूकम्प गएको थियो । नेपाल हिमालय क्षेत्र भएको कारणले भूकम्पको जोखिमको क्षेत्रका रुपमा लिने गरिन्छ ।
किशोरीलाई कानुनी साक्षरता,"बेनी : प्रमुख सामाजिक समस्याका रूपमा रहेको बालविवाह र हिंसा न्यूनीकरणका लागि म्याग्दीमा किशोरी लक्षित कानुनी साक्षरता, आत्मरक्षा तथा जनचेतनामुलक कार्यक्रम सञ्चालन भएको छ। बालविवाह, हिंसा र सामाजिक कुरीतिका विरुद्ध किशोरीहरूलाई संगठित गराउने, नेतृत्व र क्षमता विकास गर्ने, प्रतिकार र कानुनी उपचारका लागि सक्षम बनाउने उद्देश्यले स्थानीय तह, सामाजिक विकास कार्यालय र जिल्ला प्रहरी कार्यालयको सहकार्यमा कार्यक्रम सञ्चालन गरेका हुन्। सामाजिक विकास कार्यालयका प्रमुख रमेश थापाले १८ वर्षभन्दा कम उमेरमा गर्भवती हुनेको संख्या १९ प्रतिशत रहेको म्याग्दीमा बालविवाहका कारणले सिर्जना भएको हिंसा, विभेद र कुरीति न्यूनीकरणका लागि किशोरीहरूलाई लक्षित गरेर कार्यक्रम सञ्चालन गरेको बताए। कानुनले २० वर्षभन्दा कम उमेरमा हुने विवाहलाई मान्यता नदिए पनि १८ वर्ष भन्दा कम उमेरका गर्भवतीको संख्या १९ प्रतिशत हुनुको प्रमुख कारण बालविवाह नै हो, उनले भने किशोरीहरूलाई कानुनी शिक्षा दिएर बालविवाह हुन नदिने र हिंसाबाट बचाउने उद्देश्यले प्रहरी, स्वास्थ्य, सामाजिक कार्यालय र स्थानीय तहको सहकार्यमा सचेतनामुलक कार्यक्रम सञ्चालन भएको छ। तीनतीन वटा विद्यालयका १५१५ जनाका दरले किशोरीहरूलाई एउटा विद्यालयमा जम्मा गरेर प्रशिक्षण दिने, किशोरी सञ्जाल बनाई सामाजिक कुरीति, बालविवाह र हिंसाको विरुद्धमा संगठित तथा कानुनी उपचार खोज्न अग्रसर हुन प्रेरित गरिएको थापाले बताए। जिल्ला प्रहरी कार्यालय म्याग्दीका प्रहरी निरीक्षक सागर पौडेलका अनुसार गत आर्थिक वर्ष २०८००८१ मा घरेलु हिंसा सम्बन्धी १७ र महिला, बालबालिका तथा जेष्ठ नागरिक विरुद्ध आठ वटा ठाडो उजुरी परेका थिए। सबै मिलापत्र भएको छ। बेनी नगरपालिकाका उपप्रमुख ज्योती लामिछानेले किशोरीहरूलाई सचेत र सक्षम बनाउँदै सभ्य तथा सुरक्षित समाज बनाउने उद्देश्यले कार्यक्रम सञ्चालन गरिएको बताइन्। किशोरीहरूलाई सही शिक्षा र कानुनी ज्ञान प्रदान गरि हिंसाबाट जोगिने, प्रतिकार गर्ने र हिंसा हुँदा कानुनी उपचार खोज्न सक्षम बनाउन लागिएको हो, उनले भनिन किशोरीहरू हिंसामा नपरुन र परेकाले कानुनी उपचार खोज्न सक्षम हुन भन्ने कार्यक्रमको उद्देश्य हो। किशोरीहरू मार्फत समाजमा हिंसा, विभेद, कुरीति र बालविवाहको विरुद्धमा सन्देश प्रवाह हुने अपेक्षा गरिएको छ। बेनी सामुदायिक, वुद्ध एकेडमी र माउन्ट एभरेष्ट आवासीय माविका ४५ जना किशोरीहरूका लागि बेनी सामुदायिक माविमा तीन दिने प्रशिक्षण कार्यक्रम सञ्चालन गरिएको बेनी नगरपालिकाको महिला विकास निरीक्षक प्रतिमादेवी शर्माले बताइन्। प्रकाश मावि र म्याग्दी बहुमुखी क्याम्पसमा केन्द्र बनाएर प्रशिक्षण सञ्चालन गर्ने योजना रहेको छ, उनले भनिन् गत वर्षको कार्यक्रममा छुटेका विद्यालयका किशोरीलाई यसपाली समेट्ने लक्ष्य छ। कार्यक्रममा किशोरी स्वास्थ्य, किशोरीहरूको वर्तमान अवस्था, समाज विकासमा किशोरीको भूमिका, आत्मरक्षा र योग अभ्यासको बारेमा सैद्धान्तिक तथा व्यवहारिक ज्ञान सिप प्रदान गरिएको छ।"
सिन्धुलीको मरिणमा चट्याङ लागेर वृद्धको मृत्यु,सिन्धुली : सिन्धुलीमा चट्याङ लागेर शनिबार वृद्धको मृत्यु भएको छ। मृत्यु हुनेमा मरिण गाउँपालिका७ बाह्रविसेका ६५ वर्षीय चन्द्र बहादुर माझी रहेका छन्। सिन्धुलीका प्रहरी प्रमुख गोविन्दराज काफ्लेका अनुसार माझीलाई घरबाट एक किलोमिटर दक्षिणतर्फ रहेको महेश्वता खोला पुच्छर चौरीमा गोठालो जाँदा चट्याङले हानेको थियो। चट्याङ लाग्दा गम्भीर घाइते भएका माझीलाई उद्धार गरी उपचारका लागि कपिलाकोट स्वास्थ्य केन्द्र पुर्याइएको भएपनि चिकित्सकले मृत घोषण गरेका थिए। उक्त स्थानमा इलाका प्रहरी कार्यालयको प्रहरी निरीक्षकको कमाण्डामा मुचुल्का सहितको टोली खटिएको प्रहरी प्रहरी प्रमुख काफ्लेले जनाए। सिन्धुलीमा यस अघि गत सोमबार मात्र हरिहरपुरगढी गाउँपालिका३ माढीमा धान गोड्ने क्रममा चट्याङले लाग्दा सोही गाउँपालिकाको वडा नम्बर १ शिखरकी ४० वर्षीया छलिमाया थिङको घटनास्थलमै मृत्यु भएको थियो। अन्य दुई जना घाइते भएका थिए।
"केरा बगानभित्र २ नाबालिकाको शव भेटियो, विष खुवाएर मारेको आशंका","विराटनगर : मोरङको सुन्दरहरैँचामा शनिबार दिउँसो एकै घरका २ नाबालिकाको शव भेटिएको छ। सुन्दरहरैँचा नगरपालिका७ स्थित नारायण न्यौपानेको केरा बगानभित्र दिउँसो ४:३० बजेतिर नाबालिकाहरु मृत फेला परेका हुन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले धनकुटा घर भएका ३१ वर्षीय अर्जुन कार्कीका छोरीहरु १ वर्षीया अर्पणा कार्की र ३ वर्षीया आयिका कार्की मृत फेला परेको जानकारी दिए। अर्जुनकी पत्नी (श्रीमती) २९ वर्षीया अस्मिता न्यौपाने सम्पर्कविहीन छन्। केराघारीभित्र २ बालिका मृत फेला परेपछि स्थानीयले प्रहरीलाई खबर गरेका थिए। धनकुटाको पाख्रिबास नगरपालिका४ डिकुरेका अर्जुन केही समययता पत्नी र २ छोरीसहित मोरङको सुन्दरहरैँचा७ मालती टोलस्थित दिदी सीता रेग्मीको घरमा बस्दै आएको प्रहरीले जनाएको छ। प्रहरीका अनुसार अर्जुनले नजिकै नयाँ घर पनि बनाउँदै थिए। उनीसँग शुक्रबार साँझ पत्नी अस्मिताको विवाद भएको प्रहरीले पत्ता लगाएको छ। पतिसँग विवाद भएपछि नाबालिका छोरीहरुलाई लिएर राति ८:३० बजेतिर अस्मिता हिँडेको प्रारम्भिक अनुसन्धानबाट खुलेको डीएसपी बस्नेतले बताए। दुवै नाबालिकाको शव अँगालो मारेको अवस्थामा भोलिपल्ट फेला परेको छ। दिदी आयिकाले बाहिनी अर्पणालाई अँगालो मारेको अवस्थामा शव भेटिएको हो। सम्पर्कविहीन रहेकी आमा अस्मिताको खोजी तीव्र पारिएको डीएसपी बस्नेतले दिए। घटनाको प्रकृति हेर्दा दुवै बालिकालाई विष खुवाएर मारेजस्तो देखिने उनले बताए। उनका अनुसार बालिकाको शव फेला परेको स्थाननजिकै कीटनाशक औषधि मेटासिटको बट्टा फेला परेको छ। बाहिरी चोटपटक देखिएको छैन। घटनास्थलमा मेटासिटको बट्टा फेला परेको छ, बस्नेतले भने, दिदीले बहिनीलाई अँगालो मारेको अवस्थामा शव भेटिएको हो। घटनास्थलको प्रकृति हेर्दा विष खुवाएर हत्या गरेजस्तो देखिन्छ। छोरीहरुलाई विष खुवाएर आमा सम्पर्कविहीन भएको हुनसक्ने प्रहरीको अनुमान छ। यद्यपि, अनुसन्धानपछि र आमा फेला परेपछि वास्तविकता पत्ता लाग्ने बस्नेत बताउँछन्। बालिकाका बुवा अर्जुन प्रहरीको सम्पर्कमै छन्। प्रहरीका अनुसार निर्माणाधीन घरमा पानी लगाउने विषयलाई लिएर पतिपत्नीबीच विवाद भएको पाइएको छ। आफूसँग विवाद भएपछि २ नाबालिका छोरी लिएर पत्नी हिँडेको भनेर अर्जुनले भनेका छन्। नाबालिकाहरु अहिले मृत फेला परेका हुन्, प्रहरी स्रोतले भन्यो, यसअघि पनि पतिसँग विवाद हुँदा अस्मिताले नानीहरु लिएर हिँड्ने र पुन: फर्किएर आउने गरेको पाइयो। वास्तविकता पत्ता लगाउन घटनाको अनुसन्धान सुरु गरिएको छ। घटनाको जानकारी पाउनसाथ थप अनुसन्धानका लागि मोरङ प्रहरी प्रमुख एसपी नवराज कार्की आफैं घटनास्थल पुगेका छन्। कानुनी प्रक्रिया पूरा गरेर शवलाई पोस्टमार्टमका लागि अस्पताल लैजाने तयारी प्रहरीले गरेको छ।"
"कर्णाली राजमार्ग चार दिनदेखि अवरुद्ध, ८ करोड बढीको स्याउ कुहियो","कालीकोट : कर्णाली राजमार्ग चार दिनदेखि पूर्ण रूपमा अवरुद्ध छ। दैलेख र कालीकोटको सिमानामा रहेको पक्की पुल र गगनेखोलाको पहिरोले सडक बगाउँदा कर्णाली राजमार्ग बन्द भएको हो। जुम्लाबाट स्याउ बोकेर आएका मालबाहक ट्रक बाटोमै अलपत्र परेका छन्। जुम्ला जिल्ला कनका सुन्दरी गाउँपालिका८ निवासी किसान गोर्ख भट्टले ८ करोड रुपैयाँ बराबरको स्याउ कुहिएको बताए। उनले भने, एक गाडीले ८ सय क्विन्टल स्याउ बोकेको छ। जुम्लाका विभिन्न स्थानबाट स्याउ लोड गरी फर्केका १ सय ६० वटा मालबाहक ट्रक रोकिएका छन्। ट्रकले बोकेको स्याउ गर्मीका कारण बाटोमै कुहिएको छ। कालीकोटको ताडीमा मात्र ६० वटा गाडी रोकिएका छन्। राजमार्गका विभिन्न स्थानमा प्रहरीले सुरक्षित स्थानमा रोकेका अझै सय वटा मालवाहक ट्रकको पनि व्यथा यस्तै होला। जुम्लाका किसानले स्याउ टिपेर बिक्री गर्ने बेलामा यस्तो विपद हुनु दुःखको कुरा भएको कनका सुन्दरी गाउँपालिका८ कै देविलाल सञ्ज्यालले बताए। उनले भने, एउटा मालबाहक ट्रकले १२ लाख बराबरको स्याउ बोकेको छ। बाटोका कारण यस्तो हालत भयो। सडकका सरोकारवाला निकाय तथा स्थानीय जनप्रतिनिधि र माननीयहरूले अझै समस्या बुझेका छैनन्। गएको बुधबार राति आएको भीषण वर्षाका कारण कर्णाली राजमार्गको विभिन्न ठाउँमा पहिरो खसेपछि सडक अवरुद्ध भएको हो। राजमार्ग अवरुद्ध भएपछि सवारीसाधन चल्न सकेका छैनन्। सुर्खेतदेखि खिड्किज्युला र हुल्मदेखि मान्म हुँदै जुम्लासम्मका साना ठूला पहिरो पन्छाएको जिल्ला प्रहरी कार्यालय कालीकोटका सूचना अधिकारी तथा प्रहरी निरीक्षक पोषण थापाले बताए। उनले भने, पहिरोले कर्णाली राजमार्गको गगनेखोलामा सडक नै नरहने गरी बगाएको छ। दहिखोलामा पहिरोले पक्की पुल बगाउँदा निर्माण गर्न अझै केही दिन लाग्ने भएकाले यात्रुहरूलाई निक्कै गाह्रो भएको छ। बिहीबार बिहानैदेखि पहिरो पन्छाउनका लागि सडक डिभिजन कार्यालयसँगको समन्वयमा डोजर, स्काभेटर तथा अन्य उपकरणहरू परिचालन गरेका छौ। गगनेखोला र केही ठाउँमा भिर फुटाल्नु पर्ने भएकाले राजमार्ग खुल्न समय लाग्छ। सुर्खेतदेखि जुम्लाका लागि हिँडेका यात्रुहरू बाटोमै अलपत्र परेको चार दिन भयो। उनीहरूसँग केही किनेर खाने पैसा छैन। सुर्खेत भैरवस्थान४ का विष्णु पाण्डेले करिब चार पाँच सय गाडीहरू अलपत्र परेको बताए। उनले भने, सम्बन्धित निकायले अहिले सम्म सुनेको देखिँदैन। यति धेरै गाडी चार दिनसम्म रोकिँदा गाडी साहु तथा चालक र अन्य मजदुरलाई समेत सास्ती भएको छ। यस्तै हिमा गाउँपालिका जुम्लाका पुन्न सार्कीले स्याउ बोकेर बेच्न हिँडेको एक हप्ताको भएको बताए। उनले भने, शहर बजारका मानिसले जुम्लाको स्याउ खान भरोषा गरेको बेला राजमार्ग अवरुद्ध भयो। करोडौंको स्याउ बाटोमै स्याउ कुहियो। यसको क्षतिपूर्ति राज्यले दिनुपर्छ। माननीय ज्ञानेन्द्र बहादुर शाहीलाई धेरै पटक फोन गरे उहाँले उठाउनु भएन। चुनावमा फेरी भोट माग्न आउनुहोला त्यतै भेटौँला। गगने खोलामा अहिले पनि माथिबाट ढुंगा खसिरहेको छ। सडक निर्माण गर्न पनि निकै गाह्रो छ। युवा निर्माण व्यवसायी खम्ब बहादुर शाहीले गगने खोलामा बेलिब्रिज पुल नलगाई समस्या समाधान नहुने बताए। उनले भने, सडक कहिले बन्छ र स्याउले बजार पाउँछ। सहरकारीबाट रकम निकालि स्याउ खरिद गरेर बेच्न हिँडेका स्याउ मालिकहरू सदरमुकाम मान्मको ताडीमा निरास छन्। उनीहरू भन्छन्, हाम्रो लाखौँ रुपैयाँ पाँच दिनमै लिलाममा गयो अब कसरी घर फर्कने हो। सडक डिभिजन कार्यालय जुम्लाले हेर्ने दैखोलाजुम्लाको १०४ किमी क्षेत्र भित्र निरन्तर आइरहेको पहिरोले यात्रा सास्तीपूर्ण बनेको छ। शुभकालिका गाउँपालिका१ छाती जानका लागि निर्माण गरिएको ग्रामीण सडकबाट पानी पर्ने बित्तिकै आउने ढुंगा सहितको भीषण पहिरोले राजमार्गको गगने खोलामा समस्या आइरहने सडक डिभिजन जुम्लाका प्रमुख चेतन कुमार मण्डलले बताए। उनले भने, गगने खोलामा सडकको नमुना नै छैन भिर परेकाले सडक खुलाउन अझै ५ दिन लाग्ने देखिएको छ। २ सय ३२ किमि लामो कर्णाली राजमार्ग सुर्खेतजुम्ला सडक वर्षा लागेपछि बेलाबेला पहिरोले अवरुद्ध हुने गर्छ। हाल सम्म राजमार्गमा पाँच दर्जन भन्दा बढी पहिरो खसे पनि यस वर्षको हालसम्मकै ठूलो पहिरो गगने खोलामा गएको प्रमुख जिल्ला अधिकारी गणेश बहादुर नेपालीले बताए। उनले भने, गगने खोला, दहिखोला, खिड्की ज्युला र हुल्म, सदरमुकाम मान्मको ताडीमा बाटो खर्च सकेर अलपत्र परेका यात्रुहरूलाई स्थानीय सरकारले विकल्प सोचि दिन अनुरोध गरेको छु। स्याउ ढुवानीका लागि हेलिकोप्टर प्रयोग गर्ने हो भने महंगो पर्ने र त्यति स्याउ भण्डारका लागि स्याउ कोल्ड स्टोर कालीकोटमा छैन।"
बजेट कार्यान्वयनको अवस्था बुझ्न उपल्लो डोल्पा पुगे पूर्वमन्त्री बुढा,"डोल्पा : डोल्पाका लागि प्रतिनिधि सभा सदस्य तथा पूर्व सहरी विकास मन्त्री धनबहादुर बुढा उपल्लो डोल्पा पुगेका छन्। आफूले पठाएको बजेट कार्यान्वयनको अवस्था बुझ्न उपल्लो डोल्पा पुगेको पूर्व मन्त्री बुढाले बताए। प्रचण्ड नेतृत्वको सरकारमा एकीकृत समाजवादी कोटाबाट सहरी विकास मन्त्री बन्नु भएका बुढाले जारी आवमा मात्रै एक अर्ब सत्तरी करोड बजेट पठाएको बताए। मन्त्री भएदेखि डोल्पा आउन पाएको थिएन। आफू पदमा भएको बेला जिल्लाको विकासका लागि जतिसक्दो धेरै बजेट कसरी लैजाने भन्ने चिन्ता थियो। त्यस मानेमा सफल भए। अब गाउँघरमा आएको बजेटलाई कसरी पूर्ण रूपमा कार्यान्वयन गर्न सकिन्छ भन्नेमा जनधारणा पनि बुझ्न आएको छु। यससँगै उपल्लो डोल्पाका जनताका गुनासा तथा समस्या पनि बुझ्ने छु। डोल्पाली जनताको अगुवा भएको हिसाबले आफ्नो कार्यकालभरी जिल्लाको विकास गर्न लागि पर्ने छु, उनले भने। एकसाता अघि भेरी करिडोरहुँदै सडक मार्गबाट डोल्पा पुगेका बुढा दुनै हुँदै छार्काताङ्सोङ गाउँपालिका, डोल्पोबुद्ध गाउँपालिका हुँदै अहिले शेफोक्सुण्डो गाउँपालिका पुगेका छन्। यतिबेला राष्ट्रिय महत्वको चीननेपालभारत जोड्ने त्रिदेशीय मार्ग भेरी करिडोर अन्तर्गतको मोरिम्लाल्यासीक्याप सडकखण्डको अनुगमन पनि गरेको पूर्व मन्त्री बुढाले बताए। मोरिम्ला नाकादेखि सिसौलसम्म सडकको ४८ किलोमिटर खण्डको ट्रयाक खुलाइए पनि सिसौलदेखि ल्यासी क्यापसम्मको ३३ किलोमिटर खण्ड कडा चट्टानी भूभागयुक्त भएकाले अझै ट्रयाक खुल्न सकेको छैन। यस खण्डको ट्रयाक खुलाउनका लागि बजेटको सुनिश्चित भइ आफू मन्त्री हुँदा नै नेपाली सेनाले जिम्मा लिइसकेकाले अब छिट्टै काम सुरु हुने बुढाले बताए। उपल्लो डोल्पाका जनप्रतिनिधि, सर्वसाधारण भेटघाट गर्दै संसारको सबैभन्दा उचाइमा रहेको मानव बस्ती धो तराप हुँदै शेफोक्सुण्डो गाउँपालिकाको केन्द्र साल्दाङ पुगेका मन्त्री बुढाले भोलिदेखि सुरु हुने प्रत्येक १२ वर्षमा एक पटक लाग्ने शेमेलामा पनि सहभागी हुने समेत बताए।"
खोटाङमा चट्याङ लागेर तीन जना गम्भीर घाइते,"खोटाङ : गएराति परेको चट्याङका कारण ऐँसेलुखर्क गाउँपालिका३ तीन जना गम्भीर घाइते भएका छन् । ऐंसेलुखर्कस्थित पातेलका मोहन भुजेलको २१ वर्षीय छोरा डेनिस भुजेल र दुर्गानाथ भुजेलकी छ वर्षीया छोरी अनिसा भुजेल तथा ओडारेका टेकबहादुर दर्जीकी १५ वर्षीया छोरी समीक्षा दर्जी घाइते भएका हुन् । डेनिस र अनिसा (काका भतिजी) आफ्नै घरमा बसिरहेको अवस्थामा र समीक्षा आफ्नै घरमा बसिरहेको अवस्थामा चट्याङले गम्भीर घाइते भएको स्थानीयले बताएका छन् । चट्याङले गम्भीर घाइते भइ बेहोस बनेका तीनैजनालाई स्थानीय स्वास्थ्य संस्थामा उपचार सम्भव नभएपछि प्राथमिक स्वास्थ्य केन्द्र ऐंसेलुखर्क पुर्याइएको उद्धारमा संलग्न प्रहरीले जनाएको छ । तीनैजनाको अहिले प्राथमिक स्वास्थ्य केन्द्र ऐंसेलुखर्कमा उपचार भइरहेको इलाका प्रहरी कार्यालय ऐंसेलुखर्कका प्रमुख प्रहरी निरीक्षक हरि बरालले जानकारी दिए। 'चट्याङले बेहोस बनेका तीनैजना अहिले उपचाररत छन् । उनीहरुको स्वास्थ्यमा क्रमिक सुधार भइरहेको स्वास्थ्यकर्मीले बताएका छन्', उनले भने, 'उपचारमा संलग्न स्वास्थ्यकर्मीका अनुसार तीनैजनाको अवस्था खतरामुक्त छ । रातको समयमा परेको चट्याङको थप क्षतिको विवरण भने आउन बाँकी छ ।' चट्याङले विद्युतीय सामग्रीमा ठूलो क्षति गरेको ऐंसेलुखर्क गाउँपालिकाका प्रवक्ता एवं वडा नं ३ ऐंसेलुखर्कका वडाध्यक्ष टेकेन्द्र राजभण्डारीले जानकारी दिए। 'चट्याङबाट घाइते बनेकाहरुको अवस्था सामान्य बन्दै गएको छ । हामी अहिले घाइतेहरुको अवस्था बुझ्न प्राथमिक स्वास्थ्य केन्द्र पुगेका छौँ', उनले भन, 'चट्याङले विद्युत्को मिटरबक्स, टेलिभिजन, विद्युतीय बल्ब, कुर्सी, टेबललगायतका सामग्री जलेको भन्ने जानकारी फोनमार्फत आइरहेको छ । अब प्रहरीसँगको सहकार्यमा क्षतिको विवरण सङ्कलन गर्छौं ।' चट्याङबाट स्थानीय बासिन्दालाई जोगाउन यसअघि गाउँपालिकाले विभिन्न ठाउँमा अर्थिङसमेत गरेको थियो । अघिल्लो जनप्रतिनिधिका पालामा गाउँपालिकाको लगानीमा विभिन्न ठाउँमा अर्थिङ गरिए पनि यस वर्ष चट्याङले ठूलोमात्रामा क्षति गरेको स्थानीय बासिन्दाले बताएका छन् । रासस"
पर्यटन प्रवर्द्धनका लागि मोटरसाइकल यात्रा,"बेनी : म्याग्दीका बाइकर्सहरू (मोटरसाइकल चालक)हरू जिल्लाका पर्यटकीय स्थलहरूको प्रवर्द्धनमा जुटेका छन्। सडकको पहुँच पुगेका पर्यटकीय स्थलको सामूहिक भ्रमण, सूचनामुलक बोर्ड राख्ने, भिडियो र तस्बिर सामाजिक सञ्जालमा सार्वजनिक गरेर प्रचारप्रसारमा योगदान गरेका छन्। बेनीदेखि अन्नपूर्ण गाउँपालिकाको केन्द्र पोखरेबगर हुँदै पर्यटकीय स्थल घोडेपानीमा २४ जना मोटरसाइकल चालक पुगेका छन्। सिजी मोटर्सहिरो र बेनीको आधिकारिक बिक्रेता चाँदनी अटो ट्रेडको आयोजनामा एक्स पल्स ब्राण्डको मोटरसाइकल प्रयोगकर्ताहरू बेनी देखि पोखरेबगर, घार, खिवाङ, शिख, फलाते, चित्रे हुँदै शुक्रबार घोडेपानी पुगेका थिए। उनिहरूले शनिबार बिहान समुद्री सतहदेखि तीन हजार दुई सय १० मिटर उचाईमा रहेको पुनहिलमा हाइकिङ गरेर फर्किएका छन्। पर्यटकीय स्थलहरूमा सडक पुगेसँगै मोटरसाइकल चढेर पनि यात्रा गर्न सकिन्छ भन्ने सन्देश प्रवाह गराउन बेनीघोडेपानी मोटरसाइकल यात्रा र घोडेपानीपुनहिल हाइकिङ आयोजना गरिएको हो, चाँदनी अटोका सञ्चालक ओस्कार श्रेष्ठले भने मोटरसाइकलमा घुम्न चाहने युवा युवतीहरूका लागि घोडेपानीलाई नयाँ गन्तव्यका रुपमा विकास गर्न सकिने सम्भावना छ।"
क्याप्टेन रामेश्वर थापाको पुस्तक इन्टु द फायर विमोचन,काठमाडौं : क्याप्टेन रामेश्वर थापाको अंग्रेजी पुस्तक इन्टु द फायर विमोचन भएको छ। द्वन्द्वकालमा नेपाली सेनाको एमआई१७ हेलिकप्टरका प्रथम इन्स्ट्रक्टर क्याप्टेन रामेश्वर थापाको युद्धस्थलका उद्धार भोगाइ एवं अनुभूतिमा आधारित अंग्रेजी पुस्तक इन्टु द फायर आज काठमाडौं हल्चोकमा एक समारोहका बीच विमोचन भएको हो। प्रधानमन्त्री केपी शर्मा ओलीले पुस्तकको विमोचन गरेका हुन्। विमोचन समारोहमा नेपाली कांग्रेसका सभापति शेरबहादुर देउवा र र ॐ आदि बाल गुरु पनि सहभागी थिए।
स्याङ्जामा बिरामी बोकेको एम्बुलेन्समा आगलागी,स्याङ्जा : पुतलीबजार नगरपालिका ११ करेनडाँडामा गएराती बिरामी बोकेको एम्बुलेन्समा आगलागी भएको छ। वालिङबाट पोखरातर्फ बिरामी लिएर हिँडेको एम्बुलेन्स रातको १० बजे अचानक आगलागी भएको प्रहरी नायब उपरीक्षक इन्द्रबहादुर रानाले जानकारी दिए। उनका अनुसार ग १ झ २७८ नम्बरको एम्बुलेन्समा अचानक गाडीको तार सर्ट भई आगलागी भएको जानकारी पाएपछि प्रहरी टोली घटनास्थलमा पुगेको थियो। दमकलसहितको प्रहरी टोलीले आगो निभाएको छ। आगलागीबाट एम्बुलेन्स पूर्ण क्षति भएको छ। मानवीय क्षति भने नभएको प्रहरीले जनाएको छ।
अवैध रूपमा भित्र्याइएको चिनी बरामद,भैरहवा : भन्सार छलेर भित्राइएको सामग्रीहरू बरामद हुन थालेको छ। भैरहवा भन्सार कार्यालयले एक हप्तामा भन्सार छलेर भित्राइएको चिनीले भरिएको तीनवटा ट्रक नियन्त्रणमा लिएको छ। जसमा कार्यालयले ३३ हजार किलो (३३ टन) चिनी बरामद गरेको छ। तस्करहरुले भारतबाट मोटरसाइकलमा चिनी ल्याएर सीमा क्षेत्रमा भण्डारण गर्ने गर्छन्। त्यसपछि ठूलो परिमाणमा ट्रकमा लोड गरेर देशका विभिन्न क्षेत्रमा पुर्याउने गरेका छन्। शुक्रबार राति लु २ ख ५३०५ नम्बरको ट्रकमा साढे दश टन चिनी (२१० बोरा) लोड गरेर अन्यत्र लैजान लागेको अवस्थामा लुम्बिनी सांस्कृतिक नगरपालिका१० मधुवन क्षेत्रबाट ७ लाख ८७ हजार बढी मूल्य बराबरको चिनीसहित ट्रक नियन्त्रणमा लिइएको भैरहवा भन्सार कार्यालयका प्रमुख नारद गौतमले जानकारी दिए। भन्सारले यसअघि भदौ १३ गते लु २ ख २८३६ नम्बरको ट्रकमा ६ लाख ३० हजार मूल्य बराबरको २ सय १० बोरा (साढे दश टन) चिनी पोखरा लैजाने क्रममा बेथरी क्षेत्रबाट बरामद गरेको थियो। त्यस्तै भदौ ८ गते ग २ ख १२९० नम्बरको ट्रकमा ७ लाख २० हजार रुपैयाँ बराबरको लोड रहेको १२ टन (दुई सय ४० बोरा) चिनी लुम्बिनी सडकखण्डको रमवापुरबाट बरामद गरेको थियो। यस बाहेक पनि कार्यालयले कपडा लगायतका सामग्रीहरू बरामद भइरहेको जनाएको छ।
हेटौंडामा साइकल जात्रा,"मकवानपुर : हेटौंडा जेसीजको आयोजनामा हेटौंडामा आज साइकल जात्रा भएको छ। मकवानपुर जिल्ला साइक्लिङ् संघको सहकार्यमा आयोजित साइकल जात्रा २०८१ मा २४७ जनाले सहभागिता जनाएका थिए। हेटौंडा४ हुप्रचौरबाट सुरु भएको साइकल जात्राका सहभागीहरूले हेटौंडाको विभिन्न ठाउँको कूल ३७५ किलोमिटर यात्रा गरेका थिए। नेपाली कांग्रेस बागमती प्रदेश सभापति एवं प्रदेश सांसद् इन्द्रबहादुर बानियाँले शनिबार बिहान साइकल जात्राको उद्घाटन गरे भने दिउँसो सहभागीहरूलाई प्रमाणपत्र वितरण गरेका थिए। कार्यक्रमका प्रमुख अतिथि बानियाँले साइकल जात्राले सहरलाई स्वस्थ र स्मार्ट बनाउनुको साथै साइकलको प्रयोग वातावरणमैत्री एवं मानव स्वास्थ्यका लागि राम्रो हुने बताए। सहरी क्षेत्रको प्रदूषण अधिकांश सवारी साधनको प्रयोगले भएको छ। साइकल चढ्ने संस्कृतिको विकास गर्न सके हावाको प्रदूषण घट्छ र सहर सहरबासी स्वस्थ हुनेछन्। त्यति मात्रै होइन, यस प्रकारका कार्यक्रमले आपसी सद्भाव र बन्धुत्वको भावनासमेत बढ्छ, उनले भने। यात्रीहरूले हुप्रचौरबाट कपुर कम्प्लेक्स हुँदै, चौकीटोल, सानोपोखरा चोक, चुच्चेखोला, हटिया, कमाने, हनुमान गेट, सिमेन्ट रोड, पदमपोखरीको पानतले, कुस्माण्ड सरोबर र सिमेन्टरोड हुँदै हेटौँडा जेसीजको सचिवालयसम्मको यात्रा गरेका थिए। सचिवालयमा आयोजित कार्यक्रममा सहभागीहरूलाई प्रमाणपत्र वितरण गरिएको थियो। त्यस्तै क्रमशः ८ वर्ष र ७ वर्षकी रोनीता खड्की र स्वीकृती मिश्रले पनि ३७५ किलोमिटर यात्रा पूरा गरेको भन्दै उनीहरूलाई सम्मान गरिएको हेटौंडा जेसीज वर्ष २०२४ का अध्यक्ष विकेशलाल श्रेष्ठले जानकारी दिए। सन् २०१७ बाट सुरु भएको साइकल जात्रा कार्यक्रम २०१८ मा पनि भएको थियो। बीचमा निरन्तरता पाउन नसकेको सो कार्यक्रम अहिले पुनः २०२४ मा भएको हो।"
मुग्लिनपोखरा सडक निर्माणको कामलाई तीव्रता दिन यातायातमन्त्रीको निर्देशन,"दमौली : भौतिक पूर्वाधार तथा यातायातमन्त्री देवेन्द्र दाहालले निर्माणाधीन मुग्लिनपोखरा सडक योजनाको अनुगमन गरेका छन् । दाहालले शुक्रबार साँझ मुग्लिनपोखरा सडक योजना (पूर्वी खण्ड) अन्तर्गत तनहुँको आँबुखैरेनीदेखि जामुने र पश्चिम खण्डअन्तर्गत जामुनेदेखि पोखरासम्मको सडकको स्थलगत अनुगमन गरेका हुन्। मन्त्री दाहालले आयोजनाको प्रगतिबारे चासो राख्दै बाँकी कामलाई तीव्रता दिन निर्देशन दिए । उनले आयोजनाको काममा आइपर्ने समस्या समाधानका लागि सरकार प्रतिबद्ध रहेको बताउँदै काममा ढिलासुस्ती नगर्न आग्रह गरे । मुग्लिनपोखरा सडक योजना (पूर्वी खण्ड)का इन्जिनियर विष्णुप्रसाद पाण्डेले आँबुखैरेनीदेखि जामुनेसम्मको प्रगतिबारे मन्त्री दाहाललाई जानकारी गराए । यो खण्डमा हालसम्म ६५ प्रतिशत प्रगति भएको पाण्डेले जानकारी गराए। त्यस्तै दमौलीस्थित मादी नदीमा निर्माण भइरहेको पुलमा ३० प्रतिशत प्रगति भएको उनको भनाइ थियो । यो खण्डमा एक वर्षमा ५५ किलोमिटर दुई लेन सडक कालोपत्र भएको छ । हालसम्म भने एकतर्फी रुपमा ६३ किलोमिटर खण्ड कालोपत्र सकिएको उनको भनाइ छ । पूर्वी खण्डअन्तर्गत व्यास नगरपालिका, म्याग्दे गाउँपालिका, आँबुखैरेनी गाउँपालिका, बन्दीपुर गाउँपालिका पर्दछन् । त्यसमध्ये व्यास नगरपालिकाको दमौली बजार र डुम्रे बजारका केही भामा घरटहरा हटाउन ढिलाइले कालोपत्र काम अगाडि बढ्न सकेको छैन । पाण्डेका अनुसार पूर्वी खण्डअन्तर्गत १४ वटा साना पुल निर्माण सकिएका छन् । त्यस्तै दुई ठूला पुल र एक सय तीन कल्भर्ट निर्माणको काम सकिएको पाण्डेले जानकारी दिए । पूर्वी खण्डमा विसं २०७७ माघ १७ गते सम्झौता भई २०७८ वैशाख २ गतेदेखि काम सुरु भएको थियो । पूर्वी खण्डको ठेक्का चाइना कम्युनिकेशन कन्स्ट्रक्सनले पाएको छ । पश्चिम खण्डअन्तर्गत जामुनेदेखि पोखरासम्म २० किलोमिटर दुई लेन सडक कालोपत्र सकिएको छ । मुग्लिन पोखरा सडक योजना (पश्चिम खण्ड)का इन्जिनियर नारायण पौडेलका अनुसार ११ पल निर्माण गर्ने लक्ष्य रहेकामा पाँच वटा पुल सम्पन्न भएका छन् । निर्माण गर्नुपर्ने १३ वटा पुलमध्ये आठ पुलको सुपर स्ट्रक्चरको निर्माण सम्पन्न भइसकेको पौडेलले जानकारी दिए । विगत केही समय पश्चिम खण्डमा न्यून प्रगति भएको अवस्थामा अहिले कामको गति केही बढेको छ । आर्थिक वर्ष २०८०८१ मा योजना कार्यालयको पहलमा सरोकारवाला निकायहरुको साथ र सहयोगले सडक स्तरोन्नतिमा भौतिक प्रगति नौ प्रतिशतबाट २८ प्रतिशत पुगेको पौडेलको भनाइ छ । पश्चिम खण्डको म्याद विसं २०८१ भदौ १२ गतेसम्म छ । पश्चिम खण्डमा विसं २०७८ जेठ २ गते सम्झौता भई विसं २०७८ भदौ १२ गतेदेखि काम सुरु भएको थियो । यो खण्ड निर्माणको जिम्मा चिनियाँ कम्पनी यनहुइ काइयुयान हाइवे एन्ड ब्रिज कन्सट्रक्सनले पाएको छ । विसं २०२६ मा रेखाङ्कन भएको सडकमा सवारीको चाप बढ्दै गएपछि एसियाली विकास बैंक (एडीबी)को ऋण सहयोगमा सडक चार लेनको बनाउन लागिएको हो । पूर्वी खण्डको ठेक्का रु छ अर्ब २१ करोड ३१ लाख १३ हजारमा र पश्चिम खण्डको ठेक्का रु सात अर्ब ४० करोड ४६ लाखमा लागेको छ । रासस"
क्याप्टेन रामेश्वर थापाको पुस्तक इन्टु द फायर विमोचन समारोह (लाइभ),काठमाडौं : क्याप्टेन रामेश्वर थापाको अंग्रेजी पुस्तक इन्टु द फायर विमोचन कार्यक्रम सुरु भएको छ। द्वन्द्वकालमा नेपाली सेनाको एमआई१७ हेलिकप्टरका प्रथम इन्स्ट्रक्टर क्याप्टेन रामेश्वर थापाको युद्धस्थलका उद्धार भोगाइ एवं अनुभूतिमा आधारित अंग्रेजी पुस्तक इन्टु द फायर आज काठमाडौं हल्चोकमा एक समारोहका बीच विमोचन हुन लागेको हो । विमोचन समारोहमा प्रमुख अतिथि प्रधानमन्त्री केपी शर्मा ओलीले पुस्तक विमोचन गर्दैछन्।
"लुम्बिनी प्रादेशिक अस्पतालको शिलान्यास, १० तलाको भवन बनाउन ६ अर्ब १८ करोड लागत","बुटवल : लुम्बिनी प्रदेश सरकारले गौरवको आयोजनाको रूपमा अघि सारेको लुम्बिनी प्रादेशिक अस्पताल बुटवलको १० तले भवनको शनिवार शिलान्यास गरिएको छ। अत्याधुनिक सेवा सहितको उक्त भवनको उपप्रधान एवं अर्थमन्त्री विष्णु पौडेलले गरेका छन्। भवनमा १ हजार २ सय वटा शय्या सञ्चालन हुनेछन्। पटक पटक मुद्दा झेलेर अल्झिएको निर्माण कार्यले यस वर्षदेखि तीव्रता पाएको छ। दोस्रो पटक मुद्दा परेर रोकिएको उक्त योजना तेस्रो पटक गरिएको ठेक्कापछि सम्झौता भएको हो। भवनको कुल लागत मूल्य अभिवृद्धि कर (भ्याट), कन्टेन्जेन्सी बाहेक ६ अर्ब १८ करोड रुपैयाँ स्टिमेट गरिएको छ। बहुवर्षीय योजना अन्तर्गत भवन निर्माण हुनेछ। २०८० पुस २६ गते सम्झौता भएको उक्त योजना २०८५ सालको पुस मसान्तभित्र सम्पन्न गर्ने लक्ष्य छ। प्रदेश पूर्वाधार विकास प्राधिकरणका प्रमुख कार्यकारी अधिकृत इन्जिनियर छवीराज पोख्रेलले भवन निर्माणको काम पाँच वर्ष भित्र सम्पन्न गर्ने गरी सम्झौता भएको जानकारी दिए। प्राधिकरणले तयार पारेको गुरुयोजना अनुसार भवन निर्माण हुनेछ। यही योजना अनुसार ५ तलाको छुट्टै क्यान्सर उपचारका लागि भवन निर्माण हुने पोख्रेलले बताए। भवन निर्माणका लागि क्याम्पासाइटआशिषरेलिगेर जेभी कम्पनीसँग सम्झौता भएको छ। क्याम्पासाइट भारतीय कम्पनी भने आशिषरेलिगेर नेपाली निर्माण कम्पनी हो। पाँच वर्षको समयावधि भएपनि तोकिएको समयभन्दा अगाडि नै निर्माण पुरा गर्ने आश्वासन कम्पनीले दिएको छ। तत्कालीन संस्थापक मुख्यमन्त्री एमालेका शंकर पोख्रेलको पालामा यो योजना अघि सारिएको थियो। बुटवलमा लुम्बिनी प्रदेशका १२ वटै जिल्ला सहित छिमेकी प्रदेश गण्डकीका केही जिल्लाका नागरिकहरू समेत उपचारका लागि आउने गर्छन्। सुविधायुक्त भवन निर्माण भएपनि पर्याप्त जनशक्ति र उपकरणको अभावमा अस्पतालले छिटो छरितो सेवा दिन सकिरहेको छैन। यहाँ शल्यक्रिया गर्ने बिरामीहरूले कम्तीमा दुई वर्ष पालो पर्खनुपर्ने बाध्यता छ। भवन निर्माणसँगै जनशक्ति व्यवस्थापन र उपकरण थप गर्ने विषयमा विशेष ध्यान दिन उपप्रधान एवं अर्थमन्त्री विष्णु पौडैलले प्रदेश सरकारलाई आग्रह गरेका छन्। उनले संघीय सरकारबाट हुने सहयोग र साथका लागि आफू सदैव तयार रहेको पनि प्रतिवद्धता जनाए। हाल अस्पतालमा विभिन्न १७ वटा विभागीय सेवा सञ्चालनमा छन्। स्वास्थ्य संस्था स्थापना, सञ्चालन तथा स्तरोन्नति कार्यविधि, २०७० (संशोधन २०७३) ले दुई सयभन्दा माथि शय्या भएका अस्पताललाई संघीय सरकार मातहत सञ्चालन गर्नुपर्ने नीति बनाएको छ। लुम्बिनी प्रादेशिक अस्पतालको स्वीकृत शय्या संख्या तीन सय हो। हाल सञ्चालनमा ५ सय वटा शय्या छन्। तर, संस्थापक मुख्यमन्त्री शंकर पोख्रेलको कार्यकालमा संघ सरकारले विशेष निर्णय गर्दै यो अस्पताललाई प्रदेश सरकार मातहत राखेको छ। प्रदेश मातहत हुँदा यसको सञ्चालनका लागि थेग्न सक्ने सामर्थ्य प्रदेश सरकारसँग नहुने नागरिकहरूले प्रतिक्रिया दिएका छन्।"
भाइरलको चपेटामा तीज गीत,"काठमाडौं : हरितालिका तीज नजिकिँदै छ। महिलाका सुखदुःख र जीवन संघर्षका कथा सुनाउने चाडको हिन्दु धर्मावलम्बीको मुख्य पर्व हो। तीजलाई रमाइलो पर्वको रूपमा लिइन्छ। तीज आउनुपूर्व नै रेडियो, टीभी तथा विभिन्न सञ्चारमाध्यममा बजाइने तीजका भाकाले रौनक बढाउँछ। विशेषतः भगवान् शिवको पूजा आराधनासहित दर खाने र तीजका भाकामा नृत्य गरेर मनाइने गरिन्छ। दिदीबहिनीले कर्मघरमा पाएका दुःख, भोगेका प्रताडना र संघर्षलाई भाका बनाएर तीज बन्ने गर्थे। यस्तै कथा कहानीका सुमधुर गीत सुनेरै हुर्किएका हौ हामी। तर पछिल्लो समय आएका गीतहरू सुमधुर बन्न सकेका छैनन्। बजारमा आएका तीज गीतबाट तीजको मौलिकता नै गायव हुँदैछ। तीजका भाका हराएको छ, दाजुभाइ र दिदीबहिनीको सुमधुर सम्बन्ध, माया ममता पोखिने तीज गीतमा लय र ममता हराएको छ। पछिल्ला तीज गीतमा छाडा शब्द थुपारिएका छन्, अश्लीलता लेखिएका छन् भद्दा मजाक र द्विअर्थी भावमा गीत बनाइएका छन्। भाइरल बनाउने होडमा लेखिएका तीज गीत रत्यौली बनिरहेका छन्। शान्ति श्री परियार र हरि गिरीको स्वरमा रहेको यो गीत को शब्द हेरौं। सामाजिक सञ्जालमा निकै आलोचना खेप्नु परेको छ। गायिका शान्ति श्री परियारले सार्वजनिक रूपमा माफी नै मागेकी छन्। सुरुवातमा तीज गीत भनेर निकालिएको यो गीत व्यापक आलोचना भएपछि आइटम गीतको रूपमा समेटिएको थियो। फोनमै माग्ने पप्पी कति साह्रो नट्टी के भो माया के भो मनले के के सोच्यो सोच्यो, मलाई सिरानीले घोच्यो काले के के वोल्यो, बोल्यो मलाई विस्ताराले पोल्यो। सासू बज्यै बोलको गीतमा खेम सेन्चुरीले आवाज दिएका छन्। यो गीतमा पनि उनले महिला वर्गको हुर्मत लिएका छन्। राति राति तन्नेरी भेट्न आउने तिम्रै छोरी नखरमाउली हो भन्दै आरोप लगाएका छन्। राति राति भेट्न आउनी, आटी आटी भेट्न आउने तिम्रै छोरी, निको छैन चाल आफ्नै छोरी नखरमाउली, सासू बज्यै मै तन्नेरीलाई गाल। राष्ट्रिय लोक तथा दोहोरी गीत प्रतिष्ठान नेपालका सदस्य शिव हमालले कलाकार तथा गीतकारले आफ्नो दायित्व बिर्संदा तीज भाकामा अश्लीलता पसेको बताए। उनी भन्छन्, यस वर्ष हाम्रो जानकारीमा आए अनुसार दुई सयभन्दा बढी गीत बजारमा आएका छन्। एउटा गीतलाई कम्तीमा पनि दुई लाख खर्च भए पनि चार करोड लगानी त यसैमा डुब्यो। तर सबै गीत दुई लाखमा तयार हुँदैनन्। पुराना गीतहरूमा कथा बुनिएका हुन्थे। माइतीको सम्झनामा चेलीले आत्मीयता पोखेकी हुन्थिन्। बह खोलेकी हुन्थिन्। बाबाले बिहे गरेर पठाएपछि घरमा के के भोगे भनेर कहानी सुनाएकी हुन्थिन्। हक अधिकारका कुरा सुनाएका हुन्थे, सम्झनाका कोसेली पठाएका हुन्थे। तर अहिलेका गीतहरूले तीजको मर्मलाई समेट्न सकेन। कुनै गीत २०, २५ लाखसम्म पनि लगानी गरेर बनाइएको हुन्छ। हरेक वर्षको तीजमा ५ देखि ६ करोड त गीतमै लगानी हुन्छ। यीमध्ये निकै कम गीत्ले मात्रै आफ्नो लगानी उठाउँछन्। गीत चलाउने भन्ने बहानामा जे पनि लेख्न थालियो। जस्ता पनि शब्द, लय र शैली मिसाउन थालियो। राष्ट्रिय लोक तथा दोहोरी गीत प्रतिष्ठान नेपालले संगीतमा आएको विकृतिको विषयमा काम गरिरहेको छ। यो एउटा सामाजिक संस्था हो। हामीले आग्रह मात्रै गर्ने हो, कतिपयले मान्नु हुन्छ, कतिले हुँदैन। गीत, संगीतको विकृति हटाउन त सरकारी संयन्त्रले नै काम गर्नुपर्ने हो। तर त्यस्तो देखिँदैन। आधिकारिक निकाय नै छैन। गीतकार, गायकगायिका र कलाकार नै सचेत हुने हो भने गीत संगीतको संरक्षण गर्न सकिन्छ। लोक संस्कृतिको जगेर्ना गर्न सकिन्छ। प्रतिष्ठानका अर्का सदस्य, सर्जक तथा विन्ध्यवासिनी म्युजिक प्रालिका अध्यक्ष सुवास रेग्मी भन्छन्, भाइरलको निसानामा तीज गीत पर्यो। कोही कलाकारलाई संस्कृति जोगाउनु नै छैन, चलेका कलाकारलाई पैसा भए पुग्यो, उसलाई रत्यौली गाउन भनियोस् कि अश्लील शब्दमा लय भर्न भनियोस्, पैसा पाएपछि जस्तोसुकै काम गर्न तयार नै छ। लोकसंगीतमा लामो समयदेखि काम गरिरहेका सर्जकहरू पर्दा पछाडि छन्, चलेका र भाइरल कलाकारले तीज गीतको मजाक बनाएको रेग्मीको आरोप छ। उनी भन्छन्, चलेका कलाकारले विभिन्न युरोपियन देशका पीआर लिएर बसेका छन्। यता प्रतिकूल हुनासाथ उतै पलायन हुने कलाकारलाई नेपाली संस्कृतिको के माया ? के सरोकार ? सबैलाई पैसा कमाउनु छ। भाइरल हुनु छ। अहिलेको समाजले पनि यस्तै द्विअर्थी गीत नै बढी हेर्ने गरेको रेग्मी बताउँछन्। राम्रा गीत कसैले हेर्दैनन्, अश्लील गीत रातारात भाइरल हुन्छन्। करोडौं कमाउँछन्। उनी थप्दै भन्छन्। गीतसंगीत सिर्जना मात्रै नरहेको उनका भनाइ छ। भन्छन्, गीत संगीत विशुद्ध पैसा कमाउने पेसा मात्रै बन्यो। भद्दा गीत भाइरल हुनुमा तपाईं हाम्रै पनि त गल्ती छ नि। नराम्रो चिज नहेरे हुँदैन, पटक पटक किन हेर्नु ? पुराना गीतहरूमा कथा बुनिएका हुन्थे। माइतीको सम्झनामा चेलीले आत्मीयता पोखेकी हुन्थिन्। बह खोलेकी हुन्थिन्। बाबाले बिहे गरेर पठाएपछि घरमा के के भोगे भनेर कहानी सुनाएकी हुन्थिन्। हक अधिकारका कुरा सुनाएका हुन्थे, सम्झनाका कोसेली पठाएका हुन्थे। तर अहिलेका गीतहरूले तीजको मर्मलाई समेट्न सकेन।"
"आज देशका यी स्थानमा भारी वर्षा हुने, सतर्कता अपनाउन अनुरोध","काठमाडौं : आज कोशी र गण्डकी प्रदेशका एकदुई ठाउँमा मुसलधारे पानी पर्ने भएकोले ती स्थानमा हुने मानिसलाई सतर्क रहन मौसम पूर्वानुमान महाशाखाले जनाएको छ। महाशाखाका अनुसार आज बिहानैबाट कोशी प्रदेशका एकदुई स्थानमा हल्का वर्षा भइरहेको छ । आज दिउँसो कोशी, बागमती, गण्डकी र लुम्बिनी प्रदेशका थोरै स्थान तथा बाँकी प्रदेशका एकदुई स्थानमा मेघ गर्जनचट्याङ्गसहित हल्कादेखि मध्यम वर्षा भए पनि कोशी र गण्डकी प्रदेशका एकदुई स्थानमा भारी वर्षा हुने विभागको बुलेटिनमा उल्लेख छ। त्यस्तै आज राती पनि कोशी, मधेस, बागमती, गण्डकी र लुम्बिनी प्रदेशका केही ठाउँमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको बुलेटिनमा जनाइएको छ । कोशी र बागमती प्रदेशका केही स्थानमा भने राती पनि मुसलधारे पानी पर्ने सम्भावना रहेको उल्लेख गरिएको छ।"
"जङ्गली हात्तीको आतङ्क, रातभर जाग्राम बस्न बाध्य आरक्ष क्षेत्रका स्थानीय","इनरुवा : सुनसरी बराहक्षेत्र नगरपालिका२ पुनरवासका पूर्ववडाध्यक्ष हरिकृष्ण भट्टराई नसुतेको एक हप्ताभन्दा बढी भएको छ । उनले एक हप्तादेखि राति सुत्नै छाडेका छन् । रातको समयमा जङ्गलमा दैनिक आउने जङ्गली हात्तीको गतिविधि निगरानी गर्नुपर्ने भएकाले उनी नसुतेका हुन्। प्रत्येक रात टर्चलाइट बोकेर हात्ती धपाउनुपर्ने आफ्नो दिनचर्या नै भएको उनको भनाइ रहेको छ । दिनभरि बाहिर काम गरेर रातिको समयमा खाना खाएर आराम गर्नका लागि आएका बेलामा दैनिक जङ्गलबाट आउने हात्तीका कारणले रातभर जाग्राम बस्नुपर्ने बाध्यता रहेको उनले बताए। रातिको समयमा आउने हात्ती धपाउँदा धपाउँदै रात बित्ने गरेको उनको भनाइ रहेको छ । भट्टाई जस्तै बराहक्षेत्र२, पुनर्वासका चन्द्रबहादुर मगरको अवस्था पनि उस्तै रहेको छ । दैनिक रुपमा कोशी टप्पु वन्यजनतु आरक्ष तथा अन्य जङ्गलबाट आउने हात्तीका कारणले समस्या हुँदै आएको छ । भदौ १२ गते मात्र बाहिरबाट गलेर आएका बेलामा खाना खाएर सुते पनि आएको हात्तीको समूहले घरमा क्षति पुयाएको उनले बताए। यी दुईजना त मध्यवर्ती क्षेत्रका लागि उदाहरणका पात्र मात्र हुन्। यस क्षेत्रमा दैनिक रुपमा आरक्षबाट आउने हात्तीको कारणले आर्थिक तथा भौतिक क्षति गर्ने गरेको छ । हात्तीबाट पीडित भएकालाई सरकारले क्षतिपूर्ति उपलब्ध गराउँदै आएको भए पनि त्यसले पर्याप्त भएको छैन । क्षतिपूर्तिले मात्र सबै समस्याको समाधान नहुने भएकाले दीर्घकालीन रुपमा यसको समाधान खोज्नका लागि पटकपटक स्थानीयले माग गरेका छन् । कोशी टप्पु आरक्ष प्रशासनसमेत हात्तीका कारणले समस्या हुँदै आएको र यसबाट पीडित भएकालाई सुविधा सहज रुपमा उपलब्ध गराउँदै आएको जनाएको छ । साउनदेखि यता अहिलेसम्म एक सयभन्दा बढी घरपरिवारले क्षतिपूर्तिका लागि कोशी टप्पु वन्यजन्तु आरक्षमा सिफारिसका लागि आएको बराहक्षेत्र२ का वडाअध्यक्ष होमप्रसाद गौतमले जानकारी दिए। रासस"
ठेक्का तोड्ने चेतावनीपछि काममा फर्कियो निर्माण कम्पनी,"नवलपुर : राष्ट्रिय गौरवको आयोजनाका रुपमा रहेको पूर्वपश्चिम राजमार्गको नारायणगढ बुटवल सडकको ठेक्का तोड्ने सरकारले चेतावनी दिएपछि निर्माण कम्पनी काममा फर्किएको छ । मनसुन सुरु भएपछि सडक विस्तारको काम ठप्प पारेको निर्माण व्यवसायीलाई काममा ढिला गरे ठेक्का तोड्ने भनेर चेतावनी दिइएको सडक विभाग आयोजना निर्देशनालय (एडिबी)का निर्देशक इन्जिनियर चुडाराज ढकालले जानकारी दिए। 'निर्माण व्यवसायीले मनसुनका कारण ठेक्कामा घाटा भयो भनेर काममा ढिलासुस्ती गरेको थियो, अगस्त र सेप्टेम्बर महिनामा काम ढिला हुन्छ भनेर भन्दै थियो,' उनले भने, 'घाटानाफा हामी जान्दैनौँ सम्झौताअनुसार काम हुनुपर्छ, तुरुन्त काम सुरु गर्नु होइन भने हामी ठेक्का तोड्ने प्रक्रियामा जान्छौँ भनेपछि उनीहरु अहिले काममा फर्किएका छन् ।' नारायणगढबुटवल सडक विस्तारको जिम्मा पाएको चाइना स्टेट कन्स्ट्रक्सन इन्जिनियरिङ कर्पोरेसन लिमिटेड चाइनाको सरकारी निर्माण कम्पनी भएकाले काम चाँडो गराउन कूटनीतिक पहल गरिएको उनले बताए। 'निर्माण व्यवसायी चाइनाको सरकारी कम्पनी हो,' उनले भने, 'जसरी हुन्छ नारायणगढ बुटवल सडक विस्तारको काम थप भएको समयमा सक्नका लागि हामीले डिप्लोमेटिक पहलसमेत थालेका छौँ ।' निर्माण कम्पनीको दोस्रोपटक थप गरिएको म्याद गत साउन ८ गते सकिएपछि अहिले एक वर्षका लागि तेस्रोपटक म्याद थप गरिएको ढकालले बताए। अहिले थप गरिएको म्याद नै अन्तिम म्याद भएको भन्दै ढकालले थप भएको समयका काम पूरा नगरे ठेक्का तोड्ने प्रक्रियामा जाने बताए। निर्माण कम्पनीले असार लागेदेखि नै सडक विस्तारको काम स्थगित गरेर खाल्डाखुल्डी पुर्ने र मनसुनका कारण अवरुद्ध हुने सडक खुलाउने काम मात्रै गर्दै आएको थियो । मनसुनका कारण स्थगित भएको सडक कालोपत्र गर्ने काम मौसममा सुधार भएपछि पुनः सुरु गरिएको नारायणगढ बुटवल सडक योजना पूर्वी खण्ड प्रमुख आशिष थापा मगरले जानकारी दिए। मनसुनअगाडि नै सबबेस र बेसको काम सकिएको ठाउँमा कालोपत्रको काम पुनः सुरु गरिएको उनको भनाइ छ । अहिले नारायणगढ बुटवल सडकको पूर्वी खण्डमा पर्ने गैँडाकोट नगरपालिकाका विभिन्न स्थानमा कालोपत्र गर्ने काम भइरहेको थापा मगरको भनाइ छ । 'मनसुन अगाडि सबबेस र बेस निर्माण गरेर राखिएको ठाउँको कालोपत्र गर्ने काम सकेपछि बाँकी रहेका ठाउँमा सबबेस र बेस निर्माण गर्ने निर्माण व्यवसायीको तयारी छ,' उनले भने, 'अब मनसुनले असर पुर्याएन भने काम तीव्र गतिमा हुँदैछ ।' कालोपत्रको कामसँगै सडकका खाल्डाखुल्डी पुर्ने र सडकमा पानी छर्किने कामसमेत भइरहेको उनले बताए। नारायणगढबाट बुटवलसम्म एक सय १४ किलोमिटर रहेको यस खण्डलाई दुई खण्डमा विभाजन गरी ठेक्का लगाइएको थियो । नारायणगढबाट दाउन्नेसम्म ६५ किलोमिटर पूर्वी खण्ड र दाउन्नेबाट बुटवलसम्म ४९ किलोमिटर पश्चिम खण्ड गरी सडक विस्तारको काम भइरहेको छ । ग्लोबल टेन्टरमार्फत दुवै खण्ड निर्माणको ठेक्का चिनियाँ निर्माण कम्पनी चाइना स्टेट कन्स्ट्रक्सन इन्जिनियरिङ कर्पोरेसन लिमिटेडले हात पारेको थियो । सडक विभाग आयोजना निर्देशनालय (एडिबी)ले जनाएअनुसार असार मसान्तसम्म पूर्वी खण्डमा ५२ दशमलव ५१ प्रतिशत भौतिक र ४६ दशमलव ०२ प्रतिशत वित्तीय प्रगति भएको छ । त्यस अवधिसम्म एक सय ७२ वटा कल्भर्ट निर्माण सम्पन्न, २२ वटा साना पुल निर्माण सम्पन्न भएको निर्देशनालयले जनाएको छ । एकतर्फी हिसाब गर्दा एक सय ३० किलोमिटर कालोपत्र गर्नुपर्ने यस खण्डमा करिब ४५ किलोमिटर कालोपत्र तथा ४० किलोमिटर नाली निर्माणको काम सकिएको निर्देशनालयले निकालेको विज्ञप्तिमा जनाइएको छ । यस खण्ड विस्तारका लागि विसं २०७५ माघमा सम्झौता भएर सोही वर्षको चैत ८ गते प्रधानमन्त्री केपी शर्मा ओलीले यस सडकको बुटवलमा शिलान्यास गरेका थिए। रासस"
ढोरपाटन सिकार आरक्षको दुई सय हेक्टर जमिन अतिक्रमण,"म्याग्दी : पूर्वी रुकुम, बागलुङ र म्याग्दी जिल्लामा फैलिएको ढोरपाटन सिकार आरक्षको करिब दुई सय हेक्टर सार्वजनिक जमिन अतिक्रमण भएको छ । एक हजार तीन सय २५ वर्ग किलोमिटर क्षेत्रफलमा फैलिएको ढोरपाटन सिकार आरक्षको ६० प्रतिशत पूर्वी रुकुम, २६ प्रतिशत बागलुङ र १४ प्रतिशत भूगोल म्याग्दीमा पर्छ । आरक्षको आर्थिक वर्ष २०८०८१ को वार्षिक प्रतिवेदनमा एक सय ८५ हेक्टर जमिन अतिक्रमण भएको उल्लेख छ । जग्गाधनी पुर्जा भएकै घरछेउमा जग्गा अतिक्रमण गरेर आफ्नो कम्पाउन्डमा भित्र्याउने क्रम बढेको हो । आरक्षको जग्गा बर्सेनि अतिक्रमित भए पनि सरोकारवाला निकायबाट यसलाई रोक्ने प्रयास भएको छैन । आरक्षका संरक्षण अधिकृत मण्डिप पँगेनीले ३४ स्थानमा तीन सय ११ घरधुरीले एक सय ८५ हेक्टर क्षेत्रफल जमिन अतिक्रमण गरेका बताए। 'सिकार आरक्षमा अतिक्रण मुख्य चुनौती बनेको छ,' उनले भने, 'अतिक्रमण पहिचान गरी खाली गराउन नेपाल सरकारका विभिन्न निकाय र सरोकारवालहरुसँग पहल गरेका छौँ ।' वन तथा खर्क क्षेत्रमा बसोबास र खेतीपातीका लागि अतिक्रमण भएको छ । रुकुमको रन्मा, मैकोट, हुकाम, तकसेरा र काक्री, म्याग्दीको जलजला र गुर्जाघाट तथा बागलुङको छेन्तुङ, स्यालपाखे, नवीलगायत गाउँमा पनि अतिक्रमण छ । अतिक्रमणमा परेको केही जमिनमा खेती लगाइएको छभने केही जमिन कम्पाउन्ड घेरेर मात्रै राखेका छन् । आरक्षको तथ्याङ्कमा विसं २०४७ देखि सामान्य अतिक्रमण सुरु भएको देखिन्छ। सशस्त्र द्वन्द्वको समयमा यो क्रम बढेको हो । सरकारले विसं २०३९ सालमा सिकार आरक्ष स्थापना गरेको थियो । अतिक्रमणसँगै संरक्षण अभावमा ढोरपाटनको रुद्रताललगायत केही संरचना लोप हुने अवस्थामा छन् । रासस"
